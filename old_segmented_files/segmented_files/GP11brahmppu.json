{
  "GP11brahmppu:0": "yasmāt sarvam idaṃ prapañcaracitaṃ māyājagaj jāyate BrP_1.1a",
  "GP11brahmppu:1": "yasmiṃs tiṣṭhati yāti cāntasamaye kalpānukalpe punaḥ BrP_1.1b",
  "GP11brahmppu:2": "yaṃ dhyātvā munayaḥ prapañcarahitaṃ vindanti mokṣaṃ dhruvaṃ BrP_1.1c",
  "GP11brahmppu:3": "taṃ vande puruṣottamākhyam amalaṃ nityaṃ vibhuṃ niścalam BrP_1.1d",
  "GP11brahmppu:4": "yaṃ dhyāyanti budhāḥ samādhisamaye śuddhaṃ viyatsaṃnibham BrP_1.2a",
  "GP11brahmppu:5": "nityānandamayaṃ prasannam amalaṃ sarveśvaraṃ nirguṇam BrP_1.2b",
  "GP11brahmppu:6": "vyaktāvyaktaparaṃ prapañcarahitaṃ dhyānaikagamyaṃ vibhum BrP_1.2c",
  "GP11brahmppu:7": "taṃ saṃsāravināśahetum ajaraṃ vande hariṃ muktidam BrP_1.2d",
  "GP11brahmppu:8": "supuṇye naimiṣāraṇye pavitre sumanohare /",
  "GP11brahmppu:9": "nānāmunijanākīrṇe nānāpuṣpopaśobhite // BrP_1.3 //",
  "GP11brahmppu:10": "saralaiḥ karṇikāraiś ca panasair dhavakhādiraiḥ /",
  "GP11brahmppu:11": "āmrajambūkapitthaiś ca nyagrodhair devadārubhiḥ // BrP_1.4 //",
  "GP11brahmppu:12": "aśvatthaiḥ pārijātaiś ca candanāgurupāṭalaiḥ /",
  "GP11brahmppu:13": "bakulaiḥ saptaparṇaiś ca puṃnāgair nāgakesaraiḥ // BrP_1.5 //",
  "GP11brahmppu:14": "śālais tālais tamālaiś ca nārikelais tathārjunaiḥ /",
  "GP11brahmppu:15": "anyaiś ca bahubhir vṛkṣaiś campakādyaiś ca śobhite // BrP_1.6 //",
  "GP11brahmppu:16": "nānāpakṣigaṇākīrṇe nānāmṛgagaṇair yute /",
  "GP11brahmppu:17": "nānājalāśayaiḥ puṇyair dīrghikādyair alaṃkṛte // BrP_1.7 //",
  "GP11brahmppu:18": "brāhmaṇaiḥ kṣatriyair vaiśyaiḥ śūdraiś cānyaiś ca jātibhiḥ /",
  "GP11brahmppu:19": "vānaprasthair gṛhasthaiś ca yatibhir brahmacāribhiḥ // BrP_1.8 //",
  "GP11brahmppu:20": "saṃpannair gokulaiś caiva sarvatra samalaṃkṛte /",
  "GP11brahmppu:21": "yavagodhūmacaṇakair māṣamudgatilekṣubhiḥ // BrP_1.9 //",
  "GP11brahmppu:22": "cīnakādyais tathā medhyaiḥ sasyaiś cānyaiś ca śobhite /",
  "GP11brahmppu:23": "tatra dīpte hutavahe hūyamāne mahāmakhe // BrP_1.10 //",
  "GP11brahmppu:24": "yajatāṃ naimiṣeyāṇāṃ sattre dvādaśavārṣike /",
  "GP11brahmppu:25": "ājagmus tatra munayas tathānye 'pi dvijātayaḥ // BrP_1.11 //",
  "GP11brahmppu:26": "tān āgatān dvijāṃs te tu pūjāṃ cakrur yathocitām /",
  "GP11brahmppu:27": "teṣu tatropaviṣṭeṣu ṛtvigbhiḥ sahiteṣu ca // BrP_1.12 //",
  "GP11brahmppu:28": "tatrājagāma sūtas tu matimāṃl lomaharṣaṇaḥ /",
  "GP11brahmppu:29": "taṃ dṛṣṭvā te munivarāḥ pūjāṃ cakrur mudānvitāḥ // BrP_1.13 //",
  "GP11brahmppu:30": "so 'pi tān pratipūjyaiva saṃviveśa varāsane /",
  "GP11brahmppu:31": "kathāṃ cakrus tadānyonyaṃ sūtena sahitā dvijāḥ // BrP_1.14 //",
  "GP11brahmppu:32": "kathānte vyāsaśiṣyaṃ te papracchuḥ saṃśayaṃ mudā /",
  "GP11brahmppu:33": "ṛtvigbhiḥ sahitāḥ sarve sadasyaiḥ saha dīkṣitāḥ // BrP_1.15 //",
  "GP11brahmppu:34": "{munaya ūcuḥ: }",
  "GP11brahmppu:35": "purāṇāgamaśāstrāṇi setihāsāni sattama /",
  "GP11brahmppu:36": "jānāsi devadaityānāṃ caritaṃ janma karma ca // BrP_1.16 //",
  "GP11brahmppu:37": "na te 'sty aviditaṃ kiṃcid vede śāstre ca bhārate /",
  "GP11brahmppu:38": "purāṇe mokṣaśāstre ca sarvajño 'si mahāmate // BrP_1.17 //",
  "GP11brahmppu:39": "yathāpūrvam idaṃ sarvam utpannaṃ sacarācaram /",
  "GP11brahmppu:40": "sasurāsuragandharvaṃ sayakṣoragarākṣasam // BrP_1.18 //",
  "GP11brahmppu:41": "śrotum icchāmahe sūta brūhi sarvaṃ yathā jagat /",
  "GP11brahmppu:42": "babhūva bhūyaś ca yathā mahābhāga bhaviṣyati // BrP_1.19 //",
  "GP11brahmppu:43": "yataś caiva jagat sūta yataś caiva carācaram /",
  "GP11brahmppu:44": "līnam āsīt tathā yatra layam eṣyati yatra ca // BrP_1.20 //",
  "GP11brahmppu:45": "{lomaharṣaṇa uvāca: }",
  "GP11brahmppu:46": "avikārāya śuddhāya nityāya paramātmane /",
  "GP11brahmppu:47": "sadaikarūparūpāya viṣṇave sarvajiṣṇave // BrP_1.21 //",
  "GP11brahmppu:48": "namo hiraṇyagarbhāya haraye śaṅkarāya ca /",
  "GP11brahmppu:49": "vāsudevāya tārāya sargasthityantakarmaṇe // BrP_1.22 //",
  "GP11brahmppu:50": "ekānekasvarūpāya sthūlasūkṣmātmane namaḥ /",
  "GP11brahmppu:51": "avyaktavyaktabhūtāya viṣṇave muktihetave // BrP_1.23 //",
  "GP11brahmppu:52": "sargasthitivināśāya jagato yo 'jarāmaraḥ /",
  "GP11brahmppu:53": "mūlabhūto namas tasmai viṣṇave paramātmane // BrP_1.24 //",
  "GP11brahmppu:54": "ādhārabhūtaṃ viśvasyāpy aṇīyāṃsam aṇīyasām /",
  "GP11brahmppu:55": "praṇamya sarvabhūtastham acyutaṃ puruṣottamam // BrP_1.25 //",
  "GP11brahmppu:56": "jñānasvarūpam atyantaṃ nirmalaṃ paramārthataḥ /",
  "GP11brahmppu:57": "tam evārthasvarūpeṇa bhrāntidarśanataḥ sthitam // BrP_1.26 //",
  "GP11brahmppu:58": "viṣṇuṃ grasiṣṇuṃ viśvasya sthitau sarge tathā prabhum /",
  "GP11brahmppu:59": "sarvajñaṃ jagatām īśam ajam akṣayam avyayam // BrP_1.27 //",
  "GP11brahmppu:60": "ādyaṃ susūkṣmaṃ viśveśaṃ brahmādīn praṇipatya ca /",
  "GP11brahmppu:61": "itihāsapurāṇajñaṃ vedavedāṅgapāragam // BrP_1.28 //",
  "GP11brahmppu:62": "sarvaśāstrārthatattvajñaṃ parāśarasutaṃ prabhum /",
  "GP11brahmppu:63": "guruṃ praṇamya vakṣyāmi purāṇaṃ vedasaṃmitam // BrP_1.29 //",
  "GP11brahmppu:64": "kathayāmi yathā pūrvaṃ dakṣādyair munisattamaiḥ /",
  "GP11brahmppu:65": "pṛṣṭaḥ provāca bhagavān abjayoniḥ pitāmahaḥ // BrP_1.30 //",
  "GP11brahmppu:66": "śṛṇudhvaṃ saṃpravakṣyāmi kathāṃ pāpapraṇāśinīm /",
  "GP11brahmppu:67": "kathyamānāṃ mayā citrāṃ bahvarthāṃ śrutivistarām // BrP_1.31 //",
  "GP11brahmppu:68": "yas tv imāṃ dhārayen nityaṃ śṛṇuyād vāpy abhīkṣṇaśaḥ /",
  "GP11brahmppu:69": "svavaṃśadhāraṇaṃ kṛtvā svargaloke mahīyate // BrP_1.32 //",
  "GP11brahmppu:70": "avyaktaṃ kāraṇaṃ yat tan nityaṃ sadasadātmakam /",
  "GP11brahmppu:71": "pradhānaṃ puruṣas tasmān nirmame viśvam īśvaraḥ // BrP_1.33 //",
  "GP11brahmppu:72": "taṃ budhyadhvaṃ muniśreṣṭhā brahmāṇam amitaujasam /",
  "GP11brahmppu:73": "sraṣṭāraṃ sarvabhūtānāṃ nārāyaṇaparāyaṇam // BrP_1.34 //",
  "GP11brahmppu:74": "ahaṃkāras tu mahatas tasmād bhūtāni jajñire /",
  "GP11brahmppu:75": "bhūtabhedāś ca bhūtebhya iti sargaḥ sanātanaḥ // BrP_1.35 //",
  "GP11brahmppu:76": "vistarāvayavaṃ caiva yathāprajñaṃ yathāśruti /",
  "GP11brahmppu:77": "kīrtyamānaṃ śṛṇudhvaṃ vaḥ sarveṣāṃ kīrtivardhanam // BrP_1.36 //",
  "GP11brahmppu:78": "kīrtitaṃ sthirakīrtīnāṃ sarveṣāṃ puṇyavardhanam /",
  "GP11brahmppu:79": "tataḥ svayaṃbhūr bhagavān sisṛkṣur vividhāḥ prajāḥ // BrP_1.37 //",
  "GP11brahmppu:80": "apa eva sasarjādau tāsu vīryam athāsṛjat /",
  "GP11brahmppu:81": "āpo nārā iti proktā āpo vai narasūnavaḥ // BrP_1.38 //",
  "GP11brahmppu:82": "ayanaṃ tasya tāḥ pūrvaṃ tena nārāyaṇaḥ smṛtaḥ /",
  "GP11brahmppu:83": "hiraṇyavarṇam abhavat tad aṇḍam udakeśayam // BrP_1.39 //",
  "GP11brahmppu:84": "tatra jajñe svayaṃ brahmā svayaṃbhūr iti naḥ śrutam /",
  "GP11brahmppu:85": "hiraṇyavarṇo bhagavān uṣitvā parivatsaram // BrP_1.40 //",
  "GP11brahmppu:86": "tad aṇḍam akarod dvaidhaṃ divaṃ bhuvam athāpi ca /",
  "GP11brahmppu:87": "tayoḥ śakalayor madhya ākāśam akarot prabhuḥ // BrP_1.41 //",
  "GP11brahmppu:88": "apsu pāriplavāṃ pṛthvīṃ diśaś ca daśadhā dadhe /",
  "GP11brahmppu:89": "tatra kālaṃ mano vācaṃ kāmaṃ krodham atho ratim // BrP_1.42 //",
  "GP11brahmppu:90": "sasarja sṛṣṭiṃ tadrūpāṃ sraṣṭum icchan prajāpatīn /",
  "GP11brahmppu:91": "marīcim atryaṅgirasau pulastyaṃ pulahaṃ kratum // BrP_1.43 //",
  "GP11brahmppu:92": "vasiṣṭhaṃ ca mahātejāḥ so 'sṛjat sapta mānasān /",
  "GP11brahmppu:93": "sapta brahmāṇa ity ete purāṇe niścayaṃ gatāḥ // BrP_1.44 //",
  "GP11brahmppu:94": "nārāyaṇātmakānāṃ tu saptānāṃ brahmajanmanām /",
  "GP11brahmppu:95": "tato 'sṛjat purā brahmā rudraṃ roṣātmasaṃbhavam // BrP_1.45 //",
  "GP11brahmppu:96": "sanatkumāraṃ ca vibhuṃ pūrveṣām api pūrvajam /",
  "GP11brahmppu:97": "saptasv etā ajāyanta prajā rudrāś ca bho dvijāḥ // BrP_1.46 //",
  "GP11brahmppu:98": "skandaḥ sanatkumāraś ca tejaḥ saṃkṣipya tiṣṭhataḥ /",
  "GP11brahmppu:99": "teṣāṃ sapta mahāvaṃśā divyā devagaṇānvitāḥ // BrP_1.47 //",
  "GP11brahmppu:100": "kriyāvantaḥ prajāvanto maharṣibhir alaṃkṛtāḥ /",
  "GP11brahmppu:101": "vidyuto 'śanimeghāṃś ca rohitendradhanūṃṣi ca // BrP_1.48 //",
  "GP11brahmppu:102": "vayāṃsi ca sasarjādau parjanyaṃ ca sasarja ha /",
  "GP11brahmppu:103": "ṛco yajūṃṣi sāmāni nirmame yajñasiddhaye // BrP_1.49 //",
  "GP11brahmppu:104": "sādhyān ajanayad devān ity evam anusaṃjaguḥ /",
  "GP11brahmppu:105": "uccāvacāni bhūtāni gātrebhyas tasya jajñire // BrP_1.50 //",
  "GP11brahmppu:106": "āpavasya prajāsargaṃ sṛjato hi prajāpateḥ /",
  "GP11brahmppu:107": "sṛjyamānāḥ prajā naiva vivardhante yadā tadā // BrP_1.51 //",
  "GP11brahmppu:108": "dvidhā kṛtvātmano deham ardhena puruṣo 'bhavat /",
  "GP11brahmppu:109": "ardhena nārī tasyāṃ tu so 'sṛjad dvividhāḥ prajāḥ // BrP_1.52 //",
  "GP11brahmppu:110": "divaṃ ca pṛthivīṃ caiva mahimnā vyāpya tiṣṭhati /",
  "GP11brahmppu:111": "virājam asṛjad viṣṇuḥ so 'sṛjat puruṣaṃ virāṭ // BrP_1.53 //",
  "GP11brahmppu:112": "puruṣaṃ taṃ manuṃ vidyāt tasya manvantaraṃ smṛtam /",
  "GP11brahmppu:113": "dvitīyaṃ mānasasyaitan manor antaram ucyate // BrP_1.54 //",
  "GP11brahmppu:114": "sa vairājaḥ prajāsargaṃ sasarja puruṣaḥ prabhuḥ /",
  "GP11brahmppu:115": "nārāyaṇavisargasya prajās tasyāpy ayonijāḥ // BrP_1.55 //",
  "GP11brahmppu:116": "āyuṣmān kīrtimān puṇya- prajāvāṃś ca bhaven naraḥ /",
  "GP11brahmppu:117": "ādisargaṃ viditvemaṃ yatheṣṭāṃ cāpnuyād gatim // BrP_1.56 //",
  "GP11brahmppu:118": "{lomaharṣaṇa uvāca: }",
  "GP11brahmppu:119": "sa sṛṣṭvā tu prajās tv evam āpavo vai prajāpatiḥ /",
  "GP11brahmppu:120": "lebhe vai puruṣaḥ patnīṃ śatarūpām ayonijām // BrP_2.1 //",
  "GP11brahmppu:121": "āpavasya mahimnā tu divam āvṛtya tiṣṭhataḥ /",
  "GP11brahmppu:122": "dharmeṇaiva muniśreṣṭhāḥ śatarūpā vyajāyata // BrP_2.2 //",
  "GP11brahmppu:123": "sā tu varṣāyutaṃ taptvā tapaḥ paramaduścaram /",
  "GP11brahmppu:124": "bhartāraṃ dīptatapasaṃ puruṣaṃ pratyapadyata // BrP_2.3 //",
  "GP11brahmppu:125": "sa vai svāyaṃbhuvo viprāḥ puruṣo manur ucyate /",
  "GP11brahmppu:126": "tasyaikasaptatiyugaṃ manvantaram ihocyate // BrP_2.4 //",
  "GP11brahmppu:127": "vairājāt puruṣād vīraṃ śatarūpā vyajāyata /",
  "GP11brahmppu:128": "priyavratottānapādau vīrāt kāmyā vyajāyata // BrP_2.5 //",
  "GP11brahmppu:129": "kāmyā nāma sutā śreṣṭhā kardamasya prajāpateḥ /",
  "GP11brahmppu:130": "kāmyāputrās tu catvāraḥ samrāṭ kukṣir virāṭ prabhuḥ // BrP_2.6 //",
  "GP11brahmppu:131": "uttānapādaṃ jagrāha putram atriḥ prajāpatiḥ /",
  "GP11brahmppu:132": "uttānapādāc caturaḥ sūnṛtā suṣuve sutān // BrP_2.7 //",
  "GP11brahmppu:133": "dharmasya kanyā suśroṇī sūnṛtā nāma viśrutā /",
  "GP11brahmppu:134": "utpannā vājimedhena dhruvasya jananī śubhā // BrP_2.8 //",
  "GP11brahmppu:135": "dhruvaṃ ca kīrtimantaṃ ca āyuṣmantaṃ vasuṃ tathā /",
  "GP11brahmppu:136": "uttānapādo 'janayat sūnṛtāyāṃ prajāpatiḥ // BrP_2.9 //",
  "GP11brahmppu:137": "dhruvo varṣasahasrāṇi trīṇi divyāni bho dvijāḥ /",
  "GP11brahmppu:138": "tapas tepe mahābhāgaḥ prārthayan sumahad yaśaḥ // BrP_2.10 //",
  "GP11brahmppu:139": "tasmai brahmā dadau prītaḥ sthānam ātmasamaṃ prabhuḥ /",
  "GP11brahmppu:140": "acalaṃ caiva purataḥ saptarṣīṇāṃ prajāpatiḥ // BrP_2.11 //",
  "GP11brahmppu:141": "tasyābhimānam ṛddhiṃ ca mahimānaṃ nirīkṣya ca /",
  "GP11brahmppu:142": "devāsurāṇām ācāryaḥ ślokaṃ prāg uśanā jagau // BrP_2.12 //",
  "GP11brahmppu:143": "aho 'sya tapaso vīryam aho śrutam aho 'dbhutam /",
  "GP11brahmppu:144": "yam adya purataḥ kṛtvā dhruvaṃ saptarṣayaḥ sthitāḥ // BrP_2.13 //",
  "GP11brahmppu:145": "tasmāc chliṣṭiṃ ca bhavyaṃ ca dhruvāc chaṃbhur vyajāyata /",
  "GP11brahmppu:146": "śliṣṭer ādhatta succhāyā pañca putrān akalmaṣān // BrP_2.14 //",
  "GP11brahmppu:147": "ripuṃ ripuṃjayaṃ vīraṃ vṛkalaṃ vṛkatejasam /",
  "GP11brahmppu:148": "ripor ādhatta bṛhatī cakṣuṣaṃ sarvatejasam // BrP_2.15 //",
  "GP11brahmppu:149": "ajījanat puṣkariṇyāṃ vairiṇyāṃ cākṣuṣaṃ manum /",
  "GP11brahmppu:150": "prajāpater ātmajāyāṃ vīraṇyasya mahātmanaḥ // BrP_2.16 //",
  "GP11brahmppu:151": "manor ajāyanta daśa naḍvalāyāṃ mahaujasaḥ /",
  "GP11brahmppu:152": "kanyāyāṃ muniśārdūlā vairājasya prajāpateḥ // BrP_2.17 //",
  "GP11brahmppu:153": "kutsaḥ puruḥ śatadyumnas tapasvī satyavāk kaviḥ /",
  "GP11brahmppu:154": "agniṣṭud atirātraś ca sudyumnaś ceti te nava // BrP_2.18 //",
  "GP11brahmppu:155": "abhimanyuś ca daśamo naḍvalāyāṃ mahaujasaḥ /",
  "GP11brahmppu:156": "puror ajanayat putrān ṣaḍ āgneyī mahāprabhān // BrP_2.19 //",
  "GP11brahmppu:157": "aṅgaṃ sumanasaṃ svātiṃ kratum aṅgirasaṃ mayam /",
  "GP11brahmppu:158": "aṅgāt sunīthāpatyaṃ vai veṇam ekaṃ vyajāyata // BrP_2.20 //",
  "GP11brahmppu:159": "apacāreṇa veṇasya prakopaḥ sumahān abhūt /",
  "GP11brahmppu:160": "prajārtham ṛṣayo yasya mamanthur dakṣiṇaṃ karam // BrP_2.21 //",
  "GP11brahmppu:161": "veṇasya mathite pāṇau saṃbabhūva mahān nṛpaḥ /",
  "GP11brahmppu:162": "taṃ dṛṣṭvā munayaḥ prāhur eṣa vai muditāḥ prajāḥ // BrP_2.22 //",
  "GP11brahmppu:163": "kariṣyati mahātejā yaśaś ca prāpsyate mahat /",
  "GP11brahmppu:164": "sa dhanvī kavacī jāto jvalajjvalanasaṃnibhaḥ // BrP_2.23 //",
  "GP11brahmppu:165": "pṛthur vaiṇyas tathā cemāṃ rarakṣa kṣatrapūrvajaḥ /",
  "GP11brahmppu:166": "rājasūyābhiṣiktānām ādyaḥ sa vasudhāpatiḥ // BrP_2.24 //",
  "GP11brahmppu:167": "tasmāc caiva samutpannau nipuṇau sūtamāgadhau /",
  "GP11brahmppu:168": "teneyaṃ gaur muniśreṣṭhā dugdhā sasyāni bhūbhṛtā // BrP_2.25 //",
  "GP11brahmppu:169": "prajānāṃ vṛttikāmena devaiḥ sarṣigaṇaiḥ saha /",
  "GP11brahmppu:170": "pitṛbhir dānavaiś caiva gandharvair apsarogaṇaiḥ // BrP_2.26 //",
  "GP11brahmppu:171": "sarpaiḥ puṇyajanaiś caiva vīrudbhiḥ parvatais tathā /",
  "GP11brahmppu:172": "teṣu teṣu ca pātreṣu duhyamānā vasuṃdharā // BrP_2.27 //",
  "GP11brahmppu:173": "prādād yathepsitaṃ kṣīraṃ tena prāṇān adhārayan /",
  "GP11brahmppu:174": "pṛthos tu putrau dharmajñau yajñānte 'ntardhipātinau // BrP_2.28 //",
  "GP11brahmppu:175": "śikhaṇḍinī havirdhānam antardhānād vyajāyata /",
  "GP11brahmppu:176": "havirdhānāt ṣaḍ āgneyī dhiṣaṇājanayat sutān // BrP_2.29 //",
  "GP11brahmppu:177": "prācīnabarhiṣaṃ śukraṃ gayaṃ kṛṣṇaṃ vrajājinau /",
  "GP11brahmppu:178": "prācīnabarhir bhagavān mahān āsīt prajāpatiḥ // BrP_2.30 //",
  "GP11brahmppu:179": "havirdhānān muniśreṣṭhā yena saṃvardhitāḥ prajāḥ /",
  "GP11brahmppu:180": "prācīnabarhir bhagavān pṛthivītalacāriṇīḥ // BrP_2.31 //",
  "GP11brahmppu:181": "samudratanayāyāṃ tu kṛtadāro 'bhavat prabhuḥ /",
  "GP11brahmppu:182": "mahatas tapasaḥ pāre savarṇāyāṃ prajāpatiḥ // BrP_2.32 //",
  "GP11brahmppu:183": "savarṇādhatta sāmudrī daśa prācīnabarhiṣaḥ /",
  "GP11brahmppu:184": "sarvān pracetaso nāma dhanurvedasya pāragān // BrP_2.33 //",
  "GP11brahmppu:185": "apṛthagdharmacaraṇās te 'tapyanta mahat tapaḥ /",
  "GP11brahmppu:186": "daśa varṣasahasrāṇi samudrasalileśayāḥ // BrP_2.34 //",
  "GP11brahmppu:187": "tapaś caratsu pṛthivīṃ pracetaḥsu mahīruhāḥ /",
  "GP11brahmppu:188": "arakṣamāṇām āvavrur babhūvātha prajākṣayaḥ // BrP_2.35 //",
  "GP11brahmppu:189": "nāśakan māruto vātuṃ vṛtaṃ kham abhavad drumaiḥ /",
  "GP11brahmppu:190": "daśa varṣasahasrāṇi na śekuś ceṣṭituṃ prajāḥ // BrP_2.36 //",
  "GP11brahmppu:191": "tad upaśrutya tapasā yuktāḥ sarve pracetasaḥ /",
  "GP11brahmppu:192": "mukhebhyo vāyum agniṃ ca sasṛjur jātamanyavaḥ // BrP_2.37 //",
  "GP11brahmppu:193": "unmūlān atha vṛkṣāṃs tu kṛtvā vāyur aśoṣayat /",
  "GP11brahmppu:194": "tān agnir adahad ghora evam āsīd drumakṣayaḥ // BrP_2.38 //",
  "GP11brahmppu:195": "drumakṣayam atho buddhvā kiṃcic chiṣṭeṣu śākhiṣu /",
  "GP11brahmppu:196": "upagamyābravīd etāṃs tadā somaḥ prajāpatīn // BrP_2.39 //",
  "GP11brahmppu:197": "kopaṃ yacchata rājānaḥ sarve prācīnabarhiṣaḥ /",
  "GP11brahmppu:198": "vṛkṣaśūnyā kṛtā pṛthvī śāmyetām agnimārutau // BrP_2.40 //",
  "GP11brahmppu:199": "ratnabhūtā ca kanyeyaṃ vṛkṣāṇāṃ varavarṇinī /",
  "GP11brahmppu:200": "bhaviṣyaṃ jānatā tāta dhṛtā garbheṇa vai mayā // BrP_2.41 //",
  "GP11brahmppu:201": "māriṣā nāma nāmnaiṣā vṛkṣāṇām iti nirmitā /",
  "GP11brahmppu:202": "bhāryā vo 'stu mahābhāgāḥ somavaṃśavivardhinī // BrP_2.42 //",
  "GP11brahmppu:203": "yuṣmākaṃ tejaso 'rdhena mama cārdhena tejasaḥ /",
  "GP11brahmppu:204": "asyām utpatsyate vidvān dakṣo nāma prajāpatiḥ // BrP_2.43 //",
  "GP11brahmppu:205": "sa imāṃ dagdhabhūyiṣṭhāṃ yuṣmattejomayena vai /",
  "GP11brahmppu:206": "agnināgnisamo bhūyaḥ prajāḥ saṃvardhayiṣyati // BrP_2.44 //",
  "GP11brahmppu:207": "tataḥ somasya vacanāj jagṛhus te pracetasaḥ /",
  "GP11brahmppu:208": "saṃhṛtya kopaṃ vṛkṣebhyaḥ patnīṃ dharmeṇa māriṣām // BrP_2.45 //",
  "GP11brahmppu:209": "daśabhyas tu pracetobhyo māriṣāyāṃ prajāpatiḥ /",
  "GP11brahmppu:210": "dakṣo jajñe mahātejāḥ somasyāṃśena bho dvijāḥ // BrP_2.46 //",
  "GP11brahmppu:211": "acarāṃś ca carāṃś caiva dvipado 'tha catuṣpadaḥ /",
  "GP11brahmppu:212": "sa sṛṣṭvā manasā dakṣaḥ paścād asṛjata striyaḥ // BrP_2.47 //",
  "GP11brahmppu:213": "dadau daśa sa dharmāya kaśyapāya trayodaśa /",
  "GP11brahmppu:214": "śiṣṭāḥ somāya rājñe ca nakṣatrākhyā dadau prabhuḥ // BrP_2.48 //",
  "GP11brahmppu:215": "tāsu devāḥ khagā gāvo nāgā ditijadānavāḥ /",
  "GP11brahmppu:216": "gandharvāpsarasaś caiva jajñire 'nyāś ca jātayaḥ // BrP_2.49 //",
  "GP11brahmppu:217": "tataḥ prabhṛti viprendrāḥ prajā maithunasaṃbhavāḥ /",
  "GP11brahmppu:218": "saṃkalpād darśanāt sparśāt pūrveṣāṃ procyate prajā // BrP_2.50 //",
  "GP11brahmppu:219": "{munaya ūcuḥ: }",
  "GP11brahmppu:220": "devānāṃ dānavānāṃ ca gandharvoragarakṣasām /",
  "GP11brahmppu:221": "saṃbhavas tu śruto 'smābhir dakṣasya ca mahātmanaḥ // BrP_2.51 //",
  "GP11brahmppu:222": "aṅguṣṭhād brahmaṇo jajñe dakṣaḥ kila śubhavrataḥ /",
  "GP11brahmppu:223": "vāmāṅguṣṭhāt tathā caivaṃ tasya patnī vyajāyata // BrP_2.52 //",
  "GP11brahmppu:224": "kathaṃ prācetasatvaṃ sa punar lebhe mahātapāḥ /",
  "GP11brahmppu:225": "etaṃ naḥ saṃśayaṃ sūta vyākhyātuṃ tvam ihārhasi /",
  "GP11brahmppu:226": "dauhitraś caiva somasya kathaṃ śvaśuratāṃ gataḥ // BrP_2.53 //",
  "GP11brahmppu:227": "{lomaharṣaṇa uvāca: }",
  "GP11brahmppu:228": "utpattiś ca nirodhaś ca nityaṃ bhūteṣu bho dvijāḥ /",
  "GP11brahmppu:229": "ṛṣayo 'tra na muhyanti vidyāvantaś ca ye janāḥ // BrP_2.54 //",
  "GP11brahmppu:230": "yuge yuge bhavanty ete punar dakṣādayo nṛpāḥ /",
  "GP11brahmppu:231": "punaś caiva nirudhyante vidvāṃs tatra na muhyati // BrP_2.55 //",
  "GP11brahmppu:232": "jyaiṣṭhyaṃ kāniṣṭham apy eṣāṃ pūrvaṃ nāsīd dvijottamāḥ /",
  "GP11brahmppu:233": "tapa eva garīyo 'bhūt prabhāvaś caiva kāraṇam // BrP_2.56 //",
  "GP11brahmppu:234": "imāṃ visṛṣṭiṃ dakṣasya yo vidyāt sacarācarām /",
  "GP11brahmppu:235": "prajāvān āyur uttīrṇaḥ svargaloke mahīyate // BrP_2.57 //",
  "GP11brahmppu:236": "{munaya ūcuḥ: }",
  "GP11brahmppu:237": "devānāṃ dānavānāṃ ca gandharvoragarakṣasām /",
  "GP11brahmppu:238": "utpattiṃ vistareṇaiva lomaharṣaṇa kīrtaya // BrP_3.1 //",
  "GP11brahmppu:239": "{lomaharṣaṇa uvāca: }",
  "GP11brahmppu:240": "prajāḥ sṛjeti vyādiṣṭaḥ pūrvaṃ dakṣaḥ svayaṃbhuvā /",
  "GP11brahmppu:241": "yathā sasarja bhūtāni tathā śṛṇuta bho dvijāḥ // BrP_3.2 //",
  "GP11brahmppu:242": "mānasāny eva bhūtāni pūrvam evāsṛjat prabhuḥ /",
  "GP11brahmppu:243": "ṛṣīn devān sagandharvān asurān yakṣarākṣasān // BrP_3.3 //",
  "GP11brahmppu:244": "yadāsya mānasī viprā na vyavardhata vai prajā /",
  "GP11brahmppu:245": "tadā saṃcintya dharmātmā prajāhetoḥ prajāpatiḥ // BrP_3.4 //",
  "GP11brahmppu:246": "sa maithunena dharmeṇa sisṛkṣur vividhāḥ prajāḥ /",
  "GP11brahmppu:247": "asiknīm āvahat patnīṃ vīraṇasya prajāpateḥ // BrP_3.5 //",
  "GP11brahmppu:248": "sutāṃ sutapasā yuktāṃ mahatīṃ lokadhāriṇīm /",
  "GP11brahmppu:249": "atha putrasahasrāṇi vairaṇyāṃ pañca vīryavān // BrP_3.6 //",
  "GP11brahmppu:250": "asiknyāṃ janayām āsa dakṣa eva prajāpatiḥ /",
  "GP11brahmppu:251": "tāṃs tu dṛṣṭvā mahābhāgān saṃvivardhayiṣūn prajāḥ // BrP_3.7 //",
  "GP11brahmppu:252": "devarṣiḥ priyasaṃvādo nāradaḥ prābravīd idam /",
  "GP11brahmppu:253": "nāśāya vacanaṃ teṣāṃ śāpāyaivātmanas tathā // BrP_3.8 //",
  "GP11brahmppu:254": "yaṃ kaśyapaḥ sutavaraṃ parameṣṭhī vyajījanat /",
  "GP11brahmppu:255": "dakṣasya vai duhitari dakṣaśāpabhayān muniḥ // BrP_3.9 //",
  "GP11brahmppu:256": "pūrvaṃ sa hi samutpanno nāradaḥ parameṣṭhinaḥ /",
  "GP11brahmppu:257": "asiknyām atha vairaṇyāṃ bhūyo devarṣisattamaḥ // BrP_3.10 //",
  "GP11brahmppu:258": "taṃ bhūyo janayām āsa piteva munipuṃgavam /",
  "GP11brahmppu:259": "tena dakṣasya vai putrā haryaśvā iti viśrutāḥ // BrP_3.11 //",
  "GP11brahmppu:260": "nirmathya nāśitāḥ sarve vidhinā ca na saṃśayaḥ /",
  "GP11brahmppu:261": "tasyodyatas tadā dakṣo nāśāyāmitavikramaḥ // BrP_3.12 //",
  "GP11brahmppu:262": "brahmarṣīn purataḥ kṛtvā yācitaḥ parameṣṭhinā /",
  "GP11brahmppu:263": "tato 'bhisaṃdhiś cakre vai dakṣasya parameṣṭhinā // BrP_3.13 //",
  "GP11brahmppu:264": "kanyāyāṃ nārado mahyaṃ tava putro bhaved iti /",
  "GP11brahmppu:265": "tato dakṣaḥ sutāṃ prādāt priyāṃ vai parameṣṭhine /",
  "GP11brahmppu:266": "sa tasyāṃ nārado jajñe bhūyaḥ śāpabhayād ṛṣiḥ // BrP_3.14 //",
  "GP11brahmppu:267": "{munaya ūcuḥ: }",
  "GP11brahmppu:268": "kathaṃ praṇāśitāḥ putrā nāradena maharṣiṇā /",
  "GP11brahmppu:269": "prajāpateḥ sūtavarya śrotum icchāma tattvataḥ // BrP_3.15 //",
  "GP11brahmppu:270": "{lomaharṣaṇa uvāca: }",
  "GP11brahmppu:271": "dakṣasya putrā haryaśvā vivardhayiṣavaḥ prajāḥ /",
  "GP11brahmppu:272": "samāgatā mahāvīryā nāradas tān uvāca ha // BrP_3.16 //",
  "GP11brahmppu:273": "{nārada uvāca: }",
  "GP11brahmppu:274": "bāliśā bata yūyaṃ vai nāsyā jānīta vai bhuvaḥ /",
  "GP11brahmppu:275": "pramāṇaṃ sraṣṭukāmā vai prajāḥ prācetasātmajāḥ // BrP_3.17 //",
  "GP11brahmppu:276": "antar ūrdhvam adhaś caiva kathaṃ sṛjatha vai prajāḥ /",
  "GP11brahmppu:277": "te tu tadvacanaṃ śrutvā prayātāḥ sarvato diśaḥ // BrP_3.18 //",
  "GP11brahmppu:278": "adyāpi na nivartante samudrebhya ivāpagāḥ /",
  "GP11brahmppu:279": "haryaśveṣv atha naṣṭeṣu dakṣaḥ prācetasaḥ punaḥ // BrP_3.19 //",
  "GP11brahmppu:280": "vairaṇyām atha putrāṇāṃ sahasram asṛjat prabhuḥ /",
  "GP11brahmppu:281": "vivardhayiṣavas te tu śabalāśvās tathā prajāḥ // BrP_3.20 //",
  "GP11brahmppu:282": "pūrvoktaṃ vacanaṃ te tu nāradena pracoditāḥ /",
  "GP11brahmppu:283": "anyonyam ūcus te sarve samyag āha mahān ṛṣiḥ // BrP_3.21 //",
  "GP11brahmppu:284": "bhrātṝṇāṃ padavīṃ jñātuṃ gantavyaṃ nātra saṃśayaḥ /",
  "GP11brahmppu:285": "jñātvā pramāṇaṃ pṛthvyāś ca sukhaṃ srakṣyāmahe prajāḥ // BrP_3.22 //",
  "GP11brahmppu:286": "te 'pi tenaiva mārgeṇa prayātāḥ sarvato diśam /",
  "GP11brahmppu:287": "adyāpi na nivartante samudrebhya ivāpagāḥ // BrP_3.23 //",
  "GP11brahmppu:288": "tadā prabhṛti vai bhrātā bhrātur anveṣaṇe dvijāḥ /",
  "GP11brahmppu:289": "prayāto naśyati kṣipraṃ tan na kāryaṃ vipaścitā // BrP_3.24 //",
  "GP11brahmppu:290": "tāṃś caiva naṣṭān vijñāya putrān dakṣaḥ prajāpatiḥ /",
  "GP11brahmppu:291": "ṣaṣṭiṃ tato 'sṛjat kanyā vairaṇyām iti naḥ śrutam // BrP_3.25 //",
  "GP11brahmppu:292": "tās tadā pratijagrāha bhāryārthaṃ kaśyapaḥ prabhuḥ /",
  "GP11brahmppu:293": "somo dharmaś ca bho viprās tathaivānye maharṣayaḥ // BrP_3.26 //",
  "GP11brahmppu:294": "dadau sa daśa dharmāya kaśyapāya trayodaśa /",
  "GP11brahmppu:295": "saptaviṃśati somāya catasro 'riṣṭanemine // BrP_3.27 //",
  "GP11brahmppu:296": "dve caiva bahuputrāya dve caivāṅgirase tathā /",
  "GP11brahmppu:297": "dve kṛśāśvāya viduṣe tāsāṃ nāmāni me śṛṇu // BrP_3.28 //",
  "GP11brahmppu:298": "arundhatī vasur yāmī lambā bhānur marutvatī /",
  "GP11brahmppu:299": "saṃkalpā ca muhūrtā ca sādhyā viśvā ca bho dvijāḥ // BrP_3.29 //",
  "GP11brahmppu:300": "dharmapatnyo daśa tv etās tāsv apatyāni bodhata /",
  "GP11brahmppu:301": "viśvedevās tu viśvāyāḥ sādhyā sādhyān vyajāyata // BrP_3.30 //",
  "GP11brahmppu:302": "marutvatyāṃ marutvanto vasos tu vasavaḥ sutāḥ /",
  "GP11brahmppu:303": "bhānos tu bhānavaḥ putrā muhūrtās tu muhūrtajāḥ // BrP_3.31 //",
  "GP11brahmppu:304": "lambāyāś caiva ghoṣo 'tha nāgavīthī ca yāmijā /",
  "GP11brahmppu:305": "pṛthivī viṣayaṃ sarvam arundhatyāṃ vyajāyata // BrP_3.32 //",
  "GP11brahmppu:306": "saṃkalpāyās tu viśvātmā jajñe saṃkalpa eva hi /",
  "GP11brahmppu:307": "nāgavīthyāṃ ca yāminyāṃ vṛṣalaś ca vyajāyata // BrP_3.33 //",
  "GP11brahmppu:308": "parā yāḥ somapatnīś ca dakṣaḥ prācetaso dadau /",
  "GP11brahmppu:309": "sarvā nakṣatranāmnyas tā jyotiṣe parikīrtitāḥ // BrP_3.34 //",
  "GP11brahmppu:310": "ye tv anye khyātimanto vai devā jyotiṣpurogamāḥ /",
  "GP11brahmppu:311": "vasavo 'ṣṭau samākhyātās teṣāṃ vakṣyāmi vistaram // BrP_3.35 //",
  "GP11brahmppu:312": "āpo dhruvaś ca somaś ca dhavaś caivānilo 'nalaḥ /",
  "GP11brahmppu:313": "pratyūṣaś ca prabhāsaś ca vasavo nāmabhiḥ smṛtāḥ // BrP_3.36 //",
  "GP11brahmppu:314": "āpasya putro vaitaṇḍyaḥ śramaḥ śrānto munis tathā /",
  "GP11brahmppu:315": "dhruvasya putro bhagavān kālo lokaprakālanaḥ // BrP_3.37 //",
  "GP11brahmppu:316": "somasya bhagavān varcā varcasvī yena jāyate /",
  "GP11brahmppu:317": "dhavasya putro draviṇo hutahavyavahas tathā /",
  "GP11brahmppu:318": "manoharāyāḥ śiśiraḥ prāṇo 'tha ramaṇas tathā // BrP_3.38 //",
  "GP11brahmppu:319": "anilasya śivā bhāryā tasyāḥ putro manojavaḥ /",
  "GP11brahmppu:320": "avijñātagatiś caiva dvau putrāv anilasya ca // BrP_3.39 //",
  "GP11brahmppu:321": "agniputraḥ kumāras tu śarastambe śriyā vṛtaḥ /",
  "GP11brahmppu:322": "tasya śākho viśākhaś ca naigameyaś ca pṛṣṭhajaḥ // BrP_3.40 //",
  "GP11brahmppu:323": "apatyaṃ kṛttikānāṃ tu kārttikeya iti smṛtaḥ /",
  "GP11brahmppu:324": "pratyūṣasya viduḥ putram ṛṣiṃ nāmnātha devalam // BrP_3.41 //",
  "GP11brahmppu:325": "dvau putrau devalasyāpi kṣamāvantau manīṣiṇau /",
  "GP11brahmppu:326": "bṛhaspates tu bhaginī varastrī brahmavādinī // BrP_3.42 //",
  "GP11brahmppu:327": "yogasiddhā jagat kṛtsnam asaktā vicacāra ha /",
  "GP11brahmppu:328": "prabhāsasya tu sā bhāryā vasūnām aṣṭamasya tu // BrP_3.43 //",
  "GP11brahmppu:329": "viśvakarmā mahābhāgo yasyāṃ jajñe prajāpatiḥ /",
  "GP11brahmppu:330": "kartā śilpasahasrāṇāṃ tridaśānāṃ ca vārdhakiḥ // BrP_3.44 //",
  "GP11brahmppu:331": "bhūṣaṇānāṃ ca sarveṣāṃ kartā śilpavatāṃ varaḥ /",
  "GP11brahmppu:332": "yaḥ sarveṣāṃ vimānāni daivatānāṃ cakāra ha // BrP_3.45 //",
  "GP11brahmppu:333": "mānuṣāś copajīvanti yasya śilpaṃ mahātmanaḥ /",
  "GP11brahmppu:334": "surabhī kaśyapād rudrān ekādaśa vinirmame // BrP_3.46 //",
  "GP11brahmppu:335": "mahādevaprasādena tapasā bhāvitā satī /",
  "GP11brahmppu:336": "ajaikapād ahirbudhnyas tvaṣṭā rudraś ca vīryavān // BrP_3.47 //",
  "GP11brahmppu:337": "haraś ca bahurūpaś ca tryambakaś cāparājitaḥ /",
  "GP11brahmppu:338": "vṛṣākapiś ca śaṃbhuś ca kapardī raivatas tathā // BrP_3.48 //",
  "GP11brahmppu:339": "mṛgavyādhaś ca śarvaś ca kapālī ca dvijottamāḥ /",
  "GP11brahmppu:340": "ekādaśaite vikhyātā rudrās tribhuvaneśvarāḥ // BrP_3.49 //",
  "GP11brahmppu:341": "śataṃ tv evaṃ samākhyātaṃ rudrāṇām amitaujasām /",
  "GP11brahmppu:342": "purāṇe muniśārdūlā yair vyāptaṃ sacarācaram // BrP_3.50 //",
  "GP11brahmppu:343": "dārāñ śṛṇudhvaṃ viprendrāḥ kaśyapasya prajāpateḥ /",
  "GP11brahmppu:344": "aditir ditir danuś caiva ariṣṭā surasā khasā // BrP_3.51 //",
  "GP11brahmppu:345": "surabhir vinatā caiva tāmrā krodhavaśā irā /",
  "GP11brahmppu:346": "kadrur muniś ca bho viprās tāsv apatyāni bodhata // BrP_3.52 //",
  "GP11brahmppu:347": "pūrvamanvantare śreṣṭhā dvādaśāsan surottamāḥ /",
  "GP11brahmppu:348": "tuṣitā nāma te 'nyonyam ūcur vaivasvate 'ntare // BrP_3.53 //",
  "GP11brahmppu:349": "upasthite 'tiyaśasaś cākṣuṣasyāntare manoḥ /",
  "GP11brahmppu:350": "hitārthaṃ sarvalokānāṃ samāgamya parasparam // BrP_3.54 //",
  "GP11brahmppu:351": "āgacchata drutaṃ devā aditiṃ saṃpraviśya vai /",
  "GP11brahmppu:352": "manvantare prasūyāmas tan naḥ śreyo bhaviṣyati // BrP_3.55 //",
  "GP11brahmppu:353": "{lomaharṣaṇa uvāca: }",
  "GP11brahmppu:354": "evam uktvā tu te sarve cākṣuṣasyāntare manoḥ /",
  "GP11brahmppu:355": "mārīcāt kaśyapāj jātās tv adityā dakṣakanyayā // BrP_3.56 //",
  "GP11brahmppu:356": "tatra viṣṇuś ca śakraś ca jajñāte punar eva hi /",
  "GP11brahmppu:357": "aryamā caiva dhātā ca tvaṣṭā pūṣā tathaiva ca // BrP_3.57 //",
  "GP11brahmppu:358": "vivasvān savitā caiva mitro varuṇa eva ca /",
  "GP11brahmppu:359": "aṃśo bhagaś cātitejā ādityā dvādaśa smṛtāḥ // BrP_3.58 //",
  "GP11brahmppu:360": "saptaviṃśati yāḥ proktāḥ somapatnyo mahāvratāḥ /",
  "GP11brahmppu:361": "tāsām apatyāny abhavan dīptāny amitatejasaḥ // BrP_3.59 //",
  "GP11brahmppu:362": "ariṣṭanemipatnīnām apatyānīha ṣoḍaśa /",
  "GP11brahmppu:363": "bahuputrasya viduṣaś catasro vidyutaḥ smṛtāḥ // BrP_3.60 //",
  "GP11brahmppu:364": "cākṣuṣasyāntare pūrve ṛco brahmarṣisatkṛtāḥ /",
  "GP11brahmppu:365": "kṛśāśvasya ca devarṣer devapraharaṇāḥ smṛtāḥ // BrP_3.61 //",
  "GP11brahmppu:366": "ete yugasahasrānte jāyante punar eva hi /",
  "GP11brahmppu:367": "sarve devagaṇāś cātra trayastriṃśat tu kāmajāḥ // BrP_3.62 //",
  "GP11brahmppu:368": "teṣām api ca bho viprā nirodhotpattir ucyate /",
  "GP11brahmppu:369": "yathā sūryasya gagana udayāstamayāv iha // BrP_3.63 //",
  "GP11brahmppu:370": "evaṃ devanikāyās te saṃbhavanti yuge yuge /",
  "GP11brahmppu:371": "dityāḥ putradvayaṃ jajñe kaśyapād iti naḥ śrutam // BrP_3.64 //",
  "GP11brahmppu:372": "hiraṇyakaśipuś caiva hiraṇyākṣaś ca vīryavān /",
  "GP11brahmppu:373": "siṃhikā cābhavat kanyā vipracitteḥ parigrahaḥ // BrP_3.65 //",
  "GP11brahmppu:374": "saiṃhikeyā iti khyātā yasyāḥ putrā mahābalāḥ /",
  "GP11brahmppu:375": "hiraṇyakaśipoḥ putrāś catvāraḥ prathitaujasaḥ // BrP_3.66 //",
  "GP11brahmppu:376": "hrādaś ca anuhrādaś ca prahrādaś caiva vīryavān /",
  "GP11brahmppu:377": "saṃhrādaś ca caturtho 'bhūd dhrādaputro hradas tathā // BrP_3.67 //",
  "GP11brahmppu:378": "hradasya putrau dvau vīrau śivaḥ kālas tathaiva ca /",
  "GP11brahmppu:379": "virocanaś ca prāhrādir balir jajñe virocanāt // BrP_3.68 //",
  "GP11brahmppu:380": "baleḥ putraśatam āsīd bāṇajyeṣṭhaṃ tapodhanāḥ /",
  "GP11brahmppu:381": "dhṛtarāṣṭraś ca sūryaś ca candramāś candratāpanaḥ // BrP_3.69 //",
  "GP11brahmppu:382": "kumbhanābho gardabhākṣaḥ kukṣir ity evamādayaḥ /",
  "GP11brahmppu:383": "bāṇas teṣām atibalo jyeṣṭhaḥ paśupateḥ priyaḥ // BrP_3.70 //",
  "GP11brahmppu:384": "purā kalpe tu bāṇena prasādyomāpatiṃ prabhum /",
  "GP11brahmppu:385": "pārśvato vihariṣyāmi ity evaṃ yācito varaḥ // BrP_3.71 //",
  "GP11brahmppu:386": "hiraṇyākṣasutāś caiva vidvāṃsaś ca mahābalāḥ /",
  "GP11brahmppu:387": "bharbharaḥ śakuniś caiva bhūtasaṃtāpanas tathā // BrP_3.72 //",
  "GP11brahmppu:388": "mahānābhaś ca vikrāntaḥ kālanābhas tathaiva ca /",
  "GP11brahmppu:389": "abhavan danuputrāś ca śataṃ tīvraparākramāḥ // BrP_3.73 //",
  "GP11brahmppu:390": "tapasvino mahāvīryāḥ prādhānyena bravīmi tān /",
  "GP11brahmppu:391": "dvimūrdhā śaṅkukarṇaś ca tathā hayaśirā vibhuḥ // BrP_3.74 //",
  "GP11brahmppu:392": "ayomukhaḥ śambaraś ca kapilo vāmanas tathā /",
  "GP11brahmppu:393": "mārīcir maghavāṃś caiva ilvalaḥ svasṛmas tathā // BrP_3.75 //",
  "GP11brahmppu:394": "vikṣobhaṇaś ca ketuś ca ketuvīryaśatahradau /",
  "GP11brahmppu:395": "indrajit sarvajic caiva vajranābhas tathaiva ca // BrP_3.76 //",
  "GP11brahmppu:396": "ekacakro mahābāhus tārakaś ca mahābalaḥ /",
  "GP11brahmppu:397": "vaiśvānaraḥ pulomā ca vidrāvaṇamahāśirāḥ // BrP_3.77 //",
  "GP11brahmppu:398": "svarbhānur vṛṣaparvā ca vipracittiś ca vīryavān /",
  "GP11brahmppu:399": "sarva ete danoḥ putrāḥ kaśyapād abhijajñire // BrP_3.78 //",
  "GP11brahmppu:400": "vipracittipradhānās te dānavāḥ sumahābalāḥ /",
  "GP11brahmppu:401": "eteṣāṃ putrapautraṃ tu na tac chakyaṃ dvijottamāḥ // BrP_3.79 //",
  "GP11brahmppu:402": "prasaṃkhyātuṃ bahutvāc ca putrapautram anantakam /",
  "GP11brahmppu:403": "svarbhānos tu prabhā kanyā pulomnas tu śacī sutā // BrP_3.80 //",
  "GP11brahmppu:404": "upadīptir hayaśirāḥ śarmiṣṭhā vārṣaparvaṇī /",
  "GP11brahmppu:405": "pulomā kālikā caiva vaiśvānarasute ubhe // BrP_3.81 //",
  "GP11brahmppu:406": "bahvapatye mahāpatye marīces tu parigrahaḥ /",
  "GP11brahmppu:407": "tayoḥ putrasahasrāṇi ṣaṣṭir dānavanandanāḥ // BrP_3.82 //",
  "GP11brahmppu:408": "caturdaśaśatān anyān hiraṇyapuravāsinaḥ /",
  "GP11brahmppu:409": "marīcir janayām āsa mahatā tapasānvitaḥ // BrP_3.83 //",
  "GP11brahmppu:410": "paulomāḥ kālakeyāś ca dānavās te mahābalāḥ /",
  "GP11brahmppu:411": "avadhyā devatānāṃ hi hiraṇyapuravāsinaḥ // BrP_3.84 //",
  "GP11brahmppu:412": "pitāmahaprasādena ye hatāḥ savyasācinā /",
  "GP11brahmppu:413": "tato 'pare mahāvīryā dānavās tv atidāruṇāḥ // BrP_3.85 //",
  "GP11brahmppu:414": "siṃhikāyām athotpannā vipracitteḥ sutās tathā /",
  "GP11brahmppu:415": "daityadānavasaṃyogāj jātās tīvraparākramāḥ // BrP_3.86 //",
  "GP11brahmppu:416": "saiṃhikeyā iti khyātās trayodaśa mahābalāḥ /",
  "GP11brahmppu:417": "vaṃśyaḥ śalyaś ca balinau nalaś caiva tathā balaḥ // BrP_3.87 //",
  "GP11brahmppu:418": "vātāpir namuciś caiva ilvalaḥ svasṛmas tathā /",
  "GP11brahmppu:419": "añjiko narakaś caiva kālanābhas tathaiva ca // BrP_3.88 //",
  "GP11brahmppu:420": "saramānas tathā caiva svarakalpaś ca vīryavān /",
  "GP11brahmppu:421": "ete vai dānavāḥ śreṣṭhā danor vaṃśavivardhanāḥ // BrP_3.89 //",
  "GP11brahmppu:422": "teṣāṃ putrāś ca pautrāś ca śataśo 'tha sahasraśaḥ /",
  "GP11brahmppu:423": "saṃhrādasya tu daityasya nivātakavacāḥ kule // BrP_3.90 //",
  "GP11brahmppu:424": "samutpannāḥ sumahatā tapasā bhāvitātmanaḥ /",
  "GP11brahmppu:425": "tisraḥ koṭyaḥ sutās teṣāṃ maṇivatyāṃ nivāsinaḥ // BrP_3.91 //",
  "GP11brahmppu:426": "avadhyās te 'pi devānām arjunena nipātitāḥ /",
  "GP11brahmppu:427": "ṣaṭ sutāḥ sumahābhāgās tāmrāyāḥ parikīrtitāḥ // BrP_3.92 //",
  "GP11brahmppu:428": "krauñcī śyenī ca bhāsī ca sugrīvī śucigṛdhrikā /",
  "GP11brahmppu:429": "krauñcī tu janayām āsa ulūkapratyulūkakān // BrP_3.93 //",
  "GP11brahmppu:430": "śyenī śyenāṃs tathā bhāsī bhāsān gṛdhrāṃś ca gṛdhry api /",
  "GP11brahmppu:431": "śucir audakān pakṣigaṇān sugrīvī tu dvijottamāḥ // BrP_3.94 //",
  "GP11brahmppu:432": "aśvān uṣṭrān gardabhāṃś ca tāmrāvaṃśaḥ prakīrtitaḥ /",
  "GP11brahmppu:433": "vinatāyās tu dvau putrau vikhyātau garuḍāruṇau // BrP_3.95 //",
  "GP11brahmppu:434": "garuḍaḥ patatāṃ śreṣṭho dāruṇaḥ svena karmaṇā /",
  "GP11brahmppu:435": "surasāyāḥ sahasraṃ tu sarpāṇām amitaujasām // BrP_3.96 //",
  "GP11brahmppu:436": "anekaśirasāṃ viprāḥ khacarāṇāṃ mahātmanām /",
  "GP11brahmppu:437": "kādraveyās tu balinaḥ sahasram amitaujasaḥ // BrP_3.97 //",
  "GP11brahmppu:438": "suparṇavaśagā nāgā jajñire naikamastakāḥ /",
  "GP11brahmppu:439": "yeṣāṃ pradhānāḥ satataṃ śeṣavāsukitakṣakāḥ // BrP_3.98 //",
  "GP11brahmppu:440": "airāvato mahāpadmaḥ kambalāśvatarāv ubhau /",
  "GP11brahmppu:441": "elāpattraś ca śaṅkhaś ca karkoṭakadhanaṃjayau // BrP_3.99 //",
  "GP11brahmppu:442": "mahānīlamahākarṇau dhṛtarāṣṭrabalāhakau /",
  "GP11brahmppu:443": "kuharaḥ puṣpadaṃṣṭraś ca durmukhaḥ sumukhas tathā // BrP_3.100 //",
  "GP11brahmppu:444": "śaṅkhaś ca śaṅkhapālaś ca kapilo vāmanas tathā /",
  "GP11brahmppu:445": "nahuṣaḥ śaṅkharomā ca maṇir ity evamādayaḥ // BrP_3.101 //",
  "GP11brahmppu:446": "teṣāṃ putrāś ca pautrāś ca śataśo 'tha sahasraśaḥ /",
  "GP11brahmppu:447": "caturdaśasahasrāṇi krūrāṇām anilāśinām // BrP_3.102 //",
  "GP11brahmppu:448": "gaṇaṃ krodhavaṃśaṃ viprās tasya sarve ca daṃṣṭriṇaḥ /",
  "GP11brahmppu:449": "sthalajāḥ pakṣiṇo 'bjāś ca dharāyāḥ prasavāḥ smṛtāḥ // BrP_3.103 //",
  "GP11brahmppu:450": "gās tu vai janayām āsa surabhir mahiṣīs tathā /",
  "GP11brahmppu:451": "irā vṛkṣalatā vallīs tṛṇajātīś ca sarvaśaḥ // BrP_3.104 //",
  "GP11brahmppu:452": "khasā tu yakṣarakṣāṃsi munir apsarasas tathā /",
  "GP11brahmppu:453": "ariṣṭā tu mahāsiddhā gandharvān amitaujasaḥ // BrP_3.105 //",
  "GP11brahmppu:454": "ete kaśyapadāyādāḥ kīrtitāḥ sthāṇujaṅgamāḥ /",
  "GP11brahmppu:455": "yeṣāṃ putrāś ca pautrāś ca śataśo 'tha sahasraśaḥ // BrP_3.106 //",
  "GP11brahmppu:456": "eṣa manvantare viprāḥ sargaḥ svārociṣe smṛtaḥ /",
  "GP11brahmppu:457": "vaivasvate 'timahati vāruṇe vitate kratau // BrP_3.107 //",
  "GP11brahmppu:458": "juhvānasya brahmaṇo vai prajāsarga ihocyate /",
  "GP11brahmppu:459": "pūrvaṃ yatra samutpannān brahmarṣīn sapta mānasān // BrP_3.108 //",
  "GP11brahmppu:460": "putratve kalpayām āsa svayam eva pitāmahaḥ /",
  "GP11brahmppu:461": "tato virodhe devānāṃ dānavānāṃ ca bho dvijāḥ // BrP_3.109 //",
  "GP11brahmppu:462": "ditir vinaṣṭaputrā vai toṣayām āsa kaśyapam /",
  "GP11brahmppu:463": "kaśyapas tu prasannātmā samyag ārādhitas tayā // BrP_3.110 //",
  "GP11brahmppu:464": "vareṇa cchandayām āsa sā ca vavre varaṃ tadā /",
  "GP11brahmppu:465": "putram indravadhārthāya samartham amitaujasam // BrP_3.111 //",
  "GP11brahmppu:466": "sa ca tasmai varaṃ prādāt prārthitaḥ sumahātapāḥ /",
  "GP11brahmppu:467": "dattvā ca varam atyugro mārīcaḥ samabhāṣata // BrP_3.112 //",
  "GP11brahmppu:468": "indraṃ putro nihantā te garbhaṃ vai śaradāṃ śatam /",
  "GP11brahmppu:469": "yadi dhārayase śauca- tatparā vratam āsthitā // BrP_3.113 //",
  "GP11brahmppu:470": "tathety abhihito bhartā tayā devyā mahātapāḥ /",
  "GP11brahmppu:471": "dhārayām āsa garbhaṃ tu śuciḥ sā munisattamāḥ // BrP_3.114 //",
  "GP11brahmppu:472": "tato 'bhyupāgamad dityāṃ garbham ādhāya kaśyapaḥ /",
  "GP11brahmppu:473": "rodhayan vai gaṇaṃ śreṣṭhaṃ devānām amitaujasam // BrP_3.115 //",
  "GP11brahmppu:474": "tejaḥ saṃhṛtya durdharṣam avadhyam amarair api /",
  "GP11brahmppu:475": "jagāma parvatāyaiva tapase saṃśitavratā // BrP_3.116 //",
  "GP11brahmppu:476": "tasyāś caivāntaraprepsur abhavat pākaśāsanaḥ /",
  "GP11brahmppu:477": "jāte varṣaśate cāsyā dadarśāntaram acyutaḥ // BrP_3.117 //",
  "GP11brahmppu:478": "akṛtvā pādayoḥ śaucaṃ ditiḥ śayanam āviśat /",
  "GP11brahmppu:479": "nidrāṃ cāhārayām āsa tasyāṃ kukṣiṃ praviśya saḥ // BrP_3.118 //",
  "GP11brahmppu:480": "vajrapāṇis tato garbhaṃ saptadhā taṃ nyakṛntayat /",
  "GP11brahmppu:481": "sa pāṭyamāno garbho 'tha vajreṇa praruroda ha // BrP_3.119 //",
  "GP11brahmppu:482": "mā rodīr iti taṃ śakraḥ punaḥ punar athābravīt /",
  "GP11brahmppu:483": "so 'bhavat saptadhā garbhas tam indro ruṣitaḥ punaḥ // BrP_3.120 //",
  "GP11brahmppu:484": "ekaikaṃ saptadhā cakre vajreṇaivārikarṣaṇaḥ /",
  "GP11brahmppu:485": "maruto nāma te devā babhūvur dvijasattamāḥ // BrP_3.121 //",
  "GP11brahmppu:486": "yathoktaṃ vai maghavatā tathaiva maruto 'bhavan /",
  "GP11brahmppu:487": "devāś caikonapañcāśat sahāyā vajrapāṇinaḥ // BrP_3.122 //",
  "GP11brahmppu:488": "teṣām evaṃ pravṛttānāṃ bhūtānāṃ dvijasattamāḥ /",
  "GP11brahmppu:489": "rocayan vai gaṇaśreṣṭhān devānām amitaujasām // BrP_3.123 //",
  "GP11brahmppu:490": "nikāyeṣu nikāyeṣu hariḥ prādāt prajāpatīn /",
  "GP11brahmppu:491": "kramaśas tāni rājyāni pṛthupūrvāṇi bho dvijāḥ // BrP_3.124 //",
  "GP11brahmppu:492": "sa hariḥ puruṣo vīraḥ kṛṣṇo jiṣṇuḥ prajāpatiḥ /",
  "GP11brahmppu:493": "parjanyas tapano 'nantas tasya sarvam idaṃ jagat // BrP_3.125 //",
  "GP11brahmppu:494": "bhūtasargam imaṃ samyag jānato dvijasattamāḥ /",
  "GP11brahmppu:495": "nāvṛttibhayam astīha paralokabhayaṃ kutaḥ // BrP_3.126 //",
  "GP11brahmppu:496": "{lomaharṣaṇa uvāca: }",
  "GP11brahmppu:497": "abhiṣicyādhirājendraṃ pṛthuṃ vaiṇyaṃ pitāmahaḥ /",
  "GP11brahmppu:498": "tataḥ krameṇa rājyāni vyādeṣṭum upacakrame // BrP_4.1 //",
  "GP11brahmppu:499": "dvijānāṃ vīrudhāṃ caiva nakṣatragrahayos tathā /",
  "GP11brahmppu:500": "yajñānāṃ tapasāṃ caiva somaṃ rājye 'bhyaṣecayat // BrP_4.2 //",
  "GP11brahmppu:501": "apāṃ tu varuṇaṃ rājye rājñāṃ vaiśravaṇaṃ patim /",
  "GP11brahmppu:502": "ādityānāṃ tathā viṣṇuṃ vasūnām atha pāvakam // BrP_4.3 //",
  "GP11brahmppu:503": "prajāpatīnāṃ dakṣaṃ tu marutām atha vāsavam /",
  "GP11brahmppu:504": "daityānāṃ dānavānāṃ vai prahrādam amitaujasam // BrP_4.4 //",
  "GP11brahmppu:505": "vaivasvataṃ pitṝṇāṃ ca yamaṃ rājye 'bhyaṣecayat /",
  "GP11brahmppu:506": "yakṣāṇāṃ rākṣasānāṃ ca pārthivānāṃ tathaiva ca // BrP_4.5 //",
  "GP11brahmppu:507": "sarvabhūtapiśācānāṃ girīśaṃ śūlapāṇinam /",
  "GP11brahmppu:508": "śailānāṃ himavantaṃ ca nadīnām atha sāgaram // BrP_4.6 //",
  "GP11brahmppu:509": "gandharvāṇām adhipatiṃ cakre citrarathaṃ prabhum /",
  "GP11brahmppu:510": "nāgānāṃ vāsukiṃ cakre sarpāṇām atha takṣakam // BrP_4.7 //",
  "GP11brahmppu:511": "vāraṇānāṃ tu rājānam airāvatam athādiśat /",
  "GP11brahmppu:512": "uccaiḥśravasam aśvānāṃ garuḍaṃ caiva pakṣiṇām // BrP_4.8 //",
  "GP11brahmppu:513": "mṛgāṇām atha śārdūlaṃ govṛṣaṃ tu gavāṃ patim /",
  "GP11brahmppu:514": "vanaspatīnāṃ rājānaṃ plakṣam evābhyaṣecayat // BrP_4.9 //",
  "GP11brahmppu:515": "evaṃ vibhajya rājyāni krameṇaiva pitāmahaḥ /",
  "GP11brahmppu:516": "diśāṃ pālān atha tataḥ sthāpayām āsa sa prabhuḥ // BrP_4.10 //",
  "GP11brahmppu:517": "pūrvasyāṃ diśi putraṃ tu vairājasya prajāpateḥ /",
  "GP11brahmppu:518": "diśaḥ pālaṃ sudhanvānaṃ rājānaṃ so 'bhyaṣecayat // BrP_4.11 //",
  "GP11brahmppu:519": "dakṣiṇasyāṃ diśi tathā kardamasya prajāpateḥ /",
  "GP11brahmppu:520": "putraṃ śaṅkhapadaṃ nāma rājānaṃ so 'bhyaṣecayat // BrP_4.12 //",
  "GP11brahmppu:521": "paścimasyāṃ diśi tathā rajasaḥ putram acyutam /",
  "GP11brahmppu:522": "ketumantaṃ mahātmānaṃ rājānaṃ so 'bhyaṣecayat // BrP_4.13 //",
  "GP11brahmppu:523": "tathā hiraṇyaromāṇaṃ parjanyasya prajāpateḥ /",
  "GP11brahmppu:524": "udīcyāṃ diśi durdharṣaṃ rājānaṃ so 'bhyaṣecayat // BrP_4.14 //",
  "GP11brahmppu:525": "tair iyaṃ pṛthivī sarvā saptadvīpā sapattanā /",
  "GP11brahmppu:526": "yathāpradeśam adyāpi dharmeṇa pratipālyate // BrP_4.15 //",
  "GP11brahmppu:527": "rājasūyābhiṣiktas tu pṛthur etair narādhipaiḥ /",
  "GP11brahmppu:528": "vedadṛṣṭena vidhinā rājā rājye narādhipaḥ // BrP_4.16 //",
  "GP11brahmppu:529": "tato manvantare 'tīte cākṣuṣe 'mitatejasi /",
  "GP11brahmppu:530": "vaivasvatāya manave pṛthivyāṃ rājyam ādiśat // BrP_4.17 //",
  "GP11brahmppu:531": "tasya vistaram ākhyāsye manor vaivasvatasya ha /",
  "GP11brahmppu:532": "bhavatāṃ cānukūlyāya yadi śrotum ihecchatha /",
  "GP11brahmppu:533": "mahad etad adhiṣṭhānaṃ purāṇe tad adhiṣṭhitam // BrP_4.18 //",
  "GP11brahmppu:534": "{munaya ūcuḥ: }",
  "GP11brahmppu:535": "vistareṇa pṛthor janma lomaharṣaṇa kīrtaya /",
  "GP11brahmppu:536": "yathā mahātmanā tena dugdhā veyaṃ vasuṃdharā // BrP_4.19 //",
  "GP11brahmppu:537": "yathā vāpi nṛbhir dugdhā yathā devair maharṣibhiḥ /",
  "GP11brahmppu:538": "yathā daityaiś ca nāgaiś ca yathā yakṣair yathā drumaiḥ // BrP_4.20 //",
  "GP11brahmppu:539": "yathā śailaiḥ piśācaiś ca gandharvaiś ca dvijottamaiḥ /",
  "GP11brahmppu:540": "rākṣasaiś ca mahāsattvair yathā dugdhā vasuṃdharā // BrP_4.21 //",
  "GP11brahmppu:541": "teṣāṃ pātraviśeṣāṃś ca vaktum arhasi suvrata /",
  "GP11brahmppu:542": "vatsakṣīraviśeṣāṃś ca dogdhāraṃ cānupūrvaśaḥ // BrP_4.22 //",
  "GP11brahmppu:543": "yasmāc ca kāraṇāt pāṇir veṇasya mathitaḥ purā /",
  "GP11brahmppu:544": "kruddhair maharṣibhis tāta kāraṇaṃ tac ca kīrtaya // BrP_4.23 //",
  "GP11brahmppu:545": "{lomaharṣaṇa uvāca: }",
  "GP11brahmppu:546": "śṛṇudhvaṃ kīrtayiṣyāmi pṛthor vaiṇyasya vistaram /",
  "GP11brahmppu:547": "ekāgrāḥ prayatāś caiva puṇyārthaṃ vai dvijarṣabhāḥ // BrP_4.24 //",
  "GP11brahmppu:548": "nāśuceḥ kṣudramanaso nāśiṣyasyāvratasya ca /",
  "GP11brahmppu:549": "kīrtayeyam idaṃ viprāḥ kṛtaghnāyāhitāya ca // BrP_4.25 //",
  "GP11brahmppu:550": "svargyaṃ yaśasyam āyuṣyaṃ dhanyaṃ vedaiś ca saṃmitam /",
  "GP11brahmppu:551": "rahasyam ṛṣibhiḥ proktaṃ śṛṇudhvaṃ vai yathātatham // BrP_4.26 //",
  "GP11brahmppu:552": "yaś cemaṃ kīrtayen nityaṃ pṛthor vaiṇyasya vistaram /",
  "GP11brahmppu:553": "brāhmaṇebhyo namaskṛtya na sa śocet kṛtākṛtam // BrP_4.27 //",
  "GP11brahmppu:554": "āsīd dharmasya saṃgoptā pūrvam atrisamaḥ prabhuḥ /",
  "GP11brahmppu:555": "atrivaṃśe samutpannas tv aṅgo nāma prajāpatiḥ // BrP_4.28 //",
  "GP11brahmppu:556": "tasya putro 'bhavad veṇo nātyarthaṃ dharmakovidaḥ /",
  "GP11brahmppu:557": "jāto mṛtyusutāyāṃ vai sunīthāyāṃ prajāpatiḥ // BrP_4.29 //",
  "GP11brahmppu:558": "sa mātāmahadoṣeṇa tena kālātmajātmajaḥ /",
  "GP11brahmppu:559": "svadharmaṃ pṛṣṭhataḥ kṛtvā kāmalobheṣv avartata // BrP_4.30 //",
  "GP11brahmppu:560": "maryādāṃ bhedayām āsa dharmopetāṃ sa pārthivaḥ /",
  "GP11brahmppu:561": "vedadharmān atikramya so 'dharmanirato 'bhavat // BrP_4.31 //",
  "GP11brahmppu:562": "niḥsvādhyāyavaṣaṭkārāḥ prajās tasmin prajāpatau /",
  "GP11brahmppu:563": "pravṛttaṃ na papuḥ somaṃ hutaṃ yajñeṣu devatāḥ // BrP_4.32 //",
  "GP11brahmppu:564": "na yaṣṭavyaṃ na hotavyam iti tasya prajāpateḥ /",
  "GP11brahmppu:565": "āsīt pratijñā krūreyaṃ vināśe pratyupasthite // BrP_4.33 //",
  "GP11brahmppu:566": "aham ijyaś ca yaṣṭā ca yajñaś ceti bhṛgūdvaha /",
  "GP11brahmppu:567": "mayi yajño vidhātavyo mayi hotavyam ity api // BrP_4.34 //",
  "GP11brahmppu:568": "tam atikrāntamaryādam ādadānam asāṃpratam /",
  "GP11brahmppu:569": "ūcur maharṣayaḥ sarve marīcipramukhās tadā // BrP_4.35 //",
  "GP11brahmppu:570": "vayaṃ dīkṣāṃ pravekṣyāmaḥ saṃvatsaragaṇān bahūn /",
  "GP11brahmppu:571": "adharmaṃ kuru mā veṇa eṣa dharmaḥ sanātanaḥ // BrP_4.36 //",
  "GP11brahmppu:572": "nidhane 'treḥ prasūtas tvaṃ prajāpatir asaṃśayam /",
  "GP11brahmppu:573": "prajāś ca pālayiṣye 'ham itīha samayaḥ kṛtaḥ // BrP_4.37 //",
  "GP11brahmppu:574": "tāṃs tathā bruvataḥ sarvān maharṣīn abravīt tadā /",
  "GP11brahmppu:575": "veṇaḥ prahasya durbuddhir imam artham anarthavit // BrP_4.38 //",
  "GP11brahmppu:576": "{veṇa uvāca: }",
  "GP11brahmppu:577": "sraṣṭā dharmasya kaś cānyaḥ śrotavyaṃ kasya vā mayā /",
  "GP11brahmppu:578": "śrutavīryatapaḥsatyair mayā vā kaḥ samo bhuvi // BrP_4.39 //",
  "GP11brahmppu:579": "prabhavaṃ sarvabhūtānāṃ dharmāṇāṃ ca viśeṣataḥ /",
  "GP11brahmppu:580": "saṃmūḍhā na vidur nūnaṃ bhavanto māṃ vicetasaḥ // BrP_4.40 //",
  "GP11brahmppu:581": "icchan daheyaṃ pṛthivīṃ plāvayeyaṃ jalais tathā /",
  "GP11brahmppu:582": "dyāṃ vai bhuvaṃ ca rundheyaṃ nātra kāryā vicāraṇā // BrP_4.41 //",
  "GP11brahmppu:583": "yadā na śakyate mohād avalepāc ca pārthivaḥ /",
  "GP11brahmppu:584": "apanetuṃ tadā veṇas tataḥ kruddhā maharṣayaḥ // BrP_4.42 //",
  "GP11brahmppu:585": "taṃ nigṛhya mahātmāno visphurantaṃ mahābalam /",
  "GP11brahmppu:586": "tato 'sya savyam ūruṃ te mamanthur jātamanyavaḥ // BrP_4.43 //",
  "GP11brahmppu:587": "tasmin nimathyamāne vai rājña ūrau tu jajñivān /",
  "GP11brahmppu:588": "hrasvo 'timātraḥ puruṣaḥ kṛṣṇaś ceti babhūva ha // BrP_4.44 //",
  "GP11brahmppu:589": "sa bhītaḥ prāñjalir bhūtvā tasthivān dvijasattamāḥ /",
  "GP11brahmppu:590": "tam atrir vihvalaṃ dṛṣṭvā niṣīdety abravīt tadā // BrP_4.45 //",
  "GP11brahmppu:591": "niṣādavaṃśakartāsau babhūva vadatāṃ varāḥ /",
  "GP11brahmppu:592": "dhīvarān asṛjac cāpi veṇakalmaṣasaṃbhavān // BrP_4.46 //",
  "GP11brahmppu:593": "ye cānye vindhyanilayās tathā parvatasaṃśrayāḥ /",
  "GP11brahmppu:594": "adharmarucayo viprās te tu vai veṇakalmaṣāḥ // BrP_4.47 //",
  "GP11brahmppu:595": "tataḥ punar mahātmānaḥ pāṇiṃ veṇasya dakṣiṇam /",
  "GP11brahmppu:596": "araṇīm iva saṃrabdhā mamanthur jātamanyavaḥ // BrP_4.48 //",
  "GP11brahmppu:597": "pṛthus tasmāt samutpannaḥ karāj jvalanasaṃnibhaḥ /",
  "GP11brahmppu:598": "dīpyamānaḥ svavapuṣā sākṣād agnir iva jvalan // BrP_4.49 //",
  "GP11brahmppu:599": "atha so 'jagavaṃ nāma dhanur gṛhya mahāravam /",
  "GP11brahmppu:600": "śarāṃś ca divyān rakṣārthaṃ kavacaṃ ca mahāprabham // BrP_4.50 //",
  "GP11brahmppu:601": "tasmiñ jāte 'tha bhūtāni saṃprahṛṣṭāni sarvaśaḥ /",
  "GP11brahmppu:602": "samāpetur mahābhāgā veṇas tu tridivaṃ yayau // BrP_4.51 //",
  "GP11brahmppu:603": "samutpannena bho viprāḥ satputreṇa mahātmanā /",
  "GP11brahmppu:604": "trātaḥ sa puruṣavyāghraḥ puṃnāmno narakāt tadā // BrP_4.52 //",
  "GP11brahmppu:605": "taṃ samudrāś ca nadyaś ca ratnāny ādāya sarvaśaḥ /",
  "GP11brahmppu:606": "toyāni cābhiṣekārthaṃ sarva evopatasthire // BrP_4.53 //",
  "GP11brahmppu:607": "pitāmahaś ca bhagavān devair āṅgirasaiḥ saha /",
  "GP11brahmppu:608": "sthāvarāṇi ca bhūtāni jaṅgamāni ca sarvaśaḥ // BrP_4.54 //",
  "GP11brahmppu:609": "samāgamya tadā vaiṇyam abhyaṣiñcan narādhipam /",
  "GP11brahmppu:610": "mahatā rājarājena prajās tenānurañjitāḥ // BrP_4.55 //",
  "GP11brahmppu:611": "so 'bhiṣikto mahātejā vidhivad dharmakovidaiḥ /",
  "GP11brahmppu:612": "ādhirājye tadā rājñāṃ pṛthur vaiṇyaḥ pratāpavān // BrP_4.56 //",
  "GP11brahmppu:613": "pitrāparañjitās tasya prajās tenānurañjitāḥ /",
  "GP11brahmppu:614": "anurāgāt tatas tasya nāma rājābhyajāyata // BrP_4.57 //",
  "GP11brahmppu:615": "āpas tastambhire tasya samudram abhiyāsyataḥ /",
  "GP11brahmppu:616": "parvatāś ca dadur mārgaṃ dhvajabhaṅgaś ca nābhavat // BrP_4.58 //",
  "GP11brahmppu:617": "akṛṣṭapacyā pṛthivī sidhyanty annāni cintanāt /",
  "GP11brahmppu:618": "sarvakāmadughā gāvaḥ puṭake puṭake madhu // BrP_4.59 //",
  "GP11brahmppu:619": "etasminn eva kāle tu yajñe paitāmahe śubhe /",
  "GP11brahmppu:620": "sūtaḥ sūtyāṃ samutpannaḥ sautye 'hani mahāmatiḥ // BrP_4.60 //",
  "GP11brahmppu:621": "tasminn eva mahāyajñe jajñe prājño 'tha māgadhaḥ /",
  "GP11brahmppu:622": "pṛthoḥ stavārthaṃ tau tatra samāhūtau maharṣibhiḥ // BrP_4.61 //",
  "GP11brahmppu:623": "tāv ūcur ṛṣayaḥ sarve stūyatām eṣa pārthivaḥ /",
  "GP11brahmppu:624": "karmaitad anurūpaṃ vāṃ pātraṃ cāyaṃ narādhipaḥ // BrP_4.62 //",
  "GP11brahmppu:625": "tāv ūcatus tadā sarvāṃs tān ṛṣīn sūtamāgadhau /",
  "GP11brahmppu:626": "āvāṃ devān ṛṣīṃś caiva prīṇayāvaḥ svakarmabhiḥ // BrP_4.63 //",
  "GP11brahmppu:627": "na cāsya vidmo vai karma nāma vā lakṣaṇaṃ yaśaḥ /",
  "GP11brahmppu:628": "stotraṃ yenāsya kuryāva rājñas tejasvino dvijāḥ // BrP_4.64 //",
  "GP11brahmppu:629": "ṛṣibhis tau niyuktau tu bhaviṣyaiḥ stūyatām iti /",
  "GP11brahmppu:630": "yāni karmāṇi kṛtavān pṛthuḥ paścān mahābalaḥ // BrP_4.65 //",
  "GP11brahmppu:631": "tataḥ prabhṛti vai loke staveṣu munisattamāḥ /",
  "GP11brahmppu:632": "āśīrvādāḥ prayujyante sūtamāgadhabandibhiḥ // BrP_4.66 //",
  "GP11brahmppu:633": "tayoḥ stavānte suprītaḥ pṛthuḥ prādāt prajeśvaraḥ /",
  "GP11brahmppu:634": "anūpadeśaṃ sūtāya magadhaṃ māgadhāya ca // BrP_4.67 //",
  "GP11brahmppu:635": "taṃ dṛṣṭvā paramaprītāḥ prajāḥ procur manīṣiṇaḥ /",
  "GP11brahmppu:636": "vṛttīnām eṣa vo dātā bhaviṣyati narādhipaḥ // BrP_4.68 //",
  "GP11brahmppu:637": "tato vaiṇyaṃ mahātmānaṃ prajāḥ samabhidudruvuḥ /",
  "GP11brahmppu:638": "tvaṃ no vṛttiṃ vidhatsveti maharṣivacanāt tadā // BrP_4.69 //",
  "GP11brahmppu:639": "so 'bhidrutaḥ prajābhis tu prajāhitacikīrṣayā /",
  "GP11brahmppu:640": "dhanur gṛhya pṛṣatkāṃś ca pṛthivīm ādravad balī // BrP_4.70 //",
  "GP11brahmppu:641": "tato vaiṇyabhayatrastā gaur bhūtvā prādravan mahī /",
  "GP11brahmppu:642": "tāṃ pṛthur dhanur ādāya dravantīm anvadhāvata // BrP_4.71 //",
  "GP11brahmppu:643": "sā lokān brahmalokādīn gatvā vaiṇyabhayāt tadā /",
  "GP11brahmppu:644": "pradadarśāgrato vaiṇyaṃ pragṛhītaśarāsanam // BrP_4.72 //",
  "GP11brahmppu:645": "jvaladbhir niśitair bāṇair dīptatejasam antataḥ /",
  "GP11brahmppu:646": "mahāyogaṃ mahātmānaṃ durdharṣam amarair api // BrP_4.73 //",
  "GP11brahmppu:647": "alabhantī tu sā trāṇaṃ vaiṇyam evānvapadyata /",
  "GP11brahmppu:648": "kṛtāñjalipuṭā bhūtvā pūjyā lokais tribhis tadā // BrP_4.74 //",
  "GP11brahmppu:649": "uvāca vaiṇyaṃ nādharmaṃ strīvadhe paripaśyasi /",
  "GP11brahmppu:650": "kathaṃ dhārayitā cāsi prajā rājan vinā mayā // BrP_4.75 //",
  "GP11brahmppu:651": "mayi lokāḥ sthitā rājan mayedaṃ dhāryate jagat /",
  "GP11brahmppu:652": "madvināśe vinaśyeyuḥ prajāḥ pārthiva viddhi tat // BrP_4.76 //",
  "GP11brahmppu:653": "na mām arhasi hantuṃ vai śreyaś cet tvaṃ cikīrṣasi /",
  "GP11brahmppu:654": "prajānāṃ pṛthivīpāla śṛṇu cedaṃ vaco mama // BrP_4.77 //",
  "GP11brahmppu:655": "upāyataḥ samārabdhāḥ sarve sidhyanty upakramāḥ /",
  "GP11brahmppu:656": "upāyaṃ paśya yena tvaṃ dhārayethāḥ prajām imām // BrP_4.78 //",
  "GP11brahmppu:657": "hatvāpi māṃ na śaktas tvaṃ prajānāṃ poṣaṇe nṛpa /",
  "GP11brahmppu:658": "anukūlā bhaviṣyāmi yaccha kopaṃ mahāmate // BrP_4.79 //",
  "GP11brahmppu:659": "avadhyāṃ ca striyaṃ prāhus tiryagyonigateṣv api /",
  "GP11brahmppu:660": "yady evaṃ pṛthivīpāla na dharmaṃ tyaktum arhasi // BrP_4.80 //",
  "GP11brahmppu:661": "evaṃ bahuvidhaṃ vākyaṃ śrutvā rājā mahāmanāḥ /",
  "GP11brahmppu:662": "kopaṃ nigṛhya dharmātmā vasudhām idam abravīt // BrP_4.81 //",
  "GP11brahmppu:663": "{pṛthur uvāca: }",
  "GP11brahmppu:664": "ekasyārthe tu yo hanyād ātmano vā parasya vā /",
  "GP11brahmppu:665": "bahūn vā prāṇino 'nantaṃ bhavet tasyeha pātakam // BrP_4.82 //",
  "GP11brahmppu:666": "sukham edhanti bahavo yasmiṃs tu nihate 'śubhe /",
  "GP11brahmppu:667": "tasmin hate nāsti bhadre pātakaṃ copapātakam // BrP_4.83 //",
  "GP11brahmppu:668": "so 'haṃ prajānimittaṃ tvāṃ haniṣyāmi vasuṃdhare /",
  "GP11brahmppu:669": "yadi me vacanān nādya kariṣyasi jagaddhitam // BrP_4.84 //",
  "GP11brahmppu:670": "tvāṃ nihatyādya bāṇena macchāsanaparāṅmukhīm /",
  "GP11brahmppu:671": "ātmānaṃ prathayitvāhaṃ prajā dhārayitā svayam // BrP_4.85 //",
  "GP11brahmppu:672": "sā tvaṃ śāsanam āsthāya mama dharmabhṛtāṃ vare /",
  "GP11brahmppu:673": "saṃjīvaya prajāḥ sarvāḥ samarthā hy asi dhāraṇe // BrP_4.86 //",
  "GP11brahmppu:674": "duhitṛtvaṃ ca me gaccha tata enam ahaṃ śaram /",
  "GP11brahmppu:675": "niyaccheyaṃ tvadvadhārtham udyantaṃ ghoradarśanam // BrP_4.87 //",
  "GP11brahmppu:676": "{vasudhovāca: }",
  "GP11brahmppu:677": "sarvam etad ahaṃ vīra vidhāsyāmi na saṃśayaḥ /",
  "GP11brahmppu:678": "vatsaṃ tu mama saṃpaśya kṣareyaṃ yena vatsalā // BrP_4.88 //",
  "GP11brahmppu:679": "samāṃ ca kuru sarvatra māṃ tvaṃ dharmabhṛtāṃ vara /",
  "GP11brahmppu:680": "yathā visyandamānaṃ me kṣīraṃ sarvatra bhāvayet // BrP_4.89 //",
  "GP11brahmppu:681": "{lomaharṣaṇa uvāca: }",
  "GP11brahmppu:682": "tata utsārayām āsa śailāñ śatasahasraśaḥ /",
  "GP11brahmppu:683": "dhanuṣkoṭyā tadā vaiṇyas tena śailā vivardhitāḥ // BrP_4.90 //",
  "GP11brahmppu:684": "nahi pūrvavisarge vai viṣame pṛthivītale /",
  "GP11brahmppu:685": "saṃvibhāgaḥ purāṇāṃ vā grāmāṇāṃ vābhavat tadā // BrP_4.91 //",
  "GP11brahmppu:686": "na sasyāni na gorakṣyaṃ na kṛṣir na vaṇikpathaḥ /",
  "GP11brahmppu:687": "naiva satyānṛtaṃ cāsīn na lobho na ca matsaraḥ // BrP_4.92 //",
  "GP11brahmppu:688": "vaivasvate 'ntare tasmin sāṃprataṃ samupasthite /",
  "GP11brahmppu:689": "vaiṇyāt prabhṛti vai viprāḥ sarvasyaitasya saṃbhavaḥ // BrP_4.93 //",
  "GP11brahmppu:690": "yatra yatra samaṃ tv asyā bhūmer āsīt tadā dvijāḥ /",
  "GP11brahmppu:691": "tatra tatra prajāḥ sarvā nivāsaṃ samarocayan // BrP_4.94 //",
  "GP11brahmppu:692": "āhāraḥ phalamūlāni prajānām abhavat tadā /",
  "GP11brahmppu:693": "kṛcchreṇa mahatā yukta ity evam anuśuśruma // BrP_4.95 //",
  "GP11brahmppu:694": "sa kalpayitvā vatsaṃ tu manuṃ svāyaṃbhuvaṃ prabhum /",
  "GP11brahmppu:695": "svapāṇau puruṣavyāghro dudoha pṛthivīṃ tataḥ // BrP_4.96 //",
  "GP11brahmppu:696": "sasyajātāni sarvāṇi pṛthur vaiṇyaḥ pratāpavān /",
  "GP11brahmppu:697": "tenānnena prajāḥ sarvā vartante 'dyāpi sarvaśaḥ // BrP_4.97 //",
  "GP11brahmppu:698": "ṛṣayaś ca tadā devāḥ pitaro 'tha sarīsṛpāḥ /",
  "GP11brahmppu:699": "daityā yakṣāḥ puṇyajanā gandharvāḥ parvatā nagāḥ // BrP_4.98 //",
  "GP11brahmppu:700": "ete purā dvijaśreṣṭhā duduhur dharaṇīṃ kila /",
  "GP11brahmppu:701": "kṣīraṃ vatsaś ca pātraṃ ca teṣāṃ dogdhā pṛthak pṛthak // BrP_4.99 //",
  "GP11brahmppu:702": "ṛṣīṇām abhavat somo vatso dogdhā bṛhaspatiḥ /",
  "GP11brahmppu:703": "kṣīraṃ teṣāṃ tapo brahma pātraṃ chandāṃsi bho dvijāḥ // BrP_4.100 //",
  "GP11brahmppu:704": "devānāṃ kāñcanaṃ pātraṃ vatsas teṣāṃ śatakratuḥ /",
  "GP11brahmppu:705": "kṣīram ojaskaraṃ caiva dogdhā ca bhagavān raviḥ // BrP_4.101 //",
  "GP11brahmppu:706": "pitṝṇāṃ rājataṃ pātraṃ yamo vatsaḥ pratāpavān /",
  "GP11brahmppu:707": "antakaś cābhavad dogdhā kṣīraṃ teṣāṃ sudhā smṛtā // BrP_4.102 //",
  "GP11brahmppu:708": "nāgānāṃ takṣako vatsaḥ pātraṃ cālābusaṃjñakam /",
  "GP11brahmppu:709": "dogdhā tv airāvato nāgas teṣāṃ kṣīraṃ viṣaṃ smṛtam // BrP_4.103 //",
  "GP11brahmppu:710": "asurāṇāṃ madhur dogdhā kṣīraṃ māyāmayaṃ smṛtam /",
  "GP11brahmppu:711": "virocanas tu vatso 'bhūd āyasaṃ pātram eva ca // BrP_4.104 //",
  "GP11brahmppu:712": "yakṣāṇām āmapātraṃ tu vatso vaiśravaṇaḥ prabhuḥ /",
  "GP11brahmppu:713": "dogdhā rajatanābhas tu kṣīrāntardhānam eva ca // BrP_4.105 //",
  "GP11brahmppu:714": "sumālī rākṣasendrāṇāṃ vatsaḥ kṣīraṃ ca śoṇitam /",
  "GP11brahmppu:715": "dogdhā rajatanābhas tu kapālaṃ pātram eva ca // BrP_4.106 //",
  "GP11brahmppu:716": "gandharvāṇāṃ citraratho vatsaḥ pātraṃ ca paṅkajam /",
  "GP11brahmppu:717": "dogdhā ca suruciḥ kṣīraṃ teṣāṃ gandhaḥ śuciḥ smṛtaḥ // BrP_4.107 //",
  "GP11brahmppu:718": "śailaṃ pātraṃ parvatānāṃ kṣīraṃ ratnauṣadhīs tathā /",
  "GP11brahmppu:719": "vatsas tu himavān āsīd dogdhā merur mahāgiriḥ // BrP_4.108 //",
  "GP11brahmppu:720": "plakṣo vatsas tu vṛkṣāṇāṃ dogdhā śālas tu puṣpitaḥ /",
  "GP11brahmppu:721": "pālāśapātraṃ kṣīraṃ ca cchinnadagdhaprarohaṇam // BrP_4.109 //",
  "GP11brahmppu:722": "seyaṃ dhātrī vidhātrī ca pāvanī ca vasuṃdharā /",
  "GP11brahmppu:723": "carācarasya sarvasya pratiṣṭhā yonir eva ca // BrP_4.110 //",
  "GP11brahmppu:724": "sarvakāmadughā dogdhrī sarvasasyaprarohaṇī /",
  "GP11brahmppu:725": "āsīd iyaṃ samudrāntā medinī pariviśrutā // BrP_4.111 //",
  "GP11brahmppu:726": "madhukaiṭabhayoḥ kṛtsnā medasā samabhiplutā /",
  "GP11brahmppu:727": "teneyaṃ medinī devī ucyate brahmavādibhiḥ // BrP_4.112 //",
  "GP11brahmppu:728": "tato 'bhyupagamād rājñaḥ pṛthor vaiṇyasya bho dvijāḥ /",
  "GP11brahmppu:729": "duhitṛtvam anuprāptā devī pṛthvīti cocyate // BrP_4.113 //",
  "GP11brahmppu:730": "pṛthunā pravibhaktā ca śodhitā ca vasuṃdharā /",
  "GP11brahmppu:731": "sasyākaravatī sphītā purapattanaśālinī // BrP_4.114 //",
  "GP11brahmppu:732": "evaṃprabhāvo vaiṇyaḥ sa rājāsīd rājasattamaḥ /",
  "GP11brahmppu:733": "namasyaś caiva pūjyaś ca bhūtagrāmair na saṃśayaḥ // BrP_4.115 //",
  "GP11brahmppu:734": "brāhmaṇaiś ca mahābhāgair vedavedāṅgapāragaiḥ /",
  "GP11brahmppu:735": "pṛthur eva namaskāryo brahmayoniḥ sanātanaḥ // BrP_4.116 //",
  "GP11brahmppu:736": "pārthivaiś ca mahābhāgaiḥ pārthivatvam ihecchubhiḥ /",
  "GP11brahmppu:737": "ādirājo namaskāryaḥ pṛthur vaiṇyaḥ pratāpavān // BrP_4.117 //",
  "GP11brahmppu:738": "yodhair api ca vikrāntaiḥ prāptukāmair jayaṃ yudhi /",
  "GP11brahmppu:739": "ādirājo namaskāryo yodhānāṃ prathamo nṛpaḥ // BrP_4.118 //",
  "GP11brahmppu:740": "yo hi yoddhā raṇaṃ yāti kīrtayitvā pṛthuṃ nṛpam /",
  "GP11brahmppu:741": "sa ghorarūpāt saṃgrāmāt kṣemī bhavati kīrtimān // BrP_4.119 //",
  "GP11brahmppu:742": "vaiśyair api ca vittāḍhyair vaiśyavṛttividhāyibhiḥ /",
  "GP11brahmppu:743": "pṛthur eva namaskāryo vṛttidātā mahāyaśāḥ // BrP_4.120 //",
  "GP11brahmppu:744": "tathaiva śūdraiḥ śucibhis trivarṇaparicāribhiḥ /",
  "GP11brahmppu:745": "pṛthur eva namaskāryaḥ śreyaḥ param ihepsubhiḥ // BrP_4.121 //",
  "GP11brahmppu:746": "ete vatsaviśeṣāś ca dogdhāraḥ kṣīram eva ca /",
  "GP11brahmppu:747": "pātrāṇi ca mayoktāni kiṃ bhūyo varṇayāmi vaḥ // BrP_4.122 //",
  "GP11brahmppu:748": "{ṛṣaya ūcuḥ: }",
  "GP11brahmppu:749": "manvantarāṇi sarvāṇi vistareṇa mahāmate /",
  "GP11brahmppu:750": "teṣāṃ pūrvavisṛṣṭiṃ ca lomaharṣaṇa kīrtaya // BrP_5.1 //",
  "GP11brahmppu:751": "yāvanto manavaś caiva yāvantaṃ kālam eva ca /",
  "GP11brahmppu:752": "manvantarāṇi bhoḥ sūta śrotum icchāma tattvataḥ // BrP_5.2 //",
  "GP11brahmppu:753": "{lomaharṣaṇa uvāca: }",
  "GP11brahmppu:754": "na śakyo vistaro viprā vaktuṃ varṣaśatair api /",
  "GP11brahmppu:755": "manvantarāṇāṃ sarveṣāṃ saṃkṣepāc chṛṇuta dvijāḥ // BrP_5.3 //",
  "GP11brahmppu:756": "svāyaṃbhuvo manuḥ pūrvaṃ manuḥ svārociṣas tathā /",
  "GP11brahmppu:757": "uttamas tāmasaś caiva raivataś cākṣuṣas tathā // BrP_5.4 //",
  "GP11brahmppu:758": "vaivasvataś ca bho viprāḥ sāṃprataṃ manur ucyate /",
  "GP11brahmppu:759": "sāvarṇiś ca manus tadvad raibhyo raucyas tathaiva ca // BrP_5.5 //",
  "GP11brahmppu:760": "tathaiva merusāvarṇyaś catvāro manavaḥ smṛtāḥ /",
  "GP11brahmppu:761": "atītā vartamānāś ca tathaivānāgatā dvijāḥ // BrP_5.6 //",
  "GP11brahmppu:762": "kīrtitā manavas tubhyaṃ mayaivaite yathā śrutāḥ /",
  "GP11brahmppu:763": "ṛṣīṃs tv eṣāṃ pravakṣyāmi putrān devagaṇāṃs tathā // BrP_5.7 //",
  "GP11brahmppu:764": "marīcir atrir bhagavān aṅgirāḥ pulahaḥ kratuḥ /",
  "GP11brahmppu:765": "pulastyaś ca vasiṣṭhaś ca saptaite brahmaṇaḥ sutāḥ // BrP_5.8 //",
  "GP11brahmppu:766": "uttarasyāṃ diśi tathā dvijāḥ saptarṣayas tathā /",
  "GP11brahmppu:767": "āgniidhraś cāgnibāhuś ca medhyo medhātithir vasuḥ // BrP_5.9 //",
  "GP11brahmppu:768": "jyotiṣmān dyutimān havyaḥ savalaḥ putrasaṃjñakaḥ /",
  "GP11brahmppu:769": "manoḥ svāyaṃbhuvasyaite daśa putrā mahaujasaḥ // BrP_5.10 //",
  "GP11brahmppu:770": "etad vai prathamaṃ viprā manvantaram udāhṛtam /",
  "GP11brahmppu:771": "aurvo vasiṣṭhaputraś ca stambaḥ kaśyapa eva ca // BrP_5.11 //",
  "GP11brahmppu:772": "prāṇo bṛhaspatiś caiva datto 'triccyavanas tathā /",
  "GP11brahmppu:773": "ete maharṣayo viprā vāyuproktā mahāvratāḥ // BrP_5.12 //",
  "GP11brahmppu:774": "devāś ca tuṣitā nāma smṛtāḥ svārociṣe 'ntare /",
  "GP11brahmppu:775": "havighnaḥ sukṛtir jyotir āpo mūrtir api smṛtaḥ // BrP_5.13 //",
  "GP11brahmppu:776": "pratītaś ca nabhasyaś ca nabha ūrjas tathaiva ca /",
  "GP11brahmppu:777": "svārociṣasya putrās te manor viprā mahātmanaḥ // BrP_5.14 //",
  "GP11brahmppu:778": "kīrtitāḥ pṛthivīpālā mahāvīryaparākramāḥ /",
  "GP11brahmppu:779": "dvitīyam etat kathitaṃ viprā manvantaraṃ mayā // BrP_5.15 //",
  "GP11brahmppu:780": "idaṃ tṛtīyaṃ vakṣyāmi tad budhyadhvaṃ dvijottamāḥ /",
  "GP11brahmppu:781": "vasiṣṭhaputrāḥ saptāsan vāsiṣṭhā iti viśrutāḥ // BrP_5.16 //",
  "GP11brahmppu:782": "hiraṇyagarbhasya sutā ūrjā jātāḥ sutejasaḥ /",
  "GP11brahmppu:783": "ṛṣayo 'tra mayā proktāḥ kīrtyamānān nibodhata // BrP_5.17 //",
  "GP11brahmppu:784": "auttameyān muniśreṣṭhā daśa putrān manor imān /",
  "GP11brahmppu:785": "iṣa ūrjas tanūrjas tu madhur mādhava eva ca // BrP_5.18 //",
  "GP11brahmppu:786": "śuciḥ śukraḥ sahaś caiva nabhasyo nabha eva ca /",
  "GP11brahmppu:787": "bhānavas tatra devāś ca manvantaram udāhṛtam // BrP_5.19 //",
  "GP11brahmppu:788": "manvantaraṃ caturthaṃ vaḥ kathayiṣyāmi sāṃpratam /",
  "GP11brahmppu:789": "kāvyaḥ pṛthus tathaivāgnir jahnur dhātā dvijottamāḥ // BrP_5.20 //",
  "GP11brahmppu:790": "kapīvān akapīvāṃś ca tatra saptarṣayo dvijāḥ /",
  "GP11brahmppu:791": "purāṇe kīrtitā viprāḥ putrāḥ pautrāś ca bho dvijāḥ // BrP_5.21 //",
  "GP11brahmppu:792": "tathā devagaṇāś caiva tāmasasyāntare manoḥ /",
  "GP11brahmppu:793": "dyutis tapasyaḥ sutapās tapobhūtaḥ sanātanaḥ // BrP_5.22 //",
  "GP11brahmppu:794": "taporatir akalmāṣas tanvī dhanvī paraṃtapaḥ /",
  "GP11brahmppu:795": "tāmasasya manor ete daśa putrāḥ prakīrtitāḥ // BrP_5.23 //",
  "GP11brahmppu:796": "vāyuproktā muniśreṣṭhāś caturthaṃ caitad antaram /",
  "GP11brahmppu:797": "devabāhur yadudhraś ca munir vedaśirās tathā // BrP_5.24 //",
  "GP11brahmppu:798": "hiraṇyaromā parjanya ūrdhvabāhuś ca somajaḥ /",
  "GP11brahmppu:799": "satyanetras tathātreya ete saptarṣayo 'pare // BrP_5.25 //",
  "GP11brahmppu:800": "devāś cābhūtarajasas tathā prakṛtayaḥ smṛtāḥ /",
  "GP11brahmppu:801": "vāriplavaś ca raibhyaś ca manor antaram ucyate // BrP_5.26 //",
  "GP11brahmppu:802": "atha putrān imāṃs tasya budhyadhvaṃ gadato mama /",
  "GP11brahmppu:803": "dhṛtimān avyayo yuktas tattvadarśī nirutsukaḥ // BrP_5.27 //",
  "GP11brahmppu:804": "āraṇyaś ca prakāśaś ca nirmohaḥ satyavāk kṛtī /",
  "GP11brahmppu:805": "raivatasya manoḥ putrāḥ pañcamaṃ caitad antaram // BrP_5.28 //",
  "GP11brahmppu:806": "ṣaṣṭhaṃ tu saṃpravakṣyāmi tad budhyadhvaṃ dvijottamāḥ /",
  "GP11brahmppu:807": "bhṛgur nabho vivasvāṃś ca sudhāmā virajās tathā // BrP_5.29 //",
  "GP11brahmppu:808": "atināmā sahiṣṇuś ca saptaite ca maharṣayaḥ /",
  "GP11brahmppu:809": "cākṣuṣasyāntare viprā manor devās tv ime smṛtāḥ // BrP_5.30 //",
  "GP11brahmppu:810": "ābālaprathitās te vai pṛthaktvena divaukasaḥ /",
  "GP11brahmppu:811": "lekhāś ca nāmato viprāḥ pañca devagaṇāḥ smṛtāḥ // BrP_5.31 //",
  "GP11brahmppu:812": "ṛṣer aṅgirasaḥ putrā mahātmāno mahaujasaḥ /",
  "GP11brahmppu:813": "nāḍvaleyā muniśreṣṭhā daśa putrās tu viśrutāḥ // BrP_5.32 //",
  "GP11brahmppu:814": "ruruprabhṛtayo viprāś cākṣuṣasyāntare manoḥ /",
  "GP11brahmppu:815": "ṣaṣṭhaṃ manvantaraṃ proktaṃ saptamaṃ tu nibodhata // BrP_5.33 //",
  "GP11brahmppu:816": "atrir vasiṣṭho bhagavān kaśyapaś ca mahān ṛṣiḥ /",
  "GP11brahmppu:817": "gautamo 'tha bharadvājo viśvāmitras tathaiva ca // BrP_5.34 //",
  "GP11brahmppu:818": "tathaiva putro bhagavān ṛcīkasya mahātmanaḥ /",
  "GP11brahmppu:819": "saptamo jamadagniś ca ṛṣayaḥ sāṃprataṃ divi // BrP_5.35 //",
  "GP11brahmppu:820": "sādhyā rudrāś ca viśve ca vasavo marutas tathā /",
  "GP11brahmppu:821": "ādityāś cāśvinau cāpi devau vaivasvatau smṛtau // BrP_5.36 //",
  "GP11brahmppu:822": "manor vaivasvatasyaite vartante sāṃprate 'ntare /",
  "GP11brahmppu:823": "ikṣvākupramukhāś caiva daśa putrā mahātmanaḥ // BrP_5.37 //",
  "GP11brahmppu:824": "eteṣāṃ kīrtitānāṃ tu maharṣīṇāṃ mahaujasām /",
  "GP11brahmppu:825": "teṣāṃ putrāś ca pautrāś ca dikṣu sarvāsu bho dvijāḥ // BrP_5.38 //",
  "GP11brahmppu:826": "manvantareṣu sarveṣu prāg āsan sapta saptakāḥ /",
  "GP11brahmppu:827": "loke dharmavyavasthārthaṃ lokasaṃrakṣaṇāya ca // BrP_5.39 //",
  "GP11brahmppu:828": "manvantare vyatikrānte catvāraḥ saptakā gaṇāḥ /",
  "GP11brahmppu:829": "kṛtvā karma divaṃ yānti brahmalokam anāmayam // BrP_5.40 //",
  "GP11brahmppu:830": "tato 'nye tapasā yuktāḥ sthānaṃ tat pūrayanty uta /",
  "GP11brahmppu:831": "atītā vartamānāś ca krameṇaitena bho dvijāḥ // BrP_5.41 //",
  "GP11brahmppu:832": "anāgatāś ca saptaite smṛtā divi maharṣayaḥ /",
  "GP11brahmppu:833": "manor antaram āsādya sāvarṇasyeha bho dvijāḥ // BrP_5.42 //",
  "GP11brahmppu:834": "rāmo vyāsas tathātreyo dīptimanto bahuśrutāḥ /",
  "GP11brahmppu:835": "bhāradvājas tathā drauṇir aśvatthāmā mahādyutiḥ // BrP_5.43 //",
  "GP11brahmppu:836": "gautamaś cājaraś caiva śaradvān nāma gautamaḥ /",
  "GP11brahmppu:837": "kauśiko gālavaś caiva aurvaḥ kāśyapa eva ca // BrP_5.44 //",
  "GP11brahmppu:838": "ete sapta mahātmāno bhaviṣyā munisattamāḥ /",
  "GP11brahmppu:839": "vairī caivādhvarīvāṃś ca śamano dhṛtimān vasuḥ // BrP_5.45 //",
  "GP11brahmppu:840": "ariṣṭaś cāpy adhṛṣṭaś ca vājī sumatir eva ca /",
  "GP11brahmppu:841": "sāvarṇasya manoḥ putrā bhaviṣyā munisattamāḥ // BrP_5.46 //",
  "GP11brahmppu:842": "eteṣāṃ kalyam utthāya kīrtanāt sukham edhate /",
  "GP11brahmppu:843": "yaśaś cāpnoti sumahad āyuṣmāṃś ca bhaven naraḥ // BrP_5.47 //",
  "GP11brahmppu:844": "etāny uktāni bho viprāḥ sapta sapta ca tattvataḥ /",
  "GP11brahmppu:845": "manvantarāṇi saṃkṣepāc chṛṇutānāgatāny api // BrP_5.48 //",
  "GP11brahmppu:846": "sāvarṇā manavo viprāḥ pañca tāṃś ca nibodhata /",
  "GP11brahmppu:847": "eko vaivasvatas teṣāṃ catvāras tu prajāpateḥ // BrP_5.49 //",
  "GP11brahmppu:848": "parameṣṭhisutā viprā merusāvarṇyatāṃ gatāḥ /",
  "GP11brahmppu:849": "dakṣasyaite hi dauhitrāḥ priyāyās tanayā nṛpāḥ // BrP_5.50 //",
  "GP11brahmppu:850": "mahatā tapasā yuktā merupṛṣṭhe mahaujasaḥ /",
  "GP11brahmppu:851": "ruceḥ prajāpateḥ putro raucyo nāma manuḥ smṛtaḥ // BrP_5.51 //",
  "GP11brahmppu:852": "bhūtyāṃ cotpādito devyāṃ bhautyo nāma ruceḥ sutaḥ /",
  "GP11brahmppu:853": "anāgatāś ca saptaite kalpe 'smin manavaḥ smṛtāḥ // BrP_5.52 //",
  "GP11brahmppu:854": "tair iyaṃ pṛthivī sarvā saptadvīpā sapattanā /",
  "GP11brahmppu:855": "pūrṇaṃ yugasahasraṃ tu paripālyā dvijottamāḥ // BrP_5.53 //",
  "GP11brahmppu:856": "prajāpatiś ca tapasā saṃhāraṃ teṣu nityaśaḥ /",
  "GP11brahmppu:857": "yugāni saptatis tāni sāgrāṇi kathitāni ca // BrP_5.54 //",
  "GP11brahmppu:858": "kṛtatretādiyuktāni manor antaram ucyate /",
  "GP11brahmppu:859": "caturdaśaite manavaḥ kathitāḥ kīrtivardhanāḥ // BrP_5.55 //",
  "GP11brahmppu:860": "vedeṣu sapurāṇeṣu sarveṣu prabhaviṣṇavaḥ /",
  "GP11brahmppu:861": "prajānāṃ patayo viprā dhanyam eṣāṃ prakīrtanam // BrP_5.56 //",
  "GP11brahmppu:862": "manvantareṣu saṃhārāḥ saṃhārānteṣu saṃbhavāḥ /",
  "GP11brahmppu:863": "na śakyate 'ntas teṣāṃ vai vaktuṃ varṣaśatair api // BrP_5.57 //",
  "GP11brahmppu:864": "visargasya prajānāṃ vai saṃhārasya ca bho dvijāḥ /",
  "GP11brahmppu:865": "manvantareṣu saṃhārāḥ śrūyante dvijasattamāḥ // BrP_5.58 //",
  "GP11brahmppu:866": "saśeṣās tatra tiṣṭhanti devāḥ saptarṣibhiḥ saha /",
  "GP11brahmppu:867": "tapasā brahmacaryeṇa śrutena ca samanvitāḥ // BrP_5.59 //",
  "GP11brahmppu:868": "pūrṇe yugasahasre tu kalpo niḥśeṣa ucyate /",
  "GP11brahmppu:869": "tatra bhūtāni sarvāṇi dagdhāny ādityaraśmibhiḥ // BrP_5.60 //",
  "GP11brahmppu:870": "brahmāṇam agrataḥ kṛtvā sahādityagaṇair dvijāḥ /",
  "GP11brahmppu:871": "praviśanti suraśreṣṭhaṃ harinārāyaṇaṃ prabhum // BrP_5.61 //",
  "GP11brahmppu:872": "sraṣṭāraṃ sarvabhūtānāṃ kalpānteṣu punaḥ punaḥ /",
  "GP11brahmppu:873": "avyaktaḥ śāśvato devas tasya sarvam idaṃ jagat // BrP_5.62 //",
  "GP11brahmppu:874": "atra vaḥ kīrtayiṣyāmi manor vaivasvatasya vai /",
  "GP11brahmppu:875": "visargaṃ muniśārdūlāḥ sāṃpratasya mahādyuteḥ // BrP_5.63 //",
  "GP11brahmppu:876": "atra vaṃśaprasaṅgena kathyamānaṃ purātanam /",
  "GP11brahmppu:877": "yatrotpanno mahātmā sa harir vṛṣṇikule prabhuḥ // BrP_5.64 //",
  "GP11brahmppu:878": "{lomaharṣaṇa uvāca: }",
  "GP11brahmppu:879": "vivasvān kaśyapāj jajñe dākṣāyaṇyāṃ dvijottamāḥ /",
  "GP11brahmppu:880": "tasya bhāryābhavat saṃjñā tvāṣṭrī devī vivasvataḥ // BrP_6.1 //",
  "GP11brahmppu:881": "sureśvarīti vikhyātā triṣu lokeṣu bhāvinī /",
  "GP11brahmppu:882": "sā vai bhāryā bhagavato mārtaṇḍasya mahātmanaḥ // BrP_6.2 //",
  "GP11brahmppu:883": "bhartṛrūpeṇa nātuṣyad rūpayauvanaśālinī /",
  "GP11brahmppu:884": "saṃjñā nāma sutapasā sudīptena samanvitā // BrP_6.3 //",
  "GP11brahmppu:885": "ādityasya hi tad rūpaṃ maṇḍalasya sutejasā /",
  "GP11brahmppu:886": "gātreṣu paridagdhaṃ vai nātikāntam ivābhavat // BrP_6.4 //",
  "GP11brahmppu:887": "na khalv ayaṃ mṛto 'ṇḍasya iti snehād abhāṣata /",
  "GP11brahmppu:888": "ajānan kāśyapas tasmān mārtaṇḍa iti cocyate // BrP_6.5 //",
  "GP11brahmppu:889": "tejas tv abhyadhikaṃ tasya nityam eva vivasvataḥ /",
  "GP11brahmppu:890": "yenātitāpayām āsa trīṃl lokān kaśyapātmajaḥ // BrP_6.6 //",
  "GP11brahmppu:891": "trīṇy apatyāni bho viprāḥ saṃjñāyāṃ tapatāṃ varaḥ /",
  "GP11brahmppu:892": "ādityo janayām āsa kanyāṃ dvau ca prajāpatī // BrP_6.7 //",
  "GP11brahmppu:893": "manur vaivasvataḥ pūrvaṃ śrāddhadevaḥ prajāpatiḥ /",
  "GP11brahmppu:894": "yamaś ca yamunā caiva yamajau saṃbabhūvatuḥ // BrP_6.8 //",
  "GP11brahmppu:895": "śyāmavarṇaṃ tu tad rūpaṃ saṃjñā dṛṣṭvā vivasvataḥ /",
  "GP11brahmppu:896": "asahantī tu svāṃ chāyāṃ savarṇāṃ nirmame tataḥ // BrP_6.9 //",
  "GP11brahmppu:897": "māyāmayī tu sā saṃjñā tasyāṃ chāyāsamutthitām /",
  "GP11brahmppu:898": "prāñjaliḥ praṇatā bhūtvā chāyā saṃjñāṃ dvijottamāḥ // BrP_6.10 //",
  "GP11brahmppu:899": "uvāca kiṃ mayā kāryaṃ kathayasva śucismite /",
  "GP11brahmppu:900": "sthitāsmi tava nirdeśe śādhi māṃ varavarṇini // BrP_6.11 //",
  "GP11brahmppu:901": "{saṃjñovāca: }",
  "GP11brahmppu:902": "ahaṃ yāsyāmi bhadraṃ te svam eva bhavanaṃ pituḥ /",
  "GP11brahmppu:903": "tvayaiva bhavane mahyaṃ vastavyaṃ nirviśaṅkayā // BrP_6.12 //",
  "GP11brahmppu:904": "imau ca bālakau mahyaṃ kanyā ceyaṃ sumadhyamā /",
  "GP11brahmppu:905": "saṃbhāvyās te na cākhyeyam idaṃ bhagavate kvacit // BrP_6.13 //",
  "GP11brahmppu:906": "{savarṇovāca: }",
  "GP11brahmppu:907": "ā kacagrahaṇād devi ā śāpān naiva karhicit /",
  "GP11brahmppu:908": "ākhyāsyāmi namas tubhyaṃ gaccha devi yathāsukham // BrP_6.14 //",
  "GP11brahmppu:909": "{lomaharṣaṇa uvāca: }",
  "GP11brahmppu:910": "samādiśya savarṇāṃ tu tathety uktā tayā ca sā /",
  "GP11brahmppu:911": "tvaṣṭuḥ samīpam agamad vrīḍiteva tapasvinī // BrP_6.15 //",
  "GP11brahmppu:912": "pituḥ samīpagā sā tu pitrā nirbhartsitā śubhā /",
  "GP11brahmppu:913": "bhartuḥ samīpaṃ gaccheti niyuktā ca punaḥ punaḥ // BrP_6.16 //",
  "GP11brahmppu:914": "āgacchad vaḍavā bhūtvā ācchādya rūpam aninditā /",
  "GP11brahmppu:915": "kurūn athottarān gatvā tṛṇāny atha cacāra ha // BrP_6.17 //",
  "GP11brahmppu:916": "dvitīyāyāṃ tu saṃjñāyāṃ saṃjñeyam iti cintayan /",
  "GP11brahmppu:917": "ādityo janayām āsa putram ātmasamaṃ tadā // BrP_6.18 //",
  "GP11brahmppu:918": "pūrvajasya manor viprāḥ sadṛśo 'yam iti prabhuḥ /",
  "GP11brahmppu:919": "manur evābhavan nāmnā sāvarṇa iti cocyate // BrP_6.19 //",
  "GP11brahmppu:920": "dvitīyo yaḥ sutas tasyāḥ sa vijñeyaḥ śanaiścaraḥ /",
  "GP11brahmppu:921": "saṃjñā tu pārthivī viprāḥ svasya putrasya vai tadā // BrP_6.20 //",
  "GP11brahmppu:922": "cakārābhyadhikaṃ snehaṃ na tathā pūrvajeṣu vai /",
  "GP11brahmppu:923": "manus tasyāḥ kṣamat tat tu yamas tasyā na cakṣame // BrP_6.21 //",
  "GP11brahmppu:924": "sa vai roṣāc ca bālyāc ca bhāvino 'rthasya vānagha /",
  "GP11brahmppu:925": "padā saṃtarjayām āsa saṃjñāṃ vaivasvato yamaḥ // BrP_6.22 //",
  "GP11brahmppu:926": "taṃ śaśāpa tataḥ krodhāt sāvarṇajananī tadā /",
  "GP11brahmppu:927": "caraṇaḥ patatām eṣa taveti bhṛśaduḥkhitā // BrP_6.23 //",
  "GP11brahmppu:928": "yamas tu tat pituḥ sarvaṃ prāñjaliḥ pratyavedayat /",
  "GP11brahmppu:929": "bhṛśaṃ śāpabhayodvignaḥ saṃjñāvākyair viśaṅkitaḥ // BrP_6.24 //",
  "GP11brahmppu:930": "śāpo 'yaṃ vinivarteta provāca pitaraṃ dvijāḥ /",
  "GP11brahmppu:931": "mātrā snehena sarveṣu vartitavyaṃ suteṣu vai // BrP_6.25 //",
  "GP11brahmppu:932": "seyam asmān apāsyeha vivasvan saṃbubhūṣati /",
  "GP11brahmppu:933": "tasyāṃ mayodyataḥ pādo na tu dehe nipātitaḥ // BrP_6.26 //",
  "GP11brahmppu:934": "bālyād vā yadi vā laulyān mohāt tat kṣantum arhasi /",
  "GP11brahmppu:935": "śapto 'ham asmi lokeśa jananyā tapatāṃ vara /",
  "GP11brahmppu:936": "tava prasādāc caraṇo na paten mama gopate // BrP_6.27 //",
  "GP11brahmppu:937": "{vivasvān uvāca: }",
  "GP11brahmppu:938": "asaṃśayaṃ putra mahad bhaviṣyaty atra kāraṇam /",
  "GP11brahmppu:939": "yena tvām āviśat krodho dharmajñaṃ satyavādinam // BrP_6.28 //",
  "GP11brahmppu:940": "na śakyam etan mithyā tu kartuṃ mātṛvacas tava /",
  "GP11brahmppu:941": "kṛmayo māṃsam ādāya yāsyanty avanim eva ca // BrP_6.29 //",
  "GP11brahmppu:942": "kṛtam evaṃ vacas tathyaṃ mātus tava bhaviṣyati /",
  "GP11brahmppu:943": "śāpasya parihāreṇa tvaṃ ca trāto bhaviṣyasi // BrP_6.30 //",
  "GP11brahmppu:944": "ādityaś cābravīt saṃjñāṃ kimarthaṃ tanayeṣu vai /",
  "GP11brahmppu:945": "tulyeṣv abhyadhikaḥ sneha ekasmin kriyate tvayā // BrP_6.31 //",
  "GP11brahmppu:946": "sā tat pariharantī tu nācacakṣe vivasvate /",
  "GP11brahmppu:947": "sa cātmānaṃ samādhāya yogāt tathyam apaśyata // BrP_6.32 //",
  "GP11brahmppu:948": "tāṃ śaptukāmo bhagavān nāśapan munisattamāḥ /",
  "GP11brahmppu:949": "mūrdhajeṣu nijagrāha sa tu tāṃ munisattamāḥ // BrP_6.33 //",
  "GP11brahmppu:950": "tataḥ sarvaṃ yathāvṛttam ācacakṣe vivasvate /",
  "GP11brahmppu:951": "vivasvān atha tac chrutvā kruddhas tvaṣṭāram abhyagāt // BrP_6.34 //",
  "GP11brahmppu:952": "dṛṣṭvā tu taṃ yathānyāyam arcayitvā vibhāvasum /",
  "GP11brahmppu:953": "nirdagdhukāmaṃ roṣeṇa sāntvayām āsa vai tadā // BrP_6.35 //",
  "GP11brahmppu:954": "{tvaṣṭovāca: }",
  "GP11brahmppu:955": "tavātitejasāviṣṭam idaṃ rūpaṃ na śobhate /",
  "GP11brahmppu:956": "asahantī ca saṃjñā sā vane carati śāḍvale // BrP_6.36 //",
  "GP11brahmppu:957": "draṣṭā hi tāṃ bhavān adya svāṃ bhāryāṃ śubhacāriṇīm /",
  "GP11brahmppu:958": "ślāghyāṃ yogabalopetāṃ yogam āsthāya gopate // BrP_6.37 //",
  "GP11brahmppu:959": "anukūlaṃ tu te deva yadi syān mama saṃmatam /",
  "GP11brahmppu:960": "rūpaṃ nirvartayāmy adya tava kāntam ariṃdama // BrP_6.38 //",
  "GP11brahmppu:961": "tato 'bhyupagamāt tvaṣṭā mārtaṇḍasya vivasvataḥ /",
  "GP11brahmppu:962": "bhramim āropya tat tejaḥ śātayām āsa bho dvijāḥ // BrP_6.39 //",
  "GP11brahmppu:963": "tato nirbhāsitaṃ rūpaṃ tejasā saṃhatena vai /",
  "GP11brahmppu:964": "kāntāt kāntataraṃ draṣṭum adhikaṃ śuśubhe tadā // BrP_6.40 //",
  "GP11brahmppu:965": "dadarśa yogam āsthāya svāṃ bhāryāṃ vaḍavāṃ tataḥ /",
  "GP11brahmppu:966": "adhṛṣyāṃ sarvabhūtānāṃ tejasā niyamena ca // BrP_6.41 //",
  "GP11brahmppu:967": "vaḍavāvapuṣā viprāś carantīm akutobhayām /",
  "GP11brahmppu:968": "so 'śvarūpeṇa bhagavāṃs tāṃ mukhe samabhāvayat // BrP_6.42 //",
  "GP11brahmppu:969": "maithunāya viceṣṭantīṃ parapuṃso 'vaśaṅkayā /",
  "GP11brahmppu:970": "sā tan niravamac chukraṃ nāsikābhyāṃ vivasvataḥ // BrP_6.43 //",
  "GP11brahmppu:971": "devau tasyām ajāyetām aśvinau bhiṣajāṃ varau /",
  "GP11brahmppu:972": "nāsatyaś caiva dasraś ca smṛtau dvāv aśvināv iti // BrP_6.44 //",
  "GP11brahmppu:973": "mārtaṇḍasyātmajāv etāv aṣṭamasya prajāpateḥ /",
  "GP11brahmppu:974": "tāṃ tu rūpeṇa kāntena darśayām āsa bhāskaraḥ // BrP_6.45 //",
  "GP11brahmppu:975": "sā tu dṛṣṭvaiva bhartāraṃ tutoṣa munisattamāḥ /",
  "GP11brahmppu:976": "yamas tu karmaṇā tena bhṛśaṃ pīḍitamānasaḥ // BrP_6.46 //",
  "GP11brahmppu:977": "dharmeṇa rañjayām āsa dharmarāja imāḥ prajāḥ /",
  "GP11brahmppu:978": "sa lebhe karmaṇā tena śubhena paramadyutiḥ // BrP_6.47 //",
  "GP11brahmppu:979": "pitṝṇām ādhipatyaṃ ca lokapālatvam eva ca /",
  "GP11brahmppu:980": "manuḥ prajāpatis tv āsīt sāvarṇiḥ sa tapodhanāḥ // BrP_6.48 //",
  "GP11brahmppu:981": "bhāvyaḥ samāgate tasmin manuḥ sāvarṇike 'ntare /",
  "GP11brahmppu:982": "merupṛṣṭhe tapo nityam adyāpi sa caraty uta // BrP_6.49 //",
  "GP11brahmppu:983": "bhrātā śanaiścaras tasya grahatvaṃ sa tu labdhavān /",
  "GP11brahmppu:984": "tvaṣṭā tu tejasā tena viṣṇoś cakram akalpayat // BrP_6.50 //",
  "GP11brahmppu:985": "tad apratihataṃ yuddhe dānavāntacikīrṣayā /",
  "GP11brahmppu:986": "yavīyasī tu sāpy āsīd yamī kanyā yaśasvinī // BrP_6.51 //",
  "GP11brahmppu:987": "abhavac ca saricchreṣṭhā yamunā lokapāvanī /",
  "GP11brahmppu:988": "manur ity ucyate loke sāvarṇa iti cocyate // BrP_6.52 //",
  "GP11brahmppu:989": "dvitīyo yaḥ sutas tasya manor bhrātā śanaiścaraḥ /",
  "GP11brahmppu:990": "grahatvaṃ sa ca lebhe vai sarvalokābhipūjitaḥ // BrP_6.53 //",
  "GP11brahmppu:991": "ya idaṃ janma devānāṃ śṛṇuyān narasattamaḥ /",
  "GP11brahmppu:992": "āpadaṃ prāpya mucyeta prāpnuyāc ca mahad yaśaḥ // BrP_6.54 //",
  "GP11brahmppu:993": "{lomaharṣaṇa uvāca: }",
  "GP11brahmppu:994": "manor vaivasvatasyāsan putrā vai nava tatsamāḥ /",
  "GP11brahmppu:995": "ikṣvākuś caiva nābhāgo dhṛṣṭaḥ śaryātir eva ca // BrP_7.1 //",
  "GP11brahmppu:996": "nariṣyantaś ca ṣaṣṭho vai prāṃśū riṣṭaś ca saptamaḥ /",
  "GP11brahmppu:997": "karūṣaś ca pṛṣadhraś ca navaite munisattamāḥ // BrP_7.2 //",
  "GP11brahmppu:998": "akarot putrakāmas tu manur iṣṭiṃ prajāpatiḥ /",
  "GP11brahmppu:999": "mitrāvaruṇayor viprāḥ pūrvam eva mahāmatiḥ // BrP_7.3 //",
  "GP11brahmppu:1000": "anutpanneṣu bahuṣu putreṣv eteṣu bho dvijāḥ /",
  "GP11brahmppu:1001": "tasyāṃ ca vartamānāyām iṣṭyāṃ ca dvijasattamāḥ // BrP_7.4 //",
  "GP11brahmppu:1002": "mitrāvaruṇayor aṃśe manur āhutim āvahat /",
  "GP11brahmppu:1003": "tatra divyāmbaradharā divyābharaṇabhūṣitā // BrP_7.5 //",
  "GP11brahmppu:1004": "divyasaṃhananā caiva ilā jajña iti śrutiḥ /",
  "GP11brahmppu:1005": "tām ilety eva hovāca manur daṇḍadharas tadā // BrP_7.6 //",
  "GP11brahmppu:1006": "anugacchasva māṃ bhadre tam ilā pratyuvāca ha /",
  "GP11brahmppu:1007": "dharmayuktam idaṃ vākyaṃ putrakāmaṃ prajāpatim // BrP_7.7 //",
  "GP11brahmppu:1008": "{ilovāca: }",
  "GP11brahmppu:1009": "mitrāvaruṇayor aṃśe jātāsmi vadatāṃ vara /",
  "GP11brahmppu:1010": "tayoḥ sakāśaṃ yāsyāmi na māṃ dharmahatāṃ kuru // BrP_7.8 //",
  "GP11brahmppu:1011": "saivam uktvā manuṃ devaṃ mitrāvaruṇayor ilā /",
  "GP11brahmppu:1012": "gatvāntikaṃ varārohā prāñjalir vākyam abravīt // BrP_7.9 //",
  "GP11brahmppu:1013": "{ilovāca: }",
  "GP11brahmppu:1014": "aṃśe 'smi yuvayor jātā devau kiṃ karavāṇi vām /",
  "GP11brahmppu:1015": "manunā cāham uktā vāai anugacchasva mām iti // BrP_7.10 //",
  "GP11brahmppu:1016": "tau tathāvādinīṃ sādhvīm ilāṃ dharmaparāyaṇām /",
  "GP11brahmppu:1017": "mitraś ca varuṇaś cobhāv ūcatus tāṃ dvijottamāḥ // BrP_7.11 //",
  "GP11brahmppu:1018": "{mitrāvaruṇāv ūcatuḥ: }",
  "GP11brahmppu:1019": "anena tava dharmeṇa praśrayeṇa damena ca /",
  "GP11brahmppu:1020": "satyena caiva suśroṇi prītau svo varavarṇini // BrP_7.12 //",
  "GP11brahmppu:1021": "āvayos tvaṃ mahābhāge khyātiṃ kanyeti yāsyasi //* BrP_7.13 //",
  "GP11brahmppu:1022": "manor vaṃśakaraḥ putras tvam eva ca bhaviṣyasi /",
  "GP11brahmppu:1023": "sudyumna iti vikhyātas triṣu lokeṣu śobhane // BrP_7.14 //",
  "GP11brahmppu:1024": "jagatpriyo dharmaśīlo manor vaṃśavivardhanaḥ /",
  "GP11brahmppu:1025": "nivṛttā sā tu tac chrutvā gacchantī pitur antikāt // BrP_7.15 //",
  "GP11brahmppu:1026": "budhenāntaram āsādya maithunāyopamantritā /",
  "GP11brahmppu:1027": "somaputrād budhād viprās tasyāṃ jajñe purūravāḥ // BrP_7.16 //",
  "GP11brahmppu:1028": "janayitvā tataḥ sā tam ilā sudyumnatāṃ gatā /",
  "GP11brahmppu:1029": "sudyumnasya tu dāyādās trayaḥ paramadhārmikāḥ // BrP_7.17 //",
  "GP11brahmppu:1030": "utkalaś ca gayaś caiva vinatāśvaś ca bho dvijāḥ /",
  "GP11brahmppu:1031": "utkalasyotkalā viprā vinatāśvasya paścimāḥ // BrP_7.18 //",
  "GP11brahmppu:1032": "dik pūrvā muniśārdūlā gayasya tu gayā smṛtā /",
  "GP11brahmppu:1033": "praviṣṭe tu manau viprā divākaram ariṃdamam // BrP_7.19 //",
  "GP11brahmppu:1034": "daśadhā tat punaḥ kṣatram akarot pṛthivīm imām /",
  "GP11brahmppu:1035": "ikṣvākur jyeṣṭhadāyādo madhyadeśam avāptavān // BrP_7.20 //",
  "GP11brahmppu:1036": "kanyābhāvāt tu sudyumno naitad rājyam avāptavān /",
  "GP11brahmppu:1037": "vasiṣṭhavacanāt tv āsīt pratiṣṭhāne mahātmanaḥ // BrP_7.21 //",
  "GP11brahmppu:1038": "pratiṣṭhā dharmarājasya sudyumnasya dvijottamāḥ /",
  "GP11brahmppu:1039": "tat purūravase prādād rājyaṃ prāpya mahāyaśāḥ // BrP_7.22 //",
  "GP11brahmppu:1040": "mānaveyo muniśreṣṭhāḥ strīpuṃsor lakṣaṇair yutaḥ /",
  "GP11brahmppu:1041": "dhṛtavāṃs tām ilety evaṃ sudyumneti ca viśrutaḥ // BrP_7.23 //",
  "GP11brahmppu:1042": "nāriṣyantāḥ śakāḥ putrā nābhāgasya tu bho dvijāḥ /",
  "GP11brahmppu:1043": "ambarīṣo 'bhavat putraḥ pārthivarṣabhasattamaḥ // BrP_7.24 //",
  "GP11brahmppu:1044": "dhṛṣṭasya dhārṣṭakaṃ kṣatraṃ raṇadṛptaṃ babhūva ha /",
  "GP11brahmppu:1045": "karūṣasya ca kārūṣāḥ kṣatriyā yuddhadurmadāḥ // BrP_7.25 //",
  "GP11brahmppu:1046": "nābhāgadhṛṣṭaputrāś ca kṣatriyā vaiśyatāṃ gatāḥ /",
  "GP11brahmppu:1047": "prāṃśor eko 'bhavat putraḥ prajāpatir iti smṛtaḥ // BrP_7.26 //",
  "GP11brahmppu:1048": "nariṣyantasya dāyādo rājā daṇḍadharo yamaḥ /",
  "GP11brahmppu:1049": "śaryāter mithunaṃ tv āsīd ānarto nāma viśrutaḥ // BrP_7.27 //",
  "GP11brahmppu:1050": "putraḥ kanyā sukanyā ca yā patnī cyavanasya ha /",
  "GP11brahmppu:1051": "ānartasya tu dāyādo raivo nāma mahādyutiḥ // BrP_7.28 //",
  "GP11brahmppu:1052": "ānartaviṣayaś caiva purī cāsya kuśasthalī /",
  "GP11brahmppu:1053": "raivasya raivataḥ putraḥ kakudmī nāma dhārmikaḥ // BrP_7.29 //",
  "GP11brahmppu:1054": "jyeṣṭhaḥ putraḥ sa tasyāsīd rājyaṃ prāpya kuśasthalīm /",
  "GP11brahmppu:1055": "sa kanyāsahitaḥ śrutvā gāndharvaṃ brahmaṇo 'ntike // BrP_7.30 //",
  "GP11brahmppu:1056": "muhūrtabhūtaṃ devasya tasthau bahuyugaṃ dvijāḥ /",
  "GP11brahmppu:1057": "ājagāma sa caivātha svāṃ purīṃ yādavair vṛtām // BrP_7.31 //",
  "GP11brahmppu:1058": "kṛtāṃ dvāravatīṃ nāma bahudvārāṃ manoramām /",
  "GP11brahmppu:1059": "bhojavṛṣṇyandhakair guptāṃ vasudevapurogamaiḥ // BrP_7.32 //",
  "GP11brahmppu:1060": "tatraiva raivato jñātvā yathātattvaṃ dvijottamāḥ /",
  "GP11brahmppu:1061": "kanyāṃ tāṃ baladevāya subhadrāṃ nāma revatīm // BrP_7.33 //",
  "GP11brahmppu:1062": "dattvā jagāma śikharaṃ meros tapasi saṃsthitaḥ /",
  "GP11brahmppu:1063": "reme rāmo 'pi dharmātmā revatyā sahitaḥ sukhī // BrP_7.34 //",
  "GP11brahmppu:1064": "{munaya ūcuḥ: }",
  "GP11brahmppu:1065": "kathaṃ bahuyuge kāle samatīte mahāmate /",
  "GP11brahmppu:1066": "na jarā revatīṃ prāptā raivataṃ ca kakudminam // BrP_7.35 //",
  "GP11brahmppu:1067": "meruṃ gatasya vā tasya śaryāteḥ saṃtatiḥ katham /",
  "GP11brahmppu:1068": "sthitā pṛthivyām adyāpi śrotum icchāma tattvataḥ // BrP_7.36 //",
  "GP11brahmppu:1069": "{lomaharṣaṇa uvāca: }",
  "GP11brahmppu:1070": "na jarā kṣutpipāsā vā na mṛtyur munisattamāḥ /",
  "GP11brahmppu:1071": "ṛtucakraṃ prabhavati brahmaloke sadānaghāḥ /",
  "GP11brahmppu:1072": "kakudminaḥ svarlokaṃ tu raivatasya gatasya ha // BrP_7.37 //",
  "GP11brahmppu:1073": "hṛtā puṇyajanair viprā rākṣasaiḥ sā kuśasthalī /",
  "GP11brahmppu:1074": "tasya bhrātṛśataṃ tv āsīd dhārmikasya mahātmanaḥ // BrP_7.38 //",
  "GP11brahmppu:1075": "tad vadhyamānaṃ rakṣobhir diśaḥ prākrāmad acyutāḥ /",
  "GP11brahmppu:1076": "vidrutasya ca viprendrās tasya bhrātṛśatasya vai // BrP_7.39 //",
  "GP11brahmppu:1077": "anvavāyas tu sumahāṃs tatra tatra dvijottamāḥ /",
  "GP11brahmppu:1078": "teṣāṃ hy ete muniśreṣṭhāḥ śaryātā iti viśrutāḥ // BrP_7.40 //",
  "GP11brahmppu:1079": "kṣatriyā guṇasaṃpannā dikṣu sarvāsu viśrutāḥ /",
  "GP11brahmppu:1080": "śarvaśaḥ sarvagahanaṃ praviṣṭās te mahaujasaḥ // BrP_7.41 //",
  "GP11brahmppu:1081": "nābhāgariṣṭaputrau dvau vaiśyau brāhmaṇatāṃ gatau /",
  "GP11brahmppu:1082": "karūṣasya tu kārūṣāḥ kṣatriyā yuddhadurmadāḥ // BrP_7.42 //",
  "GP11brahmppu:1083": "pṛṣadhro hiṃsayitvā tu guror gāṃ dvijasattamāḥ /",
  "GP11brahmppu:1084": "śāpāc chūdratvam āpanno navaite parikīrtitāḥ // BrP_7.43 //",
  "GP11brahmppu:1085": "vaivasvatasya tanayā muner vai munisattamāḥ /",
  "GP11brahmppu:1086": "kṣuvatas tu manor viprā ikṣvākur abhavat sutaḥ // BrP_7.44 //",
  "GP11brahmppu:1087": "tasya putraśataṃ tv āsīd ikṣvākor bhūridakṣiṇam /",
  "GP11brahmppu:1088": "teṣāṃ vikukṣir jyeṣṭhas tu vikukṣitvād ayodhatām // BrP_7.45 //",
  "GP11brahmppu:1089": "prāptaḥ paramadharmajña so 'yodhyādhipatiḥ prabhuḥ /",
  "GP11brahmppu:1090": "śakunipramukhās tasya putrāḥ pañcaśataṃ smṛtāḥ // BrP_7.46 //",
  "GP11brahmppu:1091": "uttarāpathadeśasya rakṣitāro mahābalāḥ /",
  "GP11brahmppu:1092": "catvāriṃśad daśāṣṭau ca dakṣiṇasyāṃ tathā diśi // BrP_7.47 //",
  "GP11brahmppu:1093": "vaśātipramukhāś cānye rakṣitāro dvijottamāḥ /",
  "GP11brahmppu:1094": "ikṣvākus tu vikukṣiṃ vāai aṣṭakāyām athādiśat // BrP_7.48 //",
  "GP11brahmppu:1095": "māṃsam ānaya śrāddhārthaṃ mṛgān hatvā mahābala /",
  "GP11brahmppu:1096": "śrāddhakarmaṇi coddiṣṭo akṛte śrāddhakarmaṇi // BrP_7.49 //",
  "GP11brahmppu:1097": "bhakṣayitvā śaśaṃ viprāḥ śaśādo mṛgayāṃ gataḥ /",
  "GP11brahmppu:1098": "ikṣvākuṇā parityakto vasiṣṭhavacanāt prabhuḥ // BrP_7.50 //",
  "GP11brahmppu:1099": "ikṣvākau saṃsthite viprāḥ śaśādas tu nṛpo 'bhavat /",
  "GP11brahmppu:1100": "śaśādasya tu dāyādaḥ kakutstho nāma vīryavān // BrP_7.51 //",
  "GP11brahmppu:1101": "anenās tu kakutsthasya pṛthuś cānenasaḥ smṛtaḥ /",
  "GP11brahmppu:1102": "viṣṭarāśvaḥ pṛthoḥ putras tasmād ārdras tv ajāyata // BrP_7.52 //",
  "GP11brahmppu:1103": "ārdras tu yuvanāśvas tu śrāvastas tatsuto dvijāḥ /",
  "GP11brahmppu:1104": "jajñe śrāvastako rājā śrāvastī yena nirmitā // BrP_7.53 //",
  "GP11brahmppu:1105": "śrāvastasya tu dāyādo bṛhadaśvo mahīpatiḥ /",
  "GP11brahmppu:1106": "kuvalāśvaḥ sutas tasya rājā paramadhārmikaḥ // BrP_7.54 //",
  "GP11brahmppu:1107": "yaḥ sa dhundhuvadhād rājā dhundhumāratvam āgataḥ //* BrP_7.55 //",
  "GP11brahmppu:1108": "{munaya ūcuḥ: }",
  "GP11brahmppu:1109": "dhundhor vadhaṃ mahāprājña śrotum icchāma tattvataḥ /",
  "GP11brahmppu:1110": "yadvadhāt kuvalāśvo 'sau dhundhumāratvam āgataḥ // BrP_7.56 //",
  "GP11brahmppu:1111": "{lomaharṣaṇa uvāca: }",
  "GP11brahmppu:1112": "kuvalāśvasya putrāṇāṃ śatam uttamadhanvinām /",
  "GP11brahmppu:1113": "sarve vidyāsu niṣṇātā balavanto durāsadāḥ // BrP_7.57 //",
  "GP11brahmppu:1114": "babhūvur dhārmikāḥ sarve yajvāno bhūridakṣiṇāḥ /",
  "GP11brahmppu:1115": "kuvalāśvaṃ pitā rājye bṛhadaśvo nyayojayat // BrP_7.58 //",
  "GP11brahmppu:1116": "putrasaṃkrāmitaśrīs tu vanaṃ rājā viveśa ha /",
  "GP11brahmppu:1117": "tam uttaṅko 'tha viprarṣiḥ prayāntaṃ pratyavārayat // BrP_7.59 //",
  "GP11brahmppu:1118": "{uttaṅka uvāca: }",
  "GP11brahmppu:1119": "bhavatā rakṣaṇaṃ kāryaṃ tac ca kartuṃ tvam arhasi /",
  "GP11brahmppu:1120": "nirudvignas tapaś cartuṃ nahi śaknomi pārthiva // BrP_7.60 //",
  "GP11brahmppu:1121": "mamāśramasamīpe vai sameṣu marudhanvasu /",
  "GP11brahmppu:1122": "samudro vālukāpūrṇa uddālaka iti smṛtaḥ // BrP_7.61 //",
  "GP11brahmppu:1123": "devatānām avadhyaś ca mahākāyo mahābalaḥ /",
  "GP11brahmppu:1124": "antarbhūmigatas tatra vālukāntarhito mahān // BrP_7.62 //",
  "GP11brahmppu:1125": "rākṣasasya madhoḥ putro dhundhur nāma mahāsuraḥ /",
  "GP11brahmppu:1126": "śete lokavināśāya tapa āsthāya dāruṇam // BrP_7.63 //",
  "GP11brahmppu:1127": "saṃvatsarasya paryante sa niśvāsaṃ vimuñcati /",
  "GP11brahmppu:1128": "yadā tadā mahī tatra calati sma narādhipa // BrP_7.64 //",
  "GP11brahmppu:1129": "tasya niḥśvāsavātena raja uddhūyate mahat /",
  "GP11brahmppu:1130": "ādityapatham āvṛtya saptāhaṃ bhūmikampanam // BrP_7.65 //",
  "GP11brahmppu:1131": "savisphuliṅgaṃ sāṅgāraṃ sadhūmam atidāruṇam /",
  "GP11brahmppu:1132": "tena tāta na śaknomi tasmin sthātuṃ sva āśrame // BrP_7.66 //",
  "GP11brahmppu:1133": "taṃ māraya mahākāyaṃ lokānāṃ hitakāmyayā /",
  "GP11brahmppu:1134": "lokāḥ svasthā bhavanty adya tasmin vinihate tvayā // BrP_7.67 //",
  "GP11brahmppu:1135": "tvaṃ hi tasya vadhāyaikaḥ samarthaḥ pṛthivīpate /",
  "GP11brahmppu:1136": "viṣṇunā ca varo datto mahyaṃ pūrvayuge nṛpa // BrP_7.68 //",
  "GP11brahmppu:1137": "yas taṃ mahāsuraṃ raudraṃ haniṣyati mahābalam /",
  "GP11brahmppu:1138": "tasya tvaṃ varadānena tejaś cākhyāpayiṣyasi // BrP_7.69 //",
  "GP11brahmppu:1139": "nahi dhundhur mahātejās tejasālpena śakyate /",
  "GP11brahmppu:1140": "nirdagdhuṃ pṛthivīpāla ciraṃ yugaśatair api // BrP_7.70 //",
  "GP11brahmppu:1141": "vīryaṃ ca sumahat tasya devair api durāsadam /",
  "GP11brahmppu:1142": "sa evam ukto rājarṣir uttaṅkena mahātmanā /",
  "GP11brahmppu:1143": "kuvalāśvaṃ sutaṃ prādāt tasmai dhundhunibarhaṇe // BrP_7.71 //",
  "GP11brahmppu:1144": "{bṛhadaśva uvāca: }",
  "GP11brahmppu:1145": "bhagavan nyastaśastro 'ham ayaṃ tu tanayo mama /",
  "GP11brahmppu:1146": "bhaviṣyati dvijaśreṣṭha dhundhumāro na saṃśayaḥ // BrP_7.72 //",
  "GP11brahmppu:1147": "sa taṃ vyādiśya tanayaṃ rājarṣir dhundhumāraṇe /",
  "GP11brahmppu:1148": "jagāma parvatāyaiva nṛpatiḥ saṃśitavrataḥ // BrP_7.73 //",
  "GP11brahmppu:1149": "{lomaharṣaṇa uvāca: }",
  "GP11brahmppu:1150": "kuvalāśvas tu putrāṇāṃ śatena saha bho dvijāḥ /",
  "GP11brahmppu:1151": "prāyād uttaṅkasahito dhundhos tasya nibarhaṇe // BrP_7.74 //",
  "GP11brahmppu:1152": "tam āviśat tadā viṣṇus tejasā bhagavān prabhuḥ /",
  "GP11brahmppu:1153": "uttaṅkasya niyogād vai lokānāṃ hitakāmyayā // BrP_7.75 //",
  "GP11brahmppu:1154": "tasmin prayāte durdharṣe divi śabdo mahān abhūt /",
  "GP11brahmppu:1155": "eṣa śrīmān avadhyo 'dya dhundhumāro bhaviṣyati // BrP_7.76 //",
  "GP11brahmppu:1156": "divyair gandhaiś ca mālyaiś ca taṃ devāḥ samavākiran /",
  "GP11brahmppu:1157": "devadundubhayaś caiva praṇedur dvijasattamāḥ // BrP_7.77 //",
  "GP11brahmppu:1158": "sa gatvā jayatāṃ śreṣṭhas tanayaiḥ saha vīryavān /",
  "GP11brahmppu:1159": "samudraṃ khānayām āsa vālukāntaram avyayam // BrP_7.78 //",
  "GP11brahmppu:1160": "tasya putraiḥ khanadbhiś ca vālukāntarhitas tadā /",
  "GP11brahmppu:1161": "dhundhur āsādito viprā diśam āvṛtya paścimām // BrP_7.79 //",
  "GP11brahmppu:1162": "mukhajenāgninā krodhāl lokān udvartayann iva /",
  "GP11brahmppu:1163": "vāri susrāva vegena mahodadhir ivodaye // BrP_7.80 //",
  "GP11brahmppu:1164": "saumasya muniśārdūlā varormikalilo mahān /",
  "GP11brahmppu:1165": "tasya putraśataṃ dagdhaṃ tribhir ūnaṃ tu rakṣasā // BrP_7.81 //",
  "GP11brahmppu:1166": "tataḥ sa rājā dyutimān rākṣasaṃ taṃ mahābalam /",
  "GP11brahmppu:1167": "āsasāda mahātejā dhundhuṃ dhundhuvināśanaḥ // BrP_7.82 //",
  "GP11brahmppu:1168": "tasya vārimayaṃ vegam āpīya sa narādhipaḥ /",
  "GP11brahmppu:1169": "yogī yogena vahniṃ ca śamayām āsa vāriṇā // BrP_7.83 //",
  "GP11brahmppu:1170": "nihatya taṃ mahākāyaṃ balenodakarākṣasam /",
  "GP11brahmppu:1171": "uttaṅkaṃ darśayām āsa kṛtakarmā narādhipaḥ // BrP_7.84 //",
  "GP11brahmppu:1172": "uttaṅkas tu varaṃ prādāt tasmai rājñe mahātmane /",
  "GP11brahmppu:1173": "dadau tasyākṣayaṃ vittaṃ śatrubhiś cāparājitam // BrP_7.85 //",
  "GP11brahmppu:1174": "dharme ratiṃ ca satataṃ svarge vāsaṃ tathākṣayam /",
  "GP11brahmppu:1175": "putrāṇāṃ cākṣayāṃl lokān svarge ye rakṣasā hatāḥ // BrP_7.86 //",
  "GP11brahmppu:1176": "tasya putrās trayaḥ śiṣṭā dṛḍhāśvo jyeṣṭha ucyate /",
  "GP11brahmppu:1177": "candrāśvakapilāśvau tu kanīyāṃsau kumārakau // BrP_7.87 //",
  "GP11brahmppu:1178": "dhaundhumārer dṛḍhāśvasya haryaśvaś cātmajaḥ smṛtaḥ /",
  "GP11brahmppu:1179": "haryaśvasya nikumbho 'bhūt kṣatradharmarataḥ sadā // BrP_7.88 //",
  "GP11brahmppu:1180": "saṃhatāśvo nikumbhasya suto raṇaviśāradaḥ /",
  "GP11brahmppu:1181": "akṛśāśvakṛśāśvau tu saṃhatāśvasutau dvijāḥ // BrP_7.89 //",
  "GP11brahmppu:1182": "tasya haimavatī kanyā satāṃ matā dṛṣadvatī /",
  "GP11brahmppu:1183": "vikhyātā triṣu lokeṣu putraś cāsyāḥ prasenajit // BrP_7.90 //",
  "GP11brahmppu:1184": "lebhe prasenajid bhāryāṃ gaurīṃ nāma pativratām /",
  "GP11brahmppu:1185": "abhiśastā tu sā bhartrā nadī vai bāhudābhavat // BrP_7.91 //",
  "GP11brahmppu:1186": "tasya putro mahān āsīd yuvanāśvo narādhipaḥ /",
  "GP11brahmppu:1187": "māndhātā yuvanāśvasya trilokavijayī sutaḥ // BrP_7.92 //",
  "GP11brahmppu:1188": "tasya caitrarathī bhāryā śaśabindoḥ sutābhavat /",
  "GP11brahmppu:1189": "sādhvī bindumatī nāma rūpeṇāsadṛśī bhuvi // BrP_7.93 //",
  "GP11brahmppu:1190": "pativratā ca jyeṣṭhā ca bhrātṝṇām ayutasya vai /",
  "GP11brahmppu:1191": "tasyām utpādayām āsa māndhātā dvau sutau dvijāḥ // BrP_7.94 //",
  "GP11brahmppu:1192": "purukutsaṃ ca dharmajñaṃ mucukundaṃ ca pārthivam /",
  "GP11brahmppu:1193": "purukutsasutas tv āsīt trasadasyur mahīpatiḥ // BrP_7.95 //",
  "GP11brahmppu:1194": "narmadāyām athotpannaḥ saṃbhūtas tasya cātmajaḥ /",
  "GP11brahmppu:1195": "saṃbhūtasya tu dāyādas tridhanvā ripumardanaḥ // BrP_7.96 //",
  "GP11brahmppu:1196": "rājñas tridhanvanas tv āsīd vidvāṃs trayyāruṇaḥ prabhuḥ /",
  "GP11brahmppu:1197": "tasya satyavrato nāma kumāro 'bhūn mahābalaḥ // BrP_7.97 //",
  "GP11brahmppu:1198": "parigrahaṇamantrāṇāṃ vighnaṃ cakre sudurmatiḥ /",
  "GP11brahmppu:1199": "yena bhāryā kṛtodvāhā hṛtā caiva parasya ha // BrP_7.98 //",
  "GP11brahmppu:1200": "bālyāt kāmāc ca mohāc ca sāhasāc cāpalena ca /",
  "GP11brahmppu:1201": "jahāra kanyāṃ kāmārtaḥ kasyacit puravāsinaḥ // BrP_7.99 //",
  "GP11brahmppu:1202": "adharmaśaṅkunā tena taṃ sa trayyāruṇo 'tyajat /",
  "GP11brahmppu:1203": "apadhvaṃseti bahuśo vadan krodhasamanvitaḥ // BrP_7.100 //",
  "GP11brahmppu:1204": "so 'bravīt pitaraṃ tyaktaḥ kva gacchāmīti vai muhuḥ /",
  "GP11brahmppu:1205": "pitā ca tam athovāca śvapākaiḥ saha vartaya // BrP_7.101 //",
  "GP11brahmppu:1206": "nāhaṃ putreṇa putrārthī tvayādya kulapāṃsana /",
  "GP11brahmppu:1207": "ity uktaḥ sa nirākrāman nagarād vacanāt pituḥ // BrP_7.102 //",
  "GP11brahmppu:1208": "na ca taṃ vārayām āsa vasiṣṭho bhagavān ṛṣiḥ /",
  "GP11brahmppu:1209": "sa tu satyavrato viprāḥ śvapākāvasathāntike // BrP_7.103 //",
  "GP11brahmppu:1210": "pitrā tyakto 'vasad vīraḥ pitāpy asya vanaṃ yayau /",
  "GP11brahmppu:1211": "tatas tasmiṃs tu viṣaye nāvarṣat pākaśāsanaḥ // BrP_7.104 //",
  "GP11brahmppu:1212": "samā dvādaśa bho viprās tenādharmeṇa vai tadā /",
  "GP11brahmppu:1213": "dārāṃs tu tasya viṣaye viśvāmitro mahātapāḥ // BrP_7.105 //",
  "GP11brahmppu:1214": "saṃnyasya sāgarānte tu cakāra vipulaṃ tapaḥ /",
  "GP11brahmppu:1215": "tasya patnī gale baddhvā madhyamaṃ putram aurasam // BrP_7.106 //",
  "GP11brahmppu:1216": "śeṣasya bharaṇārthāya vyakrīṇād gośatena vai /",
  "GP11brahmppu:1217": "taṃ ca baddhaṃ gale dṛṣṭvā vikrayārthaṃ nṛpātmajaḥ // BrP_7.107 //",
  "GP11brahmppu:1218": "maharṣiputraṃ dharmātmā mokṣayām āsa bho dvijāḥ /",
  "GP11brahmppu:1219": "satyavrato mahābāhur bharaṇaṃ tasya cākarot // BrP_7.108 //",
  "GP11brahmppu:1220": "viśvāmitrasya tuṣṭyartham anukampārtham eva ca /",
  "GP11brahmppu:1221": "so 'bhavad gālavo nāma gale bandhān mahātapāḥ /",
  "GP11brahmppu:1222": "maharṣiḥ kauśiko dhīmāṃs tena vīreṇa mokṣitaḥ // BrP_7.109 //",
  "GP11brahmppu:1223": "{lomaharṣaṇa uvāca: }",
  "GP11brahmppu:1224": "satyavratas tu bhaktyā ca kṛpayā ca pratijñayā /",
  "GP11brahmppu:1225": "viśvāmitrakalatraṃ tu babhāra vinaye sthitaḥ // BrP_8.1 //",
  "GP11brahmppu:1226": "hatvā mṛgān varāhāṃś ca mahiṣāṃś ca vanecarān /",
  "GP11brahmppu:1227": "viśvāmitrāśramābhyāśe māṃsaṃ vṛkṣe babandha ca // BrP_8.2 //",
  "GP11brahmppu:1228": "upāṃśuvratam āsthāya dīkṣāṃ dvādaśavārṣikīm /",
  "GP11brahmppu:1229": "pitur niyogād avasat tasmin vanagate nṛpe // BrP_8.3 //",
  "GP11brahmppu:1230": "ayodhyāṃ caiva rājyaṃ ca tathaivāntaḥpuraṃ muniḥ /",
  "GP11brahmppu:1231": "yājyopādhyāyasaṃyogād vasiṣṭhaḥ paryarakṣata // BrP_8.4 //",
  "GP11brahmppu:1232": "satyavratas tu bālyāc ca bhāvino 'rthasya vai balāt /",
  "GP11brahmppu:1233": "vasiṣṭhe 'bhyadhikaṃ manyuṃ dhārayām āsa nityaśaḥ // BrP_8.5 //",
  "GP11brahmppu:1234": "pitrā hi taṃ tadā rāṣṭrāt tyajyamānaṃ priyaṃ sutam /",
  "GP11brahmppu:1235": "nivārayām āsa munir bahunā kāraṇena na // BrP_8.6 //",
  "GP11brahmppu:1236": "pāṇigrahaṇamantrāṇāṃ niṣṭhā syāt saptame pade /",
  "GP11brahmppu:1237": "na ca satyavratas tasmād dhatavān saptame pade // BrP_8.7 //",
  "GP11brahmppu:1238": "jānan dharmaṃ vasiṣṭhas tu na māṃ trātīti bho dvijāḥ /",
  "GP11brahmppu:1239": "satyavratas tadā roṣaṃ vasiṣṭhe manasākarot // BrP_8.8 //",
  "GP11brahmppu:1240": "guṇabuddhyā tu bhagavān vasiṣṭhaḥ kṛtavāṃs tathā /",
  "GP11brahmppu:1241": "na ca satyavratas tasya tam upāṃśum abudhyata // BrP_8.9 //",
  "GP11brahmppu:1242": "tasminn aparitoṣaś ca pitur āsīn mahātmanaḥ /",
  "GP11brahmppu:1243": "tena dvādaśa varṣāṇi nāvarṣat pākaśāsanaḥ // BrP_8.10 //",
  "GP11brahmppu:1244": "tena tv idānīṃ vihitāṃ dīkṣāṃ tāṃ durvahāṃ bhuvi /",
  "GP11brahmppu:1245": "kulasya niṣkṛtir viprāḥ kṛtā sā vai bhaved iti // BrP_8.11 //",
  "GP11brahmppu:1246": "na taṃ vasiṣṭho bhagavān pitrā tyaktaṃ nyavārayat /",
  "GP11brahmppu:1247": "abhiṣekṣyāmy ahaṃ putram asyety evaṃmatir muniḥ // BrP_8.12 //",
  "GP11brahmppu:1248": "sa tu dvādaśa varṣāṇi tāṃ dīkṣām avahad balī /",
  "GP11brahmppu:1249": "avidyamāne māṃse tu vasiṣṭhasya mahātmanaḥ // BrP_8.13 //",
  "GP11brahmppu:1250": "sarvakāmadughāṃ dogdhrīṃ sa dadarśa nṛpātmajaḥ /",
  "GP11brahmppu:1251": "tāṃ vai krodhāc ca mohāc ca śramāc caiva kṣudhānvitaḥ // BrP_8.14 //",
  "GP11brahmppu:1252": "deśadharmagato rājā jaghāna munisattamāḥ /",
  "GP11brahmppu:1253": "tanmāṃsaṃ sa svayaṃ caiva viśvāmitrasya cātmajān // BrP_8.15 //",
  "GP11brahmppu:1254": "bhojayām āsa tac chrutvā vasiṣṭho 'py asya cukrudhe //* BrP_8.16 //",
  "GP11brahmppu:1255": "{vasiṣṭha uvāca: }",
  "GP11brahmppu:1256": "pātayeyam ahaṃ krūra tava śaṅkum asaṃśayam /",
  "GP11brahmppu:1257": "yadi te dvāv imau śaṅkū na syātāṃ vai kṛtau punaḥ // BrP_8.17 //",
  "GP11brahmppu:1258": "pituś cāparitoṣeṇa gurudogdhrīvadhena ca /",
  "GP11brahmppu:1259": "aprokṣitopayogāc ca trividhas te vyatikramaḥ // BrP_8.18 //",
  "GP11brahmppu:1260": "evaṃ trīṇy asya śaṅkūni tāni dṛṣṭvā mahātapāḥ /",
  "GP11brahmppu:1261": "triśaṅkur iti hovāca triśaṅkus tena sa smṛtaḥ // BrP_8.19 //",
  "GP11brahmppu:1262": "viśvāmitrasya dārāṇām anena bharaṇaṃ kṛtam /",
  "GP11brahmppu:1263": "tena tasmai varaṃ prādān muniḥ prītas triśaṅkave // BrP_8.20 //",
  "GP11brahmppu:1264": "chandyamāno vareṇātha varaṃ vavre nṛpātmajaḥ /",
  "GP11brahmppu:1265": "saśarīro vraje svargam ity evaṃ yācito varaḥ // BrP_8.21 //",
  "GP11brahmppu:1266": "anāvṛṣṭibhaye tasmin gate dvādaśavārṣike /",
  "GP11brahmppu:1267": "pitrye rājye 'bhiṣicyātha yājayām āsa pārthivam // BrP_8.22 //",
  "GP11brahmppu:1268": "miṣatāṃ devatānāṃ ca vasiṣṭhasya ca kauśikaḥ /",
  "GP11brahmppu:1269": "divam āropayām āsa saśarīraṃ mahātapāḥ // BrP_8.23 //",
  "GP11brahmppu:1270": "tasya satyarathā nāma patnī kaikeyavaṃśajā /",
  "GP11brahmppu:1271": "kumāraṃ janayām āsa hariścandram akalmaṣam // BrP_8.24 //",
  "GP11brahmppu:1272": "sa vai rājā hariścandras traiśaṅkava iti smṛtaḥ /",
  "GP11brahmppu:1273": "āhartā rājasūyasya samrāḍ iti ha viśrutaḥ // BrP_8.25 //",
  "GP11brahmppu:1274": "hariścandrasya putro 'bhūd rohito nāma pārthivaḥ /",
  "GP11brahmppu:1275": "harito rohitasyātha cañcur hārita ucyate // BrP_8.26 //",
  "GP11brahmppu:1276": "vijayaś ca muniśreṣṭhāś cañcuputro babhūva ha /",
  "GP11brahmppu:1277": "jetā sa sarvapṛthivīṃ vijayas tena sa smṛtaḥ // BrP_8.27 //",
  "GP11brahmppu:1278": "rurukas tanayas tasya rājā dharmārthakovidaḥ /",
  "GP11brahmppu:1279": "rurukasya vṛkaḥ putro vṛkād bāhus tu jajñivān // BrP_8.28 //",
  "GP11brahmppu:1280": "haihayās tālajaṅghāś ca nirasyanti sma taṃ nṛpam /",
  "GP11brahmppu:1281": "tatpatnī garbham ādāya aurvasyāśramam āviśat // BrP_8.29 //",
  "GP11brahmppu:1282": "nāsatyo dhārmikaś caiva sa ha dharmayuge 'bhavat /",
  "GP11brahmppu:1283": "sagaras tu suto bāhor yajñe saha gareṇa vai // BrP_8.30 //",
  "GP11brahmppu:1284": "aurvasyāśramam āsādya bhārgaveṇābhirakṣitaḥ /",
  "GP11brahmppu:1285": "āgneyam astraṃ labdhvā ca bhārgavāt sagaro nṛpaḥ // BrP_8.31 //",
  "GP11brahmppu:1286": "jigāya pṛthivīṃ hatvā tālajaṅghān sahaihayān /",
  "GP11brahmppu:1287": "śakānāṃ pahnavānāṃ ca dharmaṃ nirasad acyutaḥ /",
  "GP11brahmppu:1288": "kṣatriyāṇāṃ muniśreṣṭhāḥ pāradānāṃ ca dharmavit // BrP_8.32 //",
  "GP11brahmppu:1289": "{munaya ūcuḥ: }",
  "GP11brahmppu:1290": "kathaṃ sa sagaro jāto gareṇaiva sahācyutaḥ /",
  "GP11brahmppu:1291": "kimarthaṃ ca śakādīnāṃ kṣatriyāṇāṃ mahaujasām // BrP_8.33 //",
  "GP11brahmppu:1292": "dharmān kulocitān rājā kruddho nirasad acyutaḥ /",
  "GP11brahmppu:1293": "etan naḥ sarvam ācakṣva vistareṇa mahāmate // BrP_8.34 //",
  "GP11brahmppu:1294": "{lomaharṣaṇa uvāca: }",
  "GP11brahmppu:1295": "bāhor vyasaninaḥ pūrvaṃ hṛtaṃ rājyam abhūt kila /",
  "GP11brahmppu:1296": "haihayais tālajaṅghaiś ca śakaiḥ sārdhaṃ dvijottamāḥ // BrP_8.35 //",
  "GP11brahmppu:1297": "yavanāḥ pāradāś caiva kāmbojāḥ pahnavās tathā /",
  "GP11brahmppu:1298": "ete hy api gaṇāḥ pañca haihayārthe parākraman // BrP_8.36 //",
  "GP11brahmppu:1299": "hṛtarājyas tadā rājā sa vai bāhur vanaṃ yayau /",
  "GP11brahmppu:1300": "patnyā cānugato duḥkhī tatra prāṇān avāsṛjat // BrP_8.37 //",
  "GP11brahmppu:1301": "patnī tu yādavī tasya sagarbhā pṛṣṭhato 'nvagāt /",
  "GP11brahmppu:1302": "sapatnyā ca garas tasyai dattaḥ pūrvaṃ kilānaghāḥ // BrP_8.38 //",
  "GP11brahmppu:1303": "sā tu bhartuś citāṃ kṛtvā vane tām abhyarohata /",
  "GP11brahmppu:1304": "aurvas tāṃ bhārgavo viprāḥ kāruṇyāt samavārayat // BrP_8.39 //",
  "GP11brahmppu:1305": "tasyāśrame ca garbhaḥ sa gareṇaiva sahācyutaḥ /",
  "GP11brahmppu:1306": "vyajāyata mahābāhuḥ sagaro nāma pārthivaḥ // BrP_8.40 //",
  "GP11brahmppu:1307": "aurvas tu jātakarmādīṃs tasya kṛtvā mahātmanaḥ /",
  "GP11brahmppu:1308": "adhyāpya vedaśāstrāṇi tato 'straṃ pratyapādayat // BrP_8.41 //",
  "GP11brahmppu:1309": "āgneyaṃ tu mahābhāgā amarair api duḥsaham /",
  "GP11brahmppu:1310": "sa tenāstrabalenājau balena ca samanvitaḥ // BrP_8.42 //",
  "GP11brahmppu:1311": "haihayān vijaghānāśu kruddho rudraḥ paśūn iva /",
  "GP11brahmppu:1312": "ājahāra ca lokeṣu kīrtiṃ kīrtimatāṃ varaḥ // BrP_8.43 //",
  "GP11brahmppu:1313": "tataḥ śakāṃś ca yavanān kāmbojān pāradāṃs tathā /",
  "GP11brahmppu:1314": "pahnavāṃś caiva niḥśeṣān kartuṃ vyavasito nṛpaḥ // BrP_8.44 //",
  "GP11brahmppu:1315": "te vadhyamānā vīreṇa sagareṇa mahātmanā /",
  "GP11brahmppu:1316": "vasiṣṭhaṃ śaraṇaṃ gatvā praṇipetur manīṣiṇam // BrP_8.45 //",
  "GP11brahmppu:1317": "vasiṣṭhas tv atha tān dṛṣṭvā samayena mahādyutiḥ /",
  "GP11brahmppu:1318": "sagaraṃ vārayām āsa teṣāṃ dattvābhayaṃ tadā // BrP_8.46 //",
  "GP11brahmppu:1319": "sagaraḥ svāṃ pratijñāṃ tu guror vākyaṃ niśamya ca /",
  "GP11brahmppu:1320": "dharmaṃ jaghāna teṣāṃ vai veṣān anyāṃś cakāra ha // BrP_8.47 //",
  "GP11brahmppu:1321": "ardhaṃ śakānāṃ śiraso muṇḍayitvā vyasarjayat /",
  "GP11brahmppu:1322": "yavanānāṃ śiraḥ sarvaṃ kāmbojānāṃ tathaiva ca // BrP_8.48 //",
  "GP11brahmppu:1323": "pāradā muktakeśāś ca pahnavāñ śmaśrudhāriṇaḥ /",
  "GP11brahmppu:1324": "niḥsvādhyāyavaṣaṭkārāḥ kṛtās tena mahātmanā // BrP_8.49 //",
  "GP11brahmppu:1325": "śakā yavanakāmbojāḥ pāradāś ca dvijottamāḥ /",
  "GP11brahmppu:1326": "koṇisarpā māhiṣakā darvāś colāḥ sakeralāḥ // BrP_8.50 //",
  "GP11brahmppu:1327": "sarve te kṣatriyā viprā dharmas teṣāṃ nirākṛtaḥ /",
  "GP11brahmppu:1328": "vasiṣṭhavacanād rājñā sagareṇa mahātmanā // BrP_8.51 //",
  "GP11brahmppu:1329": "sa dharmavijayī rājā vijityemāṃ vasuṃdharām /",
  "GP11brahmppu:1330": "aśvaṃ pracārayām āsa vājimedhāya dīkṣitaḥ // BrP_8.52 //",
  "GP11brahmppu:1331": "tasya cārayataḥ so 'śvaḥ samudre pūrvadakṣiṇe /",
  "GP11brahmppu:1332": "velāsamīpe 'pahṛto bhūmiṃ caiva praveśitaḥ // BrP_8.53 //",
  "GP11brahmppu:1333": "sa taṃ deśaṃ tadā putraiḥ khānayām āsa pārthivaḥ /",
  "GP11brahmppu:1334": "āsedus te tadā tatra khanyamāne mahārṇave // BrP_8.54 //",
  "GP11brahmppu:1335": "tam ādipuruṣaṃ devaṃ hariṃ kṛṣṇaṃ prajāpatim /",
  "GP11brahmppu:1336": "viṣṇuṃ kapilarūpeṇa svapantaṃ puruṣaṃ tadā // BrP_8.55 //",
  "GP11brahmppu:1337": "tasya cakṣuḥsamutthena tejasā pratibudhyataḥ /",
  "GP11brahmppu:1338": "dagdhāḥ sarve muniśreṣṭhāś catvāras tv avaśeṣitāḥ // BrP_8.56 //",
  "GP11brahmppu:1339": "barhiketuḥ suketuś ca tathā dharmaratho nṛpaḥ /",
  "GP11brahmppu:1340": "śūraḥ pañcanadaś caiva tasya vaṃśakarā nṛpāḥ // BrP_8.57 //",
  "GP11brahmppu:1341": "prādāc ca tasmai bhagavān harir nārāyaṇo varam /",
  "GP11brahmppu:1342": "akṣayaṃ vaṃśam ikṣvākoḥ kīrtiṃ cāpy anivartinīm // BrP_8.58 //",
  "GP11brahmppu:1343": "putraṃ samudraṃ ca vibhuḥ svarge vāsaṃ tathākṣayam /",
  "GP11brahmppu:1344": "samudraś cārgham ādāya vavande taṃ mahīpatim // BrP_8.59 //",
  "GP11brahmppu:1345": "sāgaratvaṃ ca lebhe sa karmaṇā tena tasya ha /",
  "GP11brahmppu:1346": "taṃ cāśvamedhikaṃ so 'śvaṃ samudrād upalabdhavān // BrP_8.60 //",
  "GP11brahmppu:1347": "ājahārāśvamedhānāṃ śataṃ sa sumahātapāḥ /",
  "GP11brahmppu:1348": "putrāṇāṃ ca sahasrāṇi ṣaṣṭis tasyeti naḥ śrutam // BrP_8.61 //",
  "GP11brahmppu:1349": "{munaya ūcuḥ: }",
  "GP11brahmppu:1350": "sagarasyātmajā vīrāḥ kathaṃ jātā mahābalāḥ /",
  "GP11brahmppu:1351": "vikrāntāḥ ṣaṣṭisāhasrā vidhinā kena sattama // BrP_8.62 //",
  "GP11brahmppu:1352": "{lomaharṣaṇa uvāca: }",
  "GP11brahmppu:1353": "dve bhārye sagarasyāstāṃ tapasā dagdhakilbiṣe /",
  "GP11brahmppu:1354": "jyeṣṭhā vidarbhaduhitā keśinī nāma nāmataḥ // BrP_8.63 //",
  "GP11brahmppu:1355": "kanīyasī tu mahatī patnī paramadharmiṇī /",
  "GP11brahmppu:1356": "ariṣṭanemiduhitā rūpeṇāpratimā bhuvi // BrP_8.64 //",
  "GP11brahmppu:1357": "aurvas tābhyāṃ varaṃ prādāt tad budhyadhvaṃ dvijottamāḥ /",
  "GP11brahmppu:1358": "ṣaṣṭiṃ putrasahasrāṇi gṛhṇātv ekā nitambinī // BrP_8.65 //",
  "GP11brahmppu:1359": "ekaṃ vaṃśadharaṃ tv ekā yatheṣṭaṃ varayatv iti /",
  "GP11brahmppu:1360": "tatraikā jagṛhe putrān ṣaṣṭisāhasrasaṃmitān // BrP_8.66 //",
  "GP11brahmppu:1361": "ekaṃ vaṃśadharaṃ tv ekā tathety āha tato muniḥ /",
  "GP11brahmppu:1362": "rājā pañcajano nāma babhūva sa mahādyutiḥ // BrP_8.67 //",
  "GP11brahmppu:1363": "itarā suṣuve tumbīṃ bījapūrṇām iti śrutiḥ /",
  "GP11brahmppu:1364": "tatra ṣaṣṭisahasrāṇi garbhās te tilasaṃmitāḥ // BrP_8.68 //",
  "GP11brahmppu:1365": "saṃbabhūvur yathākālaṃ vavṛdhuś ca yathāsukham /",
  "GP11brahmppu:1366": "ghṛtapūrṇeṣu kumbheṣu tān garbhān nidadhe tataḥ // BrP_8.69 //",
  "GP11brahmppu:1367": "dhātrīś caikaikaśaḥ prādāt tāvatīḥ poṣaṇe nṛpaḥ /",
  "GP11brahmppu:1368": "tato daśasu māseṣu samuttasthur yathākramam // BrP_8.70 //",
  "GP11brahmppu:1369": "kumārās te yathākālaṃ sagaraprītivardhanāḥ /",
  "GP11brahmppu:1370": "ṣaṣṭiputrasahasrāṇi tasyaivam abhavan dvijāḥ // BrP_8.71 //",
  "GP11brahmppu:1371": "garbhād alābūmadhyād vai jātāni pṛthivīpateḥ /",
  "GP11brahmppu:1372": "teṣāṃ nārāyaṇaṃ tejaḥ praviṣṭānāṃ mahātmanām // BrP_8.72 //",
  "GP11brahmppu:1373": "ekaḥ pañcajano nāma putro rājā babhūva ha /",
  "GP11brahmppu:1374": "śūraḥ pañcajanasyāsīd aṃśumān nāma vīryavān // BrP_8.73 //",
  "GP11brahmppu:1375": "dilīpas tasya tanayaḥ khaṭvāṅga iti viśrutaḥ /",
  "GP11brahmppu:1376": "yena svargād ihāgatya muhūrtaṃ prāpya jīvitam // BrP_8.74 //",
  "GP11brahmppu:1377": "trayo 'bhisaṃdhitā lokā buddhyā satyena cānaghāḥ /",
  "GP11brahmppu:1378": "dilīpasya tu dāyādo mahārājo bhagīrathaḥ // BrP_8.75 //",
  "GP11brahmppu:1379": "yaḥ sa gaṅgāṃ saricchreṣṭhām avātārayata prabhuḥ /",
  "GP11brahmppu:1380": "samudram ānayac caināṃ duhitṛtve 'py akalpayat // BrP_8.76 //",
  "GP11brahmppu:1381": "tasmād bhāgīrathī gaṅgā kathyate vaṃśacintakaiḥ /",
  "GP11brahmppu:1382": "bhagīrathasuto rājā śruta ity abhiviśrutaḥ // BrP_8.77 //",
  "GP11brahmppu:1383": "nābhāgas tu śrutasyāsīt putraḥ paramadhārmikaḥ /",
  "GP11brahmppu:1384": "ambarīṣas tu nābhāgiḥ sindhudvīpapitābhavat // BrP_8.78 //",
  "GP11brahmppu:1385": "ayutājit tu dāyādaḥ sindhudvīpasya vīryavān /",
  "GP11brahmppu:1386": "ayutājitsutas tv āsīd ṛtuparṇo mahāyaśāḥ // BrP_8.79 //",
  "GP11brahmppu:1387": "divyākṣahṛdayajño vai rājā nalasakho balī /",
  "GP11brahmppu:1388": "ṛtuparṇasutas tv āsīd ārtaparṇir mahāyaśāḥ // BrP_8.80 //",
  "GP11brahmppu:1389": "sudāsas tasya tanayo rājā indrasakho 'bhavat /",
  "GP11brahmppu:1390": "sudāsasya sutaḥ proktaḥ saudāso nāma pārthivaḥ // BrP_8.81 //",
  "GP11brahmppu:1391": "khyātaḥ kalmāṣapādo vai rājā mitrasaho 'bhavat /",
  "GP11brahmppu:1392": "kalmāṣapādasya sutaḥ sarvakarmeti viśrutaḥ // BrP_8.82 //",
  "GP11brahmppu:1393": "anaraṇyas tu putro 'bhūd viśrutaḥ sarvakarmaṇaḥ /",
  "GP11brahmppu:1394": "anaraṇyasuto nighno nighnato dvau babhūvatuḥ // BrP_8.83 //",
  "GP11brahmppu:1395": "anamitro raghuś caiva pārthivarṣabhasattamau /",
  "GP11brahmppu:1396": "anamitrasuto rājā vidvān duliduho 'bhavat // BrP_8.84 //",
  "GP11brahmppu:1397": "dilīpas tanayas tasya rāmasya prapitāmahaḥ /",
  "GP11brahmppu:1398": "dīrghabāhur dilīpasya raghur nāmnā suto 'bhavat // BrP_8.85 //",
  "GP11brahmppu:1399": "ayodhyāyāṃ mahārājo yaḥ purāsīn mahābalaḥ /",
  "GP11brahmppu:1400": "ajas tu rāghavo jajñe tathā daśaratho 'py ajāt // BrP_8.86 //",
  "GP11brahmppu:1401": "rāmo daśarathāj jajñe dharmātmā sumahāyaśāḥ /",
  "GP11brahmppu:1402": "rāmasya tanayo jajñe kuśa ity abhisaṃjñitaḥ // BrP_8.87 //",
  "GP11brahmppu:1403": "atithis tu kuśāj jajñe dharmātmā sumahāyaśāḥ /",
  "GP11brahmppu:1404": "atithes tv abhavat putro niṣadho nāma vīryavān // BrP_8.88 //",
  "GP11brahmppu:1405": "niṣadhasya nalaḥ putro nabhaḥ putro nalasya ca /",
  "GP11brahmppu:1406": "nabhasya puṇḍarīkas tu kṣemadhanvā tataḥ smṛtaḥ // BrP_8.89 //",
  "GP11brahmppu:1407": "kṣemadhanvasutas tv āsīd devānīkaḥ pratāpavān /",
  "GP11brahmppu:1408": "āsīd ahīnagur nāma devānīkātmajaḥ prabhuḥ // BrP_8.90 //",
  "GP11brahmppu:1409": "ahīnagos tu dāyādaḥ sudhanvā nāma pārthivaḥ /",
  "GP11brahmppu:1410": "sudhanvanaḥ sutaś cāpi tato jajñe śalo nṛpaḥ // BrP_8.91 //",
  "GP11brahmppu:1411": "ukyo nāma sa dharmātmā śalaputro babhūva ha /",
  "GP11brahmppu:1412": "vajranābhaḥ sutas tasya nalas tasya mahātmanaḥ // BrP_8.92 //",
  "GP11brahmppu:1413": "nalau dvāv eva vikhyātau purāṇe munisattamāḥ /",
  "GP11brahmppu:1414": "vīrasenātmajaś caiva yaś cekṣvākukulodvahaḥ // BrP_8.93 //",
  "GP11brahmppu:1415": "ikṣvākuvaṃśaprabhavāḥ prādhānyena prakīrtitāḥ /",
  "GP11brahmppu:1416": "ete vivasvato vaṃśe rājāno bhūritejasaḥ // BrP_8.94 //",
  "GP11brahmppu:1417": "paṭhan samyag imāṃ sṛṣṭim ādityasya vivasvataḥ /",
  "GP11brahmppu:1418": "śrāddhadevasya devasya prajānāṃ puṣṭidasya ca /",
  "GP11brahmppu:1419": "prajāvān eti sāyujyam ādityasya vivasvataḥ // BrP_8.95 //",
  "GP11brahmppu:1420": "{lomaharṣaṇa uvāca: }",
  "GP11brahmppu:1421": "pitā somasya bho viprā jajñe 'trir bhagavān ṛṣiḥ /",
  "GP11brahmppu:1422": "brahmaṇo mānasāt pūrvaṃ prajāsargaṃ vidhitsataḥ // BrP_9.1 //",
  "GP11brahmppu:1423": "anuttaraṃ nāma tapo yena taptaṃ hi tat purā /",
  "GP11brahmppu:1424": "trīṇi varṣasahasrāṇi divyānīti hi naḥ śrutam // BrP_9.2 //",
  "GP11brahmppu:1425": "ūrdhvam ācakrame tasya retaḥ somatvam īyivat /",
  "GP11brahmppu:1426": "netrābhyāṃ vāri susrāva daśadhā dyotayan diśaḥ // BrP_9.3 //",
  "GP11brahmppu:1427": "taṃ garbhaṃ vidhinādiṣṭā daśa devyo dadhus tataḥ /",
  "GP11brahmppu:1428": "sametya dhārayām āsur na ca tāḥ samaśaknuvan // BrP_9.4 //",
  "GP11brahmppu:1429": "yadā na dhāraṇe śaktās tasya garbhasya tā diśaḥ /",
  "GP11brahmppu:1430": "tatas tābhiḥ sa tyaktas tu nipapāta vasuṃdharām // BrP_9.5 //",
  "GP11brahmppu:1431": "patitaṃ somam ālokya brahmā lokapitāmahaḥ /",
  "GP11brahmppu:1432": "ratham āropayām āsa lokānāṃ hitakāmyayā // BrP_9.6 //",
  "GP11brahmppu:1433": "tasmin nipatite devāḥ putre 'treḥ paramātmani /",
  "GP11brahmppu:1434": "tuṣṭuvur brahmaṇaḥ putrās tathānye munisattamāḥ // BrP_9.7 //",
  "GP11brahmppu:1435": "tasya saṃstūyamānasya tejaḥ somasya bhāsvataḥ /",
  "GP11brahmppu:1436": "āpyāyanāya lokānāṃ bhāvayām āsa sarvataḥ // BrP_9.8 //",
  "GP11brahmppu:1437": "sa tena rathamukhyena sāgarāntāṃ vasuṃdharām /",
  "GP11brahmppu:1438": "triḥsaptakṛtvo 'tiyaśāś cakārābhipradakṣiṇām // BrP_9.9 //",
  "GP11brahmppu:1439": "tasya yac caritaṃ tejaḥ pṛthivīm anvapadyata /",
  "GP11brahmppu:1440": "oṣadhyas tāḥ samudbhūtā yābhiḥ saṃdhāryate jagat // BrP_9.10 //",
  "GP11brahmppu:1441": "sa labdhatejā bhagavān saṃstavaiś ca svakarmabhiḥ /",
  "GP11brahmppu:1442": "tapas tepe mahābhāgaḥ padmānāṃ darśanāya saḥ // BrP_9.11 //",
  "GP11brahmppu:1443": "tatas tasmai dadau rājyaṃ brahmā brahmavidāṃ varaḥ /",
  "GP11brahmppu:1444": "bījauṣadhīnāṃ viprāṇām apāṃ ca munisattamāḥ // BrP_9.12 //",
  "GP11brahmppu:1445": "sa tat prāpya mahārājyaṃ somaḥ saumyavatāṃ varaḥ /",
  "GP11brahmppu:1446": "samājahre rājasūyaṃ sahasraśatadakṣiṇam // BrP_9.13 //",
  "GP11brahmppu:1447": "dakṣiṇām adadāt somas trīṃl lokān iti naḥ śrutam /",
  "GP11brahmppu:1448": "tebhyo brahmarṣimukhyebhyaḥ sadasyebhyaś ca bho dvijāḥ // BrP_9.14 //",
  "GP11brahmppu:1449": "hiraṇyagarbho brahmātrir bhṛguś ca ṛtvijo 'bhavat /",
  "GP11brahmppu:1450": "sadasyo 'bhūd dharis tatra munibhir bahubhir vṛtaḥ // BrP_9.15 //",
  "GP11brahmppu:1451": "taṃ sinīś ca kuhūś caiva dyutiḥ puṣṭiḥ prabhā vasuḥ /",
  "GP11brahmppu:1452": "kīrtir dhṛtiś ca lakṣmīś ca nava devyaḥ siṣevire // BrP_9.16 //",
  "GP11brahmppu:1453": "prāpyāvabhṛtham apy agryaṃ sarvadevarṣipūjitaḥ /",
  "GP11brahmppu:1454": "virarājādhirājendro daśadhā bhāsayan diśaḥ // BrP_9.17 //",
  "GP11brahmppu:1455": "tasya tat prāpya duṣprāpyam aiśvaryam ṛṣisatkṛtam /",
  "GP11brahmppu:1456": "vibabhrāma matis tātā- vinayād anayāhṛtā // BrP_9.18 //",
  "GP11brahmppu:1457": "bṛhaspateḥ sa vai bhāryām aiśvaryamadamohitaḥ /",
  "GP11brahmppu:1458": "jahāra tarasā somo vimatyāṅgirasaḥ sutam // BrP_9.19 //",
  "GP11brahmppu:1459": "sa yācyamāno devaiś ca tathā devarṣibhir muhuḥ /",
  "GP11brahmppu:1460": "naiva vyasarjayat tārāṃ tasmāy aṅgirase tadā // BrP_9.20 //",
  "GP11brahmppu:1461": "uśanā tasya jagrāha pārṣṇim aṅgirasas tadā /",
  "GP11brahmppu:1462": "rudraś ca pārṣṇiṃ jagrāha gṛhītvājagavaṃ dhanuḥ // BrP_9.21 //",
  "GP11brahmppu:1463": "tena brahmaśiro nāma paramāstraṃ mahātmanā /",
  "GP11brahmppu:1464": "uddiśya devān utsṛṣṭaṃ yenaiṣāṃ nāśitaṃ yaśaḥ // BrP_9.22 //",
  "GP11brahmppu:1465": "tatra tad yuddham abhavat prakhyātaṃ tārakāmayam /",
  "GP11brahmppu:1466": "devānāṃ dānavānāṃ ca lokakṣayakaraṃ mahat // BrP_9.23 //",
  "GP11brahmppu:1467": "tatra śiṣṭās tu ye devās tuṣitāś caiva ye dvijāḥ /",
  "GP11brahmppu:1468": "brahmāṇaṃ śaraṇaṃ jagmur ādidevaṃ sanātanam // BrP_9.24 //",
  "GP11brahmppu:1469": "tadā nivāryośanasaṃ taṃ vai rudraṃ ca śaṃkaram /",
  "GP11brahmppu:1470": "dadāv aṅgirase tārāṃ svayam eva pitāmahaḥ // BrP_9.25 //",
  "GP11brahmppu:1471": "tām antaḥprasavāṃ dṛṣṭvā kruddhaḥ prāha bṛhaspatiḥ /",
  "GP11brahmppu:1472": "madīyāyāṃ na te yonau garbho dhāryaḥ kathaṃcana // BrP_9.26 //",
  "GP11brahmppu:1473": "iṣīkāstambam āsādya garbhaṃ sā cotsasarja ha /",
  "GP11brahmppu:1474": "jātamātraḥ sa bhagavān devānām ākṣipad vapuḥ // BrP_9.27 //",
  "GP11brahmppu:1475": "tataḥ saṃśayam āpannās tārām ūcuḥ surottamāḥ /",
  "GP11brahmppu:1476": "satyaṃ brūhi sutaḥ kasya somasyātha bṛhaspateḥ // BrP_9.28 //",
  "GP11brahmppu:1477": "pṛcchyamānā yadā devair nāha sā vibudhān kila /",
  "GP11brahmppu:1478": "tadā tāṃ śaptum ārabdhaḥ kumāro dasyuhantamaḥ // BrP_9.29 //",
  "GP11brahmppu:1479": "taṃ nivārya tato brahmā tārāṃ papraccha saṃśayam /",
  "GP11brahmppu:1480": "yad atra tathyaṃ tad brūhi tāre kasya sutas tv ayam // BrP_9.30 //",
  "GP11brahmppu:1481": "uvāca prāñjaliḥ sā taṃ somasyeti pitāmaham /",
  "GP11brahmppu:1482": "tadā taṃ mūrdhni cāghrāya somo rājā sutaṃ prati // BrP_9.31 //",
  "GP11brahmppu:1483": "budha ity akaron nāma tasya bālasya dhīmataḥ /",
  "GP11brahmppu:1484": "pratikūlaṃ ca gagane samabhyuttiṣṭhate budhaḥ // BrP_9.32 //",
  "GP11brahmppu:1485": "utpādayām āsa tadā putraṃ vairājaputrikam /",
  "GP11brahmppu:1486": "tasyāpatyaṃ mahātejā babhūvailaḥ purūravāḥ // BrP_9.33 //",
  "GP11brahmppu:1487": "urvaśyāṃ jajñire yasya putrāḥ sapta mahātmanaḥ /",
  "GP11brahmppu:1488": "etat somasya vo janma kīrtitaṃ kīrtivardhanam // BrP_9.34 //",
  "GP11brahmppu:1489": "vaṃśam asya muniśreṣṭhāḥ kīrtyamānaṃ nibodhata /",
  "GP11brahmppu:1490": "dhanyam āyuṣyam ārogyaṃ puṇyaṃ saṃkalpasādhanam // BrP_9.35 //",
  "GP11brahmppu:1491": "somasya janma śrutvaiva pāpebhyo vipramucyate //* BrP_9.36 //",
  "GP11brahmppu:1492": "{lomaharṣaṇa uvāca: }",
  "GP11brahmppu:1493": "budhasya tu muniśreṣṭhā vidvān putraḥ purūravāḥ /",
  "GP11brahmppu:1494": "tejasvī dānaśīlaś ca yajvā vipuladakṣiṇaḥ // BrP_10.1 //",
  "GP11brahmppu:1495": "brahmavādī parākrāntaḥ śatrubhir yudhi durdamaḥ /",
  "GP11brahmppu:1496": "āhartā cāgnihotrasya yajñānāṃ ca mahīpatiḥ // BrP_10.2 //",
  "GP11brahmppu:1497": "satyavādī puṇyamatiḥ samyaksaṃvṛtamaithunaḥ /",
  "GP11brahmppu:1498": "atīva triṣu lokeṣu yaśasāpratimaḥ sadā // BrP_10.3 //",
  "GP11brahmppu:1499": "taṃ brahmavādinaṃ śāntaṃ dharmajñaṃ satyavādinam /",
  "GP11brahmppu:1500": "urvaśī varayām āsa hitvā mānaṃ yaśasvinī // BrP_10.4 //",
  "GP11brahmppu:1501": "tayā sahāvasad rājā daśa varṣāṇi pañca ca /",
  "GP11brahmppu:1502": "ṣaṭ pañca sapta cāṣṭau ca daśa cāṣṭau ca bho dvijāḥ // BrP_10.5 //",
  "GP11brahmppu:1503": "vane caitrarathe ramye tathā mandākinītaṭe /",
  "GP11brahmppu:1504": "alakāyāṃ viśālāyāṃ nandane ca vanottame // BrP_10.6 //",
  "GP11brahmppu:1505": "uttarān sa kurūn prāpya manoramaphaladrumān /",
  "GP11brahmppu:1506": "gandhamādanapādeṣu meruśṛṅge tathottare // BrP_10.7 //",
  "GP11brahmppu:1507": "eteṣu vanamukhyeṣu surair ācariteṣu ca /",
  "GP11brahmppu:1508": "urvaśyā sahito rājā reme paramayā mudā // BrP_10.8 //",
  "GP11brahmppu:1509": "deśe puṇyatame caiva maharṣibhir abhiṣṭute /",
  "GP11brahmppu:1510": "rājyaṃ sa kārayām āsa prayāge pṛthivīpatiḥ // BrP_10.9 //",
  "GP11brahmppu:1511": "evaṃprabhāvo rājāsīd ailas tu narasattamaḥ /",
  "GP11brahmppu:1512": "uttare jāhnavītīre pratiṣṭhāne mahāyaśāḥ // BrP_10.10 //",
  "GP11brahmppu:1513": "{lomaharṣaṇa uvāca: }",
  "GP11brahmppu:1514": "ailaputrā babhūvus te sapta devasutopamāḥ /",
  "GP11brahmppu:1515": "gandharvaloke viditā āyur dhīmān amāvasuḥ // BrP_10.11 //",
  "GP11brahmppu:1516": "viśvāyuś caiva dharmātmā śrutāyuś ca tathāparaḥ /",
  "GP11brahmppu:1517": "dṛḍhāyuś ca vanāyuś ca bahvāyuś corvaśīsutāḥ // BrP_10.12 //",
  "GP11brahmppu:1518": "amāvasos tu dāyādo bhīmo rājātha rājarāṭ /",
  "GP11brahmppu:1519": "śrīmān bhīmasya dāyādo rājāsīt kāñcanaprabhaḥ // BrP_10.13 //",
  "GP11brahmppu:1520": "vidvāṃs tu kāñcanasyāpi suhotro 'bhūn mahābalaḥ /",
  "GP11brahmppu:1521": "suhotrasyābhavaj jahnuḥ keśinyā garbhasaṃbhavaḥ // BrP_10.14 //",
  "GP11brahmppu:1522": "ājahre yo mahat sattraṃ sarpamedhaṃ mahāmakham /",
  "GP11brahmppu:1523": "patilobhena yaṃ gaṅgā patitvena sasāra ha // BrP_10.15 //",
  "GP11brahmppu:1524": "necchataḥ plāvayām āsa tasya gaṅgā tadā sadaḥ /",
  "GP11brahmppu:1525": "sa tayā plāvitaṃ dṛṣṭvā yajñavāṭaṃ samantataḥ // BrP_10.16 //",
  "GP11brahmppu:1526": "sauhotrir aśapad gaṅgāṃ kruddho rājā dvijottamāḥ /",
  "GP11brahmppu:1527": "eṣa te viphalaṃ yatnaṃ pibann ambhaḥ karomy aham // BrP_10.17 //",
  "GP11brahmppu:1528": "asya gaṅge 'valepasya sadyaḥ phalam avāpnuhi /",
  "GP11brahmppu:1529": "jahnurājarṣiṇā pītāṃ gaṅgāṃ dṛṣṭvā maharṣayaḥ // BrP_10.18 //",
  "GP11brahmppu:1530": "upaninyur mahābhāgāṃ duhitṛtvena jāhnavīm /",
  "GP11brahmppu:1531": "yuvanāśvasya putrīṃ tu kāverīṃ jahnur āvahat // BrP_10.19 //",
  "GP11brahmppu:1532": "yuvanāśvasya śāpena gaṅgārdhena vinirgatā /",
  "GP11brahmppu:1533": "kāverīṃ saritāṃ śreṣṭhāṃ jahnor bhāryām aninditām // BrP_10.20 //",
  "GP11brahmppu:1534": "jahnus tu dayitaṃ putraṃ sunadyaṃ nāma dhārmikam /",
  "GP11brahmppu:1535": "kāveryāṃ janayām āsa ajakas tasya cātmajaḥ // BrP_10.21 //",
  "GP11brahmppu:1536": "ajakasya tu dāyādo balākāśvo mahīpatiḥ /",
  "GP11brahmppu:1537": "babhūva mṛgayāśīlaḥ kuśas tasyātmajo 'bhavat // BrP_10.22 //",
  "GP11brahmppu:1538": "kuśaputrā babhūvur hi catvāro devavarcasaḥ /",
  "GP11brahmppu:1539": "kuśikaḥ kuśanābhaś ca kuśāmbo mūrtimāṃs tathā // BrP_10.23 //",
  "GP11brahmppu:1540": "ballavaiḥ saha saṃvṛddho rājā vanacaraḥ sadā /",
  "GP11brahmppu:1541": "kuśikas tu tapas tepe putram indrasamaṃ prabhuḥ // BrP_10.24 //",
  "GP11brahmppu:1542": "labheyam iti taṃ śakras trāsād abhyetya jajñivān /",
  "GP11brahmppu:1543": "pūrṇe varṣasahasre vai tataḥ śakro hy apaśyata // BrP_10.25 //",
  "GP11brahmppu:1544": "atyugratapasaṃ dṛṣṭvā sahasrākṣaḥ puraṃdaraḥ /",
  "GP11brahmppu:1545": "samarthaḥ putrajanane svayam evāsya śāśvataḥ // BrP_10.26 //",
  "GP11brahmppu:1546": "putrārthaṃ kalpayām āsa devendraḥ surasattamaḥ /",
  "GP11brahmppu:1547": "sa gādhir abhavad rājā maghavān kauśikaḥ svayam // BrP_10.27 //",
  "GP11brahmppu:1548": "paurā yasyābhavad bhāryā gādhis tasyām ajāyata /",
  "GP11brahmppu:1549": "gādheḥ kanyā mahābhāgā nāmnā satyavatī śubhā // BrP_10.28 //",
  "GP11brahmppu:1550": "tāṃ gādhiḥ kāvyaputrāya ṛcīkāya dadau prabhuḥ /",
  "GP11brahmppu:1551": "tasyāḥ prītaḥ sa vai bhartā bhārgavo bhṛgunandanaḥ // BrP_10.29 //",
  "GP11brahmppu:1552": "putrārthaṃ sādhayām āsa caruṃ gādhes tathaiva ca /",
  "GP11brahmppu:1553": "uvācāhūya tāṃ bhāryām ṛcīko bhārgavas tadā // BrP_10.30 //",
  "GP11brahmppu:1554": "upayojyaś carur ayaṃ tvayā mātrā svayaṃ śubhe /",
  "GP11brahmppu:1555": "tasyāṃ janiṣyate putro dīptimān kṣatriyarṣabhaḥ // BrP_10.31 //",
  "GP11brahmppu:1556": "ajeyaḥ kṣatriyair loke kṣatriyarṣabhasūdanaḥ /",
  "GP11brahmppu:1557": "tavāpi putraṃ kalyāṇi dhṛtimantaṃ tapodhanam // BrP_10.32 //",
  "GP11brahmppu:1558": "śamātmakaṃ dvijaśreṣṭhaṃ carur eṣa vidhāsyati /",
  "GP11brahmppu:1559": "evam uktvā tu tāṃ bhāryām ṛcīko bhṛgunandanaḥ // BrP_10.33 //",
  "GP11brahmppu:1560": "tapasy abhirato nityam araṇyaṃ praviveśa ha /",
  "GP11brahmppu:1561": "gādhiḥ sadāras tu tadā ṛcīkāśramam abhyagāt // BrP_10.34 //",
  "GP11brahmppu:1562": "tīrthayātrāprasaṅgena sutāṃ draṣṭuṃ nareśvaraḥ /",
  "GP11brahmppu:1563": "carudvayaṃ gṛhītvā sā ṛṣeḥ satyavatī tadā // BrP_10.35 //",
  "GP11brahmppu:1564": "carum ādāya yatnena sā tu mātre nyavedayat /",
  "GP11brahmppu:1565": "mātā tu tasyā daivena duhitre svaṃ caruṃ dadau // BrP_10.36 //",
  "GP11brahmppu:1566": "tasyāś carum athājñānād ātmasaṃsthaṃ cakāra ha /",
  "GP11brahmppu:1567": "atha satyavatī sarvaṃ kṣatriyāntakaraṃ tadā // BrP_10.37 //",
  "GP11brahmppu:1568": "dhārayām āsa dīptena vapuṣā ghoradarśanā /",
  "GP11brahmppu:1569": "tām ṛcīkas tato dṛṣṭvā yogenābhyupasṛtya ca // BrP_10.38 //",
  "GP11brahmppu:1570": "tato 'bravīd dvijaśreṣṭhaḥ svāṃ bhāryāṃ varavarṇinīm /",
  "GP11brahmppu:1571": "mātrāsi vañcitā bhadre caruvyatyāsahetunā // BrP_10.39 //",
  "GP11brahmppu:1572": "janayiṣyati hi putras te krūrakarmātidāruṇaḥ /",
  "GP11brahmppu:1573": "bhrātā janiṣyate cāpi brahmabhūtas tapodhanaḥ // BrP_10.40 //",
  "GP11brahmppu:1574": "viśvaṃ hi brahma tapasā mayā tasmin samarpitam /",
  "GP11brahmppu:1575": "evam uktā mahābhāgā bhartrā satyavatī tadā // BrP_10.41 //",
  "GP11brahmppu:1576": "prasādayām āsa patiṃ putro me nedṛśo bhavet /",
  "GP11brahmppu:1577": "brāhmaṇāpasadas tvatta ity ukto munir abravīt // BrP_10.42 //",
  "GP11brahmppu:1578": "{ṛcīka uvāca: }",
  "GP11brahmppu:1579": "naiṣa saṃkalpitaḥ kāmo mayā bhadre tathāstv iti /",
  "GP11brahmppu:1580": "ugrakarmā bhavet putraḥ pitur mātuś ca kāraṇāt // BrP_10.43 //",
  "GP11brahmppu:1581": "punaḥ satyavatī vākyam evam uktvābravīd idam /",
  "GP11brahmppu:1582": "icchaṃl lokān api mune sṛjethāḥ kiṃ punaḥ sutam // BrP_10.44 //",
  "GP11brahmppu:1583": "śamātmakam ṛjuṃ tvaṃ me putraṃ dātum ihārhasi /",
  "GP11brahmppu:1584": "kāmam evaṃvidhaḥ pautro mama syāt tava ca prabho // BrP_10.45 //",
  "GP11brahmppu:1585": "yady anyathā na śakyaṃ vai kartum etad dvijottama /",
  "GP11brahmppu:1586": "tataḥ prasādam akarot sa tasyās tapaso balāt // BrP_10.46 //",
  "GP11brahmppu:1587": "putre nāsti viśeṣo me pautre vā varavarṇini /",
  "GP11brahmppu:1588": "tvayā yathoktaṃ vacanaṃ tathā bhadre bhaviṣyati // BrP_10.47 //",
  "GP11brahmppu:1589": "tataḥ satyavatī putraṃ janayām āsa bhārgavam /",
  "GP11brahmppu:1590": "tapasy abhirataṃ dāntaṃ jamadagniṃ samātmakam // BrP_10.48 //",
  "GP11brahmppu:1591": "bhṛgor jagatyāṃ vaṃśe 'smiñ jamadagnir ajāyata /",
  "GP11brahmppu:1592": "sā hi satyavatī puṇyā satyadharmaparāyaṇā // BrP_10.49 //",
  "GP11brahmppu:1593": "kauśikīti samākhyātā pravṛtteyaṃ mahānadī /",
  "GP11brahmppu:1594": "ikṣvākuvaṃśaprabhavo reṇur nāma narādhipaḥ // BrP_10.50 //",
  "GP11brahmppu:1595": "tasya kanyā mahābhāgā kāmalī nāma reṇukā /",
  "GP11brahmppu:1596": "reṇukāyāṃ tu kāmalyāṃ tapovidyāsamanvitaḥ // BrP_10.51 //",
  "GP11brahmppu:1597": "ārcīko janayām āsa jāmadagnyaṃ sudāruṇam /",
  "GP11brahmppu:1598": "sarvavidyāntagaṃ śreṣṭhaṃ dhanurvedasya pāragam // BrP_10.52 //",
  "GP11brahmppu:1599": "rāmaṃ kṣatriyahantāraṃ pradīptam iva pāvakam /",
  "GP11brahmppu:1600": "aurvasyaivam ṛcīkasya satyavatyāṃ mahāyaśāḥ // BrP_10.53 //",
  "GP11brahmppu:1601": "jamadagnis tapovīryāj jajñe brahmavidāṃ varaḥ /",
  "GP11brahmppu:1602": "madhyamaś ca śunaḥśephaḥ śunaḥpucchaḥ kaniṣṭhakaḥ // BrP_10.54 //",
  "GP11brahmppu:1603": "viśvāmitraṃ tu dāyādaṃ gādhiḥ kuśikanandanaḥ /",
  "GP11brahmppu:1604": "janayām āsa putraṃ tu tapovidyāśamātmakam // BrP_10.55 //",
  "GP11brahmppu:1605": "prāpya brahmarṣisamatāṃ yo 'yaṃ brahmarṣitāṃ gataḥ /",
  "GP11brahmppu:1606": "viśvāmitras tu dharmātmā nāmnā viśvarathaḥ smṛtaḥ // BrP_10.56 //",
  "GP11brahmppu:1607": "jajñe bhṛguprasādena kauśikād vaṃśavardhanaḥ /",
  "GP11brahmppu:1608": "viśvāmitrasya ca sutā devarātādayaḥ smṛtāḥ // BrP_10.57 //",
  "GP11brahmppu:1609": "prakhyātās triṣu lokeṣu teṣāṃ nāmāny ataḥparam /",
  "GP11brahmppu:1610": "devarātaḥ katiś caiva yasmāt kātyāyanāḥ smṛtāḥ // BrP_10.58 //",
  "GP11brahmppu:1611": "śālāvatyāṃ hiraṇyākṣo reṇur jajñe 'tha reṇukaḥ /",
  "GP11brahmppu:1612": "sāṃkṛtir gālavaś caiva mudgalaś caiva viśrutaḥ // BrP_10.59 //",
  "GP11brahmppu:1613": "madhucchando jayaś caiva devalaś ca tathāṣṭakaḥ /",
  "GP11brahmppu:1614": "kacchapo hāritaś caiva viśvāmitrasya te sutāḥ // BrP_10.60 //",
  "GP11brahmppu:1615": "teṣāṃ khyātāni gotrāṇi kauśikānāṃ mahātmanām /",
  "GP11brahmppu:1616": "pāṇino babhravaś caiva dhyānajapyās tathaiva ca // BrP_10.61 //",
  "GP11brahmppu:1617": "pārthivā devarātāś ca śālaṅkāyanabāṣkalāḥ /",
  "GP11brahmppu:1618": "lohitā yamadūtāś ca tathā kārūṣakāḥ smṛtāḥ // BrP_10.62 //",
  "GP11brahmppu:1619": "pauravasya muniśreṣṭhā brahmarṣeḥ kauśikasya ca /",
  "GP11brahmppu:1620": "saṃbandho 'py asya vaṃśe 'smin brahmakṣatrasya viśrutaḥ // BrP_10.63 //",
  "GP11brahmppu:1621": "viśvāmitrātmajānāṃ tu śunaḥśepho 'grajaḥ smṛtaḥ /",
  "GP11brahmppu:1622": "bhārgavaḥ kauśikatvaṃ hi prāptaḥ sa munisattamaḥ // BrP_10.64 //",
  "GP11brahmppu:1623": "viśvāmitrasya putras tu śunaḥśepho 'bhavat kila /",
  "GP11brahmppu:1624": "haridaśvasya yajñe tu paśutve viniyojitaḥ // BrP_10.65 //",
  "GP11brahmppu:1625": "devair dattaḥ śunaḥśepho viśvāmitrāya vai punaḥ /",
  "GP11brahmppu:1626": "devair dattaḥ sa vai yasmād devarātas tato 'bhavat // BrP_10.66 //",
  "GP11brahmppu:1627": "devarātādayaḥ sapta viśvāmitrasya vai sutāḥ /",
  "GP11brahmppu:1628": "dṛṣadvatīsutaś cāpi vaiśvāmitras tathāṣṭakaḥ // BrP_10.67 //",
  "GP11brahmppu:1629": "aṣṭakasya suto lauhiḥ prokto jahnugaṇo mayā /",
  "GP11brahmppu:1630": "ata ūrdhvaṃ pravakṣyāmi vaṃśam āyor mahātmanaḥ // BrP_10.68 //",
  "GP11brahmppu:1631": "{lomaharṣaṇa uvāca: }",
  "GP11brahmppu:1632": "āyoḥ putrāś ca te pañca sarve vīrā mahārathāḥ /",
  "GP11brahmppu:1633": "svarbhānutanayāyāṃ ca prabhāyāṃ jajñire nṛpāḥ // BrP_11.1 //",
  "GP11brahmppu:1634": "nahuṣaḥ prathamaṃ jajñe vṛddhaśarmā tataḥ param /",
  "GP11brahmppu:1635": "rambho rajir anenāś ca triṣu lokeṣu viśrutāḥ // BrP_11.2 //",
  "GP11brahmppu:1636": "rajiḥ putraśatānīha janayām āsa pañca vai /",
  "GP11brahmppu:1637": "rājeyam iti vikhyātaṃ kṣatram indrabhayāvaham // BrP_11.3 //",
  "GP11brahmppu:1638": "yatra daivāsure yuddhe samutpanne sudāruṇe /",
  "GP11brahmppu:1639": "devāś caivāsurāś caiva pitāmaham athābruvan // BrP_11.4 //",
  "GP11brahmppu:1640": "{devāsurā ūcuḥ: }",
  "GP11brahmppu:1641": "āvayor bhagavan yuddhe ko vijetā bhaviṣyati /",
  "GP11brahmppu:1642": "brūhi naḥ sarvabhūteśa śrotum icchāma tattvataḥ // BrP_11.5 //",
  "GP11brahmppu:1643": "{brahmovāca: }",
  "GP11brahmppu:1644": "yeṣām arthāya saṃgrāme rajir āttāyudhaḥ prabhuḥ /",
  "GP11brahmppu:1645": "yotsyate te vijeṣyanti trīṃl lokān nātra saṃśayaḥ // BrP_11.6 //",
  "GP11brahmppu:1646": "yato rajir dhṛtis tatra śrīś ca tatra yato dhṛtiḥ /",
  "GP11brahmppu:1647": "yato dhṛtiś ca śrīś caiva dharmas tatra jayas tathā // BrP_11.7 //",
  "GP11brahmppu:1648": "te devā dānavāḥ prītā devenoktā rajiṃ tadā /",
  "GP11brahmppu:1649": "abhyayur jayam icchanto vṛṇvānās taṃ nararṣabham // BrP_11.8 //",
  "GP11brahmppu:1650": "sa hi svarbhānudauhitraḥ prabhāyāṃ samapadyata /",
  "GP11brahmppu:1651": "rājā paramatejasvī somavaṃśavivardhanaḥ // BrP_11.9 //",
  "GP11brahmppu:1652": "te hṛṣṭamanasaḥ sarve rajiṃ vai devadānavāḥ /",
  "GP11brahmppu:1653": "ūcur asmajjayāya tvaṃ gṛhāṇa varakārmukam // BrP_11.10 //",
  "GP11brahmppu:1654": "athovāca rajis tatra tayor vai devadaityayoḥ /",
  "GP11brahmppu:1655": "arthajñaḥ svārtham uddiśya yaśaḥ svaṃ ca prakāśayan // BrP_11.11 //",
  "GP11brahmppu:1656": "{rajir uvāca: }",
  "GP11brahmppu:1657": "yadi daityagaṇān sarvāñ jitvā vīryeṇa vāsavaḥ /",
  "GP11brahmppu:1658": "indro bhavāmi dharmeṇa tato yotsyāmi saṃyuge // BrP_11.12 //",
  "GP11brahmppu:1659": "devāḥ prathamato viprāḥ pratīyur hṛṣṭamānasāḥ /",
  "GP11brahmppu:1660": "evaṃ yatheṣṭaṃ nṛpate kāmaḥ saṃpadyatāṃ tava // BrP_11.13 //",
  "GP11brahmppu:1661": "śrutvā suragaṇānāṃ tu vākyaṃ rājā rajis tadā /",
  "GP11brahmppu:1662": "papracchāsuramukhyāṃs tu yathā devān apṛcchata // BrP_11.14 //",
  "GP11brahmppu:1663": "dānavā darpasaṃpūrṇāḥ svārtham evāvagamya ha /",
  "GP11brahmppu:1664": "pratyūcus taṃ nṛpavaraṃ sābhimānam idaṃ vacaḥ // BrP_11.15 //",
  "GP11brahmppu:1665": "{dānavā ūcuḥ: }",
  "GP11brahmppu:1666": "asmākam indraḥ prahrādo yasyārthe vijayāmahe /",
  "GP11brahmppu:1667": "asmiṃs tu samare rājaṃs tiṣṭha tvaṃ rājasattama // BrP_11.16 //",
  "GP11brahmppu:1668": "sa tatheti bruvann eva devair apy aticoditaḥ /",
  "GP11brahmppu:1669": "bhaviṣyasīndro jitvainaṃ devair uktas tu pārthivaḥ // BrP_11.17 //",
  "GP11brahmppu:1670": "jaghāna dānavān sarvān ye 'vadhyā vajrapāṇinaḥ /",
  "GP11brahmppu:1671": "sa vipranaṣṭāṃ devānāṃ paramaśrīḥ śriyaṃ vaśī // BrP_11.18 //",
  "GP11brahmppu:1672": "nihatya dānavān sarvān ājahāra rajiḥ prabhuḥ /",
  "GP11brahmppu:1673": "tato rajiṃ mahāvīryaṃ devaiḥ saha śatakratuḥ // BrP_11.19 //",
  "GP11brahmppu:1674": "rajiputro 'ham ity uktvā punar evābravīd vacaḥ /",
  "GP11brahmppu:1675": "indro 'si tāta devānāṃ sarveṣāṃ nātra saṃśayaḥ // BrP_11.20 //",
  "GP11brahmppu:1676": "yasyāham indraḥ putras te khyātiṃ yāsyāmi karmabhiḥ /",
  "GP11brahmppu:1677": "sa tu śakravacaḥ śrutvā vañcitas tena māyayā // BrP_11.21 //",
  "GP11brahmppu:1678": "tathaivety abravīd rājā prīyamāṇaḥ śatakratum /",
  "GP11brahmppu:1679": "tasmiṃs tu devaiḥ sadṛśo divaṃ prāpte mahīpatau // BrP_11.22 //",
  "GP11brahmppu:1680": "dāyādyam indrād ājahrū rājyaṃ tattanayā rajeḥ /",
  "GP11brahmppu:1681": "pañca putraśatāny asya tad vai sthānaṃ śatakratoḥ // BrP_11.23 //",
  "GP11brahmppu:1682": "samākrāmanta bahudhā svargalokaṃ triviṣṭapam /",
  "GP11brahmppu:1683": "te yadā tu svasaṃmūḍhā rāgonmattā vidharmiṇaḥ // BrP_11.24 //",
  "GP11brahmppu:1684": "brahmadviṣaś ca saṃvṛttā hatavīryaparākramāḥ /",
  "GP11brahmppu:1685": "tato lebhe svam aiśvaryam indraḥ sthānaṃ tathottamam // BrP_11.25 //",
  "GP11brahmppu:1686": "hatvā rajisutān sarvān kāmakrodhaparāyaṇān /",
  "GP11brahmppu:1687": "ya idaṃ cyāvanaṃ sthānāt pratiṣṭhānaṃ śatakratoḥ /",
  "GP11brahmppu:1688": "śṛṇuyād dhārayed vāpi na sa daurgatyam āpnuyāt // BrP_11.26 //",
  "GP11brahmppu:1689": "{lomaharṣaṇa uvāca: }",
  "GP11brahmppu:1690": "rambho 'napatyas tv āsīc ca vaṃśaṃ vakṣyāmy anenasaḥ /",
  "GP11brahmppu:1691": "anenasaḥ suto rājā pratikṣatro mahāyaśāḥ // BrP_11.27 //",
  "GP11brahmppu:1692": "pratikṣatrasutaś cāsīt saṃjayo nāma viśrutaḥ /",
  "GP11brahmppu:1693": "saṃjayasya jayaḥ putro vijayas tasya cātmajaḥ // BrP_11.28 //",
  "GP11brahmppu:1694": "vijayasya kṛtiḥ putras tasya haryatvataḥ sutaḥ /",
  "GP11brahmppu:1695": "haryatvatasuto rājā sahadevaḥ pratāpavān // BrP_11.29 //",
  "GP11brahmppu:1696": "sahadevasya dharmātmā nadīna iti viśrutaḥ /",
  "GP11brahmppu:1697": "nadīnasya jayatseno jayatsenasya saṃkṛtiḥ // BrP_11.30 //",
  "GP11brahmppu:1698": "saṃkṛter api dharmātmā kṣatravṛddho mahāyaśāḥ /",
  "GP11brahmppu:1699": "anenasaḥ samākhyātāḥ kṣatravṛddhasya cāparaḥ // BrP_11.31 //",
  "GP11brahmppu:1700": "kṣatravṛddhātmajas tatra sunahotro mahāyaśāḥ /",
  "GP11brahmppu:1701": "sunahotrasya dāyādās trayaḥ paramadhārmikāḥ // BrP_11.32 //",
  "GP11brahmppu:1702": "kāśaḥ śalaś ca dvāv etau tathā gṛtsamadaḥ prabhuḥ /",
  "GP11brahmppu:1703": "putro gṛtsamadasyāpi śunako yasya śaunakaḥ // BrP_11.33 //",
  "GP11brahmppu:1704": "brāhmaṇāḥ kṣatriyāś caiva vaiśyāḥ śūdrās tathaiva ca /",
  "GP11brahmppu:1705": "śalātmaja ārṣṭiseṇas tanayas tasya kāśyapaḥ // BrP_11.34 //",
  "GP11brahmppu:1706": "kāśasya kāśipo rājā putro dīrghatapās tathā /",
  "GP11brahmppu:1707": "dhanus tu dīrghatapaso vidvān dhanvantaris tataḥ // BrP_11.35 //",
  "GP11brahmppu:1708": "tapaso 'nte sumahato jāto vṛddhasya dhīmataḥ /",
  "GP11brahmppu:1709": "punar dhanvantarir devo mānuṣeṣv iha janmani // BrP_11.36 //",
  "GP11brahmppu:1710": "tasya gehe samutpanno devo dhanvantaris tadā /",
  "GP11brahmppu:1711": "kāśirājo mahārājaḥ sarvarogapraṇāśanaḥ // BrP_11.37 //",
  "GP11brahmppu:1712": "āyurvedaṃ bharadvājāt prāpyeha sa bhiṣakkriyaḥ /",
  "GP11brahmppu:1713": "tam aṣṭadhā punar vyasya śiṣyebhyaḥ pratyapādayat // BrP_11.38 //",
  "GP11brahmppu:1714": "dhanvantares tu tanayaḥ ketumān iti viśrutaḥ /",
  "GP11brahmppu:1715": "atha ketumataḥ putro vīro bhīmarathaḥ smṛtaḥ // BrP_11.39 //",
  "GP11brahmppu:1716": "putro bhīmarathasyāpi divodāsaḥ prajeśvaraḥ /",
  "GP11brahmppu:1717": "divodāsas tu dharmātmā vārāṇasyadhipo 'bhavat // BrP_11.40 //",
  "GP11brahmppu:1718": "etasminn eva kāle tu purīṃ vārāṇasīṃ dvijāḥ /",
  "GP11brahmppu:1719": "śūnyāṃ niveśayām āsa kṣemako nāma rākṣasaḥ // BrP_11.41 //",
  "GP11brahmppu:1720": "śaptā hi sā matimatā nikumbhena mahātmanā /",
  "GP11brahmppu:1721": "śūnyā varṣasahasraṃ vai bhavitrī tu na saṃśayaḥ // BrP_11.42 //",
  "GP11brahmppu:1722": "tasyāṃ hi śaptamātrāyāṃ divodāsaḥ prajeśvaraḥ /",
  "GP11brahmppu:1723": "viṣayānte purīṃ ramyāṃ gomatyāṃ saṃnyaveśayat // BrP_11.43 //",
  "GP11brahmppu:1724": "bhadraśreṇyasya pūrvaṃ tu purī vārāṇasī abhūt /",
  "GP11brahmppu:1725": "bhadraśreṇyasya putrāṇāṃ śatam uttamadhanvinām // BrP_11.44 //",
  "GP11brahmppu:1726": "hatvā niveśayām āsa divodāso narādhipaḥ /",
  "GP11brahmppu:1727": "bhadraśreṇyasya tad rājyaṃ hṛtaṃ yena balīyasā // BrP_11.45 //",
  "GP11brahmppu:1728": "bhadraśreṇyasya putras tu durdamo nāma viśrutaḥ /",
  "GP11brahmppu:1729": "divodāsena bāleti ghṛṇayā sa visarjitaḥ // BrP_11.46 //",
  "GP11brahmppu:1730": "haihayasya tu dāyādyaṃ hṛtavān vai mahīpatiḥ /",
  "GP11brahmppu:1731": "ājahre pitṛdāyādyaṃ divodāsahṛtaṃ balāt // BrP_11.47 //",
  "GP11brahmppu:1732": "bhadraśreṇyasya putreṇa durdamena mahātmanā /",
  "GP11brahmppu:1733": "vairasyānto mahābhāgāḥ kṛtaś cātmīyatejasā // BrP_11.48 //",
  "GP11brahmppu:1734": "divodāsād dṛṣadvatyāṃ vīro jajñe pratardanaḥ /",
  "GP11brahmppu:1735": "tena bālena putreṇa prahṛtaṃ tu punar balam // BrP_11.49 //",
  "GP11brahmppu:1736": "pratardanasya putrau dvau vatsabhargau suviśrutau /",
  "GP11brahmppu:1737": "vatsaputro hy alarkas tu saṃnatis tasya cātmajaḥ // BrP_11.50 //",
  "GP11brahmppu:1738": "alarkas tasya putras tu brahmaṇyaḥ satyasaṃgaraḥ /",
  "GP11brahmppu:1739": "alarkaṃ prati rājarṣiṃ śloko gītaḥ purātanaiḥ // BrP_11.51 //",
  "GP11brahmppu:1740": "ṣaṣṭir varṣasahasrāṇi ṣaṣṭir varṣaśatāni ca /",
  "GP11brahmppu:1741": "yuvā rūpeṇa saṃpannaḥ prāg āsīc ca kulodvahaḥ // BrP_11.52 //",
  "GP11brahmppu:1742": "lopāmudrāprasādena paramāyur avāptavān /",
  "GP11brahmppu:1743": "tasyāsīt sumahad rājyaṃ rūpayauvanaśālinaḥ // BrP_11.53 //",
  "GP11brahmppu:1744": "śāpasyānte mahābāhur hatvā kṣemakarākṣasam /",
  "GP11brahmppu:1745": "ramyāṃ niveśayām āsa purīṃ vārāṇasīṃ punaḥ // BrP_11.54 //",
  "GP11brahmppu:1746": "saṃnater api dāyādaḥ sunītho nāma dhārmikaḥ /",
  "GP11brahmppu:1747": "sunīthasya tu dāyādaḥ kṣemo nāma mahāyaśāḥ // BrP_11.55 //",
  "GP11brahmppu:1748": "kṣemasya ketumān putraḥ suketus tasya cātmajaḥ /",
  "GP11brahmppu:1749": "suketos tanayaś cāpi dharmaketur iti smṛtaḥ // BrP_11.56 //",
  "GP11brahmppu:1750": "dharmaketos tu dāyādaḥ satyaketur mahārathaḥ /",
  "GP11brahmppu:1751": "satyaketusutaś cāpi vibhur nāma prajeśvaraḥ // BrP_11.57 //",
  "GP11brahmppu:1752": "ānartas tu vibhoḥ putraḥ sukumāraś ca tatsutaḥ /",
  "GP11brahmppu:1753": "sukumārasya putras tu dhṛṣṭaketuḥ sudhārmikaḥ // BrP_11.58 //",
  "GP11brahmppu:1754": "dhṛṣṭaketos tu dāyādo veṇuhotraḥ prajeśvaraḥ /",
  "GP11brahmppu:1755": "veṇuhotrasutaś cāpi bhārgo nāma prajeśvaraḥ // BrP_11.59 //",
  "GP11brahmppu:1756": "vatsasya vatsabhūmis tu bhārgabhūmis tu bhārgajaḥ /",
  "GP11brahmppu:1757": "ete tv aṅgirasaḥ putrā jātā vaṃśe 'tha bhārgava // BrP_11.60 //",
  "GP11brahmppu:1758": "brāhmaṇāḥ kṣatriyā vaiśyās trayaḥ putrāḥ sahasraśaḥ /",
  "GP11brahmppu:1759": "ity ete kāśyapāḥ proktā nahuṣasya nibodhata // BrP_11.61 //",
  "GP11brahmppu:1760": "{lomaharṣaṇa uvāca: }",
  "GP11brahmppu:1761": "utpannāḥ pitṛkanyāyāṃ virajāyāṃ mahaujasaḥ /",
  "GP11brahmppu:1762": "nahuṣasya tu dāyādāḥ ṣaḍ indropamatejasaḥ // BrP_12.1 //",
  "GP11brahmppu:1763": "yatir yayātiḥ saṃyātir āyātiḥ pārśvako 'bhavat /",
  "GP11brahmppu:1764": "yatir jyeṣṭhas tu teṣāṃ vai yayātis tu tataḥ param // BrP_12.2 //",
  "GP11brahmppu:1765": "kakutsthakanyāṃ gāṃ nāma lebhe paramadhārmikaḥ /",
  "GP11brahmppu:1766": "yatis tu mokṣam āsthāya brahmabhūto 'bhavan muniḥ // BrP_12.3 //",
  "GP11brahmppu:1767": "teṣāṃ yayātiḥ pañcānāṃ vijitya vasudhām imām /",
  "GP11brahmppu:1768": "devayānīm uśanasaḥ sutāṃ bhāryām avāpa saḥ // BrP_12.4 //",
  "GP11brahmppu:1769": "śarmiṣṭhām āsurīṃ caiva tanayāṃ vṛṣaparvaṇaḥ /",
  "GP11brahmppu:1770": "yaduṃ ca turvasuṃ caiva devayānī vyajāyata // BrP_12.5 //",
  "GP11brahmppu:1771": "druhyaṃ cānuṃ ca puruṃ ca śarmiṣṭhā vārṣaparvaṇī /",
  "GP11brahmppu:1772": "tasmai śakro dadau prīto rathaṃ paramabhāsvaram // BrP_12.6 //",
  "GP11brahmppu:1773": "aṅgadaṃ kāñcanaṃ divyaṃ divyaiḥ paramavājibhiḥ /",
  "GP11brahmppu:1774": "yuktaṃ manojavaiḥ śubhrair yena kāryaṃ samudvahan // BrP_12.7 //",
  "GP11brahmppu:1775": "sa tena rathamukhyena ṣaḍrātreṇājayan mahīm /",
  "GP11brahmppu:1776": "yayātir yudhi durdharṣas tathā devān sadānavān // BrP_12.8 //",
  "GP11brahmppu:1777": "sarathaḥ kauravāṇāṃ tu sarveṣām abhavat tadā /",
  "GP11brahmppu:1778": "saṃvartavasunāmnas tu kauravāj janamejayāt // BrP_12.9 //",
  "GP11brahmppu:1779": "kuroḥ putrasya rājendra- rājñaḥ pārīkṣitasya ha /",
  "GP11brahmppu:1780": "jagāma sa ratho nāśaṃ śāpād gargasya dhīmataḥ // BrP_12.10 //",
  "GP11brahmppu:1781": "gargasya hi sutaṃ bālaṃ sa rājā janamejayaḥ /",
  "GP11brahmppu:1782": "kālena hiṃsayām āsa brahmahatyām avāpa saḥ // BrP_12.11 //",
  "GP11brahmppu:1783": "sa lohagandhī rājarṣiḥ paridhāvann itas tataḥ /",
  "GP11brahmppu:1784": "paurajānapadais tyakto na lebhe śarma karhicit // BrP_12.12 //",
  "GP11brahmppu:1785": "tataḥ sa duḥkhasaṃtapto nālabhat saṃvidaṃ kvacit /",
  "GP11brahmppu:1786": "viprendraṃ śaunakaṃ rājā śaraṇaṃ pratyapadyata // BrP_12.13 //",
  "GP11brahmppu:1787": "yājayām āsa ca jñānī śaunako janamejayam /",
  "GP11brahmppu:1788": "aśvamedhena rājānaṃ pāvanārthaṃ dvijottamāḥ // BrP_12.14 //",
  "GP11brahmppu:1789": "sa lohagandho vyanaśat tasyāvabhṛtham etya ca /",
  "GP11brahmppu:1790": "sa ca divyaratho rājño vaśaś cedipates tadā // BrP_12.15 //",
  "GP11brahmppu:1791": "dattaḥ śakreṇa tuṣṭena lebhe tasmād bṛhadrathaḥ /",
  "GP11brahmppu:1792": "bṛhadrathāt krameṇaiva gato bārhadrathaṃ nṛpam // BrP_12.16 //",
  "GP11brahmppu:1793": "tato hatvā jarāsaṃdhaṃ bhīmas taṃ ratham uttamam /",
  "GP11brahmppu:1794": "pradadau vāsudevāya prītyā kauravanandanaḥ // BrP_12.17 //",
  "GP11brahmppu:1795": "saptadvīpāṃ yayātis tu jitvā pṛthvīṃ sasāgarām /",
  "GP11brahmppu:1796": "vibhajya pañcadhā rājyaṃ putrāṇāṃ nāhuṣas tadā // BrP_12.18 //",
  "GP11brahmppu:1797": "yayātir diśi pūrvasyāṃ yaduṃ jyeṣṭhaṃ nyayojayat /",
  "GP11brahmppu:1798": "madhye puruṃ ca rājānam abhyaṣiñcat sa nāhuṣaḥ // BrP_12.19 //",
  "GP11brahmppu:1799": "diśi dakṣiṇapūrvasyāṃ turvasuṃ matimān nṛpaḥ /",
  "GP11brahmppu:1800": "tair iyaṃ pṛthivī sarvā saptadvīpā sapattanā // BrP_12.20 //",
  "GP11brahmppu:1801": "yathāpradeśam adyāpi dharmeṇa pratipālyate /",
  "GP11brahmppu:1802": "prajās teṣāṃ purastāt tu vakṣyāmi munisattamāḥ // BrP_12.21 //",
  "GP11brahmppu:1803": "dhanur nyasya pṛṣatkāṃś ca pañcabhiḥ puruṣarṣabhaiḥ /",
  "GP11brahmppu:1804": "jarāvān abhavad rājā bhāram āveśya bandhuṣu // BrP_12.22 //",
  "GP11brahmppu:1805": "nikṣiptaśastraḥ pṛthivīṃ cacāra pṛthivīpatiḥ /",
  "GP11brahmppu:1806": "prītimān abhavad rājā yayātir aparājitaḥ // BrP_12.23 //",
  "GP11brahmppu:1807": "evaṃ vibhajya pṛthivīṃ yayātir yadum abravīt /",
  "GP11brahmppu:1808": "jarāṃ me pratigṛhṇīṣva putra kṛtyāntareṇa vai // BrP_12.24 //",
  "GP11brahmppu:1809": "taruṇas tava rūpeṇa careyaṃ pṛthivīm imām /",
  "GP11brahmppu:1810": "jarāṃ tvayi samādhāya taṃ yaduḥ pratyuvāca ha // BrP_12.25 //",
  "GP11brahmppu:1811": "{yadur uvāca: }",
  "GP11brahmppu:1812": "anirdiṣṭā mayā bhikṣā brāhmaṇasya pratiśrutā /",
  "GP11brahmppu:1813": "anapākṛtya tāṃ rājan na grahīṣyāmi te jarām // BrP_12.26 //",
  "GP11brahmppu:1814": "jarāyāṃ bahavo doṣāḥ pānabhojanakāritāḥ /",
  "GP11brahmppu:1815": "tasmāj jarāṃ na te rājan grahītum aham utsahe // BrP_12.27 //",
  "GP11brahmppu:1816": "santi te bahavaḥ putrā mattaḥ priyatarā nṛpa /",
  "GP11brahmppu:1817": "pratigrahītuṃ dharmajña putram anyaṃ vṛṇīṣva vai // BrP_12.28 //",
  "GP11brahmppu:1818": "sa evam ukto yadunā rājā kopasamanvitaḥ /",
  "GP11brahmppu:1819": "uvāca vadatāṃ śreṣṭho yayātir garhayan sutam // BrP_12.29 //",
  "GP11brahmppu:1820": "{yayātir uvāca: }",
  "GP11brahmppu:1821": "ka āśramas tavānyo 'sti ko vā dharmo vidhīyate /",
  "GP11brahmppu:1822": "mām anādṛtya durbuddhe yad ahaṃ tava deśikaḥ // BrP_12.30 //",
  "GP11brahmppu:1823": "evam uktvā yaduṃ viprāḥ śaśāpainaṃ sa manyumān /",
  "GP11brahmppu:1824": "arājyā te prajā mūḍha bhavitrīti na saṃśayaḥ // BrP_12.31 //",
  "GP11brahmppu:1825": "druhyaṃ ca turvasuṃ caivāpy anuṃ ca dvijasattamāḥ /",
  "GP11brahmppu:1826": "evam evābravīd rājā pratyākhyātaś ca tair api // BrP_12.32 //",
  "GP11brahmppu:1827": "śaśāpa tān atikruddho yayātir aparājitaḥ /",
  "GP11brahmppu:1828": "yathāvat kathitaṃ sarvaṃ mayāsya dvijasattamāḥ // BrP_12.33 //",
  "GP11brahmppu:1829": "evaṃ śaptvā sutān sarvāṃś caturaḥ purupūrvajān /",
  "GP11brahmppu:1830": "tad eva vacanaṃ rājā purum apy āha bho dvijāḥ // BrP_12.34 //",
  "GP11brahmppu:1831": "taruṇas tava rūpeṇa careyaṃ pṛthivīm imām /",
  "GP11brahmppu:1832": "jarāṃ tvayi samādhāya tvaṃ puro yadi manyase // BrP_12.35 //",
  "GP11brahmppu:1833": "sa jarāṃ pratijagrāha pituḥ puruḥ pratāpavān /",
  "GP11brahmppu:1834": "yayātir api rūpeṇa puroḥ paryacaran mahīm // BrP_12.36 //",
  "GP11brahmppu:1835": "sa mārgamāṇaḥ kāmānām antaṃ nṛpatisattamaḥ /",
  "GP11brahmppu:1836": "viśvācyā sahito reme vane caitrarathe prabhuḥ // BrP_12.37 //",
  "GP11brahmppu:1837": "yadā ca tṛptaḥ kāmeṣu bhogeṣu ca narādhipaḥ /",
  "GP11brahmppu:1838": "tadā puroḥ sakāśād vai svāṃ jarāṃ pratyapadyata // BrP_12.38 //",
  "GP11brahmppu:1839": "yatra gāthā muniśreṣṭhā gītāḥ kila yayātinā /",
  "GP11brahmppu:1840": "yābhiḥ pratyāharet kāmān sarvaśo 'ṅgāni kūrmavat // BrP_12.39 //",
  "GP11brahmppu:1841": "na jātu kāmaḥ kāmānām upabhogena śāmyati /",
  "GP11brahmppu:1842": "haviṣā kṛṣṇavartmeva bhūya evābhivardhate // BrP_12.40 //",
  "GP11brahmppu:1843": "yat pṛthivyāṃ vrīhiyavaṃ hiraṇyaṃ paśavaḥ striyaḥ /",
  "GP11brahmppu:1844": "nālam ekasya tat sarvam iti kṛtvā na muhyati // BrP_12.41 //",
  "GP11brahmppu:1845": "yadā bhāvaṃ na kurute sarvabhūteṣu pāpakam /",
  "GP11brahmppu:1846": "karmaṇā manasā vācā brahma saṃpadyate tadā // BrP_12.42 //",
  "GP11brahmppu:1847": "yadā tebhyo na bibheti yadā cāsmān na bibhyati /",
  "GP11brahmppu:1848": "yadā necchati na dveṣṭi brahma saṃpadyate tadā // BrP_12.43 //",
  "GP11brahmppu:1849": "yā dustyajā durmatibhir yā na jīryati jīryataḥ /",
  "GP11brahmppu:1850": "yo 'sau prāṇāntiko rogas tāṃ tṛṣṇāṃ tyajataḥ sukham // BrP_12.44 //",
  "GP11brahmppu:1851": "jīryanti jīryataḥ keśā dantā jīryanti jīryataḥ /",
  "GP11brahmppu:1852": "dhanāśā jīvitāśā ca jīryato 'pi na jīryati // BrP_12.45 //",
  "GP11brahmppu:1853": "yac ca kāmasukhaṃ loke yac ca divyaṃ mahat sukham /",
  "GP11brahmppu:1854": "tṛṣṇākṣayasukhasyaite nārhanti ṣoḍaśīṃ kalām // BrP_12.46 //",
  "GP11brahmppu:1855": "evam uktvā sa rājarṣiḥ sadāraḥ prāviśad vanam /",
  "GP11brahmppu:1856": "kālena mahatā cāyaṃ cacāra vipulaṃ tapaḥ // BrP_12.47 //",
  "GP11brahmppu:1857": "bhṛgutuṅge gatiṃ prāpa tapaso 'nte mahāyaśāḥ /",
  "GP11brahmppu:1858": "anaśnan deham utsṛjya sadāraḥ svargam āptavān // BrP_12.48 //",
  "GP11brahmppu:1859": "tasya vaṃśe muniśreṣṭhāḥ pañca rājarṣisattamāḥ /",
  "GP11brahmppu:1860": "yair vyāptā pṛthivī sarvā sūryasyeva gabhastibhiḥ // BrP_12.49 //",
  "GP11brahmppu:1861": "yados tu vaṃśaṃ vakṣyāmi śṛṇudhvaṃ rājasatkṛtam /",
  "GP11brahmppu:1862": "yatra nārāyaṇo jajñe harir vṛṣṇikulodvahaḥ // BrP_12.50 //",
  "GP11brahmppu:1863": "susthaḥ prajāvān āyuṣmān kīrtimāṃś ca bhaven naraḥ /",
  "GP11brahmppu:1864": "yayāticaritaṃ nityam idaṃ śṛṇvan dvijottamāḥ // BrP_12.51 //",
  "GP11brahmppu:1865": "{brāhmaṇā ūcuḥ: }",
  "GP11brahmppu:1866": "puror vaṃśaṃ vayaṃ sūta śrotum icchāma tattvataḥ /",
  "GP11brahmppu:1867": "druhyasyānor yadoś caiva turvasoś ca pṛthak pṛthak // BrP_13.1 //",
  "GP11brahmppu:1868": "{lomaharṣaṇa uvāca: }",
  "GP11brahmppu:1869": "śṛṇudhvaṃ muniśārdūlāḥ puror vaṃśaṃ mahātmanaḥ /",
  "GP11brahmppu:1870": "vistareṇānupūrvyā ca prathamaṃ vadato mama // BrP_13.2 //",
  "GP11brahmppu:1871": "puroḥ putraḥ suvīro 'bhūn manasyus tasya cātmajaḥ /",
  "GP11brahmppu:1872": "rājā cābhayado nāma manasyor abhavat sutaḥ // BrP_13.3 //",
  "GP11brahmppu:1873": "tathaivābhayadasyāsīt sudhanvā nāma pārthivaḥ /",
  "GP11brahmppu:1874": "sudhanvanaḥ subāhuś ca raudrāśvas tasya cātmajaḥ // BrP_13.4 //",
  "GP11brahmppu:1875": "raudrāśvasya daśārṇeyuḥ kṛkaṇeyus tathaiva ca /",
  "GP11brahmppu:1876": "kakṣeyusthaṇḍileyuś ca sannateyus tathaiva ca // BrP_13.5 //",
  "GP11brahmppu:1877": "ṛceyuś ca jaleyuś ca sthaleyuś ca mahābalaḥ /",
  "GP11brahmppu:1878": "dhaneyuś ca vaneyuś ca putrakāś ca daśa striyaḥ // BrP_13.6 //",
  "GP11brahmppu:1879": "bhadrā śūdrā ca madrā ca śaladā maladā tathā /",
  "GP11brahmppu:1880": "khaladā ca tato viprā naladā surasāpi ca // BrP_13.7 //",
  "GP11brahmppu:1881": "tathā gocapalā ca strī- ratnakūṭā ca tā daśa /",
  "GP11brahmppu:1882": "ṛṣir jāto 'trivaṃśe ca tāsāṃ bhartā prabhākaraḥ // BrP_13.8 //",
  "GP11brahmppu:1883": "bhadrāyāṃ janayām āsa sutaṃ somaṃ yaśasvinam /",
  "GP11brahmppu:1884": "svarbhānunā hate sūrye patamāne divo mahīm // BrP_13.9 //",
  "GP11brahmppu:1885": "tamobhibhūte loke ca prabhā yena pravartitā /",
  "GP11brahmppu:1886": "svasti te 'stv iti coktvā vai patamāno divākaraḥ // BrP_13.10 //",
  "GP11brahmppu:1887": "vacanāt tasya viprarṣer na papāta divo mahīm /",
  "GP11brahmppu:1888": "atriśreṣṭhāni gotrāṇi yaś cakāra mahātapāḥ // BrP_13.11 //",
  "GP11brahmppu:1889": "yajñeṣv atrer balaṃ caiva devair yasya pratiṣṭhitam /",
  "GP11brahmppu:1890": "sa tāsu janayām āsa putrikāsv ātmakāmajān // BrP_13.12 //",
  "GP11brahmppu:1891": "daśa putrān mahāsattvāṃs tapasy ugre ratāṃs tathā /",
  "GP11brahmppu:1892": "te tu gotrakarā viprā ṛṣayo vedapāragāḥ // BrP_13.13 //",
  "GP11brahmppu:1893": "svastyātreyā iti khyātāḥ kiṃca tridhanavarjitāḥ /",
  "GP11brahmppu:1894": "kakṣeyos tanayās tv āsaṃs traya eva mahārathāḥ // BrP_13.14 //",
  "GP11brahmppu:1895": "sabhānaraś cākṣuṣaś ca paramanyus tathaiva ca /",
  "GP11brahmppu:1896": "sabhānarasya putras tu vidvān kālānalo nṛpaḥ // BrP_13.15 //",
  "GP11brahmppu:1897": "kālānalasya dharmajñaḥ sṛñjayo nāma vai sutaḥ /",
  "GP11brahmppu:1898": "sṛñjayasyābhavat putro vīro rājā puraṃjayaḥ // BrP_13.16 //",
  "GP11brahmppu:1899": "janamejayo muniśreṣṭhāḥ puraṃjayasuto 'bhavat /",
  "GP11brahmppu:1900": "janamejayasya rājarṣer mahāśālo 'bhavat sutaḥ // BrP_13.17 //",
  "GP11brahmppu:1901": "deveṣu sa parijñātaḥ pratiṣṭhitayaśā bhuvi /",
  "GP11brahmppu:1902": "mahāmanā nāma suto mahāśālasya viśrutaḥ // BrP_13.18 //",
  "GP11brahmppu:1903": "jajñe vīraḥ suragaṇaiḥ pūjitaḥ sumahāmanāḥ /",
  "GP11brahmppu:1904": "mahāmanās tu putrau dvau janayām āsa bho dvijāḥ // BrP_13.19 //",
  "GP11brahmppu:1905": "uśīnaraṃ ca dharmajñaṃ titikṣuṃ ca mahābalam /",
  "GP11brahmppu:1906": "uśīnarasya patnyas tu pañca rājarṣivaṃśajāḥ // BrP_13.20 //",
  "GP11brahmppu:1907": "nṛgā kṛmir navā darvā pañcamī ca dṛṣadvatī /",
  "GP11brahmppu:1908": "uśīnarasya putrās tu pañca tāsu kulodvahāḥ // BrP_13.21 //",
  "GP11brahmppu:1909": "tapasā caiva mahatā jātā vṛddhasya cātmajāḥ /",
  "GP11brahmppu:1910": "nṛgāyās tu nṛgaḥ putraḥ kṛmyāṃ kṛmir ajāyata // BrP_13.22 //",
  "GP11brahmppu:1911": "navāyās tu navaḥ putro darvāyāḥ suvrato 'bhavat /",
  "GP11brahmppu:1912": "dṛṣadvatyās tu saṃjajñe śibir auśīnaro nṛpaḥ // BrP_13.23 //",
  "GP11brahmppu:1913": "śibes tu śibayo viprā yaudheyās tu nṛgasya ha /",
  "GP11brahmppu:1914": "navasya navarāṣṭraṃ tu kṛmes tu kṛmilā purī // BrP_13.24 //",
  "GP11brahmppu:1915": "suvratasya tathāmbaṣṭhāḥ śibiputrān nibodhata /",
  "GP11brahmppu:1916": "śibes tu śibayaḥ putrāś catvāro lokaviśrutāḥ // BrP_13.25 //",
  "GP11brahmppu:1917": "vṛṣadarbhaḥ suvīraś ca kekayo madrakas tathā /",
  "GP11brahmppu:1918": "teṣāṃ janapadāḥ sphītā kekayā madrakās tathā // BrP_13.26 //",
  "GP11brahmppu:1919": "vṛṣadarbhāḥ suvīrāś ca titikṣos tu prajās tv imāḥ /",
  "GP11brahmppu:1920": "titikṣur abhavad rājā pūrvasyāṃ diśi bho dvijāḥ // BrP_13.27 //",
  "GP11brahmppu:1921": "uṣadratho mahāvīryaḥ phenas tasya suto 'bhavat /",
  "GP11brahmppu:1922": "phenasya sutapā jajñe tataḥ sutapaso baliḥ // BrP_13.28 //",
  "GP11brahmppu:1923": "jāto mānuṣayonau tu sa rājā kāñcaneṣudhiḥ /",
  "GP11brahmppu:1924": "mahāyogī sa tu balir babhūva nṛpatiḥ purā // BrP_13.29 //",
  "GP11brahmppu:1925": "putrān utpādayām āsa pañca vaṃśakarān bhuvi /",
  "GP11brahmppu:1926": "aṅgaḥ prathamato jajñe vaṅgaḥ suhmas tathaiva ca // BrP_13.30 //",
  "GP11brahmppu:1927": "puṇḍraḥ kaliṅgaś ca tathā bāleyaṃ kṣatram ucyate /",
  "GP11brahmppu:1928": "bāleyā brāhmaṇāś caiva tasya vaṃśakarā bhuvi // BrP_13.31 //",
  "GP11brahmppu:1929": "baleś ca brahmaṇā datto varaḥ prītena bho dvijāḥ /",
  "GP11brahmppu:1930": "mahāyogitvam āyuś ca kalpasya parimāṇataḥ // BrP_13.32 //",
  "GP11brahmppu:1931": "bale cāpratimatvaṃ vai dharmatattvārthadarśanam /",
  "GP11brahmppu:1932": "saṃgrāme cāpy ajeyatvaṃ dharme caiva pradhānatām // BrP_13.33 //",
  "GP11brahmppu:1933": "trailokyadarśanaṃ cāpi prādhānyaṃ prasave tathā /",
  "GP11brahmppu:1934": "caturo niyatān varṇāṃs tvaṃ ca sthāpayiteti ca // BrP_13.34 //",
  "GP11brahmppu:1935": "ity ukto vibhunā rājā baliḥ śāntiṃ parāṃ yayau /",
  "GP11brahmppu:1936": "kālena mahatā viprāḥ svaṃ ca sthānam upāgamat // BrP_13.35 //",
  "GP11brahmppu:1937": "teṣāṃ janapadāḥ pañca aṅgā vaṅgāḥ sasuhmakāḥ /",
  "GP11brahmppu:1938": "kaliṅgāḥ puṇḍrakāś caiva prajās tv aṅgasya sāṃpratam // BrP_13.36 //",
  "GP11brahmppu:1939": "aṅgaputro mahān āsīd rājendro dadhivāhanaḥ /",
  "GP11brahmppu:1940": "dadhivāhanaputras tu rājā diviratho 'bhavat // BrP_13.37 //",
  "GP11brahmppu:1941": "putro divirathasyāsīc chakratulyaparākramaḥ /",
  "GP11brahmppu:1942": "vidvān dharmaratho nāma tasya citrarathaḥ sutaḥ // BrP_13.38 //",
  "GP11brahmppu:1943": "tena dharmarathenātha tadā kālañjare girau /",
  "GP11brahmppu:1944": "yajatā saha śakreṇa somaḥ pīto mahātmanā // BrP_13.39 //",
  "GP11brahmppu:1945": "atha citrarathasyāpi putro daśaratho 'bhavat /",
  "GP11brahmppu:1946": "lomapāda iti khyāto yasya śāntā sutābhavat // BrP_13.40 //",
  "GP11brahmppu:1947": "tasya dāśarathir vīraś caturaṅgo mahāyaśāḥ /",
  "GP11brahmppu:1948": "ṛṣyaśṛṅgaprasādena jajñe vaṃśavivardhanaḥ // BrP_13.41 //",
  "GP11brahmppu:1949": "caturaṅgasya putras tu pṛthulākṣa iti smṛtaḥ /",
  "GP11brahmppu:1950": "pṛthulākṣasuto rājā campo nāma mahāyaśāḥ // BrP_13.42 //",
  "GP11brahmppu:1951": "campasya tu purī campā yā māliny abhavat purā /",
  "GP11brahmppu:1952": "pūrṇabhadraprasādena haryaṅgo 'sya suto 'bhavat // BrP_13.43 //",
  "GP11brahmppu:1953": "tato vaibhāṇḍakis tasya vāraṇaṃ śakravāraṇam /",
  "GP11brahmppu:1954": "avatārayām āsa mahīṃ mantrair vāhanam uttamam // BrP_13.44 //",
  "GP11brahmppu:1955": "haryaṅgasya sutas tatra rājā bhadrarathaḥ smṛtaḥ /",
  "GP11brahmppu:1956": "putro bhadrarathasyāsīd bṛhatkarmā prajeśvaraḥ // BrP_13.45 //",
  "GP11brahmppu:1957": "bṛhaddarbhaḥ sutas tasya yasmāj jajñe bṛhanmanāḥ /",
  "GP11brahmppu:1958": "bṛhanmanās tu rājendro janayām āsa vai sutam // BrP_13.46 //",
  "GP11brahmppu:1959": "nāmnā jayadrathaṃ nāma yasmād dṛḍharatho nṛpaḥ /",
  "GP11brahmppu:1960": "āsīd dṛḍharathasyāpi viśvajij janamejayī // BrP_13.47 //",
  "GP11brahmppu:1961": "dāyādas tasya vaikarṇo vikarṇas tasya cātmajaḥ /",
  "GP11brahmppu:1962": "tasya putraśataṃ tv āsīd aṅgānāṃ kulavardhanam // BrP_13.48 //",
  "GP11brahmppu:1963": "ete 'ṅgavaṃśajāḥ sarve rājānaḥ kīrtitā mayā /",
  "GP11brahmppu:1964": "satyavratā mahātmānaḥ prajāvanto mahārathāḥ // BrP_13.49 //",
  "GP11brahmppu:1965": "ṛceyos tu muniśreṣṭhā raudrāśvatanayasya vai /",
  "GP11brahmppu:1966": "śṛṇudhvaṃ saṃpravakṣyāmi vaṃśaṃ rājñas tu bho dvijāḥ // BrP_13.50 //",
  "GP11brahmppu:1967": "ṛceyos tanayo rājā matināro mahīpatiḥ /",
  "GP11brahmppu:1968": "matinārasutās tv āsaṃs trayaḥ paramadhārmikāḥ // BrP_13.51 //",
  "GP11brahmppu:1969": "vasurodhaḥ pratirathaḥ subāhuś caiva dhārmikaḥ /",
  "GP11brahmppu:1970": "sarve vedavidaś caiva brahmaṇyāḥ satyavādinaḥ // BrP_13.52 //",
  "GP11brahmppu:1971": "ilā nāma tu yasyāsīt kanyā vai munisattamāḥ /",
  "GP11brahmppu:1972": "brahmavādiny adhistrī sā taṃsus tām abhyagacchata // BrP_13.53 //",
  "GP11brahmppu:1973": "taṃsoḥ suto 'tha rājarṣir dharmanetraḥ pratāpavān /",
  "GP11brahmppu:1974": "brahmavādī parākrāntas tasya bhāryopadānavī // BrP_13.54 //",
  "GP11brahmppu:1975": "upadānavī tataḥ putrāṃś caturo 'janayac chubān /",
  "GP11brahmppu:1976": "duṣyantam atha suṣmantaṃ pravīram anaghaṃ tathā // BrP_13.55 //",
  "GP11brahmppu:1977": "duṣyantasya tu dāyādo bharato nāma vīryavān /",
  "GP11brahmppu:1978": "sa sarvadamano nāma nāgāyutabalo mahān // BrP_13.56 //",
  "GP11brahmppu:1979": "cakravartī suto jajñe duṣyantasya mahātmanaḥ /",
  "GP11brahmppu:1980": "śakuntalāyāṃ bharato yasya nāmnā tu bhāratāḥ // BrP_13.57 //",
  "GP11brahmppu:1981": "bharatasya vinaṣṭeṣu tanayeṣu mahīpateḥ /",
  "GP11brahmppu:1982": "mātṝṇāṃ tu prakopeṇa mayā tat kathitaṃ purā // BrP_13.58 //",
  "GP11brahmppu:1983": "bṛhaspater aṅgirasaḥ putro vipro mahāmuniḥ /",
  "GP11brahmppu:1984": "ayājayad bharadvājo mahadbhiḥ kratubhir vibhuḥ // BrP_13.59 //",
  "GP11brahmppu:1985": "pūrvaṃ tu vitathe tasya kṛte vai putrajanmani /",
  "GP11brahmppu:1986": "tato 'tha vitatho nāma bharadvājāt suto 'bhavat // BrP_13.60 //",
  "GP11brahmppu:1987": "tato 'tha vitathe jāte bharatas tu divaṃ yayau /",
  "GP11brahmppu:1988": "vitathaṃ cābhiṣicyātha bharadvājo vanaṃ yayau // BrP_13.61 //",
  "GP11brahmppu:1989": "sa cāpi vitathaḥ putrāñ janayām āsa pañca vai /",
  "GP11brahmppu:1990": "suhotraṃ ca suhotāraṃ gayaṃ gargaṃ tathaiva ca // BrP_13.62 //",
  "GP11brahmppu:1991": "kapilaṃ ca mahātmānaṃ suhotrasya sutadvayam /",
  "GP11brahmppu:1992": "kāśikaṃ ca mahāsatyaṃ tathā gṛtsamatiṃ nṛpam // BrP_13.63 //",
  "GP11brahmppu:1993": "tathā gṛtsamateḥ putrā brāhmaṇāḥ kṣatriyā viśaḥ /",
  "GP11brahmppu:1994": "kāśikasya tu kāśeyaḥ putro dīrghatapās tathā // BrP_13.64 //",
  "GP11brahmppu:1995": "babhūva dīrghatapaso vidvān dhanvantariḥ sutaḥ /",
  "GP11brahmppu:1996": "dhanvantares tu tanayaḥ ketumān iti viśrutaḥ // BrP_13.65 //",
  "GP11brahmppu:1997": "tathā ketumataḥ putro vidvān bhīmarathaḥ smṛtaḥ /",
  "GP11brahmppu:1998": "putro bhīmarathasyāpi vārāṇasyadhipo 'bhavat // BrP_13.66 //",
  "GP11brahmppu:1999": "divodāsa iti khyātaḥ sarvakṣatrapraṇāśanaḥ /",
  "GP11brahmppu:2000": "divodāsasya putras tu vīro rājā pratardanaḥ // BrP_13.67 //",
  "GP11brahmppu:2001": "pratardanasya putrau dvau vatso bhārgava eva ca /",
  "GP11brahmppu:2002": "alarko rājaputras tu rājā sanmatimān bhuvi // BrP_13.68 //",
  "GP11brahmppu:2003": "haihayasya tu dāyādyaṃ hṛtavān vai mahīpatiḥ /",
  "GP11brahmppu:2004": "ājahre pitṛdāyādyaṃ divodāsahṛtaṃ balāt // BrP_13.69 //",
  "GP11brahmppu:2005": "bhadraśreṇyasya putreṇa durdamena mahātmanā /",
  "GP11brahmppu:2006": "divodāsena bāleti ghṛṇayāsau visarjitaḥ // BrP_13.70 //",
  "GP11brahmppu:2007": "aṣṭāratho nāma nṛpaḥ suto bhīmarathasya vai /",
  "GP11brahmppu:2008": "tena putreṇa bālasya prahṛtaṃ tasya bho dvijāḥ // BrP_13.71 //",
  "GP11brahmppu:2009": "vairasyāntaṃ muniśreṣṭhāḥ kṣatriyeṇa vidhitsatā /",
  "GP11brahmppu:2010": "alarkaḥ kāśirājas tu brahmaṇyaḥ satyasaṃgaraḥ // BrP_13.72 //",
  "GP11brahmppu:2011": "ṣaṣṭiṃ varṣasahasrāṇi ṣaṣṭiṃ varṣaśatāni ca /",
  "GP11brahmppu:2012": "yuvā rūpeṇa saṃpanna āsīt kāśikulodvahaḥ // BrP_13.73 //",
  "GP11brahmppu:2013": "lopāmudrāprasādena paramāyur avāpa saḥ /",
  "GP11brahmppu:2014": "vayaso 'nte muniśreṣṭhā hatvā kṣemakarākṣasam // BrP_13.74 //",
  "GP11brahmppu:2015": "ramyāṃ niveśayām āsa purīṃ vārāṇasīṃ nṛpaḥ /",
  "GP11brahmppu:2016": "alarkasya tu dāyādaḥ kṣemako nāma pārthivaḥ // BrP_13.75 //",
  "GP11brahmppu:2017": "kṣemakasya tu putro vai varṣaketus tato 'bhavat /",
  "GP11brahmppu:2018": "varṣaketoś ca dāyādo vibhur nāma prajeśvaraḥ // BrP_13.76 //",
  "GP11brahmppu:2019": "ānartas tu vibhoḥ putraḥ sukumāras tato 'bhavat /",
  "GP11brahmppu:2020": "sukumārasya putras tu satyaketur mahārathaḥ // BrP_13.77 //",
  "GP11brahmppu:2021": "suto 'bhavan mahātejā rājā paramadhārmikaḥ /",
  "GP11brahmppu:2022": "vatsasya vatsabhūmis tu bhargabhūmis tu bhārgavāt // BrP_13.78 //",
  "GP11brahmppu:2023": "ete tv aṅgirasaḥ putrā jātā vaṃśe 'tha bhārgave /",
  "GP11brahmppu:2024": "brāhmaṇāḥ kṣatriyā vaiśyāḥ śūdrāś ca munisattamāḥ // BrP_13.79 //",
  "GP11brahmppu:2025": "ājamīḍho 'paro vaṃśaḥ śrūyatāṃ dvijasattamāḥ /",
  "GP11brahmppu:2026": "suhotrasya bṛhat putro bṛhatas tanayās trayaḥ // BrP_13.80 //",
  "GP11brahmppu:2027": "ajamīḍho dvimīḍhaś ca purumīḍhaś ca vīryavān /",
  "GP11brahmppu:2028": "ajamīḍhasya patnyas tu tisro vai yaśasānvitāḥ // BrP_13.81 //",
  "GP11brahmppu:2029": "nīlī ca keśinī caiva dhūminī ca varāṅganāḥ /",
  "GP11brahmppu:2030": "ajamīḍhasya keśinyāṃ jajñe jahnuḥ pratāpavān // BrP_13.82 //",
  "GP11brahmppu:2031": "ājahre yo mahāsattraṃ sarvamedhamakhaṃ vibhum /",
  "GP11brahmppu:2032": "patilobhena yaṃ gaṅgā vinīteva sasāra ha // BrP_13.83 //",
  "GP11brahmppu:2033": "necchataḥ plāvayām āsa tasya gaṅgā ca tat sadaḥ /",
  "GP11brahmppu:2034": "tat tayā plāvitaṃ dṛṣṭvā yajñavāṭaṃ samantataḥ // BrP_13.84 //",
  "GP11brahmppu:2035": "jahnur apy abravīd gaṅgāṃ kruddho viprās tadā nṛpaḥ /",
  "GP11brahmppu:2036": "eṣa te triṣu lokeṣu saṃkṣipyāpaḥ pibāmy aham /",
  "GP11brahmppu:2037": "asya gaṅge 'valepasya sadyaḥ phalam avāpnuhi // BrP_13.85 //",
  "GP11brahmppu:2038": "tataḥ pītāṃ mahātmāno dṛṣṭvā gaṅgāṃ maharṣayaḥ /",
  "GP11brahmppu:2039": "upaninyur mahābhāgā duhitṛtvena jāhnavīm // BrP_13.86 //",
  "GP11brahmppu:2040": "yuvanāśvasya putrīṃ tu kāverīṃ jahnur āvahat /",
  "GP11brahmppu:2041": "gaṅgāśāpena dehārdhaṃ yasyāḥ paścān nadīkṛtam // BrP_13.87 //",
  "GP11brahmppu:2042": "jahnos tu dayitaḥ putro ajako nāma vīryavān /",
  "GP11brahmppu:2043": "ajakasya tu dāyādo balākāśvo mahīpatiḥ // BrP_13.88 //",
  "GP11brahmppu:2044": "babhūva mṛgayāśīlaḥ kuśikas tasya cātmajaḥ /",
  "GP11brahmppu:2045": "pahnavaiḥ saha saṃvṛddho rājā vanacaraiḥ saha // BrP_13.89 //",
  "GP11brahmppu:2046": "kuśikas tu tapas tepe putram indrasamaṃ vibhum /",
  "GP11brahmppu:2047": "labheyam iti taṃ śakras trāsād abhyetya jajñivān // BrP_13.90 //",
  "GP11brahmppu:2048": "sa gādhir abhavad rājā maghavā kauśikaḥ svayam /",
  "GP11brahmppu:2049": "viśvāmitras tu gādheyo viśvāmitrāt tathāṣṭakaḥ // BrP_13.91 //",
  "GP11brahmppu:2050": "aṣṭakasya suto lauhiḥ prokto jahnugaṇo mayā /",
  "GP11brahmppu:2051": "ājamīḍho 'paro vaṃśaḥ śrūyatāṃ munisattamāḥ // BrP_13.92 //",
  "GP11brahmppu:2052": "ajamīḍhāt tu nīlyāṃ vai suśāntir udapadyata /",
  "GP11brahmppu:2053": "purujātiḥ suśānteś ca bāhyāśvaḥ purujātitaḥ // BrP_13.93 //",
  "GP11brahmppu:2054": "bāhyāśvatanayāḥ pañca sphītā janapadāvṛtāḥ /",
  "GP11brahmppu:2055": "mudgalaḥ sṛñjayaś caiva rājā bṛhadiṣus tadā // BrP_13.94 //",
  "GP11brahmppu:2056": "yavīnaraś ca vikrāntaḥ kṛmilāśvaś ca pañcamaḥ /",
  "GP11brahmppu:2057": "pañcaite rakṣaṇāyālaṃ deśānām iti viśrutāḥ // BrP_13.95 //",
  "GP11brahmppu:2058": "pañcānāṃ te tu pañcālāḥ sphītā janapadāvṛtāḥ /",
  "GP11brahmppu:2059": "alaṃ saṃrakṣaṇe teṣāṃ pañcālā iti viśrutāḥ // BrP_13.96 //",
  "GP11brahmppu:2060": "mudgalasya tu dāyādo maudgalyaḥ sumahāyaśāḥ /",
  "GP11brahmppu:2061": "indrasenā yato garbhaṃ vadhnyaṃ ca pratyapadyata // BrP_13.97 //",
  "GP11brahmppu:2062": "āsīt pañcajanaḥ putraḥ sṛñjayasya mahātmanaḥ /",
  "GP11brahmppu:2063": "sutaḥ pañcajanasyāpi somadatto mahīpatiḥ // BrP_13.98 //",
  "GP11brahmppu:2064": "somadattasya dāyādaḥ sahadevo mahāyaśāḥ /",
  "GP11brahmppu:2065": "sahadevasutaś cāpi somako nāma viśrutaḥ // BrP_13.99 //",
  "GP11brahmppu:2066": "ajamīḍhasuto jātaḥ kṣīṇe vaṃśe tu somakaḥ /",
  "GP11brahmppu:2067": "somakasya suto jantur yasya putraśataṃ babhau // BrP_13.100 //",
  "GP11brahmppu:2068": "teṣāṃ yavīyān pṛṣato drupadasya pitā prabhuḥ /",
  "GP11brahmppu:2069": "ājamīḍhāḥ smṛtāś caite mahātmānas tu somakāḥ // BrP_13.101 //",
  "GP11brahmppu:2070": "mahiṣī tv ajamīḍhasya dhūminī putragṛddhinī /",
  "GP11brahmppu:2071": "pativratā mahābhāgā kulajā munisattamāḥ // BrP_13.102 //",
  "GP11brahmppu:2072": "sā ca putrārthinī devī vratacaryāsamanvitā /",
  "GP11brahmppu:2073": "tato varṣāyutaṃ taptvā tapaḥ paramaduścaram // BrP_13.103 //",
  "GP11brahmppu:2074": "hutvāgniṃ vidhivat sā tu pavitrā mitabhojanā /",
  "GP11brahmppu:2075": "agnihotrakuśeṣv eva suṣvāpa munisattamāḥ // BrP_13.104 //",
  "GP11brahmppu:2076": "dhūminyā sa tayā devyā tv ajamīḍhaḥ samīyivān /",
  "GP11brahmppu:2077": "ṛkṣaṃ saṃjanayām āsa dhūmravarṇaṃ sudarśanam // BrP_13.105 //",
  "GP11brahmppu:2078": "ṛkṣāt saṃvaraṇo jajñe kuruḥ saṃvaraṇāt tathā /",
  "GP11brahmppu:2079": "yaḥ prayāgād atikramya kurukṣetraṃ cakāra ha // BrP_13.106 //",
  "GP11brahmppu:2080": "puṇyaṃ ca ramaṇīyaṃ ca puṇyakṛdbhir niṣevitam /",
  "GP11brahmppu:2081": "tasyānvavāyaḥ sumahān yasya nāmnātha kauravāḥ // BrP_13.107 //",
  "GP11brahmppu:2082": "kuroś ca putrāś catvāraḥ sudhanvā sudhanus tathā /",
  "GP11brahmppu:2083": "parīkṣic ca mahābāhuḥ pravaraś cārimejayaḥ // BrP_13.108 //",
  "GP11brahmppu:2084": "parīkṣitas tu dāyādo dhārmiko janamejayaḥ /",
  "GP11brahmppu:2085": "śrutaseno 'grasenaś ca bhīmasenaś ca nāmataḥ // BrP_13.109 //",
  "GP11brahmppu:2086": "ete sarve mahābhāgā vikrāntā balaśālinaḥ /",
  "GP11brahmppu:2087": "janamejayasya putras tu suratho matimāṃs tathā // BrP_13.110 //",
  "GP11brahmppu:2088": "surathasya tu vikrāntaḥ putro jajñe vidūrathaḥ /",
  "GP11brahmppu:2089": "vidūrathasya dāyāda ṛkṣa eva mahārathaḥ // BrP_13.111 //",
  "GP11brahmppu:2090": "dvitīyas tu bharadvājān nāmnā tenaiva viśrutaḥ /",
  "GP11brahmppu:2091": "dvāv ṛkṣau somavaṃśe 'smin dvāv eva ca parīkṣitau // BrP_13.112 //",
  "GP11brahmppu:2092": "bhīmasenās trayo viprā dvau cāpi janamejayau /",
  "GP11brahmppu:2093": "ṛkṣasya tu dvitīyasya bhīmaseno 'bhavat sutaḥ // BrP_13.113 //",
  "GP11brahmppu:2094": "pratīpo bhīmasenāt tu pratīpasya tu śāṃtanuḥ /",
  "GP11brahmppu:2095": "devāpir bāhlikaś caiva traya eva mahārathāḥ // BrP_13.114 //",
  "GP11brahmppu:2096": "śāṃtanos tv abhavad bhīṣmas tasmin vaṃśe dvijottamāḥ /",
  "GP11brahmppu:2097": "bāhlikasya tu rājarṣer vaṃśaṃ śṛṇuta bho dvijāḥ // BrP_13.115 //",
  "GP11brahmppu:2098": "bāhlikasya sutaś caiva somadatto mahāyaśāḥ /",
  "GP11brahmppu:2099": "jajñire somadattāt tu bhūrir bhūriśravāḥ śalaḥ // BrP_13.116 //",
  "GP11brahmppu:2100": "upādhyāyas tu devānāṃ devāpir abhavan muniḥ /",
  "GP11brahmppu:2101": "cyavanaputraḥ kṛtaka iṣṭa āsīn mahātmanaḥ // BrP_13.117 //",
  "GP11brahmppu:2102": "śāṃtanus tv abhavad rājā kauravāṇāṃ dhuraṃdharaḥ /",
  "GP11brahmppu:2103": "śāṃtanoḥ saṃpravakṣyāmi vaṃśaṃ trailokyaviśrutam // BrP_13.118 //",
  "GP11brahmppu:2104": "gāṅgaṃ devavrataṃ nāma putraṃ so 'janayat prabhuḥ /",
  "GP11brahmppu:2105": "sa tu bhīṣma iti khyātaḥ pāṇḍavānāṃ pitāmahaḥ // BrP_13.119 //",
  "GP11brahmppu:2106": "kālī vicitravīryaṃ tu janayām āsa bho dvijāḥ /",
  "GP11brahmppu:2107": "śāṃtanor dayitaṃ putraṃ dharmātmānam akalmaṣam // BrP_13.120 //",
  "GP11brahmppu:2108": "kṛṣṇadvaipāyanāc caiva kṣetre vaicitravīryake /",
  "GP11brahmppu:2109": "dhṛtarāṣṭraṃ ca pāṇḍuṃ ca viduraṃ cāpy ajījanat // BrP_13.121 //",
  "GP11brahmppu:2110": "dhṛtarāṣṭras tu gāndhāryāṃ putrān utpādayac chatam /",
  "GP11brahmppu:2111": "teṣāṃ duryodhanaḥ śreṣṭhaḥ sarveṣām api sa prabhuḥ // BrP_13.122 //",
  "GP11brahmppu:2112": "pāṇḍor dhanaṃjayaḥ putraḥ saubhadras tasya cātmajaḥ /",
  "GP11brahmppu:2113": "abhimanyoḥ parīkṣit tu pitā pārīkṣitasya ha // BrP_13.123 //",
  "GP11brahmppu:2114": "pārīkṣitasya kāśyāyāṃ dvau putrau saṃbabhūvatuḥ /",
  "GP11brahmppu:2115": "candrāpīḍas tu nṛpatiḥ sūryāpīḍaś ca mokṣavit // BrP_13.124 //",
  "GP11brahmppu:2116": "candrāpīḍasya putrāṇāṃ śatam uttamadhanvinām /",
  "GP11brahmppu:2117": "jānamejayam ity evaṃ kṣātraṃ bhuvi pariśrutam // BrP_13.125 //",
  "GP11brahmppu:2118": "teṣāṃ jyeṣṭhas tu tatrāsīt pure vāraṇasāhvaye /",
  "GP11brahmppu:2119": "satyakarṇo mahābāhur yajvā vipuladakṣiṇaḥ // BrP_13.126 //",
  "GP11brahmppu:2120": "satyakarṇasya dāyādaḥ śvetakarṇaḥ pratāpavān /",
  "GP11brahmppu:2121": "aputraḥ sa tu dharmātmā praviveśa tapovanam // BrP_13.127 //",
  "GP11brahmppu:2122": "tasmād vanagatā garbhaṃ yādavī pratyapadyata /",
  "GP11brahmppu:2123": "sucāror duhitā subhrūr mālinī grāhamālinī // BrP_13.128 //",
  "GP11brahmppu:2124": "saṃbhūte sa ca garbhe ca śvetakarṇaḥ prajeśvaraḥ /",
  "GP11brahmppu:2125": "anvagacchat kṛtaṃ pūrvaṃ mahāprasthānam acyutam // BrP_13.129 //",
  "GP11brahmppu:2126": "sā tu dṛṣṭvā priyaṃ taṃ tu mālinī pṛṣṭhato 'nvagāt /",
  "GP11brahmppu:2127": "sucāror duhitā sādhvī vane rājīvalocanā // BrP_13.130 //",
  "GP11brahmppu:2128": "pathi sā suṣuve bālā sukumāraṃ kumārakam /",
  "GP11brahmppu:2129": "tam apāsyātha tatraiva rājānaṃ sānvagacchata // BrP_13.131 //",
  "GP11brahmppu:2130": "pativratā mahābhāgā draupadīva purā satī /",
  "GP11brahmppu:2131": "kumāraḥ sukumāro 'sau giripṛṣṭhe ruroda ha // BrP_13.132 //",
  "GP11brahmppu:2132": "dayārthaṃ tasya meghās tu prādurāsan mahātmanaḥ /",
  "GP11brahmppu:2133": "śraviṣṭhāyās tu putrau dvau paippalādiś ca kauśikaḥ // BrP_13.133 //",
  "GP11brahmppu:2134": "dṛṣṭvā kṛpānvitau gṛhya tau prākṣālayatāṃ jale /",
  "GP11brahmppu:2135": "nighṛṣṭau tasya pārśvau tu śilāyāṃ rudhiraplutau // BrP_13.134 //",
  "GP11brahmppu:2136": "ajaśyāmaḥ sa pārśvābhyāṃ ghṛṣṭābhyāṃ susamāhitaḥ /",
  "GP11brahmppu:2137": "ajaśyāmau tu tatpārśvau devena saṃbabhūvatuḥ // BrP_13.135 //",
  "GP11brahmppu:2138": "athājapārśva iti vai cakrāte nāma tasya tau /",
  "GP11brahmppu:2139": "sa tu remakaśālāyāṃ dvijābhyām abhivardhitaḥ // BrP_13.136 //",
  "GP11brahmppu:2140": "remakasya tu bhāryā tam udvahat putrakāraṇāt /",
  "GP11brahmppu:2141": "rematyāḥ sa tu putro 'bhūd brāhmaṇau sacivau tu tau // BrP_13.137 //",
  "GP11brahmppu:2142": "teṣāṃ putrāś ca pautrāś ca yugapattulyajīvinaḥ /",
  "GP11brahmppu:2143": "sa eṣa pauravo vaṃśaḥ pāṇḍavānāṃ mahātmanām // BrP_13.138 //",
  "GP11brahmppu:2144": "śloko 'pi cātra gīto 'yaṃ nāhuṣeṇa yayātinā /",
  "GP11brahmppu:2145": "jarāsaṃkramaṇe pūrvaṃ tadā prītena dhīmatā // BrP_13.139 //",
  "GP11brahmppu:2146": "acandrārkagrahā bhūmir bhaved iyam asaṃśayam /",
  "GP11brahmppu:2147": "apauravā mahī naiva bhaviṣyati kadācana // BrP_13.140 //",
  "GP11brahmppu:2148": "eṣa vaḥ pauravo vaṃśo vikhyātaḥ kathito mayā /",
  "GP11brahmppu:2149": "turvasos tu pravakṣyāmi druhyoś cānor yados tathā // BrP_13.141 //",
  "GP11brahmppu:2150": "turvasos tu suto vahnir gobhānus tasya cātmajaḥ /",
  "GP11brahmppu:2151": "gobhānos tu suto rājā aiśānur aparājitaḥ // BrP_13.142 //",
  "GP11brahmppu:2152": "karaṃdhamas tu aiśānor maruttas tasya cātmajaḥ /",
  "GP11brahmppu:2153": "anyas tv āvikṣito rājā maruttaḥ kathito mayā // BrP_13.143 //",
  "GP11brahmppu:2154": "anapatyo 'bhavad rājā yajvā vipuladakṣiṇaḥ /",
  "GP11brahmppu:2155": "duhitā saṃyatā nāma tasyāsīt pṛthivīpateḥ // BrP_13.144 //",
  "GP11brahmppu:2156": "dakṣiṇārthaṃ tu sā dattā saṃvartāya mahātmane /",
  "GP11brahmppu:2157": "duṣyantaṃ pauravaṃ cāpi lebhe putram akalmaṣam // BrP_13.145 //",
  "GP11brahmppu:2158": "evaṃ yayātiśāpena jarāsaṃkramaṇe tadā /",
  "GP11brahmppu:2159": "pauravaṃ turvasor vaṃśaṃ praviveśa dvijottamāḥ // BrP_13.146 //",
  "GP11brahmppu:2160": "duṣyantasya tu dāyādaḥ karūromaḥ prajeśvaraḥ /",
  "GP11brahmppu:2161": "karūromād athāhrīdaś catvāras tasya cātmajāḥ // BrP_13.147 //",
  "GP11brahmppu:2162": "pāṇḍyaś ca keralaś caiva kālaś colaś ca pārthivaḥ /",
  "GP11brahmppu:2163": "druhyoś ca tanayo rājan babhrusetuś ca pārthivaḥ // BrP_13.148 //",
  "GP11brahmppu:2164": "aṅgārasetus tatputro marutāṃ patir ucyate /",
  "GP11brahmppu:2165": "yauvanāśvena samare kṛcchreṇa nihato balī // BrP_13.149 //",
  "GP11brahmppu:2166": "yuddhaṃ sumahad apy āsīn māsān paricarad daśa /",
  "GP11brahmppu:2167": "aṅgārasetor dāyādo gāndhāro nāma pārthivaḥ // BrP_13.150 //",
  "GP11brahmppu:2168": "khyāyate yasya nāmnā vai gāndhāraviṣayo mahān /",
  "GP11brahmppu:2169": "gāndhāradeśajāś caiva turagā vājināṃ varāḥ // BrP_13.151 //",
  "GP11brahmppu:2170": "anos tu putro dharmo 'bhūd dyūtas tasyātmajo 'bhavat /",
  "GP11brahmppu:2171": "dyūtād vanaduho jajñe pracetās tasya cātmajaḥ // BrP_13.152 //",
  "GP11brahmppu:2172": "pracetasaḥ sucetās tu kīrtitās tv anavo mayā /",
  "GP11brahmppu:2173": "babhūvus tu yadoḥ putrāḥ pañca devasutopamāḥ // BrP_13.153 //",
  "GP11brahmppu:2174": "sahasrādaḥ payodaś ca kroṣṭā nīlo 'ñjikas tathā /",
  "GP11brahmppu:2175": "sahasrādasya dāyādās trayaḥ paramadhārmikāḥ // BrP_13.154 //",
  "GP11brahmppu:2176": "haihayaś ca hayaś caiva rājā veṇuhayas tathā /",
  "GP11brahmppu:2177": "haihayasyābhavat putro dharmanetra iti śrutaḥ // BrP_13.155 //",
  "GP11brahmppu:2178": "dharmanetrasya kārtas tu sāhañjas tasya cātmajaḥ /",
  "GP11brahmppu:2179": "sāhañjanī nāma purī tena rājñā niveśitā // BrP_13.156 //",
  "GP11brahmppu:2180": "āsīn mahiṣmataḥ putro bhadraśreṇyaḥ pratāpavān /",
  "GP11brahmppu:2181": "bhadraśreṇyasya dāyādo durdamo nāma viśrutaḥ // BrP_13.157 //",
  "GP11brahmppu:2182": "durdamasya suto dhīmān kanako nāma nāmataḥ /",
  "GP11brahmppu:2183": "kanakasya tu dāyādāś catvāro lokaviśrutāḥ // BrP_13.158 //",
  "GP11brahmppu:2184": "kṛtavīryaḥ kṛtaujāś ca kṛtadhanvā tathaiva ca /",
  "GP11brahmppu:2185": "kṛtāgnis tu caturtho 'bhūt kṛtavīryād athārjunaḥ // BrP_13.159 //",
  "GP11brahmppu:2186": "yo 'sau bāhusahasreṇa saptadvīpeśvaro 'bhavat /",
  "GP11brahmppu:2187": "jigāya pṛthivīm eko rathenādityavarcasā // BrP_13.160 //",
  "GP11brahmppu:2188": "sa hi varṣāyutaṃ taptvā tapaḥ paramaduścaram /",
  "GP11brahmppu:2189": "dattam ārādhayām āsa kārtavīryo 'trisaṃbhavam // BrP_13.161 //",
  "GP11brahmppu:2190": "tasmai datto varān prādāc caturo bhūritejasaḥ /",
  "GP11brahmppu:2191": "pūrvaṃ bāhusahasraṃ tu prārthitaṃ sumahad varam // BrP_13.162 //",
  "GP11brahmppu:2192": "adharme 'dhīyamānasya sadbhis tatra nivāraṇam /",
  "GP11brahmppu:2193": "ugreṇa pṛthivīṃ jitvā dharmeṇaivānurañjanam // BrP_13.163 //",
  "GP11brahmppu:2194": "saṃgrāmān subahūñ jitvā hatvā cārīn sahasraśaḥ /",
  "GP11brahmppu:2195": "saṃgrāme vartamānasya vadhaṃ cābhyadhikād raṇe // BrP_13.164 //",
  "GP11brahmppu:2196": "tasya bāhusahasraṃ tu yudhyataḥ kila bho dvijāḥ /",
  "GP11brahmppu:2197": "yogād yogīśvarasyeva prādurbhavati māyayā // BrP_13.165 //",
  "GP11brahmppu:2198": "teneyaṃ pṛthivī sarvā saptadvīpā sapattanā /",
  "GP11brahmppu:2199": "sasamudrā sanagarā ugreṇa vidhinā jitā // BrP_13.166 //",
  "GP11brahmppu:2200": "tena saptasu dvīpeṣu sapta yajñaśatāni ca /",
  "GP11brahmppu:2201": "prāptāni vidhinā rājñā śrūyante munisattamāḥ // BrP_13.167 //",
  "GP11brahmppu:2202": "sarve yajñā muniśreṣṭhāḥ sahasraśatadakṣiṇāḥ /",
  "GP11brahmppu:2203": "sarve kāñcanayūpāś ca sarve kāñcanavedayaḥ // BrP_13.168 //",
  "GP11brahmppu:2204": "sarve devair muniśreṣṭhā vimānasthair alaṃkṛtaiḥ /",
  "GP11brahmppu:2205": "gandharvair apsarobhiś ca nityam evopaśobhitāḥ // BrP_13.169 //",
  "GP11brahmppu:2206": "yasya yajñe jagau gāthāṃ gandharvo nāradas tathā /",
  "GP11brahmppu:2207": "varīdāsātmajo vidvān mahimnā tasya vismitaḥ // BrP_13.170 //",
  "GP11brahmppu:2208": "{nārada uvāca: }",
  "GP11brahmppu:2209": "na nūnaṃ kārtavīryasya gatiṃ yāsyanti pārthivāḥ /",
  "GP11brahmppu:2210": "yajñair dānais tapobhiś ca vikrameṇa śrutena ca // BrP_13.171 //",
  "GP11brahmppu:2211": "sa hi saptasu dvīpeṣu carmī khaḍgī śarāsanī /",
  "GP11brahmppu:2212": "rathī dvīpān anucaran yogī saṃdṛśyate nṛbhiḥ // BrP_13.172 //",
  "GP11brahmppu:2213": "anaṣṭadravyatā caiva na śoko na ca vibhramaḥ /",
  "GP11brahmppu:2214": "prabhāveṇa mahārājñaḥ prajā dharmeṇa rakṣataḥ // BrP_13.173 //",
  "GP11brahmppu:2215": "sa sarvaratnabhāk samrāṭ cakravartī babhūva ha /",
  "GP11brahmppu:2216": "sa eva paśupālo 'bhūt kṣetrapālaḥ sa eva ca // BrP_13.174 //",
  "GP11brahmppu:2217": "sa eva vṛṣṭyā parjanyo yogitvād arjuno 'bhavat /",
  "GP11brahmppu:2218": "sa vai bāhusahasreṇa jyāghātakaṭhinatvacā // BrP_13.175 //",
  "GP11brahmppu:2219": "bhāti raśmisahasreṇa śaradīva ca bhāskaraḥ /",
  "GP11brahmppu:2220": "sa hi nāgān manuṣyeṣu māhiṣmatyāṃ mahādyutiḥ // BrP_13.176 //",
  "GP11brahmppu:2221": "karkoṭakasutāñ jitvā puryāṃ tasyāṃ nyaveśayat /",
  "GP11brahmppu:2222": "sa vai vegaṃ samudrasya prāvṛṭkāle 'mbujekṣaṇaḥ // BrP_13.177 //",
  "GP11brahmppu:2223": "krīḍann iva bhujodbhinnaṃ pratisrotaś cakāra ha /",
  "GP11brahmppu:2224": "luṇṭhitā krīḍatā tena nadī tadgrāmamālinī // BrP_13.178 //",
  "GP11brahmppu:2225": "caladūrmisahasreṇa śaṅkitābhyeti narmadā /",
  "GP11brahmppu:2226": "tasya bāhusahasreṇa kṣipyamāṇe mahodadhau // BrP_13.179 //",
  "GP11brahmppu:2227": "bhayān nilīnā niśceṣṭhāḥ pātālasthā mahīsurāḥ /",
  "GP11brahmppu:2228": "cūrṇīkṛtamahāvīciṃ calanmīnamahātimim // BrP_13.180 //",
  "GP11brahmppu:2229": "mārutāviddhaphenaugham āvartakṣobhasaṃkulam /",
  "GP11brahmppu:2230": "prāvartayat tadā rājā sahasreṇa ca bāhunā // BrP_13.181 //",
  "GP11brahmppu:2231": "devāsurasamākṣiptaḥ kṣīrodam iva mandaraḥ /",
  "GP11brahmppu:2232": "mandarakṣobhacakitā amṛtotpādaśaṅkitāḥ // BrP_13.182 //",
  "GP11brahmppu:2233": "sahasotpatitā bhītā bhīmaṃ dṛṣṭvā nṛpottamam /",
  "GP11brahmppu:2234": "natā niścalamūrdhāno babhūvus te mahoragāḥ // BrP_13.183 //",
  "GP11brahmppu:2235": "sāyāhne kadalīkhaṇḍāḥ kampitā iva vāyunā /",
  "GP11brahmppu:2236": "sa vai baddhvā dhanur jyābhir utsiktaṃ pañcabhiḥ śaraiḥ // BrP_13.184 //",
  "GP11brahmppu:2237": "laṅkeśaṃ mohayitvā tu sabalaṃ rāvaṇaṃ balāt /",
  "GP11brahmppu:2238": "nirjitya vaśam ānīya māhiṣmatyāṃ babandha tam // BrP_13.185 //",
  "GP11brahmppu:2239": "śrutvā tu baddhaṃ paulastyaṃ rāvaṇaṃ tv arjunena ca /",
  "GP11brahmppu:2240": "tato gatvā pulastyas tam arjunaṃ dadṛśe svayam // BrP_13.186 //",
  "GP11brahmppu:2241": "mumoca rakṣaḥ paulastyaṃ pulastyenābhiyācitaḥ /",
  "GP11brahmppu:2242": "yasya bāhusahasrasya babhūva jyātalasvanaḥ // BrP_13.187 //",
  "GP11brahmppu:2243": "yugānte toyadasyeva sphuṭato hy aśaner iva /",
  "GP11brahmppu:2244": "aho bata mṛdhe vīryaṃ bhārgavasya yad acchinat // BrP_13.188 //",
  "GP11brahmppu:2245": "rājño bāhusahasrasya haimaṃ tālavanaṃ yathā /",
  "GP11brahmppu:2246": "tṛṣitena kadācit sa bhikṣitaś citrabhānunā // BrP_13.189 //",
  "GP11brahmppu:2247": "sa bhikṣām adadād vīraḥ sapta dvīpān vibhāvasoḥ /",
  "GP11brahmppu:2248": "purāṇi grāmaghoṣāṃś ca viṣayāṃś caiva sarvaśaḥ // BrP_13.190 //",
  "GP11brahmppu:2249": "jajvāla tasya sarvāṇi citrabhānur didhṛkṣayā /",
  "GP11brahmppu:2250": "sa tasya puruṣendrasya prabhāveṇa mahātmanaḥ // BrP_13.191 //",
  "GP11brahmppu:2251": "dadāha kārtavīryasya śailāṃś caiṣa vanāni ca /",
  "GP11brahmppu:2252": "sa śūnyam āśramaṃ ramyaṃ varuṇasyātmajasya vai // BrP_13.192 //",
  "GP11brahmppu:2253": "dadāha balavadbhītaś citrabhānuḥ sa haihayaḥ /",
  "GP11brahmppu:2254": "yaṃ lebhe varuṇaḥ putraṃ purā bhāsvantam uttamam // BrP_13.193 //",
  "GP11brahmppu:2255": "vasiṣṭhaṃ nāma sa muniḥ khyāta āpava ity uta /",
  "GP11brahmppu:2256": "yatrāpavas tu taṃ krodhāc chaptavān arjunaṃ vibhuḥ // BrP_13.194 //",
  "GP11brahmppu:2257": "yasmān na varjitam idaṃ vanaṃ te mama haihaya /",
  "GP11brahmppu:2258": "tasmāt te duṣkaraṃ karma kṛtam anyo haniṣyati // BrP_13.195 //",
  "GP11brahmppu:2259": "rāmo nāma mahābāhur jāmadagnyaḥ pratāpavān /",
  "GP11brahmppu:2260": "chittvā bāhusahasraṃ te pramathya tarasā balī // BrP_13.196 //",
  "GP11brahmppu:2261": "tapasvī brāhmaṇas tvāṃ tu haniṣyati sa bhārgavaḥ /",
  "GP11brahmppu:2262": "anaṣṭadravyatā yasya babhūvāmitrakarṣiṇaḥ // BrP_13.197 //",
  "GP11brahmppu:2263": "pratāpena narendrasya prajā dharmeṇa rakṣataḥ /",
  "GP11brahmppu:2264": "prāptas tato 'sya mṛtyur vai tasya śāpān mahāmuneḥ // BrP_13.198 //",
  "GP11brahmppu:2265": "varas tathaiva bho viprāḥ svayam eva vṛtaḥ purā /",
  "GP11brahmppu:2266": "tasya putraśataṃ tv āsīt pañca śeṣā mahātmanaḥ // BrP_13.199 //",
  "GP11brahmppu:2267": "kṛtāstrā balinaḥ śūrā dharmātmāno yaśasvinaḥ /",
  "GP11brahmppu:2268": "śūrasenaś ca śūraś ca vṛṣaṇo madhupadhvajaḥ // BrP_13.200 //",
  "GP11brahmppu:2269": "jayadhvajaś ca nāmnāsīd āvantyo nṛpatir mahān /",
  "GP11brahmppu:2270": "kārtavīryasya tanayā vīryavanto mahābalāḥ // BrP_13.201 //",
  "GP11brahmppu:2271": "jayadhvajasya putras tu tālajaṅgho mahābalaḥ /",
  "GP11brahmppu:2272": "tasya putraśataṃ khyātās tālajaṅghā iti smṛtāḥ // BrP_13.202 //",
  "GP11brahmppu:2273": "teṣāṃ kule muniśreṣṭhā haihayānāṃ mahātmanām /",
  "GP11brahmppu:2274": "vītihotrāḥ sujātāś ca bhojāś cāvantayaḥ smṛtāḥ // BrP_13.203 //",
  "GP11brahmppu:2275": "tauṇḍikerāś ca vikhyātās tālajaṅghās tathaiva ca /",
  "GP11brahmppu:2276": "bharatāś ca sujātāś ca bahutvān nānukīrtitāḥ // BrP_13.204 //",
  "GP11brahmppu:2277": "vṛṣaprabhṛtayo viprā yādavāḥ puṇyakarmiṇaḥ /",
  "GP11brahmppu:2278": "vṛṣo vaṃśadharas tatra tasya putro 'bhavan madhuḥ // BrP_13.205 //",
  "GP11brahmppu:2279": "madhoḥ putraśataṃ tv āsīd vṛṣaṇas tasya vaṃśakṛt /",
  "GP11brahmppu:2280": "vṛṣaṇād vṛṣṇayaḥ sarve madhos tu mādhavāḥ smṛtāḥ // BrP_13.206 //",
  "GP11brahmppu:2281": "yādavā yadunāmnā te nirucyante ca haihayāḥ /",
  "GP11brahmppu:2282": "na tasya vittanāśaḥ syān naṣṭaṃ prati labhec ca saḥ // BrP_13.207 //",
  "GP11brahmppu:2283": "kārtavīryasya yo janma kathayed iha nityaśaḥ /",
  "GP11brahmppu:2284": "ete yayātiputrāṇāṃ pañca vaṃśā dvijottamāḥ // BrP_13.208 //",
  "GP11brahmppu:2285": "kīrtitā lokavīrāṇāṃ ye lokān dhārayanti vai /",
  "GP11brahmppu:2286": "bhūtānīva muniśreṣṭhāḥ pañca sthāvarajaṅgamān // BrP_13.209 //",
  "GP11brahmppu:2287": "śrutvā pañca visargāṃs tu rājā dharmārthakovidaḥ /",
  "GP11brahmppu:2288": "vaśī bhavati pañcānām ātmajānāṃ tatheśvaraḥ // BrP_13.210 //",
  "GP11brahmppu:2289": "labhet pañca varāṃś caiva durlabhān iha laukikān /",
  "GP11brahmppu:2290": "āyuḥ kīrtiṃ tathā putrān aiśvaryaṃ bhūtim eva ca // BrP_13.211 //",
  "GP11brahmppu:2291": "dhāraṇāc chravaṇāc caiva pañcavargasya bho dvijāḥ /",
  "GP11brahmppu:2292": "kroṣṭor vaṃśaṃ muniśreṣṭhāḥ śṛṇudhvaṃ gadato mama // BrP_13.212 //",
  "GP11brahmppu:2293": "yador vaṃśadharasyātha yajvinaḥ puṇyakarmiṇaḥ /",
  "GP11brahmppu:2294": "kroṣṭor vaṃśaṃ hi śrutvaiva sarvapāpaiḥ pramucyate /",
  "GP11brahmppu:2295": "yasyānvavāyajo viṣṇur harir vṛṣṇikulodvahaḥ // BrP_13.213 //",
  "GP11brahmppu:2296": "{lomaharṣaṇa uvāca: }",
  "GP11brahmppu:2297": "gāndhārī caiva mādrī ca kroṣṭor bhārye babhūvatuḥ /",
  "GP11brahmppu:2298": "gāndhārī janayām āsa anamitraṃ mahābalam // BrP_14.1 //",
  "GP11brahmppu:2299": "mādrī yudhājitaṃ putraṃ tato 'nyaṃ devamīḍhuṣam /",
  "GP11brahmppu:2300": "teṣāṃ vaṃśas tridhā bhūto vṛṣṇīnāṃ kulavardhanaḥ // BrP_14.2 //",
  "GP11brahmppu:2301": "mādryāḥ putrau tu jajñāte śrutau vṛṣṇyandhakāv ubhau /",
  "GP11brahmppu:2302": "jajñāte tanayau vṛṣṇeḥ śvaphalkaś citrakas tathā // BrP_14.3 //",
  "GP11brahmppu:2303": "śvaphalkas tu muniśreṣṭhā dharmātmā yatra vartate /",
  "GP11brahmppu:2304": "nāsti vyādhibhayaṃ tatra nāvarṣas tapam eva ca // BrP_14.4 //",
  "GP11brahmppu:2305": "kadācit kāśirājasya viṣaye munisattamāḥ /",
  "GP11brahmppu:2306": "trīṇi varṣāṇi pūrṇāni nāvarṣat pākaśāsanaḥ // BrP_14.5 //",
  "GP11brahmppu:2307": "sa tatra cānayām āsa śvaphalkaṃ paramārcitam /",
  "GP11brahmppu:2308": "śvaphalkaparivartena vavarṣa harivāhanaḥ // BrP_14.6 //",
  "GP11brahmppu:2309": "śvaphalkaḥ kāśirājasya sutāṃ bhāryām avindata /",
  "GP11brahmppu:2310": "gāndinīṃ nāma gāṃ sā ca dadau viprāya nityaśaḥ // BrP_14.7 //",
  "GP11brahmppu:2311": "dātā yajvā ca vīraś ca śrutavān atithipriyaḥ /",
  "GP11brahmppu:2312": "akrūraḥ suṣuve tasmāc chvaphalkād bhūridakṣiṇaḥ // BrP_14.8 //",
  "GP11brahmppu:2313": "upamadgus tathā madgur meduraś cārimejayaḥ /",
  "GP11brahmppu:2314": "avikṣitas tathākṣepaḥ śatrughnaś cārimardanaḥ // BrP_14.9 //",
  "GP11brahmppu:2315": "dharmadhṛg yatidharmā ca dharmokṣāndhakarus tathā /",
  "GP11brahmppu:2316": "āvāhaprativāhau ca sundarī ca varāṅganā // BrP_14.10 //",
  "GP11brahmppu:2317": "akrūreṇograsenāyāṃ sugātryāṃ dvijasattamāḥ /",
  "GP11brahmppu:2318": "prasenaś copadevaś ca jajñāte devavarcasau // BrP_14.11 //",
  "GP11brahmppu:2319": "citrakasyābhavan putrāḥ pṛthur vipṛthur eva ca /",
  "GP11brahmppu:2320": "aśvagrīvo 'śvabāhuś ca svapārśvakagaveṣaṇau // BrP_14.12 //",
  "GP11brahmppu:2321": "ariṣṭanemir aśvaś ca sudharmā dharmabhṛt tathā /",
  "GP11brahmppu:2322": "subāhur bahubāhuś ca śraviṣṭhāśravaṇe striyau // BrP_14.13 //",
  "GP11brahmppu:2323": "asiknyāṃ janayām āsa śūraṃ vai devamīḍhuṣam /",
  "GP11brahmppu:2324": "mahiṣyāṃ jajñire śūrā bhojyāyāṃ puruṣā daśa // BrP_14.14 //",
  "GP11brahmppu:2325": "vasudevo mahābāhuḥ pūrvam ānakadundubhiḥ /",
  "GP11brahmppu:2326": "jajñe yasya prasūtasya dundubhyaḥ prāṇadan divi // BrP_14.15 //",
  "GP11brahmppu:2327": "ānakānāṃ ca saṃhrādaḥ sumahān abhavad divi /",
  "GP11brahmppu:2328": "papāta puṣpavarṣaś ca śūrasya janane mahān // BrP_14.16 //",
  "GP11brahmppu:2329": "manuṣyaloke kṛtsne 'pi rūpe nāsti samo bhuvi /",
  "GP11brahmppu:2330": "yasyāsīt puruṣāgryasya kāntiś candramaso yathā // BrP_14.17 //",
  "GP11brahmppu:2331": "devabhāgas tato jajñe tathā devaśravāḥ punaḥ /",
  "GP11brahmppu:2332": "anādhṛṣṭiḥ kanavako vatsavān atha gṛñjamaḥ // BrP_14.18 //",
  "GP11brahmppu:2333": "śyāmaḥ śamīko gaṇḍūṣaḥ pañca cāsya varāṅganāḥ /",
  "GP11brahmppu:2334": "pṛthukīrtiḥ pṛthā caiva śrutadevā śrutaśravā // BrP_14.19 //",
  "GP11brahmppu:2335": "rājādhidevī ca tathā pañcaitā vīramātaraḥ /",
  "GP11brahmppu:2336": "śrutaśravāyāṃ caidyas tu śiśupālo 'bhavan nṛpaḥ // BrP_14.20 //",
  "GP11brahmppu:2337": "hiraṇyakaśipur yo 'sau daityarājo 'bhavat purā /",
  "GP11brahmppu:2338": "pṛthukīrtyāṃ tu saṃjajñe tanayo vṛddhaśarmaṇaḥ // BrP_14.21 //",
  "GP11brahmppu:2339": "karūṣādhipatir vīro dantavakro mahābalaḥ /",
  "GP11brahmppu:2340": "pṛthāṃ duhitaraṃ cakre kuntis tāṃ pāṇḍur āvahat // BrP_14.22 //",
  "GP11brahmppu:2341": "yasyāṃ sa dharmavid rājā dharmo jajñe yudhiṣṭhiraḥ /",
  "GP11brahmppu:2342": "bhīmasenas tathā vātād indrāc caiva dhanaṃjayaḥ // BrP_14.23 //",
  "GP11brahmppu:2343": "loke pratiratho vīraḥ śakratulyaparākramaḥ /",
  "GP11brahmppu:2344": "anamitrāc chanir jajñe kaniṣṭhād vṛṣṇinandanāt // BrP_14.24 //",
  "GP11brahmppu:2345": "śaineyaḥ satyakas tasmād yuyudhānaś ca sātyakiḥ /",
  "GP11brahmppu:2346": "uddhavo devabhāgasya mahābhāgaḥ suto 'bhavat // BrP_14.25 //",
  "GP11brahmppu:2347": "paṇḍitānāṃ paraṃ prāhur devaśravasam uttamam /",
  "GP11brahmppu:2348": "aśmakyaṃ prāptavān putram anādhṛṣṭir yaśasvinam // BrP_14.26 //",
  "GP11brahmppu:2349": "nivṛttaśatruṃ śatrughnaṃ śrutadevā tv ajāyata /",
  "GP11brahmppu:2350": "śrutadevātmajās te tu naiṣādir yaḥ pariśrutaḥ // BrP_14.27 //",
  "GP11brahmppu:2351": "ekalavyo muniśreṣṭhā niṣādaiḥ parivardhitaḥ /",
  "GP11brahmppu:2352": "vatsavate tv aputrāya vasudevaḥ pratāpavān /",
  "GP11brahmppu:2353": "adbhir dadau sutaṃ vīraṃ śauriḥ kauśikam aurasam // BrP_14.28 //",
  "GP11brahmppu:2354": "gaṇḍūṣāya hy aputrāya viṣvakseno dadau sutān /",
  "GP11brahmppu:2355": "cārudeṣṇaṃ sudeṣṇaṃ ca pañcālaṃ kṛtalakṣaṇam // BrP_14.29 //",
  "GP11brahmppu:2356": "asaṃgrāmeṇa yo vīro nāvartata kadācana /",
  "GP11brahmppu:2357": "raukmiṇeyo mahābāhuḥ kanīyān dvijasattamāḥ // BrP_14.30 //",
  "GP11brahmppu:2358": "vāyasānāṃ sahasrāṇi yaṃ yāntaṃ pṛṣṭhato 'nvayuḥ /",
  "GP11brahmppu:2359": "cārūn adyopabhokṣyāmaś cārudeṣṇahatān iti // BrP_14.31 //",
  "GP11brahmppu:2360": "tantrijas tantripālaś ca sutau kanavakasya tau /",
  "GP11brahmppu:2361": "vīruś cāśvahanuś caiva vīrau tāv atha gṛñjimau // BrP_14.32 //",
  "GP11brahmppu:2362": "śyāmaputraḥ śamīkas tu śamīko rājyam āvahat /",
  "GP11brahmppu:2363": "jugupsamāno bhojatvād rājasūyam avāpa saḥ // BrP_14.33 //",
  "GP11brahmppu:2364": "ajātaśatruḥ śatrūṇāṃ jajñe tasya vināśanaḥ /",
  "GP11brahmppu:2365": "vasudevasutān vīrān kīrtayiṣyāmy ataḥ param // BrP_14.34 //",
  "GP11brahmppu:2366": "vṛṣṇes trividham evaṃ tu bahuśākhaṃ mahaujasam /",
  "GP11brahmppu:2367": "dhārayan vipulaṃ vaṃśaṃ nānarthair iha yujyate // BrP_14.35 //",
  "GP11brahmppu:2368": "yāḥ patnyo vasudevasya caturdaśa varāṅganāḥ /",
  "GP11brahmppu:2369": "pauravī rohiṇī nāma madirāditathāvarā // BrP_14.36 //",
  "GP11brahmppu:2370": "vaiśākhī ca tathā bhadrā sunāmnī caiva pañcamī /",
  "GP11brahmppu:2371": "sahadevā śāntidevā śrīdevī devarakṣitā // BrP_14.37 //",
  "GP11brahmppu:2372": "vṛkadevy upadevī ca devakī caiva saptamī /",
  "GP11brahmppu:2373": "sutanur vaḍavā caiva dve ete paricārike // BrP_14.38 //",
  "GP11brahmppu:2374": "pauravī rohiṇī nāma bāhlikasyātmajābhavat /",
  "GP11brahmppu:2375": "jyeṣṭhā patnī muniśreṣṭhā dayitānakadundubheḥ // BrP_14.39 //",
  "GP11brahmppu:2376": "lebhe jyeṣṭhaṃ sutaṃ rāmaṃ śaraṇyaṃ śaṭham eva ca /",
  "GP11brahmppu:2377": "durdamaṃ damanaṃ śubhraṃ piṇḍārakam uśīnaram // BrP_14.40 //",
  "GP11brahmppu:2378": "citrā nāma kumārī ca rohiṇītanayā nava /",
  "GP11brahmppu:2379": "citrā subhadreti punar vikhyātā munisattamāḥ // BrP_14.41 //",
  "GP11brahmppu:2380": "vasudevāc ca devakyāṃ jajñe śaurir mahāyaśāḥ /",
  "GP11brahmppu:2381": "rāmāc ca niśaṭho jajñe revatyāṃ dayitaḥ sutaḥ // BrP_14.42 //",
  "GP11brahmppu:2382": "subhadrāyāṃ rathī pārthād abhimanyur ajāyata /",
  "GP11brahmppu:2383": "akrūrāt kāśikanyāyāṃ satyaketur ajāyata // BrP_14.43 //",
  "GP11brahmppu:2384": "vasudevasya bhāryāsu mahābhāgāsu saptasu /",
  "GP11brahmppu:2385": "ye putrā jajñire śūrāḥ samastāṃs tān nibodhata // BrP_14.44 //",
  "GP11brahmppu:2386": "bhojaś ca vijayaś caiva śāntidevāsutāv ubhau /",
  "GP11brahmppu:2387": "vṛkadevaḥ sunāmāyāṃ gadaś cāstāṃ sutāv ubhau // BrP_14.45 //",
  "GP11brahmppu:2388": "agāvahaṃ mahātmānaṃ vṛkadevī vyajāyata /",
  "GP11brahmppu:2389": "kanyā trigartarājasya bhāryā vai śiśirāyaṇeḥ // BrP_14.46 //",
  "GP11brahmppu:2390": "jijñāsāṃ pauruṣe cakre na caskande ca pauruṣam /",
  "GP11brahmppu:2391": "kṛṣṇāyasasamaprakhyo varṣe dvādaśame tathā // BrP_14.47 //",
  "GP11brahmppu:2392": "mithyābhiśasto gārgyas tu manyunātisamīritaḥ /",
  "GP11brahmppu:2393": "ghoṣakanyām upādāya maithunāyopacakrame // BrP_14.48 //",
  "GP11brahmppu:2394": "gopālī cāpsarās tasya gopastrīveṣadhāriṇī /",
  "GP11brahmppu:2395": "dhārayām āsa gārgyasya garbhaṃ durdharam acyutam // BrP_14.49 //",
  "GP11brahmppu:2396": "mānuṣyāṃ gargabhāryāyāṃ niyogāc chūlapāṇinaḥ /",
  "GP11brahmppu:2397": "sa kālayavano nāma jajñe rājā mahābalaḥ // BrP_14.50 //",
  "GP11brahmppu:2398": "vṛttapūrvārdhakāyas tu siṃhasaṃhanano yuvā /",
  "GP11brahmppu:2399": "aputrasya sa rājñas tu vavṛdhe 'ntaḥpure śiśuḥ // BrP_14.51 //",
  "GP11brahmppu:2400": "yavanasya muniśreṣṭhāḥ sa kālayavano 'bhavat /",
  "GP11brahmppu:2401": "āyudhyamāno nṛpatiḥ paryapṛcchad dvijottamam // BrP_14.52 //",
  "GP11brahmppu:2402": "vṛṣṇyandhakakulaṃ tasya nārado 'kathayad vibhuḥ /",
  "GP11brahmppu:2403": "akṣauhiṇyā tu sainyasya mathurām abhyayāt tadā // BrP_14.53 //",
  "GP11brahmppu:2404": "dūtaṃ saṃpreṣayām āsa vṛṣṇyandhakaniveśanam /",
  "GP11brahmppu:2405": "tato vṛṣṇyandhakāḥ kṛṣṇaṃ puraskṛtya mahāmatim // BrP_14.54 //",
  "GP11brahmppu:2406": "sametā mantrayām āsur yavanasya bhayāt tadā /",
  "GP11brahmppu:2407": "kṛtvā viniścayaṃ sarve palāyanam arocayan // BrP_14.55 //",
  "GP11brahmppu:2408": "vihāya mathurāṃ ramyāṃ mānayantaḥ pinākinam /",
  "GP11brahmppu:2409": "kuśasthalīṃ dvāravatīṃ niveśayitum īpsavaḥ // BrP_14.56 //",
  "GP11brahmppu:2410": "iti kṛṣṇasya janmedaṃ yaḥ śucir niyatendriyaḥ /",
  "GP11brahmppu:2411": "parvasu śrāvayed vidvān anṛṇaḥ sa sukhī bhavet // BrP_14.59 //",
  "GP11brahmppu:2412": "{lomaharṣaṇa uvāca: }",
  "GP11brahmppu:2413": "kroṣṭor athābhavat putro vṛjinīvān mahāyaśāḥ /",
  "GP11brahmppu:2414": "vārjinīvatam icchanti svāhiṃ svāhākṛtāṃ varam // BrP_15.1 //",
  "GP11brahmppu:2415": "svāhiputro 'bhavad rājā uṣadgur vadatāṃ varaḥ /",
  "GP11brahmppu:2416": "mahākratubhir īje yo vividhair bhūridakṣiṇaiḥ // BrP_15.2 //",
  "GP11brahmppu:2417": "tataḥ prasūtim icchan vai uṣadguḥ so 'gryam ātmajam /",
  "GP11brahmppu:2418": "jajñe citrarathas tasya putraḥ karmabhir anvitaḥ // BrP_15.3 //",
  "GP11brahmppu:2419": "āsīc caitrarathir vīro yajvā vipuladakṣiṇaḥ /",
  "GP11brahmppu:2420": "śaśabinduḥ paraṃ vṛttaṃ rājarṣīṇām anuṣṭhitaḥ // BrP_15.4 //",
  "GP11brahmppu:2421": "pṛthuśravāḥ pṛthuyaśā rājāsīc chāśibindavaḥ /",
  "GP11brahmppu:2422": "śaṃsanti ca purāṇajñāḥ pārthaśravasam antaram // BrP_15.5 //",
  "GP11brahmppu:2423": "antarasya suyajñas tu suyajñatanayo 'bhavat /",
  "GP11brahmppu:2424": "uṣato yajñam akhilaṃ svadharme ca kṛtādaraḥ // BrP_15.6 //",
  "GP11brahmppu:2425": "śineyur abhavat putra uṣataḥ śatrutāpanaḥ /",
  "GP11brahmppu:2426": "marutas tasya tanayo rājarṣir abhavan nṛpaḥ // BrP_15.7 //",
  "GP11brahmppu:2427": "maruto 'labhata jyeṣṭhaṃ sutaṃ kambalabarhiṣam /",
  "GP11brahmppu:2428": "cacāra vipulaṃ dharmam amarṣāt pratyabhāg api // BrP_15.8 //",
  "GP11brahmppu:2429": "sa satprasūtim icchan vai sutaṃ kambalabarhiṣaḥ /",
  "GP11brahmppu:2430": "babhūva rukmakavacaḥ śataprasavataḥ sutaḥ // BrP_15.9 //",
  "GP11brahmppu:2431": "nihatya rukmakavacaḥ śataṃ kavacināṃ raṇe /",
  "GP11brahmppu:2432": "dhanvināṃ niśitair bāṇair avāpa śriyam uttamām // BrP_15.10 //",
  "GP11brahmppu:2433": "jajñe ca rukmakavacāt parajit paravīrahā /",
  "GP11brahmppu:2434": "jajñire pañca putrās tu mahāvīryāḥ parājitāḥ // BrP_15.11 //",
  "GP11brahmppu:2435": "rukmeṣuḥ pṛthurukmaś ca jyāmaghaḥ pālito hariḥ /",
  "GP11brahmppu:2436": "pālitaṃ ca hariṃ caiva videhebhyaḥ pitā dadau // BrP_15.12 //",
  "GP11brahmppu:2437": "rukmeṣur abhavad rājā pṛthurukmasya saṃśrayāt /",
  "GP11brahmppu:2438": "tābhyāṃ pravrājito rājā jyāmagho 'vasad āśrame // BrP_15.13 //",
  "GP11brahmppu:2439": "praśāntaś ca tadā rājā brāhmaṇaiś cāvabodhitaḥ /",
  "GP11brahmppu:2440": "jagāma dhanur ādāya deśam anyaṃ dhvajī rathī // BrP_15.14 //",
  "GP11brahmppu:2441": "narmadākūlam ekākīm ekalāṃ mṛttikāvatīm /",
  "GP11brahmppu:2442": "ṛkṣavantaṃ giriṃ jitvā śuktimatyām uvāsa saḥ // BrP_15.15 //",
  "GP11brahmppu:2443": "jyāmaghasyābhavad bhāryā śaibyā balavatī satī /",
  "GP11brahmppu:2444": "aputro 'pi sa rājā vai nānyāṃ bhāryām avindata // BrP_15.16 //",
  "GP11brahmppu:2445": "tasyāsīd vijayo yuddhe tatra kanyām avāpa saḥ /",
  "GP11brahmppu:2446": "bhāryām uvāca saṃtrastaḥ snuṣeti sa janeśvaraḥ // BrP_15.17 //",
  "GP11brahmppu:2447": "etac chrutvābravīd devī kasya deva snuṣeti vai /",
  "GP11brahmppu:2448": "abravīt tad upaśrutya jyāmagho rājasattamaḥ // BrP_15.18 //",
  "GP11brahmppu:2449": "{rājovāca: }",
  "GP11brahmppu:2450": "yas te janiṣyate putras tasya bhāryopapāditā //* BrP_15.19 //",
  "GP11brahmppu:2451": "{lomaharṣaṇa uvāca: }",
  "GP11brahmppu:2452": "ugreṇa tapasā tasyāḥ kanyāyāḥ sā vyajāyata /",
  "GP11brahmppu:2453": "putraṃ vidarbhaṃ subhāgā śaibyā pariṇatā satī // BrP_15.20 //",
  "GP11brahmppu:2454": "rājaputryāṃ tu vidvāṃsau snuṣāyāṃ krathakaiśikau /",
  "GP11brahmppu:2455": "paścād vidarbho 'janayac chūrau raṇaviśāradau // BrP_15.21 //",
  "GP11brahmppu:2456": "bhīmo vidarbhasya sutaḥ kuntis tasyātmajo 'bhavat /",
  "GP11brahmppu:2457": "kunter dhṛṣṭaḥ suto jajñe raṇadhṛṣṭaḥ pratāpavān // BrP_15.22 //",
  "GP11brahmppu:2458": "dhṛṣṭasya jajñire śūrās trayaḥ paramadhārmikāḥ /",
  "GP11brahmppu:2459": "āvantaś ca daśārhaś ca balī viṣaharaś ca saḥ // BrP_15.23 //",
  "GP11brahmppu:2460": "daśārhasya suto vyomā vyomno jīmūta ucyate /",
  "GP11brahmppu:2461": "jīmūtaputro vikṛtis tasya bhīmarathaḥ smṛtaḥ // BrP_15.24 //",
  "GP11brahmppu:2462": "atha bhīmarathasyāsīt putro navarathas tathā /",
  "GP11brahmppu:2463": "tasya cāsīd daśarathaḥ śakunis tasya cātmajaḥ // BrP_15.25 //",
  "GP11brahmppu:2464": "tasmāt karambhaḥ kārambhir devarāto 'bhavan nṛpaḥ /",
  "GP11brahmppu:2465": "devakṣatro 'bhavat tasya vṛddhakṣatro mahāyaśāḥ // BrP_15.26 //",
  "GP11brahmppu:2466": "devagarbhasamo jajñe devakṣatrasya nandanaḥ /",
  "GP11brahmppu:2467": "madhūnāṃ vaṃśakṛd rājā madhur madhuravāg api // BrP_15.27 //",
  "GP11brahmppu:2468": "madhor jajñe 'tha vaidarbhyāṃ purudvān puruṣottamaḥ /",
  "GP11brahmppu:2469": "aikṣvākī cābhavad bhāryā madhos tasyāṃ vyajāyata // BrP_15.28 //",
  "GP11brahmppu:2470": "satvān sarvaguṇopetaḥ sātvatā kīrtivardhanaḥ /",
  "GP11brahmppu:2471": "imāṃ visṛṣṭiṃ vijñāya jyāmaghasya mahātmanaḥ /",
  "GP11brahmppu:2472": "yujyate paramaprītyā prajāvāṃś ca bhavet sadā // BrP_15.29 //",
  "GP11brahmppu:2473": "{lomaharṣaṇa uvāca: }",
  "GP11brahmppu:2474": "satvataḥ sattvasaṃpannān kauśalyā suṣuve sutān /",
  "GP11brahmppu:2475": "bhāginaṃ bhajamānaṃ ca divyaṃ devāvṛdhaṃ nṛpam // BrP_15.30 //",
  "GP11brahmppu:2476": "andhakaṃ ca mahābāhuṃ vṛṣṇiṃ ca yadunandanam /",
  "GP11brahmppu:2477": "teṣāṃ visargāś catvāro vistareṇeha kīrtitāḥ // BrP_15.31 //",
  "GP11brahmppu:2478": "bhajamānasya sṛñjayyau bāhyakāthopabāhyakā /",
  "GP11brahmppu:2479": "āstāṃ bhārye tayos tasmāj jajñire bahavaḥ sutāḥ // BrP_15.32 //",
  "GP11brahmppu:2480": "krimiś ca kramaṇaś caiva dhṛṣṭaḥ śūraḥ puraṃjayaḥ /",
  "GP11brahmppu:2481": "ete bāhyakasṛñjayyāṃ bhajamānād vijajñire // BrP_15.33 //",
  "GP11brahmppu:2482": "āyutājit sahasrājic chatājit tv atha dāsakaḥ /",
  "GP11brahmppu:2483": "upabāhyakasṛñjayyāṃ bhajamānād vijajñire // BrP_15.34 //",
  "GP11brahmppu:2484": "yajvā devāvṛdho rājā cacāra vipulaṃ tapaḥ /",
  "GP11brahmppu:2485": "putraḥ sarvaguṇopeto mama syād iti niścitaḥ // BrP_15.35 //",
  "GP11brahmppu:2486": "saṃyujyamānas tapasā parṇāśāyā jalaṃ spṛśan /",
  "GP11brahmppu:2487": "sadopaspṛśatas tasya cakāra priyam āpagā // BrP_15.36 //",
  "GP11brahmppu:2488": "cintayābhiparītā sā na jagāmaiva niścayam /",
  "GP11brahmppu:2489": "kalyāṇatvān narapates tasya sā nimnagottamā // BrP_15.37 //",
  "GP11brahmppu:2490": "nādhyagacchat tu tāṃ nārīṃ yasyām evaṃvidhaḥ sutaḥ /",
  "GP11brahmppu:2491": "bhavet tasmāt svayaṃ gatvā bhavāmy asya sahānugā // BrP_15.38 //",
  "GP11brahmppu:2492": "atha bhūtvā kumārī sā bibhratī paramaṃ vapuḥ /",
  "GP11brahmppu:2493": "varayām āsa nṛpatiṃ tām iyeṣa ca sa prabhuḥ // BrP_15.39 //",
  "GP11brahmppu:2494": "tasyām ādhatta garbhaṃ sa tejasvinam udāradhīḥ /",
  "GP11brahmppu:2495": "atha sā daśame māsi suṣuve saritāṃ varā // BrP_15.40 //",
  "GP11brahmppu:2496": "putraṃ sarvaguṇopetaṃ babhruṃ devāvṛdhaṃ dvijāḥ /",
  "GP11brahmppu:2497": "atra vaṃśe purāṇajñā gāyantīti pariśrutam // BrP_15.41 //",
  "GP11brahmppu:2498": "guṇān devāvṛdhasyāpi kīrtayanto mahātmanaḥ /",
  "GP11brahmppu:2499": "yathaivāgre tathā dūrāt paśyāmas tāvad antikāt // BrP_15.42 //",
  "GP11brahmppu:2500": "babhruḥ śreṣṭho manuṣyāṇāṃ devair devāvṛdhaḥ samaḥ /",
  "GP11brahmppu:2501": "ṣaṣṭiś ca ṣaṭ ca puruṣāḥ sahasrāṇi ca sapta ca // BrP_15.43 //",
  "GP11brahmppu:2502": "ete 'mṛtatvaṃ prāptā vai babhror devāvṛdhād api /",
  "GP11brahmppu:2503": "yajvā dānapatir dhīmān brahmaṇyaḥ sudṛḍhāyudhaḥ // BrP_15.44 //",
  "GP11brahmppu:2504": "tasyānvavāyaḥ sumahān bhojā ye sārtikāvatāḥ /",
  "GP11brahmppu:2505": "andhakāt kāśyaduhitā caturo 'labhatātmajān // BrP_15.45 //",
  "GP11brahmppu:2506": "kukuraṃ bhajamānaṃ ca sasakaṃ balabarhiṣam /",
  "GP11brahmppu:2507": "kukurasya suto vṛṣṭir vṛṣṭes tu tanayas tathā // BrP_15.46 //",
  "GP11brahmppu:2508": "kapotaromā tasyātha tiliris tanayo 'bhavat /",
  "GP11brahmppu:2509": "jajñe punar vasus tasmād abhijic ca punar vasoḥ // BrP_15.47 //",
  "GP11brahmppu:2510": "tathā vai putramithunaṃ babhūvābhijitaḥ kila /",
  "GP11brahmppu:2511": "āhukaḥ śrāhukaś caiva khyātau khyātimatāṃ varau // BrP_15.48 //",
  "GP11brahmppu:2512": "imāṃ codāharanty atra gāthāṃ prati tam āhukam /",
  "GP11brahmppu:2513": "śvetena parivāreṇa kiśorapratimo mahān // BrP_15.49 //",
  "GP11brahmppu:2514": "aśītivarmaṇā yukta āhukaḥ prathamaṃ vrajet /",
  "GP11brahmppu:2515": "nāputravān nāśatado nāsahasraśatāyuṣaḥ // BrP_15.50 //",
  "GP11brahmppu:2516": "nāśuddhakarmā nāyajvā yo bhojam abhito vrajet /",
  "GP11brahmppu:2517": "pūrvasyāṃ diśi nāgānāṃ bhojasya prayayuḥ kila // BrP_15.51 //",
  "GP11brahmppu:2518": "somāt saṅgānukarṣāṇāṃ dhvajināṃ savarūthinām /",
  "GP11brahmppu:2519": "rathānāṃ meghaghoṣāṇāṃ sahasrāṇi daśaiva tu // BrP_15.52 //",
  "GP11brahmppu:2520": "raupyakāñcanakakṣāṇāṃ sahasrāṇy ekaviṃśatiḥ /",
  "GP11brahmppu:2521": "tāvaty eva sahasrāṇi uttarasyāṃ tathā diśi // BrP_15.53 //",
  "GP11brahmppu:2522": "ābhūmipālā bhojās tu santi jyākiṅkiṇīkinaḥ /",
  "GP11brahmppu:2523": "āhuḥ kiṃ cāpy avantibhyaḥ svasāraṃ dadur andhakāḥ // BrP_15.54 //",
  "GP11brahmppu:2524": "āhukasya tu kāśyāyāṃ dvau putrau saṃbabhūvatuḥ /",
  "GP11brahmppu:2525": "devakaś cograsenaś ca devagarbhasamāv ubhau // BrP_15.55 //",
  "GP11brahmppu:2526": "devakasyābhavan putrāś catvāras tridaśopamāḥ /",
  "GP11brahmppu:2527": "devavān upadevaś ca saṃdevo devarakṣitaḥ // BrP_15.56 //",
  "GP11brahmppu:2528": "kumāryaḥ sapta cāsyātha vasudevāya tā dadau /",
  "GP11brahmppu:2529": "devakī śāntidevā ca sudevā devarakṣitā // BrP_15.57 //",
  "GP11brahmppu:2530": "vṛkadevy upadevī ca sunāmnī caiva saptamī /",
  "GP11brahmppu:2531": "navograsenasya sutās teṣāṃ kaṃsas tu pūrvajaḥ // BrP_15.58 //",
  "GP11brahmppu:2532": "nyagrodhaś ca sunāmā ca tathā kaṅkaḥ subhūṣaṇaḥ /",
  "GP11brahmppu:2533": "rāṣṭrapālo 'tha sutanur anāvṛṣṭis tu puṣṭimān // BrP_15.59 //",
  "GP11brahmppu:2534": "teṣāṃ svasāraḥ pañcāsan kaṃsā kaṃsavatī tathā /",
  "GP11brahmppu:2535": "sutanū rāṣṭrapālī ca kaṅkā caiva varāṅganā // BrP_15.60 //",
  "GP11brahmppu:2536": "ugrasenaḥ sahāpatyo vyākhyātaḥ kukurodbhavaḥ /",
  "GP11brahmppu:2537": "kukurāṇām imaṃ vaṃśaṃ dhārayann amitaujasām // BrP_15.61 //",
  "GP11brahmppu:2538": "ātmano vipulaṃ vaṃśaṃ prajāvān āpnuyān naraḥ //* BrP_15.62 //",
  "GP11brahmppu:2539": "{lomaharṣaṇa uvāca: }",
  "GP11brahmppu:2540": "bhajamānasya putro 'tha rathamukhyo vidūrathaḥ /",
  "GP11brahmppu:2541": "rājādhidevaḥ śūras tu vidūrathasuto 'bhavat // BrP_16.1 //",
  "GP11brahmppu:2542": "rājādhidevasya sutā jajñire vīryavattarāḥ /",
  "GP11brahmppu:2543": "dattātidattau balinau śoṇāśvaḥ śvetavāhanaḥ // BrP_16.2 //",
  "GP11brahmppu:2544": "śamī ca daṇḍaśarmā ca dantaśatruś ca śatrujit /",
  "GP11brahmppu:2545": "śravaṇā ca śraviṣṭhā ca svasārau saṃbabhūvatuḥ // BrP_16.3 //",
  "GP11brahmppu:2546": "śamiputraḥ pratikṣatraḥ pratikṣatrasya cātmajaḥ /",
  "GP11brahmppu:2547": "svayaṃbhojaḥ svayaṃbhojād bhadikaḥ saṃbabhūva ha // BrP_16.4 //",
  "GP11brahmppu:2548": "tasya putrā babhūvur hi sarve bhīmaparākramāḥ /",
  "GP11brahmppu:2549": "kṛtavarmāgrajas teṣāṃ śatadhanvā tu madhyamaḥ // BrP_16.5 //",
  "GP11brahmppu:2550": "devāntaś ca narāntaś ca bhiṣagvaitaraṇaś ca yaḥ /",
  "GP11brahmppu:2551": "sudāntaś cātidāntaś ca nikāśyaḥ kāmadambhakaḥ // BrP_16.6 //",
  "GP11brahmppu:2552": "devāntasyābhavat putro vidvān kambalabarhiṣaḥ /",
  "GP11brahmppu:2553": "asamaujāḥ sutas tasya nāsamaujāś ca tāv ubhau // BrP_16.7 //",
  "GP11brahmppu:2554": "ajātaputrāya sutān pradadāv asamaujase /",
  "GP11brahmppu:2555": "sudaṃṣṭraś ca sucāruś ca kṛṣṇa ity andhakāḥ smṛtāḥ // BrP_16.8 //",
  "GP11brahmppu:2556": "gāndhārī caiva mādrī ca kroṣṭubhārye babhūvatuḥ /",
  "GP11brahmppu:2557": "gāndhārī janayām āsa anamitraṃ mahābalam // BrP_16.9 //",
  "GP11brahmppu:2558": "mādrī yudhājitaṃ putraṃ tato vai devamīdhuṣam /",
  "GP11brahmppu:2559": "anamitram amitrāṇāṃ jetāram aparājitam // BrP_16.10 //",
  "GP11brahmppu:2560": "anamitrasuto nighno nighnato dvau babhūvatuḥ /",
  "GP11brahmppu:2561": "prasenaś cātha satrājic chatrusenājitāv ubhau // BrP_16.11 //",
  "GP11brahmppu:2562": "praseno dvāravatyāṃ tu nivasan yo mahāmaṇim /",
  "GP11brahmppu:2563": "divyaṃ syamantakaṃ nāma sa sūryād upalabdhavān // BrP_16.12 //",
  "GP11brahmppu:2564": "tasya satrājitaḥ sūryaḥ sakhā prāṇasamo 'bhavat /",
  "GP11brahmppu:2565": "sa kadācin niśāpāye rathena rathināṃ varaḥ // BrP_16.13 //",
  "GP11brahmppu:2566": "toyakūlam apaḥ spraṣṭum upasthātuṃ yayau ravim /",
  "GP11brahmppu:2567": "tasyopatiṣṭhataḥ sūryaṃ vivasvān agrataḥ sthitaḥ // BrP_16.14 //",
  "GP11brahmppu:2568": "vispaṣṭamūrtir bhagavāṃs tejomaṇḍalavān vibhuḥ /",
  "GP11brahmppu:2569": "atha rājā vivasvantam uvāca sthitam agrataḥ // BrP_16.15 //",
  "GP11brahmppu:2570": "yathaiva vyomni paśyāmi sadā tvāṃ jyotiṣāṃ pate /",
  "GP11brahmppu:2571": "tejomaṇḍalinaṃ devaṃ tathaiva purataḥ sthitam // BrP_16.16 //",
  "GP11brahmppu:2572": "ko viśeṣo 'sti me tvattaḥ sakhyenopagatasya vai /",
  "GP11brahmppu:2573": "etac chrutvā tu bhagavān maṇiratnaṃ syamantakam // BrP_16.17 //",
  "GP11brahmppu:2574": "svakaṇṭhād avamucyātha ekānte nyastavān vibhuḥ /",
  "GP11brahmppu:2575": "tato vigrahavantaṃ taṃ dadarśa nṛpatis tadā // BrP_16.18 //",
  "GP11brahmppu:2576": "prītimān atha taṃ dṛṣṭvā muhūrtaṃ kṛtavān kathām /",
  "GP11brahmppu:2577": "tam abhiprasthitaṃ bhūyo vivasvantaṃ sa satrajit // BrP_16.19 //",
  "GP11brahmppu:2578": "lokān bhāsayase sarvān yena tvaṃ satataṃ prabho /",
  "GP11brahmppu:2579": "tad etan maṇiratnaṃ me bhagavan dātum arhasi // BrP_16.20 //",
  "GP11brahmppu:2580": "tataḥ syamantakamaṇiṃ dattavān bhāskaras tadā /",
  "GP11brahmppu:2581": "sa tam ābadhya nagarīṃ praviveśa mahīpatiḥ // BrP_16.21 //",
  "GP11brahmppu:2582": "taṃ janāḥ paryadhāvanta sūryo 'yaṃ gacchatīti ha /",
  "GP11brahmppu:2583": "svāṃ purīṃ sa visiṣmāya rājā tv antaḥpuraṃ tathā // BrP_16.22 //",
  "GP11brahmppu:2584": "taṃ prasenajitaṃ divyaṃ maṇiratnaṃ syamantakam /",
  "GP11brahmppu:2585": "dadau bhrātre narapatiḥ premṇā satrājid uttamam // BrP_16.23 //",
  "GP11brahmppu:2586": "sa maṇiḥ syandate rukmaṃ vṛṣṇyandhakaniveśane /",
  "GP11brahmppu:2587": "kālavarṣī ca parjanyo na ca vyādhibhayaṃ hy abhūt // BrP_16.24 //",
  "GP11brahmppu:2588": "lipsāṃ cakre prasenasya maṇiratne syamantake /",
  "GP11brahmppu:2589": "govindo na ca taṃ lebhe śakto 'pi na jahāra saḥ // BrP_16.25 //",
  "GP11brahmppu:2590": "kadācin mṛgayāṃ yātaḥ prasenas tena bhūṣitaḥ /",
  "GP11brahmppu:2591": "syamantakakṛte siṃhād vadhaṃ prāpa vanecarāt // BrP_16.26 //",
  "GP11brahmppu:2592": "atha siṃhaṃ pradhāvantam ṛkṣarājo mahābalaḥ /",
  "GP11brahmppu:2593": "nihatya maṇiratnaṃ tad ādāya prāviśad guhām // BrP_16.27 //",
  "GP11brahmppu:2594": "tato vṛṣṇyandhakāḥ kṛṣṇaṃ prasenavadhakāraṇāt /",
  "GP11brahmppu:2595": "prārthanāṃ tāṃ maṇer baddhvā sarva eva śaśaṅkire // BrP_16.28 //",
  "GP11brahmppu:2596": "sa śaṅkyamāno dharmātmā akārī tasya karmaṇaḥ /",
  "GP11brahmppu:2597": "āhariṣye maṇim iti pratijñāya vanaṃ yayau // BrP_16.29 //",
  "GP11brahmppu:2598": "yatra praseno mṛgayāṃ vyacarat tatra cāpy atha /",
  "GP11brahmppu:2599": "prasenasya padaṃ gṛhya puruṣair āptakāribhiḥ // BrP_16.30 //",
  "GP11brahmppu:2600": "ṛkṣavantaṃ girivaraṃ vindhyaṃ ca girim uttamam /",
  "GP11brahmppu:2601": "anveṣayan pariśrāntaḥ sa dadarśa mahāmanāḥ // BrP_16.31 //",
  "GP11brahmppu:2602": "sāśvaṃ hataṃ prasenaṃ tu nāvindata ca tanmaṇim /",
  "GP11brahmppu:2603": "atha siṃhaḥ prasenasya śarīrasyāvidūrataḥ // BrP_16.32 //",
  "GP11brahmppu:2604": "ṛkṣeṇa nihato dṛṣṭaḥ padair ṛkṣas tu sūcitaḥ /",
  "GP11brahmppu:2605": "padais tair anviyāyātha guhām ṛkṣasya mādhavaḥ // BrP_16.33 //",
  "GP11brahmppu:2606": "sa hi ṛkṣabile vāṇīṃ śuśrāva pramaderitām /",
  "GP11brahmppu:2607": "dhātryā kumāram ādāya sutaṃ jāmbavato dvijāḥ // BrP_16.34 //",
  "GP11brahmppu:2608": "krīḍayantyā ca maṇinā mā rodīr ity atheritām //* BrP_16.35 //",
  "GP11brahmppu:2609": "{dhātry uvāca: }",
  "GP11brahmppu:2610": "siṃhaḥ prasenam avadhīt siṃho jāmbavatā hataḥ /",
  "GP11brahmppu:2611": "sukumāraka mā rodīs tava hy eṣa syamantakaḥ // BrP_16.36 //",
  "GP11brahmppu:2612": "vyaktitas tasya śabdasya tūrṇam eva bilaṃ yayau /",
  "GP11brahmppu:2613": "praviśya tatra bhagavāṃs tad ṛkṣabilam añjasā // BrP_16.37 //",
  "GP11brahmppu:2614": "sthāpayitvā biladvāre yadūṃl lāṅgalinā saha /",
  "GP11brahmppu:2615": "śārṅgadhanvā bilasthaṃ tu jāmbavantaṃ dadarśa saḥ // BrP_16.38 //",
  "GP11brahmppu:2616": "yuyudhe vāsudevas tu bile jāmbavatā saha /",
  "GP11brahmppu:2617": "bāhubhyām eva govindo divasān ekaviṃśatim // BrP_16.39 //",
  "GP11brahmppu:2618": "praviṣṭe 'tha bile kṛṣṇe baladevapuraḥsarāḥ /",
  "GP11brahmppu:2619": "purīṃ dvāravatīm etya hataṃ kṛṣṇaṃ nyavedayan // BrP_16.40 //",
  "GP11brahmppu:2620": "vāsudevo 'pi nirjitya jāmbavantaṃ mahābalam /",
  "GP11brahmppu:2621": "lebhe jāmbavatīṃ kanyām ṛkṣarājasya saṃmatām // BrP_16.41 //",
  "GP11brahmppu:2622": "maṇiṃ syamantakaṃ caiva jagrāhātmaviśuddhaye /",
  "GP11brahmppu:2623": "anunīyarkṣarājaṃ tu niryayau ca tato bilāt // BrP_16.42 //",
  "GP11brahmppu:2624": "upāyād dvārakāṃ kṛṣṇaḥ sa vinītaiḥ puraḥsaraiḥ /",
  "GP11brahmppu:2625": "evaṃ sa maṇim āhṛtya viśodhyātmānam acyutaḥ // BrP_16.43 //",
  "GP11brahmppu:2626": "dadau satrājite taṃ vai sarvasātvatasaṃsadi /",
  "GP11brahmppu:2627": "evaṃ mithyābhiśastena kṛṣṇenāmitraghātinā // BrP_16.44 //",
  "GP11brahmppu:2628": "ātmā viśodhitaḥ pāpād vinirjitya syamantakam /",
  "GP11brahmppu:2629": "satrājito daśa tv āsan bhāryās tāsāṃ śataṃ sutāḥ // BrP_16.45 //",
  "GP11brahmppu:2630": "khyātimantas trayas teṣāṃ bhagaṃkāras tu pūrvajaḥ /",
  "GP11brahmppu:2631": "vīro vātapatiś caiva vasumedhas tathaiva ca // BrP_16.46 //",
  "GP11brahmppu:2632": "kumāryaś cāpi tisro vai dikṣu khyātā dvijottamāḥ /",
  "GP11brahmppu:2633": "satyabhāmottamā tāsāṃ vratinī ca dṛḍhavratā // BrP_16.47 //",
  "GP11brahmppu:2634": "tathā prasvāpinī caiva bhāryāṃ kṛṣṇāya tāṃ dadau /",
  "GP11brahmppu:2635": "sabhākṣo bhaṅgakāris tu nāveyaś ca narottamau // BrP_16.48 //",
  "GP11brahmppu:2636": "jajñāte guṇasaṃpannau viśrutau rūpasaṃpadā /",
  "GP11brahmppu:2637": "mādryāḥ putro 'tha jajñe 'tha vṛṣṇiputro yudhājitaḥ // BrP_16.49 //",
  "GP11brahmppu:2638": "jajñāte tanayau vṛṣṇeḥ śvaphalkaś citrakas tathā /",
  "GP11brahmppu:2639": "śvaphalkaḥ kāśirājasya sutāṃ bhāryām avindata // BrP_16.50 //",
  "GP11brahmppu:2640": "gāndinīṃ nāma tasyāś ca gāḥ sadā pradadau pitā /",
  "GP11brahmppu:2641": "tasyāṃ jajñe mahābāhuḥ śrutavān atithipriyaḥ // BrP_16.51 //",
  "GP11brahmppu:2642": "akrūro 'tha mahābhāgo jajñe vipuladakṣiṇaḥ /",
  "GP11brahmppu:2643": "upamadgus tathā madgur mudaraś cārimardanaḥ // BrP_16.52 //",
  "GP11brahmppu:2644": "ārikṣepas tathopekṣaḥ śatruhā cārimejayaḥ /",
  "GP11brahmppu:2645": "dharmabhṛc cāpi dharmā ca gṛdhrabhojāndhakas tathā // BrP_16.53 //",
  "GP11brahmppu:2646": "āvāhaprativāhau ca sundarī ca varāṅganā /",
  "GP11brahmppu:2647": "viśrutāśvasya mahiṣī kanyā cāsya vasuṃdharā // BrP_16.54 //",
  "GP11brahmppu:2648": "rūpayauvanasaṃpannā sarvasattvamanoharā /",
  "GP11brahmppu:2649": "akrūreṇograsenāyāṃ sutau vai kulanandanau // BrP_16.55 //",
  "GP11brahmppu:2650": "vasudevaś copadevaś ca jajñāte devavarcasau /",
  "GP11brahmppu:2651": "citrakasyābhavan putrāḥ pṛthur vipṛthur eva ca // BrP_16.56 //",
  "GP11brahmppu:2652": "aśvagrīvo 'śvabāhuś ca supārśvakagaveṣaṇau /",
  "GP11brahmppu:2653": "ariṣṭanemiś ca sutā dharmo dharmabhṛd eva ca // BrP_16.57 //",
  "GP11brahmppu:2654": "subāhur bahubāhuś ca śraviṣṭhāśravaṇe striyau /",
  "GP11brahmppu:2655": "imāṃ mithyābhiśastiṃ yaḥ kṛṣṇasya samudāhṛtām // BrP_16.58 //",
  "GP11brahmppu:2656": "veda mithyābhiśāpās taṃ na spṛśanti kadācana //* BrP_16.59 //",
  "GP11brahmppu:2657": "{lomaharṣaṇa uvāca: }",
  "GP11brahmppu:2658": "yat tu satrājite kṛṣṇo maṇiratnaṃ syamantakam /",
  "GP11brahmppu:2659": "dadāv ahārayad babhrur bhojena śatadhanvanā // BrP_17.1 //",
  "GP11brahmppu:2660": "sadā hi prārthayām āsa satyabhāmām aninditām /",
  "GP11brahmppu:2661": "akrūro 'ntaram anviṣyan maṇiṃ caiva syamantakam // BrP_17.2 //",
  "GP11brahmppu:2662": "satrājitaṃ tato hatvā śatadhanvā mahābalaḥ /",
  "GP11brahmppu:2663": "rātrau taṃ maṇim ādāya tato 'krūrāya dattavān // BrP_17.3 //",
  "GP11brahmppu:2664": "akrūras tu tadā viprā ratnam ādāya cottamam /",
  "GP11brahmppu:2665": "samayaṃ kārayāṃ cakre nāvedyo 'haṃ tvayety uta // BrP_17.4 //",
  "GP11brahmppu:2666": "vayam abhyutprapatsyāmaḥ kṛṣṇena tvāṃ pradharṣitam /",
  "GP11brahmppu:2667": "mamādya dvārakā sarvā vaśe tiṣṭhaty asaṃśayam // BrP_17.5 //",
  "GP11brahmppu:2668": "hate pitari duḥkhārtā satyabhāmā manasvinī /",
  "GP11brahmppu:2669": "prayayau ratham āruhya nagaraṃ vāraṇāvatam // BrP_17.6 //",
  "GP11brahmppu:2670": "satyabhāmā tu tad vṛttaṃ bhojasya śatadhanvanaḥ /",
  "GP11brahmppu:2671": "bhartur nivedya duḥkhārtā pārśvasthāśrūṇy avartayat // BrP_17.7 //",
  "GP11brahmppu:2672": "pāṇḍavānāṃ ca dagdhānāṃ hariḥ kṛtvodakakriyām /",
  "GP11brahmppu:2673": "kulyārthe cāpi pāṇḍūnāṃ nyayojayata sātyakim // BrP_17.8 //",
  "GP11brahmppu:2674": "tatas tvaritam āgamya dvārakāṃ madhusūdanaḥ /",
  "GP11brahmppu:2675": "pūrvajaṃ halinaṃ śrīmān idaṃ vacanam abravīt // BrP_17.9 //",
  "GP11brahmppu:2676": "{śrīkṛṣṇa uvāca: }",
  "GP11brahmppu:2677": "hataḥ prasenaḥ siṃhena satrājic chatadhanvanā /",
  "GP11brahmppu:2678": "syamantakas tu madnāmī tasya prabhur ahaṃ vibho // BrP_17.10 //",
  "GP11brahmppu:2679": "tad āroha rathaṃ śīghraṃ bhojaṃ hatvā mahāratham /",
  "GP11brahmppu:2680": "syamantako mahābāho asmākaṃ sa bhaviṣyati // BrP_17.11 //",
  "GP11brahmppu:2681": "{lomaharṣaṇa uvāca: }",
  "GP11brahmppu:2682": "tataḥ pravavṛte yuddhaṃ tumulaṃ bhojakṛṣṇayoḥ /",
  "GP11brahmppu:2683": "śatadhanvā tato 'krūraṃ sarvatodiśam aikṣata // BrP_17.12 //",
  "GP11brahmppu:2684": "saṃrabdhau tāv ubhau tatra dṛṣṭvā bhojajanārdanau /",
  "GP11brahmppu:2685": "śakto 'pi śāpād dhārdikyam akrūro nānvapadyata // BrP_17.13 //",
  "GP11brahmppu:2686": "apayāne tato buddhiṃ bhojaś cakre bhayārditaḥ /",
  "GP11brahmppu:2687": "yojanānāṃ śataṃ sāgraṃ hṛdayā pratyapadyata // BrP_17.14 //",
  "GP11brahmppu:2688": "vikhyātā hṛdayā nāma śatayojanagāminī /",
  "GP11brahmppu:2689": "bhojasya vaḍavā viprā yayā kṛṣṇam ayodhayat // BrP_17.15 //",
  "GP11brahmppu:2690": "kṣīṇāṃ javena hṛdayām adhvanaḥ śatayojane /",
  "GP11brahmppu:2691": "dṛṣṭvā rathasya svāṃ vṛddhiṃ śatadhanvānam ardayat // BrP_17.16 //",
  "GP11brahmppu:2692": "tatas tasyā hatāyās tu śramāt khedāc ca bho dvijāḥ /",
  "GP11brahmppu:2693": "kham utpetur atha prāṇāḥ kṛṣṇo rāmam athābravīt // BrP_17.17 //",
  "GP11brahmppu:2694": "{śrīkṛṣṇa uvāca: }",
  "GP11brahmppu:2695": "tiṣṭheha tvaṃ mahābāho dṛṣṭadoṣā hayā mayā /",
  "GP11brahmppu:2696": "padbhyāṃ gatvā hariṣyāmi maṇiratnaṃ syamantakam // BrP_17.18 //",
  "GP11brahmppu:2697": "padbhyām eva tato gatvā śatadhanvānam acyutaḥ /",
  "GP11brahmppu:2698": "mithilām abhito viprā jaghāna paramāstravit // BrP_17.19 //",
  "GP11brahmppu:2699": "syamantakaṃ ca nāpaśyad dhatvā bhojaṃ mahābalam /",
  "GP11brahmppu:2700": "nivṛttaṃ cābravīt kṛṣṇaṃ maṇiṃ dehīti lāṅgalī // BrP_17.20 //",
  "GP11brahmppu:2701": "nāstīti kṛṣṇaś covāca tato rāmo ruṣānvitaḥ /",
  "GP11brahmppu:2702": "dhikśabdapūrvam asakṛt pratyuvāca janārdanam // BrP_17.21 //",
  "GP11brahmppu:2703": "{balarāma uvāca: }",
  "GP11brahmppu:2704": "bhrātṛtvān marṣayāmy eṣa svasti te 'stu vrajāmy aham /",
  "GP11brahmppu:2705": "kṛtyaṃ na me dvārakayā na tvayā na ca vṛṣṇibhiḥ // BrP_17.22 //",
  "GP11brahmppu:2706": "praviveśa tato rāmo mithilām arimardanaḥ /",
  "GP11brahmppu:2707": "sarvakāmair upahṛtair mithilenābhipūjitaḥ // BrP_17.23 //",
  "GP11brahmppu:2708": "etasminn eva kāle tu babhrur matimatāṃ varaḥ /",
  "GP11brahmppu:2709": "nānārūpān kratūn sarvān ājahāra nirargalān // BrP_17.24 //",
  "GP11brahmppu:2710": "dīkṣāmayaṃ sa kavacaṃ rakṣārthaṃ praviveśa ha /",
  "GP11brahmppu:2711": "syamantakakṛte prājño gāndīputro mahāyaśāḥ // BrP_17.25 //",
  "GP11brahmppu:2712": "atha ratnāni cānyāni dhanāni vividhāni ca /",
  "GP11brahmppu:2713": "ṣaṣṭiṃ varṣāṇi dharmātmā yajñeṣv eva nyayojayat // BrP_17.26 //",
  "GP11brahmppu:2714": "akrūrayajñā iti te khyātās tasya mahātmanaḥ /",
  "GP11brahmppu:2715": "bahvannadakṣiṇāḥ sarve sarvakāmapradāyinaḥ // BrP_17.27 //",
  "GP11brahmppu:2716": "atha duryodhano rājā gatvā sa mithilāṃ prabhuḥ /",
  "GP11brahmppu:2717": "gadāśikṣāṃ tato divyāṃ baladevād avāptavān // BrP_17.28 //",
  "GP11brahmppu:2718": "saṃprasādya tato rāmo vṛṣṇyandhakamahārathaiḥ /",
  "GP11brahmppu:2719": "ānīto dvārakām eva kṛṣṇena ca mahātmanā // BrP_17.29 //",
  "GP11brahmppu:2720": "akrūraś cāndhakaiḥ sārdham āyātaḥ puruṣarṣabhaḥ /",
  "GP11brahmppu:2721": "hatvā satrājitaṃ suptaṃ sahabandhuṃ mahābalaḥ // BrP_17.30 //",
  "GP11brahmppu:2722": "jñātibhedabhayāt kṛṣṇas tam upekṣitavāṃs tadā /",
  "GP11brahmppu:2723": "apayāte tadākrūre nāvarṣat pākaśāsanaḥ // BrP_17.31 //",
  "GP11brahmppu:2724": "anāvṛṣṭyā tadā rāṣṭram abhavad bahudhā kṛśam /",
  "GP11brahmppu:2725": "tataḥ prasādayām āsur akrūraṃ kukurāndhakāḥ // BrP_17.32 //",
  "GP11brahmppu:2726": "punar dvāravatīṃ prāpte tasmin dānapatau tataḥ /",
  "GP11brahmppu:2727": "pravavarṣa sahasrākṣaḥ kakṣe jalanidhes tadā // BrP_17.33 //",
  "GP11brahmppu:2728": "kanyāṃ ca vāsudevāya svasāraṃ śīlasaṃmatām /",
  "GP11brahmppu:2729": "akrūraḥ pradadau dhīmān prītyarthaṃ munisattamāḥ // BrP_17.34 //",
  "GP11brahmppu:2730": "atha vijñāya yogena kṛṣṇo babhrugataṃ maṇim /",
  "GP11brahmppu:2731": "sabhāmadhyagataḥ prāha tam akrūraṃ janārdanaḥ // BrP_17.35 //",
  "GP11brahmppu:2732": "{śrīkṛṣṇa uvāca: }",
  "GP11brahmppu:2733": "yat tad ratnaṃ maṇivaraṃ tava hastagataṃ vibho /",
  "GP11brahmppu:2734": "tat prayaccha ca mānārha mayi mānāryakaṃ kṛthāḥ // BrP_17.36 //",
  "GP11brahmppu:2735": "ṣaṣṭivarṣagate kāle yo roṣo 'bhūn mamānagha /",
  "GP11brahmppu:2736": "sa saṃrūḍho 'sakṛt prāptas tataḥ kālātyayo mahān // BrP_17.37 //",
  "GP11brahmppu:2737": "sa tataḥ kṛṣṇavacanāt sarvasātvatasaṃsadi /",
  "GP11brahmppu:2738": "pradadau taṃ maṇiṃ babhrur akleśena mahāmatiḥ // BrP_17.38 //",
  "GP11brahmppu:2739": "tatas tam ārjavāt prāptaṃ babhror hastād ariṃdamaḥ /",
  "GP11brahmppu:2740": "dadau hṛṣṭamanāḥ kṛṣṇas taṃ maṇiṃ babhrave punaḥ // BrP_17.39 //",
  "GP11brahmppu:2741": "sa kṛṣṇahastāt saṃprāptaṃ maṇiratnaṃ syamantakam /",
  "GP11brahmppu:2742": "ābadhya gāndinīputro virarājāṃśumān iva // BrP_17.40 //",
  "GP11brahmppu:2743": "{munaya ūcuḥ: }",
  "GP11brahmppu:2744": "aho sumahad ākhyānaṃ bhavatā parikīrtitam /",
  "GP11brahmppu:2745": "bhāratānāṃ ca sarveṣāṃ pārthivānāṃ tathaiva ca // BrP_18.1 //",
  "GP11brahmppu:2746": "devānāṃ dānavānāṃ ca gandharvoragarakṣasām /",
  "GP11brahmppu:2747": "daityānām atha siddhānāṃ guhyakānāṃ tathaiva ca // BrP_18.2 //",
  "GP11brahmppu:2748": "atyadbhutāni karmāṇi vikramā dharmaniścayāḥ /",
  "GP11brahmppu:2749": "vividhāś ca kathā divyā janma cāgryam anuttamam // BrP_18.3 //",
  "GP11brahmppu:2750": "sṛṣṭiḥ prajāpateḥ samyak tvayā proktā mahāmate /",
  "GP11brahmppu:2751": "prajāpatīnāṃ sarveṣāṃ guhyakāpsarasāṃ tathā // BrP_18.4 //",
  "GP11brahmppu:2752": "sthāvaraṃ jaṅgamaṃ sarvam utpannaṃ vividhaṃ jagat /",
  "GP11brahmppu:2753": "tvayā proktaṃ mahābhāga śrutaṃ caitan manoharam // BrP_18.5 //",
  "GP11brahmppu:2754": "kathitaṃ puṇyaphaladaṃ purāṇaṃ ślakṣṇayā girā /",
  "GP11brahmppu:2755": "manaḥkarṇasukhaṃ samyak prīṇāty amṛtasaṃmitam // BrP_18.6 //",
  "GP11brahmppu:2756": "idānīṃ śrotum icchāmaḥ sakalaṃ maṇḍalaṃ bhuvaḥ /",
  "GP11brahmppu:2757": "vaktum arhasi sarvajña paraṃ kautūhalaṃ hi naḥ // BrP_18.7 //",
  "GP11brahmppu:2758": "yāvantaḥ sāgarā dvīpās tathā varṣāṇi parvatāḥ /",
  "GP11brahmppu:2759": "vanāni saritaḥ puṇya- devādīnāṃ mahāmate // BrP_18.8 //",
  "GP11brahmppu:2760": "yatpramāṇam idaṃ sarvaṃ yadādhāraṃ yadātmakam /",
  "GP11brahmppu:2761": "saṃsthānam asya jagato yathāvad vaktum arhasi // BrP_18.9 //",
  "GP11brahmppu:2762": "{lomaharṣaṇa uvāca: }",
  "GP11brahmppu:2763": "munayaḥ śrūyatām etat saṃkṣepād vadato mama /",
  "GP11brahmppu:2764": "nāsya varṣaśatenāpi vaktuṃ śakyo 'tivistaraḥ // BrP_18.10 //",
  "GP11brahmppu:2765": "jambūplakṣāhvayau dvīpau śālmalaś cāparo dvijāḥ /",
  "GP11brahmppu:2766": "kuśaḥ krauñcas tathā śākaḥ puṣkaraś caiva saptamaḥ // BrP_18.11 //",
  "GP11brahmppu:2767": "ete dvīpāḥ samudrais tu sapta saptabhir āvṛtāḥ /",
  "GP11brahmppu:2768": "lavaṇekṣusurāsarpir dadhidugdhajalaiḥ samam // BrP_18.12 //",
  "GP11brahmppu:2769": "jambūdvīpaḥ samastānām eteṣāṃ madhyasaṃsthitaḥ /",
  "GP11brahmppu:2770": "tasyāpi madhye viprendrā meruḥ kanakaparvataḥ // BrP_18.13 //",
  "GP11brahmppu:2771": "caturaśītisāhasrair yojanais tasya cocchrayaḥ /",
  "GP11brahmppu:2772": "praviṣṭaḥ ṣoḍaśādhastād dvātriṃśan mūrdhni vistṛtaḥ // BrP_18.14 //",
  "GP11brahmppu:2773": "mūle ṣoḍaśasāhasrair vistāras tasya sarvataḥ /",
  "GP11brahmppu:2774": "bhūpadmasyāsya śailo 'sau karṇikākārasaṃsthitaḥ // BrP_18.15 //",
  "GP11brahmppu:2775": "himavān hemakūṭaś ca niṣadhas tasya dakṣiṇe /",
  "GP11brahmppu:2776": "nīlaḥ śvetaś ca śṛṅgī ca uttare varṣaparvatāḥ // BrP_18.16 //",
  "GP11brahmppu:2777": "lakṣapramāṇau dvau madhye daśahīnās tathāpare /",
  "GP11brahmppu:2778": "sahasradvitayocchrāyās tāvadvistāriṇaś ca te // BrP_18.17 //",
  "GP11brahmppu:2779": "bhārataṃ prathamaṃ varṣaṃ tataḥ kiṃpuruṣaṃ smṛtam /",
  "GP11brahmppu:2780": "harivarṣaṃ tathaivānyan meror dakṣiṇato dvijāḥ // BrP_18.18 //",
  "GP11brahmppu:2781": "ramyakaṃ cottaraṃ varṣaṃ tasyaiva tu hiraṇmayam /",
  "GP11brahmppu:2782": "uttarāḥ kuravaś caiva yathā vai bhārataṃ tathā // BrP_18.19 //",
  "GP11brahmppu:2783": "navasāhasram ekaikam eteṣāṃ dvijasattamāḥ /",
  "GP11brahmppu:2784": "ilāvṛtaṃ ca tanmadhye sauvarṇo merur ucchritaḥ // BrP_18.20 //",
  "GP11brahmppu:2785": "meroś caturdiśaṃ tatra navasāhasravistṛtam /",
  "GP11brahmppu:2786": "ilāvṛtaṃ mahābhāgāś catvāraś cātra parvatāḥ // BrP_18.21 //",
  "GP11brahmppu:2787": "viṣkambhā vitatā meror yojanāyutavistṛtāḥ /",
  "GP11brahmppu:2788": "pūrveṇa mandaro nāma dakṣiṇe gandhamādanaḥ // BrP_18.22 //",
  "GP11brahmppu:2789": "vipulaḥ paścime pārśve supārśvaś cottare sthitaḥ /",
  "GP11brahmppu:2790": "kadambas teṣu jambūś ca pippalo vaṭa eva ca // BrP_18.23 //",
  "GP11brahmppu:2791": "ekādaśaśatāyāmāḥ pādapā giriketavaḥ /",
  "GP11brahmppu:2792": "jambūdvīpasya sā jambūr nāmahetur dvijottamāḥ // BrP_18.24 //",
  "GP11brahmppu:2793": "mahāgajapramāṇāni jambvās tasyāḥ phalāni vai /",
  "GP11brahmppu:2794": "patanti bhūbhṛtaḥ pṛṣṭhe śīryamāṇāni sarvataḥ // BrP_18.25 //",
  "GP11brahmppu:2795": "rasena teṣāṃ vikhyātā tatra jambūnadīti vai /",
  "GP11brahmppu:2796": "sarit pravartate sā ca pīyate tannivāsibhiḥ // BrP_18.26 //",
  "GP11brahmppu:2797": "na khedo na ca daurgandhyaṃ na jarā nendriyakṣayaḥ /",
  "GP11brahmppu:2798": "tatpānasvasthamanasāṃ janānāṃ tatra jāyate // BrP_18.27 //",
  "GP11brahmppu:2799": "tīramṛt tadrasaṃ prāpya sukhavāyuviśoṣitā /",
  "GP11brahmppu:2800": "jāmbūnadākhyaṃ bhavati suvarṇaṃ siddhabhūṣaṇam // BrP_18.28 //",
  "GP11brahmppu:2801": "bhadrāśvaṃ pūrvato meroḥ ketumālaṃ ca paścime /",
  "GP11brahmppu:2802": "varṣe dve tu muniśreṣṭhās tayor madhye tv ilāvṛtam // BrP_18.29 //",
  "GP11brahmppu:2803": "vanaṃ caitrarathaṃ pūrve dakṣiṇe gandhamādanam /",
  "GP11brahmppu:2804": "vaibhrājaṃ paścime tadvad uttare nandanaṃ smṛtam // BrP_18.30 //",
  "GP11brahmppu:2805": "aruṇodaṃ mahābhadram asitodaṃ samānasam /",
  "GP11brahmppu:2806": "sarāṃsy etāni catvāri devabhogyāni sarvadā // BrP_18.31 //",
  "GP11brahmppu:2807": "śāntavāṃś cakrakuñjaś ca kurarī mālyavāṃs tathā /",
  "GP11brahmppu:2808": "vaikaṅkapramukhā meroḥ pūrvataḥ kesarācalāḥ // BrP_18.32 //",
  "GP11brahmppu:2809": "trikūṭaḥ śiśiraś caiva pataṃgo rucakas tathā /",
  "GP11brahmppu:2810": "niṣadhādayo dakṣiṇatas tasya kesaraparvatāḥ // BrP_18.33 //",
  "GP11brahmppu:2811": "śikhivāsaḥ savaidūryaḥ kapilo gandhamādanaḥ /",
  "GP11brahmppu:2812": "jānudhipramukhās tadvat paścime kesarācalāḥ // BrP_18.34 //",
  "GP11brahmppu:2813": "meror anantarās te ca jaṭharādiṣv avasthitāḥ /",
  "GP11brahmppu:2814": "śaṅkhakūṭo 'tha ṛṣabho haṃso nāgas tathāparāḥ // BrP_18.35 //",
  "GP11brahmppu:2815": "kālañjarādyāś ca tathā uttare kesarācalāḥ /",
  "GP11brahmppu:2816": "caturdaśa sahasrāṇi yojanānāṃ mahāpurī // BrP_18.36 //",
  "GP11brahmppu:2817": "meror upari viprendrā brahmaṇaḥ kathitā divi /",
  "GP11brahmppu:2818": "tasyāṃ samantataś cāṣṭau diśāsu vidiśāsu ca // BrP_18.37 //",
  "GP11brahmppu:2819": "indrādilokapālānāṃ prakhyātāḥ pravarāḥ puraḥ /",
  "GP11brahmppu:2820": "viṣṇupādaviniṣkrāntā plāvayantīndumaṇḍalam // BrP_18.38 //",
  "GP11brahmppu:2821": "samantād brahmaṇaḥ puryāṃ gaṅgā patati vai divi /",
  "GP11brahmppu:2822": "sā tatra patitā dikṣu caturdhā pratyapadyata // BrP_18.39 //",
  "GP11brahmppu:2823": "sītā cālakanandā ca cakṣur badhrā ca vai kramāt /",
  "GP11brahmppu:2824": "pūrveṇa sītā śailāc ca śailaṃ yānty antarikṣagā // BrP_18.40 //",
  "GP11brahmppu:2825": "tataś ca pūrvavarṣeṇa bhadrāśvenaiti sārṇavam /",
  "GP11brahmppu:2826": "tathaivālakanandā ca dakṣiṇenaitya bhāratam // BrP_18.41 //",
  "GP11brahmppu:2827": "prayāti sāgaraṃ bhūtvā saptabhedā dvijottamāḥ /",
  "GP11brahmppu:2828": "cakṣuś ca paścimagirīn atītya sakalāṃs tataḥ // BrP_18.42 //",
  "GP11brahmppu:2829": "paścimaṃ ketumālākhyaṃ varṣam anveti sārṇavam /",
  "GP11brahmppu:2830": "bhadrā tathottaragirīn uttarāṃś ca tathā kurūn // BrP_18.43 //",
  "GP11brahmppu:2831": "atītyottaram ambhodhiṃ samabhyeti dvijottamāḥ /",
  "GP11brahmppu:2832": "ānīlaniṣadhāyāmau mālyavadgandhamādanau // BrP_18.44 //",
  "GP11brahmppu:2833": "tayor madhyagato meruḥ karṇikākārasaṃsthitaḥ /",
  "GP11brahmppu:2834": "bhāratāḥ ketumālāś ca bhadrāśvāḥ kuravas tathā // BrP_18.45 //",
  "GP11brahmppu:2835": "pattrāṇi lokaśailasya maryādāśailabāhyataḥ /",
  "GP11brahmppu:2836": "jaṭharo devakūṭaś ca maryādāparvatāv ubhau // BrP_18.46 //",
  "GP11brahmppu:2837": "tau dakṣiṇottarāyāmāv ānīlaniṣadhāyatau /",
  "GP11brahmppu:2838": "gandhamādanakailāsau pūrvapaścāt tu tāv ubhau // BrP_18.47 //",
  "GP11brahmppu:2839": "aśītiyojanāyāmāv arṇavāntarvyavasthitau /",
  "GP11brahmppu:2840": "niṣadhaḥ pāriyātraś ca maryādāparvatāv ubhau // BrP_18.48 //",
  "GP11brahmppu:2841": "tau dakṣiṇottarāyāmāv ānīlaniṣadhāyatau /",
  "GP11brahmppu:2842": "meroḥ paścimadigbhāge yathā pūrvau tathā sthitau // BrP_18.49 //",
  "GP11brahmppu:2843": "triśṛṅgo jārudhiś caiva uttarau varṣaparvatau /",
  "GP11brahmppu:2844": "pūrvapaścāyatāv etāv arṇavāntarvyavasthitau // BrP_18.50 //",
  "GP11brahmppu:2845": "ity ete hi mayā proktā maryādāparvatā dvijāḥ /",
  "GP11brahmppu:2846": "jaṭharāvasthitā meror yeṣāṃ dvau dvau caturdiśam // BrP_18.51 //",
  "GP11brahmppu:2847": "meroś caturdiśaṃ ye tu proktāḥ kesaraparvatāḥ /",
  "GP11brahmppu:2848": "śītāntādyā dvijās teṣām atīva hi manoharāḥ // BrP_18.52 //",
  "GP11brahmppu:2849": "śailānām antaradroṇyaḥ siddhacāraṇasevitāḥ /",
  "GP11brahmppu:2850": "suramyāṇi tathā tāsu kānanāni purāṇi ca // BrP_18.53 //",
  "GP11brahmppu:2851": "lakṣmīviṣṇvagnisūryendra- devānāṃ munisattamāḥ /",
  "GP11brahmppu:2852": "tāsv āyatanavaryāṇi juṣṭāni narakiṃnaraiḥ // BrP_18.54 //",
  "GP11brahmppu:2853": "gandharvayakṣarakṣāṃsi tathā daiteyadānavāḥ /",
  "GP11brahmppu:2854": "krīḍanti tāsu ramyāsu śailadroṇīṣv aharniśam // BrP_18.55 //",
  "GP11brahmppu:2855": "bhaumā hy ete smṛtāḥ svargā dharmiṇām ālayā dvijāḥ /",
  "GP11brahmppu:2856": "naiteṣu pāpakartāro yānti janmaśatair api // BrP_18.56 //",
  "GP11brahmppu:2857": "bhadrāśve bhagavān viṣṇur āste hayaśirā dvijāḥ /",
  "GP11brahmppu:2858": "vārāhaḥ ketumāle tu bhārate kūrmarūpadhṛk // BrP_18.57 //",
  "GP11brahmppu:2859": "matsyarūpaś ca govindaḥ kuruṣv āste sanātanaḥ /",
  "GP11brahmppu:2860": "viśvarūpeṇa sarvatra sarvaḥ sarveśvaro hariḥ // BrP_18.58 //",
  "GP11brahmppu:2861": "sarvasyādhārabhūto 'sau dvijā āste 'khilātmakaḥ /",
  "GP11brahmppu:2862": "yāni kiṃpuruṣādyāni varṣāṇy aṣṭau dvijottamāḥ // BrP_18.59 //",
  "GP11brahmppu:2863": "na teṣu śoko nāyāso nodvegaḥ kṣudbhayādikam /",
  "GP11brahmppu:2864": "susthāḥ prajā nirātaṅkāḥ sarvaduḥkhavivarjitāḥ // BrP_18.60 //",
  "GP11brahmppu:2865": "daśadvādaśavarṣāṇāṃ sahasrāṇi sthirāyuṣaḥ /",
  "GP11brahmppu:2866": "naiteṣu bhaumāny anyāni kṣutpipāsādi no dvijāḥ // BrP_18.61 //",
  "GP11brahmppu:2867": "kṛtatretādikā naiva teṣu sthāneṣu kalpanā /",
  "GP11brahmppu:2868": "sarveṣv eteṣu varṣeṣu sapta sapta kulācalāḥ /",
  "GP11brahmppu:2869": "nadyaś ca śataśas tebhyaḥ prasūtā yā dvijottamāḥ // BrP_18.62 //",
  "GP11brahmppu:2870": "{lomaharṣaṇa uvāca: }",
  "GP11brahmppu:2871": "uttareṇa samudrasya himādreś caiva dakṣiṇe /",
  "GP11brahmppu:2872": "varṣaṃ tad bhārataṃ nāma bhāratī yatra saṃtatiḥ // BrP_19.1 //",
  "GP11brahmppu:2873": "navayojanasāhasro vistāraś ca dvijottamāḥ /",
  "GP11brahmppu:2874": "karmabhūmir iyaṃ svargam apavargaṃ ca pṛcchatām // BrP_19.2 //",
  "GP11brahmppu:2875": "mahendro malayaḥ sahyaḥ śuktimān ṛkṣaparvataḥ /",
  "GP11brahmppu:2876": "vindhyaś ca pāriyātraś ca saptātra kulaparvatāḥ // BrP_19.3 //",
  "GP11brahmppu:2877": "ataḥ saṃprāpyate svargo muktim asmāt prayāti vai /",
  "GP11brahmppu:2878": "tiryaktvaṃ narakaṃ cāpi yānty ataḥ puruṣā dvijāḥ // BrP_19.4 //",
  "GP11brahmppu:2879": "itaḥ svargaś ca mokṣaś ca madhyaṃ cānte ca gacchati /",
  "GP11brahmppu:2880": "na khalv anyatra martyānāṃ karma bhūmau vidhīyate // BrP_19.5 //",
  "GP11brahmppu:2881": "bhāratasyāsya varṣasya nava bhedān niśāmaya /",
  "GP11brahmppu:2882": "indradvīpaḥ kasetumāṃs tāmraparṇo gabhastimān // BrP_19.6 //",
  "GP11brahmppu:2883": "nāgadvīpas tathā saumyo gandharvas tv atha vāruṇaḥ /",
  "GP11brahmppu:2884": "ayaṃ tu navamas teṣāṃ dvīpaḥ sāgarasaṃvṛtaḥ // BrP_19.7 //",
  "GP11brahmppu:2885": "yojanānāṃ sahasraṃ ca dvīpo 'yaṃ dakṣiṇottarāt /",
  "GP11brahmppu:2886": "pūrve kirātās tiṣṭhanti paścime yavanāḥ sthitāḥ // BrP_19.8 //",
  "GP11brahmppu:2887": "brāhmaṇāḥ kṣatriyā vaiśyā madhye śūdrāś ca bhāgaśaḥ /",
  "GP11brahmppu:2888": "ijyāyuddhavaṇijyādya- vṛttimanto vyavasthitāḥ // BrP_19.9 //",
  "GP11brahmppu:2889": "śatadrucandrabhāgādyā himavatpādaniḥsṛtāḥ /",
  "GP11brahmppu:2890": "vedasmṛtimukhāś cānyāḥ pāriyātrodbhavā mune // BrP_19.10 //",
  "GP11brahmppu:2891": "narmadāsuramādyāś ca nadyo vindhyaviniḥsṛtāḥ /",
  "GP11brahmppu:2892": "tāpīpayoṣṇīnirvindhyā- kāverīpramukhā nadīḥ // BrP_19.11 //",
  "GP11brahmppu:2893": "ṛkṣapādodbhavā hy etāḥ śrutāḥ pāpaṃ haranti yāḥ /",
  "GP11brahmppu:2894": "godāvarībhīmarathī- kṛṣṇaveṇyādikās tathā // BrP_19.12 //",
  "GP11brahmppu:2895": "sahyapādodbhavā nadyaḥ smṛtāḥ pāpabhayāpahāḥ /",
  "GP11brahmppu:2896": "kṛtamālātāmraparṇī- pramukhā malayodbhavāḥ // BrP_19.13 //",
  "GP11brahmppu:2897": "trisāṃdhyarṣikulyādyā- mahendraprabhavāḥ smṛtāḥ /",
  "GP11brahmppu:2898": "ṛṣikulyākumārādyāḥ śuktimatpādasaṃbhavāḥ // BrP_19.14 //",
  "GP11brahmppu:2899": "āsāṃ nadyupanadyaś ca santy anyās tu sahasraśaḥ /",
  "GP11brahmppu:2900": "tāsv ime kurupañcāla- madhyadeśādayo janāḥ // BrP_19.15 //",
  "GP11brahmppu:2901": "pūrvadeśādikāś caiva kāmarūpanivāsinaḥ /",
  "GP11brahmppu:2902": "pauṇḍrāḥ kaliṅgā magadhā dākṣiṇātyāś ca sarvaśaḥ // BrP_19.16 //",
  "GP11brahmppu:2903": "tathā parāntyāḥ saurāṣṭrāḥ śūdrābhīrās tathārbudāḥ /",
  "GP11brahmppu:2904": "mārukā mālavāś caiva pāriyātranivāsinaḥ // BrP_19.17 //",
  "GP11brahmppu:2905": "sauvīrāḥ saindhavāpannāḥ śālvāḥ śākalavāsinaḥ /",
  "GP11brahmppu:2906": "madrārāmās tathāmbaṣṭhāḥ pārasīkādayas tathā // BrP_19.18 //",
  "GP11brahmppu:2907": "āsāṃ pibanti salilaṃ vasanti saritāṃ sadā /",
  "GP11brahmppu:2908": "samopetā mahābhāga hṛṣṭapuṣṭajanākulāḥ // BrP_19.19 //",
  "GP11brahmppu:2909": "vasanti bhārate varṣe yugāny atra mahāmune /",
  "GP11brahmppu:2910": "kṛtaṃ tretā dvāparaṃ ca kaliś cānyatra na kvacit // BrP_19.20 //",
  "GP11brahmppu:2911": "tapas tapyanti yatayo juhvate cātra yajvinaḥ /",
  "GP11brahmppu:2912": "dānāni cātra dīyante paralokārtham ādarāt // BrP_19.21 //",
  "GP11brahmppu:2913": "puruṣair yajñapuruṣo jambūdvīpe sadejyate /",
  "GP11brahmppu:2914": "yajñair yajñamayo viṣṇur anyadvīpeṣu cānyathā // BrP_19.22 //",
  "GP11brahmppu:2915": "atrāpi bhārataṃ śreṣṭhaṃ jambūdvīpe mahāmune /",
  "GP11brahmppu:2916": "yato hi karmabhūr eṣā yato 'nyā bhogabhūmayaḥ // BrP_19.23 //",
  "GP11brahmppu:2917": "atra janmasahasrāṇāṃ sahasrair api sattama /",
  "GP11brahmppu:2918": "kadācil labhate jantur mānuṣyaṃ puṇyasaṃcayan // BrP_19.24 //",
  "GP11brahmppu:2919": "gāyanti devāḥ kila gītakāni BrP_19.25a",
  "GP11brahmppu:2920": "dhanyās tu ye bhāratabhūmibhāge BrP_19.25b",
  "GP11brahmppu:2921": "svargāpavargāspadahetubhūte BrP_19.25c",
  "GP11brahmppu:2922": "bhavanti bhūyaḥ puruṣā manuṣyāḥ BrP_19.25d",
  "GP11brahmppu:2923": "karmāṇy asaṃkalpitatatphalāni BrP_19.26a",
  "GP11brahmppu:2924": "saṃnyasya viṣṇau paramātmarūpe BrP_19.26b",
  "GP11brahmppu:2925": "avāpya tāṃ karmamahīm anante BrP_19.26c",
  "GP11brahmppu:2926": "tasmiṃl layaṃ ye tv amalāḥ prayānti BrP_19.26d",
  "GP11brahmppu:2927": "jānīma no tatkūvayaṃ vilīne BrP_19.27a",
  "GP11brahmppu:2928": "svargaprade karmaṇi dehabandham BrP_19.27b",
  "GP11brahmppu:2929": "prāpsyanti dhanyāḥ khalu te manuṣyā BrP_19.27c",
  "GP11brahmppu:2930": "ye bhāratenendriyaviprahīnāḥ BrP_19.27d",
  "GP11brahmppu:2931": "navavarṣaṃ ca bho viprā jambūdvīpam idaṃ mayā /",
  "GP11brahmppu:2932": "lakṣayojanavistāraṃ saṃkṣepāt kathitaṃ dvijāḥ // BrP_19.28 //",
  "GP11brahmppu:2933": "jambūdvīpaṃ samāvṛtya lakṣayojanavistaraḥ /",
  "GP11brahmppu:2934": "bho dvijā valayākāraḥ sthitaḥ kṣīrodadhir bahiḥ // BrP_19.29 //",
  "GP11brahmppu:2935": "{lomaharṣaṇa uvāca: }",
  "GP11brahmppu:2936": "kṣārodena yathā dvīpo jambūsaṃjño 'bhiveṣṭitaḥ /",
  "GP11brahmppu:2937": "saṃveṣṭya kṣāram udadhiṃ plakṣadvīpas tathā sthitaḥ // BrP_20.1 //",
  "GP11brahmppu:2938": "jambūdvīpasya vistāraḥ śatasāhasrasaṃmitaḥ /",
  "GP11brahmppu:2939": "sa eva dviguṇo viprāḥ plakṣadvīpe 'py udāhṛtaḥ // BrP_20.2 //",
  "GP11brahmppu:2940": "sapta medhātitheḥ putrāḥ plakṣadvīpeśvarasya vai /",
  "GP11brahmppu:2941": "śreṣṭhaḥ śāntabhayo nāma śiśiras tadanantaram // BrP_20.3 //",
  "GP11brahmppu:2942": "sukhodayas tathānandaḥ śivaḥ kṣemaka eva ca /",
  "GP11brahmppu:2943": "dhruvaś ca saptamas teṣāṃ plakṣadvīpeśvarā hi te // BrP_20.4 //",
  "GP11brahmppu:2944": "pūrvaṃ śāntabhayaṃ varṣaṃ śiśiraṃ sukhadaṃ tathā /",
  "GP11brahmppu:2945": "ānandaṃ ca śivaṃ caiva kṣemakaṃ dhruvam eva ca // BrP_20.5 //",
  "GP11brahmppu:2946": "maryādākārakās teṣāṃ tathānye varṣaparvatāḥ /",
  "GP11brahmppu:2947": "saptaiva teṣāṃ nāmāni śṛṇudhvaṃ munisattamāḥ // BrP_20.6 //",
  "GP11brahmppu:2948": "gomedaś caiva candraś ca nārado dandubhis tathā /",
  "GP11brahmppu:2949": "somakaḥ sumanāḥ śailo vaibhrājaś caiva saptamaḥ // BrP_20.7 //",
  "GP11brahmppu:2950": "varṣācaleṣu ramyeṣu varṣeṣv eteṣu cānaghāḥ /",
  "GP11brahmppu:2951": "vasanti devagandharva- sahitāḥ sahitaṃ prajāḥ // BrP_20.8 //",
  "GP11brahmppu:2952": "teṣu puṇyā janapadā vīrā na mriyate janaḥ /",
  "GP11brahmppu:2953": "nādhayo vyādhayo vāpi sarvakālasukhaṃ hi tat // BrP_20.9 //",
  "GP11brahmppu:2954": "teṣāṃ nadyaś ca saptaiva varṣāṇāṃ tu samudragāḥ /",
  "GP11brahmppu:2955": "nāmatas tāḥ pravakṣyāmi śrutāḥ pāpaṃ haranti yāḥ // BrP_20.10 //",
  "GP11brahmppu:2956": "anutaptā śikhā caiva viprāśā tridivā kramuḥ /",
  "GP11brahmppu:2957": "amṛtā sukṛtā caiva saptaitās tatra nimnagāḥ // BrP_20.11 //",
  "GP11brahmppu:2958": "ete śailās tathā nadyaḥ pradhānāḥ kathitā dvijāḥ /",
  "GP11brahmppu:2959": "kṣudranadyas tathā śailās tatra santi sahasraśaḥ // BrP_20.12 //",
  "GP11brahmppu:2960": "tāḥ pibanti sadā hṛṣṭā nadīr janapadās tu te /",
  "GP11brahmppu:2961": "avasarpiṇī nadī teṣāṃ na caivotsarpiṇī dvijāḥ // BrP_20.13 //",
  "GP11brahmppu:2962": "na teṣv asti yugāvasthā teṣu sthāneṣu saptasu /",
  "GP11brahmppu:2963": "tretāyugasamaḥ kālaḥ sarvadaiva dvijottamāḥ // BrP_20.14 //",
  "GP11brahmppu:2964": "plakṣadvīpādike viprāḥ śākadvīpāntikeṣu vai /",
  "GP11brahmppu:2965": "pañcavarṣasahasrāṇi janā jīvanty anāmayāḥ // BrP_20.15 //",
  "GP11brahmppu:2966": "dharmaś caturvidhas teṣu varṇāśramavibhāgajaḥ /",
  "GP11brahmppu:2967": "varṇāś ca tatra catvāras tān budhāḥ pravadāmi vaḥ // BrP_20.16 //",
  "GP11brahmppu:2968": "āryakāḥ kuravaś caiva viviśvā bhāvinaś ca ye /",
  "GP11brahmppu:2969": "viprakṣatriyavaiśyās te śūdrāś ca munisattamāḥ // BrP_20.17 //",
  "GP11brahmppu:2970": "jambūvṛkṣapramāṇas tu tanmadhye sumahātaruḥ /",
  "GP11brahmppu:2971": "plakṣas tannāmasaṃjño 'yaṃ plakṣadvīpo dvijottamāḥ // BrP_20.18 //",
  "GP11brahmppu:2972": "ijyate tatra bhagavāṃs tair varṇair āryakādibhiḥ /",
  "GP11brahmppu:2973": "somarūpī jagatsraṣṭā sarvaḥ sarveśvaro hariḥ // BrP_20.19 //",
  "GP11brahmppu:2974": "plakṣadvīpapramāṇena plakṣadvīpaḥ samāvṛtaḥ /",
  "GP11brahmppu:2975": "tathaivekṣurasodena pariveṣānukāriṇā // BrP_20.20 //",
  "GP11brahmppu:2976": "ity etad vo muniśreṣṭhāḥ plakṣadvīpa udāhṛtaḥ /",
  "GP11brahmppu:2977": "saṃkṣepeṇa mayā bhūyaḥ śālmalaṃ taṃ nibodhata // BrP_20.21 //",
  "GP11brahmppu:2978": "śālmalasyeśvaro vīro vapuṣmāṃs tatsutā dvijāḥ /",
  "GP11brahmppu:2979": "teṣāṃ tu nāma saṃjñāni saptavarṣāṇi tāni vai // BrP_20.22 //",
  "GP11brahmppu:2980": "śveto 'tha haritaś caiva jīmūto rohitas tathā /",
  "GP11brahmppu:2981": "vaidyuto mānasaś caiva suprabhaś ca dvijottamāḥ // BrP_20.23 //",
  "GP11brahmppu:2982": "śālmanaś ca samudro 'sau dvīpenekṣurasodakaḥ /",
  "GP11brahmppu:2983": "vistārād dviguṇenātha sarvataḥ saṃvṛtaḥ sthitaḥ // BrP_20.24 //",
  "GP11brahmppu:2984": "tatrāpi parvatāḥ sapta vijñeyā ratnayonayaḥ /",
  "GP11brahmppu:2985": "varṣābhivyañjakās te tu tathā saptaiva nimnagāḥ // BrP_20.25 //",
  "GP11brahmppu:2986": "kumudaś connataś caiva tṛtīyas tu balāhakaḥ /",
  "GP11brahmppu:2987": "droṇo yatra mahauṣadhyaḥ sa caturtho mahīdharaḥ // BrP_20.26 //",
  "GP11brahmppu:2988": "kaṅkas tu pañcamaḥ ṣaṣṭho mahiṣaḥ saptamas tathā /",
  "GP11brahmppu:2989": "kakudmān parvatavaraḥ sarinnāmāny ato dvijāḥ // BrP_20.27 //",
  "GP11brahmppu:2990": "śroṇī toyā vitṛṣṇā ca candrā śukrā vimocanī /",
  "GP11brahmppu:2991": "nivṛttiḥ saptamī tāsāṃ smṛtās tāḥ pāpaśāntidāḥ // BrP_20.28 //",
  "GP11brahmppu:2992": "śvetaṃ ca lohitaṃ caiva jīmūtaṃ haritaṃ tathā /",
  "GP11brahmppu:2993": "vaidyutaṃ mānasaṃ caiva suprabhaṃ nāma saptamam // BrP_20.29 //",
  "GP11brahmppu:2994": "saptaitāni tu varṣāṇi cāturvarṇyayutāni ca /",
  "GP11brahmppu:2995": "varṇāś ca śālmale ye ca vasanty eṣu dvijottamāḥ // BrP_20.30 //",
  "GP11brahmppu:2996": "kapilāś cāruṇāḥ pītāḥ kṛṣṇāś caiva pṛthak pṛthak /",
  "GP11brahmppu:2997": "brāhmaṇāḥ kṣatriyā vaiśyāḥ śūdrāś caiva yajanti tam // BrP_20.31 //",
  "GP11brahmppu:2998": "bhagavantaṃ samastasya viṣṇum ātmānam avyayam /",
  "GP11brahmppu:2999": "vāyubhūtaṃ makhaśreṣṭhair yajvāno yajñasaṃsthitam // BrP_20.32 //",
  "GP11brahmppu:3000": "devānām atra sāṃnidhyam atīva sumanohare /",
  "GP11brahmppu:3001": "śālmaliś ca mahāvṛkṣo nāmanirvṛttikārakaḥ // BrP_20.33 //",
  "GP11brahmppu:3002": "eṣa dvīpaḥ samudreṇa surodena samāvṛtaḥ /",
  "GP11brahmppu:3003": "vistārāc chālmaleś caiva samena tu samantataḥ // BrP_20.34 //",
  "GP11brahmppu:3004": "surodakaḥ parivṛtaḥ kuśadvīpena sarvataḥ /",
  "GP11brahmppu:3005": "śālmalasya tu vistārād dviguṇena samantataḥ // BrP_20.35 //",
  "GP11brahmppu:3006": "jyotiṣmataḥ kuśadvīpe śṛṇudhvaṃ tasya putrakān /",
  "GP11brahmppu:3007": "udbhido veṇumāṃś caiva svairatho randhano dhṛtiḥ // BrP_20.36 //",
  "GP11brahmppu:3008": "prabhākaro 'tha kapilas tannāmnā varṣapaddhatiḥ /",
  "GP11brahmppu:3009": "tasyāṃ vasanti manujaiḥ saha daiteyadānavāḥ // BrP_20.37 //",
  "GP11brahmppu:3010": "tathaiva devagandharvā yakṣakiṃpuruṣādayaḥ /",
  "GP11brahmppu:3011": "varṇās tatrāpi catvāro nijānuṣṭhānatatparāḥ // BrP_20.38 //",
  "GP11brahmppu:3012": "daminaḥ śuṣmiṇaḥ snehā māndahāś ca dvijottamāḥ /",
  "GP11brahmppu:3013": "brāhmaṇāḥ kṣatriyā vaiśyāḥ śūdrāś cānukramoditāḥ // BrP_20.39 //",
  "GP11brahmppu:3014": "yathoktakarmakartṛtvāt svādhikārakṣayāya te /",
  "GP11brahmppu:3015": "tatra te tu kuśadvīpe brahmarūpaṃ janārdanam // BrP_20.40 //",
  "GP11brahmppu:3016": "yajantaḥ kṣapayanty ugram adhikāraphalapradam /",
  "GP11brahmppu:3017": "vidrumo hemaśailaś ca dyutimān puṣṭimāṃs tathā // BrP_20.41 //",
  "GP11brahmppu:3018": "kuśeśayo hariś caiva saptamo mandarācalaḥ /",
  "GP11brahmppu:3019": "varṣācalās tu saptaite dvīpe tatra dvijottamāḥ // BrP_20.42 //",
  "GP11brahmppu:3020": "nadyaś ca sapta tāsāṃ tu vakṣye nāmāny anukramāt /",
  "GP11brahmppu:3021": "dhūtapāpā śivā caiva pavitrā saṃmatis tathā // BrP_20.43 //",
  "GP11brahmppu:3022": "vidyud ambho mahī cānyā sarvapāpaharās tv imāḥ /",
  "GP11brahmppu:3023": "anyāḥ sahasraśas tatra kṣudranadyas tathācalāḥ // BrP_20.44 //",
  "GP11brahmppu:3024": "kuśadvīpe kuśastambaḥ saṃjñayā tasya tat smṛtam /",
  "GP11brahmppu:3025": "tatpramāṇena sa dvīpo ghṛtodena samāvṛtaḥ // BrP_20.45 //",
  "GP11brahmppu:3026": "ghṛtodaś ca samudro vai krauñcadvīpena saṃvṛtaḥ /",
  "GP11brahmppu:3027": "krauñcadvīpo muniśreṣṭhāḥ śrūyatāṃ cāparo mahān // BrP_20.46 //",
  "GP11brahmppu:3028": "kuśadvīpasya vistārād dviguṇo yasya vistaraḥ /",
  "GP11brahmppu:3029": "krauñcadvīpe dyutimataḥ putrāḥ sapta mahātmanaḥ // BrP_20.47 //",
  "GP11brahmppu:3030": "tannāmāni ca varṣāṇi teṣāṃ cakre mahāmanāḥ /",
  "GP11brahmppu:3031": "kuśago mandagaś coṣṇaḥ pīvaro 'thāndhakārakaḥ // BrP_20.48 //",
  "GP11brahmppu:3032": "muniś ca dundubhiś caiva saptaite tatsutā dvijāḥ /",
  "GP11brahmppu:3033": "tatrāpi devagandharva- sevitāḥ sumanoramāḥ // BrP_20.49 //",
  "GP11brahmppu:3034": "varṣācalā muniśreṣṭhās teṣāṃ nāmāni bho dvijāḥ /",
  "GP11brahmppu:3035": "krauñcaś ca vāmanaś caiva tṛtīyaś cāndhakārakaḥ // BrP_20.50 //",
  "GP11brahmppu:3036": "devavrato dhamaś caiva tathānyaḥ puṇḍarīkavān /",
  "GP11brahmppu:3037": "dundubhiś ca mahāśailo dviguṇās te parasparam // BrP_20.51 //",
  "GP11brahmppu:3038": "dvīpād dvīpeṣu ye śailās tathā dvīpāni te tathā /",
  "GP11brahmppu:3039": "varṣeṣv eteṣu ramyeṣu varṣaśailavareṣu ca // BrP_20.52 //",
  "GP11brahmppu:3040": "nivasanti nirātaṅkāḥ saha devagaṇaiḥ prajāḥ /",
  "GP11brahmppu:3041": "puṣkalā puṣkarā dhanyās te khyātāś ca dvijottamāḥ // BrP_20.53 //",
  "GP11brahmppu:3042": "brāhmaṇāḥ kṣatriyā vaiśyāḥ śūdrāś cānukramoditāḥ /",
  "GP11brahmppu:3043": "tatra nadyo muniśreṣṭhā yāḥ pibanti tu te sadā // BrP_20.54 //",
  "GP11brahmppu:3044": "sapta pradhānāḥ śataśas tathānyāḥ kṣudranimnagāḥ /",
  "GP11brahmppu:3045": "gaurī kumudvatī caiva saṃdhyā rātrir manojavā // BrP_20.55 //",
  "GP11brahmppu:3046": "khyātiś ca puṇḍarīkā ca saptaitā varṣanimnagāḥ /",
  "GP11brahmppu:3047": "tatrāpi varṇair bhagavān puṣkarādyair janārdanaḥ // BrP_20.56 //",
  "GP11brahmppu:3048": "dhyānayogai rudrarūpa ījyate yajñasaṃnidhau /",
  "GP11brahmppu:3049": "krauñcadvīpaḥ samudreṇa dadhimaṇḍodakena tu // BrP_20.57 //",
  "GP11brahmppu:3050": "āvṛtaḥ sarvataḥ krauñca- dvīpatulyena mānataḥ /",
  "GP11brahmppu:3051": "dadhimaṇḍodakaś cāpi śākadvīpena saṃvṛtaḥ // BrP_20.58 //",
  "GP11brahmppu:3052": "krauñcadvīpasya vistāra- dviguṇena dvijottamāḥ /",
  "GP11brahmppu:3053": "śākadvīpeśvarasyāpi bhavyasya sumahātmanaḥ // BrP_20.59 //",
  "GP11brahmppu:3054": "saptaiva tanayās teṣāṃ dadau varṣāṇi sapta saḥ /",
  "GP11brahmppu:3055": "jaladaś ca kumāraś ca sukumāro manīrakaḥ // BrP_20.60 //",
  "GP11brahmppu:3056": "kusamodaś ca modākiḥ saptamaś ca mahādrumaḥ /",
  "GP11brahmppu:3057": "tatsaṃjñāny eva tatrāpi sapta varṣāṇy anukramāt // BrP_20.61 //",
  "GP11brahmppu:3058": "tatrāpi parvatāḥ sapta varṣavicchedakārakāḥ /",
  "GP11brahmppu:3059": "pūrvas tatrodayagirir jaladhāras tathāparaḥ // BrP_20.62 //",
  "GP11brahmppu:3060": "tathā raivatakaḥ śyāmas tathaivāmbhogirir dvijāḥ /",
  "GP11brahmppu:3061": "āstikeyas tathā ramyaḥ kesarī parvatottamaḥ // BrP_20.63 //",
  "GP11brahmppu:3062": "śākaś cātra mahāvṛkṣaḥ siddhagandharvasevitaḥ /",
  "GP11brahmppu:3063": "yatpattravātasaṃsparśād āhlādo jāyate paraḥ // BrP_20.64 //",
  "GP11brahmppu:3064": "tatra puṇyā janapadāś cāturvarṇyasamanvitāḥ /",
  "GP11brahmppu:3065": "nivasanti mahātmāno nirātaṅkā nirāmayāḥ // BrP_20.65 //",
  "GP11brahmppu:3066": "nadyaś cātra mahāpuṇyāḥ sarvapāpabhayāpahāḥ /",
  "GP11brahmppu:3067": "sukumārī kumārī ca nalinī reṇukā ca yā // BrP_20.66 //",
  "GP11brahmppu:3068": "ikṣuś ca dhenukā caiva gabhastī saptamī tathā /",
  "GP11brahmppu:3069": "anyās tv ayutaśas tatra kṣudranadyo dvijottamāḥ // BrP_20.67 //",
  "GP11brahmppu:3070": "mahīdharās tathā santi śataśo 'tha sahasraśaḥ /",
  "GP11brahmppu:3071": "tāḥ pibanti mudā yuktā jaladādiṣu ye sthitāḥ // BrP_20.68 //",
  "GP11brahmppu:3072": "varṣeṣu ye janapadāś caturthārthasamanvitāḥ /",
  "GP11brahmppu:3073": "nadyaś cātra mahāpuṇyāḥ svargād abhyetya medinīm // BrP_20.69 //",
  "GP11brahmppu:3074": "dharmahānir na teṣv asti na saṃharṣo na śuk tathā /",
  "GP11brahmppu:3075": "maryādāvyutkramaś cāpi teṣu deśeṣu saptasu // BrP_20.70 //",
  "GP11brahmppu:3076": "magāś ca māgadhāś caiva mānasā mandagās tathā /",
  "GP11brahmppu:3077": "magā brāhmaṇabhūyiṣṭhā māgadhāḥ kṣatriyās tu te // BrP_20.71 //",
  "GP11brahmppu:3078": "vaiśyās tu mānasās teṣāṃ śūdrā jñeyās tu mandagāḥ /",
  "GP11brahmppu:3079": "śākadvīpe sthitair viṣṇuḥ sūryarūpadharo hariḥ // BrP_20.72 //",
  "GP11brahmppu:3080": "yathoktair ijyate samyak karmabhir niyatātmabhiḥ /",
  "GP11brahmppu:3081": "śākadvīpas tato viprāḥ kṣīrodena samantataḥ // BrP_20.73 //",
  "GP11brahmppu:3082": "śākadvīpapramāṇena valayeneva veṣṭitaḥ /",
  "GP11brahmppu:3083": "kṣīrābdhiḥ sarvato viprāḥ puṣkarākhyena veṣṭitaḥ // BrP_20.74 //",
  "GP11brahmppu:3084": "dvīpena śākadvīpāt tu dviguṇena samantataḥ /",
  "GP11brahmppu:3085": "puṣkare savanasyāpi mahāvīto 'bhavat sutaḥ // BrP_20.75 //",
  "GP11brahmppu:3086": "dhātakiś ca tayos tadvad dve varṣe nāmasaṃjñite /",
  "GP11brahmppu:3087": "mahāvītaṃ tathaivānyad dhātakīkhaṇḍasaṃjñitam // BrP_20.76 //",
  "GP11brahmppu:3088": "ekaś cātra mahābhāgāḥ prakhyāto varṣaparvataḥ /",
  "GP11brahmppu:3089": "mānasottarasaṃjño vai madhyato valayākṛtiḥ // BrP_20.77 //",
  "GP11brahmppu:3090": "yojanānāṃ sahasrāṇi ūrdhvaṃ pañcāśad ucchritaḥ /",
  "GP11brahmppu:3091": "tāvad eva ca vistīrṇaḥ sarvataḥ parimaṇḍalaḥ // BrP_20.78 //",
  "GP11brahmppu:3092": "puṣkaradvīpavalayaṃ madhyena vibhajann iva /",
  "GP11brahmppu:3093": "sthito 'sau tena vicchinnaṃ jātaṃ varṣadvayaṃ hi tat // BrP_20.79 //",
  "GP11brahmppu:3094": "valayākāram ekaikaṃ tayor madhye mahāgiriḥ /",
  "GP11brahmppu:3095": "daśavarṣasahasrāṇi tatra jīvanti mānavāḥ // BrP_20.80 //",
  "GP11brahmppu:3096": "nirāmayā viśokāś ca rāgadveṣavivarjitāḥ /",
  "GP11brahmppu:3097": "adhamottamau na teṣv āstāṃ- na vadhyavadhakau dvijāḥ // BrP_20.81 //",
  "GP11brahmppu:3098": "nerṣyāsūyā bhayaṃ roṣo doṣo lobhādikaṃ na ca /",
  "GP11brahmppu:3099": "mahāvītaṃ bahir varṣaṃ dhātakīkhaṇḍam antataḥ // BrP_20.82 //",
  "GP11brahmppu:3100": "mānasottaraśailasya devadaityādisevitam /",
  "GP11brahmppu:3101": "satyānṛte na tatrāstāṃ dvīpe puṣkarasaṃjñite // BrP_20.83 //",
  "GP11brahmppu:3102": "na tatra nadyaḥ śailā vā dvīpe varṣadvayānvite /",
  "GP11brahmppu:3103": "tulyaveṣās tu manujā devais tatraikarūpiṇaḥ // BrP_20.84 //",
  "GP11brahmppu:3104": "varṇāśramācārahīnaṃ dharmāharaṇavarjitam /",
  "GP11brahmppu:3105": "trayīvārttādaṇḍanīti- śuśrūṣārahitaṃ ca tat // BrP_20.85 //",
  "GP11brahmppu:3106": "varṣadvayaṃ tato viprā bhaumasvargo 'yam uttamaḥ /",
  "GP11brahmppu:3107": "sarvasya sukhadaḥ kālo jarārogavivarjitaḥ // BrP_20.86 //",
  "GP11brahmppu:3108": "puṣkare dhātakīkhaṇḍe mahāvīte ca vai dvijāḥ /",
  "GP11brahmppu:3109": "nyagrodhaḥ puṣkaradvīpe brahmaṇaḥ sthānam uttamam // BrP_20.87 //",
  "GP11brahmppu:3110": "tasmin nivasati brahmā pūjyamānaḥ surāsuraiḥ /",
  "GP11brahmppu:3111": "svādūdakenodadhinā puṣkaraḥ pariveṣṭitaḥ // BrP_20.88 //",
  "GP11brahmppu:3112": "samena puṣkarasyaiva vistārān maṇḍalāt tathā /",
  "GP11brahmppu:3113": "evaṃ dvīpāḥ samudrais tu sapta saptabhir āvṛtāḥ // BrP_20.89 //",
  "GP11brahmppu:3114": "dvīpaś caiva samudraś ca samānau dviguṇau parau /",
  "GP11brahmppu:3115": "payāṃsi sarvadā sarva- samudreṣu samāni vai // BrP_20.90 //",
  "GP11brahmppu:3116": "nyūnātiriktatā teṣāṃ kadācin naiva jāyate /",
  "GP11brahmppu:3117": "sthālīstham agnisaṃyogād udreki salilaṃ yathā // BrP_20.91 //",
  "GP11brahmppu:3118": "tathenduvṛddhau salilam ambhodhau munisattamāḥ /",
  "GP11brahmppu:3119": "anyūnānatiriktāś ca vardhanty āpo hrasanti ca // BrP_20.92 //",
  "GP11brahmppu:3120": "udayāstamane tv indoḥ pakṣayoḥ śuklakṛṣṇayoḥ /",
  "GP11brahmppu:3121": "daśottarāṇi pañcaiva aṅgulānāṃ śatāni ca // BrP_20.93 //",
  "GP11brahmppu:3122": "apāṃ vṛddhikṣayau dṛṣṭau sāmudrīṇāṃ dvijottamāḥ /",
  "GP11brahmppu:3123": "bhojanaṃ puṣkaradvīpe tatra svayam upasthitam // BrP_20.94 //",
  "GP11brahmppu:3124": "bhuñjanti ṣaḍrasaṃ viprāḥ prajāḥ sarvāḥ sadaiva hi /",
  "GP11brahmppu:3125": "svādūdakasya parito dṛśyate lokasaṃsthitiḥ // BrP_20.95 //",
  "GP11brahmppu:3126": "dviguṇā kāñcanī bhūmiḥ sarvajantuvivarjitā /",
  "GP11brahmppu:3127": "lokālokas tataḥ śailo yojanāyutavistṛtaḥ // BrP_20.96 //",
  "GP11brahmppu:3128": "ucchrayeṇāpi tāvanti sahasrāṇy āvalohi saḥ /",
  "GP11brahmppu:3129": "tatas tamaḥ samāvṛtya taṃ śailaṃ sarvataḥ sthitam // BrP_20.97 //",
  "GP11brahmppu:3130": "tamaś cāṇḍakaṭāhena samantāt pariveṣṭitam /",
  "GP11brahmppu:3131": "pañcāśatkoṭivistārā seyam urvī dvijottamāḥ // BrP_20.98 //",
  "GP11brahmppu:3132": "sahaivāṇḍakaṭāhena sadvīpā samahīdharā /",
  "GP11brahmppu:3133": "seyaṃ dhātrī vidhātrī ca sarvabhūtaguṇādhikā /",
  "GP11brahmppu:3134": "ādhārabhūtā jagatāṃ sarveṣāṃ sā dvijottamāḥ // BrP_20.99 //",
  "GP11brahmppu:3135": "{lomaharṣaṇa uvāca: }",
  "GP11brahmppu:3136": "vistāra eṣa kathitaḥ pṛthivyā munisattamāḥ /",
  "GP11brahmppu:3137": "saptatis tu sahasrāṇi taducchrāyo 'pi kathyate // BrP_21.1 //",
  "GP11brahmppu:3138": "daśasāhasram ekaikaṃ pātālaṃ munisattamāḥ /",
  "GP11brahmppu:3139": "atalaṃ vitalaṃ caiva nitalaṃ sutalaṃ tathā // BrP_21.2 //",
  "GP11brahmppu:3140": "talātalaṃ rasātalaṃ pātālaṃ cāpi saptamam /",
  "GP11brahmppu:3141": "kṛṣṇā śuklāruṇā pītā śarkarā śailakāñcanī // BrP_21.3 //",
  "GP11brahmppu:3142": "bhūmayo yatra viprendrā varaprāsādaśobhitāḥ /",
  "GP11brahmppu:3143": "teṣu dānavadaiteya- jātayaḥ śataśaḥ sthitāḥ // BrP_21.4 //",
  "GP11brahmppu:3144": "nāgānāṃ ca mahāṅgānāṃ jñātayaś ca dvijottamāḥ /",
  "GP11brahmppu:3145": "svarlokād api ramyāṇi pātālānīti nāradaḥ // BrP_21.5 //",
  "GP11brahmppu:3146": "prāha svargasadomadhye pātālebhyo gato divam /",
  "GP11brahmppu:3147": "āhlādakāriṇaḥ śubhrā maṇayo yatra suprabhāḥ // BrP_21.6 //",
  "GP11brahmppu:3148": "nāgābharaṇabhūṣāś ca pātālaṃ kena tatsamam /",
  "GP11brahmppu:3149": "daityadānavakanyābhir itaś cetaś ca śobhite // BrP_21.7 //",
  "GP11brahmppu:3150": "pātāle kasya na prītir vimuktasyāpi jāyate /",
  "GP11brahmppu:3151": "divārkaraśmayo yatra prabhās tanvanti nātapam // BrP_21.8 //",
  "GP11brahmppu:3152": "śaśinaś ca na śītāya niśi dyotāya kevalam /",
  "GP11brahmppu:3153": "bhakṣyabhojyamahāpāna- madamattaiś ca bhogibhiḥ // BrP_21.9 //",
  "GP11brahmppu:3154": "yatra na jñāyate kālo gato 'pi danujādibhiḥ /",
  "GP11brahmppu:3155": "vanāni nadyo ramyāṇi sarāṃsi kamalākarāḥ // BrP_21.10 //",
  "GP11brahmppu:3156": "puṃskokilādilāpāś ca manojñāny ambarāṇi ca /",
  "GP11brahmppu:3157": "bhūṣaṇāny atiramyāṇi gandhādyaṃ cānulepanam // BrP_21.11 //",
  "GP11brahmppu:3158": "vīṇāveṇumṛdaṅgānāṃ niḥsvanāś ca sadā dvijāḥ /",
  "GP11brahmppu:3159": "etāny anyāni ramyāṇi bhāgyabhogyāni dānavaiḥ // BrP_21.12 //",
  "GP11brahmppu:3160": "daityoragaiś ca bhujyante pātālāntaragocaraiḥ /",
  "GP11brahmppu:3161": "pātālānām adhaś cāste viṣṇor yā tāmasī tanuḥ // BrP_21.13 //",
  "GP11brahmppu:3162": "śeṣākhyā yadguṇān vaktuṃ na śaktā daityadānavāḥ /",
  "GP11brahmppu:3163": "yo 'nantaḥ paṭhyate siddhair devadevarṣipūjitaḥ // BrP_21.14 //",
  "GP11brahmppu:3164": "sahasraśirasā vyaktaḥ svastikāmalabhūṣaṇaḥ /",
  "GP11brahmppu:3165": "phaṇāmaṇisahasreṇa yaḥ sa vidyotayan diśaḥ // BrP_21.15 //",
  "GP11brahmppu:3166": "sarvān karoti nirvīryān hitāya jagato 'surān /",
  "GP11brahmppu:3167": "madāghūrṇitanetro 'sau yaḥ sadaivaikakuṇḍalaḥ // BrP_21.16 //",
  "GP11brahmppu:3168": "kirīṭī sragdharo bhāti sāgniśveta ivācalaḥ /",
  "GP11brahmppu:3169": "nīlavāsā madotsiktaḥ śvetahāropaśobhitaḥ // BrP_21.17 //",
  "GP11brahmppu:3170": "sābhragaṅgāprapāto 'sau kailāsādrir ivottamaḥ /",
  "GP11brahmppu:3171": "lāṅgalāsaktahastāgro bibhran muśalam uttamam // BrP_21.18 //",
  "GP11brahmppu:3172": "upāsyate svayaṃ kāntyā yo vāruṇyā ca mūrtayā /",
  "GP11brahmppu:3173": "kalpānte yasya vaktrebhyo viṣānalaśikhojjvalaḥ // BrP_21.19 //",
  "GP11brahmppu:3174": "saṃkarṣaṇātmako rudro niṣkramyātti jagattrayam /",
  "GP11brahmppu:3175": "sa bibhracchikharībhūtam aśeṣaṃ kṣitimaṇḍalam // BrP_21.20 //",
  "GP11brahmppu:3176": "āste pātālamūlasthaḥ śeṣo 'śeṣasurārcitaḥ /",
  "GP11brahmppu:3177": "tasya vīryaṃ prabhāvaś ca svarūpaṃ rūpam eva ca // BrP_21.21 //",
  "GP11brahmppu:3178": "nahi varṇayituṃ śakyaṃ jñātuṃ vā tridaśair api /",
  "GP11brahmppu:3179": "yasyaiṣā sakalā pṛthvī phaṇāmaṇiśikhāruṇā // BrP_21.22 //",
  "GP11brahmppu:3180": "āste kusumamāleva kas tadvīryaṃ vadiṣyati /",
  "GP11brahmppu:3181": "yadā vijṛmbhate 'nanto madāghūrṇitalocanaḥ // BrP_21.23 //",
  "GP11brahmppu:3182": "tadā calati bhūr eṣā sādritoyādhikānanā /",
  "GP11brahmppu:3183": "gandharvāpsarasaḥ siddhāḥ kiṃnaroragavāraṇāḥ // BrP_21.24 //",
  "GP11brahmppu:3184": "nāntaṃ guṇānāṃ gacchanti tato 'nanto 'yam avyayaḥ /",
  "GP11brahmppu:3185": "yasya nāgavadhūhastair lāpitaṃ haricandanam // BrP_21.25 //",
  "GP11brahmppu:3186": "muhuḥ śvāsānilāyastaṃ yāti dikpaṭavāsatām /",
  "GP11brahmppu:3187": "yam ārādhya purāṇarṣir gargo jyotīṃṣi tattvataḥ // BrP_21.26 //",
  "GP11brahmppu:3188": "jñātavān sakalaṃ caiva nimittapaṭhitaṃ phalam /",
  "GP11brahmppu:3189": "teneyaṃ nāgavaryeṇa śirasā vidhṛtā mahī /",
  "GP11brahmppu:3190": "bibharti sakalāṃl lokān sadevāsuramānuṣān // BrP_21.27 //",
  "GP11brahmppu:3191": "{lomaharṣaṇa uvāca: }",
  "GP11brahmppu:3192": "tataś cānantaraṃ viprā narakā rauravādayaḥ /",
  "GP11brahmppu:3193": "pāpino yeṣu pātyante tāñ śṛṇudhvaṃ dvijottamāḥ // BrP_22.1 //",
  "GP11brahmppu:3194": "rauravaḥ śaukaro rodhas tāno viśasanas tathā /",
  "GP11brahmppu:3195": "mahājvālas taptakuḍyo mahālobho vimohanaḥ // BrP_22.2 //",
  "GP11brahmppu:3196": "rudhirāndho vasātaptaḥ kṛmīśaḥ kṛmibhojanaḥ /",
  "GP11brahmppu:3197": "asipattravanaṃ kṛṣṇo lālābhakṣaś ca dāruṇaḥ // BrP_22.3 //",
  "GP11brahmppu:3198": "tathā pūyavahaḥ pāpo vahnijvālo hy adhaḥśirāḥ /",
  "GP11brahmppu:3199": "sadaṃśaḥ kṛṣṇasūtraś ca tamaś cāvīcir eva ca // BrP_22.4 //",
  "GP11brahmppu:3200": "śvabhojano 'thāpratiṣṭhoma- āvīciś ca tathāparaḥ /",
  "GP11brahmppu:3201": "ity evamādayaś cānye narakā bhṛśadāruṇāḥ // BrP_22.5 //",
  "GP11brahmppu:3202": "yamasya viṣaye ghorāḥ śastrāgniviṣadarśinaḥ /",
  "GP11brahmppu:3203": "patanti yeṣu puruṣāḥ pāpakarmaratāś ca ye // BrP_22.6 //",
  "GP11brahmppu:3204": "kūṭasākṣī tathā samyak pakṣapātena yo vadet /",
  "GP11brahmppu:3205": "yaś cānyad anṛtaṃ vakti sa naro yāti rauravam // BrP_22.7 //",
  "GP11brahmppu:3206": "bhrūṇahā purahantā ca goghnaś ca munisattamāḥ /",
  "GP11brahmppu:3207": "yānti te rauravaṃ ghoraṃ yaś cocchvāsanirodhakaḥ // BrP_22.8 //",
  "GP11brahmppu:3208": "surāpo brahmahā hartā suvarṇasya ca śūkare /",
  "GP11brahmppu:3209": "prayāti narake yaś ca taiḥ saṃsargam upaiti vai // BrP_22.9 //",
  "GP11brahmppu:3210": "rājanyavaiśyahā caiva tathaiva gurutalpagaḥ /",
  "GP11brahmppu:3211": "taptakumbhe svasṛgāmī hanti rājabhaṭaṃ ca yaḥ // BrP_22.10 //",
  "GP11brahmppu:3212": "mādhvīvikrayakṛn vadhya- pālaḥ kesaravikrayī /",
  "GP11brahmppu:3213": "taptalohe patanty ete yaś ca bhaktaṃ parityajet // BrP_22.11 //",
  "GP11brahmppu:3214": "sutāṃ snuṣāṃ cāpi gatvā mahājvāle nipātyate /",
  "GP11brahmppu:3215": "avamantā gurūṇāṃ yo yaś cākroṣṭā narādhamaḥ // BrP_22.12 //",
  "GP11brahmppu:3216": "vedadūṣayitā yaś ca vedavikrayakaś ca yaḥ /",
  "GP11brahmppu:3217": "agamyagāmī yaś ca syāt te yānti śabalaṃ dvijāḥ // BrP_22.13 //",
  "GP11brahmppu:3218": "cauro vimohe patati maryādādūṣakas tathā /",
  "GP11brahmppu:3219": "devadvijapitṛdveṣṭā ratnadūṣayitā ca yaḥ // BrP_22.14 //",
  "GP11brahmppu:3220": "sa yāti kṛmibhakṣye vai kṛmīśe tu duriṣṭikṛt /",
  "GP11brahmppu:3221": "pitṛdevātithīn yas tu paryaśnāti narādhamaḥ // BrP_22.15 //",
  "GP11brahmppu:3222": "lālābhakṣye sa yāty ugre śarakartā ca vedhake /",
  "GP11brahmppu:3223": "karoti karṇino yaś ca yaś ca khaḍgādikṛn naraḥ // BrP_22.16 //",
  "GP11brahmppu:3224": "prayānty ete viśasane narake bhṛśadāruṇe /",
  "GP11brahmppu:3225": "asatpratigrahītā ca narake yāty adhomukhe // BrP_22.17 //",
  "GP11brahmppu:3226": "ayājyayājakas tatra tathā nakṣatrasūcakaḥ /",
  "GP11brahmppu:3227": "kṛmipūye naraś caiko yāti miṣṭānnabhuk sadā // BrP_22.18 //",
  "GP11brahmppu:3228": "lākṣāmāṃsarasānāṃ ca tilānāṃ lavaṇasya ca /",
  "GP11brahmppu:3229": "vikretā brāhmaṇo yāti tam eva narakaṃ dvijāḥ // BrP_22.19 //",
  "GP11brahmppu:3230": "mārjārakukkuṭacchāga- śvavarāhavihaṃgamān /",
  "GP11brahmppu:3231": "poṣayan narakaṃ yāti tam eva dvijasattamāḥ // BrP_22.20 //",
  "GP11brahmppu:3232": "raṅgopajīvī kaivartaḥ kuṇḍāśī garadas tathā /",
  "GP11brahmppu:3233": "sūcī māhiṣikaś caiva parvagāmī ca yo dvijaḥ // BrP_22.21 //",
  "GP11brahmppu:3234": "agāradāhī mitraghnaḥ śakunigrāmayājakaḥ /",
  "GP11brahmppu:3235": "rudhirāndhe patanty ete somaṃ vikrīṇate ca ye // BrP_22.22 //",
  "GP11brahmppu:3236": "madhuhā grāmahantā ca yāti vaitaraṇīṃ naraḥ /",
  "GP11brahmppu:3237": "retaḥpānādikartāro maryādābhedinaś ca ye // BrP_22.23 //",
  "GP11brahmppu:3238": "te kṛcchre yānty aśaucāś ca kuhakājīvinaś ca ye /",
  "GP11brahmppu:3239": "asipattravanaṃ yāti vanacchedī vṛthaiva yaḥ // BrP_22.24 //",
  "GP11brahmppu:3240": "aurabhrikā mṛgavyādhā vahnijvāle patanti vai /",
  "GP11brahmppu:3241": "yānti tatraiva te viprā yaś cāpākeṣu vahnidaḥ // BrP_22.25 //",
  "GP11brahmppu:3242": "vratopalopako yaś ca svāśramād vicyutaś ca yaḥ /",
  "GP11brahmppu:3243": "saṃdaṃśayātanāmadhye patatas tāv ubhāv api // BrP_22.26 //",
  "GP11brahmppu:3244": "divā svapneṣu syandante ye narā brahmacāriṇaḥ /",
  "GP11brahmppu:3245": "putrair adhyāpitā ye tu te patanti śvabhojane // BrP_22.27 //",
  "GP11brahmppu:3246": "ete cānye ca narakāḥ śataśo 'tha sahasraśaḥ /",
  "GP11brahmppu:3247": "yeṣu duṣkṛtakarmāṇaḥ pacyante yātanāgatāḥ // BrP_22.28 //",
  "GP11brahmppu:3248": "tathaiva pāpāny etāni tathānyāni sahasraśaḥ /",
  "GP11brahmppu:3249": "bhujyante jātipuruṣair narakāntaragocaraiḥ // BrP_22.29 //",
  "GP11brahmppu:3250": "varṇāśramaviruddhaṃ ca karma kurvanti ye narāḥ /",
  "GP11brahmppu:3251": "karmaṇā manasā vācā nirayeṣu patanti te // BrP_22.30 //",
  "GP11brahmppu:3252": "adhaḥśirobhir dṛśyante nārakair divi devatāḥ /",
  "GP11brahmppu:3253": "devāś cādhomukhān sarvān adhaḥ paśyanti nārakān // BrP_22.31 //",
  "GP11brahmppu:3254": "sthāvarāḥ kṛmayo 'jvāś ca pakṣiṇaḥ paśavo narāḥ /",
  "GP11brahmppu:3255": "dhārmikās tridaśās tadvan mokṣiṇaś ca yathākramam // BrP_22.32 //",
  "GP11brahmppu:3256": "sahasrabhāgaḥ prathamād dvitīyo 'nukramāt tathā /",
  "GP11brahmppu:3257": "sarve hy ete mahābhāgā yāvan muktisamāśrayāḥ // BrP_22.33 //",
  "GP11brahmppu:3258": "yāvanto jantavaḥ svarge tāvanto narakaukasaḥ /",
  "GP11brahmppu:3259": "pāpakṛd yāti narakaṃ prāyaścittaparāṅmukhaḥ // BrP_22.34 //",
  "GP11brahmppu:3260": "pāpānām anurūpāṇi prāyaścittāni yad yathā /",
  "GP11brahmppu:3261": "tathā tathaiva saṃsmṛtya proktāni paramarṣibhiḥ // BrP_22.35 //",
  "GP11brahmppu:3262": "pāpe gurūṇi guruṇi svalpāny alpe ca tadvidaḥ /",
  "GP11brahmppu:3263": "prāyaścittāni viprendrā jaguḥ svāyaṃbhuvādayaḥ // BrP_22.36 //",
  "GP11brahmppu:3264": "prāyaścittāny aśeṣāṇi tapaḥkarmātmakāni vai /",
  "GP11brahmppu:3265": "yāni teṣām aśeṣāṇāṃ kṛṣṇānusmaraṇaṃ param // BrP_22.37 //",
  "GP11brahmppu:3266": "kṛte pāpe 'nutāpo vai yasya puṃsaḥ prajāyate /",
  "GP11brahmppu:3267": "prāyaścittaṃ tu tasyaikaṃ harisaṃsmaraṇaṃ param // BrP_22.38 //",
  "GP11brahmppu:3268": "prātar niśi tathā saṃdhyā- madhyāhnādiṣu saṃsmaran /",
  "GP11brahmppu:3269": "nārāyaṇam avāpnoti sadyaḥ pāpakṣayān naraḥ // BrP_22.39 //",
  "GP11brahmppu:3270": "viṣṇusaṃsmaraṇāt kṣīṇa- samastakleśasaṃcayaḥ /",
  "GP11brahmppu:3271": "muktiṃ prayāti bho viprā viṣṇos tasyānukīrtanāt // BrP_22.40 //",
  "GP11brahmppu:3272": "vāsudeve mano yasya japahomārcanādiṣu /",
  "GP11brahmppu:3273": "tasyāntarāyo viprendrā devendratvādikaṃ phalam // BrP_22.41 //",
  "GP11brahmppu:3274": "kva nākapṛṣṭhagamanaṃ punarāvṛttilakṣaṇam /",
  "GP11brahmppu:3275": "kva japo vāsudeveti muktibījam anuttamam // BrP_22.42 //",
  "GP11brahmppu:3276": "tasmād aharniśaṃ viṣṇuṃ saṃsmaran puruṣo dvijaḥ /",
  "GP11brahmppu:3277": "na yāti narakaṃ śuddhaḥ saṃkṣīṇākhilapātakaḥ // BrP_22.43 //",
  "GP11brahmppu:3278": "manaḥprītikaraḥ svargo narakas tadviparyayaḥ /",
  "GP11brahmppu:3279": "narakasvargasaṃjñe vai pāpapuṇye dvijottamāḥ // BrP_22.44 //",
  "GP11brahmppu:3280": "vastv ekam eva duḥkhāya sukhāyerṣyodayāya ca /",
  "GP11brahmppu:3281": "kopāya ca yatas tasmād vastu duḥkhātmakaṃ kutaḥ // BrP_22.45 //",
  "GP11brahmppu:3282": "tad eva prītaye bhūtvā punar duḥkhāya jāyate /",
  "GP11brahmppu:3283": "tad eva kopālayataḥ prasādāya ca jāyate // BrP_22.46 //",
  "GP11brahmppu:3284": "tasmād duḥkhātmakaṃ nāsti na ca kiṃcit sukhātmakam /",
  "GP11brahmppu:3285": "manasaḥ pariṇāmo 'yaṃ sukhaduḥkhādilakṣaṇaḥ // BrP_22.47 //",
  "GP11brahmppu:3286": "jñānam eva paraṃ brahmā- jñānaṃ bandhāya ceṣyate /",
  "GP11brahmppu:3287": "jñānātmakam idaṃ viśvaṃ na jñānād vidyate param // BrP_22.48 //",
  "GP11brahmppu:3288": "vidyāvidye hi bho viprā jñānam evāvadhāryatām /",
  "GP11brahmppu:3289": "evam etad mayākhyātaṃ bhavatāṃ maṇḍalaṃ bhuvaḥ // BrP_22.49 //",
  "GP11brahmppu:3290": "pātālāni ca sarvāṇi tathaiva narakā dvijāḥ /",
  "GP11brahmppu:3291": "samudrāḥ parvatāś caiva dvīpā varṣāṇi nimnagāḥ /",
  "GP11brahmppu:3292": "saṃkṣepāt sarvam ākhyātaṃ kiṃ bhūyaḥ śrotum icchatha // BrP_22.50 //",
  "GP11brahmppu:3293": "{munaya ūcuḥ: }",
  "GP11brahmppu:3294": "kathitaṃ bhavatā sarvam asmākaṃ sakalaṃ tathā /",
  "GP11brahmppu:3295": "bhuvarlokādikāṃl lokāñ śrotum icchāmahe vayam // BrP_23.1 //",
  "GP11brahmppu:3296": "tathaiva grahasaṃsthānaṃ pramāṇāni yathā tathā /",
  "GP11brahmppu:3297": "samācakṣva mahābhāga yathāval lomaharṣaṇa // BrP_23.2 //",
  "GP11brahmppu:3298": "{lomaharṣaṇa uvāca: }",
  "GP11brahmppu:3299": "ravicandramasor yāvan mayūkhair avabhāsyate /",
  "GP11brahmppu:3300": "sasamudrasaricchailā tāvatī pṛthivī smṛtā // BrP_23.3 //",
  "GP11brahmppu:3301": "yāvatpramāṇā pṛthivī vistāraparimaṇḍalā /",
  "GP11brahmppu:3302": "nabhas tāvatpramāṇaṃ hi vistāraparimaṇḍalam // BrP_23.4 //",
  "GP11brahmppu:3303": "bhūmer yojanalakṣe tu sauraṃ viprās tu maṇḍalam /",
  "GP11brahmppu:3304": "lakṣe divākarāc cāpi maṇḍalaṃ śaśinaḥ sthitam // BrP_23.5 //",
  "GP11brahmppu:3305": "pūrṇe śatasahasre tu yojanānāṃ niśākarāt /",
  "GP11brahmppu:3306": "nakṣatramaṇḍalaṃ kṛtsnam upariṣṭāt prakāśate // BrP_23.6 //",
  "GP11brahmppu:3307": "dvilakṣe cottare viprā budho nakṣatramaṇḍalāt /",
  "GP11brahmppu:3308": "tāvatpramāṇabhāge tu budhasyāpy uśanā sthitaḥ // BrP_23.7 //",
  "GP11brahmppu:3309": "aṅgārako 'pi śukrasya tatpramāṇe vyavasthitaḥ /",
  "GP11brahmppu:3310": "lakṣadvayena bhaumasya sthito devapurohitaḥ // BrP_23.8 //",
  "GP11brahmppu:3311": "saurir bṛhaspater ūrdhvaṃ dvilakṣe samavasthitaḥ /",
  "GP11brahmppu:3312": "saptarṣimaṇḍalaṃ tasmāl lakṣam ekaṃ dvijottamāḥ // BrP_23.9 //",
  "GP11brahmppu:3313": "ṛṣibhyas tu sahasrāṇāṃ śatād ūrdhvaṃ vyavasthitaḥ /",
  "GP11brahmppu:3314": "meḍhībhūtaḥ samastasya jyotiś cakrasya vai dhruvaḥ // BrP_23.10 //",
  "GP11brahmppu:3315": "trailokyam etat kathitaṃ saṃkṣepeṇa dvijottamāḥ /",
  "GP11brahmppu:3316": "ijyāphalasya bhūr eṣā ijyā cātra pratiṣṭhitā // BrP_23.11 //",
  "GP11brahmppu:3317": "dhruvād ūrdhvaṃ maharloko yatra te kalpavāsinaḥ /",
  "GP11brahmppu:3318": "ekayojanakoṭī tu maharloko vidhīyate // BrP_23.12 //",
  "GP11brahmppu:3319": "dve koṭyau tu jano loko yatra te brahmaṇaḥ sutāḥ /",
  "GP11brahmppu:3320": "sanandanādyāḥ kathitā viprāś cāmalacetasaḥ // BrP_23.13 //",
  "GP11brahmppu:3321": "caturguṇottaraṃ cordhvaṃ janalokāt tapaḥ smṛtam /",
  "GP11brahmppu:3322": "vairājā yatra te devāḥ sthitā dehavivarjitāḥ // BrP_23.14 //",
  "GP11brahmppu:3323": "ṣaḍguṇena tapolokāt satyaloko virājate /",
  "GP11brahmppu:3324": "apunarmārakaṃ yatra siddhādimunisevitam // BrP_23.15 //",
  "GP11brahmppu:3325": "pādagamyaṃ tu yat kiṃcid vastv asti pṛthivīmayam /",
  "GP11brahmppu:3326": "sa bhūrlokaḥ samākhyāto vistāro 'sya mayoditaḥ // BrP_23.16 //",
  "GP11brahmppu:3327": "bhūmisūryāntaraṃ yat tu siddhādimunisevitam /",
  "GP11brahmppu:3328": "bhuvarlokas tu so 'py ukto dvitīyo munisattamāḥ // BrP_23.17 //",
  "GP11brahmppu:3329": "dhruvasūryāntaraṃ yat tu niyutāni caturdaśa /",
  "GP11brahmppu:3330": "svarlokaḥ so 'pi kathito lokasaṃsthānacintakaiḥ // BrP_23.18 //",
  "GP11brahmppu:3331": "trailokyam etat kṛtakaṃ vipraiś ca paripaṭhyate /",
  "GP11brahmppu:3332": "janas tapas tathā satyam iti cākṛtakaṃ trayam // BrP_23.19 //",
  "GP11brahmppu:3333": "kṛtakākṛtako madhye maharloka iti smṛtaḥ /",
  "GP11brahmppu:3334": "śūnyo bhavati kalpānte yo 'ntaṃ na ca vinaśyati // BrP_23.20 //",
  "GP11brahmppu:3335": "ete sapta mahālokā mayā vaḥ kathitā dvijāḥ /",
  "GP11brahmppu:3336": "pātālāni ca saptaiva brahmāṇḍasyaiṣa vistaraḥ // BrP_23.21 //",
  "GP11brahmppu:3337": "etad aṇḍakaṭāhena tiryag ūrdhvam adhas tathā /",
  "GP11brahmppu:3338": "kapitthasya yathā bījaṃ sarvato vai samāvṛtam // BrP_23.22 //",
  "GP11brahmppu:3339": "daśottareṇa payasā dvijāś cāṇḍaṃ ca tad vṛtam /",
  "GP11brahmppu:3340": "sa cāmbuparivāro 'sau vahninā veṣṭito bahiḥ // BrP_23.23 //",
  "GP11brahmppu:3341": "vahnis tu vāyunā vāyur viprās tu nabhasāvṛtaḥ /",
  "GP11brahmppu:3342": "ākāśo 'pi muniśreṣṭhā mahatā pariveṣṭitaḥ // BrP_23.24 //",
  "GP11brahmppu:3343": "daśottarāṇy aśeṣāṇi viprāś caitāni sapta vai /",
  "GP11brahmppu:3344": "mahāntaṃ ca samāvṛtya pradhānaṃ samavasthitam // BrP_23.25 //",
  "GP11brahmppu:3345": "anantasya na tasyāntaḥ saṃkhyānaṃ cāpi vidyate /",
  "GP11brahmppu:3346": "tad anantam asaṃkhyātaṃ pramāṇenāpi vai yataḥ // BrP_23.26 //",
  "GP11brahmppu:3347": "hetubhūtam aśeṣasya prakṛtiḥ sā parā dvijāḥ /",
  "GP11brahmppu:3348": "aṇḍānāṃ tu sahasrāṇāṃ sahasrāṇy ayutāni ca // BrP_23.27 //",
  "GP11brahmppu:3349": "īdṛśānāṃ tathā tatra koṭikoṭiśatāni ca /",
  "GP11brahmppu:3350": "dāruṇy agnir yathā tailaṃ tile tadvat pumān iha // BrP_23.28 //",
  "GP11brahmppu:3351": "pradhāne 'vasthito vyāpī cetanātmanivedanaḥ /",
  "GP11brahmppu:3352": "pradhānaṃ ca pumāṃś caiva sarvabhūtānubhūtayā // BrP_23.29 //",
  "GP11brahmppu:3353": "viṣṇuśaktyā dvijaśreṣṭhā dhṛtau saṃśrayadharmiṇau /",
  "GP11brahmppu:3354": "tayoḥ saiva pṛthagbhāve kāraṇaṃ saṃśrayasya ca // BrP_23.30 //",
  "GP11brahmppu:3355": "kṣobhakāraṇabhūtā ca sargakāle dvijottamāḥ /",
  "GP11brahmppu:3356": "yathā śaityaṃ jale vāto bibharti kaṇikāgatam // BrP_23.31 //",
  "GP11brahmppu:3357": "jagac chaktis tathā viṣṇoḥ pradhānapuruṣātmakam /",
  "GP11brahmppu:3358": "yathā ca pādapo mūla- skandhaśākhādisaṃyutaḥ // BrP_23.32 //",
  "GP11brahmppu:3359": "ādyabījāt prabhavati bījāny anyāni vai tataḥ /",
  "GP11brahmppu:3360": "prabhavanti tatas tebhyo bhavanty anye pare drumāḥ // BrP_23.33 //",
  "GP11brahmppu:3361": "te 'pi tallakṣaṇadravya- kāraṇānugatā dvijāḥ /",
  "GP11brahmppu:3362": "evam avyākṛtāt pūrvaṃ jāyante mahadādayaḥ // BrP_23.34 //",
  "GP11brahmppu:3363": "viśeṣāntās tatas tebhyaḥ saṃbhavanti surādayaḥ /",
  "GP11brahmppu:3364": "tebhyaś ca putrās teṣāṃ tu putrāṇāṃ parame sutāḥ // BrP_23.35 //",
  "GP11brahmppu:3365": "bījād vṛkṣapraroheṇa yathā nāpacayas taroḥ /",
  "GP11brahmppu:3366": "bhūtānāṃ bhūtasargeṇa naivāsty apacayas tathā // BrP_23.36 //",
  "GP11brahmppu:3367": "saṃnidhānād yathākāśa- kālādyāḥ kāraṇaṃ taroḥ /",
  "GP11brahmppu:3368": "tathaivāpariṇāmena viśvasya bhagavān hariḥ // BrP_23.37 //",
  "GP11brahmppu:3369": "vrīhibīje yathā mūlaṃ nālaṃ pattrāṅkurau tathā /",
  "GP11brahmppu:3370": "kāṇḍakoṣās tathā puṣpaṃ kṣīraṃ tadvac ca taṇḍulaḥ // BrP_23.38 //",
  "GP11brahmppu:3371": "tuṣāḥ kaṇāś ca santo vai yānty āvirbhāvam ātmanaḥ /",
  "GP11brahmppu:3372": "prarohahetusāmagryam āsādya munisattamāḥ // BrP_23.39 //",
  "GP11brahmppu:3373": "tathā karmasv anekeṣu devādyās tanavaḥ sthitāḥ /",
  "GP11brahmppu:3374": "viṣṇuśaktiṃ samāsādya praroham upayānti vai // BrP_23.40 //",
  "GP11brahmppu:3375": "sa ca viṣṇuḥ paraṃ brahma yataḥ sarvam idaṃ jagat /",
  "GP11brahmppu:3376": "jagac ca yo yatra cedaṃ yasmin vilayam eṣyati // BrP_23.41 //",
  "GP11brahmppu:3377": "tad brahma paramaṃ dhāma sadasat paramaṃ padam /",
  "GP11brahmppu:3378": "yasya sarvam abhedena jagad etac carācaram // BrP_23.42 //",
  "GP11brahmppu:3379": "sa eva mūlaprakṛtir vyaktarūpī jagac ca saḥ /",
  "GP11brahmppu:3380": "tasminn eva layaṃ sarvaṃ yāti tatra ca tiṣṭhati // BrP_23.43 //",
  "GP11brahmppu:3381": "kartā kriyāṇāṃ sa ca ijyate kratuḥ BrP_23.44a",
  "GP11brahmppu:3382": "sa eva tatkarmaphalaṃ ca tasya yat BrP_23.44b",
  "GP11brahmppu:3383": "yugādi yasmāc ca bhaved aśeṣato BrP_23.44c",
  "GP11brahmppu:3384": "harer na kiṃcid vyatiriktam asti tat BrP_23.44d",
  "GP11brahmppu:3385": "{lomaharṣaṇa uvāca: }",
  "GP11brahmppu:3386": "tārāmayaṃ bhagavataḥ śiśumārākṛti prabhoḥ /",
  "GP11brahmppu:3387": "divi rūpaṃ harer yat tu tasya pucche sthito dhruvaḥ // BrP_24.1 //",
  "GP11brahmppu:3388": "saeṣa bhraman bhrāmayati candrādityādikān grahān /",
  "GP11brahmppu:3389": "bhramantam anu taṃ yānti nakṣatrāṇi ca cakravat // BrP_24.2 //",
  "GP11brahmppu:3390": "sūryācandramasau tārā nakṣatrāṇi grahaiḥ saha /",
  "GP11brahmppu:3391": "vātānīkamayair bandhair dhruve baddhāni tāni vai // BrP_24.3 //",
  "GP11brahmppu:3392": "śiśumārākṛti proktaṃ yad rūpaṃ jyotiṣāṃ divi /",
  "GP11brahmppu:3393": "nārāyaṇaḥ paraṃ dhāma tasyādhāraḥ svayaṃ hṛdi // BrP_24.4 //",
  "GP11brahmppu:3394": "uttānapādatanayas tam ārādhya prajāpatim /",
  "GP11brahmppu:3395": "sa tārāśiśumārasya dhruvaḥ pucche vyavasthitaḥ // BrP_24.5 //",
  "GP11brahmppu:3396": "ādhāraḥ śiśumārasya sarvādhyakṣo janārdanaḥ /",
  "GP11brahmppu:3397": "dhruvasya śiśumāraś ca dhruve bhānur vyavasthitaḥ // BrP_24.6 //",
  "GP11brahmppu:3398": "tad ādhāraṃ jagac cedaṃ sadevāsuramānuṣam /",
  "GP11brahmppu:3399": "yena viprā vidhānena tan me śṛṇuta sāṃpratam // BrP_24.7 //",
  "GP11brahmppu:3400": "vivasvān aṣṭabhir māsair grasaty apo rasātmikāḥ /",
  "GP11brahmppu:3401": "varṣaty ambu tataś cānnam annādam akhilaṃ jagat // BrP_24.8 //",
  "GP11brahmppu:3402": "vivasvān aṃśubhis tīkṣṇair ādāya jagato jalam /",
  "GP11brahmppu:3403": "somaṃ puṣyaty athenduś ca vāyunāḍīmayair divi // BrP_24.9 //",
  "GP11brahmppu:3404": "jalair vikṣipyate 'bhreṣu dhūmāgnyanilamūrtiṣu /",
  "GP11brahmppu:3405": "na bhraśyanti yatas tebhyo jalāny abhrāṇi tāny ataḥ // BrP_24.10 //",
  "GP11brahmppu:3406": "abhrasthāḥ prapatanty āpo vāyunā samudīritāḥ /",
  "GP11brahmppu:3407": "saṃskāraṃ kālajanitaṃ viprāś cāsādya nirmalāḥ // BrP_24.11 //",
  "GP11brahmppu:3408": "saritsamudrā bhaumās tu tathāpaḥ prāṇisaṃbhavāḥ /",
  "GP11brahmppu:3409": "catuṣprakārā bhagavān ādatte savitā dvijāḥ // BrP_24.12 //",
  "GP11brahmppu:3410": "ākāśagaṅgāsalilaṃ tathāhṛtya gabhastimān /",
  "GP11brahmppu:3411": "anabhragatam evorvyāṃ sadyaḥ kṣipati raśmibhiḥ // BrP_24.13 //",
  "GP11brahmppu:3412": "tasya saṃsparśanirdhūta- pāpapaṅko dvijottamāḥ /",
  "GP11brahmppu:3413": "na yāti narakaṃ martyo divyaṃ snānaṃ hi tat smṛtam // BrP_24.14 //",
  "GP11brahmppu:3414": "dṛṣṭasūryaṃ hi tad vāri pataty abhrair vinā divaḥ /",
  "GP11brahmppu:3415": "ākāśagaṅgāsalilaṃ tad gobhiḥ kṣipyate raveḥ // BrP_24.15 //",
  "GP11brahmppu:3416": "kṛttikādiṣu ṛkṣeṣu viṣameṣv ambu yad divaḥ /",
  "GP11brahmppu:3417": "dṛṣṭvārkaṃ patitaṃ jñeyaṃ tad gāṅgaṃ diggajohnitam // BrP_24.16 //",
  "GP11brahmppu:3418": "yugmarkṣeṣu tu yat toyaṃ pataty arkodgitaṃ divaḥ /",
  "GP11brahmppu:3419": "tat sūryaraśmibhiḥ sadyaḥ samādāya nirasyate // BrP_24.17 //",
  "GP11brahmppu:3420": "ubhayaṃ puṇyam atyarthaṃ nṛṇāṃ pāpaharaṃ dvijāḥ /",
  "GP11brahmppu:3421": "ākāśagaṅgāsalilaṃ divyaṃ snānaṃ dvijottamāḥ // BrP_24.18 //",
  "GP11brahmppu:3422": "yat tu meghaiḥ samutsṛṣṭaṃ vāri tat prāṇināṃ dvijāḥ /",
  "GP11brahmppu:3423": "puṣṇāty oṣadhayaḥ sarvā jīvanāyāmṛtaṃ hi tat // BrP_24.19 //",
  "GP11brahmppu:3424": "tena vṛddhiṃ parāṃ nītaḥ sakalaś cauṣadhīgaṇaḥ /",
  "GP11brahmppu:3425": "sādhakaḥ phalapākāntaḥ prajānāṃ tu prajāyate // BrP_24.20 //",
  "GP11brahmppu:3426": "tena yajñān yathāproktān mānavāḥ śāstracakṣuṣaḥ /",
  "GP11brahmppu:3427": "kurvate 'harahaś caiva devān āpyāyayanti te // BrP_24.21 //",
  "GP11brahmppu:3428": "evaṃ yajñāś ca vedāś ca varṇāś ca dvijapūrvakāḥ /",
  "GP11brahmppu:3429": "sarvadevanikāyāś ca paśubhūtagaṇāś ca ye // BrP_24.22 //",
  "GP11brahmppu:3430": "vṛṣṭyā dhṛtam idaṃ sarvaṃ jagat sthāvarajaṅgamam /",
  "GP11brahmppu:3431": "sāpi niṣpādyate vṛṣṭiḥ savitrā munisattamāḥ // BrP_24.23 //",
  "GP11brahmppu:3432": "ādhārabhūtaḥ savitur dhruvo munivarottamāḥ /",
  "GP11brahmppu:3433": "dhruvasya śiśumāro 'sau so 'pi nārāyaṇāśrayaḥ // BrP_24.24 //",
  "GP11brahmppu:3434": "hṛdi nārāyaṇas tasya śiśumārasya saṃsthitaḥ /",
  "GP11brahmppu:3435": "vibhartā sarvabhūtānām ādibhūtaḥ sanātanaḥ // BrP_24.25 //",
  "GP11brahmppu:3436": "evaṃ mayā muniśreṣṭhā brahmāṇḍaṃ samudāhṛtam /",
  "GP11brahmppu:3437": "bhūsamudrādibhir yuktaṃ kim anyac chrotum icchatha // BrP_24.26 //",
  "GP11brahmppu:3438": "{munaya ūcuḥ: }",
  "GP11brahmppu:3439": "pṛthivyāṃ yāni tīrthāni puṇyāny āyatanāni ca /",
  "GP11brahmppu:3440": "vaktum arhasi dharmajña śrotuṃ no vartate manaḥ // BrP_25.1 //",
  "GP11brahmppu:3441": "{lomaharṣaṇa uvāca: }",
  "GP11brahmppu:3442": "yasya hastau ca pādau ca manaś caiva susaṃyatam /",
  "GP11brahmppu:3443": "vidyā tapaś ca kīrtiś ca sa tīrthaphalam aśnute // BrP_25.2 //",
  "GP11brahmppu:3444": "mano viśuddhaṃ puruṣasya tīrthaṃ BrP_25.3a",
  "GP11brahmppu:3445": "vācāṃ tathā cendriyanigrahaś ca BrP_25.3b",
  "GP11brahmppu:3446": "etāni tīrthāni śarīrajāni BrP_25.3c",
  "GP11brahmppu:3447": "svargasya mārgaṃ pratibodhayanti BrP_25.3d",
  "GP11brahmppu:3448": "cittam antargataṃ duṣṭaṃ tīrthasnānair na śudhyati /",
  "GP11brahmppu:3449": "śataśo 'pi jalair dhautaṃ surābhāṇḍam ivāśuci // BrP_25.4 //",
  "GP11brahmppu:3450": "na tīrthāni na dānāni na vratāni na cāśramāḥ /",
  "GP11brahmppu:3451": "duṣṭāśayaṃ dambharuciṃ punanti vyutthitendriyam // BrP_25.5 //",
  "GP11brahmppu:3452": "indriyāṇi vaśe kṛtvā yatra yatra vasen naraḥ /",
  "GP11brahmppu:3453": "tatra tatra kurukṣetraṃ prayāgaṃ puṣkaraṃ tathā // BrP_25.6 //",
  "GP11brahmppu:3454": "tasmāc chṛṇudhvaṃ vakṣyāmi tīrthāny āyatanāni ca /",
  "GP11brahmppu:3455": "saṃkṣepeṇa muniśreṣṭhāḥ pṛthivyāṃ yāni kāni vai // BrP_25.7 //",
  "GP11brahmppu:3456": "vistareṇa na śakyante vaktuṃ varṣaśatair api /",
  "GP11brahmppu:3457": "prathamaṃ puṣkaraṃ tīrthaṃ naimiṣāraṇyam eva ca // BrP_25.8 //",
  "GP11brahmppu:3458": "prayāgaṃ ca pravakṣyāmi dharmāraṇyaṃ dvijottamāḥ /",
  "GP11brahmppu:3459": "dhenukaṃ campakāraṇyaṃ saindhavāraṇyam eva ca // BrP_25.9 //",
  "GP11brahmppu:3460": "puṇyaṃ ca magadhāraṇyaṃ daṇḍakāraṇyam eva ca /",
  "GP11brahmppu:3461": "gayā prabhāsaṃ śrītīrthaṃ divyaṃ kanakhalaṃ tathā // BrP_25.10 //",
  "GP11brahmppu:3462": "bhṛgutuṅgaṃ hiraṇyākṣaṃ bhīmāraṇyaṃ kuśasthalīm /",
  "GP11brahmppu:3463": "lohākulaṃ sakedāraṃ mandarāraṇyam eva ca // BrP_25.11 //",
  "GP11brahmppu:3464": "mahābalaṃ koṭitīrthaṃ sarvapāpaharaṃ tathā /",
  "GP11brahmppu:3465": "rūpatīrthaṃ śūkaravaṃ cakratīrthaṃ mahāphalam // BrP_25.12 //",
  "GP11brahmppu:3466": "yogatīrthaṃ somatīrthaṃ tīrthaṃ sāhoṭakaṃ tathā /",
  "GP11brahmppu:3467": "tīrthaṃ kokāmukhaṃ puṇyaṃ badarīśailam eva ca // BrP_25.13 //",
  "GP11brahmppu:3468": "somatīrthaṃ tuṅgakūṭaṃ tīrthaṃ skandāśramaṃ tathā /",
  "GP11brahmppu:3469": "koṭitīrthaṃ cāgnipadaṃ tīrthaṃ pañcaśikhaṃ tathā // BrP_25.14 //",
  "GP11brahmppu:3470": "dharmodbhavaṃ koṭitīrthaṃ tīrthaṃ bādhapramocanam /",
  "GP11brahmppu:3471": "gaṅgādvāraṃ pañcakūṭaṃ madhyakesaram eva ca // BrP_25.15 //",
  "GP11brahmppu:3472": "cakraprabhaṃ mataṅgaṃ ca kruśadaṇḍaṃ ca viśrutam /",
  "GP11brahmppu:3473": "daṃṣṭrākuṇḍaṃ viṣṇutīrthaṃ sārvakāmikam eva ca // BrP_25.16 //",
  "GP11brahmppu:3474": "tīrthaṃ matsyatilaṃ caiva badarī suprabhaṃ tathā /",
  "GP11brahmppu:3475": "brahmakuṇḍaṃ vahnikuṇḍaṃ tīrthaṃ satyapadaṃ tathā // BrP_25.17 //",
  "GP11brahmppu:3476": "catuḥsrotaś catuḥśṛṅgaṃ śailaṃ dvādaśadhārakam /",
  "GP11brahmppu:3477": "mānasaṃ sthūlaśṛṅgaṃ ca sthūladaṇḍaṃ tathorvaśī // BrP_25.18 //",
  "GP11brahmppu:3478": "lokapālaṃ manuvaraṃ somāhvaśailam eva ca /",
  "GP11brahmppu:3479": "sadāprabhaṃ merukuṇḍaṃ tīrthaṃ somābhiṣecanam // BrP_25.19 //",
  "GP11brahmppu:3480": "mahāsrotaṃ koṭarakaṃ pañcadhāraṃ tridhārakam /",
  "GP11brahmppu:3481": "saptadhāraikadhāraṃ ca tīrthaṃ cāmarakaṇṭakam // BrP_25.20 //",
  "GP11brahmppu:3482": "śālagrāmaṃ cakratīrthaṃ koṭidrumam anuttamam /",
  "GP11brahmppu:3483": "bilvaprabhaṃ devahradaṃ tīrthaṃ viṣṇuhradaṃ tathā // BrP_25.21 //",
  "GP11brahmppu:3484": "śaṅkhaprabhaṃ devakuṇḍaṃ tīrthaṃ vajrāyudhaṃ tathā /",
  "GP11brahmppu:3485": "agniprabhaṃ ca puṃnāgaṃ devaprabham anuttamam // BrP_25.22 //",
  "GP11brahmppu:3486": "vidyādharaṃ sagāndharvaṃ śrītīrthaṃ brahmaṇo hradam /",
  "GP11brahmppu:3487": "sātīrthaṃ lokapālākhyaṃ maṇipuragiriṃ tathā // BrP_25.23 //",
  "GP11brahmppu:3488": "tīrthaṃ pañcahradaṃ caiva puṇyaṃ piṇḍārakaṃ tathā /",
  "GP11brahmppu:3489": "malavyaṃ goprabhāvaṃ ca govaraṃ vaṭamūlakam // BrP_25.24 //",
  "GP11brahmppu:3490": "snānadaṇḍaṃ prayāgaṃ ca guhyaṃ viṣṇupadaṃ tathā /",
  "GP11brahmppu:3491": "kanyāśramaṃ vāyukuṇḍaṃ jambūmārgaṃ tathottamam // BrP_25.25 //",
  "GP11brahmppu:3492": "gabhastitīrthaṃ ca tathā yayātipatanaṃ śuci /",
  "GP11brahmppu:3493": "koṭitīrthaṃ bhadravaṭaṃ mahākālavanaṃ tathā // BrP_25.26 //",
  "GP11brahmppu:3494": "narmadātīrtham aparaṃ tīrthavajraṃ tathārbudam /",
  "GP11brahmppu:3495": "piṅgutīrthaṃ savāsiṣṭhaṃ tīrthaṃ ca pṛthasaṃgamam // BrP_25.27 //",
  "GP11brahmppu:3496": "tīrthaṃ daurvāsikaṃ nāma tathā piñjarakaṃ śubham /",
  "GP11brahmppu:3497": "ṛṣitīrthaṃ brahmatuṅgaṃ vasutīrthaṃ kumārikam // BrP_25.28 //",
  "GP11brahmppu:3498": "śakratīrthaṃ pañcanadaṃ reṇukātīrtham eva ca /",
  "GP11brahmppu:3499": "paitāmahaṃ ca vimalaṃ rudrapādaṃ tathottamam // BrP_25.29 //",
  "GP11brahmppu:3500": "maṇimattaṃ ca kāmākhyaṃ kṛṣṇatīrthaṃ kuśāvilam /",
  "GP11brahmppu:3501": "yajanaṃ yājanaṃ caiva tathaiva brahmavālukam // BrP_25.30 //",
  "GP11brahmppu:3502": "puṣpanyāsaṃ puṇḍarīkaṃ maṇipūraṃ tathottaram /",
  "GP11brahmppu:3503": "dīrghasattraṃ hayapadaṃ tīrthaṃ cānaśanaṃ tathā // BrP_25.31 //",
  "GP11brahmppu:3504": "gaṅgodbhedaṃ śivodbhedaṃ narmadodbhedam eva ca /",
  "GP11brahmppu:3505": "vastrāpadaṃ dāruvalaṃ chāyārohaṇam eva ca // BrP_25.32 //",
  "GP11brahmppu:3506": "siddheśvaraṃ mitravalaṃ kālikāśramam eva ca /",
  "GP11brahmppu:3507": "vaṭāvaṭaṃ bhadravaṭaṃ kauśāmbī ca divākaram // BrP_25.33 //",
  "GP11brahmppu:3508": "dvīpaṃ sārasvataṃ caiva vijayaṃ kāmadaṃ tathā /",
  "GP11brahmppu:3509": "rudrakoṭiṃ sumanasaṃ tīrthaṃ sadrāvanāmitam // BrP_25.34 //",
  "GP11brahmppu:3510": "syamantapañcakaṃ tīrthaṃ brahmatīrthaṃ sudarśanam /",
  "GP11brahmppu:3511": "satataṃ pṛthivīsarvaṃ pāriplavapṛthūdakau // BrP_25.35 //",
  "GP11brahmppu:3512": "daśāśvamedhikaṃ tīrthaṃ sarpijaṃ viṣayāntikam /",
  "GP11brahmppu:3513": "koṭitīrthaṃ pañcanadaṃ vārāhaṃ yakṣiṇīhradam // BrP_25.36 //",
  "GP11brahmppu:3514": "puṇḍarīkaṃ somatīrthaṃ muñjavaṭaṃ tathottamam /",
  "GP11brahmppu:3515": "badarīvanam āsīnaṃ ratnamūlakam eva ca // BrP_25.37 //",
  "GP11brahmppu:3516": "lokadvāraṃ pañcatīrthaṃ kapilātīrtham eva ca /",
  "GP11brahmppu:3517": "sūryatīrthaṃ śaṅkhinī ca gavāṃ bhavanam eva ca // BrP_25.38 //",
  "GP11brahmppu:3518": "tīrthaṃ ca yakṣarājasya brahmāvartaṃ sutīrthakam /",
  "GP11brahmppu:3519": "kāmeśvaraṃ mātritīrthaṃ tīrthaṃ śītavanaṃ tathā // BrP_25.39 //",
  "GP11brahmppu:3520": "snānalomāpahaṃ caiva māsasaṃsarakaṃ tathā /",
  "GP11brahmppu:3521": "daśāśvamedhaṃ kedāraṃ brahmodumbaram eva ca // BrP_25.40 //",
  "GP11brahmppu:3522": "saptarṣikuṇḍaṃ ca tathā tīrthaṃ devyāḥ sujambukam /",
  "GP11brahmppu:3523": "īṭāspadaṃ koṭikūṭaṃ kiṃdānaṃ kiṃjapaṃ tathā // BrP_25.41 //",
  "GP11brahmppu:3524": "kāraṇḍavaṃ cāvedhyaṃ ca triviṣṭapam athāparam /",
  "GP11brahmppu:3525": "pāṇiṣātaṃ miśrakaṃ ca madhūvaṭamanojavau // BrP_25.42 //",
  "GP11brahmppu:3526": "kauśikī devatīrthaṃ ca tīrthaṃ ca ṛṇamocanam /",
  "GP11brahmppu:3527": "divyaṃ ca nṛgadhūmākhyaṃ tīrthaṃ viṣṇupadaṃ tathā // BrP_25.43 //",
  "GP11brahmppu:3528": "amarāṇāṃ hradaṃ puṇyaṃ koṭitīrthaṃ tathāparam /",
  "GP11brahmppu:3529": "śrīkuñjaṃ śālitīrthaṃ ca naimiṣeyaṃ ca viśrutam // BrP_25.44 //",
  "GP11brahmppu:3530": "brahmasthānaṃ somatīrthaṃ kanyātīrthaṃ tathaiva ca /",
  "GP11brahmppu:3531": "brahmatīrthaṃ manastīrthaṃ tīrthaṃ vai kārupāvanam // BrP_25.45 //",
  "GP11brahmppu:3532": "saugandhikavanaṃ caiva maṇitīrthaṃ sarasvatī /",
  "GP11brahmppu:3533": "īśānatīrthaṃ pravaraṃ pāvanaṃ pāñcayajñikam // BrP_25.46 //",
  "GP11brahmppu:3534": "triśūladhāraṃ māhendraṃ devasthānaṃ kṛtālayam /",
  "GP11brahmppu:3535": "śākaṃbharī devatīrthaṃ suvarṇākhyaṃ kilaṃ hradam // BrP_25.47 //",
  "GP11brahmppu:3536": "kṣīraśravaṃ virūpākṣaṃ bhṛgutīrthaṃ kuśodbhavam /",
  "GP11brahmppu:3537": "brahmatīrthaṃ brahmayoniṃ nīlaparvatam eva ca // BrP_25.48 //",
  "GP11brahmppu:3538": "kubjāmbakaṃ bhadravaṭaṃ vasiṣṭhapadam eva ca /",
  "GP11brahmppu:3539": "svargadvāraṃ prajādvāraṃ kālikāśramam eva ca // BrP_25.49 //",
  "GP11brahmppu:3540": "rudrāvartaṃ sugandhāśvaṃ kapilāvanam eva ca /",
  "GP11brahmppu:3541": "bhadrakarṇahradaṃ caiva śaṅkukarṇahradaṃ tathā // BrP_25.50 //",
  "GP11brahmppu:3542": "saptasārasvataṃ caiva tīrtham auśanasaṃ tathā /",
  "GP11brahmppu:3543": "kapālamocanaṃ caiva avakīrṇaṃ ca kāmyakam // BrP_25.51 //",
  "GP11brahmppu:3544": "catuḥsāmudrikaṃ caiva śatakiṃ ca sahasrikam /",
  "GP11brahmppu:3545": "reṇukaṃ pañcavaṭakaṃ vimocanam athaujasam // BrP_25.52 //",
  "GP11brahmppu:3546": "sthāṇutīrthaṃ kuros tīrthaṃ svargadvāraṃ kuśadhvajam /",
  "GP11brahmppu:3547": "viśveśvaraṃ mānavakaṃ kūpaṃ nārāyaṇāśrayam // BrP_25.53 //",
  "GP11brahmppu:3548": "gaṅgāhradaṃ vaṭaṃ caiva badarīpāṭanaṃ tathā /",
  "GP11brahmppu:3549": "indramārgam ekarātraṃ kṣīrakāvāsam eva ca // BrP_25.54 //",
  "GP11brahmppu:3550": "somatīrthaṃ dadhīcaṃ ca śrutatīrthaṃ ca bho dvijāḥ /",
  "GP11brahmppu:3551": "koṭitīrthasthalīṃ caiva bhadrakālīhradaṃ tathā // BrP_25.55 //",
  "GP11brahmppu:3552": "arundhatīvanaṃ caiva brahmāvartaṃ tathottamam /",
  "GP11brahmppu:3553": "aśvavedī kubjāvanaṃ yamunāprabhavaṃ tathā // BrP_25.56 //",
  "GP11brahmppu:3554": "vīraṃ pramokṣaṃ sindhūttham ṛṣa kulyā sakṛttikam /",
  "GP11brahmppu:3555": "urvīsaṃkramaṇaṃ caiva māyāvidyodbhavaṃ tathā // BrP_25.57 //",
  "GP11brahmppu:3556": "mahāśramo vaitasikā- rūpaṃ sundarikāśramam /",
  "GP11brahmppu:3557": "bāhutīrthaṃ cārunadīṃ vimalāśokam eva ca // BrP_25.58 //",
  "GP11brahmppu:3558": "tīrthaṃ pañcanadaṃ caiva mārkaṇḍeyasya dhīmataḥ /",
  "GP11brahmppu:3559": "somatīrthaṃ sitodaṃ ca tīrthaṃ matsyodarīṃ tathā // BrP_25.59 //",
  "GP11brahmppu:3560": "sūryaprabhaṃ sūryatīrtham aśokavanam eva ca /",
  "GP11brahmppu:3561": "aruṇāspadaṃ kāmadaṃ ca śukratīrthaṃ savālukam // BrP_25.60 //",
  "GP11brahmppu:3562": "piśācamocanaṃ caiva subhadrāhradam eva ca /",
  "GP11brahmppu:3563": "kuṇḍaṃ vimaladaṇḍasya tīrthaṃ caṇḍeśvarasya ca // BrP_25.61 //",
  "GP11brahmppu:3564": "jyeṣṭhasthānahradaṃ caiva puṇyaṃ brahmasaraṃ tathā /",
  "GP11brahmppu:3565": "jaigīṣavyaguhā caiva harikeśavanaṃ tathā // BrP_25.62 //",
  "GP11brahmppu:3566": "ajāmukhasaraṃ caiva ghaṇṭākarṇahradaṃ tathā /",
  "GP11brahmppu:3567": "puṇḍarīkahradaṃ caiva vāpī karkoṭakasya ca // BrP_25.63 //",
  "GP11brahmppu:3568": "suvarṇasyodapānaṃ ca śvetatīrthahradaṃ tathā /",
  "GP11brahmppu:3569": "kuṇḍaṃ ghargharikāyāś ca śyāmakūpaṃ ca candrikā // BrP_25.64 //",
  "GP11brahmppu:3570": "śmaśānastambhakūpaṃ ca vināyakahradaṃ tathā /",
  "GP11brahmppu:3571": "kūpaṃ sindhūdbhavaṃ caiva puṇyaṃ brahmasaraṃ tathā // BrP_25.65 //",
  "GP11brahmppu:3572": "rudrāvāsaṃ tathā tīrthaṃ nāgatīrthaṃ pulomakam /",
  "GP11brahmppu:3573": "bhaktahradaṃ kṣīrasaraḥ pretādhāraṃ kumārakam // BrP_25.66 //",
  "GP11brahmppu:3574": "brahmāvartaṃ kuśāvartaṃ dadhikarṇodapānakam /",
  "GP11brahmppu:3575": "śṛṅgatīrthaṃ mahātīrthaṃ tīrthaśreṣṭhā mahānadī // BrP_25.67 //",
  "GP11brahmppu:3576": "divyaṃ brahmasaraṃ puṇyaṃ gayāśīrṣākṣayaṃ vaṭam /",
  "GP11brahmppu:3577": "dakṣiṇaṃ cottaraṃ caiva gomayaṃ rūpaśītikam // BrP_25.68 //",
  "GP11brahmppu:3578": "kapilāhradaṃ gṛdhravaṭaṃ sāvitrīhradam eva ca /",
  "GP11brahmppu:3579": "prabhāsanaṃ sītavanaṃ yonidvāraṃ ca dhenukam // BrP_25.69 //",
  "GP11brahmppu:3580": "dhanyakaṃ kokilākhyaṃ ca mataṅgahradam eva ca /",
  "GP11brahmppu:3581": "pitṛkūpaṃ rudratīrthaṃ śakratīrthaṃ sumālinam // BrP_25.70 //",
  "GP11brahmppu:3582": "brahmasthānaṃ saptakuṇḍaṃ maṇiratnahradaṃ tathā /",
  "GP11brahmppu:3583": "kauśikyaṃ bharataṃ caiva tīrthaṃ jyeṣṭhālikā tathā // BrP_25.71 //",
  "GP11brahmppu:3584": "viśveśvaraṃ kalpasaraḥ kanyāsaṃvetyam eva ca /",
  "GP11brahmppu:3585": "niścīvā prabhavaś caiva vasiṣṭhāśramam eva ca // BrP_25.72 //",
  "GP11brahmppu:3586": "devakūṭaṃ ca kūpaṃ ca vasiṣṭhāśramam eva ca /",
  "GP11brahmppu:3587": "vīrāśramaṃ brahmasaro brahmavīrāvakāpilī // BrP_25.73 //",
  "GP11brahmppu:3588": "kumāradhārā śrīdhārā gaurīśikharam eva ca /",
  "GP11brahmppu:3589": "śunaḥ kuṇḍo 'tha tīrthaṃ ca nanditīrthaṃ tathaiva ca // BrP_25.74 //",
  "GP11brahmppu:3590": "kumāravāsaṃ śrīvāsam aurvīśītārtham eva ca /",
  "GP11brahmppu:3591": "kumbhakarṇahradaṃ caiva kauśikīhradam eva ca // BrP_25.75 //",
  "GP11brahmppu:3592": "dharmatīrthaṃ kāmatīrthaṃ tīrtham uddālakaṃ tathā /",
  "GP11brahmppu:3593": "saṃdhyātīrthaṃ kāratoyaṃ kapilaṃ lohitārṇavam // BrP_25.76 //",
  "GP11brahmppu:3594": "śoṇodbhavaṃ vaṃśagulmam ṛṣabhaṃ kalatīrthakam /",
  "GP11brahmppu:3595": "puṇyāvatīhradaṃ tīrthaṃ tīrthaṃ badarikāśramam // BrP_25.77 //",
  "GP11brahmppu:3596": "rāmatīrthaṃ pitṛvanaṃ virajātīrtham eva ca /",
  "GP11brahmppu:3597": "mārkaṇḍeyavanaṃ caiva kṛṣṇatīrthaṃ tathā vaṭam // BrP_25.78 //",
  "GP11brahmppu:3598": "rohiṇīkūpapravaram indradyumnasaraṃ ca yat /",
  "GP11brahmppu:3599": "sānugartaṃ samāhendraṃ śrītīrthaṃ śrīnadaṃ tathā // BrP_25.79 //",
  "GP11brahmppu:3600": "iṣutīrthaṃ vārṣabhaṃ ca kāverīhradam eva ca /",
  "GP11brahmppu:3601": "kanyātīrthaṃ ca gokarṇaṃ gāyatrīsthānam eva ca // BrP_25.80 //",
  "GP11brahmppu:3602": "badarīhradam anyac ca madhyasthānaṃ vikarṇakam /",
  "GP11brahmppu:3603": "jātīhradaṃ devakūpaṃ kuśapravaṇam eva ca // BrP_25.81 //",
  "GP11brahmppu:3604": "sarvadevavrataṃ caiva kanyāśramahradaṃ tathā /",
  "GP11brahmppu:3605": "tathānyad vālakhilyānāṃ sapūrvāṇāṃ tathāparam // BrP_25.82 //",
  "GP11brahmppu:3606": "tathānyac ca maharṣīṇām akhaṇḍitahradaṃ tathā /",
  "GP11brahmppu:3607": "tīrtheṣv eteṣu vidhivat samyak śraddhāsamanvitaḥ // BrP_25.83 //",
  "GP11brahmppu:3608": "snānaṃ karoti yo martyaḥ sopavāso jitendriyaḥ /",
  "GP11brahmppu:3609": "devān ṛṣīn manuṣyāṃś ca pitṝn saṃtarpya ca kramāt // BrP_25.84 //",
  "GP11brahmppu:3610": "abhyarcya devatās tatra sthitvā ca rajanītrayam /",
  "GP11brahmppu:3611": "pṛthak pṛthak phalaṃ teṣu pratitīrtheṣu bho dvijāḥ // BrP_25.85 //",
  "GP11brahmppu:3612": "prāpnoti hayamedhasya naro nāsty atra saṃśayaḥ /",
  "GP11brahmppu:3613": "yas tv idaṃ śṛṇuyān nityaṃ tīrthamāhātmyam uttamam /",
  "GP11brahmppu:3614": "paṭhec ca śrāvayed vāpi sarvapāpaiḥ pramucyate // BrP_25.86 //",
  "GP11brahmppu:3615": "{munaya ūcuḥ: }",
  "GP11brahmppu:3616": "pṛthivyām uttamāṃ bhūmiṃ dharmakāmārthamokṣadām /",
  "GP11brahmppu:3617": "tīrthānām uttamaṃ tīrthaṃ brūhi no vadatāṃ vara // BrP_26.1 //",
  "GP11brahmppu:3618": "{lomaharṣaṇa uvāca: }",
  "GP11brahmppu:3619": "imaṃ praśnaṃ mama guruṃ papracchur munayaḥ purā /",
  "GP11brahmppu:3620": "tam ahaṃ saṃpravakṣyāmi yat pṛcchadhvaṃ dvijottamāḥ // BrP_26.2 //",
  "GP11brahmppu:3621": "svāśrame sumahāpuṇye nānāpuṣpopaśobhite /",
  "GP11brahmppu:3622": "nānādrumalatākīrṇe nānāmṛgagaṇair yute // BrP_26.3 //",
  "GP11brahmppu:3623": "puṃnāgaiḥ karṇikāraiś ca saralair devadārubhiḥ /",
  "GP11brahmppu:3624": "śālais tālais tamālaiś ca panasair dhavakhādiraiḥ // BrP_26.4 //",
  "GP11brahmppu:3625": "pāṭalāśokabakulaiḥ karavīraiḥ sacampakaiḥ /",
  "GP11brahmppu:3626": "anyaiś ca vividhair vṛkṣair nānāpuṣpopaśobhitaiḥ // BrP_26.5 //",
  "GP11brahmppu:3627": "kurukṣetre samāsīnaṃ vyāsaṃ matimatāṃ varam /",
  "GP11brahmppu:3628": "mahābhāratakartāraṃ sarvaśāstraviśāradam // BrP_26.6 //",
  "GP11brahmppu:3629": "adhyātmaniṣṭhaṃ sarvajñaṃ sarvabhūtahite ratam /",
  "GP11brahmppu:3630": "purāṇāgamavaktāraṃ vedavedāṅgapāragam // BrP_26.7 //",
  "GP11brahmppu:3631": "parāśarasutaṃ śāntaṃ padmapattrāyatekṣaṇam /",
  "GP11brahmppu:3632": "draṣṭum abhyāyayuḥ prītyā munayaḥ saṃśitavratāḥ // BrP_26.8 //",
  "GP11brahmppu:3633": "kaśyapo jamadagniś ca bharadvājo 'tha gautamaḥ /",
  "GP11brahmppu:3634": "vasiṣṭho jaiminir dhaumyo mārkaṇḍeyo 'tha vālmikiḥ // BrP_26.9 //",
  "GP11brahmppu:3635": "viśvāmitraḥ śatānando vātsyo gārgyo 'tha āsuriḥ /",
  "GP11brahmppu:3636": "sumantur bhārgavo nāma kaṇvo medhātithir guruḥ // BrP_26.10 //",
  "GP11brahmppu:3637": "māṇḍavyaś cyavano dhūmro hy asito devalas tathā /",
  "GP11brahmppu:3638": "maudgalyas tṛṇayajñaś ca pippalādo 'kṛtavraṇaḥ // BrP_26.11 //",
  "GP11brahmppu:3639": "saṃvartaḥ kauśiko raibhyo maitreyo haritas tathā /",
  "GP11brahmppu:3640": "śāṇḍilyaś ca vibhāṇḍaś ca durvāsā lomaśas tathā // BrP_26.12 //",
  "GP11brahmppu:3641": "nāradaḥ parvataś caiva vaiśaṃpāyanagālavau /",
  "GP11brahmppu:3642": "bhāskariḥ pūraṇaḥ sūtaḥ pulastyaḥ kapilas tathā // BrP_26.13 //",
  "GP11brahmppu:3643": "ulūkaḥ pulaho vāyur devasthānaś caturbhujaḥ /",
  "GP11brahmppu:3644": "sanatkumāraḥ pailaś ca kṛṣṇaḥ kṛṣṇānubhautikaḥ // BrP_26.14 //",
  "GP11brahmppu:3645": "etair munivaraiś cānyair vṛtaḥ satyavatīsutaḥ /",
  "GP11brahmppu:3646": "rarāja sa muniḥ śrīmān nakṣatrair iva candramāḥ // BrP_26.15 //",
  "GP11brahmppu:3647": "tān āgatān munīn sarvān pūjayām āsa vedavit /",
  "GP11brahmppu:3648": "te 'pi taṃ pratipūjyaiva kathāṃ cakruḥ parasparam // BrP_26.16 //",
  "GP11brahmppu:3649": "kathānte te muniśreṣṭhāḥ kṛṣṇaṃ satyavatīsutam /",
  "GP11brahmppu:3650": "papracchuḥ saṃśayaṃ sarve tapovananivāsinaḥ // BrP_26.17 //",
  "GP11brahmppu:3651": "{munaya ūcuḥ: }",
  "GP11brahmppu:3652": "mune vedāṃś ca śāstrāṇi purāṇāgamabhāratam /",
  "GP11brahmppu:3653": "bhūtaṃ bhavyaṃ bhaviṣyaṃ ca sarvaṃ jānāsi vāṅmayam // BrP_26.18 //",
  "GP11brahmppu:3654": "kaṣṭe 'smin duḥkhabahule niḥsāre bhavasāgare /",
  "GP11brahmppu:3655": "rāgagrāhākule raudre viṣayodakasaṃplave // BrP_26.19 //",
  "GP11brahmppu:3656": "indriyāvartakalile dṛṣṭormiśatasaṃkule /",
  "GP11brahmppu:3657": "mohapaṅkāvile durge lobhagambhīradustare // BrP_26.20 //",
  "GP11brahmppu:3658": "nimajjaj jagad ālokya nirālambam acetanam /",
  "GP11brahmppu:3659": "pṛcchāmas tvāṃ mahābhāgaṃ brūhi no munisattama // BrP_26.21 //",
  "GP11brahmppu:3660": "śreyaḥ kim atra saṃsāre bhairave lomaharṣaṇe /",
  "GP11brahmppu:3661": "upadeśapradānena lokān uddhartum arhasi // BrP_26.22 //",
  "GP11brahmppu:3662": "durlabhaṃ paramaṃ kṣetraṃ vaktum arhasi mokṣadam /",
  "GP11brahmppu:3663": "pṛthivyāṃ karmabhūmiṃ ca śrotum icchāmahe vayam // BrP_26.23 //",
  "GP11brahmppu:3664": "kṛtvā kila naraḥ samyak karma bhūmau yathoditam /",
  "GP11brahmppu:3665": "prāpnoti paramāṃ siddhiṃ narakaṃ ca vikarmataḥ // BrP_26.24 //",
  "GP11brahmppu:3666": "mokṣakṣetre tathā mokṣaṃ prāpnoti puruṣaḥ sudhīḥ /",
  "GP11brahmppu:3667": "tasmād brūhi mahāprājña yat pṛṣṭo 'si dvijottama // BrP_26.25 //",
  "GP11brahmppu:3668": "śrutvā tu vacanaṃ teṣāṃ munīnāṃ bhāvitātmanām /",
  "GP11brahmppu:3669": "vyāsaḥ provāca bhagavān bhūtabhavyabhaviṣyavit // BrP_26.26 //",
  "GP11brahmppu:3670": "{vyāsa uvāca: }",
  "GP11brahmppu:3671": "śṛṇudhvaṃ munayaḥ sarve vakṣyāmi yadi pṛcchatha /",
  "GP11brahmppu:3672": "yaḥ saṃvādo 'bhavat pūrvam ṛṣīṇāṃ brahmaṇā saha // BrP_26.27 //",
  "GP11brahmppu:3673": "merupṛṣṭhe tu vistīrṇe nānāratnavibhūṣite /",
  "GP11brahmppu:3674": "nānādrumalatākīrṇe nānāpuṣpopaśobhite // BrP_26.28 //",
  "GP11brahmppu:3675": "nānāpakṣirute ramye nānāprasavanākule /",
  "GP11brahmppu:3676": "nānāsattvasamākīrṇe nānāścaryasamanvite // BrP_26.29 //",
  "GP11brahmppu:3677": "nānāvarṇaśilākīrṇe nānādhātuvibhūṣite /",
  "GP11brahmppu:3678": "nānāmunijanākīrṇe nānāśramasamanvite // BrP_26.30 //",
  "GP11brahmppu:3679": "tatrāsīnaṃ jagannāthaṃ jagadyoniṃ caturmukham /",
  "GP11brahmppu:3680": "jagatpatiṃ jagadvandyaṃ jagadādhāram īśvaram // BrP_26.31 //",
  "GP11brahmppu:3681": "devadānavagandharvair yakṣavidyādharoragaiḥ /",
  "GP11brahmppu:3682": "munisiddhāpsarobhiś ca vṛtam anyair divālayaiḥ // BrP_26.32 //",
  "GP11brahmppu:3683": "kecit stuvanti taṃ devaṃ kecid gāyanti cāgrataḥ /",
  "GP11brahmppu:3684": "kecid vādyāni vādyante kecin nṛtyanti cāpare // BrP_26.33 //",
  "GP11brahmppu:3685": "evaṃ pramudite kāle sarvabhūtasamāgame /",
  "GP11brahmppu:3686": "nānākusumagandhāḍhye dakṣiṇānilasevite // BrP_26.34 //",
  "GP11brahmppu:3687": "bhṛgvādyās taṃ tadā devaṃ praṇipatya pitāmaham /",
  "GP11brahmppu:3688": "imam artham ṛṣivarāḥ papracchuḥ pitaraṃ dvijāḥ // BrP_26.35 //",
  "GP11brahmppu:3689": "{ṛṣaya ūcuḥ: }",
  "GP11brahmppu:3690": "bhagavañ śrotum icchāmaḥ karmabhūmiṃ mahītale /",
  "GP11brahmppu:3691": "vaktum arhasi deveśa mokṣakṣetraṃ ca durlabham // BrP_26.36 //",
  "GP11brahmppu:3692": "{vyāsa uvāca: }",
  "GP11brahmppu:3693": "teṣāṃ vacanam ākarṇya prāha brahmā sureśvaraḥ /",
  "GP11brahmppu:3694": "papracchus te yathā praśnaṃ tat sarvaṃ munisattamāḥ // BrP_26.37 //",
  "GP11brahmppu:3695": "{brahmovāca: }",
  "GP11brahmppu:3696": "śṛṇudhvaṃ munayaḥ sarve yad vo vakṣyāmi sāṃpratam /",
  "GP11brahmppu:3697": "purāṇaṃ vedasaṃbaddhaṃ bhuktimuktipradaṃ śubham // BrP_27.1 //",
  "GP11brahmppu:3698": "pṛthivyāṃ bhārataṃ varṣaṃ karmabhūmir udāhṛtā /",
  "GP11brahmppu:3699": "karmaṇaḥ phalabhūmiś ca svargaṃ ca narakaṃ tathā // BrP_27.2 //",
  "GP11brahmppu:3700": "tasmin varṣe naraḥ pāpaṃ kṛtvā dharmaṃ ca bho dvijāḥ /",
  "GP11brahmppu:3701": "avaśyaṃ phalam āpnoti aśubhasya śubhasya ca // BrP_27.3 //",
  "GP11brahmppu:3702": "brāhmaṇādyāḥ svakaṃ karma kṛtvā samyak susaṃyatāḥ /",
  "GP11brahmppu:3703": "prāpnuvanti parāṃ siddhiṃ tasmin varṣe na saṃśayaḥ // BrP_27.4 //",
  "GP11brahmppu:3704": "dharmaṃ cārthaṃ ca kāmaṃ ca mokṣaṃ ca dvijasattamāḥ /",
  "GP11brahmppu:3705": "prāpnoti puruṣaḥ sarvaṃ tasmin varṣe susaṃyataḥ // BrP_27.5 //",
  "GP11brahmppu:3706": "indrādyāś ca surāḥ sarve tasmin varṣe dvijottamāḥ /",
  "GP11brahmppu:3707": "kṛtvā suśobhanaṃ karma devatvaṃ pratipedire // BrP_27.6 //",
  "GP11brahmppu:3708": "anye 'pi lebhire mokṣaṃ puruṣāḥ saṃyatendriyāḥ /",
  "GP11brahmppu:3709": "tasmin varṣe budhāḥ śāntā vītarāgā vimatsarāḥ // BrP_27.7 //",
  "GP11brahmppu:3710": "ye cāpi svarge tiṣṭhanti vimānena gatajvarāḥ /",
  "GP11brahmppu:3711": "te 'pi kṛtvā śubhaṃ karma tasmin varṣe divaṃ gatāḥ // BrP_27.8 //",
  "GP11brahmppu:3712": "nivāsaṃ bhārate varṣa ākāṅkṣanti sadā surāḥ /",
  "GP11brahmppu:3713": "svargāpavargaphalade tat paśyāmaḥ kadā vayam // BrP_27.9 //",
  "GP11brahmppu:3714": "{munaya ūcuḥ: }",
  "GP11brahmppu:3715": "yad etad bhavatā proktaṃ karma nānyatra puṇyadam /",
  "GP11brahmppu:3716": "pāpāya vā suraśreṣṭha varjayitvā ca bhāratam // BrP_27.10 //",
  "GP11brahmppu:3717": "tataḥ svargaś ca mokṣaś ca madhyamaṃ tac ca gamyate /",
  "GP11brahmppu:3718": "na khalv anyatra martyānāṃ bhūmau karma vidhīyate // BrP_27.11 //",
  "GP11brahmppu:3719": "tasmād vistarato brahmann asmākaṃ bhārataṃ vada /",
  "GP11brahmppu:3720": "yadi te 'sti dayāsmāsu yathāvasthitir eva ca // BrP_27.12 //",
  "GP11brahmppu:3721": "tasmād varṣam idaṃ nātha ye vāsmin varṣaparvatāḥ /",
  "GP11brahmppu:3722": "bhedāś ca tasya varṣasya brūhi sarvān aśeṣataḥ // BrP_27.13 //",
  "GP11brahmppu:3723": "{brahmovāca: }",
  "GP11brahmppu:3724": "śṛṇudhvaṃ bhārataṃ varṣaṃ navabhedena bho dvijāḥ /",
  "GP11brahmppu:3725": "samudrāntaritā jñeyās te samāś ca parasparam // BrP_27.14 //",
  "GP11brahmppu:3726": "indradvīpaḥ kaśeruś ca tāmravarṇo gabhastimān /",
  "GP11brahmppu:3727": "nāgadvīpas tathā saumyo gāndharvo vāruṇas tathā // BrP_27.15 //",
  "GP11brahmppu:3728": "ayaṃ tu navamas teṣāṃ dvīpaḥ sāgarasaṃvṛtaḥ /",
  "GP11brahmppu:3729": "yojanānāṃ sahasraṃ vai dvīpo 'yaṃ dakṣiṇottaraḥ // BrP_27.16 //",
  "GP11brahmppu:3730": "pūrve kirātā yasyāsan paścime yavanās tathā /",
  "GP11brahmppu:3731": "brāhmaṇāḥ kṣatriyā vaiśyāḥ śūdrāś cānte sthitā dvijāḥ // BrP_27.17 //",
  "GP11brahmppu:3732": "ijyāyuddhavaṇijyādyaiḥ karmabhiḥ kṛtapāvanāḥ /",
  "GP11brahmppu:3733": "teṣāṃ saṃvyavahāraś ca ebhiḥ karmabhir iṣyate // BrP_27.18 //",
  "GP11brahmppu:3734": "svargāpavargahetuś ca puṇyaṃ pāpaṃ ca vai tathā /",
  "GP11brahmppu:3735": "mahendro malayaḥ sahyaḥ śuktimān ṛkṣaparvataḥ // BrP_27.19 //",
  "GP11brahmppu:3736": "vindhyaś ca pāriyātraś ca saptaivātra kulācalāḥ /",
  "GP11brahmppu:3737": "teṣāṃ sahasraśaś cānye bhūdharā ye samīpagāḥ // BrP_27.20 //",
  "GP11brahmppu:3738": "vistārocchrayiṇo ramyā vipulāś citrasānavaḥ /",
  "GP11brahmppu:3739": "kolāhalaḥ sa vaibhrājo mandaro dardalācalaḥ // BrP_27.21 //",
  "GP11brahmppu:3740": "vātaṃdhayo vaidyutaś ca mainākaḥ surasas tathā /",
  "GP11brahmppu:3741": "tuṅgaprastho nāgagirir godhanaḥ pāṇḍarācalaḥ // BrP_27.22 //",
  "GP11brahmppu:3742": "puṣpagirir vaijayanto raivato 'rbuda eva ca /",
  "GP11brahmppu:3743": "ṛṣyamūkaḥ sa gomanthaḥ kṛtaśailaḥ kṛtācalaḥ // BrP_27.23 //",
  "GP11brahmppu:3744": "śrīpārvataś cakoraś ca śataśo 'nye ca parvatāḥ /",
  "GP11brahmppu:3745": "tair vimiśrā janapadā mlecchādyāś caiva bhāgaśaḥ // BrP_27.24 //",
  "GP11brahmppu:3746": "taiḥ pīyante saricchreṣṭhās tā budhyadhvaṃ dvijottamāḥ /",
  "GP11brahmppu:3747": "gaṅgā sarasvatī sindhuś candrabhāgā tathāparā // BrP_27.25 //",
  "GP11brahmppu:3748": "yamunā śatadrur vipāśā vitastairāvatī kuhūḥ /",
  "GP11brahmppu:3749": "gomatī dhūtapāpā ca bāhudā ca dṛṣadvatī // BrP_27.26 //",
  "GP11brahmppu:3750": "vipāśā devikā cakṣur niṣṭhīvā gaṇḍakī tathā /",
  "GP11brahmppu:3751": "kauśikī cāpagā caiva himavatpādaniḥsṛtāḥ // BrP_27.27 //",
  "GP11brahmppu:3752": "devasmṛtir devavatī vātaghnī sindhur eva ca /",
  "GP11brahmppu:3753": "veṇyā tu candanā caiva sadānīrā mahī tathā // BrP_27.28 //",
  "GP11brahmppu:3754": "carmaṇvatī vṛṣī caiva vidiśā vedavaty api /",
  "GP11brahmppu:3755": "siprā hy avantī ca tathā pāriyātrānugāḥ smṛtāḥ // BrP_27.29 //",
  "GP11brahmppu:3756": "śoṇā mahānadī caiva narmadā surathā kriyā /",
  "GP11brahmppu:3757": "mandākinī daśārṇā ca citrakūṭā tathāparā // BrP_27.30 //",
  "GP11brahmppu:3758": "citrotpalā vetravatī karamodā piśācikā /",
  "GP11brahmppu:3759": "tathānyātilaghuśroṇī vipāpmā śaivalā nadī // BrP_27.31 //",
  "GP11brahmppu:3760": "sadherujā śaktimatī śakunī tridivā kramuḥ /",
  "GP11brahmppu:3761": "ṛkṣapādaprasūtā vai tathānyā vegavāhinī // BrP_27.32 //",
  "GP11brahmppu:3762": "siprā payoṣṇī nirvindhyā tāpī caiva saridvarā /",
  "GP11brahmppu:3763": "veṇā vaitaraṇī caiva sinīvālī kumudvatī // BrP_27.33 //",
  "GP11brahmppu:3764": "toyā caiva mahāgaurī durgā cāntaḥśilā tathā /",
  "GP11brahmppu:3765": "vindhyapādaprasūtās tā nadyaḥ puṇyajalāḥ śubhāḥ // BrP_27.34 //",
  "GP11brahmppu:3766": "godāvarī bhīmarathī kṛṣṇaveṇā tathāpagā /",
  "GP11brahmppu:3767": "tuṅgabhadrā suprayogā tathānyā pāpanāśinī // BrP_27.35 //",
  "GP11brahmppu:3768": "sahyapādaviniṣkrāntā ity etāḥ saritāṃ varāḥ /",
  "GP11brahmppu:3769": "kṛtamālā tāmraparṇī puṣyajā pratyalāvatī // BrP_27.36 //",
  "GP11brahmppu:3770": "malayādrisamudbhūtāḥ puṇyāḥ śītajalās tv imāḥ /",
  "GP11brahmppu:3771": "pitṛsomarṣikulyā ca vañjulā tridivā ca yā // BrP_27.37 //",
  "GP11brahmppu:3772": "lāṅgulinī vaṃśakarā mahendraprabhavāḥ smṛtāḥ /",
  "GP11brahmppu:3773": "suvikālā kumārī ca manūgā mandagāminī // BrP_27.38 //",
  "GP11brahmppu:3774": "kṣayāpalāsinī caiva śuktimatprabhavāḥ smṛtāḥ /",
  "GP11brahmppu:3775": "sarvāḥ puṇyāḥ sarasvatyaḥ sarvā gaṅgāḥ samudragāḥ // BrP_27.39 //",
  "GP11brahmppu:3776": "viśvasya mātaraḥ sarvāḥ sarvāḥ pāpaharāḥ smṛtāḥ /",
  "GP11brahmppu:3777": "anyāḥ sahasraśaḥ proktāḥ kṣudranadyo dvijottamāḥ // BrP_27.40 //",
  "GP11brahmppu:3778": "prāvṛṭkālavahāḥ santi sadākālavahāś ca yāḥ /",
  "GP11brahmppu:3779": "matsyā mukuṭakulyāś ca kuntalāḥ kāśikośalāḥ // BrP_27.41 //",
  "GP11brahmppu:3780": "andhrakāś ca kaliṅgāś ca śamakāś ca vṛkaiḥ saha /",
  "GP11brahmppu:3781": "madhyadeśā janapadāḥ prāyaśo 'mī prakīrtitāḥ // BrP_27.42 //",
  "GP11brahmppu:3782": "sahyasya cottare yas tu yatra godāvarī nadī /",
  "GP11brahmppu:3783": "pṛthivyām api kṛtsnāyāṃ sa pradeśo manoramaḥ // BrP_27.43 //",
  "GP11brahmppu:3784": "govardhanapuraṃ ramyaṃ bhārgavasya mahātmanaḥ /",
  "GP11brahmppu:3785": "vāhīkarāṭadhānāś ca sutīrāḥ kālatoyadāḥ // BrP_27.44 //",
  "GP11brahmppu:3786": "aparāntāś ca śūdrāś ca vāhlikāś ca sakeralāḥ /",
  "GP11brahmppu:3787": "gāndhārā yavanāś caiva sindhusauvīramadrakāḥ // BrP_27.45 //",
  "GP11brahmppu:3788": "śatadruhāḥ kaliṅgāś ca pāradā hārabhūṣikāḥ /",
  "GP11brahmppu:3789": "māṭharāś caiva kanakāḥ kaikeyā dambhamālikāḥ // BrP_27.46 //",
  "GP11brahmppu:3790": "kṣatriyopamadeśāś ca vaiśyaśūdrakulāni ca /",
  "GP11brahmppu:3791": "kāmbojāś caiva viprendrā barbarāś ca salaukikāḥ // BrP_27.47 //",
  "GP11brahmppu:3792": "vīrāś caiva tuṣārāś ca pahlavādhāyatā narāḥ /",
  "GP11brahmppu:3793": "ātreyāś ca bharadvājāḥ puṣkalāś ca daśerakāḥ // BrP_27.48 //",
  "GP11brahmppu:3794": "lampakāḥ śunaśokāś ca kulikā jāṅgalaiḥ saha /",
  "GP11brahmppu:3795": "auṣadhyaś calacandrā ca kirātānāṃ ca jātayaḥ // BrP_27.49 //",
  "GP11brahmppu:3796": "tomarā haṃsamārgāś ca kāśmīrāḥ karuṇās tathā /",
  "GP11brahmppu:3797": "śūlikāḥ kuhakāś caiva māgadhāś ca tathaiva ca // BrP_27.50 //",
  "GP11brahmppu:3798": "ete deśā udīcyās tu prācyān deśān nibodhata /",
  "GP11brahmppu:3799": "andhā vāmaṅkurākāś ca vallakāś ca makhāntakāḥ // BrP_27.51 //",
  "GP11brahmppu:3800": "tathāpare 'ṅgā vaṅgāś ca maladā mālavartikāḥ /",
  "GP11brahmppu:3801": "bhadratuṅgāḥ pratijayā bhāryāṅgāś cāpamardakāḥ // BrP_27.52 //",
  "GP11brahmppu:3802": "prāgjyotiṣāś ca madrāś ca videhās tāmraliptakāḥ /",
  "GP11brahmppu:3803": "mallā magadhakā nandāḥ prācyā janapadās tathā // BrP_27.53 //",
  "GP11brahmppu:3804": "athāpare janapadā dakṣiṇāpathavāsinaḥ /",
  "GP11brahmppu:3805": "pūrṇāś ca kevalāś caiva golāṅgūlās tathaiva ca // BrP_27.54 //",
  "GP11brahmppu:3806": "ṛṣikā muṣikāś caiva kumārā rāmaṭhāḥ śakāḥ /",
  "GP11brahmppu:3807": "mahārāṣṭrā māhiṣakāḥ kaliṅgāś caiva sarvaśaḥ // BrP_27.55 //",
  "GP11brahmppu:3808": "ābhīrāḥ saha vaiśikyā aṭavyāḥ saravāś ca ye /",
  "GP11brahmppu:3809": "pulindāś caiva mauleyā vaidarbhā daṇḍakaiḥ saha // BrP_27.56 //",
  "GP11brahmppu:3810": "paulikā maulikāś caiva aśmakā bhojavardhanāḥ /",
  "GP11brahmppu:3811": "kaulikāḥ kuntalāś caiva dambhakā nīlakālakāḥ // BrP_27.57 //",
  "GP11brahmppu:3812": "dākṣiṇātyās tv amī deśā aparāntān nibodhata /",
  "GP11brahmppu:3813": "śūrpārakāḥ kālidhanā lolās tālakaṭaiḥ saha // BrP_27.58 //",
  "GP11brahmppu:3814": "ity ete hy aparāntāś ca śṛṇudhvaṃ vindhyavāsinaḥ /",
  "GP11brahmppu:3815": "malajāḥ karkaśāś caiva melakāś colakaiḥ saha // BrP_27.59 //",
  "GP11brahmppu:3816": "uttamārṇā daśārṇāś ca bhojāḥ kiṣkindhakaiḥ saha /",
  "GP11brahmppu:3817": "toṣalāḥ kośalāś caiva traipurā vaidiśās tathā // BrP_27.60 //",
  "GP11brahmppu:3818": "tumburās tu carāś caiva yavanāḥ pavanaiḥ saha /",
  "GP11brahmppu:3819": "abhayā ruṇḍikerāś ca carcarā hotradhartayaḥ // BrP_27.61 //",
  "GP11brahmppu:3820": "ete janapadāḥ sarve tatra vindhyanivāsinaḥ /",
  "GP11brahmppu:3821": "ato deśān pravakṣyāmi parvatāśrayiṇaś ca ye // BrP_27.62 //",
  "GP11brahmppu:3822": "nīhārās tuṣamārgāś ca kuravas tuṅgaṇāḥ khasāḥ /",
  "GP11brahmppu:3823": "karṇaprāvaraṇāś caiva ūrṇā darghāḥ sakuntakāḥ // BrP_27.63 //",
  "GP11brahmppu:3824": "citramārgā mālavāś ca kirātās tomaraiḥ saha /",
  "GP11brahmppu:3825": "kṛtatretādikaś cātra caturyugakṛto vidhiḥ // BrP_27.64 //",
  "GP11brahmppu:3826": "evaṃ tu bhārataṃ varṣaṃ navasaṃsthānasaṃsthitam /",
  "GP11brahmppu:3827": "dakṣiṇe parato yasya pūrve caiva mahodadhiḥ // BrP_27.65 //",
  "GP11brahmppu:3828": "himavān uttareṇāsya kārmukasya yathā guṇaḥ /",
  "GP11brahmppu:3829": "tad etad bhārataṃ varṣaṃ sarvabījaṃ dvijottamāḥ // BrP_27.66 //",
  "GP11brahmppu:3830": "brahmatvam amareśatvaṃ devatvaṃ marutāṃ tathā /",
  "GP11brahmppu:3831": "mṛgayakṣāpsaroyoniṃ tadvat sarpasarīsṛpāḥ // BrP_27.67 //",
  "GP11brahmppu:3832": "sthāvarāṇāṃ ca sarveṣāṃ mito viprāḥ śubhāśubhaiḥ /",
  "GP11brahmppu:3833": "prayānti karmabhūr viprā nānyā lokeṣu vidyate // BrP_27.68 //",
  "GP11brahmppu:3834": "devānām api bho viprāḥ sadaivaiṣa manorathaḥ /",
  "GP11brahmppu:3835": "api mānuṣyam āpsyāmo devatvāt pracyutāḥ kṣitau // BrP_27.69 //",
  "GP11brahmppu:3836": "manuṣyaḥ kurute yat tu tan na śakyaṃ surāsuraiḥ /",
  "GP11brahmppu:3837": "tatkarmanigaḍagrastais tatkarmakṣapaṇonmukhaiḥ // BrP_27.70 //",
  "GP11brahmppu:3838": "na bhāratasamaṃ varṣaṃ pṛthivyām asti bho dvijāḥ /",
  "GP11brahmppu:3839": "yatra viprādayo varṇāḥ prāpnuvanty abhivāñchitam // BrP_27.71 //",
  "GP11brahmppu:3840": "dhanyās te bhārate varṣe jāyante ye narottamāḥ /",
  "GP11brahmppu:3841": "dharmārthakāmamokṣāṇāṃ prāpnuvanti mahāphalam // BrP_27.72 //",
  "GP11brahmppu:3842": "prāpyate yatra tapasaḥ phalaṃ paramadurlabham /",
  "GP11brahmppu:3843": "sarvadānaphalaṃ caiva sarvayajñaphalaṃ tathā // BrP_27.73 //",
  "GP11brahmppu:3844": "tīrthayātrāphalaṃ caiva gurusevāphalaṃ tathā /",
  "GP11brahmppu:3845": "devatārādhanaphalaṃ svādhyāyasya phalaṃ dvijāḥ // BrP_27.74 //",
  "GP11brahmppu:3846": "yatra devāḥ sadā hṛṣṭā janma vāñchanti śobhanam /",
  "GP11brahmppu:3847": "nānāvrataphalaṃ caiva nānāśāstraphalaṃ tathā // BrP_27.75 //",
  "GP11brahmppu:3848": "ahiṃsādiphalaṃ samyak phalaṃ sarvābhivāñchitam /",
  "GP11brahmppu:3849": "brahmacaryaphalaṃ caiva gārhasthyena ca yat phalam // BrP_27.76 //",
  "GP11brahmppu:3850": "yat phalaṃ vanavāsena saṃnyāsena ca yat phalam /",
  "GP11brahmppu:3851": "iṣṭāpūrtaphalaṃ caiva tathānyac chubhakarmaṇām // BrP_27.77 //",
  "GP11brahmppu:3852": "prāpyate bhārate varṣe na cānyatra dvijottamāḥ /",
  "GP11brahmppu:3853": "kaḥ śaknoti guṇān vaktuṃ bhāratasyākhilān dvijāḥ // BrP_27.78 //",
  "GP11brahmppu:3854": "evaṃ samyaṅ mayā proktaṃ bhārataṃ varṣam uttamam /",
  "GP11brahmppu:3855": "sarvapāpaharaṃ puṇyaṃ dhanyaṃ buddhivivardhanam // BrP_27.79 //",
  "GP11brahmppu:3856": "ya idaṃ śṛṇuyān nityaṃ paṭhed vā niyatendriyaḥ /",
  "GP11brahmppu:3857": "sarvapāpair vinirmukto viṣṇulokaṃ sa gacchati // BrP_27.80 //",
  "GP11brahmppu:3858": "{brahmovāca: }",
  "GP11brahmppu:3859": "tatrāste bhārate varṣe dakṣiṇodadhisaṃsthitaḥ /",
  "GP11brahmppu:3860": "oṇḍradeśa iti khyātaḥ svargamokṣapradāyakaḥ // BrP_28.1 //",
  "GP11brahmppu:3861": "samudrād uttaraṃ tāvad yāvad virajamaṇḍalam /",
  "GP11brahmppu:3862": "deśo 'sau puṇyaśīlānāṃ guṇaiḥ sarvair alaṃkṛtaḥ // BrP_28.2 //",
  "GP11brahmppu:3863": "tatra deśaprasūtā ye brāhmaṇāḥ saṃyatendriyāḥ /",
  "GP11brahmppu:3864": "tapaḥsvādhyāyaniratā vandyāḥ pūjyāś ca te sadā // BrP_28.3 //",
  "GP11brahmppu:3865": "śrāddhe dāne vivāhe ca yajñe vācāryakarmaṇi /",
  "GP11brahmppu:3866": "praśastāḥ sarvakāryeṣu tatradeśodbhavā dvijāḥ // BrP_28.4 //",
  "GP11brahmppu:3867": "ṣaṭkarmaniratās tatra brāhmaṇā vedapāragāḥ /",
  "GP11brahmppu:3868": "itihāsavidaś caiva purāṇārthaviśāradāḥ // BrP_28.5 //",
  "GP11brahmppu:3869": "sarvaśāstrārthakuśalā yajvāno vītamatsarāḥ /",
  "GP11brahmppu:3870": "agnihotraratāḥ kecit kecit smārtāgnitatparāḥ // BrP_28.6 //",
  "GP11brahmppu:3871": "putradāradhanair yuktā dātāraḥ satyavādinaḥ /",
  "GP11brahmppu:3872": "nivasanty utkale puṇye yajñotsavavibhūṣite // BrP_28.7 //",
  "GP11brahmppu:3873": "itare 'pi trayo varṇāḥ kṣatriyādyāḥ susaṃyatāḥ /",
  "GP11brahmppu:3874": "svakarmaniratāḥ śāntās tatra tiṣṭhanti dhārmikāḥ // BrP_28.8 //",
  "GP11brahmppu:3875": "koṇāditya iti khyātas tasmin deśe vyavasthitaḥ /",
  "GP11brahmppu:3876": "yaṃ dṛṣṭvā bhāskaraṃ martyaḥ sarvapāpaiḥ pramucyate // BrP_28.9 //",
  "GP11brahmppu:3877": "{munaya ūcuḥ: }",
  "GP11brahmppu:3878": "śrotum icchāma tad brūhi kṣetraṃ sūryasya sāṃpratam /",
  "GP11brahmppu:3879": "tasmin deśe suraśreṣṭha yatrāste sa divākaraḥ // BrP_28.10 //",
  "GP11brahmppu:3880": "{brahmovāca: }",
  "GP11brahmppu:3881": "lavaṇasyodadhes tīre pavitre sumanohare /",
  "GP11brahmppu:3882": "sarvatra vālukākīrṇe deśe sarvaguṇānvite // BrP_28.11 //",
  "GP11brahmppu:3883": "campakāśokabakulaiḥ karavīraiḥ sapāṭalaiḥ /",
  "GP11brahmppu:3884": "puṃnāgaiḥ karṇikāraiś ca bakulair nāgakesaraiḥ // BrP_28.12 //",
  "GP11brahmppu:3885": "tagarair dhavabāṇaiś ca atimuktaiḥ sakubjakaiḥ /",
  "GP11brahmppu:3886": "mālatīkundapuṣpaiś ca tathānyair mallikādibhiḥ // BrP_28.13 //",
  "GP11brahmppu:3887": "ketakīvanakhaṇḍaiś ca sarvartukusumojjvalaiḥ /",
  "GP11brahmppu:3888": "kadambair lakucaiḥ śālaiḥ panasair devadārubhiḥ // BrP_28.14 //",
  "GP11brahmppu:3889": "saralair mucukundaiś ca candanaiś ca sitetaraiḥ /",
  "GP11brahmppu:3890": "aśvatthaiḥ saptaparṇaiś ca āmrair āmrātakais tathā // BrP_28.15 //",
  "GP11brahmppu:3891": "tālaiḥ pūgaphalaiś caiva nārikeraiḥ kapitthakaiḥ /",
  "GP11brahmppu:3892": "anyaiś ca vividhair vṛkṣaiḥ sarvataḥ samalaṃkṛtam // BrP_28.16 //",
  "GP11brahmppu:3893": "kṣetraṃ tatra raveḥ puṇyam āste jagati viśrutam /",
  "GP11brahmppu:3894": "samantād yojanaṃ sāgraṃ bhuktimuktiphalapradam // BrP_28.17 //",
  "GP11brahmppu:3895": "āste tatra svayaṃ devaḥ sahasrāṃśur divākaraḥ /",
  "GP11brahmppu:3896": "koṇāditya iti khyāto bhuktimuktiphalapradaḥ // BrP_28.18 //",
  "GP11brahmppu:3897": "māghe māsi site pakṣe saptamyāṃ saṃyatendriyaḥ /",
  "GP11brahmppu:3898": "kṛtopavāso yatretya snātvā tu makarālaye // BrP_28.19 //",
  "GP11brahmppu:3899": "kṛtaśauco viśuddhātmā smaran devaṃ divākaram /",
  "GP11brahmppu:3900": "sāgare vidhivat snātvā śarvaryante samāhitaḥ // BrP_28.20 //",
  "GP11brahmppu:3901": "devān ṛṣīn manuṣyāṃś ca pitṝn saṃtarpya ca dvijāḥ /",
  "GP11brahmppu:3902": "uttīrya vāsasī dhaute paridhāya sunirmale // BrP_28.21 //",
  "GP11brahmppu:3903": "ācamya prayato bhūtvā tīre tasya mahodadheḥ /",
  "GP11brahmppu:3904": "upaviśyodaye kāle prāṅmukhaḥ savitus tadā // BrP_28.22 //",
  "GP11brahmppu:3905": "vilikhya padmaṃ medhāvī raktacandanavāriṇā /",
  "GP11brahmppu:3906": "aṣṭapattraṃ kesarāḍhyaṃ vartulaṃ cordhvakarṇikam // BrP_28.23 //",
  "GP11brahmppu:3907": "tilataṇḍulatoyaṃ ca raktacandanasaṃyutam /",
  "GP11brahmppu:3908": "raktapuṣpaṃ sadarbhaṃ ca prakṣipet tāmrabhājane // BrP_28.24 //",
  "GP11brahmppu:3909": "tāmrābhāve 'rkapattrasya puṭe kṛtvā tilādikam /",
  "GP11brahmppu:3910": "pidhāya tan muniśreṣṭhāḥ pātraṃ pātreṇa vinyaset // BrP_28.25 //",
  "GP11brahmppu:3911": "karanyāsāṅgavinyāsaṃ kṛtvāṅgair hṛdayādibhiḥ /",
  "GP11brahmppu:3912": "ātmānaṃ bhāskaraṃ dhyātvā samyak śraddhāsamanvitaḥ // BrP_28.26 //",
  "GP11brahmppu:3913": "madhye cāgnidale dhīmān nairṛte śvasane dale /",
  "GP11brahmppu:3914": "kāmārigocare caiva punar madhye ca pūjayet // BrP_28.27 //",
  "GP11brahmppu:3915": "prabhūtaṃ vimalaṃ sāram ārādhyaṃ paramaṃ sukham /",
  "GP11brahmppu:3916": "saṃpūjya padmam āvāhya gaganāt tatra bhāskaram // BrP_28.28 //",
  "GP11brahmppu:3917": "karṇikopari saṃsthāpya tato mudrāṃ pradarśayet /",
  "GP11brahmppu:3918": "kṛtvā snānādikaṃ sarvaṃ dhyātvā taṃ susamāhitaḥ // BrP_28.29 //",
  "GP11brahmppu:3919": "sitapadmopari raviṃ tejobimbe vyavasthitam /",
  "GP11brahmppu:3920": "piṅgākṣaṃ dvibhujaṃ raktaṃ padmapattrāruṇāmbaram // BrP_28.30 //",
  "GP11brahmppu:3921": "sarvalakṣaṇasaṃyuktaṃ sarvābharaṇabhūṣitam /",
  "GP11brahmppu:3922": "surūpaṃ varadaṃ śāntaṃ prabhāmaṇḍalamaṇḍitam // BrP_28.31 //",
  "GP11brahmppu:3923": "udyantaṃ bhāskaraṃ dṛṣṭvā sāndrasindūrasaṃnibham /",
  "GP11brahmppu:3924": "tatas tat pātram ādāya jānubhyāṃ dharaṇīṃ gataḥ // BrP_28.32 //",
  "GP11brahmppu:3925": "kṛtvā śirasi tat pātram ekacittas tu vāgyataḥ /",
  "GP11brahmppu:3926": "tryakṣareṇa tu mantreṇa sūryāyārghyaṃ nivedayet // BrP_28.33 //",
  "GP11brahmppu:3927": "adīkṣitas tu tasyaiva nāmnaivārghaṃ prayacchati /",
  "GP11brahmppu:3928": "śraddhayā bhāvayuktena bhaktigrāhyo ravir yataḥ // BrP_28.34 //",
  "GP11brahmppu:3929": "agninirṛtivāyvīśa- madhyapūrvādidikṣu ca /",
  "GP11brahmppu:3930": "hṛc chiraś ca śikhāvarma- netrāṇy astraṃ ca pūjayet // BrP_28.35 //",
  "GP11brahmppu:3931": "dattvārghyaṃ gandhadhūpaṃ ca dīpaṃ naivedyam eva ca /",
  "GP11brahmppu:3932": "japtvā stutvā namas kṛtvā mudrāṃ baddhvā visarjayet // BrP_28.36 //",
  "GP11brahmppu:3933": "ye vārghyaṃ saṃprayacchanti sūryāya niyatendriyāḥ /",
  "GP11brahmppu:3934": "brāhmaṇāḥ kṣatriyā vaiśyāḥ striyaḥ śūdrāś ca saṃyatāḥ // BrP_28.37 //",
  "GP11brahmppu:3935": "bhaktibhāvena satataṃ viśuddhenāntarātmanā /",
  "GP11brahmppu:3936": "te bhuktvābhimatān kāmān prāpnuvanti parāṃ gatim // BrP_28.38 //",
  "GP11brahmppu:3937": "trailokyadīpakaṃ devaṃ bhāskaraṃ gaganecaram /",
  "GP11brahmppu:3938": "ye saṃśrayanti manujās te syuḥ sukhasya bhājanam // BrP_28.39 //",
  "GP11brahmppu:3939": "yāvan na dīyate cārghyaṃ bhāskarāya yathoditam /",
  "GP11brahmppu:3940": "tāvan na pūjayed viṣṇuṃ śaṃkaraṃ vā sureśvaram // BrP_28.40 //",
  "GP11brahmppu:3941": "tasmāt prayatnam āsthāya dadyād arghyaṃ dine dine /",
  "GP11brahmppu:3942": "ādityāya śucir bhūtvā puṣpair gandhair manoramaiḥ // BrP_28.41 //",
  "GP11brahmppu:3943": "evaṃ dadāti yaś cārghyaṃ saptamyāṃ susamāhitaḥ /",
  "GP11brahmppu:3944": "ādityāya śuciḥ snātaḥ sa labhed īpsitaṃ phalam // BrP_28.42 //",
  "GP11brahmppu:3945": "rogād vimucyate rogī vittārthī labhate dhanam /",
  "GP11brahmppu:3946": "vidyāṃ prāpnoti vidyārthī sutārthī putravān bhavet // BrP_28.43 //",
  "GP11brahmppu:3947": "yaṃ yaṃ kāmam abhidhyāyan sūryāyārghyaṃ prayacchati /",
  "GP11brahmppu:3948": "tasya tasya phalaṃ samyak prāpnoti puruṣaḥ sudhīḥ // BrP_28.44 //",
  "GP11brahmppu:3949": "snātvā vai sāgare dattvā sūryāyārghyaṃ praṇamya ca /",
  "GP11brahmppu:3950": "naro vā yadi vā nārī sarvakāmaphalaṃ labhet // BrP_28.45 //",
  "GP11brahmppu:3951": "tataḥ sūryālayaṃ gacchet puṣpam ādāya vāgyataḥ /",
  "GP11brahmppu:3952": "praviśya pūjayed bhānuṃ kṛtvā tu triḥ pradakṣiṇam // BrP_28.46 //",
  "GP11brahmppu:3953": "pūjayet parayā bhaktyā koṇārkaṃ munisattamāḥ /",
  "GP11brahmppu:3954": "gandhaiḥ puṣpais tathā dīpair dhūpair naivedyakair api // BrP_28.47 //",
  "GP11brahmppu:3955": "daṇḍavat praṇipātaiś ca jayaśabdais tathā stavaiḥ /",
  "GP11brahmppu:3956": "evaṃ saṃpūjya taṃ devaṃ sahasrāṃśuṃ jagatpatim // BrP_28.48 //",
  "GP11brahmppu:3957": "daśānām aśvamedhānāṃ phalaṃ prāpnoti mānavaḥ /",
  "GP11brahmppu:3958": "sarvapāpavinirmukto yuvā divyavapur naraḥ // BrP_28.49 //",
  "GP11brahmppu:3959": "saptāvarān sapta parān vaṃśān uddhṛtya bho dvijāḥ /",
  "GP11brahmppu:3960": "vimānenārkavarṇena kāmagena suvarcasā // BrP_28.50 //",
  "GP11brahmppu:3961": "upagīyamāno gandharvaiḥ sūryalokaṃ sa gacchati /",
  "GP11brahmppu:3962": "bhuktvā tatra varān bhogān yāvad ābhūtasaṃplavam // BrP_28.51 //",
  "GP11brahmppu:3963": "puṇyakṣayād ihāyātaḥ pravare yogināṃ kule /",
  "GP11brahmppu:3964": "caturvedo bhaved vipraḥ svadharmanirataḥ śuciḥ // BrP_28.52 //",
  "GP11brahmppu:3965": "yogaṃ vivasvataḥ prāpya tato mokṣam avāpnuyāt /",
  "GP11brahmppu:3966": "caitre māsi site pakṣe yātrāṃ damanabhañjikām // BrP_28.53 //",
  "GP11brahmppu:3967": "yaḥ karoti naras tatra pūrvoktaṃ sa phalaṃ labhet /",
  "GP11brahmppu:3968": "śayanotthāpane bhānoḥ saṃkrāntyāṃ viṣuvāyane // BrP_28.54 //",
  "GP11brahmppu:3969": "vāre raves tithau caiva parvakāle 'thavā dvijāḥ /",
  "GP11brahmppu:3970": "ye tatra yātrāṃ kurvanti śraddhayā saṃyatendriyāḥ // BrP_28.55 //",
  "GP11brahmppu:3971": "vimānenārkavarṇena sūryalokaṃ vrajanti te /",
  "GP11brahmppu:3972": "āste tatra mahādevas tīre nadanadīpateḥ // BrP_28.56 //",
  "GP11brahmppu:3973": "rāmeśvara iti khyātaḥ sarvakāmaphalapradaḥ /",
  "GP11brahmppu:3974": "ye taṃ paśyanti kāmāriṃ snātvā samyaṅ mahodadhau // BrP_28.57 //",
  "GP11brahmppu:3975": "gandhaiḥ puṣpais tathā dhūpair dīpair naivedyakair varaiḥ /",
  "GP11brahmppu:3976": "praṇipātais tathā stotrair gītair vādyair manoharaiḥ // BrP_28.58 //",
  "GP11brahmppu:3977": "rājasūyaphalaṃ samyag vājimedhaphalaṃ tathā /",
  "GP11brahmppu:3978": "prāpnuvanti mahātmānaḥ saṃsiddhiṃ paramāṃ tathā // BrP_28.59 //",
  "GP11brahmppu:3979": "kāmagena vimānena kiṅkiṇījālamālinā /",
  "GP11brahmppu:3980": "upagīyamānā gandharvaiḥ śivalokaṃ vrajanti te // BrP_28.60 //",
  "GP11brahmppu:3981": "āhūtasaṃplavaṃ yāvad bhuktvā bhogān manoramān /",
  "GP11brahmppu:3982": "puṇyakṣayād ihāgatya cāturvedā bhavanti te // BrP_28.61 //",
  "GP11brahmppu:3983": "śāṃkaraṃ yogam āsthāya tato mokṣaṃ vrajanti te /",
  "GP11brahmppu:3984": "yas tatra savituḥ kṣetre prāṇāṃs tyajati mānavaḥ // BrP_28.62 //",
  "GP11brahmppu:3985": "sa sūryalokam āsthāya devavan modate divi /",
  "GP11brahmppu:3986": "punar mānuṣatāṃ prāpya rājā bhavati dhārmikaḥ // BrP_28.63 //",
  "GP11brahmppu:3987": "yogaṃ raveḥ samāsādya tato mokṣam avāpnuyāt /",
  "GP11brahmppu:3988": "evaṃ mayā muniśreṣṭhāḥ proktaṃ kṣetraṃ sudurlabham // BrP_28.64 //",
  "GP11brahmppu:3989": "koṇārkasyodadhes tīre bhuktimuktiphalapradaḥ //* BrP_28.65 //",
  "GP11brahmppu:3990": "{munaya ūcuḥ: }",
  "GP11brahmppu:3991": "śruto 'smābhiḥ suraśreṣṭha bhavatā yad udāhṛtam /",
  "GP11brahmppu:3992": "bhāskarasya paraṃ kṣetraṃ bhuktimuktiphalapradam // BrP_29.1 //",
  "GP11brahmppu:3993": "na tṛptim adhigacchāmaḥ śṛṇvantaḥ sukhadāṃ kathām /",
  "GP11brahmppu:3994": "tava vaktrodbhavāṃ puṇyām ādityasyāghanāśinīm // BrP_29.2 //",
  "GP11brahmppu:3995": "ataḥ paraṃ suraśreṣṭha brūhi no vadatāṃ vara /",
  "GP11brahmppu:3996": "devapūjāphalaṃ yac ca yac ca dānaphalaṃ prabho // BrP_29.3 //",
  "GP11brahmppu:3997": "praṇipāte namaskāre tathā caiva pradakṣiṇe /",
  "GP11brahmppu:3998": "dīpadhūpapradāne ca saṃmārjanavidhau ca yat // BrP_29.4 //",
  "GP11brahmppu:3999": "upavāse ca yat puṇyaṃ yat puṇyaṃ naktabhojane /",
  "GP11brahmppu:4000": "arghaś ca kīdṛśaḥ proktaḥ kutra vā saṃpradīyate // BrP_29.5 //",
  "GP11brahmppu:4001": "kathaṃ ca kriyate bhaktiḥ kathaṃ devaḥ prasīdati /",
  "GP11brahmppu:4002": "etat sarvaṃ suraśreṣṭha śrotum icchāmahe vayam // BrP_29.6 //",
  "GP11brahmppu:4003": "{brahmovāca: }",
  "GP11brahmppu:4004": "arghyaṃ pūjādikaṃ sarvaṃ bhāskarasya dvijottamāḥ /",
  "GP11brahmppu:4005": "bhaktiṃ śraddhāṃ samādhiṃ ca kathyamānaṃ nibodhata // BrP_29.7 //",
  "GP11brahmppu:4006": "manasā bhāvanā bhaktir iṣṭā śraddhā ca kīrtyate /",
  "GP11brahmppu:4007": "dhyānaṃ samādhir ity uktaṃ śṛṇudhvaṃ susamāhitāḥ // BrP_29.8 //",
  "GP11brahmppu:4008": "tatkathāṃ śrāvayed yas tu tadbhaktān pūjayīta vā /",
  "GP11brahmppu:4009": "agniśuśrūṣakaś caiva sa vai bhaktaḥ sanātanaḥ // BrP_29.9 //",
  "GP11brahmppu:4010": "taccittas tanmanāś caiva devapūjārataḥ sadā /",
  "GP11brahmppu:4011": "tatkarmakṛd bhaved yas tu sa vai bhaktaḥ sanātanaḥ // BrP_29.10 //",
  "GP11brahmppu:4012": "devārthe kriyamāṇāni yaḥ karmāṇy anumanyate /",
  "GP11brahmppu:4013": "kīrtanād vā paro viprāḥ sa vai bhaktataro naraḥ // BrP_29.11 //",
  "GP11brahmppu:4014": "nābhyasūyeta tadbhaktān na nindyāc cānyadevatām /",
  "GP11brahmppu:4015": "ādityavratacārī ca sa vai bhaktataro naraḥ // BrP_29.12 //",
  "GP11brahmppu:4016": "gacchaṃs tiṣṭhan svapañ jighrann unmiṣan nimiṣann api /",
  "GP11brahmppu:4017": "yaḥ smared bhāskaraṃ nityaṃ sa vai bhaktataro naraḥ // BrP_29.13 //",
  "GP11brahmppu:4018": "evaṃvidhā tv iyaṃ bhaktiḥ sadā kāryā vijānatā /",
  "GP11brahmppu:4019": "bhaktyā samādhinā caiva stavena manasā tathā // BrP_29.14 //",
  "GP11brahmppu:4020": "kriyate niyamo yas tu dānaṃ viprāya dīyate /",
  "GP11brahmppu:4021": "pratigṛhṇanti taṃ devā manuṣyāḥ pitaras tathā // BrP_29.15 //",
  "GP11brahmppu:4022": "pattraṃ puṣpaṃ phalaṃ toyaṃ yad bhaktyā samupāhṛtam /",
  "GP11brahmppu:4023": "pratigṛhṇanti tad devā nāstikān varjayanti ca // BrP_29.16 //",
  "GP11brahmppu:4024": "bhāvaśuddhiḥ prayoktavyā niyamācārasaṃyutā /",
  "GP11brahmppu:4025": "bhāvaśuddhyā kriyate yat tat sarvaṃ saphalaṃ bhavet // BrP_29.17 //",
  "GP11brahmppu:4026": "stutijapyopahāreṇa pūjayāpi vivasvataḥ /",
  "GP11brahmppu:4027": "upavāsena bhaktyā vai sarvapāpaiḥ pramucyate // BrP_29.18 //",
  "GP11brahmppu:4028": "praṇidhāya śiro bhūmyāṃ namaskāraṃ karoti yaḥ /",
  "GP11brahmppu:4029": "tatkṣaṇāt sarvapāpebhyo mucyate nātra saṃśayaḥ // BrP_29.19 //",
  "GP11brahmppu:4030": "bhaktiyukto naro yo 'sau raveḥ kuryāt pradakṣiṇām /",
  "GP11brahmppu:4031": "pradakṣiṇīkṛtā tena saptadvīpā vasuṃdharā // BrP_29.20 //",
  "GP11brahmppu:4032": "sūryaṃ manasi yaḥ kṛtvā kuryād vyomapradakṣiṇām /",
  "GP11brahmppu:4033": "pradakṣiṇīkṛtās tena sarve devā bhavanti hi // BrP_29.21 //",
  "GP11brahmppu:4034": "ekāhāro naro bhūtvā ṣaṣṭhyāṃ yo 'rcayate ravim /",
  "GP11brahmppu:4035": "niyamavratacārī ca bhaved bhaktisamanvitaḥ // BrP_29.22 //",
  "GP11brahmppu:4036": "saptamyāṃ vā mahābhāgāḥ so 'śvamedhaphalaṃ labhet /",
  "GP11brahmppu:4037": "ahorātropavāsena pūjayed yas tu bhāskaram // BrP_29.23 //",
  "GP11brahmppu:4038": "saptamyām athavā ṣaṣṭhyāṃ sa yāti paramāṃ gatim /",
  "GP11brahmppu:4039": "kṛṣṇapakṣasya saptamyāṃ sopavāso jitendriyaḥ // BrP_29.24 //",
  "GP11brahmppu:4040": "sarvaratnopahāreṇa pūjayed yas tu bhāskaram /",
  "GP11brahmppu:4041": "padmaprabheṇa yānena sūryalokaṃ sa gacchati // BrP_29.25 //",
  "GP11brahmppu:4042": "śuklapakṣasya saptamyām upavāsaparo naraḥ /",
  "GP11brahmppu:4043": "sarvaśuklopahāreṇa pūjayed yas tu bhāskaram // BrP_29.26 //",
  "GP11brahmppu:4044": "sarvapāpavinirmuktaḥ sūryalokaṃ sa gacchati /",
  "GP11brahmppu:4045": "arkasaṃpuṭasaṃyuktam udakaṃ prasṛtaṃ pibet // BrP_29.27 //",
  "GP11brahmppu:4046": "kramavṛddhyā caturviṃśam ekaikaṃ kṣapayet punaḥ /",
  "GP11brahmppu:4047": "dvābhyāṃ saṃvatsarābhyāṃ tu samāptaniyamo bhavet // BrP_29.28 //",
  "GP11brahmppu:4048": "sarvakāmapradā hy eṣā praśastā hy arkasaptamī /",
  "GP11brahmppu:4049": "śuklapakṣasya saptamyāṃ yadādityadinaṃ bhavet // BrP_29.29 //",
  "GP11brahmppu:4050": "saptamī vijayā nāma tatra dattaṃ mahat phalam /",
  "GP11brahmppu:4051": "snānaṃ dānaṃ tapo homa upavāsas tathaiva ca // BrP_29.30 //",
  "GP11brahmppu:4052": "sarvaṃ vijayasaptamyāṃ mahāpātakanāśanam /",
  "GP11brahmppu:4053": "ye cādityadine prāpte śrāddhaṃ kurvanti mānavāḥ // BrP_29.31 //",
  "GP11brahmppu:4054": "yajanti ca mahāśvetaṃ te labhante yathepsitam /",
  "GP11brahmppu:4055": "yeṣāṃ dharmyāḥ kriyāḥ sarvāḥ sadaivoddiśya bhāskaram // BrP_29.32 //",
  "GP11brahmppu:4056": "na kule jāyate teṣāṃ daridro vyādhito 'pi vā /",
  "GP11brahmppu:4057": "śvetayā raktayā vāpi pītamṛttikayāpi vā // BrP_29.33 //",
  "GP11brahmppu:4058": "upalepanakartā tu cintitaṃ labhate phalam /",
  "GP11brahmppu:4059": "citrabhānuṃ vicitrais tu kusumaiś ca sugandhibhiḥ // BrP_29.34 //",
  "GP11brahmppu:4060": "pūjayet sopavāso yaḥ sa kāmān īpsitāṃl labhet /",
  "GP11brahmppu:4061": "ghṛtena dīpaṃ prajvālya tilatailena vā punaḥ // BrP_29.35 //",
  "GP11brahmppu:4062": "ādityaṃ pūjayed yas tu cakṣuṣā na sa hīyate /",
  "GP11brahmppu:4063": "dīpadātā naro nityaṃ jñānadīpena dīpyate // BrP_29.36 //",
  "GP11brahmppu:4064": "tilāḥ pavitraṃ tailaṃ vā tilagodānam uttamam /",
  "GP11brahmppu:4065": "agnikārye ca dīpe ca mahāpātakanāśanam // BrP_29.37 //",
  "GP11brahmppu:4066": "dīpaṃ dadāti yo nityaṃ devatāyataneṣu ca /",
  "GP11brahmppu:4067": "catuṣpatheṣu rathyāsu rūpavān subhago bhavet // BrP_29.38 //",
  "GP11brahmppu:4068": "havirbhiḥ prathamaḥ kalpo dvitīyaś cauṣadhīrasaiḥ /",
  "GP11brahmppu:4069": "vasāmedosthiniryāsair na tu deyaḥ kathaṃcana // BrP_29.39 //",
  "GP11brahmppu:4070": "bhaved ūrdhvagatir dīpo na kadācid adhogatiḥ /",
  "GP11brahmppu:4071": "dātā dīpyati cāpy evaṃ na tiryaggatim āpnuyāt // BrP_29.40 //",
  "GP11brahmppu:4072": "jvalamānaṃ sadā dīpaṃ na haren nāpi nāśayet /",
  "GP11brahmppu:4073": "dīpahartā naro bandhaṃ nāśaṃ krodhaṃ tamo vrajet // BrP_29.41 //",
  "GP11brahmppu:4074": "dīpadātā svargaloke dīpamāleva rājate /",
  "GP11brahmppu:4075": "yaḥ samālabhate nityaṃ kuṅkumāgurucandanaiḥ // BrP_29.42 //",
  "GP11brahmppu:4076": "saṃpadyate naraḥ pretya dhanena yaśasā śriyā /",
  "GP11brahmppu:4077": "raktacandanasaṃmiśrai raktapuṣpaiḥ śucir naraḥ // BrP_29.43 //",
  "GP11brahmppu:4078": "udaye 'rghyaṃ sadā dattvā siddhiṃ saṃvatsarāl labhet /",
  "GP11brahmppu:4079": "udayāt parivarteta yāvad astamane sthitaḥ // BrP_29.44 //",
  "GP11brahmppu:4080": "japann abhimukhaḥ kiṃcin mantraṃ stotram athāpi vā /",
  "GP11brahmppu:4081": "ādityavratam etat tu mahāpātakanāśanam // BrP_29.45 //",
  "GP11brahmppu:4082": "arghyeṇa sahitaṃ caiva sarve sāṅgaṃ pradāpayet /",
  "GP11brahmppu:4083": "udaye śraddhayā yuktaḥ sarvapāpaiḥ pramucyate // BrP_29.46 //",
  "GP11brahmppu:4084": "suvarṇadhenuanaḍvāha- vasudhāvastrasaṃyutam /",
  "GP11brahmppu:4085": "arghyapradātā labhate saptajanmānugaṃ phalam // BrP_29.47 //",
  "GP11brahmppu:4086": "agnau toye 'ntarikṣe ca śucau bhūmyāṃ tathaiva ca /",
  "GP11brahmppu:4087": "pratimāyāṃ tathā piṇḍyāṃ deyam arghyaṃ prayatnataḥ // BrP_29.48 //",
  "GP11brahmppu:4088": "nāpasavyaṃ na savyaṃ ca dadyād abhimukhaḥ sadā /",
  "GP11brahmppu:4089": "saghṛtaṃ guggulaṃ vāpi raver bhaktisamanvitaḥ // BrP_29.49 //",
  "GP11brahmppu:4090": "tatkṣaṇāt sarvapāpebhyo mucyate nātra saṃśayaḥ /",
  "GP11brahmppu:4091": "śrīvāsaṃ caturasraṃ ca devadāruṃ tathaiva ca // BrP_29.50 //",
  "GP11brahmppu:4092": "karpūrāgarudhūpāni dattvā vai svargagāminaḥ /",
  "GP11brahmppu:4093": "ayane tūttare sūryam athavā dakṣiṇāyane // BrP_29.51 //",
  "GP11brahmppu:4094": "pūjayitvā viśeṣeṇa sarvapāpaiḥ pramucyate /",
  "GP11brahmppu:4095": "viṣuveṣūparāgeṣu ṣaḍaśītimukheṣu ca // BrP_29.52 //",
  "GP11brahmppu:4096": "pūjayitvā viśeṣeṇa sarvapāpaiḥ pramucyate /",
  "GP11brahmppu:4097": "evaṃ velāsu sarvāsu sarvakālaṃ ca mānavaḥ // BrP_29.53 //",
  "GP11brahmppu:4098": "bhaktyā pūjayate yo 'rkaṃ so 'rkaloke mahīyate /",
  "GP11brahmppu:4099": "kṛsaraiḥ pāyasaiḥ pūpaiḥ phalamūlaghṛtaudanaiḥ // BrP_29.54 //",
  "GP11brahmppu:4100": "baliṃ kṛtvā tu sūryāya sarvān kāmān avāpnuyāt /",
  "GP11brahmppu:4101": "ghṛtena tarpaṇaṃ kṛtvā sarvasiddho bhaven naraḥ // BrP_29.55 //",
  "GP11brahmppu:4102": "kṣīreṇa tarpaṇaṃ kṛtvā manas tāpair na yujyate /",
  "GP11brahmppu:4103": "dadhnā tu tarpaṇaṃ kṛtvā kāryasiddhiṃ labhen naraḥ // BrP_29.56 //",
  "GP11brahmppu:4104": "snānārtham āhared yas tu jalaṃ bhānoḥ samāhitaḥ /",
  "GP11brahmppu:4105": "tīrtheṣu śucitāpannaḥ sa yāti paramāṃ gatim // BrP_29.57 //",
  "GP11brahmppu:4106": "chattraṃ dhvajaṃ vitānaṃ vā patākāṃ cāmarāṇi ca /",
  "GP11brahmppu:4107": "śraddhayā bhānave dattvā gatim iṣṭām avāpnuyāt // BrP_29.58 //",
  "GP11brahmppu:4108": "yad yad dravyaṃ naro bhaktyā ādityāya prayacchati /",
  "GP11brahmppu:4109": "tat tasya śatasāhasram utpādayati bhāskaraḥ // BrP_29.59 //",
  "GP11brahmppu:4110": "mānasaṃ vācikaṃ vāpi kāyajaṃ yac ca duṣkṛtam /",
  "GP11brahmppu:4111": "sarvaṃ sūryaprasādena tad aśeṣaṃ vyapohati // BrP_29.60 //",
  "GP11brahmppu:4112": "ekāhenāpi yad bhānoḥ pūjāyāḥ prāpyate phalam /",
  "GP11brahmppu:4113": "yathoktadakṣiṇair viprair na tat kratuśatair api // BrP_29.61 //",
  "GP11brahmppu:4114": "{munaya ūcuḥ: }",
  "GP11brahmppu:4115": "aho devasya māhātmyaṃ śrutam evaṃ jagatpate /",
  "GP11brahmppu:4116": "bhāskarasya suraśreṣṭha vadatas teṣu durlabham // BrP_30.1 //",
  "GP11brahmppu:4117": "bhūyaḥ prabrūhi deveśa yat pṛcchāmo jagatpate /",
  "GP11brahmppu:4118": "śrotum icchāmahe brahman paraṃ kautūhalaṃ hi naḥ // BrP_30.2 //",
  "GP11brahmppu:4119": "gṛhastho brahmacārī ca vānaprastho 'tha bhikṣukaḥ /",
  "GP11brahmppu:4120": "ya icchen mokṣam āsthātuṃ devatāṃ kāṃ yajeta saḥ // BrP_30.3 //",
  "GP11brahmppu:4121": "kuto hy asyākṣayaḥ svargaḥ kuto niḥśreyasaṃ param /",
  "GP11brahmppu:4122": "svargataś caiva kiṃ kuryād yena na cyavate punaḥ // BrP_30.4 //",
  "GP11brahmppu:4123": "devānāṃ cātra ko devaḥ pitṝṇāṃ caiva kaḥ pitā /",
  "GP11brahmppu:4124": "yasmāt parataraṃ nāsti tan me brūhi sureśvara // BrP_30.5 //",
  "GP11brahmppu:4125": "kutaḥ sṛṣṭam idaṃ viśvaṃ sarvaṃ sthāvarajaṅgamam /",
  "GP11brahmppu:4126": "pralaye ca kam abhyeti tad bhavān vaktum arhati // BrP_30.6 //",
  "GP11brahmppu:4127": "{brahmovāca: }",
  "GP11brahmppu:4128": "udyann evaiṣa kurute jagad vitimiraṃ karaiḥ /",
  "GP11brahmppu:4129": "nātaḥ parataro devaḥ kaścid anyo dvijottamāḥ // BrP_30.7 //",
  "GP11brahmppu:4130": "anādinidhano hy eṣa puruṣaḥ śāśvato 'vyayaḥ /",
  "GP11brahmppu:4131": "tāpayaty eṣa trīṃl lokān bhavan raśmibhir ulbaṇaḥ // BrP_30.8 //",
  "GP11brahmppu:4132": "sarvadevamayo hy eṣa tapatāṃ tapano varaḥ /",
  "GP11brahmppu:4133": "sarvasya jagato nāthaḥ sarvasākṣī jagatpatiḥ // BrP_30.9 //",
  "GP11brahmppu:4134": "saṃkṣipaty eṣa bhūtāni tathā visṛjate punaḥ /",
  "GP11brahmppu:4135": "eṣa bhāti tapaty eṣa varṣaty eṣa gabhastibhiḥ // BrP_30.10 //",
  "GP11brahmppu:4136": "eṣa dhātā vidhātā ca bhūtādir bhūtabhāvanaḥ /",
  "GP11brahmppu:4137": "na hy eṣa kṣayam āyāti nityam akṣayamaṇḍalaḥ // BrP_30.11 //",
  "GP11brahmppu:4138": "pitṝṇāṃ ca pitā hy eṣa devatānāṃ hi devatā /",
  "GP11brahmppu:4139": "dhruvaṃ sthānaṃ smṛtaṃ hy etad yasmān na cyavate punaḥ // BrP_30.12 //",
  "GP11brahmppu:4140": "sargakāle jagat kṛtsnam ādityāt saṃprasūyate /",
  "GP11brahmppu:4141": "pralaye ca tam abhyeti bhāskaraṃ dīptatejasam // BrP_30.13 //",
  "GP11brahmppu:4142": "yoginaś cāpy asaṃkhyātās tyaktvā gṛhakalevaram /",
  "GP11brahmppu:4143": "vāyur bhūtvā viśanty asmiṃs tejorāśau divākare // BrP_30.14 //",
  "GP11brahmppu:4144": "asya raśmisahasrāṇi śākhā iva vihaṃgamāḥ /",
  "GP11brahmppu:4145": "vasanty āśritya munayaḥ saṃsiddhā daivataiḥ saha // BrP_30.15 //",
  "GP11brahmppu:4146": "gṛhasthā janakādyāś ca rājāno yogadharmiṇaḥ /",
  "GP11brahmppu:4147": "vālakhilyādayaś caiva ṛṣayo brahmavādinaḥ // BrP_30.16 //",
  "GP11brahmppu:4148": "vānaprasthāś ca ye cānye vyāsādyā bhikṣavas tathā /",
  "GP11brahmppu:4149": "yogam āsthāya sarve te praviṣṭāḥ sūryamaṇḍalam // BrP_30.17 //",
  "GP11brahmppu:4150": "śuko vyāsasutaḥ śrīmān yogadharmam avāpya saḥ /",
  "GP11brahmppu:4151": "ādityakiraṇān gatvā hy apunarbhāvam āsthitaḥ // BrP_30.18 //",
  "GP11brahmppu:4152": "śabdamātraśrutimukhā brahmaviṣṇuśivādayaḥ /",
  "GP11brahmppu:4153": "pratyakṣo 'yaṃ paro devaḥ sūryas timiranāśanaḥ // BrP_30.19 //",
  "GP11brahmppu:4154": "tasmād anyatra bhaktir hi na kāryā śubham icchatā /",
  "GP11brahmppu:4155": "yasmād dṛṣṭer agamyās te devā viṣṇupurogamāḥ // BrP_30.20 //",
  "GP11brahmppu:4156": "ato bhavadbhiḥ satatam abhyarcyo bhagavān raviḥ /",
  "GP11brahmppu:4157": "sa hi mātā pitā caiva kṛtsnasya jagato guruḥ // BrP_30.21 //",
  "GP11brahmppu:4158": "anādyo lokanātho 'sau raśmimālī jagatpatiḥ /",
  "GP11brahmppu:4159": "mitratve ca sthito yasmāt tapas tepe dvijottamāḥ // BrP_30.22 //",
  "GP11brahmppu:4160": "anādinidhano brahmā nityaś cākṣaya eva ca /",
  "GP11brahmppu:4161": "sṛṣṭvā sasāgarān dvīpān bhuvanāni caturdaśa // BrP_30.23 //",
  "GP11brahmppu:4162": "lokānāṃ sa hitārthāya sthitaś candrasarittaṭe /",
  "GP11brahmppu:4163": "sṛṣṭvā prajāpatīn sarvān sṛṣṭvā ca vividhāḥ prajāḥ // BrP_30.24 //",
  "GP11brahmppu:4164": "tataḥ śatasahasrāṃśur avyaktaś ca punaḥ svayam /",
  "GP11brahmppu:4165": "kṛtvā dvādaśadhātmānam ādityam upapadyate // BrP_30.25 //",
  "GP11brahmppu:4166": "indro dhātātha parjanyas tvaṣṭā pūṣāryamā bhagaḥ /",
  "GP11brahmppu:4167": "vivasvān viṣṇur aṃśaś ca varuṇo mitra eva ca // BrP_30.26 //",
  "GP11brahmppu:4168": "ābhir dvādaśabhis tena sūryeṇa paramātmanā /",
  "GP11brahmppu:4169": "kṛtsnaṃ jagad idaṃ vyāptaṃ mūrtibhiś ca dvijottamāḥ // BrP_30.27 //",
  "GP11brahmppu:4170": "tasya yā prathamā mūrtir ādityasyendrasaṃjñitā /",
  "GP11brahmppu:4171": "sthitā sā devarājatve devānāṃ ripunāśinī // BrP_30.28 //",
  "GP11brahmppu:4172": "dvitīyā tasya yā mūrtir nāmnā dhāteti kīrtitā /",
  "GP11brahmppu:4173": "sthitā prajāpatitvena vividhāḥ sṛjate prajāḥ // BrP_30.29 //",
  "GP11brahmppu:4174": "tṛtīyārkasya yā mūrtiḥ parjanya iti viśrutā /",
  "GP11brahmppu:4175": "megheṣv eva sthitā sā tu varṣate ca gabhastibhiḥ // BrP_30.30 //",
  "GP11brahmppu:4176": "caturthī tasya yā mūrtir nāmnā tvaṣṭeti viśrutā /",
  "GP11brahmppu:4177": "sthitā vanaspatau sā tu oṣadhīṣu ca sarvataḥ // BrP_30.31 //",
  "GP11brahmppu:4178": "pañcamī tasya yā mūrtir nāmnā pūṣeti viśrutā /",
  "GP11brahmppu:4179": "anne vyavasthitā sā tu prajāṃ puṣṇāti nityaśaḥ // BrP_30.32 //",
  "GP11brahmppu:4180": "mūrtiḥ ṣaṣṭhī raver yā tu aryamā iti viśrutā /",
  "GP11brahmppu:4181": "vāyoḥ saṃsaraṇā sā tu deveṣv eva samāśritā // BrP_30.33 //",
  "GP11brahmppu:4182": "bhānor yā saptamī mūrtir nāmnā bhageti viśrutā /",
  "GP11brahmppu:4183": "bhūyiṣv avasthitā sā tu śarīreṣu ca dehinām // BrP_30.34 //",
  "GP11brahmppu:4184": "mūrtir yā tv aṣṭamī tasya vivasvān iti viśrutā /",
  "GP11brahmppu:4185": "agnau pratiṣṭhitā sā tu pacaty annaṃ śarīriṇām // BrP_30.35 //",
  "GP11brahmppu:4186": "navamī citrabhānor yā mūrtir viṣṇuś ca nāmataḥ /",
  "GP11brahmppu:4187": "prādurbhavati sā nityaṃ devānām arisūdanī // BrP_30.36 //",
  "GP11brahmppu:4188": "daśamī tasya yā mūrtir aṃśumān iti viśrutā /",
  "GP11brahmppu:4189": "vāyau pratiṣṭhitā sā tu prahlādayati vai prajāḥ // BrP_30.37 //",
  "GP11brahmppu:4190": "mūrtis tv ekādaśī bhānor nāmnā varuṇasaṃjñitā /",
  "GP11brahmppu:4191": "jaleṣv avasthitā sā tu prajāṃ puṣṇāti nityaśaḥ // BrP_30.38 //",
  "GP11brahmppu:4192": "mūrtir yā dvādaśī bhānor nāmnā mitreti saṃjñitā /",
  "GP11brahmppu:4193": "lokānāṃ sā hitārthāya sthitā candrasarittaṭe // BrP_30.39 //",
  "GP11brahmppu:4194": "vāyubhakṣas tapas tepe sthitvā maitreṇa cakṣuṣā /",
  "GP11brahmppu:4195": "anugṛhṇan sadā bhaktān varair nānāvidhais tu saḥ // BrP_30.40 //",
  "GP11brahmppu:4196": "evaṃ sā jagatāṃ mūrtir hitā vihitā purā /",
  "GP11brahmppu:4197": "tatra mitraḥ sthito yasmāt tasmān mitraṃ paraṃ smṛtam // BrP_30.41 //",
  "GP11brahmppu:4198": "ābhir dvādaśabhis tena savitrā paramātmanā /",
  "GP11brahmppu:4199": "kṛtsnaṃ jagad idaṃ vyāptaṃ mūrtibhiś ca dvijottamāḥ // BrP_30.42 //",
  "GP11brahmppu:4200": "tasmād dhyeyo namasyaś ca dvādaśasthāsu mūrtiṣu /",
  "GP11brahmppu:4201": "bhaktimadbhir narair nityaṃ tadgatenāntarātmanā // BrP_30.43 //",
  "GP11brahmppu:4202": "ity evaṃ dvādaśādityān namaskṛtvā tu mānavaḥ /",
  "GP11brahmppu:4203": "nityaṃ śrutvā paṭhitvā ca sūryaloke mahīyate // BrP_30.44 //",
  "GP11brahmppu:4204": "{munaya ūcuḥ: }",
  "GP11brahmppu:4205": "yadi tāvad ayaṃ sūryaś cādidevaḥ sanātanaḥ /",
  "GP11brahmppu:4206": "tataḥ kasmāt tapas tepe varepsuḥ prākṛto yathā // BrP_30.45 //",
  "GP11brahmppu:4207": "{brahmovāca: }",
  "GP11brahmppu:4208": "etad vaḥ saṃpravakṣyāmi paraṃ guhyaṃ vibhāvasoḥ /",
  "GP11brahmppu:4209": "pṛṣṭaṃ mitreṇa yat pūrvaṃ nāradāya mahātmane // BrP_30.46 //",
  "GP11brahmppu:4210": "prāṅ mayoktās tu yuṣmabhyaṃ raver dvādaśa mūrtayaḥ /",
  "GP11brahmppu:4211": "mitraś ca varuṇaś cobhau tāsāṃ tapasi saṃsthitau // BrP_30.47 //",
  "GP11brahmppu:4212": "abbhakṣo varuṇas tāsāṃ tasthau paścimasāgare /",
  "GP11brahmppu:4213": "mitro mitravane cāsmin vāyubhakṣo 'bhavat tadā // BrP_30.48 //",
  "GP11brahmppu:4214": "atha merugireḥ śṛṅgāt pracyuto gandhamādanāt /",
  "GP11brahmppu:4215": "nāradas tu mahāyogī sarvāṃl lokāṃś caran vaśī // BrP_30.49 //",
  "GP11brahmppu:4216": "ājagāmātha tatraiva yatra mitro 'carat tapaḥ /",
  "GP11brahmppu:4217": "taṃ dṛṣṭvā tu tapasyantaṃ tasya kautūhalaṃ hy abhūt // BrP_30.50 //",
  "GP11brahmppu:4218": "yo 'kṣayaś cāvyayaś caiva vyaktāvyaktaḥ sanātanaḥ /",
  "GP11brahmppu:4219": "dhṛtam ekātmakaṃ yena trailokyaṃ sumahātmanā // BrP_30.51 //",
  "GP11brahmppu:4220": "yaḥ pitā sarvadevānāṃ parāṇām api yaḥ paraḥ /",
  "GP11brahmppu:4221": "ayajad devatāḥ kās tu pitṝn vā kān asau yajet /",
  "GP11brahmppu:4222": "iti saṃcintya manasā taṃ devaṃ nārado 'bravīt // BrP_30.52 //",
  "GP11brahmppu:4223": "{nārada uvāca: }",
  "GP11brahmppu:4224": "vedeṣu sapurāṇeṣu sāṅgopāṅgeṣu gīyase /",
  "GP11brahmppu:4225": "tvam ajaḥ śāśvato dhātā tvaṃ nidhānam anuttamam // BrP_30.53 //",
  "GP11brahmppu:4226": "bhūtaṃ bhavyaṃ bhavac caiva tvayi sarvaṃ pratiṣṭhitam /",
  "GP11brahmppu:4227": "catvāraś cāśramā deva gṛhasthādyās tathaiva hi // BrP_30.54 //",
  "GP11brahmppu:4228": "yajanti tvām aharahas tvāṃ mūrtitvaṃ samāśritam /",
  "GP11brahmppu:4229": "pitā mātā ca sarvasya daivataṃ tvaṃ hi śāśvatam // BrP_30.55 //",
  "GP11brahmppu:4230": "yajase pitaraṃ kaṃ tvaṃ devaṃ vāpi na vidmahe //* BrP_30.56 //",
  "GP11brahmppu:4231": "{mitra uvāca: }",
  "GP11brahmppu:4232": "avācyam etad vaktavyaṃ paraṃ guhyaṃ sanātanam /",
  "GP11brahmppu:4233": "tvayi bhaktimati brahman pravakṣyāmi yathātatham // BrP_30.57 //",
  "GP11brahmppu:4234": "yat tat sūkṣmam avijñeyam avyaktam acalaṃ dhruvam /",
  "GP11brahmppu:4235": "indriyair indriyārthaiś ca sarvabhūtair vivarjitam // BrP_30.58 //",
  "GP11brahmppu:4236": "sa hy antarātmā bhūtānāṃ kṣetrajñaś caiva kathyate /",
  "GP11brahmppu:4237": "triguṇād vyatirikto 'sau puruṣaś caiva kalpitaḥ // BrP_30.59 //",
  "GP11brahmppu:4238": "hiraṇyagarbho bhagavān saiva buddhir iti smṛtaḥ /",
  "GP11brahmppu:4239": "mahān iti ca yogeṣu pradhānam iti kathyate // BrP_30.60 //",
  "GP11brahmppu:4240": "sāṃkhye ca kathyate yoge nāmabhir bahudhātmakaḥ /",
  "GP11brahmppu:4241": "sa ca trirūpo viśvātmā śarvo 'kṣara iti smṛtaḥ // BrP_30.61 //",
  "GP11brahmppu:4242": "dhṛtam ekātmakaṃ tena trailokyam idam ātmanā /",
  "GP11brahmppu:4243": "aśarīraḥ śarīreṣu sarveṣu nivasaty asau // BrP_30.62 //",
  "GP11brahmppu:4244": "vasann api śarīreṣu na sa lipyeta karmabhiḥ /",
  "GP11brahmppu:4245": "mamāntarātmā tava ca ye cānye dehasaṃsthitāḥ // BrP_30.63 //",
  "GP11brahmppu:4246": "sarveṣāṃ sākṣibhūto 'sau na grāhyaḥ kenacit kvacit /",
  "GP11brahmppu:4247": "saguṇo nirguṇo viśvo jñānagamyo hy asau smṛtaḥ // BrP_30.64 //",
  "GP11brahmppu:4248": "sarvataḥpāṇipādāntaḥ sarvatokṣiśiromukhaḥ /",
  "GP11brahmppu:4249": "sarvataḥśrutimāṃl loke sarvam āvṛtya tiṣṭhati // BrP_30.65 //",
  "GP11brahmppu:4250": "viśvamūrdhā viśvabhujo viśvapādākṣināsikaḥ /",
  "GP11brahmppu:4251": "ekaś carati vai kṣetre svairacārī yathāsukham // BrP_30.66 //",
  "GP11brahmppu:4252": "kṣetrāṇīha śarīrāṇi teṣāṃ caiva yathāsukham /",
  "GP11brahmppu:4253": "tāni vetti sa yogātmā tataḥ kṣetrajña ucyate // BrP_30.67 //",
  "GP11brahmppu:4254": "avyakte ca pure śete puruṣas tena cocyate /",
  "GP11brahmppu:4255": "viśvaṃ bahuvidhaṃ jñeyaṃ sa ca sarvatra ucyate // BrP_30.68 //",
  "GP11brahmppu:4256": "tasmāt sa bahurūpatvād viśvarūpa iti smṛtaḥ /",
  "GP11brahmppu:4257": "tasyaikasya mahattvaṃ hi sa caikaḥ puruṣaḥ smṛtaḥ // BrP_30.69 //",
  "GP11brahmppu:4258": "mahāpuruṣaśabdaṃ hi bibharty ekaḥ sanātanaḥ /",
  "GP11brahmppu:4259": "sa tu vidhikriyāyattaḥ sṛjaty ātmānam ātmanā // BrP_30.70 //",
  "GP11brahmppu:4260": "śatadhā sahasradhā caiva tathā śatasahasradhā /",
  "GP11brahmppu:4261": "koṭiśaś ca karoty eṣa pratyagātmānam ātmanā // BrP_30.71 //",
  "GP11brahmppu:4262": "ākāśāt patitaṃ toyaṃ yāti svādvantaraṃ yathā /",
  "GP11brahmppu:4263": "bhūme rasaviśeṣeṇa tathā guṇarasāt tu saḥ // BrP_30.72 //",
  "GP11brahmppu:4264": "eka eva yathā vāyur deheṣv eva hi pañcadhā /",
  "GP11brahmppu:4265": "ekatvaṃ ca pṛthaktvaṃ ca tathā tasya na saṃśayaḥ // BrP_30.73 //",
  "GP11brahmppu:4266": "sthānāntaraviśeṣāc ca yathāgnir labhate parām /",
  "GP11brahmppu:4267": "saṃjñāṃ tathā mune so 'yaṃ brahmādiṣu tathāpnuyāt // BrP_30.74 //",
  "GP11brahmppu:4268": "yathā dīpasahasrāṇi dīpa ekaḥ prasūyate /",
  "GP11brahmppu:4269": "tathā rūpasahasrāṇi sa ekaḥ saṃprasūyate // BrP_30.75 //",
  "GP11brahmppu:4270": "yadā sa budhyaty ātmānaṃ tadā bhavati kevalaḥ /",
  "GP11brahmppu:4271": "ekatvapralaye cāsya bahutvaṃ ca pravartate // BrP_30.76 //",
  "GP11brahmppu:4272": "nityaṃ hi nāsti jagati bhūtaṃ sthāvarajaṅgamam /",
  "GP11brahmppu:4273": "akṣayaś cāprameyaś ca sarvagaś ca sa ucyate // BrP_30.77 //",
  "GP11brahmppu:4274": "tasmād avyaktam utpannaṃ triguṇaṃ dvijasattamāḥ /",
  "GP11brahmppu:4275": "avyaktāvyaktabhāvasthā yā sā prakṛtir ucyate // BrP_30.78 //",
  "GP11brahmppu:4276": "tāṃ yoniṃ brahmaṇo viddhi yo 'sau sadasadātmakaḥ /",
  "GP11brahmppu:4277": "loke ca pūjyate yo 'sau daive pitrye ca karmaṇi // BrP_30.79 //",
  "GP11brahmppu:4278": "nāsti tasmāt paro hy anyaḥ pitā devo 'pi vā dvijāḥ /",
  "GP11brahmppu:4279": "ātmanā sa tu vijñeyas tatas taṃ pūjayāmy aham // BrP_30.80 //",
  "GP11brahmppu:4280": "svargeṣv api hi ye kecit taṃ namasyanti dehinaḥ /",
  "GP11brahmppu:4281": "tena gacchanti devarṣe tenoddiṣṭaphalāṃ gatim // BrP_30.81 //",
  "GP11brahmppu:4282": "taṃ devāḥ svāśramasthāś ca nānāmūrtisamāśritāḥ /",
  "GP11brahmppu:4283": "bhaktyā saṃpūjayanty ādyaṃ gatiś caiṣāṃ dadāti saḥ // BrP_30.82 //",
  "GP11brahmppu:4284": "sa hi sarvagataś caiva nirguṇaś caiva kathyate /",
  "GP11brahmppu:4285": "evaṃ matvā yathājñānaṃ pūjayāmi divākaram // BrP_30.83 //",
  "GP11brahmppu:4286": "ye ca tadbhāvitā loka ekatattvaṃ samāśritāḥ /",
  "GP11brahmppu:4287": "etad apy adhikaṃ teṣāṃ yad ekaṃ praviśanty uta // BrP_30.84 //",
  "GP11brahmppu:4288": "iti guhyasamuddeśas tava nārada kīrtitaḥ /",
  "GP11brahmppu:4289": "asmadbhaktyāpi devarṣe tvayāpi paramaṃ smṛtam // BrP_30.85 //",
  "GP11brahmppu:4290": "surair vā munibhir vāpi purāṇair varadaṃ smṛtam /",
  "GP11brahmppu:4291": "sarve ca paramātmānaṃ pūjayanti divākaram // BrP_30.86 //",
  "GP11brahmppu:4292": "{brahmovāca: }",
  "GP11brahmppu:4293": "evam etat purākhyātaṃ nāradāya tu bhānunā /",
  "GP11brahmppu:4294": "mayāpi ca samākhyātā kathā bhānor dvijottamāḥ // BrP_30.87 //",
  "GP11brahmppu:4295": "idam ākhyānam ākhyeyaṃ mayākhyātaṃ dvijottamāḥ /",
  "GP11brahmppu:4296": "na hy anādityabhaktāya idaṃ deyaṃ kadācana // BrP_30.88 //",
  "GP11brahmppu:4297": "yaś caitac chrāvayen nityaṃ yaś caiva śṛṇuyān naraḥ /",
  "GP11brahmppu:4298": "sa sahasrārciṣaṃ devaṃ praviśen nātra saṃśayaḥ // BrP_30.89 //",
  "GP11brahmppu:4299": "mucyetārtas tathā rogāc chrutvemām āditaḥ kathām /",
  "GP11brahmppu:4300": "jijñāsur labhate jñānaṃ gatim iṣṭāṃ tathaiva ca // BrP_30.90 //",
  "GP11brahmppu:4301": "kṣaṇena labhate 'dhvānam idaṃ yaḥ paṭhate mune /",
  "GP11brahmppu:4302": "yo yaṃ kāmayate kāmaṃ sa taṃ prāpnoty asaṃśayam // BrP_30.91 //",
  "GP11brahmppu:4303": "tasmād bhavadbhiḥ satataṃ smartavyo bhagavān raviḥ /",
  "GP11brahmppu:4304": "sa ca dhātā vidhātā ca sarvasya jagataḥ prabhuḥ // BrP_30.92 //",
  "GP11brahmppu:4305": "{brahmovāca: }",
  "GP11brahmppu:4306": "ādityamūlam akhilaṃ trailokyaṃ munisattamāḥ /",
  "GP11brahmppu:4307": "bhavaty asmāj jagat sarvaṃ sadevāsuramānuṣam // BrP_31.1 //",
  "GP11brahmppu:4308": "rudropendramahendrāṇāṃ viprendratridivaukasām /",
  "GP11brahmppu:4309": "mahādyutimatāṃ caiva tejo 'yaṃ sārvalaukikam // BrP_31.2 //",
  "GP11brahmppu:4310": "sarvātmā sarvalokeśo devadevaḥ prajāpatiḥ /",
  "GP11brahmppu:4311": "sūrya eva trilokasya mūlaṃ paramadaivatam // BrP_31.3 //",
  "GP11brahmppu:4312": "agnau prāstāhutiḥ samyag ādityam upatiṣṭhate /",
  "GP11brahmppu:4313": "ādityāj jāyate vṛṣṭir vṛṣṭer annaṃ tataḥ prajāḥ // BrP_31.4 //",
  "GP11brahmppu:4314": "sūryāt prasūyate sarvaṃ tatra caiva pralīyate /",
  "GP11brahmppu:4315": "bhāvābhāvau hi lokānām ādityān niḥsṛtau purā // BrP_31.5 //",
  "GP11brahmppu:4316": "etat tu dhyānināṃ dhyānaṃ mokṣaś cāpy eṣa mokṣiṇām /",
  "GP11brahmppu:4317": "tatra gacchanti nirvāṇaṃ jāyante 'smāt punaḥ punaḥ // BrP_31.6 //",
  "GP11brahmppu:4318": "kṣaṇā muhūrtā divasā niśā pakṣāś ca nityaśaḥ /",
  "GP11brahmppu:4319": "māsāḥ saṃvatsarāś caiva ṛtavaś ca yugāni ca // BrP_31.7 //",
  "GP11brahmppu:4320": "athādityād ṛte hy eṣāṃ kālasaṃkhyā na vidyate /",
  "GP11brahmppu:4321": "kālād ṛte na niyamo nāgnau viharaṇakriyā // BrP_31.8 //",
  "GP11brahmppu:4322": "ṛtūnām avibhāgaś ca tataḥ puṣpaphalaṃ kutaḥ /",
  "GP11brahmppu:4323": "kuto vai sasyaniṣpattis tṛṇauṣadhigaṇaḥ kutaḥ // BrP_31.9 //",
  "GP11brahmppu:4324": "abhāvo vyavahārāṇāṃ jantūnāṃ divi ceha ca /",
  "GP11brahmppu:4325": "jagatprabhāvād viśate bhāskarād vāritaskarāt // BrP_31.10 //",
  "GP11brahmppu:4326": "nāvṛṣṭyā tapate sūryo nāvṛṣṭyā pariśuṣyati /",
  "GP11brahmppu:4327": "nāvṛṣṭyā paridhiṃ dhatte vāriṇā dīpyate raviḥ // BrP_31.11 //",
  "GP11brahmppu:4328": "vasante kapilaḥ sūryo grīṣme kāñcanasaṃnibhaḥ /",
  "GP11brahmppu:4329": "śveto varṣāsu varṇena pāṇḍuḥ śaradi bhāskaraḥ // BrP_31.12 //",
  "GP11brahmppu:4330": "hemante tāmravarṇābhaḥ śiśire lohito raviḥ /",
  "GP11brahmppu:4331": "iti varṇāḥ samākhyātāḥ sūryasya ṛtusaṃbhavāḥ // BrP_31.13 //",
  "GP11brahmppu:4332": "ṛtusvabhāvavarṇaiś ca sūryaḥ kṣemasubhikṣakṛt /",
  "GP11brahmppu:4333": "athādityasya nāmāni sāmānyāni dvijottamāḥ // BrP_31.14 //",
  "GP11brahmppu:4334": "dvādaśaiva pṛthaktvena tāni vakṣyāmy aśeṣataḥ /",
  "GP11brahmppu:4335": "ādityaḥ savitā sūryo mihiro 'rkaḥ prabhākaraḥ // BrP_31.15 //",
  "GP11brahmppu:4336": "mārtaṇḍo bhāskaro bhānuś citrabhānur divākaraḥ /",
  "GP11brahmppu:4337": "ravir dvādaśabhis teṣāṃ jñeyaḥ sāmānyanāmabhiḥ // BrP_31.16 //",
  "GP11brahmppu:4338": "viṣṇur dhātā bhagaḥ pūṣā mitrendrau varuṇo 'ryamā /",
  "GP11brahmppu:4339": "vivasvān aṃśumāṃs tvaṣṭā parjanyo dvādaśaḥ smṛtaḥ // BrP_31.17 //",
  "GP11brahmppu:4340": "ity ete dvādaśādityāḥ pṛthaktvena vyavasthitāḥ /",
  "GP11brahmppu:4341": "uttiṣṭhanti sadā hy ete māsair dvādaśabhiḥ kramāt // BrP_31.18 //",
  "GP11brahmppu:4342": "viṣṇus tapati caitre tu vaiśākhe cāryamā tathā /",
  "GP11brahmppu:4343": "vivasvāñ jyeṣṭhamāse tu āṣāḍhe cāṃśumān smṛtaḥ // BrP_31.19 //",
  "GP11brahmppu:4344": "parjanyaḥ śrāvaṇe māsi varuṇaḥ prauṣṭhasaṃjñake /",
  "GP11brahmppu:4345": "indra āśvayuje māsi dhātā tapati kārttike // BrP_31.20 //",
  "GP11brahmppu:4346": "mārgaśīrṣe tathā mitraḥ pauṣe pūṣā divākaraḥ /",
  "GP11brahmppu:4347": "māghe bhagas tu vijñeyas tvaṣṭā tapati phālgune // BrP_31.21 //",
  "GP11brahmppu:4348": "śatair dvādaśabhir viṣṇū raśmibhir dīpyate sadā /",
  "GP11brahmppu:4349": "dīpyate gosahasreṇa śataiś ca tribhir aryamā // BrP_31.22 //",
  "GP11brahmppu:4350": "dviḥsaptakair vivasvāṃs tu aṃśumān pañcabhis tribhiḥ /",
  "GP11brahmppu:4351": "vivasvān iva parjanyo varuṇaś cāryamā tathā // BrP_31.23 //",
  "GP11brahmppu:4352": "mitravad bhagavāṃs tvaṣṭā sahasreṇa śatena ca /",
  "GP11brahmppu:4353": "indras tu dviguṇaiḥ ṣaḍbhir dhātaikādaśabhiḥ śataiḥ // BrP_31.24 //",
  "GP11brahmppu:4354": "sahasreṇa tu mitro vai pūṣā tu navabhiḥ śataiḥ /",
  "GP11brahmppu:4355": "uttaropakrame 'rkasya vardhante raśmayas tathā // BrP_31.25 //",
  "GP11brahmppu:4356": "dakṣiṇopakrame bhūyo hrasante sūryaraśmayaḥ /",
  "GP11brahmppu:4357": "evaṃ raśmisahasraṃ tu sūryalokād anugraham // BrP_31.26 //",
  "GP11brahmppu:4358": "evaṃ nāmnāṃ caturviṃśad eka eṣāṃ prakīrtitaḥ /",
  "GP11brahmppu:4359": "vistareṇa sahasraṃ tu punar anyat prakīrtitam // BrP_31.27 //",
  "GP11brahmppu:4360": "{munaya ūcuḥ: }",
  "GP11brahmppu:4361": "ye tannāmasahasreṇa stuvanty arkaṃ prajāpate /",
  "GP11brahmppu:4362": "teṣāṃ bhavati kiṃ puṇyaṃ gatiś ca parameśvara // BrP_31.28 //",
  "GP11brahmppu:4363": "{brahmovāca: }",
  "GP11brahmppu:4364": "śṛṇudhvaṃ muniśārdūlāḥ sārabhūtaṃ sanātanam /",
  "GP11brahmppu:4365": "alaṃ nāmasahasreṇa paṭhann evaṃ stavaṃ śubham // BrP_31.29 //",
  "GP11brahmppu:4366": "yāni nāmāni guhyāni pavitrāṇi śubhāni ca /",
  "GP11brahmppu:4367": "tāni vaḥ kīrtayiṣyāmi śṛṇudhvaṃ bhāskarasya vai // BrP_31.30 //",
  "GP11brahmppu:4368": "vikartano vivasvāṃś ca mārtaṇḍo bhāskaro raviḥ /",
  "GP11brahmppu:4369": "lokaprakāśakaḥ śrīmāṃl lokacakṣur maheśvaraḥ // BrP_31.31 //",
  "GP11brahmppu:4370": "lokasākṣī trilokeśaḥ kartā hartā tamisrahā /",
  "GP11brahmppu:4371": "tapanas tāpanaś caiva śuciḥ saptāśvavāhanaḥ // BrP_31.32 //",
  "GP11brahmppu:4372": "gabhastihasto brahmā ca sarvadevanamaskṛtaḥ /",
  "GP11brahmppu:4373": "ekaviṃśati ity eṣa stava iṣṭaḥ sadā raveḥ // BrP_31.33 //",
  "GP11brahmppu:4374": "śarīrārogyadaś caiva dhanavṛddhiyaśaskaraḥ /",
  "GP11brahmppu:4375": "stavarāja iti khyātas triṣu lokeṣu viśrutaḥ // BrP_31.34 //",
  "GP11brahmppu:4376": "ya etena dvijaśreṣṭhā dvisaṃdhye 'stamanodaye /",
  "GP11brahmppu:4377": "stauti sūryaṃ śucir bhūtvā sarvapāpaiḥ pramucyate // BrP_31.35 //",
  "GP11brahmppu:4378": "mānasaṃ vācikaṃ vāpi dehajaṃ karmajaṃ tathā /",
  "GP11brahmppu:4379": "ekajapyena tat sarvaṃ naśyaty arkasya saṃnidhau // BrP_31.36 //",
  "GP11brahmppu:4380": "ekajapyaś ca homaś ca saṃdhyopāsanam eva ca /",
  "GP11brahmppu:4381": "dhūpamantrārghyamantraś ca balimantras tathaiva ca // BrP_31.37 //",
  "GP11brahmppu:4382": "annapradāne dāne ca praṇipāte pradakṣiṇe /",
  "GP11brahmppu:4383": "pūjito 'yaṃ mahāmantraḥ sarvapāpaharaḥ śubhaḥ // BrP_31.38 //",
  "GP11brahmppu:4384": "tasmād yūyaṃ prayatnena stavenānena vai dvijāḥ /",
  "GP11brahmppu:4385": "stuvīdhvaṃ varadaṃ devaṃ sarvakāmaphalapradam // BrP_31.39 //",
  "GP11brahmppu:4386": "{munaya ūcuḥ: }",
  "GP11brahmppu:4387": "nirguṇaḥ śāśvato devas tvayā prokto divākaraḥ /",
  "GP11brahmppu:4388": "punar dvādaśadhā jātaḥ śruto 'smābhis tvayoditaḥ // BrP_32.1 //",
  "GP11brahmppu:4389": "sa kathaṃ tejaso raśmiḥ striyā garbhe mahādyutiḥ /",
  "GP11brahmppu:4390": "saṃbhūto bhāskaro jātas tatra naḥ saṃśayo mahān // BrP_32.2 //",
  "GP11brahmppu:4391": "{brahmovāca: }",
  "GP11brahmppu:4392": "dakṣasya hi sutāḥ śreṣṭhā babhūvuḥ ṣaṣṭiḥ śobhanāḥ /",
  "GP11brahmppu:4393": "aditir ditir danuś caiva vinatādyās tathaiva ca // BrP_32.3 //",
  "GP11brahmppu:4394": "dakṣas tāḥ pradadau kanyāḥ kaśyapāya trayodaśa /",
  "GP11brahmppu:4395": "aditir janayām āsa devāṃs tribhuvaneśvarān // BrP_32.4 //",
  "GP11brahmppu:4396": "daityān ditir danuś cogrān dānavān baladarpitān /",
  "GP11brahmppu:4397": "vinatādyās tathā cānyāḥ suṣuvuḥ sthānujaṅgamān // BrP_32.5 //",
  "GP11brahmppu:4398": "tasyātha putradauhitraiḥ pautradauhitrakādibhiḥ /",
  "GP11brahmppu:4399": "vyāptam etaj jagat sarvaṃ teṣāṃ tāsāṃ ca vai mune // BrP_32.6 //",
  "GP11brahmppu:4400": "teṣāṃ kaśyapaputrāṇāṃ pradhānā devatāgaṇāḥ /",
  "GP11brahmppu:4401": "sāttvikā rājasāś cānye tāmasāś ca gaṇāḥ smṛtāḥ // BrP_32.7 //",
  "GP11brahmppu:4402": "devān yajñabhujaś cakre tathā tribhuvaneśvarān /",
  "GP11brahmppu:4403": "sraṣṭā brahmavidāṃ śreṣṭhaḥ parameṣṭhī prajāpatiḥ // BrP_32.8 //",
  "GP11brahmppu:4404": "tān abādhanta sahitāḥ sāpatnyād daityadānavāḥ /",
  "GP11brahmppu:4405": "tato nirākṛtān putrān daiteyair dānavais tathā // BrP_32.9 //",
  "GP11brahmppu:4406": "hataṃ tribhuvanaṃ dṛṣṭvā aditir munisattamāḥ /",
  "GP11brahmppu:4407": "ācchinad yajñabhāgāṃś ca kṣudhā saṃpīḍitān bhṛśam // BrP_32.10 //",
  "GP11brahmppu:4408": "ārādhanāya savituḥ paraṃ yatnaṃ pracakrame /",
  "GP11brahmppu:4409": "ekāgrā niyatāhārā paraṃ niyamam āsthitā /",
  "GP11brahmppu:4410": "tuṣṭāva tejasāṃ rāśiṃ gaganasthaṃ divākaram // BrP_32.11 //",
  "GP11brahmppu:4411": "{aditir uvāca: }",
  "GP11brahmppu:4412": "namas tubhyaṃ paraṃ sūkṣmaṃ supuṇyaṃ bibhrate 'tulam /",
  "GP11brahmppu:4413": "dhāma dhāmavatām īśaṃ dhāmādhāraṃ ca śāśvatam // BrP_32.12 //",
  "GP11brahmppu:4414": "jagatām upakārāya tvām ahaṃ staumi gopate /",
  "GP11brahmppu:4415": "ādadānasya yad rūpaṃ tīvraṃ tasmai namāmy aham // BrP_32.13 //",
  "GP11brahmppu:4416": "grahītum aṣṭamāsena kālenāmbumayaṃ rasam /",
  "GP11brahmppu:4417": "bibhratas tava yad rūpam atitīvraṃ natāsmi tat // BrP_32.14 //",
  "GP11brahmppu:4418": "sametam agnisomābhyāṃ namas tasmai guṇātmane /",
  "GP11brahmppu:4419": "yad rūpam ṛgyajuḥsāmnām aikyena tapate tava // BrP_32.15 //",
  "GP11brahmppu:4420": "viśvam etat trayīsaṃjñaṃ namas tasmai vibhāvaso /",
  "GP11brahmppu:4421": "yat tu tasmāt paraṃ rūpam om ity uktvābhisaṃhitam /",
  "GP11brahmppu:4422": "asthūlaṃ sthūlam amalaṃ namas tasmai sanātana // BrP_32.16 //",
  "GP11brahmppu:4423": "{brahmovāca: }",
  "GP11brahmppu:4424": "evaṃ sā niyatā devī cakre stotram aharniśam /",
  "GP11brahmppu:4425": "nirāhārā vivasvantam ārirādhayiṣur dvijāḥ // BrP_32.17 //",
  "GP11brahmppu:4426": "tataḥ kālena mahatā bhagavāṃs tapano dvijāḥ /",
  "GP11brahmppu:4427": "pratyakṣatām agāt tasyā dākṣāyaṇyā dvijottamāḥ // BrP_32.18 //",
  "GP11brahmppu:4428": "sā dadarśa mahākūṭaṃ tejaso 'mbarasaṃvṛtam /",
  "GP11brahmppu:4429": "bhūmau ca saṃsthitaṃ bhāsvaj- jvālābhir atidurdṛśam /",
  "GP11brahmppu:4430": "taṃ dṛṣṭvā ca tato devī sādhvasaṃ paramaṃ gatā // BrP_32.19 //",
  "GP11brahmppu:4431": "{aditir uvāca: }",
  "GP11brahmppu:4432": "jagadādya prasīdeti na tvāṃ paśyāmi gopate /",
  "GP11brahmppu:4433": "prasādaṃ kuru paśyeyaṃ yad rūpaṃ te divākara /",
  "GP11brahmppu:4434": "bhaktānukampaka vibho tvadbhaktān pāhi me sutān // BrP_32.21 //",
  "GP11brahmppu:4435": "{brahmovāca: }",
  "GP11brahmppu:4436": "tataḥ sa tejasas tasmād āvirbhūto vibhāvasuḥ /",
  "GP11brahmppu:4437": "adṛśyata tadādityas taptatāmropamaḥ prabhuḥ // BrP_32.22 //",
  "GP11brahmppu:4438": "tatas tāṃ praṇatāṃ devīṃ tasyāsaṃdarśane dvijāḥ /",
  "GP11brahmppu:4439": "prāha bhāsvān vṛṇuṣvaikaṃ varaṃ matto yam icchasi // BrP_32.23 //",
  "GP11brahmppu:4440": "praṇatā śirasā sā tu jānupīḍitamedinī /",
  "GP11brahmppu:4441": "pratyuvāca vivasvantaṃ varadaṃ samupasthitam // BrP_32.24 //",
  "GP11brahmppu:4442": "{aditir uvāca: }",
  "GP11brahmppu:4443": "deva prasīda putrāṇāṃ hṛtaṃ tribhuvanaṃ mama /",
  "GP11brahmppu:4444": "yajñabhāgāś ca daiteyair dānavaiś ca balādhikaiḥ // BrP_32.25 //",
  "GP11brahmppu:4445": "tannimittaṃ prasādaṃ tvaṃ kuruṣva mama gopate /",
  "GP11brahmppu:4446": "aṃśena teṣāṃ bhrātṛtvaṃ gatvā tān nāśaye ripūn // BrP_32.26 //",
  "GP11brahmppu:4447": "yathā me tanayā bhūyo yajñabhāgabhujaḥ prabho /",
  "GP11brahmppu:4448": "bhaveyur adhipāś caiva trailokyasya divākara // BrP_32.27 //",
  "GP11brahmppu:4449": "tathānukalpaṃ putrāṇāṃ suprasanno rave mama /",
  "GP11brahmppu:4450": "kuru prasannārtihara kāryaṃ kartā tvam ucyate // BrP_32.28 //",
  "GP11brahmppu:4451": "{brahmovāca: }",
  "GP11brahmppu:4452": "tatas tām āha bhagavān bhāskaro vāritaskaraḥ /",
  "GP11brahmppu:4453": "praṇatām aditiṃ viprāḥ prasādasumukho vibhuḥ // BrP_32.29 //",
  "GP11brahmppu:4454": "{sūrya uvāca: }",
  "GP11brahmppu:4455": "sahasrāṃśena te garbhaḥ saṃbhūyāham aśeṣataḥ /",
  "GP11brahmppu:4456": "tvatputraśatrūn dakṣo 'haṃ nāśayāmy āśu nirvṛtaḥ // BrP_32.30 //",
  "GP11brahmppu:4457": "{brahmovāca: }",
  "GP11brahmppu:4458": "ity uktvā bhagavān bhāsvān antardhānam upāgataḥ /",
  "GP11brahmppu:4459": "nivṛttā sāpi tapasaḥ saṃprāptākhilavāñchitā // BrP_32.31 //",
  "GP11brahmppu:4460": "tato raśmisahasrāt tu suṣumnākhyo raveḥ karaḥ /",
  "GP11brahmppu:4461": "tataḥ saṃvatsarasyānte tatkāmapūraṇāya saḥ // BrP_32.32 //",
  "GP11brahmppu:4462": "nivāsaṃ savitā cakre devamātus tadodare /",
  "GP11brahmppu:4463": "kṛcchracāndrāyaṇādīṃś ca sā cakre susamāhitā // BrP_32.33 //",
  "GP11brahmppu:4464": "śucinā dhārayāmy enaṃ divyaṃ garbham iti dvijāḥ /",
  "GP11brahmppu:4465": "tatas tāṃ kaśyapaḥ prāha kiṃcitkopaplutākṣaram // BrP_32.34 //",
  "GP11brahmppu:4466": "{kaśyapa uvāca: }",
  "GP11brahmppu:4467": "kiṃ mārayasi garbhāṇḍam iti nityopavāsinī /",
  "GP11brahmppu:4468": "{brahmovāca: }",
  "GP11brahmppu:4469": "sā ca taṃ prāha garbhāṇḍam etat paśyeti kopanā /",
  "GP11brahmppu:4470": "na māritaṃ vipakṣāṇāṃ mṛtyur eva bhaviṣyati // BrP_32.35 //",
  "GP11brahmppu:4471": "ity uktvā taṃ tadā garbham utsasarja surāraṇiḥ /",
  "GP11brahmppu:4472": "jājvalyamānaṃ tejobhiḥ patyur vacanakopitā // BrP_32.36 //",
  "GP11brahmppu:4473": "taṃ dṛṣṭvā kaśyapo garbham udyadbhāskaravarcasam /",
  "GP11brahmppu:4474": "tuṣṭāva praṇato bhūtvā vāgbhir ādyābhir ādarāt // BrP_32.37 //",
  "GP11brahmppu:4475": "saṃstūyamānaḥ sa tadā garbhāṇḍāt prakaṭo 'bhavat /",
  "GP11brahmppu:4476": "padmapattrasavarṇābhas tejasā vyāptadiṅmukhaḥ // BrP_32.38 //",
  "GP11brahmppu:4477": "athāntarikṣād ābhāṣya kaśyapaṃ munisattamam /",
  "GP11brahmppu:4478": "satoyameghagambhīrā vāg uvācāśarīriṇī // BrP_32.39 //",
  "GP11brahmppu:4479": "{vāg uvāca: }",
  "GP11brahmppu:4480": "māritaṃtepataḥ proktam etad aṇḍaṃ tvayāditeḥ /",
  "GP11brahmppu:4481": "tasmān mune sutas te 'yaṃ mārtaṇḍākhyo bhaviṣyati // BrP_32.40 //",
  "GP11brahmppu:4482": "haniṣyaty asurāṃś cāyaṃ yajñabhāgaharān arīn /",
  "GP11brahmppu:4483": "devā niśamyeti vaco gaganāt samupāgatam // BrP_32.41 //",
  "GP11brahmppu:4484": "praharṣam atulaṃ yātā dānavāś ca hataujasaḥ /",
  "GP11brahmppu:4485": "tato yuddhāya daiteyān ājuhāva śatakratuḥ // BrP_32.42 //",
  "GP11brahmppu:4486": "saha devair mudā yukto dānavāś ca tam abhyayuḥ /",
  "GP11brahmppu:4487": "teṣāṃ yuddham abhūd ghoraṃ devānām asuraiḥ saha // BrP_32.43 //",
  "GP11brahmppu:4488": "śastrāstravṛṣṭisaṃdīpta- samastabhuvanāntaram /",
  "GP11brahmppu:4489": "tasmin yuddhe bhagavatā mārtaṇḍena nirīkṣitāḥ // BrP_32.44 //",
  "GP11brahmppu:4490": "tejasā dahyamānās te bhasmībhūtā mahāsurāḥ /",
  "GP11brahmppu:4491": "tataḥ praharṣam atulaṃ prāptāḥ sarve divaukasaḥ // BrP_32.45 //",
  "GP11brahmppu:4492": "tuṣṭuvus tejasāṃ yoniṃ mārtaṇḍam aditiṃ tathā /",
  "GP11brahmppu:4493": "svādhikārāṃs tataḥ prāptā yajñabhāgāṃś ca pūrvavat // BrP_32.46 //",
  "GP11brahmppu:4494": "bhagavān api mārtaṇḍaḥ svādhikāram athākarot /",
  "GP11brahmppu:4495": "kadambapuṣpavad bhāsvān adhaś cordhvaṃ ca raśmibhiḥ /",
  "GP11brahmppu:4496": "vṛto 'gnipiṇḍasadṛśo dadhre nātisphuṭaṃ vapuḥ // BrP_32.47 //",
  "GP11brahmppu:4497": "{munaya ūcuḥ: }",
  "GP11brahmppu:4498": "kathaṃ kāntataraṃ paścād rūpaṃ saṃlabdhavān raviḥ /",
  "GP11brahmppu:4499": "kadambagolakākāraṃ tan me brūhi jagatpate // BrP_32.48 //",
  "GP11brahmppu:4500": "{brahmovāca: }",
  "GP11brahmppu:4501": "tvaṣṭā tasmai dadau kanyāṃ saṃjñāṃ nāma vivasvate /",
  "GP11brahmppu:4502": "prasādya praṇato bhūtvā viśvakarmā prajāpatiḥ // BrP_32.49 //",
  "GP11brahmppu:4503": "trīṇy apatyāny asau tasyāṃ janayām āsa gopatiḥ /",
  "GP11brahmppu:4504": "dvau putrau sumahābhāgau kanyāṃ ca yamunāṃ tathā // BrP_32.50 //",
  "GP11brahmppu:4505": "yat tejo 'bhyadhikaṃ tasya mārtaṇḍasya vivasvataḥ /",
  "GP11brahmppu:4506": "tenātitāpayām āsa trīṃl lokān sacarācarān // BrP_32.51 //",
  "GP11brahmppu:4507": "tad rūpaṃ golakākāraṃ dṛṣṭvā saṃjñā vivasvataḥ /",
  "GP11brahmppu:4508": "asahantī mahat tejaḥ svāṃ chāyāṃ vākyam abravīt // BrP_32.52 //",
  "GP11brahmppu:4509": "{saṃjñovāca: }",
  "GP11brahmppu:4510": "ahaṃ yāsyāmi bhadraṃ te svam eva bhavanaṃ pituḥ /",
  "GP11brahmppu:4511": "nirvikāraṃ tvayātraiva stheyaṃ macchāsanāc chubhe // BrP_32.53 //",
  "GP11brahmppu:4512": "imau ca bālakau mahyaṃ kanyā ca varavarṇinī /",
  "GP11brahmppu:4513": "saṃbhāvyā naiva cākhyeyam idaṃ bhagavate tvayā // BrP_32.54 //",
  "GP11brahmppu:4514": "{chāyovāca: }",
  "GP11brahmppu:4515": "ā kacagrahaṇād devi ā śāpān naiva karhicit /",
  "GP11brahmppu:4516": "ākhyāsyāmi mataṃ tubhyaṃ gamyatāṃ yatra vāñchitam // BrP_32.55 //",
  "GP11brahmppu:4517": "ity uktā vrīḍitā saṃjñā jagāma pitṛmandiram /",
  "GP11brahmppu:4518": "vatsarāṇāṃ sahasraṃ tu vasamānā pitur gṛhe // BrP_32.56 //",
  "GP11brahmppu:4519": "bhartuḥ samīpaṃ yāhīti pitroktā sā punaḥ punaḥ /",
  "GP11brahmppu:4520": "āgacchad vaḍavā bhūtvā kurūn athottarāṃs tataḥ // BrP_32.57 //",
  "GP11brahmppu:4521": "tatra tepe tapaḥ sādhvī nirāhārā dvijottamāḥ /",
  "GP11brahmppu:4522": "pituḥ samīpaṃ yātāyāṃ saṃjñāyāṃ vākyatatparā // BrP_32.58 //",
  "GP11brahmppu:4523": "tadrūpadhāriṇī chāyā bhāskaraṃ samupasthitā /",
  "GP11brahmppu:4524": "tasyāṃ ca bhagavān sūryaḥ saṃjñeyam iti cintayan // BrP_32.59 //",
  "GP11brahmppu:4525": "tathaiva janayām āsa dvau putrau kanyakāṃ tathā /",
  "GP11brahmppu:4526": "saṃjñā tu pārthivī teṣām ātmajānāṃ tathākarot // BrP_32.60 //",
  "GP11brahmppu:4527": "snehaṃ na pūrvajātānāṃ tathā kṛtavatī tu sā /",
  "GP11brahmppu:4528": "manus tat kṣāntavāṃs tasyā yamas tasyā na cakṣame // BrP_32.61 //",
  "GP11brahmppu:4529": "bahudhā pīḍyamānas tu pituḥ patyā suduḥkhitaḥ /",
  "GP11brahmppu:4530": "sa vai kopāc ca bālyāc ca bhāvino 'rthasya vai balāt /",
  "GP11brahmppu:4531": "padā saṃtarjayām āsa na tu dehe nyapātayat // BrP_32.62 //",
  "GP11brahmppu:4532": "{chāyovāca: }",
  "GP11brahmppu:4533": "padā tarjayase yasmāt pitur bhāryāṃ garīyasīm /",
  "GP11brahmppu:4534": "tasmāt tavaiṣa caraṇaḥ patiṣyati na saṃśayaḥ // BrP_32.63 //",
  "GP11brahmppu:4535": "{brahmovāca: }",
  "GP11brahmppu:4536": "yamas tu tena śāpena bhṛśaṃ pīḍitamānasaḥ /",
  "GP11brahmppu:4537": "manunā saha dharmātmā pitre sarvaṃ nyavedayat // BrP_32.64 //",
  "GP11brahmppu:4538": "{yama uvāca: }",
  "GP11brahmppu:4539": "snehena tulyam asmāsu mātā deva na vartate /",
  "GP11brahmppu:4540": "visṛjya jyāyasaṃ bhaktyā kanīyāṃsaṃ bubhūṣati // BrP_32.65 //",
  "GP11brahmppu:4541": "tasyāṃ mayodyataḥ pādo na tu dehe nipātitaḥ /",
  "GP11brahmppu:4542": "bālyād vā yadi vā mohāt tad bhavān kṣantum arhasi // BrP_32.66 //",
  "GP11brahmppu:4543": "śapto 'haṃ tāta kopena jananyā tanayo yataḥ /",
  "GP11brahmppu:4544": "tato manye na jananīm imāṃ vai tapatāṃ vara // BrP_32.67 //",
  "GP11brahmppu:4545": "tava prasādāc caraṇo bhagavan na pated yathā /",
  "GP11brahmppu:4546": "mātṛśāpād ayaṃ me 'dya tathā cintaya gopate // BrP_32.68 //",
  "GP11brahmppu:4547": "{ravir uvāca: }",
  "GP11brahmppu:4548": "asaṃśayaṃ mahat putra bhaviṣyaty atra kāraṇam /",
  "GP11brahmppu:4549": "yena tvām āviśat krodho dharmajñaṃ dharmaśīlinam // BrP_32.69 //",
  "GP11brahmppu:4550": "sarveṣām eva śāpānāṃ pratighāto hi vidyate /",
  "GP11brahmppu:4551": "na tu mātrābhiśaptānāṃ kvacic chāpanivartanam // BrP_32.70 //",
  "GP11brahmppu:4552": "na śakyam etan mithyā tu kartuṃ mātur vacas tava /",
  "GP11brahmppu:4553": "kiṃcit te 'haṃ vidhāsyāmi putrasnehād anugraham // BrP_32.71 //",
  "GP11brahmppu:4554": "kṛmayo māṃsam ādāya prayāsyanti mahītalam /",
  "GP11brahmppu:4555": "kṛtaṃ tasyā vacaḥ satyaṃ tvaṃ ca trāto bhaviṣyasi // BrP_32.72 //",
  "GP11brahmppu:4556": "{brahmovāca: }",
  "GP11brahmppu:4557": "ādityas tv abravīc chāyāṃ kimarthaṃ tanayeṣu vai /",
  "GP11brahmppu:4558": "tulyeṣv apy adhikaḥ sneha ekaṃ prati kṛtas tvayā // BrP_32.73 //",
  "GP11brahmppu:4559": "nūnaṃ naiṣāṃ tvaṃ jananī saṃjñā kāpi tvam āgatā /",
  "GP11brahmppu:4560": "nirguṇeṣv apy apatyeṣu mātā śāpaṃ na dāsyati // BrP_32.74 //",
  "GP11brahmppu:4561": "sā tatpariharantī ca śāpād bhītā tadā raveḥ /",
  "GP11brahmppu:4562": "kathayām āsa vṛttāntaṃ sa śrutvā śvaśuraṃ yayau // BrP_32.75 //",
  "GP11brahmppu:4563": "sa cāpi taṃ yathānyāyam arcayitvā tadā ravim /",
  "GP11brahmppu:4564": "nirdagdhukāmaṃ roṣeṇa sāntvayānas tam abravīt // BrP_32.76 //",
  "GP11brahmppu:4565": "{viśvakarmovāca: }",
  "GP11brahmppu:4566": "tavātitejasā vyāptam idaṃ rūpaṃ suduḥsaham /",
  "GP11brahmppu:4567": "asahantī tu tat saṃjñā vane carati vai tapaḥ // BrP_32.77 //",
  "GP11brahmppu:4568": "drakṣyate tāṃ bhavān adya svāṃ bhāryāṃ śubhacāriṇīm /",
  "GP11brahmppu:4569": "rūpārthaṃ bhavato 'raṇye carantīṃ sumahat tapaḥ // BrP_32.78 //",
  "GP11brahmppu:4570": "śrutaṃ me brahmaṇo vākyaṃ tava tejovarodhane /",
  "GP11brahmppu:4571": "rūpaṃ nirvartayāmy adya tava kāntaṃ divaspate // BrP_32.79 //",
  "GP11brahmppu:4572": "{brahmovāca: }",
  "GP11brahmppu:4573": "tatas tatheti taṃ prāha tvaṣṭāraṃ bhagavān raviḥ /",
  "GP11brahmppu:4574": "tato vivasvato rūpaṃ prāg āsīt parimaṇḍalam // BrP_32.80 //",
  "GP11brahmppu:4575": "viśvakarmā tv anujñātaḥ śākadvīpe vivasvatā /",
  "GP11brahmppu:4576": "bhramim āropya tattejaḥ- śātanāyopacakrame // BrP_32.81 //",
  "GP11brahmppu:4577": "bhramatāśeṣajagatāṃ nābhibhūtena bhāsvatā /",
  "GP11brahmppu:4578": "samudrādrivanopetā tv āruroha mahī nabhaḥ // BrP_32.82 //",
  "GP11brahmppu:4579": "gaganaṃ cākhilaṃ viprāḥ sacandragrahatārakam /",
  "GP11brahmppu:4580": "adhogataṃ mahābhāgā babhūvākṣiptam ākulam // BrP_32.83 //",
  "GP11brahmppu:4581": "vikṣiptasalilāḥ sarve babhūvuś ca tathārṇavāḥ /",
  "GP11brahmppu:4582": "vyabhidyanta mahāśailāḥ śīrṇasānunibandhanāḥ // BrP_32.84 //",
  "GP11brahmppu:4583": "dhruvādhārāṇy aśeṣāṇi dhiṣṇyāni munisattamāḥ /",
  "GP11brahmppu:4584": "truṭyadraśminibandhīni bandhanāni adho yayuḥ // BrP_32.85 //",
  "GP11brahmppu:4585": "vegabhramaṇasaṃpāta- vāyukṣiptāḥ sahasraśaḥ /",
  "GP11brahmppu:4586": "vyaśīryanta mahāmeghā ghorārāvavirāviṇaḥ // BrP_32.86 //",
  "GP11brahmppu:4587": "bhāsvadbhramaṇavibhrānta- bhūmyākāśarasātalam /",
  "GP11brahmppu:4588": "jagad ākulam atyarthaṃ tadāsīn munisattamāḥ // BrP_32.87 //",
  "GP11brahmppu:4589": "trailokyam ākulaṃ vīkṣya bhramamāṇaṃ surarṣayaḥ /",
  "GP11brahmppu:4590": "devāś ca brahmaṇā sārdhaṃ bhāsvantam abhituṣṭuvuḥ // BrP_32.88 //",
  "GP11brahmppu:4591": "ādidevo 'si devānāṃ jātas tvaṃ bhūtaye bhuvaḥ /",
  "GP11brahmppu:4592": "sargasthityantakāleṣu tridhā bhedena tiṣṭhasi // BrP_32.89 //",
  "GP11brahmppu:4593": "svasti te 'stu jagannātha gharmavarṣadivākara /",
  "GP11brahmppu:4594": "indrādayas tadā devā likhyamānam athāstuvan // BrP_32.90 //",
  "GP11brahmppu:4595": "jaya deva jagatsvāmiñ jayāśeṣajagatpate /",
  "GP11brahmppu:4596": "ṛṣayaś ca tataḥ sapta vasiṣṭhātripurogamāḥ // BrP_32.91 //",
  "GP11brahmppu:4597": "tuṣṭuvur vividhaiḥ stotraiḥ svasti svastītivādinaḥ /",
  "GP11brahmppu:4598": "vedoktibhir athāgryābhir vālakhilyāś ca tuṣṭuvuḥ // BrP_32.92 //",
  "GP11brahmppu:4599": "agnir ādyāś ca bhāsvantaṃ likhyamānaṃ mudā yutāḥ /",
  "GP11brahmppu:4600": "tvaṃ nātha mokṣiṇāṃ mokṣo dhyeyas tvaṃ dhyānināṃ paraḥ // BrP_32.93 //",
  "GP11brahmppu:4601": "tvaṃ gatiḥ sarvabhūtānāṃ karmakāṇḍavivartinām /",
  "GP11brahmppu:4602": "saṃpūjyas tvaṃ tu deveśa śaṃ no 'stu jagatāṃ pate // BrP_32.94 //",
  "GP11brahmppu:4603": "śaṃ no 'stu dvipade nityaṃ śaṃ naś cāstu catuṣpade /",
  "GP11brahmppu:4604": "tato vidyādharagaṇā yakṣarākṣasapannagāḥ // BrP_32.95 //",
  "GP11brahmppu:4605": "kṛtāñjalipuṭāḥ sarve śirobhiḥ praṇatā ravim /",
  "GP11brahmppu:4606": "ūcus te vividhā vāco manaḥśrotrasukhāvahāḥ // BrP_32.96 //",
  "GP11brahmppu:4607": "sahyaṃ bhavatu tejas te bhūtānāṃ bhūtabhāvana /",
  "GP11brahmppu:4608": "tato hāhāhūhūś caiva nāradas tumburus tathā // BrP_32.97 //",
  "GP11brahmppu:4609": "upagāyitum ārabdhā gāndharvakuśalā ravim /",
  "GP11brahmppu:4610": "ṣaḍjamadhyamagāndhāra- gānatrayaviśāradāḥ // BrP_32.98 //",
  "GP11brahmppu:4611": "mūrchanābhiś ca tālaiś ca saṃprayogaiḥ sukhapradam /",
  "GP11brahmppu:4612": "viśvācī ca ghṛtācī ca urvaśy atha tilottamāḥ // BrP_32.99 //",
  "GP11brahmppu:4613": "menakā sahajanyā ca rambhā cāpsarasāṃ varā /",
  "GP11brahmppu:4614": "nanṛtur jagatām īśe likhyamāne vibhāvasau // BrP_32.100 //",
  "GP11brahmppu:4615": "bhāvahāvavilāsādyān kurvatyo 'bhinayān bahūn /",
  "GP11brahmppu:4616": "prāvādyanta tatas tatra vīṇā veṇvādijharjharāḥ // BrP_32.101 //",
  "GP11brahmppu:4617": "paṇavāḥ puṣkarāś caiva mṛdaṅgāḥ paṭahānakāḥ /",
  "GP11brahmppu:4618": "devadundubhayaḥ śaṅkhāḥ śataśo 'tha sahasraśaḥ // BrP_32.102 //",
  "GP11brahmppu:4619": "gāyadbhiś caiva nṛtyadbhir gandharvair apsarogaṇaiḥ /",
  "GP11brahmppu:4620": "tūryavāditraghoṣaiś ca sarvaṃ kolāhalīkṛtam // BrP_32.103 //",
  "GP11brahmppu:4621": "tataḥ kṛtāñjalipuṭā bhaktinamrātmamūrtayaḥ /",
  "GP11brahmppu:4622": "likhyamānaṃ sahasrāṃśuṃ praṇemuḥ sarvadevatāḥ // BrP_32.104 //",
  "GP11brahmppu:4623": "tataḥ kolāhale tasmin sarvadevasamāgame /",
  "GP11brahmppu:4624": "tejasaḥ śātanaṃ cakre viśvakarmā śanaiḥ śanaiḥ // BrP_32.105 //",
  "GP11brahmppu:4625": "ājānulikhitaś cāsau nipuṇaṃ viśvakarmaṇā /",
  "GP11brahmppu:4626": "nābhyanandat tu likhanaṃ tatas tenāvatāritaḥ // BrP_32.106 //",
  "GP11brahmppu:4627": "na tu nirbhartsitaṃ rūpaṃ tejaso hananena tu /",
  "GP11brahmppu:4628": "kāntāt kāntataraṃ rūpam adhikaṃ śuśubhe tataḥ // BrP_32.107 //",
  "GP11brahmppu:4629": "iti himajalagharmakālahetor BrP_32.108a",
  "GP11brahmppu:4630": "harakamalāsanaviṣṇusaṃstutasya BrP_32.108b",
  "GP11brahmppu:4631": "tadupari likhanaṃ niśamya bhānor BrP_32.108c",
  "GP11brahmppu:4632": "vrajati divākaralokam āyuṣo 'nte BrP_32.108d",
  "GP11brahmppu:4633": "evaṃ janma raveḥ pūrvaṃ babhūva munisattamāḥ /",
  "GP11brahmppu:4634": "rūpaṃ ca paramaṃ tasya mayā saṃparikīrtitam // BrP_32.109 //",
  "GP11brahmppu:4635": "{munaya ūcuḥ: }",
  "GP11brahmppu:4636": "bhūyo 'pi kathayāsmākaṃ kathāṃ sūryasamāśritām /",
  "GP11brahmppu:4637": "na tṛptim adhigacchāmaḥ śṛṇvantas tāṃ kathāṃ śubhām // BrP_33.1 //",
  "GP11brahmppu:4638": "yo 'yaṃ dīpto mahātejā vahnirāśisamaprabhaḥ /",
  "GP11brahmppu:4639": "etad veditum icchāmaḥ prabhāvo 'sya kutaḥ prabho // BrP_33.2 //",
  "GP11brahmppu:4640": "{brahmovāca: }",
  "GP11brahmppu:4641": "tamobhūteṣu lokeṣu naṣṭe sthāvarajaṅgame /",
  "GP11brahmppu:4642": "prakṛter guṇahetus tu pūrvaṃ buddhir ajāyata // BrP_33.3 //",
  "GP11brahmppu:4643": "ahaṃkāras tato jāto mahābhūtapravartakaḥ /",
  "GP11brahmppu:4644": "vāyvagnir āpaḥ khaṃ bhūmis tatas tv aṇḍam ajāyata // BrP_33.4 //",
  "GP11brahmppu:4645": "tasminn aṇḍe tv ime lokāḥ sapta caiva pratiṣṭhitāḥ /",
  "GP11brahmppu:4646": "pṛthivī saptabhir dvīpaiḥ samudraiś caiva saptabhiḥ // BrP_33.5 //",
  "GP11brahmppu:4647": "tatraivāvasthito hy āsīd ahaṃ viṣṇur maheśvaraḥ /",
  "GP11brahmppu:4648": "vimūḍhās tāmasāḥ sarve pradhyāyanti tam īśvaram // BrP_33.6 //",
  "GP11brahmppu:4649": "tato vai sumahātejāḥ prādurbhūtas tamonudaḥ /",
  "GP11brahmppu:4650": "dhyānayogena cāsmābhir vijñātaḥ savitā tadā // BrP_33.7 //",
  "GP11brahmppu:4651": "jñātvā ca paramātmānaṃ sarva eva pṛthak pṛthak /",
  "GP11brahmppu:4652": "divyābhiḥ stutibhir devaḥ stuto 'smābhis tadeśvaraḥ // BrP_33.8 //",
  "GP11brahmppu:4653": "ādidevo 'si devānām aiśvaryāc ca tvam īśvaraḥ /",
  "GP11brahmppu:4654": "ādikartāsi bhūtānāṃ devadevo divākaraḥ // BrP_33.9 //",
  "GP11brahmppu:4655": "jīvanaḥ sarvabhūtānāṃ devagandharvarakṣasām /",
  "GP11brahmppu:4656": "munikiṃnarasiddhānāṃ tathaivoragapakṣiṇām // BrP_33.10 //",
  "GP11brahmppu:4657": "tvaṃ brahmā tvaṃ mahādevas tvaṃ viṣṇus tvaṃ prajāpatiḥ /",
  "GP11brahmppu:4658": "vāyur indraś ca somaś ca vivasvān varuṇas tathā // BrP_33.11 //",
  "GP11brahmppu:4659": "tvaṃ kālaḥ sṛṣṭikartā ca hartā bhartā tathā prabhuḥ /",
  "GP11brahmppu:4660": "saritaḥ sāgarāḥ śailā vidyudindradhanūṃṣi ca // BrP_33.12 //",
  "GP11brahmppu:4661": "pralayaḥ prabhavaś caiva vyaktāvyaktaḥ sanātanaḥ /",
  "GP11brahmppu:4662": "īśvarāt parato vidyā vidyāyāḥ parataḥ śivaḥ // BrP_33.13 //",
  "GP11brahmppu:4663": "śivāt parataro devas tvam eva parameśvaraḥ /",
  "GP11brahmppu:4664": "sarvataḥpāṇipādāntaḥ sarvatokṣiśiromukhaḥ // BrP_33.14 //",
  "GP11brahmppu:4665": "sahasrāṃśuḥ sahasrāsyaḥ sahasracaraṇekṣaṇaḥ /",
  "GP11brahmppu:4666": "bhūtādir bhūr bhuvaḥ svaś ca mahaḥ satyaṃ tapo janaḥ // BrP_33.15 //",
  "GP11brahmppu:4667": "pradīptaṃ dīpanaṃ divyaṃ sarvalokaprakāśakam /",
  "GP11brahmppu:4668": "durnirīkṣaṃ surendrāṇāṃ yad rūpaṃ tasya te namaḥ // BrP_33.16 //",
  "GP11brahmppu:4669": "surasiddhagaṇair juṣṭaṃ bhṛgvatripulahādibhiḥ /",
  "GP11brahmppu:4670": "stutaṃ paramam avyaktaṃ yad rūpaṃ tasya te namaḥ // BrP_33.17 //",
  "GP11brahmppu:4671": "vedyaṃ vedavidāṃ nityaṃ sarvajñānasamanvitam /",
  "GP11brahmppu:4672": "sarvadevātidevasya yad rūpaṃ tasya te namaḥ // BrP_33.18 //",
  "GP11brahmppu:4673": "viśvakṛd viśvabhūtaṃ ca vaiśvānarasurārcitam /",
  "GP11brahmppu:4674": "viśvasthitam acintyaṃ ca yad rūpaṃ tasya te namaḥ // BrP_33.19 //",
  "GP11brahmppu:4675": "paraṃ yajñāt paraṃ vedāt paraṃ lokāt paraṃ divaḥ /",
  "GP11brahmppu:4676": "paramātmety abhikhyātaṃ yad rūpaṃ tasya te namaḥ // BrP_33.20 //",
  "GP11brahmppu:4677": "avijñeyam anālakṣyam adhyānagatam avyayam /",
  "GP11brahmppu:4678": "anādinidhanaṃ caiva yad rūpaṃ tasya te namaḥ // BrP_33.21 //",
  "GP11brahmppu:4679": "namo namaḥ kāraṇakāraṇāya BrP_33.22a",
  "GP11brahmppu:4680": "namo namaḥ pāpavimocanāya BrP_33.22b",
  "GP11brahmppu:4681": "namo namas te ditijārdanāya BrP_33.22c",
  "GP11brahmppu:4682": "namo namo rogavimocanāya BrP_33.22d",
  "GP11brahmppu:4683": "namo namaḥ sarvavarapradāya BrP_33.23a",
  "GP11brahmppu:4684": "namo namaḥ sarvasukhapradāya BrP_33.23b",
  "GP11brahmppu:4685": "namo namaḥ sarvadhanapradāya BrP_33.23c",
  "GP11brahmppu:4686": "namo namaḥ sarvamatipradāya BrP_33.23d",
  "GP11brahmppu:4687": "stutaḥ sa bhagavān evaṃ taijasaṃ rūpam āsthitaḥ /",
  "GP11brahmppu:4688": "uvāca vācā kalyāṇyā ko varo vaḥ pradīyatām // BrP_33.24 //",
  "GP11brahmppu:4689": "{devā ūcuḥ: }",
  "GP11brahmppu:4690": "tavātitaijasaṃ rūpaṃ na kaścit soḍhum utsahet /",
  "GP11brahmppu:4691": "sahanīyaṃ tad bhavatu hitāya jagataḥ prabho // BrP_33.25 //",
  "GP11brahmppu:4692": "evam astv iti so 'py uktvā bhagavān ādikṛt prabhuḥ /",
  "GP11brahmppu:4693": "lokānāṃ kāryasiddhyarthaṃ gharmavarṣahimapradaḥ // BrP_33.26 //",
  "GP11brahmppu:4694": "tataḥ sāṃkhyāś ca yogāś ca ye cānye mokṣakāṅkṣiṇaḥ /",
  "GP11brahmppu:4695": "dhyāyanti dhyāyino devaṃ hṛdayasthaṃ divākaram // BrP_33.27 //",
  "GP11brahmppu:4696": "sarvalakṣaṇahīno 'pi yukto vā sarvapātakaiḥ /",
  "GP11brahmppu:4697": "sarvaṃ ca tarate pāpaṃ devam arkaṃ samāśritaḥ // BrP_33.28 //",
  "GP11brahmppu:4698": "agnihotraṃ ca vedāś ca yajñāś ca bahudakṣiṇāḥ /",
  "GP11brahmppu:4699": "bhānor bhaktinamaskāra- kalāṃ nārhanti ṣoḍaśīm // BrP_33.29 //",
  "GP11brahmppu:4700": "tīrthānāṃ paramaṃ tīrthaṃ maṅgalānāṃ ca maṅgalam /",
  "GP11brahmppu:4701": "pavitraṃ ca pavitrāṇāṃ prapadyante divākaram // BrP_33.30 //",
  "GP11brahmppu:4702": "śakrādyaiḥ saṃstutaṃ devaṃ ye namasyanti bhāskaram /",
  "GP11brahmppu:4703": "sarvakilbiṣanirmuktāḥ sūryalokaṃ vrajanti te // BrP_33.31 //",
  "GP11brahmppu:4704": "{munaya ūcuḥ: }",
  "GP11brahmppu:4705": "cirāt prabhṛti no brahmañ śrotum icchā pravartate /",
  "GP11brahmppu:4706": "nāmnām aṣṭaśataṃ brūhi yat tvayoktaṃ purā raveḥ // BrP_33.32 //",
  "GP11brahmppu:4707": "{brahmovāca: }",
  "GP11brahmppu:4708": "aṣṭottaraśataṃ nāmnāṃ śṛṇudhvaṃ gadato mama /",
  "GP11brahmppu:4709": "bhāskarasya paraṃ guhyaṃ svargamokṣapradaṃ dvijāḥ // BrP_33.33 //",
  "GP11brahmppu:4710": "oṃ sūryo 'ryamā bhagas tvaṣṭā pūṣārkaḥ savitā raviḥ /",
  "GP11brahmppu:4711": "gabhastimān ajaḥ kālo mṛtyur dhātā prabhākaraḥ // BrP_33.34 //",
  "GP11brahmppu:4712": "pṛthivy āpaś ca tejaś ca khaṃ vāyuś ca parāyaṇam /",
  "GP11brahmppu:4713": "somo bṛhaspatiḥ śukro budho 'ṅgāraka eva ca // BrP_33.35 //",
  "GP11brahmppu:4714": "indro vivasvān dīptāṃśuḥ śuciḥ śauriḥ śanaiścaraḥ /",
  "GP11brahmppu:4715": "brahmā viṣṇuś ca rudraś ca skando vaiśravaṇo yamaḥ // BrP_33.36 //",
  "GP11brahmppu:4716": "vaidyuto jāṭharaś cāgnir aindhanas tejasāṃ patiḥ /",
  "GP11brahmppu:4717": "dharmadhvajo vedakartā vedāṅgo vedavāhanaḥ // BrP_33.37 //",
  "GP11brahmppu:4718": "kṛtaṃ tretā dvāparaś ca kaliḥ sarvāmarāśrayaḥ /",
  "GP11brahmppu:4719": "kalākāṣṭhāmuhūrtāś ca kṣapā yāmās tathā kṣaṇāḥ // BrP_33.38 //",
  "GP11brahmppu:4720": "saṃvatsarakaro 'śvatthaḥ kālacakro vibhāvasuḥ /",
  "GP11brahmppu:4721": "puruṣaḥ śāśvato yogī vyaktāvyaktaḥ sanātanaḥ // BrP_33.39 //",
  "GP11brahmppu:4722": "kālādhyakṣaḥ prajādhyakṣo viśvakarmā tamonudaḥ /",
  "GP11brahmppu:4723": "varuṇaḥ sāgaro 'ṃśaś ca jīmūto jivano 'rihā // BrP_33.40 //",
  "GP11brahmppu:4724": "bhūtāśrayo bhūtapatiḥ sarvalokanamaskṛtaḥ /",
  "GP11brahmppu:4725": "sraṣṭā saṃvartako vahniḥ sarvasyādir alolupaḥ // BrP_33.41 //",
  "GP11brahmppu:4726": "anantaḥ kapilo bhānuḥ kāmadaḥ sarvatomukhaḥ /",
  "GP11brahmppu:4727": "jayo viśālo varadaḥ sarvabhūtaniṣevitaḥ // BrP_33.42 //",
  "GP11brahmppu:4728": "manaḥ suparṇo bhūtādiḥ śīghragaḥ prāṇadhāraṇaḥ /",
  "GP11brahmppu:4729": "dhanvantarir dhūmaketur ādidevo 'diteḥ sutaḥ // BrP_33.43 //",
  "GP11brahmppu:4730": "dvādaśātmā ravir dakṣaḥ pitā mātā pitāmahaḥ /",
  "GP11brahmppu:4731": "svargadvāraṃ prajādvāraṃ mokṣadvāraṃ triviṣṭapam // BrP_33.44 //",
  "GP11brahmppu:4732": "dehakartā praśāntātmā viśvātmā viśvatomukhaḥ /",
  "GP11brahmppu:4733": "carācarātmā sūkṣmātmā maitreyaḥ karuṇānvitaḥ // BrP_33.45 //",
  "GP11brahmppu:4734": "etad vai kīrtanīyasya sūryasyāmitatejasaḥ /",
  "GP11brahmppu:4735": "nāmnām aṣṭaśataṃ ramyaṃ mayā proktaṃ dvijottamāḥ // BrP_33.46 //",
  "GP11brahmppu:4736": "suragaṇapitṛyakṣasevitaṃ hy BrP_33.47a",
  "GP11brahmppu:4737": "asuraniśākarasiddhavanditam BrP_33.47b",
  "GP11brahmppu:4738": "varakanakahutāśanaprabhaṃ BrP_33.47c",
  "GP11brahmppu:4739": "praṇipatito 'smi hitāya bhāskaram BrP_33.47d",
  "GP11brahmppu:4740": "sūryodaye yaḥ susamāhitaḥ paṭhet BrP_33.48a",
  "GP11brahmppu:4741": "sa putradārān dhanaratnasaṃcayān BrP_33.48b",
  "GP11brahmppu:4742": "labheta jātismaratāṃ naraḥ sa tu BrP_33.48c",
  "GP11brahmppu:4743": "smṛtiṃ ca medhāṃ ca sa vindate parām BrP_33.48d",
  "GP11brahmppu:4744": "imaṃ stavaṃ devavarasya yo naraḥ BrP_33.49a",
  "GP11brahmppu:4745": "prakīrtayec chuddhamanāḥ samāhitaḥ BrP_33.49b",
  "GP11brahmppu:4746": "vimucyate śokadavāgnisāgarāl BrP_33.49c",
  "GP11brahmppu:4747": "labheta kāmān manasā yathepsitān BrP_33.49d",
  "GP11brahmppu:4748": "{brahmovāca: }",
  "GP11brahmppu:4749": "yo 'sau sarvagato devas tripurāris trilocanaḥ /",
  "GP11brahmppu:4750": "umāpriyakaro rudraś candrārdhakṛtaśekharaḥ // BrP_34.1 //",
  "GP11brahmppu:4751": "vidrāvya vibudhān sarvān siddhavidyādharān ṛṣīn /",
  "GP11brahmppu:4752": "gandharvayakṣanāgāṃś ca tathānyāṃś ca samāgatān // BrP_34.2 //",
  "GP11brahmppu:4753": "jaghāna pūrvaṃ dakṣasya yajato dharaṇītale /",
  "GP11brahmppu:4754": "yajñaṃ samṛddhaṃ ratnāḍhyaṃ sarvasaṃbhārasaṃbhṛtam // BrP_34.3 //",
  "GP11brahmppu:4755": "yasya pratāpasaṃtrastāḥ śakrādyās tridivaukasaḥ /",
  "GP11brahmppu:4756": "śāntiṃ na lebhire viprāḥ kailāsaṃ śaraṇaṃ gatāḥ // BrP_34.4 //",
  "GP11brahmppu:4757": "sa āste tatra varadaḥ śūlapāṇir vṛṣadhvajaḥ /",
  "GP11brahmppu:4758": "pinākapāṇir bhagavān dakṣayajñavināśanaḥ // BrP_34.5 //",
  "GP11brahmppu:4759": "mahādevo 'kale deśe kṛttivāsā vṛṣadhvajaḥ /",
  "GP11brahmppu:4760": "ekāmrake muniśreṣṭhāḥ sarvakāmaprado haraḥ // BrP_34.6 //",
  "GP11brahmppu:4761": "{munaya ūcuḥ: }",
  "GP11brahmppu:4762": "kimarthaṃ sa bhavo devaḥ sarvabhūtahite rataḥ /",
  "GP11brahmppu:4763": "jaghāna yajñaṃ dakṣasya devaiḥ sarvair alaṃkṛtam // BrP_34.7 //",
  "GP11brahmppu:4764": "na hy alpaṃ kāraṇaṃ tatra prabho manyāmahe vayam /",
  "GP11brahmppu:4765": "śrotum icchāmahe brūhi paraṃ kautūhalaṃ hi naḥ // BrP_34.8 //",
  "GP11brahmppu:4766": "{brahmovāca: }",
  "GP11brahmppu:4767": "dakṣasyāsann aṣṭa kanyā yāś caivaṃ patisaṃgatāḥ /",
  "GP11brahmppu:4768": "svebhyo gṛhebhyaś cānīya tāḥ pitābhyarcayad gṛhe // BrP_34.9 //",
  "GP11brahmppu:4769": "tatas tv abhyarcitā viprā nyavasaṃs tāḥ pitur gṛhe /",
  "GP11brahmppu:4770": "tāsāṃ jyeṣṭhā satī nāma patnī yā tryambakasya vai // BrP_34.10 //",
  "GP11brahmppu:4771": "nājuhāvātmajāṃ tāṃ vai dakṣo rudram abhidviṣan /",
  "GP11brahmppu:4772": "akarot saṃnatiṃ dakṣe na ca kāṃcin maheśvaraḥ // BrP_34.11 //",
  "GP11brahmppu:4773": "jāmātā śvaśure tasmin svabhāvāt tejasi sthitaḥ /",
  "GP11brahmppu:4774": "tato jñātvā satī sarvās tās tu prāptāḥ pitur gṛham // BrP_34.12 //",
  "GP11brahmppu:4775": "jagāma sāpy anāhūtā satī tu svapitur gṛham /",
  "GP11brahmppu:4776": "tābhyo hīnāṃ pitā cakre satyāḥ pūjām asaṃmatām /",
  "GP11brahmppu:4777": "tato 'bravīt sā pitaraṃ devī krodhasamākulā // BrP_34.13 //",
  "GP11brahmppu:4778": "{saty uvāca: }",
  "GP11brahmppu:4779": "yavīyasībhyaḥ śreṣṭhāhaṃ kiṃ na pūjasi māṃ prabho /",
  "GP11brahmppu:4780": "asatkṛtām avasthāṃ yaḥ kṛtavān asi garhitām /",
  "GP11brahmppu:4781": "ahaṃ jyeṣṭhā variṣṭhā ca māṃ tvaṃ satkartum arhasi // BrP_34.14 //",
  "GP11brahmppu:4782": "{brahmovāca: }",
  "GP11brahmppu:4783": "evam ukto 'bravīd enāṃ dakṣaḥ saṃraktalocanaḥ //* BrP_34.15 //",
  "GP11brahmppu:4784": "{dakṣa uvāca: }",
  "GP11brahmppu:4785": "tvattaḥ śreṣṭhā variṣṭhāś ca pūjyā bālāḥ sutā mama /",
  "GP11brahmppu:4786": "tāsāṃ ye caiva bhartāras te me bahumatāḥ sati // BrP_34.16 //",
  "GP11brahmppu:4787": "brahmiṣṭhāś ca vratasthāś ca mahāyogāḥ sudhārmikāḥ /",
  "GP11brahmppu:4788": "guṇaiś caivādhikāḥ ślāghyāḥ sarve te tryambakāt sati // BrP_34.17 //",
  "GP11brahmppu:4789": "vasiṣṭho 'triḥ pulastyaś ca aṅgirāḥ pulahaḥ kratuḥ /",
  "GP11brahmppu:4790": "bhṛgur marīciś ca tathā śreṣṭhā jāmātaro mama // BrP_34.18 //",
  "GP11brahmppu:4791": "taiś cāpi spardhate śarvaḥ sarve te caiva taṃ prati /",
  "GP11brahmppu:4792": "tena tvāṃ na bubhūṣāmi pratikūlo hi me bhavaḥ // BrP_34.19 //",
  "GP11brahmppu:4793": "ity uktavāṃs tadā dakṣaḥ saṃpramūḍhena cetasā /",
  "GP11brahmppu:4794": "śāpārtham ātmanaś caiva yenoktā vai maharṣayaḥ /",
  "GP11brahmppu:4795": "tathoktā pitaraṃ sā vai kruddhā devī tam abravīt // BrP_34.20 //",
  "GP11brahmppu:4796": "{saty uvāca: }",
  "GP11brahmppu:4797": "vāṅmanaḥkarmabhir yasmād aduṣṭāṃ māṃ vigarhasi /",
  "GP11brahmppu:4798": "tasmāt tyajāmy ahaṃ deham imaṃ tāta tavātmajam // BrP_34.21 //",
  "GP11brahmppu:4799": "{brahmovāca: }",
  "GP11brahmppu:4800": "tatas tenāpamānena satī duḥkhād amarṣitā /",
  "GP11brahmppu:4801": "abravīd vacanaṃ devī namaskṛtya svayaṃbhuve // BrP_34.22 //",
  "GP11brahmppu:4802": "{saty uvāca: }",
  "GP11brahmppu:4803": "yenāham apadehā vai punar dehena bhāsvatā /",
  "GP11brahmppu:4804": "tatrāpy aham asaṃmūḍhā saṃbhūtā dhārmikī punaḥ /",
  "GP11brahmppu:4805": "gaccheyaṃ dharmapatnītvaṃ tryambakasyaiva dhīmataḥ // BrP_34.23 //",
  "GP11brahmppu:4806": "{brahmovāca: }",
  "GP11brahmppu:4807": "tatraivātha samāsīnā ruṣṭātmānaṃ samādadhe /",
  "GP11brahmppu:4808": "dhārayām āsa cāgneyīṃ dhāraṇām ātmanātmani // BrP_34.24 //",
  "GP11brahmppu:4809": "tataḥ svātmānam utthāpya vāyunā samudīritaḥ /",
  "GP11brahmppu:4810": "sarvāṅgebhyo viniḥsṛtya vahnir bhasma cakāra tām // BrP_34.25 //",
  "GP11brahmppu:4811": "tad upaśrutya nidhanaṃ satyā devyāḥ sa śūladhṛk /",
  "GP11brahmppu:4812": "saṃvādaṃ ca tayor buddhvā yāthātathyena śaṃkaraḥ /",
  "GP11brahmppu:4813": "dakṣasya ca vināśāya cukopa bhagavān prabhuḥ // BrP_34.26 //",
  "GP11brahmppu:4814": "{śrīśaṃkara uvāca: }",
  "GP11brahmppu:4815": "yasmād avamatā dakṣa sahasaivāgatā satī /",
  "GP11brahmppu:4816": "praśastāś cetarāḥ sarvās tvatsutā bhartṛbhiḥ saha // BrP_34.27 //",
  "GP11brahmppu:4817": "tasmād vaivasvate prāpte punar ete maharṣayaḥ /",
  "GP11brahmppu:4818": "utpatsyanti dvitīye vai tava yajñe hy ayonijāḥ // BrP_34.28 //",
  "GP11brahmppu:4819": "hute vai brahmaṇaḥ sattre cākṣuṣasyāntare manoḥ /",
  "GP11brahmppu:4820": "abhivyāhṛtya saptarṣīn dakṣaṃ so 'bhyaśapat punaḥ // BrP_34.29 //",
  "GP11brahmppu:4821": "bhavitā mānuṣo rājā cākṣuṣasyāntare manoḥ /",
  "GP11brahmppu:4822": "prācīnabarhiṣaḥ pautraḥ putraś cāpi pracetasaḥ // BrP_34.30 //",
  "GP11brahmppu:4823": "dakṣa ity eva nāmnā tvaṃ māriṣāyāṃ janiṣyasi /",
  "GP11brahmppu:4824": "kanyāyāṃ śākhināṃ caiva prāpte vai cākṣuṣāntare // BrP_34.31 //",
  "GP11brahmppu:4825": "ahaṃ tatrāpi te vighnam ācariṣyāmi durmate /",
  "GP11brahmppu:4826": "dharmakāmārthayukteṣu karmasv iha punaḥ punaḥ // BrP_34.32 //",
  "GP11brahmppu:4827": "tato vai vyāhṛto dakṣo rudraṃ so 'bhyaśapat punaḥ //* BrP_34.33 //",
  "GP11brahmppu:4828": "{dakṣa uvāca: }",
  "GP11brahmppu:4829": "yasmāt tvaṃ matkṛte krūra ṛṣīn vyāhṛtavān asi /",
  "GP11brahmppu:4830": "tasmāt sārdhaṃ surair yajñe na tvāṃ yakṣyanti vai dvijāḥ // BrP_34.34 //",
  "GP11brahmppu:4831": "kṛtvāhutiṃ tava krūra apaḥ spṛśanti karmasu /",
  "GP11brahmppu:4832": "ihaiva vatsyase loke divaṃ hitvāyugakṣayāt /",
  "GP11brahmppu:4833": "tato devais tu te sārdhaṃ na tu pūjā bhaviṣyati // BrP_34.35 //",
  "GP11brahmppu:4834": "{rudra uvāca: }",
  "GP11brahmppu:4835": "cāturvarṇyaṃ tu devānāṃ te cāpy ekatra bhuñjate /",
  "GP11brahmppu:4836": "na bhokṣye sahitas tais tu tato bhokṣyāmy ahaṃ pṛthak // BrP_34.36 //",
  "GP11brahmppu:4837": "sarveṣāṃ caiva lokānām ādir bhūrloka ucyate /",
  "GP11brahmppu:4838": "tam ahaṃ dhārayāmy ekaḥ svecchayā na tavājñayā // BrP_34.37 //",
  "GP11brahmppu:4839": "tasmin dhṛte sarvalokāḥ sarve tiṣṭhanti śāśvatāḥ /",
  "GP11brahmppu:4840": "tasmād ahaṃ vasāmīha satataṃ na tavājñayā // BrP_34.38 //",
  "GP11brahmppu:4841": "{brahmovāca: }",
  "GP11brahmppu:4842": "tato 'bhivyāhṛto dakṣo rudreṇāmitatejasā /",
  "GP11brahmppu:4843": "svāyaṃbhuvīṃ tanuṃ tyaktvā utpanno mānuṣeṣv iha // BrP_34.39 //",
  "GP11brahmppu:4844": "yadā gṛhapatir dakṣo yajñānām īśvaraḥ prabhuḥ /",
  "GP11brahmppu:4845": "samasteneha yajñena so 'yajad daivataiḥ saha // BrP_34.40 //",
  "GP11brahmppu:4846": "atha devī satī yat te prāpte vaivasvate 'ntare /",
  "GP11brahmppu:4847": "menāyāṃ tām umāṃ devīṃ janayām āsa śailarāṭ // BrP_34.41 //",
  "GP11brahmppu:4848": "sā tu devī satī pūrvam āsīt paścād umābhavat /",
  "GP11brahmppu:4849": "sahavratā bhavasyaiṣā naitayā mucyate bhavaḥ // BrP_34.42 //",
  "GP11brahmppu:4850": "yāvad icchati saṃsthānaṃ prabhur manvantareṣv iha /",
  "GP11brahmppu:4851": "mārīcaṃ kaśyapaṃ devī yathāditir anuvratā // BrP_34.43 //",
  "GP11brahmppu:4852": "sārdhaṃ nārāyaṇaṃ śrīs tu maghavantaṃ śacī yathā /",
  "GP11brahmppu:4853": "viṣṇuṃ kīrtir uṣā sūryaṃ vasiṣṭhaṃ cāpy arundhatī // BrP_34.44 //",
  "GP11brahmppu:4854": "naitāṃs tu vijahaty etā bhartṝn devyaḥ kathaṃcana /",
  "GP11brahmppu:4855": "evaṃ prācetaso dakṣo jajñe vai cākṣuṣe 'ntare // BrP_34.45 //",
  "GP11brahmppu:4856": "prācīnabarhiṣaḥ pautraḥ putraś cāpi pracetasām /",
  "GP11brahmppu:4857": "daśabhyas tu pracetobhyo māriṣāyāṃ punar nṛpa // BrP_34.46 //",
  "GP11brahmppu:4858": "jajñe rudrābhiśāpena dvitīyam iti naḥ śrutam /",
  "GP11brahmppu:4859": "bhṛgvādayas tu te sarve jajñire vai maharṣayaḥ // BrP_34.47 //",
  "GP11brahmppu:4860": "ādye tretāyuge pūrvaṃ manor vaivasvatasya ha /",
  "GP11brahmppu:4861": "devasya mahato yajñe vāruṇīṃ bibhratas tanum // BrP_34.48 //",
  "GP11brahmppu:4862": "ity eṣo 'nuśayo hy āsīt tayor jātyantare gataḥ /",
  "GP11brahmppu:4863": "prajāpateś ca dakṣasya tryambakasya ca dhīmataḥ // BrP_34.49 //",
  "GP11brahmppu:4864": "tasmān nānuśayaḥ kāryo vareṣv iha kadācana /",
  "GP11brahmppu:4865": "jātyantaragatasyāpi bhāvitasya śubhāśubhaiḥ /",
  "GP11brahmppu:4866": "jantor na bhūtaye khyātis tan na kāryaṃ vijānatā // BrP_34.50 //",
  "GP11brahmppu:4867": "{munaya ūcuḥ: }",
  "GP11brahmppu:4868": "kathaṃ roṣeṇa sā pūrvaṃ dakṣasya duhitā satī /",
  "GP11brahmppu:4869": "tyaktvā dehaṃ punar jātā girirājagṛhe prabho // BrP_34.51 //",
  "GP11brahmppu:4870": "dehāntare kathaṃ tasyāḥ pūrvadeho babhūva ha /",
  "GP11brahmppu:4871": "bhavena saha saṃyogaḥ saṃvādaś ca tayoḥ katham // BrP_34.52 //",
  "GP11brahmppu:4872": "svayaṃvaraḥ kathaṃ vṛttas tasmin mahati janmani /",
  "GP11brahmppu:4873": "vivāhaś ca jagannātha sarvāścaryasamanvitaḥ // BrP_34.53 //",
  "GP11brahmppu:4874": "tat sarvaṃ vistarād brahman vaktum arhasi sāṃpratam /",
  "GP11brahmppu:4875": "śrotum icchāmahe puṇyāṃ kathāṃ cātimanoharām // BrP_34.54 //",
  "GP11brahmppu:4876": "{brahmovāca: }",
  "GP11brahmppu:4877": "śṛṇudhvaṃ muniśārdūlāḥ kathāṃ pāpapraṇāśinīm /",
  "GP11brahmppu:4878": "umāśaṃkarayoḥ puṇyāṃ sarvakāmaphalapradām // BrP_34.55 //",
  "GP11brahmppu:4879": "kadācit svagṛhāt prāptaṃ kaśyapaṃ dvipadāṃ varam /",
  "GP11brahmppu:4880": "apṛcchad dhimavān vṛttaṃ loke khyātikaraṃ hitam // BrP_34.56 //",
  "GP11brahmppu:4881": "kenākṣayāś ca lokāḥ syuḥ khyātiś ca paramā mune /",
  "GP11brahmppu:4882": "tathaiva cārcanīyatvaṃ satsu tat kathayasva me // BrP_34.57 //",
  "GP11brahmppu:4883": "{kaśyapa uvāca: }",
  "GP11brahmppu:4884": "apatyena mahābāho sarvam etad avāpyate /",
  "GP11brahmppu:4885": "mamākhyātir apatyena brahmaṇā ṛṣibhiḥ saha // BrP_34.58 //",
  "GP11brahmppu:4886": "kiṃ na paśyasi śailendra yato māṃ paripṛcchasi /",
  "GP11brahmppu:4887": "vartayiṣyāmi yac cāpi yathādṛṣṭaṃ purācala // BrP_34.59 //",
  "GP11brahmppu:4888": "vārāṇasīm ahaṃ gacchann apaśyaṃ saṃsthitaṃ divi /",
  "GP11brahmppu:4889": "vimānaṃ sunavaṃ divyam anaupamyaṃ mahardhimat // BrP_34.60 //",
  "GP11brahmppu:4890": "tasyādhastād ārtanādaṃ gartasthāne śṛṇomy aham /",
  "GP11brahmppu:4891": "tam ahaṃ tapasā jñātvā tatraivāntarhitaḥ sthitaḥ // BrP_34.61 //",
  "GP11brahmppu:4892": "athāgāt tatra śailendra vipro niyamavāñ śuciḥ /",
  "GP11brahmppu:4893": "tīrthābhiṣekapūtātmā pare tapasi saṃsthitaḥ // BrP_34.62 //",
  "GP11brahmppu:4894": "atha sa vrajamānas tu vyāghreṇābhīṣito dvijaḥ /",
  "GP11brahmppu:4895": "viveśa taṃ tadā deśaṃ sa garto yatra bhūdhara // BrP_34.63 //",
  "GP11brahmppu:4896": "gartāyāṃ vīraṇastambe lambamānāṃs tadā munīn /",
  "GP11brahmppu:4897": "apaśyad ārto duḥkhārtāṃs tān apṛcchac ca sa dvijaḥ // BrP_34.64 //",
  "GP11brahmppu:4898": "{dvija uvāca: }",
  "GP11brahmppu:4899": "ke yūyaṃ vīraṇastambe lambamānā hy adhomukhāḥ /",
  "GP11brahmppu:4900": "duḥkhitāḥ kena mokṣaś ca yuṣmākaṃ bhavitānaghāḥ // BrP_34.65 //",
  "GP11brahmppu:4901": "{pitara ūcuḥ: }",
  "GP11brahmppu:4902": "vayaṃ te kṛtapuṇyasya pitaraḥ sapitāmahāḥ /",
  "GP11brahmppu:4903": "prapitāmahāś ca kliśyāmas tava duṣṭena karmaṇā // BrP_34.66 //",
  "GP11brahmppu:4904": "narako 'yaṃ mahābhāga gartarūpeṇa saṃsthitaḥ /",
  "GP11brahmppu:4905": "tvaṃ cāpi vīraṇastambas tvayi lambāmahe vayam // BrP_34.67 //",
  "GP11brahmppu:4906": "yāvat tvaṃ jīvase vipra tāvad eva vayaṃ sthitāḥ /",
  "GP11brahmppu:4907": "mṛte tvayi gamiṣyāmo narakaṃ pāpacetasaḥ // BrP_34.68 //",
  "GP11brahmppu:4908": "yadi tvaṃ dārasaṃyogaṃ kṛtvāpatyaṃ guṇottaram /",
  "GP11brahmppu:4909": "utpādayasi tenāsmān mucyema vayam enasaḥ // BrP_34.69 //",
  "GP11brahmppu:4910": "nānyena tapasā putra tīrthānāṃ ca phalena ca /",
  "GP11brahmppu:4911": "etat kuru mahābuddhe tārayasva pitṝn bhayāt // BrP_34.70 //",
  "GP11brahmppu:4912": "{kaśyapa uvāca: }",
  "GP11brahmppu:4913": "sa tatheti pratijñāya ārādhya vṛṣabhadhvajam /",
  "GP11brahmppu:4914": "pitṝn gartāt samuddhṛtya gaṇapān pracakāra ha // BrP_34.71 //",
  "GP11brahmppu:4915": "svayaṃ rudrasya dayitaḥ suveśo nāma nāmataḥ /",
  "GP11brahmppu:4916": "saṃmato balavāṃś caiva rudrasya gaṇapo 'bhavat // BrP_34.72 //",
  "GP11brahmppu:4917": "tasmāt kṛtvā tapo ghoram apatyaṃ guṇavad bhṛśam /",
  "GP11brahmppu:4918": "utpādayasva śailendra sutāṃ tvaṃ varavarṇinīm // BrP_34.73 //",
  "GP11brahmppu:4919": "{brahmovāca: }",
  "GP11brahmppu:4920": "sa evam uktvā ṛṣiṇā śailendro niyamasthitaḥ /",
  "GP11brahmppu:4921": "tapaś cakārāpy atulaṃ yena tuṣṭir abhūn mama // BrP_34.74 //",
  "GP11brahmppu:4922": "tadā tam utpapātāhaṃ varado 'smīti cābravam /",
  "GP11brahmppu:4923": "brūhi tuṣṭo 'smi śailendra tapasānena suvrata // BrP_34.75 //",
  "GP11brahmppu:4924": "{himavān uvāca: }",
  "GP11brahmppu:4925": "bhagavan putram icchāmi guṇaiḥ sarvair alaṃkṛtam /",
  "GP11brahmppu:4926": "evaṃ varaṃ prayacchasva yadi tuṣṭo 'si me prabho // BrP_34.76 //",
  "GP11brahmppu:4927": "{brahmovāca: }",
  "GP11brahmppu:4928": "tasya tad vacanaṃ śrutvā girirājasya bho dvijāḥ /",
  "GP11brahmppu:4929": "tadā tasmai varaṃ cāhaṃ dattavān manasepsitam // BrP_34.77 //",
  "GP11brahmppu:4930": "kanyā bhavitrī śailendra tapasānena suvrata /",
  "GP11brahmppu:4931": "yasyāḥ prabhāvāt sarvatra kīrtim āpsyasi śobhanām // BrP_34.78 //",
  "GP11brahmppu:4932": "arcitaḥ sarvadevānāṃ tīrthakoṭisamāvṛtaḥ /",
  "GP11brahmppu:4933": "pāvanaś caiva puṇyena devānām api sarvataḥ // BrP_34.79 //",
  "GP11brahmppu:4934": "jyeṣṭhā ca sā bhavitrī te anye cātra tataḥ śubhe //* BrP_34.80 //",
  "GP11brahmppu:4935": "so 'pi kālena śailendro menāyām udapādayat /",
  "GP11brahmppu:4936": "aparṇām ekaparṇāṃ ca tathā caivaikapāṭalām // BrP_34.81 //",
  "GP11brahmppu:4937": "nyagrodham ekaparṇaṃ tu pāṭalaṃ caikapāṭalām /",
  "GP11brahmppu:4938": "aśitvā tv ekaparṇāṃ tu aniketas tapo 'carat // BrP_34.82 //",
  "GP11brahmppu:4939": "śataṃ varṣasahasrāṇāṃ duścaraṃ devadānavaiḥ /",
  "GP11brahmppu:4940": "āhāram ekaparṇaṃ tu ekaparṇā samācarat // BrP_34.83 //",
  "GP11brahmppu:4941": "pāṭalena tathaikena vidadhe caikapāṭalā /",
  "GP11brahmppu:4942": "pūrṇe varṣasahasre tu āhāraṃ tāḥ pracakratuḥ // BrP_34.84 //",
  "GP11brahmppu:4943": "aparṇā tu nirāhārā tāṃ mātā pratyabhāṣata /",
  "GP11brahmppu:4944": "niṣedhayantī co meti mātṛsnehena duḥkhitā // BrP_34.85 //",
  "GP11brahmppu:4945": "sā tathoktā tayā mātrā devī duścaracāriṇī /",
  "GP11brahmppu:4946": "tenaiva nāmnā lokeṣu vikhyātā surapūjitā // BrP_34.86 //",
  "GP11brahmppu:4947": "etat tu trikumārīkaṃ jagat sthāvarajaṅgamam /",
  "GP11brahmppu:4948": "etāsāṃ tapasāṃ vṛttaṃ yāvad bhūmir dhariṣyati // BrP_34.87 //",
  "GP11brahmppu:4949": "tapaḥśarīrās tāḥ sarvās tisro yogaṃ samāśritāḥ /",
  "GP11brahmppu:4950": "sarvāś caiva mahābhāgās tathā ca sthirayauvanāḥ // BrP_34.88 //",
  "GP11brahmppu:4951": "tā lokamātaraś caiva brahmacāriṇya eva ca /",
  "GP11brahmppu:4952": "anugṛhṇanti lokāṃś ca tapasā svena sarvadā // BrP_34.89 //",
  "GP11brahmppu:4953": "umā tāsāṃ variṣṭhā ca jyeṣṭhā ca varavarṇinī /",
  "GP11brahmppu:4954": "mahāyogabalopetā mahādevam upasthitā // BrP_34.90 //",
  "GP11brahmppu:4955": "dattakaś cośanā tasya putraḥ sa bhṛgunandanaḥ /",
  "GP11brahmppu:4956": "āsīt tasyaikaparṇā tu devalaṃ suṣuve sutam // BrP_34.91 //",
  "GP11brahmppu:4957": "yā tu tāsāṃ kumārīṇāṃ tṛtīyā hy ekapāṭalā /",
  "GP11brahmppu:4958": "putraṃ sā tam alarkasya jaigīṣavyam upasthitā // BrP_34.92 //",
  "GP11brahmppu:4959": "tasyāś ca śaṅkhalikhitau smṛtau putrāv ayonijau /",
  "GP11brahmppu:4960": "umā tu yā mayā tubhyaṃ kīrtitā varavarṇinī // BrP_34.93 //",
  "GP11brahmppu:4961": "atha tasyās tapoyogāt trailokyam akhilaṃ tadā /",
  "GP11brahmppu:4962": "pradhūpitam ihālakṣya vacas tām aham abravam // BrP_34.94 //",
  "GP11brahmppu:4963": "devi kiṃ tapasā lokāṃs tāpayiṣyasi śobhane /",
  "GP11brahmppu:4964": "tvayā sṛṣṭam idaṃ sarvaṃ mā kṛtvā tad vināśaya // BrP_34.95 //",
  "GP11brahmppu:4965": "tvaṃ hi dhārayase lokān imān sarvān svatejasā /",
  "GP11brahmppu:4966": "brūhi kiṃ te jaganmātaḥ prārthitaṃ saṃpratīha naḥ // BrP_34.96 //",
  "GP11brahmppu:4967": "{devy uvāca: }",
  "GP11brahmppu:4968": "yadarthaṃ tapaso hy asya caraṇaṃ me pitāmaha /",
  "GP11brahmppu:4969": "tvam eva tad vijānīṣe tataḥ pṛcchasi kiṃ punaḥ // BrP_34.97 //",
  "GP11brahmppu:4970": "{brahmovāca: }",
  "GP11brahmppu:4971": "tatas tām abravaṃ cāhaṃ yadarthaṃ tapyase śubhe /",
  "GP11brahmppu:4972": "sa tvāṃ svayam upāgamya ihaiva varayiṣyati // BrP_34.98 //",
  "GP11brahmppu:4973": "śarva eva patiḥ śreṣṭhaḥ sarvalokeśvareśvaraḥ /",
  "GP11brahmppu:4974": "vayaṃ sadaiva yasyeme vaśyā vai kiṃkarāḥ śubhe // BrP_34.99 //",
  "GP11brahmppu:4975": "sa devadevaḥ parameśvaraḥ svayaṃ BrP_34.100a",
  "GP11brahmppu:4976": "svayaṃbhur āyāsyati devi te 'ntikam BrP_34.100b",
  "GP11brahmppu:4977": "udārarūpo vikṛtādirūpaḥ BrP_34.100c",
  "GP11brahmppu:4978": "samānarūpo 'pi na yasya kasyacit BrP_34.100d",
  "GP11brahmppu:4979": "maheśvaraḥ parvatalokavāsī BrP_34.101a",
  "GP11brahmppu:4980": "carācareśaḥ prathamo 'prameyaḥ BrP_34.101b",
  "GP11brahmppu:4981": "vinendunā hīndrasamānavarcasā BrP_34.101c",
  "GP11brahmppu:4982": "vibhīṣaṇaṃ rūpam ivāsthito yaḥ BrP_34.101d",
  "GP11brahmppu:4983": "{brahmovāca: }",
  "GP11brahmppu:4984": "tatas tām abruvan devās tadā gatvā tu sundarīm /",
  "GP11brahmppu:4985": "devi śīghreṇa kālena dhūrjaṭir nīlalohitaḥ // BrP_35.1 //",
  "GP11brahmppu:4986": "sa bhartā tava deveśo bhavitā mā tapaḥ kṛthāḥ /",
  "GP11brahmppu:4987": "tataḥ pradakṣiṇīkṛtya devā viprā gireḥ sutām // BrP_35.2 //",
  "GP11brahmppu:4988": "jagmuś cādarśanaṃ tasyāḥ sā cāpi virarāma ha /",
  "GP11brahmppu:4989": "sā devī sūktam ity evam uktvā svasyāśrame śubhe // BrP_35.3 //",
  "GP11brahmppu:4990": "dvāri jātam aśokaṃ ca samupāśritya cāsthitā /",
  "GP11brahmppu:4991": "athāgāc candratilakas tridaśārtiharo haraḥ // BrP_35.4 //",
  "GP11brahmppu:4992": "vikṛtaṃ rūpam āsthāya hrasvo bāhuka eva ca /",
  "GP11brahmppu:4993": "vibhagnanāsiko bhūtvā kubjaḥ keśāntapiṅgalaḥ // BrP_35.5 //",
  "GP11brahmppu:4994": "uvāca vikṛtāsyaś ca devi tvāṃ varayāmy aham /",
  "GP11brahmppu:4995": "athomā yogasaṃsiddhā jñātvā śaṃkaram āgatam // BrP_35.6 //",
  "GP11brahmppu:4996": "antarbhāvaviśuddhātmā kṛpānuṣṭhānalipsayā /",
  "GP11brahmppu:4997": "tam uvācārghapādyābhyāṃ madhuparkeṇa caiva ha // BrP_35.7 //",
  "GP11brahmppu:4998": "saṃpūjya sumanobhis taṃ brāhmaṇaṃ brāhmaṇapriyā //* BrP_35.8 //",
  "GP11brahmppu:4999": "{devy uvāca: }",
  "GP11brahmppu:5000": "bhagavan na svatantrāhaṃ pitā me tv agraṇīr gṛhe /",
  "GP11brahmppu:5001": "sa prabhur mama dāne vai kanyāhaṃ dvijapuṃgava // BrP_35.9 //",
  "GP11brahmppu:5002": "gatvā yācasva pitaraṃ mama śailendram avyayam /",
  "GP11brahmppu:5003": "sa ced dadāti māṃ vipra tubhyaṃ tad ucitaṃ mama // BrP_35.10 //",
  "GP11brahmppu:5004": "{brahmovāca: }",
  "GP11brahmppu:5005": "tataḥ sa bhagavān devas tathaiva vikṛtaḥ prabhuḥ /",
  "GP11brahmppu:5006": "uvāca śailarājānaṃ sutāṃ me yaccha śailarāṭ // BrP_35.11 //",
  "GP11brahmppu:5007": "sa taṃ vikṛtarūpeṇa jñātvā rudram athāvyayam /",
  "GP11brahmppu:5008": "bhītaḥ śāpāc ca vimanā idaṃ vacanam abravīt // BrP_35.12 //",
  "GP11brahmppu:5009": "{śailendra uvāca: }",
  "GP11brahmppu:5010": "bhagavan nāvamanye 'haṃ brāhmaṇān bhuvi devatāḥ /",
  "GP11brahmppu:5011": "manīṣitaṃ tu yat pūrvaṃ tac chṛṇuṣva mahāmate // BrP_35.13 //",
  "GP11brahmppu:5012": "svayaṃvaro me duhitur bhavitā viprapūjitaḥ /",
  "GP11brahmppu:5013": "varayed yaṃ svayaṃ tatra sa bhartāsyā bhaviṣyati // BrP_35.14 //",
  "GP11brahmppu:5014": "tac chrutvā śailavacanaṃ bhagavān vṛṣabhadhvajaḥ /",
  "GP11brahmppu:5015": "devyāḥ samīpam āgatya idam āha mahāmanāḥ // BrP_35.15 //",
  "GP11brahmppu:5016": "{śiva uvāca: }",
  "GP11brahmppu:5017": "devi pitrā tv anujñātaḥ svayaṃvara iti śrutiḥ /",
  "GP11brahmppu:5018": "tatra tvaṃ varayitrī yaṃ sa te bhartā bhaved iti // BrP_35.16 //",
  "GP11brahmppu:5019": "tad āpṛcchya gamiṣyāmi durlabhāṃ tvāṃ varānane /",
  "GP11brahmppu:5020": "rūpavantaṃ samutsṛjya vṛṇoṣy asadṛśaṃ katham // BrP_35.17 //",
  "GP11brahmppu:5021": "{brahmovāca: }",
  "GP11brahmppu:5022": "tenoktā sā tadā tatra bhāvayantī tadīritam /",
  "GP11brahmppu:5023": "bhāvaṃ ca rudranihitaṃ prasādaṃ manasas tathā // BrP_35.18 //",
  "GP11brahmppu:5024": "saṃprāpyovāca deveśaṃ mā te 'bhūd buddhir anyathā /",
  "GP11brahmppu:5025": "ahaṃ tvāṃ varayiṣyāmi nādbhutaṃ tu kathaṃcana // BrP_35.19 //",
  "GP11brahmppu:5026": "athavā te 'sti saṃdeho mayi vipra kathaṃcana /",
  "GP11brahmppu:5027": "ihaiva tvāṃ mahābhāga varayāmi manogatam // BrP_35.20 //",
  "GP11brahmppu:5028": "{brahmovāca: }",
  "GP11brahmppu:5029": "gṛhītvā stabakaṃ sā tu hastābhyāṃ tatra saṃsthitā /",
  "GP11brahmppu:5030": "skandhe śaṃbhoḥ samādhāya devī prāha vṛto 'si me // BrP_35.21 //",
  "GP11brahmppu:5031": "tataḥ sa bhagavān devas tayā devyā vṛtas tadā /",
  "GP11brahmppu:5032": "uvāca tam aśokaṃ vai vācā saṃjīvayann iva // BrP_35.22 //",
  "GP11brahmppu:5033": "{śiva uvāca: }",
  "GP11brahmppu:5034": "yasmāt tava supuṇyena stabakena vṛto 'smy aham /",
  "GP11brahmppu:5035": "tasmāt tvaṃ jarayā tyaktas tv amaraḥ saṃbhaviṣyasi // BrP_35.23 //",
  "GP11brahmppu:5036": "kāmarūpī kāmapuṣpaḥ kāmado dayito mama /",
  "GP11brahmppu:5037": "sarvābharaṇapuṣpāḍhyaḥ sarvapuṣpaphalopagaḥ // BrP_35.24 //",
  "GP11brahmppu:5038": "sarvānnabhakṣakaś caiva amṛtasvāda eva ca /",
  "GP11brahmppu:5039": "sarvagandhaś ca devānāṃ bhaviṣyasi dṛḍhapriyaḥ // BrP_35.25 //",
  "GP11brahmppu:5040": "nirbhayaḥ sarvalokeṣu bhaviṣyasi sunirvṛtaḥ /",
  "GP11brahmppu:5041": "āśramaṃ vedam atyarthaṃ citrakūṭeti viśrutam // BrP_35.26 //",
  "GP11brahmppu:5042": "yo hi yāsyati puṇyārthī so 'śvamedham avāpsyati /",
  "GP11brahmppu:5043": "yas tu tatra mṛtaś cāpi brahmalokaṃ sa gacchati // BrP_35.27 //",
  "GP11brahmppu:5044": "yaś cātra niyamair yuktaḥ prāṇān samyak parityajet /",
  "GP11brahmppu:5045": "sa devyās tapasā yukto mahāgaṇapatir bhavet // BrP_35.28 //",
  "GP11brahmppu:5046": "{brahmovāca: }",
  "GP11brahmppu:5047": "evam uktvā tadā deva āpṛcchya himavatsutām /",
  "GP11brahmppu:5048": "antardadhe jagatsraṣṭā sarvabhūtapa īśvaraḥ // BrP_35.29 //",
  "GP11brahmppu:5049": "sāpi devī gate tasmin bhagavaty amitātmani /",
  "GP11brahmppu:5050": "tata evonmukhī bhūtvā śilāyāṃ saṃbabhūva ha // BrP_35.30 //",
  "GP11brahmppu:5051": "unmukhī sā bhave tasmin maheśe jagatāṃ prabhau /",
  "GP11brahmppu:5052": "niśeva candrarahitā na babhau vimanās tadā // BrP_35.31 //",
  "GP11brahmppu:5053": "atha śuśrāva śabdaṃ ca bālasyārtasya śailajā /",
  "GP11brahmppu:5054": "sarasy udakasaṃpūrṇe samīpe cāśramasya ca // BrP_35.32 //",
  "GP11brahmppu:5055": "sa kṛtvā bālarūpaṃ tu devadevaḥ svayaṃ śivaḥ /",
  "GP11brahmppu:5056": "krīḍāhetoḥ saromadhye grāhagrasto 'bhavat tadā // BrP_35.33 //",
  "GP11brahmppu:5057": "yogamāyāṃ samāsthāya prapañcodbhavakāraṇam /",
  "GP11brahmppu:5058": "tad rūpaṃ saraso madhye kṛtvaivaṃ samabhāṣata // BrP_35.34 //",
  "GP11brahmppu:5059": "{bāla uvāca: }",
  "GP11brahmppu:5060": "trātu māṃ kaścid ity āha grāheṇa hṛtacetasam /",
  "GP11brahmppu:5061": "dhik kaṣṭaṃ bāla evāham aprāptārthamanorathaḥ // BrP_35.35 //",
  "GP11brahmppu:5062": "prayāmi nidhanaṃ vaktre grāhasyāsya durātmanaḥ /",
  "GP11brahmppu:5063": "śocāmi na svakaṃ dehaṃ grāhagrastaḥ suduḥkhitaḥ // BrP_35.36 //",
  "GP11brahmppu:5064": "yathā śocāmi pitaraṃ mātaraṃ ca tapasvinīm /",
  "GP11brahmppu:5065": "grāhagṛhītaṃ māṃ śrutvā prāptaṃ nidhanam utsukau // BrP_35.37 //",
  "GP11brahmppu:5066": "priyaputrāv ekaputrau prāṇān nūnaṃ tyajiṣyataḥ /",
  "GP11brahmppu:5067": "aho bata sukaṣṭaṃ vai yo 'haṃ bālo 'kṛtāśramaḥ /",
  "GP11brahmppu:5068": "antargrāheṇa grastas tu yāsyāmi nidhanaṃ kila // BrP_35.38 //",
  "GP11brahmppu:5069": "{brahmovāca: }",
  "GP11brahmppu:5070": "śrutvā tu devī taṃ nādaṃ viprasyārtasya śobhanā /",
  "GP11brahmppu:5071": "utthāya prasthitā tatra yatra tiṣṭhaty asau dvijaḥ // BrP_35.39 //",
  "GP11brahmppu:5072": "sāpaśyad induvadanā bālakaṃ cārurūpiṇam /",
  "GP11brahmppu:5073": "grāhasya mukham āpannaṃ vepamānam avasthitam // BrP_35.40 //",
  "GP11brahmppu:5074": "so 'pi grāhavaraḥ śrīmān dṛṣṭvā devīm upāgatām /",
  "GP11brahmppu:5075": "taṃ gṛhītvā drutaṃ yāto madhyaṃ sarasa eva hi // BrP_35.41 //",
  "GP11brahmppu:5076": "sa kṛṣyamāṇas tejasvī nādam ārtaṃ tadākarot /",
  "GP11brahmppu:5077": "athāha devī duḥkhārtā bālaṃ dṛṣṭvā grahāvṛtam // BrP_35.42 //",
  "GP11brahmppu:5078": "{pārvaty uvāca: }",
  "GP11brahmppu:5079": "grāharāja mahāsattva bālakaṃ hy ekaputrakam /",
  "GP11brahmppu:5080": "vimuñcemaṃ mahādaṃṣṭra kṣipraṃ bhīmaparākrama // BrP_35.43 //",
  "GP11brahmppu:5081": "{grāha uvāca: }",
  "GP11brahmppu:5082": "yo devi divase ṣaṣṭhe prathamaṃ samupaiti mām /",
  "GP11brahmppu:5083": "sa āhāro mama purā vihito lokakartṛbhiḥ // BrP_35.44 //",
  "GP11brahmppu:5084": "so 'yaṃ mama mahābhāge ṣaṣṭhe 'hani girīndraje /",
  "GP11brahmppu:5085": "brahmaṇā prerito nūnaṃ nainaṃ mokṣye kathaṃcana // BrP_35.45 //",
  "GP11brahmppu:5086": "{devy uvāca: }",
  "GP11brahmppu:5087": "yan mayā himavacchṛṅge caritaṃ tapa uttamam /",
  "GP11brahmppu:5088": "tena bālam imaṃ muñca grāharāja namo 'stu te // BrP_35.46 //",
  "GP11brahmppu:5089": "{grāha uvāca: }",
  "GP11brahmppu:5090": "mā vyayas tapaso devi bhṛśaṃ bāle śubhānane /",
  "GP11brahmppu:5091": "yad bravīmi kuru śreṣṭhe tathā mokṣam avāpsyati // BrP_35.47 //",
  "GP11brahmppu:5092": "{devy uvāca: }",
  "GP11brahmppu:5093": "grāhādhipa vadasvāśu yat satām avigarhitam /",
  "GP11brahmppu:5094": "tat kṛtaṃ nātra saṃdeho yato me brāhmaṇāḥ priyāḥ // BrP_35.48 //",
  "GP11brahmppu:5095": "{grāha uvāca: }",
  "GP11brahmppu:5096": "yat kṛtaṃ vai tapaḥ kiṃcid bhavatyā svalpam uttamam /",
  "GP11brahmppu:5097": "tat sarvaṃ me prayacchāśu tato mokṣam avāpsyati // BrP_35.49 //",
  "GP11brahmppu:5098": "{devy uvāca: }",
  "GP11brahmppu:5099": "janmaprabhṛti yat puṇyaṃ mahāgrāha kṛtaṃ mayā /",
  "GP11brahmppu:5100": "tat te sarvaṃ mayā dattaṃ bālaṃ muñca mahāgraha // BrP_35.50 //",
  "GP11brahmppu:5101": "{brahmovāca: }",
  "GP11brahmppu:5102": "prajajvāla tato grāhas tapasā tena bhūṣitaḥ /",
  "GP11brahmppu:5103": "āditya iva madhyāhne durnirīkṣas tadābhavat /",
  "GP11brahmppu:5104": "uvāca caivaṃ tuṣṭātmā devīṃ lokasya dhāriṇīm // BrP_35.51 //",
  "GP11brahmppu:5105": "{grāha uvāca: }",
  "GP11brahmppu:5106": "devi kiṃ kṛtyam etat te suniścitya mahāvrate /",
  "GP11brahmppu:5107": "tapaso 'py arjanaṃ duḥkhaṃ tasya tyāgo na śasyate // BrP_35.52 //",
  "GP11brahmppu:5108": "gṛhāṇa tapa eva tvaṃ bālaṃ cemaṃ sumadhyame /",
  "GP11brahmppu:5109": "tuṣṭo 'smi te viprabhaktyā varaṃ tasmād dadāmi te /",
  "GP11brahmppu:5110": "sā tv evam uktā grāheṇa uvācedaṃ mahāvratā // BrP_35.53 //",
  "GP11brahmppu:5111": "{devy uvāca: }",
  "GP11brahmppu:5112": "dehenāpi mayā grāha rakṣyo vipraḥ prayatnataḥ /",
  "GP11brahmppu:5113": "tapaḥ punar mayā prāpyaṃ na prāpyo brāhmaṇaḥ punaḥ // BrP_35.54 //",
  "GP11brahmppu:5114": "suniścitya mahāgrāha kṛtaṃ bālasya mokṣaṇam /",
  "GP11brahmppu:5115": "na viprebhyas tapaḥ śreṣṭhaṃ śreṣṭhā me brāhmaṇā matāḥ // BrP_35.55 //",
  "GP11brahmppu:5116": "dattvā cāhaṃ na gṛhṇāmi grāhendra vihitaṃ hi te /",
  "GP11brahmppu:5117": "nahi kaścin naro grāha pradattaṃ punar āharet // BrP_35.56 //",
  "GP11brahmppu:5118": "dattam etan mayā tubhyaṃ nādadāni hi tat punaḥ /",
  "GP11brahmppu:5119": "tvayy eva ramatām etad bālaś cāyaṃ vimucyatām // BrP_35.57 //",
  "GP11brahmppu:5120": "{brahmovāca: }",
  "GP11brahmppu:5121": "tathoktas tāṃ praśasyātha muktvā bālaṃ namasya ca /",
  "GP11brahmppu:5122": "devīm ādityāvabhāsas tatraivāntaradhīyata // BrP_35.58 //",
  "GP11brahmppu:5123": "bālo 'pi sarasas tīre mukto grāheṇa vai tadā /",
  "GP11brahmppu:5124": "svapnalabdha ivārthaughas tatraivāntaradhīyata // BrP_35.59 //",
  "GP11brahmppu:5125": "tapaso 'pacayaṃ matvā devī himagirīndrajā /",
  "GP11brahmppu:5126": "bhūya eva tapaḥ kartum ārebhe niyamasthitā // BrP_35.60 //",
  "GP11brahmppu:5127": "kartukāmāṃ tapo bhūyo jñātvā tāṃ śaṃkaraḥ svayam /",
  "GP11brahmppu:5128": "provāca vacanaṃ viprā mā kṛthās tapa ity uta // BrP_35.61 //",
  "GP11brahmppu:5129": "mahyam etat tapo devi tvayā dattaṃ mahāvrate /",
  "GP11brahmppu:5130": "tat tenaivākṣayaṃ tubhyaṃ bhaviṣyati sahasradhā // BrP_35.62 //",
  "GP11brahmppu:5131": "iti labdhvā varaṃ devī tapaso 'kṣayam uttamam /",
  "GP11brahmppu:5132": "svayaṃvaram udīkṣantī tasthau prītā mudā yutā // BrP_35.63 //",
  "GP11brahmppu:5133": "idaṃ paṭhed yo hi naraḥ sadaiva BrP_35.64a",
  "GP11brahmppu:5134": "bālānubhāvācaraṇaṃ hi śaṃbhoḥ BrP_35.64b",
  "GP11brahmppu:5135": "sa dehabhedaṃ samavāpya pūto BrP_35.64c",
  "GP11brahmppu:5136": "bhaved gaṇeśas tu kumāratulyaḥ BrP_35.64d",
  "GP11brahmppu:5137": "{brahmovāca: }",
  "GP11brahmppu:5138": "vistṛte himavatpṛṣṭhe vimānaśatasaṃkule /",
  "GP11brahmppu:5139": "abhavat sa tu kālena śailaputryāḥ svayaṃvaraḥ // BrP_36.1 //",
  "GP11brahmppu:5140": "atha parvatarājo 'sau himavān dhyānakovidaḥ /",
  "GP11brahmppu:5141": "duhitur devadevena jñātvā tad abhimantritam // BrP_36.2 //",
  "GP11brahmppu:5142": "jānann api mahāśailaḥ samayārakṣaṇepsayā /",
  "GP11brahmppu:5143": "svayaṃvaraṃ tato devyāḥ sarvalokeṣv aghoṣayat // BrP_36.3 //",
  "GP11brahmppu:5144": "devadānavasiddhānāṃ sarvalokanivāsinām /",
  "GP11brahmppu:5145": "vṛṇuyāt parameśānaṃ samakṣaṃ yadi me sutā // BrP_36.4 //",
  "GP11brahmppu:5146": "tad eva sukṛtaṃ ślāghyaṃ mamābhyudayasaṃmatam /",
  "GP11brahmppu:5147": "iti saṃcintya śailendraḥ kṛtvā hṛdi maheśvaram // BrP_36.5 //",
  "GP11brahmppu:5148": "ābrahmakeṣu deveṣu devyāḥ śailendrasattamaḥ /",
  "GP11brahmppu:5149": "kṛtvā ratnākulaṃ deśaṃ svayaṃvaram acīkarat // BrP_36.6 //",
  "GP11brahmppu:5150": "athaivam āghoṣitamātra eva BrP_36.7a",
  "GP11brahmppu:5151": "svayaṃvare tatra nagendraputryāḥ BrP_36.7b",
  "GP11brahmppu:5152": "devādayaḥ sarvajagannivāsāḥ BrP_36.7c",
  "GP11brahmppu:5153": "samāyayus tatra gṛhītaveśāḥ BrP_36.7d",
  "GP11brahmppu:5154": "praphullapadmāsanasaṃniviṣṭaḥ BrP_36.8a",
  "GP11brahmppu:5155": "siddhair vṛto yogibhir aprameyaiḥ BrP_36.8b",
  "GP11brahmppu:5156": "vijñāpitas tena mahīdhrarājñā BrP_36.8c",
  "GP11brahmppu:5157": "āgatas tadāhaṃ tridivair upetaḥ BrP_36.8d",
  "GP11brahmppu:5158": "akṣṇāṃ sahasraṃ surarāṭ sa bibhrad BrP_36.9a",
  "GP11brahmppu:5159": "divyāṅgahārasragudārarūpaḥ BrP_36.9b",
  "GP11brahmppu:5160": "airāvataṃ sarvagajendramukhyaṃ BrP_36.9c",
  "GP11brahmppu:5161": "sravanmadāsārakṛtapravāham BrP_36.9d",
  "GP11brahmppu:5162": "āruhya sarvāmararāṭ sa vajraṃ BrP_36.10a",
  "GP11brahmppu:5163": "bibhrat samāgāt purataḥ surāṇām BrP_36.10b",
  "GP11brahmppu:5164": "tejaḥprabhāvādhikatulyarūpī BrP_36.10c",
  "GP11brahmppu:5165": "prodbhāsayan sarvadiśo vivasvān BrP_36.10d",
  "GP11brahmppu:5166": "haimaṃ vimānaṃ savalatpatākam BrP_36.11a",
  "GP11brahmppu:5167": "ārūḍha āgāt tvaritaṃ javena BrP_36.11b",
  "GP11brahmppu:5168": "maṇipradīptojjvalakuṇḍalaś ca BrP_36.11c",
  "GP11brahmppu:5169": "vahnyarkatejaḥpratime vimāne BrP_36.11d",
  "GP11brahmppu:5170": "samabhyagāt kaśyapasūnur eka BrP_36.12a",
  "GP11brahmppu:5171": "ādityamadhyād bhaganāmadhārī BrP_36.12b",
  "GP11brahmppu:5172": "pīnāṅgayaṣṭiḥ sukṛtāṅgahāra BrP_36.12c",
  "GP11brahmppu:5173": "tejobalājñāsadṛśaprabhāvaḥ BrP_36.12d",
  "GP11brahmppu:5174": "daṇḍaṃ samāgṛhya kṛtānta āgād BrP_36.13a",
  "GP11brahmppu:5175": "āruhya bhīmaṃ mahiṣaṃ javena BrP_36.13b",
  "GP11brahmppu:5176": "mahāmahīdhrocchrayapīnagātraḥ BrP_36.13c",
  "GP11brahmppu:5177": "svarṇādiratnāñcitacāruveśaḥ BrP_36.13d",
  "GP11brahmppu:5178": "samīraṇaḥ sarvajagadvibhartā BrP_36.14a",
  "GP11brahmppu:5179": "vimānam āruhya samabhyagād dhi BrP_36.14b",
  "GP11brahmppu:5180": "saṃtāpayan sarvasurāsureśāṃs BrP_36.14c",
  "GP11brahmppu:5181": "tejodhikas tejasi saṃniviṣṭaḥ BrP_36.14d",
  "GP11brahmppu:5182": "vahniḥ samabhyetya surendramadhye BrP_36.15a",
  "GP11brahmppu:5183": "jvalan pratasthau varaveśadhārī BrP_36.15b",
  "GP11brahmppu:5184": "nānāmaṇiprajvalitāṅgayaṣṭir BrP_36.15c",
  "GP11brahmppu:5185": "jagadvaraṃ divyavimānam agryam BrP_36.15d",
  "GP11brahmppu:5186": "āruhya sarvadraviṇādhipeśaḥ BrP_36.16a",
  "GP11brahmppu:5187": "sa rājarājas tvarito 'bhyagāc ca BrP_36.16b",
  "GP11brahmppu:5188": "āpyāyayan sarvasurāsureśān BrP_36.16c",
  "GP11brahmppu:5189": "kāntyā ca veśena ca cārurūpaḥ BrP_36.16d",
  "GP11brahmppu:5190": "jvalan mahāratnavicitrarūpaṃ BrP_36.17a",
  "GP11brahmppu:5191": "vimānam āruhya śaśī samāyāt BrP_36.17b",
  "GP11brahmppu:5192": "śyāmāṅgayaṣṭiḥ suvicitraveśaḥ BrP_36.17c",
  "GP11brahmppu:5193": "sarvāṅga ābaddhasugandhimālyaḥ BrP_36.17d",
  "GP11brahmppu:5194": "tārkṣyaṃ samāruhya mahīdhrakalpaṃ BrP_36.18a",
  "GP11brahmppu:5195": "gadādharo 'sau tvaritaḥ sametaḥ BrP_36.18b",
  "GP11brahmppu:5196": "athāśvinau cāpi bhiṣagvarau dvāv BrP_36.18c",
  "GP11brahmppu:5197": "ekaṃ vimānaṃ tvarayādhiruhya BrP_36.18d",
  "GP11brahmppu:5198": "manoharau prajvalacāruveśau BrP_36.19a",
  "GP11brahmppu:5199": "ājagmatur devavarau suvīrau BrP_36.19b",
  "GP11brahmppu:5200": "sahasranāgaḥ sphuradagnivarṇaṃ BrP_36.19c",
  "GP11brahmppu:5201": "bibhrat tadānīṃ jvalanārkatejāḥ BrP_36.19d",
  "GP11brahmppu:5202": "sārdhaṃ sa nāgair aparair mahātmā BrP_36.20a",
  "GP11brahmppu:5203": "vimānam āruhya samabhyagāc ca BrP_36.20b",
  "GP11brahmppu:5204": "diteḥ sutānāṃ ca mahāsurāṇāṃ BrP_36.20c",
  "GP11brahmppu:5205": "vahnyarkaśakrānilatulyabhāsām BrP_36.20d",
  "GP11brahmppu:5206": "varānurūpaṃ pravidhāya veśaṃ BrP_36.21a",
  "GP11brahmppu:5207": "vṛndaṃ samāgāt purataḥ surāṇām BrP_36.21b",
  "GP11brahmppu:5208": "gandharvarājaḥ sa ca cārurūpī BrP_36.21c",
  "GP11brahmppu:5209": "divyāṅgado divyavimānacārī BrP_36.21d",
  "GP11brahmppu:5210": "gandharvasaṃghaiḥ sahito 'psarobhiḥ BrP_36.22a",
  "GP11brahmppu:5211": "śakrājñayā tatra samājagāma BrP_36.22b",
  "GP11brahmppu:5212": "anye ca devās tridivāt tadānīṃ BrP_36.22c",
  "GP11brahmppu:5213": "pṛthak pṛthak cārugṛhītaveśāḥ BrP_36.22d",
  "GP11brahmppu:5214": "ājagmur āruhya vimānapṛṣṭhaṃ BrP_36.23a",
  "GP11brahmppu:5215": "gandharvayakṣoragakiṃnarāś ca BrP_36.23b",
  "GP11brahmppu:5216": "śacīpatis tatra surendramadhye BrP_36.23c",
  "GP11brahmppu:5217": "rarāja rājādhikalakṣyamūrtiḥ BrP_36.23d",
  "GP11brahmppu:5218": "ājñābalaiśvaryakṛtapramodaḥ BrP_36.24a",
  "GP11brahmppu:5219": "svayaṃvaraṃ taṃ samalaṃcakāra BrP_36.24b",
  "GP11brahmppu:5220": "hetus trilokasya jagatprasūter BrP_36.24c",
  "GP11brahmppu:5221": "mātā ca teṣāṃ sasurāsurāṇām BrP_36.24d",
  "GP11brahmppu:5222": "patnī ca śaṃbhoḥ puruṣasya dhīmato BrP_36.25a",
  "GP11brahmppu:5223": "gītā purāṇe prakṛtiḥ parā yā BrP_36.25b",
  "GP11brahmppu:5224": "dakṣasya kopād dhimavadgṛhaṃ sā BrP_36.25c",
  "GP11brahmppu:5225": "kāryārthamāyāt tridivaukasāṃ hi BrP_36.25d",
  "GP11brahmppu:5226": "vimānapṛṣṭhe maṇihemajuṣṭe BrP_36.26a",
  "GP11brahmppu:5227": "sthitā valaccāmaravījitāṅgī BrP_36.26b",
  "GP11brahmppu:5228": "sarvartupuṣpāṃ susugandhamālāṃ BrP_36.26c",
  "GP11brahmppu:5229": "pragṛhya devī prasabhaṃ pratasthe BrP_36.26d",
  "GP11brahmppu:5230": "{brahmovāca: }",
  "GP11brahmppu:5231": "mālāṃ pragṛhya devyāṃ tu sthitāyāṃ devasaṃsadi /",
  "GP11brahmppu:5232": "śakrādyair āgatair devaiḥ svayaṃvara upāgate // BrP_36.27 //",
  "GP11brahmppu:5233": "devyā jijñāsayā śaṃbhur bhūtvā pañcaśikhaḥ śiśuḥ /",
  "GP11brahmppu:5234": "utsaṅgatalasaṃsupto babhūva sahasā vibhuḥ // BrP_36.28 //",
  "GP11brahmppu:5235": "tato dadarśa taṃ devī śiśuṃ pañcaśikhaṃ sthitam /",
  "GP11brahmppu:5236": "jñātvā taṃ samavadhyānāj jagṛhe prītisaṃyutā // BrP_36.29 //",
  "GP11brahmppu:5237": "atha sā śuddhasaṃkalpā kāṅkṣitaṃ prāpya satpatim /",
  "GP11brahmppu:5238": "nivṛttā ca tadā tasthau kṛtvā sā hṛdi taṃ vibhum // BrP_36.30 //",
  "GP11brahmppu:5239": "tato dṛṣṭvā śiśuṃ devā devyā utsaṅgavartinam /",
  "GP11brahmppu:5240": "ko 'yam atreti saṃmantrya cukruśur bhṛśamohitāḥ // BrP_36.31 //",
  "GP11brahmppu:5241": "vajram āhārayat tasya bāhum utkṣipya vṛtrahā /",
  "GP11brahmppu:5242": "sa bāhur utthitas tasya tathaiva samatiṣṭhata // BrP_36.32 //",
  "GP11brahmppu:5243": "stambhitaḥ śiśurūpeṇa devadevena śaṃbhunā /",
  "GP11brahmppu:5244": "vajraṃ kṣeptuṃ na śaśāka vṛtrahā calituṃ na ca // BrP_36.33 //",
  "GP11brahmppu:5245": "bhago nāma tato deva ādityaḥ kāśyapo balī /",
  "GP11brahmppu:5246": "utkṣipya āyudhaṃ dīptaṃ chettum icchan vimohitaḥ // BrP_36.34 //",
  "GP11brahmppu:5247": "tasyāpi bhagavān bāhuṃ tathaivāstambhayat tadā /",
  "GP11brahmppu:5248": "balaṃ tejaś ca yogaś ca tathaivāstambhayad vibhuḥ // BrP_36.35 //",
  "GP11brahmppu:5249": "śiraḥ prakampayan viṣṇuḥ śaṃkaraṃ samavaikṣata /",
  "GP11brahmppu:5250": "atha teṣu sthiteṣv evaṃ manyumatsu sureṣu ca // BrP_36.36 //",
  "GP11brahmppu:5251": "ahaṃ paramasaṃvigno dhyānam āsthāya sādaram /",
  "GP11brahmppu:5252": "buddhavān devadeveśam umotsaṅge samāsthitam // BrP_36.37 //",
  "GP11brahmppu:5253": "jñātvāhaṃ parameśānaṃ śīghram utthāya sādaram /",
  "GP11brahmppu:5254": "vavande caraṇaṃ śaṃbhoḥ stutavāṃs tam ahaṃ dvijāḥ // BrP_36.38 //",
  "GP11brahmppu:5255": "purāṇaiḥ sāmasaṃgītaiḥ puṇyākhyair guhyanāmabhiḥ /",
  "GP11brahmppu:5256": "ajas tvam ajaro devaḥ sraṣṭā vibhuḥ parāparam // BrP_36.39 //",
  "GP11brahmppu:5257": "pradhānaṃ puruṣo yas tvaṃ brahma dhyeyaṃ tad akṣaram /",
  "GP11brahmppu:5258": "amṛtaṃ paramātmā ca īśvaraḥ kāraṇaṃ mahat // BrP_36.40 //",
  "GP11brahmppu:5259": "brahmasṛk prakṛteḥ sraṣṭā sarvakṛt prakṛteḥ paraḥ /",
  "GP11brahmppu:5260": "iyaṃ ca prakṛtir devī sadā te sṛṣṭikāraṇam // BrP_36.41 //",
  "GP11brahmppu:5261": "patnīrūpaṃ samāsthāya jagatkāraṇam āgatā /",
  "GP11brahmppu:5262": "namas tubhyaṃ mahādeva devyā vai sahitāya ca // BrP_36.42 //",
  "GP11brahmppu:5263": "prasādāt tava deveśa niyogāc ca mayā prajāḥ /",
  "GP11brahmppu:5264": "devādyās tu imāḥ sṛṣṭā mūḍhās tvadyogamāyayā // BrP_36.43 //",
  "GP11brahmppu:5265": "kuru prasādam eteṣāṃ yathāpūrvaṃ bhavantv ime /",
  "GP11brahmppu:5266": "tata evam ahaṃ viprā vijñāpya parameśvaram // BrP_36.44 //",
  "GP11brahmppu:5267": "stambhitān sarvadevāṃs tān idaṃ cāhaṃ tadoktavān /",
  "GP11brahmppu:5268": "mūḍhāś ca devatāḥ sarvā nainaṃ budhyata śaṃkaram // BrP_36.45 //",
  "GP11brahmppu:5269": "gacchadhvaṃ śaraṇaṃ śīghram enam eva maheśvaram /",
  "GP11brahmppu:5270": "sārdhaṃ mayaiva deveśaṃ paramātmānam avyayam // BrP_36.46 //",
  "GP11brahmppu:5271": "tatas te stambhitāḥ sarve tathaiva tridivaukasaḥ /",
  "GP11brahmppu:5272": "praṇemur manasā śarvaṃ bhāvaśuddhena cetasā // BrP_36.47 //",
  "GP11brahmppu:5273": "atha teṣāṃ prasanno 'bhūd devadevo maheśvaraḥ /",
  "GP11brahmppu:5274": "yathāpūrvaṃ cakārāśu devatānāṃ tanūs tadā // BrP_36.48 //",
  "GP11brahmppu:5275": "tata evaṃ pravṛtte tu sarvadevanivāraṇe /",
  "GP11brahmppu:5276": "vapuś cakāra deveśas tryakṣaṃ paramam adbhutam // BrP_36.49 //",
  "GP11brahmppu:5277": "tejasā tasya te dhvastāś cakṣuḥ sarve nyamīlayan /",
  "GP11brahmppu:5278": "tebhyaḥ sa paramaṃ cakṣuḥ svavapurdṛṣṭiśaktimat // BrP_36.50 //",
  "GP11brahmppu:5279": "prādāt paramadeveśam apaśyaṃs te tadā vibhum /",
  "GP11brahmppu:5280": "te dṛṣṭvā parameśānaṃ tṛtīyekṣaṇadhāriṇam // BrP_36.51 //",
  "GP11brahmppu:5281": "śakrādyā menire devāḥ sarva eva sureśvarāḥ /",
  "GP11brahmppu:5282": "tasya devī tadā hṛṣṭā samakṣaṃ tridivaukasām // BrP_36.52 //",
  "GP11brahmppu:5283": "pādayoḥ sthāpayām āsa sraṅmālām amitadyutiḥ /",
  "GP11brahmppu:5284": "sādhu sādhv iti te hocuḥ sarve devāḥ punar vibhum // BrP_36.53 //",
  "GP11brahmppu:5285": "saha devyā namaś cakruḥ śirobhir bhūtalāśritaiḥ /",
  "GP11brahmppu:5286": "athāsminn antare viprās tam ahaṃ daivataiḥ saha // BrP_36.54 //",
  "GP11brahmppu:5287": "himavantaṃ mahāśailam uktavāṃś ca mahādyutim /",
  "GP11brahmppu:5288": "ślāghyaḥ pūjyaś ca vandyaś ca sarveṣāṃ tvaṃ mahān asi // BrP_36.55 //",
  "GP11brahmppu:5289": "śarveṇa saha saṃbandho yasya te 'bhyudayo mahān /",
  "GP11brahmppu:5290": "kriyatāṃ cārur udvāhaḥ kimarthaṃ sthīyate param /",
  "GP11brahmppu:5291": "tataḥ praṇamya himavāṃs tadā māṃ pratyabhāṣata // BrP_36.56 //",
  "GP11brahmppu:5292": "{himavān uvāca: }",
  "GP11brahmppu:5293": "tvam eva kāraṇaṃ deva yasya sarvodaye mama /",
  "GP11brahmppu:5294": "prasādaḥ sahasotpanno hetuś cāpi tvam eva hi /",
  "GP11brahmppu:5295": "udvāhas tu yadā yādṛk tad vidhatsva pitāmaha // BrP_36.57 //",
  "GP11brahmppu:5296": "{brahmovāca: }",
  "GP11brahmppu:5297": "tata evaṃ vacaḥ śrutvā girirājasya bho dvijāḥ /",
  "GP11brahmppu:5298": "udvāhaḥ kriyatāṃ deva ity ahaṃ coktavān vibhum // BrP_36.58 //",
  "GP11brahmppu:5299": "mām āha śaṃkaro devo yatheṣṭam iti lokapaḥ /",
  "GP11brahmppu:5300": "tatkṣaṇāc ca tato viprā asmābhir nirmitaṃ puram // BrP_36.59 //",
  "GP11brahmppu:5301": "udvāhārthaṃ maheśasya nānāratnopaśobhitam /",
  "GP11brahmppu:5302": "ratnāni maṇayaś citrā hemamauktikam eva ca // BrP_36.60 //",
  "GP11brahmppu:5303": "mūrtimanta upāgamya alaṃcakruḥ purottamam /",
  "GP11brahmppu:5304": "citrā mārakatī bhūmiḥ suvarṇastambhaśobhitā // BrP_36.61 //",
  "GP11brahmppu:5305": "bhāsvatsphaṭikabhittiś ca muktāhārapralambitā /",
  "GP11brahmppu:5306": "tasmin dvāri pure ramya udvāhārthaṃ vinirmitā // BrP_36.62 //",
  "GP11brahmppu:5307": "śuśubhe devadevasya maheśasya mahātmanaḥ /",
  "GP11brahmppu:5308": "somādityau samaṃ tatra tāpayantau mahāmaṇī // BrP_36.63 //",
  "GP11brahmppu:5309": "saurabheyaṃ manoramyaṃ gandham ādāya mārutaḥ /",
  "GP11brahmppu:5310": "pravavau sukhasaṃsparśo bhavabhaktiṃ pradarśayan // BrP_36.64 //",
  "GP11brahmppu:5311": "samudrās tatra catvāraḥ śakrādyāś ca surottamāḥ /",
  "GP11brahmppu:5312": "devanadyo mahānadyaḥ siddhā munaya eva ca // BrP_36.65 //",
  "GP11brahmppu:5313": "gandharvāpsarasaḥ sarve nāgā yakṣāḥ sarākṣasāḥ /",
  "GP11brahmppu:5314": "audakāḥ khecarāś cānye kiṃnarā devacāraṇāḥ // BrP_36.66 //",
  "GP11brahmppu:5315": "tumburur nārado hāhā hūhūś caiva tu sāmagāḥ /",
  "GP11brahmppu:5316": "ramyāṇy ādāya vādyāni tatrājagmus tadā puram // BrP_36.67 //",
  "GP11brahmppu:5317": "ṛṣayas tu kathās tatra vedagītās tapodhanāḥ /",
  "GP11brahmppu:5318": "puṇyān vaivāhikān mantrāñ jepuḥ saṃhṛṣṭamānasāḥ // BrP_36.68 //",
  "GP11brahmppu:5319": "jagato mātaraḥ sarvā devakanyāś ca kṛtsnaśaḥ /",
  "GP11brahmppu:5320": "gāyanti harṣitāḥ sarvā udvāhe parameṣṭhinaḥ // BrP_36.69 //",
  "GP11brahmppu:5321": "ṛtavaḥ ṣaṭ samaṃ tatra nānāgandhasukhāvahāḥ /",
  "GP11brahmppu:5322": "udvāhaḥ śaṃkarasyeti mūrtimanta upasthitāḥ // BrP_36.70 //",
  "GP11brahmppu:5323": "nīlajīmūtasaṃkāśair mantradhvanipraharṣibhiḥ /",
  "GP11brahmppu:5324": "kekāyamānaiḥ śikhibhir nṛtyamānaiś ca sarvaśaḥ // BrP_36.71 //",
  "GP11brahmppu:5325": "vilolapiṅgalaspaṣṭa- vidyullekhāvihāsitā /",
  "GP11brahmppu:5326": "kumudāpīḍaśuklābhir balākābhiś ca śobhitā // BrP_36.72 //",
  "GP11brahmppu:5327": "pratyagrasaṃjātaśilīndhrakandalī BrP_36.73a",
  "GP11brahmppu:5328": "latādrumādyudgatapallavā śubhā BrP_36.73b",
  "GP11brahmppu:5329": "śubhāmbudhārāpraṇayaprabodhitair BrP_36.73c",
  "GP11brahmppu:5330": "mahālasair bhekagaṇaiś ca nāditā BrP_36.73d",
  "GP11brahmppu:5331": "priyeṣu mānoddhatamānasānāṃ BrP_36.74a",
  "GP11brahmppu:5332": "manasvinīnām api kāminīnām BrP_36.74b",
  "GP11brahmppu:5333": "mayūrakekābhirutaiḥ kṣaṇena BrP_36.74c",
  "GP11brahmppu:5334": "manoharair mānavibhaṅgahetubhiḥ BrP_36.74d",
  "GP11brahmppu:5335": "tathā vivarṇojjvalacārumūrtinā BrP_36.75a",
  "GP11brahmppu:5336": "śaśāṅkalekhākuṭilena sarvataḥ BrP_36.75b",
  "GP11brahmppu:5337": "payodasaṃghātasamīpavartinā BrP_36.75c",
  "GP11brahmppu:5338": "mahendracāpena bhṛśaṃ virājitā BrP_36.75d",
  "GP11brahmppu:5339": "vicitrapuṣpāmbubhavaiḥ sugandhibhir BrP_36.76a",
  "GP11brahmppu:5340": "ghanāmbusaṃparkatayā suśītalaiḥ BrP_36.76b",
  "GP11brahmppu:5341": "vikampayantī pavanair manoharaiḥ BrP_36.76c",
  "GP11brahmppu:5342": "surāṅganānām alakāvalīḥ śubhāḥ BrP_36.76d",
  "GP11brahmppu:5343": "garjatpayodasthagitendubimbā BrP_36.77a",
  "GP11brahmppu:5344": "navāmbusiktodakacārudūrvā BrP_36.77b",
  "GP11brahmppu:5345": "nirīkṣitā sādaram utsukābhir BrP_36.77c",
  "GP11brahmppu:5346": "niśvāsadhūmraṃ pathikāṅganābhiḥ BrP_36.77d",
  "GP11brahmppu:5347": "haṃsanūpuraśabdāḍhyā samunnatapayodharā /",
  "GP11brahmppu:5348": "caladvidyullatāhārā spaṣṭapadmavilocanā // BrP_36.78 //",
  "GP11brahmppu:5349": "asitajaladadhīradhvānavitrastahaṃsā BrP_36.79a",
  "GP11brahmppu:5350": "vimalasaliladhārotpātanamrotpalāgrā BrP_36.79b",
  "GP11brahmppu:5351": "surabhikusumareṇukḹptasarvāṅgaśobhā BrP_36.79c",
  "GP11brahmppu:5352": "giriduhitṛvivāhe prāvṛḍ āvirbabhūva BrP_36.79d",
  "GP11brahmppu:5353": "meghakañcukanirmuktā padmakośodbhavastanī /",
  "GP11brahmppu:5354": "haṃsanūpuranihrādā sarvasasyadigantarā // BrP_36.80 //",
  "GP11brahmppu:5355": "vistīrṇapulinaśroṇī kūjatsārasamekhalā /",
  "GP11brahmppu:5356": "praphullendīvaraśyāma- vilocanamanoharā // BrP_36.81 //",
  "GP11brahmppu:5357": "pakvabimbādharapuṭā kundadantaprahāsinī /",
  "GP11brahmppu:5358": "navaśyāmalatāśyāma- romarājipuraskṛtā // BrP_36.82 //",
  "GP11brahmppu:5359": "candrāṃśuhāravargeṇa kaṇṭhorasthalagāminā /",
  "GP11brahmppu:5360": "prahlādayantī cetāṃsi sarveṣāṃ tridivaukasām // BrP_36.83 //",
  "GP11brahmppu:5361": "samadālikulodgīta- madhurasvarabhāṣiṇī /",
  "GP11brahmppu:5362": "calatkumudasaṃghāta- cārukuṇḍalaśobhinī // BrP_36.84 //",
  "GP11brahmppu:5363": "raktāśokapraśākhottha- pallavāṅgulidhāriṇī /",
  "GP11brahmppu:5364": "tatpuṣpasaṃcayamayair vāsobhiḥ samalaṃkṛtā // BrP_36.85 //",
  "GP11brahmppu:5365": "raktotpalāgracaraṇā jātīpuṣpanakhāvalī /",
  "GP11brahmppu:5366": "kadalīstambhavāmorūḥ śaśāṅkavadanā tathā // BrP_36.86 //",
  "GP11brahmppu:5367": "sarvalakṣaṇasaṃpannā sarvālaṃkārabhūṣitā /",
  "GP11brahmppu:5368": "premṇā spṛśati kānteva sānurāgā manoramā // BrP_36.87 //",
  "GP11brahmppu:5369": "nirmuktāsitameghakañcukapaṭā pūrṇendubimbānanā BrP_36.88a",
  "GP11brahmppu:5370": "nīlāmbhojavilocanā ravikaraprodbhinnapadmastanī BrP_36.88b",
  "GP11brahmppu:5371": "nānāpuṣparajaḥsugandhipavanaprahrādanī cetasāṃ BrP_36.88c",
  "GP11brahmppu:5372": "tatrāsīt kalahaṃsanūpuraravā devyā vivāhe śarat BrP_36.88d",
  "GP11brahmppu:5373": "atyarthaśītalāmbhobhiḥ plāvayantau diśaḥ sadā /",
  "GP11brahmppu:5374": "ṛtū hemantaśiśirau ājagmatur atidyutī // BrP_36.89 //",
  "GP11brahmppu:5375": "tābhyām ṛtubhyāṃ saṃprāpto himavān sa nagottamaḥ /",
  "GP11brahmppu:5376": "prāleyacūrṇavarṣibhyāṃ kṣipraṃ raupyaharo babhau // BrP_36.90 //",
  "GP11brahmppu:5377": "tena prāleyavarṣeṇa ghanenaiva himālayaḥ /",
  "GP11brahmppu:5378": "agādhena tadā reje kṣīroda iva sāgaraḥ // BrP_36.91 //",
  "GP11brahmppu:5379": "ṛtupāryayasaṃprāpto babhūva sa mahāgiriḥ /",
  "GP11brahmppu:5380": "sādhūpacārāt sahasā kṛtārtha iva durjanaḥ // BrP_36.92 //",
  "GP11brahmppu:5381": "prāleyapaṭalacchannaiḥ śṛṅgais tu śuśubhe nagaḥ /",
  "GP11brahmppu:5382": "chattrair iva mahābhāgaiḥ pāṇḍaraiḥ pṛthivīpatiḥ // BrP_36.93 //",
  "GP11brahmppu:5383": "manobhavodrekakarāḥ surāṇāṃ BrP_36.94a",
  "GP11brahmppu:5384": "surāṅganānāṃ ca muhuḥ samīrāḥ BrP_36.94b",
  "GP11brahmppu:5385": "svacchāmbupūrṇāś ca tathā nalinyaḥ BrP_36.94c",
  "GP11brahmppu:5386": "padmotpalānāṃ kusumair upetāḥ BrP_36.94d",
  "GP11brahmppu:5387": "vivāhe gurukanyāyā vasantaḥ samagād ṛtuḥ //* BrP_36.95 //",
  "GP11brahmppu:5388": "īṣatsamudbhinnapayodharāgrā BrP_36.96a",
  "GP11brahmppu:5389": "nāryo yathā ramyatarā babhūvuḥ BrP_36.96b",
  "GP11brahmppu:5390": "nātyuṣṇaśītāni payaḥsarāṃsi BrP_36.96c",
  "GP11brahmppu:5391": "kiñjalkacūrṇaiḥ kapilīkṛtāni BrP_36.96d",
  "GP11brahmppu:5392": "cakrāhvayugmair upanāditāni BrP_36.96e",
  "GP11brahmppu:5393": "yayuḥ prahṛṣṭāḥ suradantimukhyāḥ BrP_36.96f",
  "GP11brahmppu:5394": "priyaṅgūś cūtataravaś cūtāṃś cāpi priyaṅgavaḥ /",
  "GP11brahmppu:5395": "tarjayanta ivānyonyaṃ mañjarībhiś cakāśire // BrP_36.97 //",
  "GP11brahmppu:5396": "himaśṛṅgeṣu śukleṣu tilakāḥ kusumotkarāḥ /",
  "GP11brahmppu:5397": "śuśubhuḥ kāryam uddiśya vṛddhā iva samāgatāḥ // BrP_36.98 //",
  "GP11brahmppu:5398": "phullāśokalatās tatra rejire śālasaṃśritāḥ /",
  "GP11brahmppu:5399": "kāminya iva kāntānāṃ kaṇṭhālambitabāhavaḥ // BrP_36.99 //",
  "GP11brahmppu:5400": "tasminn ṛtau śubhrakadambanīpās BrP_36.100a",
  "GP11brahmppu:5401": "tālāḥ stamālāḥ saralāḥ kapitthāḥ BrP_36.100b",
  "GP11brahmppu:5402": "aśokasarjārjunakovidārāḥ BrP_36.101a",
  "GP11brahmppu:5403": "puṃnāganāgeśvarakarṇikārāḥ BrP_36.101b",
  "GP11brahmppu:5404": "lavaṅgatālāgurusaptaparṇā BrP_36.101c",
  "GP11brahmppu:5405": "nyagrodhaśobhāñjananārikelāḥ BrP_36.101d",
  "GP11brahmppu:5406": "vṛkṣās tathānye phalapuṣpavanto BrP_36.102a",
  "GP11brahmppu:5407": "dṛśyā babhūvuḥ sumanoharāṅgāḥ BrP_36.102b",
  "GP11brahmppu:5408": "jalāśayāś caiva suvarṇatoyāś BrP_36.102c",
  "GP11brahmppu:5409": "cakrāṅgakāraṇḍavahaṃsajuṣṭāḥ BrP_36.102d",
  "GP11brahmppu:5410": "koyaṣṭidātyūhabalākayuktā BrP_36.103a",
  "GP11brahmppu:5411": "dṛśyās tu padmotpalamīnapūrṇāḥ BrP_36.103b",
  "GP11brahmppu:5412": "khagāś ca nānāvidhabhūṣitāṅgā BrP_36.103c",
  "GP11brahmppu:5413": "dṛśyās tu vṛkṣeṣu sucitrapakṣāḥ BrP_36.103d",
  "GP11brahmppu:5414": "krīḍāsu yuktān atha tarjayantaḥ BrP_36.104a",
  "GP11brahmppu:5415": "kurvanti śabdaṃ madaneritāṅgāḥ BrP_36.104b",
  "GP11brahmppu:5416": "tasmin girāv adrisutāvivāhe BrP_36.104c",
  "GP11brahmppu:5417": "vavuś ca vātāḥ sukhaśītalāṅgāḥ BrP_36.104d",
  "GP11brahmppu:5418": "puṣpāṇi śubhrāṇy api pātayantaḥ BrP_36.105a",
  "GP11brahmppu:5419": "śanair nagebhyo malayādrijātāḥ BrP_36.105b",
  "GP11brahmppu:5420": "tathaiva sarve ṛtavaś ca puṇyāś BrP_36.105c",
  "GP11brahmppu:5421": "cakāśire 'nyonyavimiśritāṅgāḥ BrP_36.105d",
  "GP11brahmppu:5422": "yeṣāṃ suliṅgāni ca kīrtitāni BrP_36.106a",
  "GP11brahmppu:5423": "te tatra āsan sumanojñarūpāḥ BrP_36.106b",
  "GP11brahmppu:5424": "samadālikulodgīta- śilākusumasaṃcayaiḥ /",
  "GP11brahmppu:5425": "parasparaṃ hi mālatyo bhāvayantyo virejire // BrP_36.107 //",
  "GP11brahmppu:5426": "nīlāni nīlāmburuhaiḥ payāṃsi BrP_36.108a",
  "GP11brahmppu:5427": "gaurāṇi gauraiś ca mṛṇāladaṇḍaiḥ BrP_36.108b",
  "GP11brahmppu:5428": "raktaiś ca raktāni bhṛśaṃ kṛtāni BrP_36.108c",
  "GP11brahmppu:5429": "mattadvirephāvalijuṣṭapattraiḥ BrP_36.108d",
  "GP11brahmppu:5430": "haimāni vistīrṇajaleṣu keṣucin BrP_36.109a",
  "GP11brahmppu:5431": "nirantaraṃ cārutarāṇi keṣucit BrP_36.109b",
  "GP11brahmppu:5432": "vaidūryanālāni saraḥsu keṣucit BrP_36.109c",
  "GP11brahmppu:5433": "prajajñire padmavanāni sarvataḥ BrP_36.109d",
  "GP11brahmppu:5434": "vāpyas tatrābhavan ramyāḥ kamalotpalapuṣpitāḥ /",
  "GP11brahmppu:5435": "nānāvihaṃgasaṃjuṣṭā haimasopānapaṅktayaḥ // BrP_36.110 //",
  "GP11brahmppu:5436": "śṛṅgāṇi tasya tu gireḥ karṇikāraiḥ supuṣpitaiḥ /",
  "GP11brahmppu:5437": "samucchritāny aviralair hemānīva babhur dvijāḥ // BrP_36.111 //",
  "GP11brahmppu:5438": "īṣadvibhinnakusumaiḥ pāṭalaiś cāpi pāṭalāḥ /",
  "GP11brahmppu:5439": "saṃbabhūvur diśaḥ sarvāḥ pavanākampimūrtibhiḥ // BrP_36.112 //",
  "GP11brahmppu:5440": "kṛṣṇārjunā daśaguṇā nīlāśokamahīruhāḥ /",
  "GP11brahmppu:5441": "girau vavṛdhire phullāḥ spardhayantaḥ parasparam // BrP_36.113 //",
  "GP11brahmppu:5442": "cārurāvavijuṣṭāni kiṃśukānāṃ vanāni ca /",
  "GP11brahmppu:5443": "parvatasya nitambeṣu sarveṣu ca virejire // BrP_36.114 //",
  "GP11brahmppu:5444": "tamālagulmais tasyāsīc chobhā himavatas tadā /",
  "GP11brahmppu:5445": "nīlajīmūtasaṃghātair nilīnair iva saṃdhiṣu // BrP_36.115 //",
  "GP11brahmppu:5446": "nikāmapuṣpaiḥ suviśālaśākhaiḥ BrP_36.116a",
  "GP11brahmppu:5447": "samucchritaiś candanacampakaiś ca BrP_36.116b",
  "GP11brahmppu:5448": "pramattapuṃskokilasaṃpralāpair BrP_36.116c",
  "GP11brahmppu:5449": "himācalo 'tīva tadā rarāja BrP_36.116d",
  "GP11brahmppu:5450": "śrutvā śabdaṃ mṛdumadakalaṃ sarvataḥ kokilānāṃ BrP_36.117a",
  "GP11brahmppu:5451": "cañcatpakṣāḥ samadhurataraṃ nīlakaṇṭhā vineduḥ BrP_36.117b",
  "GP11brahmppu:5452": "teṣāṃ śabdair upacitabalaḥ puṣpacāpeṣuhastaḥ BrP_36.117c",
  "GP11brahmppu:5453": "sajjībhūtas tridaśavanitā veddhum aṅgeṣv anaṅgaḥ BrP_36.117d",
  "GP11brahmppu:5454": "paṭuḥ sūryātapaś cāpi prāyaśo 'lpajalāśayaḥ /",
  "GP11brahmppu:5455": "devīvivāhasamaye grīṣma āgād dhimācalam // BrP_36.118 //",
  "GP11brahmppu:5456": "sa cāpi tarubhis tatra bahubhiḥ kusumotkaraiḥ /",
  "GP11brahmppu:5457": "śobhayām āsa śṛṅgāṇi prāleyādreḥ samantataḥ // BrP_36.119 //",
  "GP11brahmppu:5458": "tathāpi ca girau tatra vāyavaḥ sumanoharāḥ /",
  "GP11brahmppu:5459": "vavuḥ pāṭalavistīrṇa- kadambārjunagandhinaḥ // BrP_36.120 //",
  "GP11brahmppu:5460": "vāpyaḥ praphullapadmaugha- kesarāruṇamūrtayaḥ /",
  "GP11brahmppu:5461": "abhavaṃs taṭasaṃghuṣṭa- phalahaṃsakadambakāḥ // BrP_36.121 //",
  "GP11brahmppu:5462": "tathā kurabakāś cāpi kusumāpāṇḍumūrtayaḥ /",
  "GP11brahmppu:5463": "sarveṣu nagaśṛṅgeṣu bhramarāvalisevitāḥ // BrP_36.122 //",
  "GP11brahmppu:5464": "bakulāś ca nitambeṣu viśāleṣu mahībhṛtaḥ /",
  "GP11brahmppu:5465": "utsasarja manojñāni kusumāni samantataḥ // BrP_36.123 //",
  "GP11brahmppu:5466": "iti kusumavicitrasarvavṛkṣā BrP_36.124a",
  "GP11brahmppu:5467": "vividhavihaṃgamanādaramyadeśāḥ BrP_36.124b",
  "GP11brahmppu:5468": "himagiritanayāvivāhabhūtyai BrP_36.124c",
  "GP11brahmppu:5469": "ṣaḍ upayayur ṛtavo munipravīrāḥ BrP_36.124d",
  "GP11brahmppu:5470": "tata evaṃ pravṛtte tu sarvabhūtasamāgame /",
  "GP11brahmppu:5471": "nānāvādyasamākīrṇe ahaṃ tatra dvijātayaḥ // BrP_36.125 //",
  "GP11brahmppu:5472": "śailaputrīm alaṃkṛtya yogyābharaṇasaṃpadā /",
  "GP11brahmppu:5473": "puraṃ praveśitavāṃs tāṃ svayam ādāya bho dvijāḥ // BrP_36.126 //",
  "GP11brahmppu:5474": "tatas tu punar eveśam ahaṃ caivoktavān vibhum /",
  "GP11brahmppu:5475": "havir juhomi vahnau te upādhyāyapade sthitaḥ // BrP_36.127 //",
  "GP11brahmppu:5476": "dadāsi mahyaṃ yady ājñāṃ kartavyo 'yaṃ kriyāvidhiḥ /",
  "GP11brahmppu:5477": "mām āha śaṃkaraś caivaṃ devadevo jagatpatiḥ // BrP_36.128 //",
  "GP11brahmppu:5478": "{śiva uvāca: }",
  "GP11brahmppu:5479": "yad uddiṣṭaṃ sureśāna tat kuruṣva yathepsitam /",
  "GP11brahmppu:5480": "kartāsmi vacanaṃ sarvaṃ brahmaṃs tava jagadvibho // BrP_36.129 //",
  "GP11brahmppu:5481": "{brahmovāca: }",
  "GP11brahmppu:5482": "tataś cāhaṃ prahṛṣṭātmā kuśān ādāya satvaram /",
  "GP11brahmppu:5483": "hastaṃ devasya devyāś ca yogabandhena yuktavān // BrP_36.130 //",
  "GP11brahmppu:5484": "jvalanaś ca svayaṃ tatra kṛtāñjalipuṭaḥ sthitaḥ /",
  "GP11brahmppu:5485": "śrutigītair mahāmantrair mūrtimadbhir upasthitaiḥ // BrP_36.131 //",
  "GP11brahmppu:5486": "yathoktavidhinā hutvā sarpis tad amṛtaṃ haviḥ /",
  "GP11brahmppu:5487": "tatas taṃ jvalanaṃ sarvaṃ kārayitvā pradakṣiṇam // BrP_36.132 //",
  "GP11brahmppu:5488": "muktvā hastasamāyogaṃ sahitaḥ sarvadaivataiḥ /",
  "GP11brahmppu:5489": "putraiś ca mānasaiḥ siddhaiḥ prahṛṣṭenāntarātmanā // BrP_36.133 //",
  "GP11brahmppu:5490": "vṛtta udvāhakāle tu praṇamya ca vṛṣadhvajam /",
  "GP11brahmppu:5491": "yogenaiva tayor viprās tad umāparameśayoḥ // BrP_36.134 //",
  "GP11brahmppu:5492": "udvāhaḥ sa paro vṛtto yaṃ devā na viduḥ kvacit /",
  "GP11brahmppu:5493": "iti vaḥ sarvam ākhyātaṃ svayaṃvaram idaṃ śubham /",
  "GP11brahmppu:5494": "udvāhaś caiva devasya śṛṇudhvaṃ paramādbhutam // BrP_36.135 //",
  "GP11brahmppu:5495": "{brahmovāca: }",
  "GP11brahmppu:5496": "atha vṛtte vivāhe tu bhavasyāmitatejasaḥ /",
  "GP11brahmppu:5497": "praharṣam atulaṃ gatvā devāḥ śakrapurogamāḥ /",
  "GP11brahmppu:5498": "tuṣṭuvur vāgbhir ādyābhiḥ praṇemus te maheśvaram // BrP_37.1 //",
  "GP11brahmppu:5499": "{devā ūcuḥ: }",
  "GP11brahmppu:5500": "namaḥ parvataliṅgāya parvateśāya vai namaḥ /",
  "GP11brahmppu:5501": "namaḥ pavanavegāya virūpāyājitāya ca /",
  "GP11brahmppu:5502": "namaḥ kleśavināśāya dātre ca śubhasaṃpadām // BrP_37.2 //",
  "GP11brahmppu:5503": "namo nīlaśikhaṇḍāya ambikāpataye namaḥ /",
  "GP11brahmppu:5504": "namaḥ pavanarūpāya śatarūpāya vai namaḥ // BrP_37.3 //",
  "GP11brahmppu:5505": "namo bhairavarūpāya virūpanayanāya ca /",
  "GP11brahmppu:5506": "namaḥ sahasranetrāya sahasracaraṇāya ca // BrP_37.4 //",
  "GP11brahmppu:5507": "namo devavayasyāya vedāṅgāya namo namaḥ /",
  "GP11brahmppu:5508": "viṣṭambhanāya śakrasya bāhvor vedāṅkurāya ca // BrP_37.5 //",
  "GP11brahmppu:5509": "carācarādhipataye śamanāya namo namaḥ /",
  "GP11brahmppu:5510": "salilāśayaliṅgāya yugāntāya namo namaḥ // BrP_37.6 //",
  "GP11brahmppu:5511": "namaḥ kapālamālāya kapālasūtradhāriṇe /",
  "GP11brahmppu:5512": "namaḥ kapālahastāya daṇḍine gadine namaḥ // BrP_37.7 //",
  "GP11brahmppu:5513": "namas trailokyanāthāya paśulokaratāya ca /",
  "GP11brahmppu:5514": "namaḥ khaṭvāṅgahastāya pramathārtiharāya ca // BrP_37.8 //",
  "GP11brahmppu:5515": "namo yajñaśirohantre kṛṣṇakeśāpahāriṇe /",
  "GP11brahmppu:5516": "bhaganetranipātāya pūṣṇo dantaharāya ca // BrP_37.9 //",
  "GP11brahmppu:5517": "namaḥ pinākaśūlāsi- khaḍgamudgaradhāriṇe /",
  "GP11brahmppu:5518": "namo 'stu kālakālāya tṛtīyanayanāya ca // BrP_37.10 //",
  "GP11brahmppu:5519": "antakāntakṛte caiva namaḥ parvatavāsine /",
  "GP11brahmppu:5520": "suvarṇaretase caiva namaḥ kuṇḍaladhāriṇe // BrP_37.11 //",
  "GP11brahmppu:5521": "daityānāṃ yoganāśāya yogināṃ gurave namaḥ /",
  "GP11brahmppu:5522": "śaśāṅkādityanetrāya lalāṭanayanāya ca // BrP_37.12 //",
  "GP11brahmppu:5523": "namaḥ śmaśānarataye śmaśānavaradāya ca /",
  "GP11brahmppu:5524": "namo daivatanāthāya tryambakāya namo namaḥ // BrP_37.13 //",
  "GP11brahmppu:5525": "gṛhasthasādhave nityaṃ jaṭile brahmacāriṇe /",
  "GP11brahmppu:5526": "namo muṇḍārdhamuṇḍāya paśūnāṃ pataye namaḥ // BrP_37.14 //",
  "GP11brahmppu:5527": "salile tapyamānāya yogaiśvaryapradāya ca /",
  "GP11brahmppu:5528": "namaḥ śāntāya dāntāya pralayotpattikāriṇe // BrP_37.15 //",
  "GP11brahmppu:5529": "namo 'nugrahakartre ca sthitikartre namo namaḥ /",
  "GP11brahmppu:5530": "namo rudrāya vasava ādityāyāśvine namaḥ // BrP_37.16 //",
  "GP11brahmppu:5531": "namaḥ pitre 'tha sāṃkhyāya viśvedevāya vai namaḥ /",
  "GP11brahmppu:5532": "namaḥ śarvāya ugrāya śivāya varadāya ca // BrP_37.17 //",
  "GP11brahmppu:5533": "namo bhīmāya senānye paśūnāṃ pataye namaḥ /",
  "GP11brahmppu:5534": "śucaye vairihānāya sadyojātāya vai namaḥ // BrP_37.18 //",
  "GP11brahmppu:5535": "mahādevāya citrāya vicitrāya ca vai namaḥ /",
  "GP11brahmppu:5536": "pradhānāyāprameyāya kāryāya kāraṇāya ca // BrP_37.19 //",
  "GP11brahmppu:5537": "puruṣāya namas te 'stu puruṣecchākarāya ca /",
  "GP11brahmppu:5538": "namaḥ puruṣasaṃyoga- pradhānaguṇakāriṇe // BrP_37.20 //",
  "GP11brahmppu:5539": "pravartakāya prakṛteḥ puruṣasya ca sarvaśaḥ /",
  "GP11brahmppu:5540": "kṛtākṛtasya satkartre phalasaṃyogadāya ca // BrP_37.21 //",
  "GP11brahmppu:5541": "kālajñāya ca sarveṣāṃ namo niyamakāriṇe /",
  "GP11brahmppu:5542": "namo vaiṣamyakartre ca guṇānāṃ vṛttidāya ca // BrP_37.22 //",
  "GP11brahmppu:5543": "namas te devadeveśa namas te bhūtabhāvana /",
  "GP11brahmppu:5544": "śiva saumyamukho draṣṭuṃ bhava saumyo hi naḥ prabho // BrP_37.23 //",
  "GP11brahmppu:5545": "{brahmovāca: }",
  "GP11brahmppu:5546": "evaṃ sa bhagavān devo jagatpatir umāpatiḥ /",
  "GP11brahmppu:5547": "stūyamānaḥ suraiḥ sarvair amarān idam abravīt // BrP_37.24 //",
  "GP11brahmppu:5548": "{śrīśaṃkara uvāca: }",
  "GP11brahmppu:5549": "draṣṭuṃ sukhaś ca saumyaś ca devānām asmi bhoḥ surāḥ /",
  "GP11brahmppu:5550": "varaṃ varayata kṣipraṃ dātāsmi tam asaṃśayam // BrP_37.25 //",
  "GP11brahmppu:5551": "{brahmovāca: }",
  "GP11brahmppu:5552": "tatas te praṇatāḥ sarve surā ūcus trilocanam //* BrP_37.26 //",
  "GP11brahmppu:5553": "{devā ūcuḥ: }",
  "GP11brahmppu:5554": "tavaiva bhagavan haste vara eṣo 'vatiṣṭhatām /",
  "GP11brahmppu:5555": "yadā kāryaṃ tadā nas tvaṃ dāsyase varam īpsitam // BrP_37.27 //",
  "GP11brahmppu:5556": "{brahmovāca: }",
  "GP11brahmppu:5557": "evam astv iti tān uktvā visṛjya ca surān haraḥ /",
  "GP11brahmppu:5558": "lokāṃś ca pramathaiḥ sārdhaṃ viveśa bhavanaṃ svakam // BrP_37.28 //",
  "GP11brahmppu:5559": "yas tu harotsavam adbhutam enaṃ BrP_37.29a",
  "GP11brahmppu:5560": "gāyati daivataviprasamakṣam BrP_37.29b",
  "GP11brahmppu:5561": "so 'pratirūpagaṇeśasamāno BrP_37.29c",
  "GP11brahmppu:5562": "dehaviparyayam etya sukhī syāt BrP_37.29d",
  "GP11brahmppu:5563": "{brahmovāca: }",
  "GP11brahmppu:5564": "vipravaryāḥ stavaṃ hīmaṃ śṛṇuyād vā paṭhec ca yaḥ /",
  "GP11brahmppu:5565": "sa sarvalokago devaiḥ pūjyate 'mararāḍ iva // BrP_37.30 //",
  "GP11brahmppu:5566": "{brahmovāca: }",
  "GP11brahmppu:5567": "praviṣṭe bhavanaṃ deve sūpaviṣṭe varāsane /",
  "GP11brahmppu:5568": "sa vakro manmathaḥ krūro devaṃ veddhumanā bhavat // BrP_38.1 //",
  "GP11brahmppu:5569": "tam anācārasaṃyuktaṃ durātmānaṃ kulādhamam /",
  "GP11brahmppu:5570": "lokān sarvān pīḍayantaṃ sarvāṅgāvaraṇātmakam // BrP_38.2 //",
  "GP11brahmppu:5571": "ṛṣīṇāṃ vighnakartāraṃ niyamānāṃ vrataiḥ saha /",
  "GP11brahmppu:5572": "cakrāhvayasya rūpeṇa ratyā saha samāgatam // BrP_38.3 //",
  "GP11brahmppu:5573": "athātatāyinaṃ viprā veddhukāmaṃ sureśvaraḥ /",
  "GP11brahmppu:5574": "nayanena tṛtīyena sāvajñaṃ samavaikṣata // BrP_38.4 //",
  "GP11brahmppu:5575": "tato 'sya netrajo vahnir jvālāmālāsahasravān /",
  "GP11brahmppu:5576": "sahasā ratibhartāram adahat saparicchadam // BrP_38.5 //",
  "GP11brahmppu:5577": "sa dahyamānaḥ karuṇam ārto 'krośata visvaram /",
  "GP11brahmppu:5578": "prasādayaṃś ca taṃ devaṃ papāta dharaṇītale // BrP_38.6 //",
  "GP11brahmppu:5579": "atha so 'gniparītāṅgo manmatho lokatāpanaḥ /",
  "GP11brahmppu:5580": "papāta sahasā mūrchāṃ kṣaṇena samapadyata // BrP_38.7 //",
  "GP11brahmppu:5581": "patnī tu karuṇaṃ tasya vilalāpa suduḥkhitā /",
  "GP11brahmppu:5582": "devīṃ devaṃ ca duḥkhārtā ayācat karuṇāvatī // BrP_38.8 //",
  "GP11brahmppu:5583": "tasyāś ca karuṇāṃ jñātvā devau tau karuṇātmakau /",
  "GP11brahmppu:5584": "ūcatus tāṃ samālokya samāśvāsya ca duḥkhitām // BrP_38.9 //",
  "GP11brahmppu:5585": "{umāmaheśvarāv ūcatuḥ: }",
  "GP11brahmppu:5586": "dagdha eva dhruvaṃ bhadre nāsyotpattir iheṣyate /",
  "GP11brahmppu:5587": "aśarīro 'pi te bhadre kāryaṃ sarvaṃ kariṣyati // BrP_38.10 //",
  "GP11brahmppu:5588": "yadā tu viṣṇur bhagavān vasudevasutaḥ śubhe /",
  "GP11brahmppu:5589": "tadā tasya suto yaś ca patis te saṃbhaviṣyati // BrP_38.11 //",
  "GP11brahmppu:5590": "{brahmovāca: }",
  "GP11brahmppu:5591": "tataḥ sā tu varaṃ labdhvā kāmapatnī śubhānanā /",
  "GP11brahmppu:5592": "jagāmeṣṭaṃ tadā deśaṃ prītiyuktā gataklamā // BrP_38.12 //",
  "GP11brahmppu:5593": "dagdhvā kāmaṃ tato viprāḥ sa tu devo vṛṣadhvajaḥ /",
  "GP11brahmppu:5594": "reme tatromayā sārdhaṃ prahṛṣṭas tu himācale // BrP_38.13 //",
  "GP11brahmppu:5595": "kandareṣu ca ramyeṣu padminīṣu guhāsu ca /",
  "GP11brahmppu:5596": "nirjhareṣu ca ramyeṣu karṇikāravaneṣu ca // BrP_38.14 //",
  "GP11brahmppu:5597": "nadītīreṣu kānteṣu kiṃnarācariteṣu ca /",
  "GP11brahmppu:5598": "śṛṅgeṣu śailarājasya taḍāgeṣu saraḥsu ca // BrP_38.15 //",
  "GP11brahmppu:5599": "vanarājiṣu ramyāsu nānāpakṣiruteṣu ca /",
  "GP11brahmppu:5600": "tīrtheṣu puṇyatoyeṣu munīnām āśrameṣu ca // BrP_38.16 //",
  "GP11brahmppu:5601": "eteṣu puṇyeṣu manohareṣu BrP_38.17a",
  "GP11brahmppu:5602": "deśeṣu vidyādharabhūṣiteṣu BrP_38.17b",
  "GP11brahmppu:5603": "gandharvayakṣāmaraseviteṣu BrP_38.17c",
  "GP11brahmppu:5604": "reme sa devyā sahitas trinetraḥ BrP_38.17d",
  "GP11brahmppu:5605": "devaiḥ sahendrair muniyakṣasiddhair BrP_38.18a",
  "GP11brahmppu:5606": "gandharvavidyādharadaityamukhyaiḥ BrP_38.18b",
  "GP11brahmppu:5607": "anyaiś ca sarvair vividhair vṛto 'sau BrP_38.18c",
  "GP11brahmppu:5608": "tasmin nage harṣam avāpa śaṃbhuḥ BrP_38.18d",
  "GP11brahmppu:5609": "nṛtyanti tatrāpsarasaḥ sureśā BrP_38.19a",
  "GP11brahmppu:5610": "gāyanti gandharvagaṇāḥ prahṛṣṭāḥ BrP_38.19b",
  "GP11brahmppu:5611": "divyāni vādyāny atha vādayanti BrP_38.19c",
  "GP11brahmppu:5612": "kecid drutaṃ devavaraṃ stuvanti BrP_38.19d",
  "GP11brahmppu:5613": "evaṃ sa devaḥ svagaṇair upeto BrP_38.20a",
  "GP11brahmppu:5614": "mahābalaiḥ śakrayamāgnitulyaiḥ BrP_38.20b",
  "GP11brahmppu:5615": "devyāḥ priyārthaṃ bhaganetrahantā BrP_38.20c",
  "GP11brahmppu:5616": "giriṃ na tatyāja tadā mahātmā BrP_38.20d",
  "GP11brahmppu:5617": "{ṛṣaya ūcuḥ: }",
  "GP11brahmppu:5618": "devyāḥ samaṃ tu bhagavāṃs tiṣṭhaṃs tatra sa kāmahā /",
  "GP11brahmppu:5619": "akarot kiṃ mahādeva etad icchāma veditum // BrP_38.21 //",
  "GP11brahmppu:5620": "{brahmovāca: }",
  "GP11brahmppu:5621": "bhagavān himavacchṛṅge sa hi devyāḥ priyecchayā /",
  "GP11brahmppu:5622": "gaṇeśair vividhākārair hāsaṃ saṃjanayan muhuḥ // BrP_38.22 //",
  "GP11brahmppu:5623": "devīṃ bālendutilako ramayaṃś ca rarāma ca /",
  "GP11brahmppu:5624": "mahānubhāvaiḥ sarvajñaiḥ kāmarūpadharaiḥ śubhaiḥ // BrP_38.23 //",
  "GP11brahmppu:5625": "atha devy āsasādaikā mātaraṃ parameśvarī /",
  "GP11brahmppu:5626": "āsīnāṃ kāñcane śubhra āsane paramādbhute // BrP_38.24 //",
  "GP11brahmppu:5627": "atha dṛṣṭvā satīṃ devīm āgatāṃ surarūpiṇīm /",
  "GP11brahmppu:5628": "āsanena mahārheṇa śaṃpādayad aninditām /",
  "GP11brahmppu:5629": "āsīnāṃ tām athovāca menā himavataḥ priyā // BrP_38.25 //",
  "GP11brahmppu:5630": "{menovāca: }",
  "GP11brahmppu:5631": "cirasyāgamanaṃ te 'dya vada putri śubhekṣaṇe /",
  "GP11brahmppu:5632": "daridrā krīḍanais tvaṃ hi bhartrā krīḍasi saṃgatā // BrP_38.26 //",
  "GP11brahmppu:5633": "ye daridrā bhavanti sma tathaiva ca nirāśrayāḥ /",
  "GP11brahmppu:5634": "ume ta evaṃ krīḍanti yathā tava patiḥ śubhe // BrP_38.27 //",
  "GP11brahmppu:5635": "{brahmovāca: }",
  "GP11brahmppu:5636": "saivam uktātha mātrā tu nātihṛṣṭamanā bhavat /",
  "GP11brahmppu:5637": "mahatyā kṣamayā yuktā na kiṃcit tām uvāca ha /",
  "GP11brahmppu:5638": "visṛṣṭā ca tadā mātrā gatvā devam uvāca ha // BrP_38.28 //",
  "GP11brahmppu:5639": "{pārvaty uvāca: }",
  "GP11brahmppu:5640": "bhagavan devadeveśa neha vatsyāmi bhūdhare /",
  "GP11brahmppu:5641": "anyaṃ kuru mamāvāsaṃ bhuvaneṣu mahādyute // BrP_38.29 //",
  "GP11brahmppu:5642": "{deva uvāca: }",
  "GP11brahmppu:5643": "sadā tvam ucyamānā vai mayā vāsārtham īśvari /",
  "GP11brahmppu:5644": "anyaṃ na rocitavatī vāsaṃ vai devi karhicit // BrP_38.30 //",
  "GP11brahmppu:5645": "idānīṃ svayam eva tvaṃ vāsam anyatra śobhane /",
  "GP11brahmppu:5646": "kasmān mṛgayase devi brūhi tan me śucismite // BrP_38.31 //",
  "GP11brahmppu:5647": "{devy uvāca: }",
  "GP11brahmppu:5648": "gṛhaṃ gatāsmi deveśa pitur adya mahātmanaḥ /",
  "GP11brahmppu:5649": "dṛṣṭvā ca tatra me mātā vijane lokabhāvane // BrP_38.32 //",
  "GP11brahmppu:5650": "āsanādibhir abhyarcya sā mām evam abhāṣata /",
  "GP11brahmppu:5651": "ume tava sadā bhartā daridraḥ krīḍanaiḥ śubhe // BrP_38.33 //",
  "GP11brahmppu:5652": "krīḍate nahi devānāṃ krīḍā bhavati tādṛśī /",
  "GP11brahmppu:5653": "yat kila tvaṃ mahādeva gaṇaiś ca vividhais tathā /",
  "GP11brahmppu:5654": "ramase tad aniṣṭaṃ hi mama mātur vṛṣadhvaja // BrP_38.34 //",
  "GP11brahmppu:5655": "{brahmovāca: }",
  "GP11brahmppu:5656": "tato devaḥ prahasyāha devīṃ hāsayituṃ prabhuḥ //* BrP_38.35 //",
  "GP11brahmppu:5657": "{deva uvāca: }",
  "GP11brahmppu:5658": "evam eva na saṃdehaḥ kasmān manyur abhūt tava /",
  "GP11brahmppu:5659": "kṛttivāsā hy avāsāś ca śmaśānanilayaś ca ha // BrP_38.36 //",
  "GP11brahmppu:5660": "aniketo hy araṇyeṣu parvatānāṃ guhāsu ca /",
  "GP11brahmppu:5661": "vicarāmi gaṇair nagnair vṛto 'mbhojavilocane // BrP_38.37 //",
  "GP11brahmppu:5662": "mā krudho devi mātre tvaṃ tathyaṃ mātāvadat tava /",
  "GP11brahmppu:5663": "nahi mātṛsamo bandhur jantūnām asti bhūtale // BrP_38.38 //",
  "GP11brahmppu:5664": "{devy uvāca: }",
  "GP11brahmppu:5665": "na me 'sti bandhubhiḥ kiṃcit kṛtyaṃ suravareśvara /",
  "GP11brahmppu:5666": "tathā kuru mahādeva yathāhaṃ sukham āpnuyām // BrP_38.39 //",
  "GP11brahmppu:5667": "{brahmovāca: }",
  "GP11brahmppu:5668": "śrutvā sa devyā vacanaṃ sureśas BrP_38.40a",
  "GP11brahmppu:5669": "tasyāḥ priyārthe svagiriṃ vihāya BrP_38.40b",
  "GP11brahmppu:5670": "jagāma meruṃ surasiddhasevitaṃ BrP_38.40c",
  "GP11brahmppu:5671": "bhāryāsahāyaḥ svagaṇaiś ca yuktaḥ BrP_38.40d",
  "GP11brahmppu:5672": "{ṛṣaya ūcuḥ: }",
  "GP11brahmppu:5673": "prācetasasya dakṣasya kathaṃ vaivasvate 'ntare /",
  "GP11brahmppu:5674": "vināśam agamad brahman hayamedhaḥ prajāpateḥ // BrP_39.1 //",
  "GP11brahmppu:5675": "devyā manyukṛtaṃ buddhvā kruddhaḥ sarvātmakaḥ prabhuḥ /",
  "GP11brahmppu:5676": "kathaṃ vināśito yajño dakṣasyāmitatejasaḥ /",
  "GP11brahmppu:5677": "mahādevena roṣād vai tan naḥ prabrūhi vistarāt // BrP_39.2 //",
  "GP11brahmppu:5678": "{brahmovāca: }",
  "GP11brahmppu:5679": "varṇayiṣyāmi vo viprā mahādevena vai yathā /",
  "GP11brahmppu:5680": "krodhād vidhvaṃsito yajño devyāḥ priyacikīrṣayā // BrP_39.3 //",
  "GP11brahmppu:5681": "purā meror dvijaśreṣṭhāḥ śṛṅgaṃ trailokyapūjitam /",
  "GP11brahmppu:5682": "jyotiḥsthalaṃ nāma citraṃ sarvaratnavibhūṣitam // BrP_39.4 //",
  "GP11brahmppu:5683": "aprameyam anādhṛṣyaṃ sarvalokanamaskṛtam /",
  "GP11brahmppu:5684": "tatra devo giritaṭe sarvadhātuvicitrite // BrP_39.5 //",
  "GP11brahmppu:5685": "paryaṅka iva vistīrṇa upaviṣṭo babhūva ha /",
  "GP11brahmppu:5686": "śailarājasutā cāsya nityaṃ pārśvasthitābhavat // BrP_39.6 //",
  "GP11brahmppu:5687": "ādityāś ca mahātmāno vasavaś ca mahaujasaḥ /",
  "GP11brahmppu:5688": "tathaiva ca mahātmānāv aśvinau bhiṣajāṃ varau // BrP_39.7 //",
  "GP11brahmppu:5689": "tathā vaiśravaṇo rājā guhyakaiḥ parivāritaḥ /",
  "GP11brahmppu:5690": "yakṣāṇām īśvaraḥ śrīmān kailāsanilayaḥ prabhuḥ // BrP_39.8 //",
  "GP11brahmppu:5691": "upāsate mahātmānam uśanā ca mahāmuniḥ /",
  "GP11brahmppu:5692": "sanatkumārapramukhās tathaiva paramarṣayaḥ // BrP_39.9 //",
  "GP11brahmppu:5693": "aṅgiraḥpramukhāś caiva tathā devarṣayo 'pi ca /",
  "GP11brahmppu:5694": "viśvāvasuś ca gandharvas tathā nāradaparvatau // BrP_39.10 //",
  "GP11brahmppu:5695": "apsarogaṇasaṃghāś ca samājagmur anekaśaḥ /",
  "GP11brahmppu:5696": "vavau sukhaśivo vāyur nānāgandhavahaḥ śuciḥ // BrP_39.11 //",
  "GP11brahmppu:5697": "sarvartukusumopetaḥ puṣpavanto 'bhavan drumāḥ /",
  "GP11brahmppu:5698": "tathā vidyādharāḥ sādhyāḥ siddhāś caiva tapodhanāḥ // BrP_39.12 //",
  "GP11brahmppu:5699": "mahādevaṃ paśupatiṃ paryupāsata tatra vai /",
  "GP11brahmppu:5700": "bhūtāni ca tathānyāni nānārūpadharāṇy atha // BrP_39.13 //",
  "GP11brahmppu:5701": "rākṣasāś ca mahāraudrāḥ piśācāś ca mahābalāḥ /",
  "GP11brahmppu:5702": "bahurūpadharā dhṛṣṭā nānāpraharaṇāyudhāḥ // BrP_39.14 //",
  "GP11brahmppu:5703": "devasyānucarās tatra tasthur vaiśvānaropamāḥ /",
  "GP11brahmppu:5704": "nandīśvaraś ca bhagavān devasyānumate sthitaḥ // BrP_39.15 //",
  "GP11brahmppu:5705": "pragṛhya jvalitaṃ śūlaṃ dīpyamānaṃ svatejasā /",
  "GP11brahmppu:5706": "gaṅgā ca saritāṃ śreṣṭhā sarvatīrthajalodbhavā // BrP_39.16 //",
  "GP11brahmppu:5707": "paryupāsata taṃ devaṃ rūpiṇī dvijasattamāḥ /",
  "GP11brahmppu:5708": "evaṃ sa bhagavāṃs tatra pūjyamānaḥ surarṣibhiḥ // BrP_39.17 //",
  "GP11brahmppu:5709": "devaiś ca sumahābhāgair mahādevo vyatiṣṭhata /",
  "GP11brahmppu:5710": "kasyacit tv atha kālasya dakṣo nāma prajāpatiḥ // BrP_39.18 //",
  "GP11brahmppu:5711": "pūrvoktena vidhānena yakṣyamāṇo 'bhyapadyata /",
  "GP11brahmppu:5712": "tatas tasya makhe devāḥ sarve śakrapurogamāḥ // BrP_39.19 //",
  "GP11brahmppu:5713": "svargasthānād athāgamya dakṣam āpedire tathā /",
  "GP11brahmppu:5714": "te vimānair mahātmāno jvaladbhir jvalanaprabhāḥ // BrP_39.20 //",
  "GP11brahmppu:5715": "devasyānumate 'gacchan gaṅgādvāram iti śrutiḥ /",
  "GP11brahmppu:5716": "gandharvāpsarasākīrṇaṃ nānādrumalatāvṛtam // BrP_39.21 //",
  "GP11brahmppu:5717": "ṛṣisiddhaiḥ parivṛtaṃ dakṣaṃ dharmabhṛtāṃ varam /",
  "GP11brahmppu:5718": "pṛthivyām antarikṣe ca ye ca svarlokavāsinaḥ // BrP_39.22 //",
  "GP11brahmppu:5719": "sarve prāñjalayo bhūtvā upatasthuḥ prajāpatim /",
  "GP11brahmppu:5720": "ādityā vasavo rudrāḥ sādhyāḥ sarve marudgaṇāḥ // BrP_39.23 //",
  "GP11brahmppu:5721": "viṣṇunā sahitāḥ sarva āgatā yajñabhāginaḥ /",
  "GP11brahmppu:5722": "ūṣmapā dhūmapāś caiva ājyapāḥ somapās tathā // BrP_39.24 //",
  "GP11brahmppu:5723": "aśvinau marutaś caiva nānādevagaṇaiḥ saha /",
  "GP11brahmppu:5724": "ete cānye ca bahavo bhūtagrāmās tathaiva ca // BrP_39.25 //",
  "GP11brahmppu:5725": "jarāyujāṇḍajāś caiva tathaiva svedajodbhidaḥ /",
  "GP11brahmppu:5726": "āgatāḥ sattriṇaḥ sarve devāḥ strībhiḥ saharṣibhiḥ // BrP_39.26 //",
  "GP11brahmppu:5727": "virājante vimānasthā dīpyamānā ivāgnayaḥ /",
  "GP11brahmppu:5728": "tān dṛṣṭvā manyunāviṣṭo dadhīcir vākyam abravīt // BrP_39.27 //",
  "GP11brahmppu:5729": "{dadhīcir uvāca: }",
  "GP11brahmppu:5730": "apūjyapūjane caiva pūjyānāṃ cāpy apūjane /",
  "GP11brahmppu:5731": "naraḥ pāpam avāpnoti mahad vai nātra saṃśayaḥ // BrP_39.28 //",
  "GP11brahmppu:5732": "{brahmovāca: }",
  "GP11brahmppu:5733": "evam uktvā tu viprarṣiḥ punar dakṣam abhāṣata //* BrP_39.29 //",
  "GP11brahmppu:5734": "{dadhīcir uvāca: }",
  "GP11brahmppu:5735": "pūjyaṃ ca paśubhartāraṃ kasmān nārcayase prabhum // BrP_39.30 //",
  "GP11brahmppu:5736": "{dakṣa uvāca: }",
  "GP11brahmppu:5737": "santi me bahavo rudrāḥ śūlahastāḥ kapardinaḥ /",
  "GP11brahmppu:5738": "ekādaśasthānagatā nānyaṃ vidmo maheśvaram // BrP_39.31 //",
  "GP11brahmppu:5739": "{dadhīcir uvāca: }",
  "GP11brahmppu:5740": "sarveṣām ekamantro 'yaṃ mameśo na nimantritaḥ /",
  "GP11brahmppu:5741": "yathāhaṃ śaṃkarād ūrdhvaṃ nānyaṃ paśyāmi daivatam /",
  "GP11brahmppu:5742": "tathā dakṣasya vipulo yajño 'yaṃ na bhaviṣyati // BrP_39.32 //",
  "GP11brahmppu:5743": "{dakṣa uvāca: }",
  "GP11brahmppu:5744": "{ dakṣa uvāca: }",
  "GP11brahmppu:5745": "viṣṇoś ca bhāgā vividhāḥ pradattās BrP_39.33a",
  "GP11brahmppu:5746": "tathā ca rudrebhya uta pradattāḥ BrP_39.33b",
  "GP11brahmppu:5747": "anye 'pi devā nijabhāgayuktā BrP_39.33c",
  "GP11brahmppu:5748": "dadāmi bhāgaṃ na tu śaṃkarāya BrP_39.33d",
  "GP11brahmppu:5749": "{brahmovāca: }",
  "GP11brahmppu:5750": "gatās tu devatā jñātvā śailarājasutā tadā /",
  "GP11brahmppu:5751": "uvāca vacanaṃ śarvaṃ devaṃ paśupatiṃ patim // BrP_39.34 //",
  "GP11brahmppu:5752": "{umovāca: }",
  "GP11brahmppu:5753": "bhagavan kutra yānty ete devāḥ śakrapurogamāḥ /",
  "GP11brahmppu:5754": "brūhi tattvena tattvajña saṃśayo me mahān ayam // BrP_39.35 //",
  "GP11brahmppu:5755": "{maheśvara uvāca: }",
  "GP11brahmppu:5756": "dakṣo nāma mahābhāge prajānāṃ patir uttamaḥ /",
  "GP11brahmppu:5757": "hayamedhena yajate tatra yānti divaukasaḥ // BrP_39.36 //",
  "GP11brahmppu:5758": "{devy uvāca: }",
  "GP11brahmppu:5759": "yajñam etaṃ mahābhāga kimarthaṃ nānugacchasi /",
  "GP11brahmppu:5760": "kena vā pratiṣedhena gamanaṃ te na vidyate // BrP_39.37 //",
  "GP11brahmppu:5761": "{maheśvara uvāca: }",
  "GP11brahmppu:5762": "surair eva mahābhāge sarvam etad anuṣṭhitam /",
  "GP11brahmppu:5763": "yajñeṣu mama sarveṣu na bhāga upakalpitaḥ // BrP_39.38 //",
  "GP11brahmppu:5764": "pūrvāgatena gantavyaṃ mārgeṇa varavarṇini /",
  "GP11brahmppu:5765": "na me surāḥ prayacchanti bhāgaṃ yajñasya dharmataḥ // BrP_39.39 //",
  "GP11brahmppu:5766": "{umovāca: }",
  "GP11brahmppu:5767": "bhagavan sarvadeveṣu prabhāvābhyadhiko guṇaiḥ /",
  "GP11brahmppu:5768": "ajeyaś cāpy adhṛṣyaś ca tejasā yaśasā śriyā // BrP_39.40 //",
  "GP11brahmppu:5769": "anena tu mahābhāga pratiṣedhena bhāgataḥ /",
  "GP11brahmppu:5770": "atīva duḥkham āpannā vepathuś ca mahān ayam // BrP_39.41 //",
  "GP11brahmppu:5771": "kiṃ nāma dānaṃ niyamaṃ tapo vā BrP_39.42a",
  "GP11brahmppu:5772": "kuryām ahaṃ yena patir mamādya BrP_39.42b",
  "GP11brahmppu:5773": "labheta bhāgaṃ bhagavān acintyo BrP_39.42c",
  "GP11brahmppu:5774": "yajñasya cendrādyamarair vicitram BrP_39.42d",
  "GP11brahmppu:5775": "{brahmovāca: }",
  "GP11brahmppu:5776": "evaṃ bruvāṇāṃ bhagavān vicintya BrP_39.43a",
  "GP11brahmppu:5777": "patnīṃ prahṛṣṭaḥ kṣubhitām uvāca BrP_39.43b",
  "GP11brahmppu:5778": "{maheśvara uvāca: }",
  "GP11brahmppu:5779": "na vetsi māṃ devi kṛśodarāṅgi BrP_39.43c",
  "GP11brahmppu:5780": "kiṃ nāma yuktaṃ vacanaṃ tavedam BrP_39.43d",
  "GP11brahmppu:5781": "ahaṃ vijānāmi viśālanetre BrP_39.44a",
  "GP11brahmppu:5782": "dhyānena sarve ca vidanti santaḥ BrP_39.44b",
  "GP11brahmppu:5783": "tavādya mohena sahendradevā BrP_39.44c",
  "GP11brahmppu:5784": "lokatrayaṃ sarvam atho vinaṣṭam BrP_39.44d",
  "GP11brahmppu:5785": "mām adhvareśaṃ nitarāṃ stuvanti BrP_39.45a",
  "GP11brahmppu:5786": "rathaṃtaraṃ sāma gāyanti mahyam BrP_39.45b",
  "GP11brahmppu:5787": "māṃ brāhmaṇā brahmamantrair yajanti BrP_39.45c",
  "GP11brahmppu:5788": "mamādhvaryavaḥ kalpayante ca bhāgam BrP_39.45d",
  "GP11brahmppu:5789": "{devy uvāca: }",
  "GP11brahmppu:5790": "vikatthase prākṛtavat sarvastrījanasaṃsadi /",
  "GP11brahmppu:5791": "stauṣi garvāyase cāpi svam ātmānaṃ na saṃśayaḥ // BrP_39.46 //",
  "GP11brahmppu:5792": "{bhagavān uvāca: }",
  "GP11brahmppu:5793": "nātmānaṃ staumi deveśi yathā tvam anugacchasi /",
  "GP11brahmppu:5794": "saṃsrakṣyāmi varārohe bhāgārthe varavarṇini // BrP_39.47 //",
  "GP11brahmppu:5795": "{brahmovāca: }",
  "GP11brahmppu:5796": "ity uktvā bhagavān patnīm umāṃ prāṇair api priyām /",
  "GP11brahmppu:5797": "so 'sṛjad bhagavān vaktrād bhūtaṃ krodhāgnisaṃbhavam // BrP_39.48 //",
  "GP11brahmppu:5798": "tam uvāca makhaṃ gaccha dakṣasya tvaṃ maheśvaraḥ /",
  "GP11brahmppu:5799": "nāśayāśu kratuṃ tasya dakṣasya madanujñayā // BrP_39.49 //",
  "GP11brahmppu:5800": "{brahmovāca: }",
  "GP11brahmppu:5801": "tato rudraprayuktena siṃhaveṣeṇa līlayā /",
  "GP11brahmppu:5802": "devyā manyukṛtaṃ jñātvā hato dakṣasya sa kratuḥ // BrP_39.50 //",
  "GP11brahmppu:5803": "manyunā ca mahābhīmā bhadrakālī maheśvarī /",
  "GP11brahmppu:5804": "ātmanaḥ karmasākṣitve tena sārdhaṃ sahānugā // BrP_39.51 //",
  "GP11brahmppu:5805": "sa eṣa bhagavān krodhaḥ pretāvāsakṛtālayaḥ /",
  "GP11brahmppu:5806": "vīrabhadreti vikhyāto devyā manyupramārjakaḥ // BrP_39.52 //",
  "GP11brahmppu:5807": "so 'sṛjad romakūpebhya ātmanaiva gaṇeśvarān /",
  "GP11brahmppu:5808": "rudrānugān gaṇān raudrān rudravīryaparākramān // BrP_39.53 //",
  "GP11brahmppu:5809": "rudrasyānucarāḥ sarve sarve rudraparākramāḥ /",
  "GP11brahmppu:5810": "te nipetus tatas tūrṇaṃ śataśo 'tha sahasraśaḥ // BrP_39.54 //",
  "GP11brahmppu:5811": "tataḥ kilakilāśabda ākāśaṃ pūrayann iva /",
  "GP11brahmppu:5812": "samabhūt sumahān viprāḥ sarvarudragaṇaiḥ kṛtaḥ // BrP_39.55 //",
  "GP11brahmppu:5813": "tena śabdena mahatā trastāḥ sarve divaukasaḥ /",
  "GP11brahmppu:5814": "parvatāś ca vyaśīryanta cakampe ca vasuṃdharā // BrP_39.56 //",
  "GP11brahmppu:5815": "marutaś ca vavuḥ krūrāś cukṣubhe varuṇālayaḥ /",
  "GP11brahmppu:5816": "agnayo vai na dīpyante na cādīpyata bhāskaraḥ // BrP_39.57 //",
  "GP11brahmppu:5817": "grahā naiva prakāśante nakṣatrāṇi na tārakāḥ /",
  "GP11brahmppu:5818": "ṛṣayo na prabhāsante na devā na ca dānavāḥ // BrP_39.58 //",
  "GP11brahmppu:5819": "evaṃ hi timirībhūte nirdahanti gaṇeśvarāḥ /",
  "GP11brahmppu:5820": "prabhañjanty apare yūpān ghorān utpāṭayanti ca // BrP_39.59 //",
  "GP11brahmppu:5821": "praṇadanti tathā cānye vikurvanti tathā pare /",
  "GP11brahmppu:5822": "tvaritaṃ vai pradhāvanti vāyuvegā manojavāḥ // BrP_39.60 //",
  "GP11brahmppu:5823": "cūrṇyante yajñapātrāṇi yajñasyāyatanāni ca /",
  "GP11brahmppu:5824": "śīryamāṇāny adṛśyanta tārā iva nabhastalāt // BrP_39.61 //",
  "GP11brahmppu:5825": "divyānnapānabhakṣyāṇāṃ rāśayaḥ parvatopamāḥ /",
  "GP11brahmppu:5826": "kṣīranadyas tathā cānyā ghṛtapāyasakardamāḥ // BrP_39.62 //",
  "GP11brahmppu:5827": "madhumaṇḍodakā divyāḥ khaṇḍaśarkaravālukāḥ /",
  "GP11brahmppu:5828": "ṣaḍrasān nivahanty anyā guḍakulyā manoramāḥ // BrP_39.63 //",
  "GP11brahmppu:5829": "uccāvacāni māṃsāni bhakṣyāṇi vividhāni ca /",
  "GP11brahmppu:5830": "yāni kāni ca divyāni lehyacoṣyāṇi yāni ca // BrP_39.64 //",
  "GP11brahmppu:5831": "bhuñjanti vividhair vaktrair vilumpanti kṣipanti ca /",
  "GP11brahmppu:5832": "rudrakopā mahākopāḥ kālāgnisadṛśopamāḥ // BrP_39.65 //",
  "GP11brahmppu:5833": "bhakṣayanto 'tha śailābhā bhīṣayantaś ca sarvataḥ /",
  "GP11brahmppu:5834": "krīḍanti vividhākārāś cikṣipuḥ surayoṣitaḥ // BrP_39.66 //",
  "GP11brahmppu:5835": "evaṃ gaṇāś ca tair yukto vīrabhadraḥ pratāpavān /",
  "GP11brahmppu:5836": "rudrakopaprayuktaś ca sarvadevaiḥ surakṣitam // BrP_39.67 //",
  "GP11brahmppu:5837": "taṃ yajñam adahac chīghraṃ bhadrakālyāḥ samīpataḥ /",
  "GP11brahmppu:5838": "cakrur anye tathā nādān sarvabhūtabhayaṃkarān // BrP_39.68 //",
  "GP11brahmppu:5839": "chittvā śiro 'nye yajñasya vyanadanta bhayaṃkaram /",
  "GP11brahmppu:5840": "tataḥ śakrādayo devā dakṣaś caiva prajāpatiḥ /",
  "GP11brahmppu:5841": "ūcuḥ prāñjalayo bhūtvā kathyatāṃ ko bhavān iti // BrP_39.69 //",
  "GP11brahmppu:5842": "{vīrabhadra uvāca: }",
  "GP11brahmppu:5843": "nāhaṃ devo na daityo vā na ca bhoktum ihāgataḥ /",
  "GP11brahmppu:5844": "naiva draṣṭuṃ ca devendrā na ca kautūhalānvitāḥ // BrP_39.70 //",
  "GP11brahmppu:5845": "dakṣayajñavināśārthaṃ saṃprāpto 'haṃ surottamāḥ /",
  "GP11brahmppu:5846": "vīrabhadreti vikhyāto rudrakopād viniḥsṛtaḥ // BrP_39.71 //",
  "GP11brahmppu:5847": "bhadrakālī ca vikhyātā devyāḥ krodhād vinirgatā /",
  "GP11brahmppu:5848": "preṣitā devadevena yajñāntikam upāgatā // BrP_39.72 //",
  "GP11brahmppu:5849": "śaraṇaṃ gaccha rājendra devadevam umāpatim /",
  "GP11brahmppu:5850": "varaṃ krodho 'pi devasya na varaḥ paricārakaiḥ // BrP_39.73 //",
  "GP11brahmppu:5851": "{brahmovāca: }",
  "GP11brahmppu:5852": "nikhātotpāṭitair yūpair apaviddhais tatas tataḥ /",
  "GP11brahmppu:5853": "utpatadbhiḥ patadbhiś ca gṛdhrair āmiṣagṛdhnubhiḥ // BrP_39.74 //",
  "GP11brahmppu:5854": "pakṣavātavinirdhūtaiḥ śivārutavināditaiḥ /",
  "GP11brahmppu:5855": "sa tasya yajño nṛpater bādhyamānas tadā gaṇaiḥ // BrP_39.75 //",
  "GP11brahmppu:5856": "āsthāya mṛgarūpaṃ vai kham evābhyapatat tadā /",
  "GP11brahmppu:5857": "taṃ tu yajñaṃ tathārūpaṃ gacchantam upalabhya saḥ // BrP_39.76 //",
  "GP11brahmppu:5858": "dhanur ādāya bāṇaṃ ca tadartham agamat prabhuḥ /",
  "GP11brahmppu:5859": "tatas tasya gaṇeśasya krodhād amitatejasaḥ // BrP_39.77 //",
  "GP11brahmppu:5860": "lalāṭāt prasṛto ghoraḥ svedabindur babhūva ha /",
  "GP11brahmppu:5861": "tasmin patitamātre ca svedabindau tadā bhuvi // BrP_39.78 //",
  "GP11brahmppu:5862": "prādurbhūto mahān agnir jvalatkālānalopamaḥ /",
  "GP11brahmppu:5863": "tatrodapadyata tadā puruṣo dvijasattamāḥ // BrP_39.79 //",
  "GP11brahmppu:5864": "hrasvo 'timātro raktākṣo haricchmaśrur vibhīṣaṇaḥ /",
  "GP11brahmppu:5865": "ūrdhvakeśo 'tiromāṅgaḥ śoṇakarṇas tathaiva ca // BrP_39.80 //",
  "GP11brahmppu:5866": "karālakṛṣṇavarṇaś ca raktavāsās tathaiva ca /",
  "GP11brahmppu:5867": "taṃ yajñaṃ sa mahāsattvo 'dahat kakṣam ivānalaḥ // BrP_39.81 //",
  "GP11brahmppu:5868": "devāś ca pradrutāḥ sarve gatā bhītā diśo daśa /",
  "GP11brahmppu:5869": "tena tasmin vicaratā vikrameṇa tadā tu vai // BrP_39.82 //",
  "GP11brahmppu:5870": "pṛthivī vyacalat sarvā saptadvīpā samantataḥ /",
  "GP11brahmppu:5871": "mahābhūte pravṛtte tu devalokabhayaṃkare // BrP_39.83 //",
  "GP11brahmppu:5872": "tadā cāhaṃ mahādevam abravaṃ pratipūjayan /",
  "GP11brahmppu:5873": "bhavate 'pi surāḥ sarve bhāgaṃ dāsyanti vai prabho // BrP_39.84 //",
  "GP11brahmppu:5874": "kriyatāṃ pratisaṃhāraḥ sarvadeveśvara tvayā /",
  "GP11brahmppu:5875": "imāś ca devatāḥ sarvā ṛṣayaś ca sahasraśaḥ // BrP_39.85 //",
  "GP11brahmppu:5876": "tava krodhān mahādeva na śāntim upalebhire /",
  "GP11brahmppu:5877": "yaś caiṣa puruṣo jātaḥ svedajas te surarṣabha // BrP_39.86 //",
  "GP11brahmppu:5878": "jvaro nāmaiṣa dharmajña lokeṣu pracariṣyati /",
  "GP11brahmppu:5879": "ekībhūtasya na hy asya dhāraṇe tejasaḥ prabho // BrP_39.87 //",
  "GP11brahmppu:5880": "samarthā sakalā pṛthvī bahudhā sṛjyatām ayam /",
  "GP11brahmppu:5881": "ity uktaḥ sa mayā devo bhāge cāpi prakalpite // BrP_39.88 //",
  "GP11brahmppu:5882": "bhagavān māṃ tathety āha devadevaḥ pinākadhṛk /",
  "GP11brahmppu:5883": "parāṃ ca prītim agamat sa svayaṃ ca pinākadhṛk // BrP_39.89 //",
  "GP11brahmppu:5884": "dakṣo 'pi manasā devaṃ bhavaṃ śaraṇam anvagāt /",
  "GP11brahmppu:5885": "prāṇāpānau samārudhya cakṣuḥsthāne prayatnataḥ // BrP_39.90 //",
  "GP11brahmppu:5886": "vidhārya sarvato dṛṣṭiṃ bahudṛṣṭir amitrajit /",
  "GP11brahmppu:5887": "smitaṃ kṛtvābravīd vākyaṃ brūhi kiṃ karavāṇi te // BrP_39.91 //",
  "GP11brahmppu:5888": "śrāvite ca mahākhyāne devānāṃ pitṛbhiḥ saha /",
  "GP11brahmppu:5889": "tam uvācāñjaliṃ kṛtvā dakṣo devaṃ prajāpatiḥ /",
  "GP11brahmppu:5890": "bhītaḥ śaṅkitacittas tu sabāṣpavadanekṣaṇaḥ // BrP_39.92 //",
  "GP11brahmppu:5891": "{dakṣa uvāca: }",
  "GP11brahmppu:5892": "yadi prasanno bhagavān yadi vāhaṃ tava priyaḥ /",
  "GP11brahmppu:5893": "yadi cāham anugrāhyo yadi deyo varo mama // BrP_39.93 //",
  "GP11brahmppu:5894": "yad bhakṣyaṃ bhakṣitaṃ pītaṃ trāsitaṃ yac ca nāśitam /",
  "GP11brahmppu:5895": "cūrṇīkṛtāpaviddhaṃ ca yajñasaṃbhāram īdṛśam // BrP_39.94 //",
  "GP11brahmppu:5896": "dīrghakālena mahatā prayatnena ca saṃcitam /",
  "GP11brahmppu:5897": "na ca mithyā bhaven mahyaṃ tvatprasādān maheśvara // BrP_39.95 //",
  "GP11brahmppu:5898": "{brahmovāca: }",
  "GP11brahmppu:5899": "tathāstv ity āha bhagavān bhaganetraharo haraḥ /",
  "GP11brahmppu:5900": "dharmādhyakṣaṃ mahādevaṃ tryambakaṃ ca prajāpatiḥ // BrP_39.96 //",
  "GP11brahmppu:5901": "jānubhyām avanīṃ gatvā dakṣo labdhvā bhavād varam /",
  "GP11brahmppu:5902": "nāmnāṃ cāṣṭasahasreṇa stutavān vṛṣabhadhvajam // BrP_39.97 //",
  "GP11brahmppu:5903": "{brahmovāca: }",
  "GP11brahmppu:5904": "evaṃ dṛṣṭvā tadā dakṣaḥ śaṃbhor vīryaṃ dvijottamāḥ /",
  "GP11brahmppu:5905": "prāñjaliḥ praṇato bhūtvā saṃstotum upacakrame // BrP_40.1 //",
  "GP11brahmppu:5906": "{dakṣa uvāca: }",
  "GP11brahmppu:5907": "namas te devadeveśa namas te 'ndhakasūdana /",
  "GP11brahmppu:5908": "devendra tvaṃ balaśreṣṭha devadānavapūjita // BrP_40.2 //",
  "GP11brahmppu:5909": "sahasrākṣa virūpākṣa tryakṣa yakṣādhipapriya /",
  "GP11brahmppu:5910": "sarvataḥpāṇipādas tvaṃ sarvatokṣiśiromukhaḥ // BrP_40.3 //",
  "GP11brahmppu:5911": "sarvataḥśrutimāṃl loke sarvam āvṛtya tiṣṭhasi /",
  "GP11brahmppu:5912": "śaṅkukarṇo mahākarṇaḥ kumbhakarṇo 'rṇavālayaḥ // BrP_40.4 //",
  "GP11brahmppu:5913": "gajendrakarṇo gokarṇaḥ śatakarṇo namo 'stu te /",
  "GP11brahmppu:5914": "śatodaraḥ śatāvartaḥ śatajihvaḥ sanātanaḥ // BrP_40.5 //",
  "GP11brahmppu:5915": "gāyanti tvāṃ gāyatriṇo arcayanty arkam arkiṇaḥ /",
  "GP11brahmppu:5916": "devadānavagoptā ca brahmā ca tvaṃ śatakratuḥ // BrP_40.6 //",
  "GP11brahmppu:5917": "mūrtimāṃs tvaṃ mahāmūrtiḥ samudraḥ sarasāṃ nidhiḥ /",
  "GP11brahmppu:5918": "tvayi sarvā devatā hi gāvo goṣṭha ivāsate // BrP_40.7 //",
  "GP11brahmppu:5919": "tvattaḥ śarīre paśyāmi somam agnijaleśvaram /",
  "GP11brahmppu:5920": "ādityam atha viṣṇuṃ ca brahmāṇaṃ sabṛhaspatim // BrP_40.8 //",
  "GP11brahmppu:5921": "kriyā karaṇakārye ca kartā kāraṇam eva ca /",
  "GP11brahmppu:5922": "asac ca sadasac caiva tathaiva prabhavāvyayau // BrP_40.9 //",
  "GP11brahmppu:5923": "namo bhavāya śarvāya rudrāya varadāya ca /",
  "GP11brahmppu:5924": "paśūnāṃ pataye caiva namo 'stv andhakaghātine // BrP_40.10 //",
  "GP11brahmppu:5925": "trijaṭāya triśīrṣāya triśūlavaradhāriṇe /",
  "GP11brahmppu:5926": "tryambakāya trinetrāya tripuraghnāya vai namaḥ // BrP_40.11 //",
  "GP11brahmppu:5927": "namaś caṇḍāya muṇḍāya viśvacaṇḍadharāya ca /",
  "GP11brahmppu:5928": "daṇḍine śaṅkukarṇāya daṇḍidaṇḍāya vai namaḥ // BrP_40.12 //",
  "GP11brahmppu:5929": "namo 'rdhadaṇḍikeśāya śuṣkāya vikṛtāya ca /",
  "GP11brahmppu:5930": "vilohitāya dhūmrāya nīlagrīvāya vai namaḥ // BrP_40.13 //",
  "GP11brahmppu:5931": "namo 'stv apratirūpāya virūpāya śivāya ca /",
  "GP11brahmppu:5932": "sūryāya sūryapataye sūryadhvajapatākine // BrP_40.14 //",
  "GP11brahmppu:5933": "namaḥ pramathanāśāya vṛṣaskandhāya vai namaḥ /",
  "GP11brahmppu:5934": "namo hiraṇyagarbhāya hiraṇyakavacāya ca // BrP_40.15 //",
  "GP11brahmppu:5935": "hiraṇyakṛtacūḍāya hiraṇyapataye namaḥ /",
  "GP11brahmppu:5936": "śatrughātāya caṇḍāya parṇasaṃghaśayāya ca // BrP_40.16 //",
  "GP11brahmppu:5937": "namaḥ stutāya stutaye stūyamānāya vai namaḥ /",
  "GP11brahmppu:5938": "sarvāya sarvabhakṣāya sarvabhūtāntarātmane // BrP_40.17 //",
  "GP11brahmppu:5939": "namo homāya mantrāya śukladhvajapatākine /",
  "GP11brahmppu:5940": "namo 'namyāya namyāya namaḥ kilakilāya ca // BrP_40.18 //",
  "GP11brahmppu:5941": "namas tvāṃ śayamānāya śayitāyotthitāya ca /",
  "GP11brahmppu:5942": "sthitāya dhāvamānāya kubjāya kuṭilāya ca // BrP_40.19 //",
  "GP11brahmppu:5943": "namo nartanaśīlāya mukhavāditrakāriṇe /",
  "GP11brahmppu:5944": "bādhāpahāya lubdhāya gītavāditrakāriṇe // BrP_40.20 //",
  "GP11brahmppu:5945": "namo jyeṣṭhāya śreṣṭhāya balapramathanāya ca /",
  "GP11brahmppu:5946": "ugrāya ca namo nityaṃ namaś ca daśabāhave // BrP_40.21 //",
  "GP11brahmppu:5947": "namaḥ kapālahastāya sitabhasmapriyāya ca /",
  "GP11brahmppu:5948": "vibhīṣaṇāya bhīmāya bhīṣmavratadharāya ca // BrP_40.22 //",
  "GP11brahmppu:5949": "nānāvikṛtavaktrāya khaḍgajihvogradaṃṣṭriṇe /",
  "GP11brahmppu:5950": "pakṣamāsalavārdhāya tumbīvīṇāpriyāya ca // BrP_40.23 //",
  "GP11brahmppu:5951": "aghoraghorarūpāya ghorāghoratarāya ca /",
  "GP11brahmppu:5952": "namaḥ śivāya śāntāya namaḥ śāntatamāya ca // BrP_40.24 //",
  "GP11brahmppu:5953": "namo buddhāya śuddhāya saṃvibhāgapriyāya ca /",
  "GP11brahmppu:5954": "pavanāya pataṃgāya namaḥ sāṃkhyaparāya ca // BrP_40.25 //",
  "GP11brahmppu:5955": "namaś caṇḍaikaghaṇṭāya ghaṇṭājalpāya ghaṇṭine /",
  "GP11brahmppu:5956": "sahasraśataghaṇṭāya ghaṇṭāmālāpriyāya ca // BrP_40.26 //",
  "GP11brahmppu:5957": "prāṇadaṇḍāya nityāya namas te lohitāya ca /",
  "GP11brahmppu:5958": "hūṃhūṃkārāya rudrāya bhagākārapriyāya ca // BrP_40.27 //",
  "GP11brahmppu:5959": "namo 'pāravate nityaṃ girivṛkṣapriyāya ca /",
  "GP11brahmppu:5960": "namo yajñādhipataye bhūtāya prasutāya ca // BrP_40.28 //",
  "GP11brahmppu:5961": "yajñavāhāya dāntāya tapyāya ca bhagāya ca /",
  "GP11brahmppu:5962": "namas taṭāya taṭyāya taṭinīpataye namaḥ // BrP_40.29 //",
  "GP11brahmppu:5963": "annadāyānnapataye namas tv annabhujāya ca /",
  "GP11brahmppu:5964": "namaḥ sahasraśīrṣāya sahasracaraṇāya ca // BrP_40.30 //",
  "GP11brahmppu:5965": "sahasroddhataśūlāya sahasranayanāya ca /",
  "GP11brahmppu:5966": "namo bālārkavarṇāya bālarūpadharāya ca // BrP_40.31 //",
  "GP11brahmppu:5967": "namo bālārkarūpāya bālakrīḍanakāya ca /",
  "GP11brahmppu:5968": "namaḥ śuddhāya buddhāya kṣobhaṇāya kṣayāya ca // BrP_40.32 //",
  "GP11brahmppu:5969": "taraṃgāṅkitakeśāya muktakeśāya vai namaḥ /",
  "GP11brahmppu:5970": "namaḥ ṣaṭkarmaniṣṭhāya trikarmaniyatāya ca // BrP_40.33 //",
  "GP11brahmppu:5971": "varṇāśramāṇāṃ vidhivat pṛthagdharmapravartine /",
  "GP11brahmppu:5972": "namaḥ śreṣṭhāya jyeṣṭhāya namaḥ kalakalāya ca // BrP_40.34 //",
  "GP11brahmppu:5973": "śvetapiṅgalanetrāya kṛṣṇaraktekṣaṇāya ca /",
  "GP11brahmppu:5974": "dharmakāmārthamokṣāya krathāya krathanāya ca // BrP_40.35 //",
  "GP11brahmppu:5975": "sāṃkhyāya sāṃkhyamukhyāya yogādhipataye namaḥ /",
  "GP11brahmppu:5976": "namo rathyādhirathyāya catuṣpathapathāya ca // BrP_40.36 //",
  "GP11brahmppu:5977": "kṛṣṇājinottarīyāya vyālayajñopavītine /",
  "GP11brahmppu:5978": "īśāna rudrasaṃghāta harikeśa namo 'stu te // BrP_40.37 //",
  "GP11brahmppu:5979": "tryambakāyāmbikānātha vyaktāvyakta namo 'stu te /",
  "GP11brahmppu:5980": "kālakāmadakāmaghna duṣṭodvṛttaniṣūdana // BrP_40.38 //",
  "GP11brahmppu:5981": "sarvagarhita sarvaghna sadyojāta namo 'stu te /",
  "GP11brahmppu:5982": "unmādana śatāvarta- gaṅgātoyārdramūrdhaja // BrP_40.39 //",
  "GP11brahmppu:5983": "candrārdhasaṃyugāvarta meghāvarta namo 'stu te /",
  "GP11brahmppu:5984": "namo 'nnadānakartre ca annadaprabhave namaḥ // BrP_40.40 //",
  "GP11brahmppu:5985": "annabhoktre ca goptre ca tvam eva pralayānala /",
  "GP11brahmppu:5986": "jarāyujāṇḍajāś caiva svedajodbhijja eva ca // BrP_40.41 //",
  "GP11brahmppu:5987": "tvam eva devadeveśa bhūtagrāmaś caturvidhaḥ /",
  "GP11brahmppu:5988": "carācarasya sraṣṭā tvaṃ pratihartā tvam eva ca // BrP_40.42 //",
  "GP11brahmppu:5989": "tvam eva brahmā viśveśa apsu brahma vadanti te /",
  "GP11brahmppu:5990": "sarvasya paramā yoniḥ sudhāṃśo jyotiṣāṃ nidhiḥ // BrP_40.43 //",
  "GP11brahmppu:5991": "ṛksāmāni tathauṃkāram āhus tvāṃ brahmavādinaḥ /",
  "GP11brahmppu:5992": "hāyi hāyi hare hāyi huvāhāveti vāsakṛt // BrP_40.44 //",
  "GP11brahmppu:5993": "gāyanti tvāṃ suraśreṣṭhāḥ sāmagā brahmavādinaḥ /",
  "GP11brahmppu:5994": "yajurmaya ṛṅmayaś ca sāmātharvayutas tathā // BrP_40.45 //",
  "GP11brahmppu:5995": "paṭhyase brahmavidbhis tvaṃ kalpopaniṣadāṃ gaṇaiḥ /",
  "GP11brahmppu:5996": "brāhmaṇāḥ kṣatriyā vaiśyāḥ śūdrā varṇāśramāś ca ye // BrP_40.46 //",
  "GP11brahmppu:5997": "tvam evāśramasaṃghāś ca vidyut stanitam eva ca /",
  "GP11brahmppu:5998": "saṃvatsaras tvam ṛtavo māsā māsārdham eva ca // BrP_40.47 //",
  "GP11brahmppu:5999": "kalā kāṣṭhā nimeṣāś ca nakṣatrāṇi yugāni ca /",
  "GP11brahmppu:6000": "vṛṣāṇāṃ kakudaṃ tvaṃ hi girīṇāṃ śikharāṇi ca // BrP_40.48 //",
  "GP11brahmppu:6001": "siṃho mṛgāṇāṃ patayas takṣakānantabhoginām /",
  "GP11brahmppu:6002": "kṣīrodo hy udadhīnāṃ ca mantrāṇāṃ praṇavas tathā // BrP_40.49 //",
  "GP11brahmppu:6003": "vajraṃ praharaṇānāṃ ca vratānāṃ satyam eva ca /",
  "GP11brahmppu:6004": "tvam evecchā ca dveṣaś ca rāgo mohaḥ śamaḥ kṣamā // BrP_40.50 //",
  "GP11brahmppu:6005": "vyavasāyo dhṛtir lobhaḥ kāmakrodhau jayājayau /",
  "GP11brahmppu:6006": "tvaṃ gadī tvaṃ śarī cāpī khaṭvāṅgī mudgarī tathā // BrP_40.51 //",
  "GP11brahmppu:6007": "chettā bhettā prahartā ca netā mantāsi no mataḥ /",
  "GP11brahmppu:6008": "daśalakṣaṇasaṃyukto dharmo 'rthaḥ kāma eva ca // BrP_40.52 //",
  "GP11brahmppu:6009": "induḥ samudraḥ saritaḥ palvalāni sarāṃsi ca /",
  "GP11brahmppu:6010": "latāvallyas tṛṇauṣadhyaḥ paśavo mṛgapakṣiṇaḥ // BrP_40.53 //",
  "GP11brahmppu:6011": "dravyakarmaguṇārambhaḥ kālapuṣpaphalapradaḥ /",
  "GP11brahmppu:6012": "ādiś cāntaś ca madhyaś ca gāyatry oṃkāra eva ca // BrP_40.54 //",
  "GP11brahmppu:6013": "harito lohitaḥ kṛṣṇo nīlaḥ pītas tathā kṣaṇaḥ /",
  "GP11brahmppu:6014": "kadruś ca kapilo babhruḥ kapoto macchakas tathā // BrP_40.55 //",
  "GP11brahmppu:6015": "suvarṇaretā vikhyātaḥ suvarṇaś cāpy atho mataḥ /",
  "GP11brahmppu:6016": "suvarṇanāmā ca tathā suvarṇapriya eva ca // BrP_40.56 //",
  "GP11brahmppu:6017": "tvam indraś ca yamaś caiva varuṇo dhanado 'nalaḥ /",
  "GP11brahmppu:6018": "utphullaś citrabhānuś ca svarbhānur bhānur eva ca // BrP_40.57 //",
  "GP11brahmppu:6019": "hotraṃ hotā ca homyaṃ ca hutaṃ caiva tathā prabhuḥ /",
  "GP11brahmppu:6020": "trisauparṇas tathā brahman yajuṣāṃ śatarudriyam // BrP_40.58 //",
  "GP11brahmppu:6021": "pavitraṃ ca pavitrāṇāṃ maṅgalānāṃ ca maṅgalam /",
  "GP11brahmppu:6022": "prāṇaś ca tvaṃ rajaś ca tvaṃ tamaḥ sattvayutas tathā // BrP_40.59 //",
  "GP11brahmppu:6023": "prāṇo 'pānaḥ samānaś ca udāno vyāna eva ca /",
  "GP11brahmppu:6024": "unmeṣaś ca nimeṣaś ca kṣuttṛṅjṛmbhā tathaiva ca // BrP_40.60 //",
  "GP11brahmppu:6025": "lohitāṅgaś ca daṃṣṭrī ca mahāvaktro mahodaraḥ /",
  "GP11brahmppu:6026": "śuciromā haricchmaśrur ūrdhvakeśaś calācalaḥ // BrP_40.61 //",
  "GP11brahmppu:6027": "gītavāditranṛtyāṅgo gītavādanakapriyaḥ /",
  "GP11brahmppu:6028": "matsyo jālo jalo 'jayyo jalavyālaḥ kuṭīcaraḥ // BrP_40.62 //",
  "GP11brahmppu:6029": "vikālaś ca sukālaś ca duṣkālaḥ kālanāśanaḥ /",
  "GP11brahmppu:6030": "mṛtyuś caivākṣayo 'ntaś ca kṣamāmāyākarotkaraḥ // BrP_40.63 //",
  "GP11brahmppu:6031": "saṃvarto vartakaś caiva saṃvartakabalāhakau /",
  "GP11brahmppu:6032": "ghaṇṭākī ghaṇṭakī ghaṇṭī cūḍālo lavaṇodadhiḥ // BrP_40.64 //",
  "GP11brahmppu:6033": "brahmā kālāgnivaktraś ca daṇḍī muṇḍas tridaṇḍadhṛk /",
  "GP11brahmppu:6034": "caturyugaś caturvedaś caturhotraś catuṣpathaḥ // BrP_40.65 //",
  "GP11brahmppu:6035": "cāturāśramyanetā ca cāturvarṇyakaraś ca ha /",
  "GP11brahmppu:6036": "kṣarākṣaraḥ priyo dhūrto gaṇair gaṇyo gaṇādhipaḥ // BrP_40.66 //",
  "GP11brahmppu:6037": "raktamālyāmbaradharo girīśo girijāpriyaḥ /",
  "GP11brahmppu:6038": "śilpīśaḥ śilpinaḥ śreṣṭhaḥ sarvaśilpipravartakaḥ // BrP_40.67 //",
  "GP11brahmppu:6039": "bhaganetrāntakaś caṇḍaḥ pūṣṇo dantavināśanaḥ /",
  "GP11brahmppu:6040": "svāhā svadhā vaṣaṭkāro namaskāra namo 'stu te // BrP_40.68 //",
  "GP11brahmppu:6041": "gūḍhavrataś ca gūḍhaś ca gūḍhavrataniṣevitaḥ /",
  "GP11brahmppu:6042": "taraṇas tāraṇaś caiva sarvabhūteṣu tāraṇaḥ // BrP_40.69 //",
  "GP11brahmppu:6043": "dhātā vidhātā saṃdhātā nidhātā dhāraṇo dharaḥ /",
  "GP11brahmppu:6044": "tapo brahma ca satyaṃ ca brahmacaryaṃ tathārjavam // BrP_40.70 //",
  "GP11brahmppu:6045": "bhūtātmā bhūtakṛd bhūto bhūtabhavyabhavodbhavaḥ /",
  "GP11brahmppu:6046": "bhūr bhuvaḥ svaritaś caiva bhūto hy agnir maheśvaraḥ // BrP_40.71 //",
  "GP11brahmppu:6047": "brahmāvartaḥ surāvartaḥ kāmāvarta namo 'stu te /",
  "GP11brahmppu:6048": "kāmabimbavinirhantā karṇikārasrajapriyaḥ // BrP_40.72 //",
  "GP11brahmppu:6049": "gonetā gopracāraś ca govṛṣeśvaravāhanaḥ /",
  "GP11brahmppu:6050": "trailokyagoptā govindo goptā gogarga eva ca // BrP_40.73 //",
  "GP11brahmppu:6051": "akhaṇḍacandrābhimukhaḥ sumukho durmukho 'mukhaḥ /",
  "GP11brahmppu:6052": "caturmukho bahumukho raṇeṣv abhimukhaḥ sadā // BrP_40.74 //",
  "GP11brahmppu:6053": "hiraṇyagarbhaḥ śakunir dhanado 'rthapatir virāṭ /",
  "GP11brahmppu:6054": "adharmahā mahādakṣo daṇḍadhāro raṇapriyaḥ // BrP_40.75 //",
  "GP11brahmppu:6055": "tiṣṭhan sthiraś ca sthāṇuś ca niṣkampaś ca suniścalaḥ /",
  "GP11brahmppu:6056": "durvāraṇo durviṣaho duḥsaho duratikramaḥ // BrP_40.76 //",
  "GP11brahmppu:6057": "durdharo durvaśo nityo durdarpo vijayo jayaḥ /",
  "GP11brahmppu:6058": "śaśaḥ śaśāṅkanayana- śītoṣṇaḥ kṣut tṛṣā jarā // BrP_40.77 //",
  "GP11brahmppu:6059": "ādhayo vyādhayaś caiva vyādhihā vyādhipaś ca yaḥ /",
  "GP11brahmppu:6060": "sahyo yajñamṛgavyādho vyādhīnām ākaro 'karaḥ // BrP_40.78 //",
  "GP11brahmppu:6061": "śikhaṇḍī puṇḍarīkaś ca puṇḍarīkāvalokanaḥ /",
  "GP11brahmppu:6062": "daṇḍadhṛk cakradaṇḍaś ca raudrabhāgavināśanaḥ // BrP_40.79 //",
  "GP11brahmppu:6063": "viṣapo 'mṛtapaś caiva surāpaḥ kṣīrasomapaḥ /",
  "GP11brahmppu:6064": "madhupaś cāpapaś caiva sarvapaś ca balābalaḥ // BrP_40.80 //",
  "GP11brahmppu:6065": "vṛṣāṅgarāmbho vṛṣabhas tathā vṛṣabhalocanaḥ /",
  "GP11brahmppu:6066": "vṛṣabhaś caiva vikhyāto lokānāṃ lokasaṃskṛtaḥ // BrP_40.81 //",
  "GP11brahmppu:6067": "candrādityau cakṣuṣī te hṛdayaṃ ca pitāmahaḥ /",
  "GP11brahmppu:6068": "agniṣṭomas tathā deho dharmakarmaprasādhitaḥ // BrP_40.82 //",
  "GP11brahmppu:6069": "na brahmā na ca govindaḥ purāṇa-ṛṣayo na ca /",
  "GP11brahmppu:6070": "māhātmyaṃ vedituṃ śaktā yāthātathyena te śiva // BrP_40.83 //",
  "GP11brahmppu:6071": "śivā yā mūrtayaḥ sūkṣmās te mahyaṃ yāntu darśanam /",
  "GP11brahmppu:6072": "tābhir māṃ sarvato rakṣa pitā putram ivaurasam // BrP_40.84 //",
  "GP11brahmppu:6073": "rakṣa māṃ rakṣaṇīyo 'haṃ tavānagha namo 'stu te /",
  "GP11brahmppu:6074": "bhaktānukampī bhagavān bhaktaś cāhaṃ sadā tvayi // BrP_40.85 //",
  "GP11brahmppu:6075": "yaḥ sahasrāṇy anekāni puṃsām āvṛtya durdṛśām /",
  "GP11brahmppu:6076": "tiṣṭhaty ekaḥ samudrānte sa me goptāstu nityaśaḥ // BrP_40.86 //",
  "GP11brahmppu:6077": "yaṃ vinidrā jitaśvāsāḥ sattvasthāḥ samadarśinaḥ /",
  "GP11brahmppu:6078": "jyotiḥ paśyanti yuñjānās tasmai yogātmane namaḥ // BrP_40.87 //",
  "GP11brahmppu:6079": "saṃbhakṣya sarvabhūtāni yugānte samupasthite /",
  "GP11brahmppu:6080": "yaḥ śete jalamadhyasthas taṃ prapadye 'mbuśāyinam // BrP_40.88 //",
  "GP11brahmppu:6081": "praviśya vadanaṃ rāhor yaḥ somaṃ pibate niśi /",
  "GP11brahmppu:6082": "grasaty arkaṃ ca svarbhānur bhūtvā somāgnir eva ca // BrP_40.89 //",
  "GP11brahmppu:6083": "aṅguṣṭhamātrāḥ puruṣā dehasthāḥ sarvadehinām /",
  "GP11brahmppu:6084": "rakṣantu te ca māṃ nityaṃ nityaṃ cāpyāyayantu mām // BrP_40.90 //",
  "GP11brahmppu:6085": "yenāpy utpāditā garbhā apo bhāgagatāś ca ye /",
  "GP11brahmppu:6086": "teṣāṃ svāhā svadhā caiva āpnuvanti svadanti ca // BrP_40.91 //",
  "GP11brahmppu:6087": "yena rohanti dehasthāḥ prāṇino rodayanti ca /",
  "GP11brahmppu:6088": "harṣayanti na kṛṣyanti namas tebhyas tu nityaśaḥ // BrP_40.92 //",
  "GP11brahmppu:6089": "ye samudre nadīdurge parvateṣu guhāsu ca /",
  "GP11brahmppu:6090": "vṛkṣamūleṣu goṣṭheṣu kāntāragahaneṣu ca // BrP_40.93 //",
  "GP11brahmppu:6091": "catuṣpatheṣu rathyāsu catvareṣu sabhāsu ca /",
  "GP11brahmppu:6092": "hastyaśvarathaśālāsu jīrṇodyānālayeṣu ca // BrP_40.94 //",
  "GP11brahmppu:6093": "yeṣu pañcasu bhūteṣu diśāsu vidiśāsu ca /",
  "GP11brahmppu:6094": "indrārkayor madhyagatā ye ca candrārkaraśmiṣu // BrP_40.95 //",
  "GP11brahmppu:6095": "rasātalagatā ye ca ye ca tasmāt paraṃ gatāḥ /",
  "GP11brahmppu:6096": "namas tebhyo namas tebhyo namas tebhyas tu sarvaśaḥ // BrP_40.96 //",
  "GP11brahmppu:6097": "sarvas tvaṃ sarvago devaḥ sarvabhūtapatir bhavaḥ /",
  "GP11brahmppu:6098": "sarvabhūtāntarātmā ca tena tvaṃ na nimantritaḥ // BrP_40.97 //",
  "GP11brahmppu:6099": "tvam eva cejyase deva yajñair vividhadakṣiṇaiḥ /",
  "GP11brahmppu:6100": "tvam eva kartā sarvasya tena tvaṃ na nimantritaḥ // BrP_40.98 //",
  "GP11brahmppu:6101": "athavā māyayā deva mohitaḥ sūkṣmayā tava /",
  "GP11brahmppu:6102": "tasmāt tu kāraṇād vāpi tvaṃ mayā na nimantritaḥ // BrP_40.99 //",
  "GP11brahmppu:6103": "prasīda mama deveśa tvam eva śaraṇaṃ mama /",
  "GP11brahmppu:6104": "tvaṃ gatis tvaṃ pratiṣṭhā ca na cānyo 'stīti me matiḥ // BrP_40.100 //",
  "GP11brahmppu:6105": "{brahmovāca: }",
  "GP11brahmppu:6106": "stutvaivaṃ sa mahādevaṃ virarāma mahāmatiḥ /",
  "GP11brahmppu:6107": "bhagavān api suprītaḥ punar dakṣam abhāṣata // BrP_40.101 //",
  "GP11brahmppu:6108": "{śrībhagavān uvāca: }",
  "GP11brahmppu:6109": "parituṣṭo 'smi te dakṣa stavenānena suvrata /",
  "GP11brahmppu:6110": "bahunā tu kim uktena matsamīpaṃ gamiṣyasi // BrP_40.102 //",
  "GP11brahmppu:6111": "{brahmovāca: }",
  "GP11brahmppu:6112": "tathaivam abravīd vākyaṃ trailokyādhipatir bhavaḥ /",
  "GP11brahmppu:6113": "kṛtvāśvāsakaraṃ vākyaṃ sarvajño vākyasaṃhitam // BrP_40.103 //",
  "GP11brahmppu:6114": "{śrīśiva uvāca: }",
  "GP11brahmppu:6115": "dakṣa duḥkhaṃ na kartavyaṃ yajñavidhvaṃsanaṃ prati /",
  "GP11brahmppu:6116": "ahaṃ yajñahanas tubhyaṃ dṛṣṭam etat purānagha // BrP_40.104 //",
  "GP11brahmppu:6117": "bhūyaś ca tvaṃ varam imaṃ matto gṛhṇīṣva suvrata /",
  "GP11brahmppu:6118": "prasannasumukho bhūtvā mamaikāgramanāḥ śṛṇu // BrP_40.105 //",
  "GP11brahmppu:6119": "aśvamedhasahasrasya vājapeyaśatasya vai /",
  "GP11brahmppu:6120": "prajāpate matprasādāt phalabhāgī bhaviṣyasi // BrP_40.106 //",
  "GP11brahmppu:6121": "vedān ṣaḍaṅgān budhyasva sāṃkhyayogāṃś ca kṛtsnaśaḥ /",
  "GP11brahmppu:6122": "tapaś ca vipulaṃ taptvā duścaraṃ devadānavaiḥ // BrP_40.107 //",
  "GP11brahmppu:6123": "abdair dvādaśabhir yuktaṃ gūḍham aprajñaninditam /",
  "GP11brahmppu:6124": "varṇāśramakṛtair dharmair vinītaṃ na kvacit kvacit // BrP_40.108 //",
  "GP11brahmppu:6125": "samāgataṃ vyavasitaṃ paśupāśavimokṣaṇam /",
  "GP11brahmppu:6126": "sarveṣām āśramāṇāṃ ca mayā pāśupataṃ vratam // BrP_40.109 //",
  "GP11brahmppu:6127": "utpāditaṃ dakṣa śubhaṃ sarvapāpavimocanam /",
  "GP11brahmppu:6128": "asya cīrṇasya yat samyak phalaṃ bhavati puṣkalam /",
  "GP11brahmppu:6129": "tac cāstu sumahābhāga mānasas tyajyatāṃ jvaraḥ // BrP_40.110 //",
  "GP11brahmppu:6130": "{brahmovāca: }",
  "GP11brahmppu:6131": "evam uktvā tu deveśaḥ sapatnīkaḥ sahānugaḥ /",
  "GP11brahmppu:6132": "adarśanam anuprāpto dakṣasyāmitatejasaḥ // BrP_40.111 //",
  "GP11brahmppu:6133": "avāpya ca tathā bhāgaṃ yathoktaṃ comayā bhavaḥ /",
  "GP11brahmppu:6134": "jvaraṃ ca sarvadharmajño bahudhā vyabhajat tadā // BrP_40.112 //",
  "GP11brahmppu:6135": "śāntyarthaṃ sarvabhūtānāṃ śṛṇudhvam atha vai dvijāḥ /",
  "GP11brahmppu:6136": "śikhābhitāpo nāgānāṃ parvatānāṃ śilājatu // BrP_40.113 //",
  "GP11brahmppu:6137": "apāṃ tu nīlikāṃ vidyān nirmoko bhujageṣu ca /",
  "GP11brahmppu:6138": "khorakaḥ saurabheyāṇām ūkharaḥ pṛthivītale // BrP_40.114 //",
  "GP11brahmppu:6139": "śunām api ca dharmajñā dṛṣṭipratyavarodhanam /",
  "GP11brahmppu:6140": "randhrāgatam athāśvānāṃ śikhodbhedaś ca barhiṇām // BrP_40.115 //",
  "GP11brahmppu:6141": "netrarāgaḥ kokilānāṃ dveṣaḥ prokto mahātmanām /",
  "GP11brahmppu:6142": "janānām api bhedaś ca sarveṣām iti naḥ śrutam // BrP_40.116 //",
  "GP11brahmppu:6143": "śukānām api sarveṣāṃ hikkikā procyate jvaraḥ /",
  "GP11brahmppu:6144": "śārdūleṣv atha vai viprāḥ śramo jvara ihocyate // BrP_40.117 //",
  "GP11brahmppu:6145": "mānuṣeṣu ca sarvajñā jvaro nāmaiṣa kīrtitaḥ /",
  "GP11brahmppu:6146": "maraṇe janmani tathā madhye cāpi niveśitaḥ // BrP_40.118 //",
  "GP11brahmppu:6147": "etan māheśvaraṃ tejo jvaro nāma sudāruṇaḥ /",
  "GP11brahmppu:6148": "namasyaś caiva mānyaś ca sarvaprāṇibhir īśvaraḥ // BrP_40.119 //",
  "GP11brahmppu:6149": "imāṃ jvarotpattim adīnamānasaḥ BrP_40.120a",
  "GP11brahmppu:6150": "paṭhet sadā yaḥ susamāhito naraḥ BrP_40.120b",
  "GP11brahmppu:6151": "vimuktarogaḥ sa naro mudāyuto BrP_40.120c",
  "GP11brahmppu:6152": "labheta kāmāṃś ca yathāmanīṣitān BrP_40.120d",
  "GP11brahmppu:6153": "dakṣaproktaṃ stavaṃ cāpi kīrtayed yaḥ śṛṇoti vā /",
  "GP11brahmppu:6154": "nāśubhaṃ prāpnuyāt kiṃcid dīrgham āyur avāpnuyāt // BrP_40.121 //",
  "GP11brahmppu:6155": "yathā sarveṣu deveṣu variṣṭho bhagavān bhavaḥ /",
  "GP11brahmppu:6156": "tathā stavo variṣṭho 'yaṃ stavānāṃ dakṣanirmitaḥ // BrP_40.122 //",
  "GP11brahmppu:6157": "yaśaḥsvargasuraiśvarya- vittādijayakāṅkṣibhiḥ /",
  "GP11brahmppu:6158": "stotavyo bhaktim āsthāya vidyākāmaiś ca yatnataḥ // BrP_40.123 //",
  "GP11brahmppu:6159": "vyādhito duḥkhito dīno naro grasto bhayādibhiḥ /",
  "GP11brahmppu:6160": "rājakāryaniyukto vā mucyate mahato bhayāt // BrP_40.124 //",
  "GP11brahmppu:6161": "anenaiva ca dehena gaṇānāṃ ca maheśvarāt /",
  "GP11brahmppu:6162": "iha loke sukhaṃ prāpya gaṇarāḍ upajāyate // BrP_40.125 //",
  "GP11brahmppu:6163": "na yakṣā na piśācā vā na nāgā na vināyakāḥ /",
  "GP11brahmppu:6164": "kuryur vighnaṃ gṛhe tasya yatra saṃstūyate bhavaḥ // BrP_40.126 //",
  "GP11brahmppu:6165": "śṛṇuyād vā idaṃ nārī bhaktyātha bhavabhāvitā /",
  "GP11brahmppu:6166": "pitṛpakṣe bhartṛpakṣe pūjyā bhavati caiva ha // BrP_40.127 //",
  "GP11brahmppu:6167": "śṛṇuyād vā idaṃ sarvaṃ kīrtayed vāpy abhīkṣṇaśaḥ /",
  "GP11brahmppu:6168": "tasya sarvāṇi kāryāṇi siddhiṃ gacchanty avighnataḥ // BrP_40.128 //",
  "GP11brahmppu:6169": "manasā cintitaṃ yac ca yac ca vācāpy udāhṛtam /",
  "GP11brahmppu:6170": "sarvaṃ saṃpadyate tasya stavasyāsyānukīrtanāt // BrP_40.129 //",
  "GP11brahmppu:6171": "devasya saguhasyātha devyā nandīśvarasya ca /",
  "GP11brahmppu:6172": "baliṃ vibhajataḥ kṛtvā damena niyamena ca // BrP_40.130 //",
  "GP11brahmppu:6173": "tataḥ prayukto gṛhṇīyān nāmāny āśu yathākramam /",
  "GP11brahmppu:6174": "īpsitāṃl labhate 'py arthān kāmān bhogāṃś ca mānavaḥ // BrP_40.131 //",
  "GP11brahmppu:6175": "mṛtaś ca svargam āpnoti strīsahasrasamāvṛtaḥ /",
  "GP11brahmppu:6176": "sarvakāmasuyukto vā yukto vā sarvapātakaiḥ // BrP_40.132 //",
  "GP11brahmppu:6177": "paṭhan dakṣakṛtaṃ stotraṃ sarvapāpaiḥ pramucyate /",
  "GP11brahmppu:6178": "mṛtaś ca gaṇasāyujyaṃ pūjyamānaḥ surāsuraiḥ // BrP_40.133 //",
  "GP11brahmppu:6179": "vṛṣeṇa viniyuktena vimānena virājate /",
  "GP11brahmppu:6180": "ābhūtasaṃplavasthāyī rudrasyānucaro bhavet // BrP_40.134 //",
  "GP11brahmppu:6181": "ity āha bhagavān vyāsaḥ parāśarasutaḥ prabhuḥ /",
  "GP11brahmppu:6182": "naitad vedayate kaścin naitac chrāvyaṃ ca kasyacit // BrP_40.135 //",
  "GP11brahmppu:6183": "śrutvemaṃ paramaṃ guhyaṃ ye 'pi syuḥ pāpayonayaḥ /",
  "GP11brahmppu:6184": "vaiśyāḥ striyaś ca śūdrāś ca rudralokam avāpnuyuḥ // BrP_40.136 //",
  "GP11brahmppu:6185": "śrāvayed yaś ca viprebhyaḥ sadā parvasu parvasu /",
  "GP11brahmppu:6186": "rudralokam avāpnoti dvijo vai nātra saṃśayaḥ // BrP_40.137 //",
  "GP11brahmppu:6187": "{lomaharṣaṇa uvāca: }",
  "GP11brahmppu:6188": "śrutvaivaṃ vai muniśreṣṭhāḥ kathāṃ pāpapraṇāśinīm /",
  "GP11brahmppu:6189": "rudrakrodhodbhavāṃ puṇyāṃ vyāsasya vadato dvijāḥ // BrP_41.1 //",
  "GP11brahmppu:6190": "pārvatyāś ca tathā roṣaṃ krodhaṃ śaṃbhoś ca duḥsaham /",
  "GP11brahmppu:6191": "utpattiṃ vīrabhadrasya bhadrakālyāś ca saṃbhavam // BrP_41.2 //",
  "GP11brahmppu:6192": "dakṣayajñavināśaṃ ca vīryaṃ śaṃbhos tathādbhutam /",
  "GP11brahmppu:6193": "punaḥ prasādaṃ devasya dakṣasya sumahātmanaḥ // BrP_41.3 //",
  "GP11brahmppu:6194": "yajñabhāgaṃ ca rudrasya dakṣasya ca phalaṃ kratoḥ /",
  "GP11brahmppu:6195": "hṛṣṭā babhūvuḥ saṃprītā vismitāś ca punaḥ punaḥ // BrP_41.4 //",
  "GP11brahmppu:6196": "papracchuś ca punar vyāsaṃ kathāśeṣaṃ tathā dvijāḥ /",
  "GP11brahmppu:6197": "pṛṣṭaḥ provāca tān vyāsaḥ kṣetram ekāmrakaṃ punaḥ // BrP_41.5 //",
  "GP11brahmppu:6198": "{vyāsa uvāca: }",
  "GP11brahmppu:6199": "brahmaproktāṃ kathāṃ puṇyāṃ śrutvā tu ṛṣipuṃgavāḥ /",
  "GP11brahmppu:6200": "praśaśaṃsus tadā hṛṣṭā romāñcitatanūruhāḥ // BrP_41.6 //",
  "GP11brahmppu:6201": "{ṛṣaya ūcuḥ: }",
  "GP11brahmppu:6202": "aho devasya māhātmyaṃ tvayā śaṃbhoḥ prakīrtitam /",
  "GP11brahmppu:6203": "dakṣasya ca suraśreṣṭha yajñavidhvaṃsanaṃ tathā // BrP_41.7 //",
  "GP11brahmppu:6204": "ekāmrakaṃ kṣetravaraṃ vaktum arhasi sāṃpratam /",
  "GP11brahmppu:6205": "śrotum icchāmahe brahman paraṃ kautūhalaṃ hi naḥ // BrP_41.8 //",
  "GP11brahmppu:6206": "{vyāsa uvāca: }",
  "GP11brahmppu:6207": "teṣāṃ tad vacanaṃ śrutvā lokanāthaś caturmukhaḥ /",
  "GP11brahmppu:6208": "provāca śaṃbhos tat kṣetraṃ bhūtale duṣkṛtacchadam // BrP_41.9 //",
  "GP11brahmppu:6209": "{brahmovāca: }",
  "GP11brahmppu:6210": "śṛṇudhvaṃ muniśārdūlāḥ pravakṣyāmi samāsataḥ /",
  "GP11brahmppu:6211": "sarvapāpaharaṃ puṇyaṃ kṣetraṃ paramadurlabham // BrP_41.10 //",
  "GP11brahmppu:6212": "liṅgakoṭisamāyuktaṃ vārāṇasīsamaṃ śubham /",
  "GP11brahmppu:6213": "ekāmraketi vikhyātaṃ tīrthāṣṭakasamanvitam // BrP_41.11 //",
  "GP11brahmppu:6214": "ekāmravṛkṣas tatrāsīt purā kalpe dvijottamāḥ /",
  "GP11brahmppu:6215": "nāmnā tasyaiva tat kṣetram ekāmrakam iti śrutam // BrP_41.12 //",
  "GP11brahmppu:6216": "hṛṣṭapuṣṭajanākīrṇaṃ naranārīsamanvitam /",
  "GP11brahmppu:6217": "vidvāṃsagaṇa bhūyiṣṭhaṃ dhanadhānyādisaṃyutam // BrP_41.13 //",
  "GP11brahmppu:6218": "gṛhagopurasaṃbādhaṃ trikacādvārabhūṣitam /",
  "GP11brahmppu:6219": "nānāvaṇiksamākīrṇaṃ nānāratnopaśobhitam // BrP_41.14 //",
  "GP11brahmppu:6220": "purāṭṭālakasaṃyuktaṃ rathibhiḥ samalaṃkṛtam /",
  "GP11brahmppu:6221": "rājahaṃsanibhaiḥ śubhraiḥ prāsādair upaśobhitam // BrP_41.15 //",
  "GP11brahmppu:6222": "mārgagadvārasaṃyuktaṃ sitaprākāraśobhitam /",
  "GP11brahmppu:6223": "rakṣitaṃ śastrasaṃghaiś ca parikhābhir alaṃkṛtam // BrP_41.16 //",
  "GP11brahmppu:6224": "sitaraktais tathā pītaiḥ kṛṣṇaśyāmaiś ca varṇakaiḥ /",
  "GP11brahmppu:6225": "samīraṇoddhatābhiś ca patākābhir alaṃkṛtam // BrP_41.17 //",
  "GP11brahmppu:6226": "nityotsavapramuditaṃ nānāvāditranisvanaiḥ /",
  "GP11brahmppu:6227": "vīṇāveṇumṛdaṅgaiś ca kṣepaṇībhir alaṃkṛtam // BrP_41.18 //",
  "GP11brahmppu:6228": "devatāyatanair divyaiḥ prākārodyānamaṇḍitaiḥ /",
  "GP11brahmppu:6229": "pūjāvicitraracitaiḥ sarvatra samalaṃkṛtam // BrP_41.19 //",
  "GP11brahmppu:6230": "striyaḥ pramuditās tatra dṛśyante tanumadhyamāḥ /",
  "GP11brahmppu:6231": "hārair alaṃkṛtagrīvāḥ padmapattrāyatekṣaṇāḥ // BrP_41.20 //",
  "GP11brahmppu:6232": "pīnonnatakucāḥ śyāmāḥ pūrṇacandranibhānanāḥ /",
  "GP11brahmppu:6233": "sthirālakāḥ sukapolāḥ kāñcīnūpuranāditāḥ // BrP_41.21 //",
  "GP11brahmppu:6234": "sukeśyaś cārujaghanāḥ karṇāntāyatalocanāḥ /",
  "GP11brahmppu:6235": "sarvalakṣaṇasaṃpannāḥ sarvābharaṇabhūṣitāḥ // BrP_41.22 //",
  "GP11brahmppu:6236": "divyavastradharāḥ śubhrāḥ kāścit kāñcanasaṃnibhāḥ /",
  "GP11brahmppu:6237": "haṃsavāraṇagāminyaḥ kucabhārāvanāmitāḥ // BrP_41.23 //",
  "GP11brahmppu:6238": "divyagandhānuliptāṅgāḥ karṇābharaṇabhūṣitāḥ /",
  "GP11brahmppu:6239": "madālasāś ca suśroṇyo nityaṃ prahasitānanāḥ // BrP_41.24 //",
  "GP11brahmppu:6240": "īṣadvispaṣṭadaśanā bimbauṣṭhā madhurasvarāḥ /",
  "GP11brahmppu:6241": "tāmbūlarañjitamukhā vidagdhāḥ priyadarśanāḥ // BrP_41.25 //",
  "GP11brahmppu:6242": "subhagāḥ priyavādinyo nityaṃ yauvanagarvitāḥ /",
  "GP11brahmppu:6243": "divyavastradharāḥ sarvāḥ sadā cāritramaṇḍitāḥ // BrP_41.26 //",
  "GP11brahmppu:6244": "krīḍanti tāḥ sadā tatra striyaś cāpsarasopamāḥ /",
  "GP11brahmppu:6245": "sve sve gṛhe pramuditā divā rātrau varānanāḥ // BrP_41.27 //",
  "GP11brahmppu:6246": "puruṣās tatra dṛśyante rūpayauvanagarvitāḥ /",
  "GP11brahmppu:6247": "sarvalakṣaṇasaṃpannāḥ sumṛṣṭamaṇikuṇḍalāḥ // BrP_41.28 //",
  "GP11brahmppu:6248": "brāhmaṇāḥ kṣatriyā vaiśyāḥ śūdrāś ca munisattamāḥ /",
  "GP11brahmppu:6249": "svadharmaniratās tatra nivasanti sudhārmikāḥ // BrP_41.29 //",
  "GP11brahmppu:6250": "anyāś ca tatra tiṣṭhanti vāramukhyāḥ sulocanāḥ /",
  "GP11brahmppu:6251": "ghṛtācīmenakātulyās tathā samatilottamāḥ // BrP_41.30 //",
  "GP11brahmppu:6252": "urvaśīsadṛśāś caiva vipracittinibhās tathā /",
  "GP11brahmppu:6253": "viśvācīsahajanyābhāḥ pramlocāsadṛśās tathā // BrP_41.31 //",
  "GP11brahmppu:6254": "sarvās tāḥ priyavādinyaḥ sarvā vihasitānanāḥ /",
  "GP11brahmppu:6255": "kalākauśalasaṃyuktāḥ sarvās tā guṇasaṃyutāḥ // BrP_41.32 //",
  "GP11brahmppu:6256": "evaṃ paṇyastriyas tatra nṛtyagītaviśāradāḥ /",
  "GP11brahmppu:6257": "nivasanti muniśreṣṭhāḥ sarvastrīguṇagarvitāḥ // BrP_41.33 //",
  "GP11brahmppu:6258": "prekṣaṇālāpakuśalāḥ sundaryaḥ priyadarśanāḥ /",
  "GP11brahmppu:6259": "na rūpahīnā durvṛttā na paradrohakārikāḥ // BrP_41.34 //",
  "GP11brahmppu:6260": "yāsāṃ kaṭākṣapātena mohaṃ gacchanti mānavāḥ /",
  "GP11brahmppu:6261": "na tatra nirdhanāḥ santi na mūrkhā na paradviṣaḥ // BrP_41.35 //",
  "GP11brahmppu:6262": "na rogiṇo na malinā na kadaryā na māyinaḥ /",
  "GP11brahmppu:6263": "na rūpahīnā durvṛttā na paradrohakāriṇaḥ // BrP_41.36 //",
  "GP11brahmppu:6264": "tiṣṭhanti mānavās tatra kṣetre jagati viśrute /",
  "GP11brahmppu:6265": "sarvatra sukhasaṃcāraṃ sarvasattvasukhāvaham // BrP_41.37 //",
  "GP11brahmppu:6266": "nānājanasamākīrṇaṃ sarvasasyasamanvitam /",
  "GP11brahmppu:6267": "karṇikāraiś ca panasaiś campakair nāgakesaraiḥ // BrP_41.38 //",
  "GP11brahmppu:6268": "pāṭalāśokabakulaiḥ kapitthair bahulair dhavaiḥ /",
  "GP11brahmppu:6269": "cūtanimbakadambaiś ca tathānyaiḥ puṣpajātibhiḥ // BrP_41.39 //",
  "GP11brahmppu:6270": "nīpakair dhavakhadirair latābhiś ca virājitam /",
  "GP11brahmppu:6271": "śālais tālais tamālaiś ca nārikelaiḥ śubhāñjanaiḥ // BrP_41.40 //",
  "GP11brahmppu:6272": "arjunaiḥ samaparṇaiś ca kovidāraiḥ sapippalaiḥ /",
  "GP11brahmppu:6273": "lakucaiḥ saralair lodhrair hintālair devadārubhiḥ // BrP_41.41 //",
  "GP11brahmppu:6274": "palāśair mucukundaiś ca pārijātaiḥ sakubjakaiḥ /",
  "GP11brahmppu:6275": "kadalīvanakhaṇḍaiś ca jambūpūgaphalais tathā // BrP_41.42 //",
  "GP11brahmppu:6276": "ketakīkaravīraiś ca atimuktaiś ca kiṃśukaiḥ /",
  "GP11brahmppu:6277": "mandārakundapuṣpaiś ca tathānyaiḥ puṣpajātibhiḥ // BrP_41.43 //",
  "GP11brahmppu:6278": "nānāpakṣirutaiḥ sevyair udyānair nandanopamaiḥ /",
  "GP11brahmppu:6279": "phalabhārānatair vṛkṣaiḥ sarvartukusumotkaraiḥ // BrP_41.44 //",
  "GP11brahmppu:6280": "cakoraiḥ śatapattraiś ca bhṛṅgarājaiś ca kokilaiḥ /",
  "GP11brahmppu:6281": "kalaviṅkair mayūraiś ca priyaputraiḥ śukais tathā // BrP_41.45 //",
  "GP11brahmppu:6282": "jīvaṃjīvakahārītaiś cātakair vanaveṣṭitaiḥ /",
  "GP11brahmppu:6283": "nānāpakṣigaṇaiś cānyaiḥ kūjadbhir madhurasvaraiḥ // BrP_41.46 //",
  "GP11brahmppu:6284": "dīrghikābhis taḍāgaiś ca puṣkariṇībhiś ca vāpibhiḥ /",
  "GP11brahmppu:6285": "nānājalāśayaiś cānyaiḥ padminīkhaṇḍamaṇḍitaiḥ // BrP_41.47 //",
  "GP11brahmppu:6286": "kumudaiḥ puṇḍarīkaiś ca tathā nīlotpalaiḥ śubhaiḥ /",
  "GP11brahmppu:6287": "kādambaiś cakravākaiś ca tathaiva jalakukkuṭaiḥ // BrP_41.48 //",
  "GP11brahmppu:6288": "kāraṇḍavaiḥ plavair haṃsais tathānyair jalacāribhiḥ /",
  "GP11brahmppu:6289": "evaṃ nānāvidhair vṛkṣaiḥ puṣpair nānāvidhair varaiḥ // BrP_41.49 //",
  "GP11brahmppu:6290": "nānājalāśayaiḥ puṇyaiḥ śobhitaṃ tat samantataḥ /",
  "GP11brahmppu:6291": "āste tatra svayaṃ devaḥ kṛttivāsā vṛṣadhvajaḥ // BrP_41.50 //",
  "GP11brahmppu:6292": "hitāya sarvalokasya bhuktimuktipradaḥ śivaḥ /",
  "GP11brahmppu:6293": "pṛthivyāṃ yāni tīrthāni saritaś ca sarāṃsi ca // BrP_41.51 //",
  "GP11brahmppu:6294": "puṣkariṇyas taḍāgāni vāpyaḥ kūpāś ca sāgarāḥ /",
  "GP11brahmppu:6295": "tebhyaḥ pūrvaṃ samāhṛtya jalabindūn pṛthak pṛthak // BrP_41.52 //",
  "GP11brahmppu:6296": "sarvalokahitārthāya rudraḥ sarvasuraiḥ saha /",
  "GP11brahmppu:6297": "tīrthaṃ bindusaro nāma tasmin kṣetre dvijottamāḥ // BrP_41.53 //",
  "GP11brahmppu:6298": "cakāra ṛṣibhiḥ sārdhaṃ tena bindusaraḥ smṛtam /",
  "GP11brahmppu:6299": "aṣṭamyāṃ bahule pakṣe mārgaśīrṣe dvijottamāḥ // BrP_41.54 //",
  "GP11brahmppu:6300": "yas tatra yātrāṃ kurute viṣuve vijitendriyaḥ /",
  "GP11brahmppu:6301": "vidhivad bindusarasi snātvā śraddhāsamanvitaḥ // BrP_41.55 //",
  "GP11brahmppu:6302": "devān ṛṣīn manuṣyāṃś ca pitṝn saṃtarpya vāgyataḥ /",
  "GP11brahmppu:6303": "tilodakena vidhinā nāmagotravidhānavit // BrP_41.56 //",
  "GP11brahmppu:6304": "snātvaivaṃ vidhivat tatra so 'śvamedhaphalaṃ labhet /",
  "GP11brahmppu:6305": "grahoparāge viṣuve saṃkrāntyām ayane tathā // BrP_41.57 //",
  "GP11brahmppu:6306": "yugādiṣu ṣaḍaśītyāṃ tathānyatra śubhe tithau /",
  "GP11brahmppu:6307": "ye tatra dānaṃ viprebhyaḥ prayacchanti dhanādikam // BrP_41.58 //",
  "GP11brahmppu:6308": "anyatīrthāc chataguṇaṃ phalaṃ te prāpnuvanti vai /",
  "GP11brahmppu:6309": "piṇḍaṃ ye saṃprayacchanti pitṛbhyaḥ sarasas taṭe // BrP_41.59 //",
  "GP11brahmppu:6310": "pitṝṇām akṣayāṃ tṛptiṃ te kurvanti na saṃśayaḥ /",
  "GP11brahmppu:6311": "tataḥ śaṃbhor gṛhaṃ gatvā vāgyataḥ saṃyatendriyaḥ // BrP_41.60 //",
  "GP11brahmppu:6312": "praviśya pūjayec charvaṃ kṛtvā taṃ triḥ pradakṣiṇam /",
  "GP11brahmppu:6313": "ghṛtakṣīrādibhiḥ snānaṃ kārayitvā bhavaṃ śuciḥ // BrP_41.61 //",
  "GP11brahmppu:6314": "candanena sugandhena vilipya kuṅkumena ca /",
  "GP11brahmppu:6315": "tataḥ saṃpūjayed devaṃ candramaulim umāpatim // BrP_41.62 //",
  "GP11brahmppu:6316": "puṣpair nānāvidhair medhyair bilvārkakamalādibhiḥ /",
  "GP11brahmppu:6317": "āgamoktena mantreṇa vedoktena ca śaṃkaram // BrP_41.63 //",
  "GP11brahmppu:6318": "adīkṣitas tu nāmnaiva mūlamantreṇa cārcayet /",
  "GP11brahmppu:6319": "evaṃ saṃpūjya taṃ devaṃ gandhapuṣpānurāgibhiḥ // BrP_41.64 //",
  "GP11brahmppu:6320": "dhūpadīpaiś ca naivedyair upahārais tathā stavaiḥ /",
  "GP11brahmppu:6321": "daṇḍavatpraṇipātaiś ca gītair vādyair manoharaiḥ // BrP_41.65 //",
  "GP11brahmppu:6322": "nṛtyajapyanamaskārair jayaśabdaiḥ pradakṣiṇaiḥ /",
  "GP11brahmppu:6323": "evaṃ saṃpūjya vidhivad devadevam umāpatim // BrP_41.66 //",
  "GP11brahmppu:6324": "sarvapāpavinirmukto rūpayauvanagarvitaḥ /",
  "GP11brahmppu:6325": "kulaikaviṃśam uddhṛtya divyābharaṇabhūṣitāḥ // BrP_41.67 //",
  "GP11brahmppu:6326": "sauvarṇena vimānena kiṅkiṇījālamālinā /",
  "GP11brahmppu:6327": "upagīyamāno gandharvair apsarobhir alaṃkṛtaḥ // BrP_41.68 //",
  "GP11brahmppu:6328": "uddyotayan diśaḥ sarvāḥ śivalokaṃ sa gacchati /",
  "GP11brahmppu:6329": "bhuktvā tatra sukhaṃ viprā manasaḥ prītidāyakam // BrP_41.69 //",
  "GP11brahmppu:6330": "tallokavāsibhiḥ sārdhaṃ yāvad ābhūtasaṃplavam /",
  "GP11brahmppu:6331": "tatas tasmād ihāyātaḥ pṛthivyāṃ puṇyasaṃkṣaye // BrP_41.70 //",
  "GP11brahmppu:6332": "jāyate yogināṃ gehe caturvedī dvijottamāḥ /",
  "GP11brahmppu:6333": "yogaṃ pāśupataṃ prāpya tato mokṣam avāpnuyāt // BrP_41.71 //",
  "GP11brahmppu:6334": "śayanotthāpane caiva saṃkrāntyām ayane tathā /",
  "GP11brahmppu:6335": "aśokākhyāṃ tathāṣṭamyāṃ pavitrāropaṇe tathā // BrP_41.72 //",
  "GP11brahmppu:6336": "ye ca paśyanti taṃ devaṃ kṛttivāsasam uttamam /",
  "GP11brahmppu:6337": "vimānenārkavarṇena śivalokaṃ vrajanti te // BrP_41.73 //",
  "GP11brahmppu:6338": "sarvakāle 'pi taṃ devaṃ ye paśyanti sumedhasaḥ /",
  "GP11brahmppu:6339": "te 'pi pāpavinirmuktāḥ śivalokaṃ vrajanti vai // BrP_41.74 //",
  "GP11brahmppu:6340": "devasya paścime pūrve dakṣiṇe cottare tathā /",
  "GP11brahmppu:6341": "yojanadvitayaṃ sārdhaṃ kṣetraṃ tad bhuktimuktidam // BrP_41.75 //",
  "GP11brahmppu:6342": "tasmin kṣetravare liṅgaṃ bhāskareśvarasaṃjñitam /",
  "GP11brahmppu:6343": "paśyanti ye tu taṃ devaṃ snātvā kuṇḍe maheśvaram // BrP_41.76 //",
  "GP11brahmppu:6344": "ādityenārcitaṃ pūrvaṃ devadevaṃ trilocanam /",
  "GP11brahmppu:6345": "sarvapāpavinirmuktā vimānavaram āsthitāḥ // BrP_41.77 //",
  "GP11brahmppu:6346": "upagīyamānā gandharvaiḥ śivalokaṃ vrajanti te /",
  "GP11brahmppu:6347": "tiṣṭhanti tatra muditāḥ kalpam ekaṃ dvijottamāḥ // BrP_41.78 //",
  "GP11brahmppu:6348": "bhuktvā tu vipulān bhogāñ śivaloke manoramān /",
  "GP11brahmppu:6349": "puṇyakṣayād ihāyātā jāyante pravare kule // BrP_41.79 //",
  "GP11brahmppu:6350": "athavā yogināṃ gehe vedavedāṅgapāragāḥ /",
  "GP11brahmppu:6351": "utpadyante dvijavarāḥ sarvabhūtahite ratāḥ // BrP_41.80 //",
  "GP11brahmppu:6352": "mokṣaśāstrārthakuśalāḥ sarvatra samabuddhayaḥ /",
  "GP11brahmppu:6353": "yogaṃ śaṃbhor varaṃ prāpya tato mokṣaṃ vrajanti te // BrP_41.81 //",
  "GP11brahmppu:6354": "tasmin kṣetravare puṇye liṅgaṃ yad dṛśyate dvijāḥ /",
  "GP11brahmppu:6355": "pūjyāpūjyaṃ ca sarvatra vane rathyāntare 'pi vā // BrP_41.82 //",
  "GP11brahmppu:6356": "catuṣpathe śmaśāne vā yatra kutra ca tiṣṭhati /",
  "GP11brahmppu:6357": "dṛṣṭvā tal liṅgam avyagraḥ śraddhayā susamāhitaḥ // BrP_41.83 //",
  "GP11brahmppu:6358": "snāpayitvā tu taṃ bhaktyā gandhaiḥ puṣpair manoharaiḥ /",
  "GP11brahmppu:6359": "dhūpair dīpaiḥ sanaivedyair namaskārais tathā stavaiḥ // BrP_41.84 //",
  "GP11brahmppu:6360": "daṇḍavatpraṇipātaiś ca nṛtyagītādibhis tathā /",
  "GP11brahmppu:6361": "saṃpūjyaivaṃ vidhānena śivalokaṃ vrajen naraḥ // BrP_41.85 //",
  "GP11brahmppu:6362": "nārī vā dvijaśārdūlāḥ saṃpūjya śraddhayānvitā /",
  "GP11brahmppu:6363": "pūrvoktaṃ phalam āpnoti nātra kāryā vicāraṇā // BrP_41.86 //",
  "GP11brahmppu:6364": "kaḥ śaknoti guṇān vaktuṃ samagrān munisattamāḥ /",
  "GP11brahmppu:6365": "tasya kṣetravarasyātha ṛte devān maheśvarāt // BrP_41.87 //",
  "GP11brahmppu:6366": "tasmin kṣetrottame gatvā śraddhayāśraddhayāpi vā /",
  "GP11brahmppu:6367": "mādhavādiṣu māseṣu naro vā yadi vāṅganā // BrP_41.88 //",
  "GP11brahmppu:6368": "yasmin yasmiṃs tithau viprāḥ snātvā bindusarombhasi /",
  "GP11brahmppu:6369": "paśyed devaṃ virūpākṣaṃ devīṃ ca varadāṃ śivām // BrP_41.89 //",
  "GP11brahmppu:6370": "gaṇaṃ caṇḍaṃ kārttikeyaṃ gaṇeśaṃ vṛṣabhaṃ tathā /",
  "GP11brahmppu:6371": "kalpadrumaṃ ca sāvitrīṃ śivalokaṃ sa gacchati // BrP_41.90 //",
  "GP11brahmppu:6372": "snātvā ca kāpile tīrthe vidhivat pāpanāśane /",
  "GP11brahmppu:6373": "prāpnoty abhimatān kāmāñ śivalokaṃ sa gacchati // BrP_41.91 //",
  "GP11brahmppu:6374": "yaḥ stambhyaṃ tatra vidhivat karoti niyatendriyaḥ /",
  "GP11brahmppu:6375": "kulaikaviṃśam uddhṛtya śivalokaṃ sa gacchati // BrP_41.92 //",
  "GP11brahmppu:6376": "ekāmrake śivakṣetre vārāṇasīsame śubhe /",
  "GP11brahmppu:6377": "snānaṃ karoti yas tatra mokṣaṃ sa labhate dhruvam // BrP_41.93 //",
  "GP11brahmppu:6378": "{brahmovāca: }",
  "GP11brahmppu:6379": "viraje virajā mātā brahmāṇī saṃpratiṣṭhitā /",
  "GP11brahmppu:6380": "yasyāḥ saṃdarśanān martyaḥ punāty āsaptamaṃ kulam // BrP_42.1 //",
  "GP11brahmppu:6381": "sakṛd dṛṣṭvā tu tāṃ devīṃ bhaktyāpūjya praṇamya ca /",
  "GP11brahmppu:6382": "naraḥ svavaṃśam uddhṛtya mama lokaṃ sa gacchati // BrP_42.2 //",
  "GP11brahmppu:6383": "anyāś ca tatra tiṣṭhanti viraje lokamātaraḥ /",
  "GP11brahmppu:6384": "sarvapāpaharā devyo varadā bhaktivatsalāḥ // BrP_42.3 //",
  "GP11brahmppu:6385": "āste vaitaraṇī tatra sarvapāpaharā nadī /",
  "GP11brahmppu:6386": "yasyāṃ snātvā naraśreṣṭhaḥ sarvapāpaiḥ pramucyate // BrP_42.4 //",
  "GP11brahmppu:6387": "āste svayaṃbhūs tatraiva kroḍarūpī hariḥ svayam /",
  "GP11brahmppu:6388": "dṛṣṭvā praṇamya taṃ bhaktyā paraṃ viṣṇuṃ vrajanti te // BrP_42.5 //",
  "GP11brahmppu:6389": "kāpile gograhe some tīrthe cālābusaṃjñite /",
  "GP11brahmppu:6390": "mṛtyuṃjaye kroḍatīrthe vāsuke siddhakeśvare // BrP_42.6 //",
  "GP11brahmppu:6391": "tīrtheṣv eteṣu matimān viraje saṃyatendriyaḥ /",
  "GP11brahmppu:6392": "gatvāṣṭatīrthaṃ vidhivat snātvā devān praṇamya ca // BrP_42.7 //",
  "GP11brahmppu:6393": "sarvapāpavinirmukto vimānavaram āsthitaḥ /",
  "GP11brahmppu:6394": "upagīyamāno gandharvair mama loke mahīyate // BrP_42.8 //",
  "GP11brahmppu:6395": "viraje yo mama kṣetre piṇḍadānaṃ karoti vai /",
  "GP11brahmppu:6396": "sa karoty akṣayāṃ tṛptiṃ pitṝṇāṃ nātra saṃśayaḥ // BrP_42.9 //",
  "GP11brahmppu:6397": "mama kṣetre muniśreṣṭhā viraje ye kalevaram /",
  "GP11brahmppu:6398": "parityajanti puruṣās te mokṣaṃ prāpnuvanti vai // BrP_42.10 //",
  "GP11brahmppu:6399": "snātvā yaḥ sāgare martyo dṛṣṭvā ca kapilaṃ harim /",
  "GP11brahmppu:6400": "paśyed devīṃ ca vārāhīṃ sa yāti tridaśālayam // BrP_42.11 //",
  "GP11brahmppu:6401": "santi cānyāni tīrthāni puṇyāny āyatanāni ca /",
  "GP11brahmppu:6402": "tatkāle tu muniśreṣṭhā veditavyāni tāni vai // BrP_42.12 //",
  "GP11brahmppu:6403": "samudrasyottare tīre tasmin deśe dvijottamāḥ /",
  "GP11brahmppu:6404": "āste guhyaṃ paraṃ kṣetraṃ muktidaṃ pāpanāśanam // BrP_42.13 //",
  "GP11brahmppu:6405": "sarvatra vālukākīrṇaṃ pavitraṃ sarvakāmadam /",
  "GP11brahmppu:6406": "daśayojanavistīrṇaṃ kṣetraṃ paramadurlabham // BrP_42.14 //",
  "GP11brahmppu:6407": "aśokārjunapuṃnāgair bakulaiḥ saraladrumaiḥ /",
  "GP11brahmppu:6408": "panasair nārikelaiś ca śālais tālaiḥ kapitthakaiḥ // BrP_42.15 //",
  "GP11brahmppu:6409": "campakaiḥ karṇikāraiś ca cūtabilvaiḥ sapāṭalaiḥ /",
  "GP11brahmppu:6410": "kadambaiḥ kovidāraiś ca lakucair nāgakesaraiḥ // BrP_42.16 //",
  "GP11brahmppu:6411": "prācīnāmalakair lodhrair nāraṅgair dhavakhādiraiḥ /",
  "GP11brahmppu:6412": "sarjabhūrjāśvakarṇaiś ca tamālair devadārubhiḥ // BrP_42.17 //",
  "GP11brahmppu:6413": "mandāraiḥ pārijātaiś ca nyagrodhāgurucandanaiḥ /",
  "GP11brahmppu:6414": "kharjūrāmrātakaiḥ siddhair mucukundaiḥ sakiṃśukaiḥ // BrP_42.18 //",
  "GP11brahmppu:6415": "aśvatthaiḥ saptaparṇaiś ca madhudhāraśubhāñjanaiḥ /",
  "GP11brahmppu:6416": "śiṃśapāmalakair nīpair nimbatinduvibhītakaiḥ // BrP_42.19 //",
  "GP11brahmppu:6417": "sarvartuphalagandhāḍhyaiḥ sarvartukusumojjvalaiḥ /",
  "GP11brahmppu:6418": "manohlādakaraiḥ śubhrair nānāvihaganāditaiḥ // BrP_42.20 //",
  "GP11brahmppu:6419": "śrotraramyaiḥ sumadhurair balanirmadaneritaiḥ /",
  "GP11brahmppu:6420": "manasaḥ prītijanakaiḥ śabdaiḥ khagamukheritaiḥ // BrP_42.21 //",
  "GP11brahmppu:6421": "cakoraiḥ śatapattraiś ca bhṛṅgarājais tathā śukaiḥ /",
  "GP11brahmppu:6422": "kokilaiḥ kalaviṅkaiś ca hārītair jīvajīvakaiḥ // BrP_42.22 //",
  "GP11brahmppu:6423": "priyaputraiś cātakaiś ca tathānyair madhurasvaraiḥ /",
  "GP11brahmppu:6424": "śrotraramyaiḥ priyakaraiḥ kūjadbhiś cārvadhiṣṭhitaiḥ // BrP_42.23 //",
  "GP11brahmppu:6425": "ketakīvanakhaṇḍaiś ca atimuktaiḥ sakubjakaiḥ /",
  "GP11brahmppu:6426": "mālatīkundabāṇaiś ca karavīraiḥ sitetaraiḥ // BrP_42.24 //",
  "GP11brahmppu:6427": "jambīrakaruṇāṅkolair dāḍimair bījapūrakaiḥ /",
  "GP11brahmppu:6428": "mātuluṅgaiḥ pūgaphalair hintālaiḥ kadalīvanaiḥ // BrP_42.25 //",
  "GP11brahmppu:6429": "anyaiś ca vividhair vṛkṣaiḥ puṣpaiś cānyair manoharaiḥ /",
  "GP11brahmppu:6430": "latāvitānagulmaiś ca vividhaiś ca jalāśayaiḥ // BrP_42.26 //",
  "GP11brahmppu:6431": "dīrghikābhis taḍāgaiś ca puṣkariṇībhiś ca vāpibhiḥ /",
  "GP11brahmppu:6432": "nānājalāśayaiḥ puṇyaiḥ padminīkhaṇḍamaṇḍitaiḥ // BrP_42.27 //",
  "GP11brahmppu:6433": "sarāṃsi ca manojñāni prasannasalilāni ca /",
  "GP11brahmppu:6434": "kumudaiḥ puṇḍarīkaiś ca tathā nīlotpalaiḥ śubhaiḥ // BrP_42.28 //",
  "GP11brahmppu:6435": "kahlāraiḥ kamalaiś cāpi ācitāni samantataḥ /",
  "GP11brahmppu:6436": "kādambaiś cakravākaiś ca tathaiva jalakukkuṭaiḥ // BrP_42.29 //",
  "GP11brahmppu:6437": "kāraṇḍavaiḥ plavair haṃsaiḥ kūrmair matsyaiś ca madgubhiḥ /",
  "GP11brahmppu:6438": "dātyūhasārasākīrṇaiḥ koyaṣṭibakaśobhitaiḥ // BrP_42.30 //",
  "GP11brahmppu:6439": "etaiś cānyaiś ca kūjadbhiḥ samantāj jalacāribhiḥ /",
  "GP11brahmppu:6440": "khagair jalacaraiś cānyaiḥ kusumaiś ca jalodbhavaiḥ // BrP_42.31 //",
  "GP11brahmppu:6441": "evaṃ nānāvidhair vṛkṣaiḥ puṣpaiḥ sthalajalodbhavaiḥ /",
  "GP11brahmppu:6442": "brahmacārigṛhasthaiś ca vānaprasthaiś ca bhikṣubhiḥ // BrP_42.32 //",
  "GP11brahmppu:6443": "svadharmaniratair varṇais tathānyaiḥ samalaṃkṛtam /",
  "GP11brahmppu:6444": "hṛṣṭapuṣṭajanākīrṇaṃ naranārīsamākulam // BrP_42.33 //",
  "GP11brahmppu:6445": "aśeṣavidyānilayaṃ sarvadharmaguṇākaram /",
  "GP11brahmppu:6446": "evaṃ sarvaguṇopetaṃ kṣetraṃ paramadurlabham // BrP_42.34 //",
  "GP11brahmppu:6447": "āste tatra muniśreṣṭhā vikhyātaḥ puruṣottamaḥ /",
  "GP11brahmppu:6448": "yāvad utkalamaryādā dik krameṇa prakīrtitā // BrP_42.35 //",
  "GP11brahmppu:6449": "tāvat kṛṣṇaprasādena deśaḥ puṇyatamo hi saḥ /",
  "GP11brahmppu:6450": "yatra tiṣṭhati viśvātmā deśe sa puruṣottamaḥ // BrP_42.36 //",
  "GP11brahmppu:6451": "jagadvyāpī jagannāthas tatra sarvaṃ pratiṣṭhitam /",
  "GP11brahmppu:6452": "ahaṃ rudraś ca śakraś ca devāś cāgnipurogamāḥ // BrP_42.37 //",
  "GP11brahmppu:6453": "nivasāmo muniśreṣṭhās tasmin deśe sadā vayam /",
  "GP11brahmppu:6454": "gandharvāpsarasaḥ sarvāḥ pitaro devamānuṣāḥ // BrP_42.38 //",
  "GP11brahmppu:6455": "yakṣā vidyādharāḥ siddhā munayaḥ saṃśitavratāḥ /",
  "GP11brahmppu:6456": "ṛṣayo vālakhilyāś ca kaśyapādyāḥ prajeśvarāḥ // BrP_42.39 //",
  "GP11brahmppu:6457": "suparṇāḥ kiṃnarā nāgās tathānye svargavāsinaḥ /",
  "GP11brahmppu:6458": "sāṅgāś ca caturo vedāḥ śāstrāṇi vividhāni ca // BrP_42.40 //",
  "GP11brahmppu:6459": "itihāsapurāṇāni yajñāś ca varadakṣiṇāḥ /",
  "GP11brahmppu:6460": "nadyaś ca vividhāḥ puṇyās tīrthāny āyatanāni ca // BrP_42.41 //",
  "GP11brahmppu:6461": "sāgarāś ca tathā śailās tasmin deśe vyavasthitāḥ /",
  "GP11brahmppu:6462": "evaṃ puṇyatame deśe devarṣipitṛsevite // BrP_42.42 //",
  "GP11brahmppu:6463": "sarvopabhogasahite vāsaḥ kasya na rocate /",
  "GP11brahmppu:6464": "śreṣṭhatvaṃ kasya deśasya kiṃ cānyad adhikaṃ tataḥ // BrP_42.43 //",
  "GP11brahmppu:6465": "āste yatra svayaṃ devo muktidaḥ puruṣottamaḥ /",
  "GP11brahmppu:6466": "dhanyās te vibudhaprakhyā ye vasanty utkale narāḥ // BrP_42.44 //",
  "GP11brahmppu:6467": "tīrtharājajale snātvā paśyanti puruṣottamam /",
  "GP11brahmppu:6468": "svarge vasanti te martyā na te yānti yamālaye // BrP_42.45 //",
  "GP11brahmppu:6469": "ye vasanty utkale kṣetre puṇye śrīpuruṣottame /",
  "GP11brahmppu:6470": "saphalaṃ jīvitaṃ teṣām utkalānāṃ sumedhasām // BrP_42.46 //",
  "GP11brahmppu:6471": "ye paśyanti suraśreṣṭhaṃ prasannāyatalocanam /",
  "GP11brahmppu:6472": "cārubhrūkeśamukuṭaṃ cārukarṇāvataṃsakam // BrP_42.47 //",
  "GP11brahmppu:6473": "cārusmitaṃ cārudantaṃ cārukuṇḍalamaṇḍitam /",
  "GP11brahmppu:6474": "sunāsaṃ sukapolaṃ ca sulalāṭaṃ sulakṣaṇam // BrP_42.48 //",
  "GP11brahmppu:6475": "trailokyānandajananaṃ kṛṣṇasya mukhapaṅkajam //* BrP_42.49 //",
  "GP11brahmppu:6476": "{brahmovāca: }",
  "GP11brahmppu:6477": "purā kṛtayuge viprāḥ śakratulyaparākramaḥ /",
  "GP11brahmppu:6478": "babhūva nṛpatiḥ śrīmān indradyumna iti śrutaḥ // BrP_43.1 //",
  "GP11brahmppu:6479": "satyavādī śucir dakṣaḥ sarvaśāstraviśāradaḥ /",
  "GP11brahmppu:6480": "rūpavān subhagaḥ śūro dātā bhoktā priyaṃvadaḥ // BrP_43.2 //",
  "GP11brahmppu:6481": "yaṣṭā samastayajñānāṃ brahmaṇyaḥ satyasaṃgaraḥ /",
  "GP11brahmppu:6482": "dhanurvede ca vede ca śāstre ca nipuṇaḥ kṛtī // BrP_43.3 //",
  "GP11brahmppu:6483": "vallabho naranārīṇāṃ paurṇamāsyāṃ yathā śaśī /",
  "GP11brahmppu:6484": "āditya iva duṣprekṣyaḥ śatrusaṃghabhayaṃkaraḥ // BrP_43.4 //",
  "GP11brahmppu:6485": "vaiṣṇavaḥ sattvasaṃpanno jitakrodho jitendriyaḥ /",
  "GP11brahmppu:6486": "adhyetā yogasāṃkhyānāṃ mumukṣur dharmatatparaḥ // BrP_43.5 //",
  "GP11brahmppu:6487": "evaṃ sa pālayan pṛthvīṃ rājā sarvaguṇākaraḥ /",
  "GP11brahmppu:6488": "tasya buddhiḥ samutpannā harer ārādhanaṃ prati // BrP_43.6 //",
  "GP11brahmppu:6489": "katham ārādhayiṣyāmi devadevaṃ janārdanam /",
  "GP11brahmppu:6490": "kasmin kṣetre 'thavā tīrthe nadītīre tathāśrame // BrP_43.7 //",
  "GP11brahmppu:6491": "evaṃ cintāparaḥ so 'tha nirīkṣya manasā mahīm /",
  "GP11brahmppu:6492": "ālokya sarvatīrthāni kṣetrāṇy atha purāṇy api // BrP_43.8 //",
  "GP11brahmppu:6493": "tāni sarvāṇi saṃtyajya jagāmāyatanaṃ punaḥ /",
  "GP11brahmppu:6494": "vikhyātaṃ paramaṃ kṣetraṃ muktidaṃ puruṣottamam // BrP_43.9 //",
  "GP11brahmppu:6495": "sa gatvā tat kṣetravaraṃ samṛddhabalavāhanaḥ /",
  "GP11brahmppu:6496": "ayajac cāśvamedhena vidhivad bhūridakṣiṇaḥ // BrP_43.10 //",
  "GP11brahmppu:6497": "kārayitvā mahotsedhaṃ prāsādaṃ caiva viśrutam /",
  "GP11brahmppu:6498": "tatra saṃkarṣaṇaṃ kṛṣṇaṃ subhadrāṃ sthāpya vīryavān // BrP_43.11 //",
  "GP11brahmppu:6499": "pañcatīrthaṃ ca vidhivat kṛtvā tatra mahīpatiḥ /",
  "GP11brahmppu:6500": "snānaṃ dānaṃ tapo homaṃ devatāprekṣaṇaṃ tathā // BrP_43.12 //",
  "GP11brahmppu:6501": "bhaktyā cārādhya vidhivat pratyahaṃ puruṣottamam /",
  "GP11brahmppu:6502": "prasādād devadevasya tato mokṣam avāptavān // BrP_43.13 //",
  "GP11brahmppu:6503": "mārkaṇḍeyaṃ ca kṛṣṇaṃ ca dṛṣṭvā rāmaṃ ca bho dvijāḥ /",
  "GP11brahmppu:6504": "sāgare cendradyumnākhye snātvā mokṣaṃ labhed dhruvam // BrP_43.14 //",
  "GP11brahmppu:6505": "{munaya ūcuḥ: }",
  "GP11brahmppu:6506": "kasmāt sa nṛpatiḥ pūrvam indradyumno jagatpatiḥ /",
  "GP11brahmppu:6507": "jagāma paramaṃ kṣetraṃ muktidaṃ puruṣottamam // BrP_43.15 //",
  "GP11brahmppu:6508": "gatvā tatra suraśreṣṭha kathaṃ sa nṛpasattamaḥ /",
  "GP11brahmppu:6509": "vājimedhena vidhivad iṣṭavān puruṣottamam // BrP_43.16 //",
  "GP11brahmppu:6510": "kathaṃ sa sarvaphalade kṣetre paramadurlabhe /",
  "GP11brahmppu:6511": "prāsādaṃ kārayām āsa ceṣṭaṃ trailokyaviśrutam // BrP_43.17 //",
  "GP11brahmppu:6512": "kathaṃ sa kṛṣṇaṃ rāmaṃ ca subhadrāṃ ca prajāpate /",
  "GP11brahmppu:6513": "nirmame rājaśārdūlaḥ kṣetraṃ rakṣitavān katham // BrP_43.18 //",
  "GP11brahmppu:6514": "kathaṃ tatra mahīpālaḥ prāsāde bhuvanottame /",
  "GP11brahmppu:6515": "sthāpayām āsa matimān kṛṣṇādīṃs tridaśārcitān // BrP_43.19 //",
  "GP11brahmppu:6516": "etat sarvaṃ suraśreṣṭha vistareṇa yathātatham /",
  "GP11brahmppu:6517": "vaktum arhasy aśeṣeṇa caritaṃ tasya dhīmataḥ // BrP_43.20 //",
  "GP11brahmppu:6518": "na tṛptim adhigacchāmas tava vākyāmṛtena vai /",
  "GP11brahmppu:6519": "śrotum icchāmahe brahman paraṃ kautūhalaṃ hi naḥ // BrP_43.21 //",
  "GP11brahmppu:6520": "{brahmovāca: }",
  "GP11brahmppu:6521": "sādhu sādhu dvijaśreṣṭhā yat pṛcchadhvaṃ purātanam /",
  "GP11brahmppu:6522": "sarvapāpaharaṃ puṇyaṃ bhuktimuktipradaṃ śubham // BrP_43.22 //",
  "GP11brahmppu:6523": "vakṣyāmi tasya caritaṃ yathāvṛttaṃ kṛte yuge /",
  "GP11brahmppu:6524": "śṛṇudhvaṃ muniśārdūlāḥ prayatāḥ saṃyatendriyāḥ // BrP_43.23 //",
  "GP11brahmppu:6525": "avantī nāma nagarī mālave bhuvi viśrutā /",
  "GP11brahmppu:6526": "babhūva tasya nṛpateḥ pṛthivī kakudopamā // BrP_43.24 //",
  "GP11brahmppu:6527": "hṛṣṭapuṣṭajanākīrṇā dṛḍhaprākāratoraṇā /",
  "GP11brahmppu:6528": "dṛḍhayantrārgaladvārā parikhābhir alaṃkṛtā // BrP_43.25 //",
  "GP11brahmppu:6529": "nānāvaṇiksamākīrṇā nānābhāṇḍasuvikriyā /",
  "GP11brahmppu:6530": "rathyāpaṇavatī ramyā suvibhaktacatuṣpathā // BrP_43.26 //",
  "GP11brahmppu:6531": "gṛhagopurasaṃbādhā vīthībhiḥ samalaṃkṛtā /",
  "GP11brahmppu:6532": "rājahaṃsanibhaiḥ śubhraiś citragrīvair manoharaiḥ // BrP_43.27 //",
  "GP11brahmppu:6533": "anekaśatasāhasraiḥ prāsādaiḥ samalaṃkṛtā /",
  "GP11brahmppu:6534": "yajñotsavapramuditā gītavāditranisvanā // BrP_43.28 //",
  "GP11brahmppu:6535": "nānāvarṇapatākābhir dhvajaiś ca samalaṃkṛtā /",
  "GP11brahmppu:6536": "hastyaśvarathasaṃkīrṇā padātigaṇasaṃkulā // BrP_43.29 //",
  "GP11brahmppu:6537": "nānāyodhasamākīrṇā nānājanapadair yutā /",
  "GP11brahmppu:6538": "brāhmaṇaiḥ kṣatriyair vaiśyaiḥ śūdraiś caiva dvijātibhiḥ // BrP_43.30 //",
  "GP11brahmppu:6539": "samṛddhā sā muniśreṣṭhā vidvadbhiḥ samalaṃkṛtā /",
  "GP11brahmppu:6540": "na tatra malināḥ santi na mūrkhā nāpi nirdhanāḥ // BrP_43.31 //",
  "GP11brahmppu:6541": "na rogiṇo na hīnāṅgā na dyūtavyasanānvitāḥ /",
  "GP11brahmppu:6542": "sadā hṛṣṭāḥ sumanaso dṛśyante puruṣāḥ striyaḥ // BrP_43.32 //",
  "GP11brahmppu:6543": "krīḍanti sma divā rātrau hṛṣṭās tatra pṛthak pṛthak /",
  "GP11brahmppu:6544": "suveṣāḥ puruṣās tatra dṛśyante mṛṣṭakuṇḍalāḥ // BrP_43.33 //",
  "GP11brahmppu:6545": "surūpāḥ suguṇāś caiva divyālaṃkārabhūṣitāḥ /",
  "GP11brahmppu:6546": "kāmadevapratīkāśāḥ sarvalakṣaṇalakṣitāḥ // BrP_43.34 //",
  "GP11brahmppu:6547": "sukeśāḥ sukapolāś ca sumukhāḥ śmaśrudhāriṇaḥ /",
  "GP11brahmppu:6548": "jñātāraḥ sarvaśāstrāṇāṃ bhettāraḥ śatruvāhinīm // BrP_43.35 //",
  "GP11brahmppu:6549": "dātāraḥ sarvaratnānāṃ bhoktāraḥ sarvasaṃpadām /",
  "GP11brahmppu:6550": "striyas tatra muniśreṣṭhā dṛśyante sumanoharāḥ // BrP_43.36 //",
  "GP11brahmppu:6551": "haṃsavāraṇagāminyaḥ praphullāmbhojalocanāḥ /",
  "GP11brahmppu:6552": "sumadhyamāḥ sujaghanāḥ pīnonnatapayodharāḥ // BrP_43.37 //",
  "GP11brahmppu:6553": "sukeśāś cāruvadanāḥ sukapolāḥ sthirālakāḥ /",
  "GP11brahmppu:6554": "hāvabhāvānatagrīvāḥ karṇābharaṇabhūṣitāḥ // BrP_43.38 //",
  "GP11brahmppu:6555": "bimbauṣṭhyo rañjitamukhās tāmbūlena virājitāḥ /",
  "GP11brahmppu:6556": "suvarṇābharaṇopetāḥ sarvālaṃkārabhūṣitāḥ // BrP_43.39 //",
  "GP11brahmppu:6557": "śyāmāvadātāḥ suśroṇyaḥ kāñcīnūpuranāditāḥ /",
  "GP11brahmppu:6558": "divyamālyāmbaradharā divyagandhānulepanāḥ // BrP_43.40 //",
  "GP11brahmppu:6559": "vidagdhāḥ subhagāḥ kāntāś cārvaṅgyaḥ priyadarśanāḥ /",
  "GP11brahmppu:6560": "rūpalāvaṇyasaṃyuktāḥ sarvāḥ prahasitānanāḥ // BrP_43.41 //",
  "GP11brahmppu:6561": "krīḍantyaś ca madonmattāḥ sabhāsu catvareṣu ca /",
  "GP11brahmppu:6562": "gītavādyakathālāpai ramayantyaś ca tāḥ striyaḥ // BrP_43.42 //",
  "GP11brahmppu:6563": "vāramukhyāś ca dṛśyante nṛtyagītaviśāradāḥ /",
  "GP11brahmppu:6564": "prekṣaṇālāpakuśalāḥ sarvayoṣidguṇānvitāḥ // BrP_43.43 //",
  "GP11brahmppu:6565": "anyāś ca tatra dṛśyante guṇācāryāḥ kulastriyaḥ /",
  "GP11brahmppu:6566": "pativratāś ca subhagā guṇaiḥ sarvair alaṃkṛtāḥ // BrP_43.44 //",
  "GP11brahmppu:6567": "vanaiś copavanaiḥ puṇyair udyānaiś ca manoramaiḥ /",
  "GP11brahmppu:6568": "devatāyatanair divyair nānākusumaśobhitaiḥ // BrP_43.45 //",
  "GP11brahmppu:6569": "śālais tālais tamālaiś ca bakulair nāgakesaraiḥ /",
  "GP11brahmppu:6570": "pippalaiḥ karṇikāraiś ca candanāgurucampakaiḥ // BrP_43.46 //",
  "GP11brahmppu:6571": "puṃnāgair nārikeraiś ca panasaiḥ saraladrumaiḥ /",
  "GP11brahmppu:6572": "nāraṅgair lakucair lodhraiḥ saptaparṇaiḥ śubhāñjanaiḥ // BrP_43.47 //",
  "GP11brahmppu:6573": "cūtabilvakadambaiś ca śiṃśapair dhavakhādiraiḥ /",
  "GP11brahmppu:6574": "pāṭalāśokatagaraiḥ karavīraiḥ sitetaraiḥ // BrP_43.48 //",
  "GP11brahmppu:6575": "pītārjunakabhallātaiḥ siddhair āmrātakais tathā /",
  "GP11brahmppu:6576": "nyagrodhāśvatthakāśmaryaiḥ palāśair devadārubhiḥ // BrP_43.49 //",
  "GP11brahmppu:6577": "mandāraiḥ pārijātaiś ca tintiḍīkavibhītakaiḥ /",
  "GP11brahmppu:6578": "prācīnāmalakaiḥ plakṣair jambūśirīṣapādapaiḥ // BrP_43.50 //",
  "GP11brahmppu:6579": "kāleyaiḥ kāñcanāraiś ca madhujambīratindukaiḥ /",
  "GP11brahmppu:6580": "kharjūrāgastyabakulaiḥ śākhoṭakaharītakaiḥ // BrP_43.51 //",
  "GP11brahmppu:6581": "kaṅkolair mucukundaiś ca hintālair bījapūrakaiḥ /",
  "GP11brahmppu:6582": "ketakīvanakhaṇḍaiś ca atimuktaiḥ sakubjakaiḥ // BrP_43.52 //",
  "GP11brahmppu:6583": "mallikākundabāṇaiś ca kadalīkhaṇḍamaṇḍitaiḥ /",
  "GP11brahmppu:6584": "mātuluṅgaiḥ pūgaphalaiḥ karuṇaiḥ sindhuvārakaiḥ // BrP_43.53 //",
  "GP11brahmppu:6585": "bahuvāraiḥ kovidārair badaraiḥ sakarañjakaiḥ /",
  "GP11brahmppu:6586": "anyaiś ca vividhaiḥ puṣpa- vṛkṣaiś cānyair manoharaiḥ // BrP_43.54 //",
  "GP11brahmppu:6587": "latāgulmair vitānaiś ca udyānair nandanopamaiḥ /",
  "GP11brahmppu:6588": "sadā kusumagandhāḍhyaiḥ sadā phalabharānataiḥ // BrP_43.55 //",
  "GP11brahmppu:6589": "nānāpakṣirutai ramyair nānāmṛgagaṇāvṛtaiḥ /",
  "GP11brahmppu:6590": "cakoraiḥ śatapattraiś ca bhṛṅgāraiḥ priyaputrakaiḥ // BrP_43.56 //",
  "GP11brahmppu:6591": "kalaviṅkair mayūraiś ca śukaiḥ kokilakais tathā /",
  "GP11brahmppu:6592": "kapotaiḥ khañjarīṭaiś ca śyenaiḥ pārāvatais tathā // BrP_43.57 //",
  "GP11brahmppu:6593": "khagaiś cānyair bahuvidhaiḥ śrotraramyair manoramaiḥ /",
  "GP11brahmppu:6594": "saritaḥ puṣkariṇyaś ca sarāṃsi subahūni ca // BrP_43.58 //",
  "GP11brahmppu:6595": "anyair jalāśayaiḥ puṇyaiḥ kumudotpalamaṇḍitaiḥ /",
  "GP11brahmppu:6596": "padmaiḥ sitetaraiḥ śubhraiḥ kahlāraiś ca sugandhibhiḥ // BrP_43.59 //",
  "GP11brahmppu:6597": "anyair bahuvidhaiḥ puṣpair jalajaiḥ sumanoharaiḥ /",
  "GP11brahmppu:6598": "gandhāmodakarair divyaiḥ sarvartukusumojjvalaiḥ // BrP_43.60 //",
  "GP11brahmppu:6599": "haṃsakāraṇḍavākīrṇaiś cakravākopaśobhitaiḥ /",
  "GP11brahmppu:6600": "sārasaiś ca balākaiś ca kūrmair matsyaiḥ sanakrakaiḥ // BrP_43.61 //",
  "GP11brahmppu:6601": "jalapādaiḥ kadambaiś ca plavaiś ca jalakukkuṭaiḥ /",
  "GP11brahmppu:6602": "khagair jalacaraiś cānyair nānāravavibhūṣitaiḥ // BrP_43.62 //",
  "GP11brahmppu:6603": "nānāvarṇaiḥ sadā hṛṣṭair añcitāni samantataḥ /",
  "GP11brahmppu:6604": "evaṃ nānāvidhaiḥ puṣpair vividhaiś ca jalāśayaiḥ // BrP_43.63 //",
  "GP11brahmppu:6605": "vividhaiḥ pādapaiḥ puṇyair udyānair vividhais tathā /",
  "GP11brahmppu:6606": "jalasthalacaraiś caiva vihagaiś cārvadhiṣṭhitaiḥ // BrP_43.64 //",
  "GP11brahmppu:6607": "devatāyatanair divyaiḥ śobhitā sā mahāpurī /",
  "GP11brahmppu:6608": "tatrāste bhagavān devas tripurāris trilocanaḥ // BrP_43.65 //",
  "GP11brahmppu:6609": "mahākāleti vikhyātaḥ sarvakāmapradaḥ śivaḥ /",
  "GP11brahmppu:6610": "śivakuṇḍe naraḥ snātvā vidhivat pāpanāśane // BrP_43.66 //",
  "GP11brahmppu:6611": "devān pitṝn ṛṣīṃś caiva saṃtarpya vidhivad budhaḥ /",
  "GP11brahmppu:6612": "gatvā śivālayaṃ paścāt kṛtvā taṃ triḥ pradakṣiṇam // BrP_43.67 //",
  "GP11brahmppu:6613": "praviśya saṃyato bhūtvā dhautavāsā jitendriyaḥ /",
  "GP11brahmppu:6614": "snānaiḥ puṣpais tathā gandhair dhūpair dīpaiś ca bhaktitaḥ // BrP_43.68 //",
  "GP11brahmppu:6615": "naivedyair upahāraiś ca gītavādyaiḥ pradakṣiṇaiḥ /",
  "GP11brahmppu:6616": "daṇḍavatpraṇipātaiś ca nṛtyaiḥ stotraiś ca śaṃkaram // BrP_43.69 //",
  "GP11brahmppu:6617": "saṃpūjya vidhivad bhaktyā mahākālaṃ sakṛc chivam /",
  "GP11brahmppu:6618": "aśvamedhasahasrasya phalaṃ prāpnoti mānavaḥ // BrP_43.70 //",
  "GP11brahmppu:6619": "pāpaiḥ sarvair vinirmukto vimānaiḥ sārvakāmikaiḥ /",
  "GP11brahmppu:6620": "āruhya tridivaṃ yāti yatra śaṃbhor niketanam // BrP_43.71 //",
  "GP11brahmppu:6621": "divyarūpadharaḥ śrīmān divyālaṃkārabhūṣitaḥ /",
  "GP11brahmppu:6622": "bhuṅkte tatra varān bhogān yāvad ābhūtasaṃplavam // BrP_43.72 //",
  "GP11brahmppu:6623": "śivaloke muniśreṣṭhā jarāmaraṇavarjitaḥ /",
  "GP11brahmppu:6624": "puṇyakṣayād ihāyātaḥ pravare brāhmaṇe kule // BrP_43.73 //",
  "GP11brahmppu:6625": "caturvedī bhaved vipraḥ sarvaśāstraviśāradaḥ /",
  "GP11brahmppu:6626": "yogaṃ pāśupataṃ prāpya tato mokṣam avāpnuyāt // BrP_43.74 //",
  "GP11brahmppu:6627": "āste tatra nadī puṇyā śiprā nāmeti viśrutā /",
  "GP11brahmppu:6628": "tasyāṃ snātas tu vidhivat saṃtarpya pitṛdevatāḥ // BrP_43.75 //",
  "GP11brahmppu:6629": "sarvapāpavinirmukto vimānavaram āsthitaḥ /",
  "GP11brahmppu:6630": "bhuṅkte bahuvidhān bhogān svargaloke narottamaḥ // BrP_43.76 //",
  "GP11brahmppu:6631": "āste tatraiva bhagavān devadevo janārdanaḥ /",
  "GP11brahmppu:6632": "govindasvāmināmāsau bhuktimuktiprado hariḥ // BrP_43.77 //",
  "GP11brahmppu:6633": "taṃ dṛṣṭvā muktim āpnoti trisaptakulasaṃyutaḥ /",
  "GP11brahmppu:6634": "vimānenārkavarṇena kiṅkiṇījālamālinā // BrP_43.78 //",
  "GP11brahmppu:6635": "sarvakāmasamṛddhena kāmagenāsthireṇa ca /",
  "GP11brahmppu:6636": "upagīyamāno gandharvair viṣṇuloke mahīyate // BrP_43.79 //",
  "GP11brahmppu:6637": "bhuṅkte ca vividhān kāmān nirātaṅko gatajvaraḥ /",
  "GP11brahmppu:6638": "ābhūtasaṃplavaṃ yāvat surūpaḥ subhagaḥ sukhī // BrP_43.80 //",
  "GP11brahmppu:6639": "kālenāgatya matimān brāhmaṇaḥ syān mahītale /",
  "GP11brahmppu:6640": "pravare yogināṃ gehe vedaśāstrārthatattvavit // BrP_43.81 //",
  "GP11brahmppu:6641": "vaiṣṇavaṃ yogam āsthāya tato mokṣam avāpnuyāt /",
  "GP11brahmppu:6642": "vikramasvāmināmānaṃ viṣṇuṃ tatraiva bho dvijāḥ // BrP_43.82 //",
  "GP11brahmppu:6643": "dṛṣṭvā naro vā nārī vā phalaṃ pūrvoditaṃ labhet /",
  "GP11brahmppu:6644": "anye 'pi tatra tiṣṭhanti devāḥ śakrapurogamāḥ // BrP_43.83 //",
  "GP11brahmppu:6645": "mātaraś ca muniśreṣṭhāḥ sarvakāmaphalapradāḥ /",
  "GP11brahmppu:6646": "dṛṣṭvā tān vidhivad bhaktyā saṃpūjya praṇipatya ca // BrP_43.84 //",
  "GP11brahmppu:6647": "sarvapāpavinirmukto naro yāti triviṣṭapam /",
  "GP11brahmppu:6648": "evaṃ sā nagarī ramyā rājasiṃhena pālitā // BrP_43.85 //",
  "GP11brahmppu:6649": "nityotsavapramuditā yathendrasyāmarāvatī /",
  "GP11brahmppu:6650": "purāṣṭādaśasaṃyuktā suvistīrṇacatuṣpathā // BrP_43.86 //",
  "GP11brahmppu:6651": "dhanurjyāghoṣaninadā siddhasaṃgamabhūṣitā /",
  "GP11brahmppu:6652": "vidyāvadgaṇabhūyiṣṭhā vedanirghoṣanāditā // BrP_43.87 //",
  "GP11brahmppu:6653": "itihāsapurāṇāni śāstrāṇi vividhāni ca /",
  "GP11brahmppu:6654": "kāvyālāpakathāś caiva śrūyante 'harniśaṃ dvijāḥ // BrP_43.88 //",
  "GP11brahmppu:6655": "evaṃ mayā guṇāḍhyā sā taduyinī? ?",
  "GP11brahmppu:6657": "samudāhṛtā /",
  "GP11brahmppu:6658": "yasyāṃ rājābhavat pūrvam indradyumno mahāmatiḥ // BrP_43.89 //",
  "GP11brahmppu:6659": "{brahmovāca: }",
  "GP11brahmppu:6660": "tasyāṃ sa nṛpatiḥ pūrvaṃ kurvan rājyam anuttamam /",
  "GP11brahmppu:6661": "pālayām āsa matimān prajāḥ putrān ivaurasān // BrP_44.1 //",
  "GP11brahmppu:6662": "satyavādī mahāprājñaḥ śūraḥ sarvaguṇākaraḥ /",
  "GP11brahmppu:6663": "matimān dharmasaṃpannaḥ sarvaśastrabhṛtāṃ varaḥ // BrP_44.2 //",
  "GP11brahmppu:6664": "satyavāñ śīlavān dāntaḥ śrīmān parapuraṃjayaḥ /",
  "GP11brahmppu:6665": "āditya iva tejobhī rūpair āśvinayor iva // BrP_44.3 //",
  "GP11brahmppu:6666": "vardhamānasurāścaryaḥ śakratulyaparākramaḥ /",
  "GP11brahmppu:6667": "śāradendur ivābhāti lakṣaṇaiḥ samalaṃkṛtaḥ // BrP_44.4 //",
  "GP11brahmppu:6668": "āhartā sarvayajñānāṃ hayamedhādikṛt tathā /",
  "GP11brahmppu:6669": "dānair yajñais tapobhiś ca tattulyo nāsti bhūpatiḥ // BrP_44.5 //",
  "GP11brahmppu:6670": "suvarṇamaṇimuktānāṃ gajāśvānāṃ ca bhūpatiḥ /",
  "GP11brahmppu:6671": "pradadau vipramukhyebhyo yāge yāge mahādhanam // BrP_44.6 //",
  "GP11brahmppu:6672": "hastyaśvarathamukhyānāṃ kambalājinavāsasām /",
  "GP11brahmppu:6673": "ratnānāṃ dhanadhānyānām antas tasya na vidyate // BrP_44.7 //",
  "GP11brahmppu:6674": "evaṃ sarvadhanair yukto guṇaiḥ sarvair alaṃkṛtaḥ /",
  "GP11brahmppu:6675": "sarvakāmasamṛddhātmā kurvan rājyam akaṇṭakam // BrP_44.8 //",
  "GP11brahmppu:6676": "tasyeyaṃ matir utpannā sarvayogeśvaraṃ harim /",
  "GP11brahmppu:6677": "katham ārādhayiṣyāmi bhuktimuktipradaṃ prabhum // BrP_44.9 //",
  "GP11brahmppu:6678": "vicārya sarvaśāstrāṇi tantrāṇy āgamavistaram /",
  "GP11brahmppu:6679": "itihāsapurāṇāni vedāṅgāni ca sarvaśaḥ // BrP_44.10 //",
  "GP11brahmppu:6680": "dharmaśāstrāṇi sarvāṇi niyamān ṛṣibhāṣitān /",
  "GP11brahmppu:6681": "vedāṅgāni ca śāstrāṇi vidyāsthānāni yāni ca // BrP_44.11 //",
  "GP11brahmppu:6682": "guruṃ saṃsevya yatnena brāhmaṇān vedapāragān /",
  "GP11brahmppu:6683": "ādhāya paramāṃ kāṣṭhāṃ kṛtakṛtyo 'bhavat tadā // BrP_44.12 //",
  "GP11brahmppu:6684": "saṃprāpya paramaṃ tattvaṃ vāsudevākhyam avyayam /",
  "GP11brahmppu:6685": "bhrāntijñānād atītas tu mumukṣuḥ saṃyatendriyaḥ // BrP_44.13 //",
  "GP11brahmppu:6686": "katham ārādhayiṣyāmi devadevaṃ sanātanam /",
  "GP11brahmppu:6687": "pītavastraṃ caturbāhuṃ śaṅkhacakragadādharam // BrP_44.14 //",
  "GP11brahmppu:6688": "vanamālāvṛtoraskaṃ padmapattrāyatekṣaṇam /",
  "GP11brahmppu:6689": "śrīvatsoraḥsamāyuktaṃ mukuṭāṅgadaśobhitam // BrP_44.15 //",
  "GP11brahmppu:6690": "svapurāt sa tu niṣkrānta ujjayinyāḥ prajāpatiḥ /",
  "GP11brahmppu:6691": "balena mahatā yuktaḥ sabhṛtyaḥ sapurohitaḥ // BrP_44.16 //",
  "GP11brahmppu:6692": "anujagmus tu taṃ sarve rathinaḥ śastrapāṇayaḥ /",
  "GP11brahmppu:6693": "rathair vimānasaṃkāśaiḥ patākādhvajasevitaiḥ // BrP_44.17 //",
  "GP11brahmppu:6694": "sādinaś ca tathā sarve prāsatomarapāṇayaḥ /",
  "GP11brahmppu:6695": "aśvaiḥ pavanasaṃkāśair anujagmus tu taṃ nṛpam // BrP_44.18 //",
  "GP11brahmppu:6696": "himavatsaṃbhavair mattair vāraṇaiḥ parvatopamaiḥ /",
  "GP11brahmppu:6697": "īṣādantaiḥ sadā mattaiḥ pracaṇḍaiḥ ṣaṣṭihāyanaiḥ // BrP_44.19 //",
  "GP11brahmppu:6698": "hemakakṣaiḥ sapatākair ghaṇṭāravavibhūṣitaiḥ /",
  "GP11brahmppu:6699": "anujagmuś ca taṃ sarve gajayuddhaviśāradāḥ // BrP_44.20 //",
  "GP11brahmppu:6700": "asaṃkhyeyāś ca pādātā dhanuṣprāsāsipāṇayaḥ /",
  "GP11brahmppu:6701": "divyamālyāmbaradharā divyagandhānulepanāḥ // BrP_44.21 //",
  "GP11brahmppu:6702": "anujagmuś ca taṃ sarve yuvāno mṛṣṭakuṇḍalāḥ /",
  "GP11brahmppu:6703": "sarvāstrakuśalāḥ śūrāḥ sadā saṃgrāmalālasāḥ // BrP_44.22 //",
  "GP11brahmppu:6704": "antaḥpuranivāsinyaḥ striyaḥ sarvāḥ svalaṃkṛtāḥ /",
  "GP11brahmppu:6705": "bimbauṣṭhacārudaśanāḥ sarvābharaṇabhūṣitāḥ // BrP_44.23 //",
  "GP11brahmppu:6706": "divyavastradharāḥ sarvā divyamālyavibhūṣitāḥ /",
  "GP11brahmppu:6707": "divyagandhānuliptāṅgāḥ śaraccandranibhānanāḥ // BrP_44.24 //",
  "GP11brahmppu:6708": "sumadhyamāś cāruveṣāś cārukarṇālakāñcitāḥ /",
  "GP11brahmppu:6709": "tāmbūlarañjitamukhā rakṣibhiś ca surakṣitāḥ // BrP_44.25 //",
  "GP11brahmppu:6710": "yānair uccāvacaiḥ śubhrair maṇikāñcanabhūṣitaiḥ /",
  "GP11brahmppu:6711": "upagīyamānās tāḥ sarvā gāyanaiḥ stutipāṭhakaiḥ // BrP_44.26 //",
  "GP11brahmppu:6712": "veṣṭitāḥ śastrahastaiś ca padmapattrāyatekṣaṇāḥ /",
  "GP11brahmppu:6713": "brāhmaṇāḥ kṣatriyā vaiśyā anujagmuś ca taṃ nṛpam // BrP_44.27 //",
  "GP11brahmppu:6714": "vaṇiggrāmagaṇāḥ sarve nānāpuranivāsinaḥ /",
  "GP11brahmppu:6715": "dhanai ratnaiḥ suvarṇaiś ca sadārāḥ saparicchadāḥ // BrP_44.28 //",
  "GP11brahmppu:6716": "astravikrayakāś caiva tāmbūlapaṇyajīvinaḥ /",
  "GP11brahmppu:6717": "tṛṇavikrayakāś caiva kāṣṭhavikrayakārakāḥ // BrP_44.29 //",
  "GP11brahmppu:6718": "raṅgopajīvinaḥ sarve māṃsavikrayiṇas tathā /",
  "GP11brahmppu:6719": "tailavikrayakāś caiva vastravikrayakās tathā // BrP_44.30 //",
  "GP11brahmppu:6720": "phalavikrayiṇaś caiva pattravikrayiṇas tathā /",
  "GP11brahmppu:6721": "tathā javasahārāś ca rajakāś ca sahasraśaḥ // BrP_44.31 //",
  "GP11brahmppu:6722": "gopālā nāpitāś caiva tathānye vastrasūcakāḥ /",
  "GP11brahmppu:6723": "meṣapālāś cājapālā mṛgapālāś ca haṃsakāḥ // BrP_44.32 //",
  "GP11brahmppu:6724": "dhānyavikrayiṇaś caiva saktuvikrayiṇaś ca ye /",
  "GP11brahmppu:6725": "guḍavikrayikāś caiva tathā lavaṇajīvinaḥ // BrP_44.33 //",
  "GP11brahmppu:6726": "gāyanā nartakāś caiva tathā maṅgalapāṭhakāḥ /",
  "GP11brahmppu:6727": "śailūṣāḥ kathakāś caiva purāṇārthaviśāradāḥ // BrP_44.34 //",
  "GP11brahmppu:6728": "kavayaḥ kāvyakartāro nānākāvyaviśāradāḥ /",
  "GP11brahmppu:6729": "viṣaghnā gāruḍāś caiva nānāratnaparīkṣakāḥ // BrP_44.35 //",
  "GP11brahmppu:6730": "vyokārās tāmrakārāś ca kāṃsyakārāś ca rūṭhakāḥ /",
  "GP11brahmppu:6731": "kauṣakārāś citrakārāḥ kundakārāś ca pāvakāḥ // BrP_44.36 //",
  "GP11brahmppu:6732": "daṇḍakārāś cāsikārāḥ surādhūtopajīvinaḥ /",
  "GP11brahmppu:6733": "mallā dūtāś ca kāyasthā ye cānye karmakāriṇaḥ // BrP_44.37 //",
  "GP11brahmppu:6734": "tantuvāyā rūpakārā vārtikās tailapāṭhakāḥ /",
  "GP11brahmppu:6735": "lāvajīvās taittirikā mṛgapakṣyupajīvinaḥ // BrP_44.38 //",
  "GP11brahmppu:6736": "gajavaidyāś ca vaidyāś ca naravaidyāś ca ye narāḥ /",
  "GP11brahmppu:6737": "vṛkṣavaidyāś ca govaidyā ye cānye chedadāhakāḥ // BrP_44.39 //",
  "GP11brahmppu:6738": "ete nāgarakāḥ sarve ye cānye nānukīrtitāḥ /",
  "GP11brahmppu:6739": "anujagmus tu rājānaṃ samastapuravāsinaḥ // BrP_44.40 //",
  "GP11brahmppu:6740": "yathā vrajantaṃ pitaraṃ grāmāntaraṃ samutsukāḥ /",
  "GP11brahmppu:6741": "anuyānti yathā putrās tathā taṃ te 'pi nāgarāḥ // BrP_44.41 //",
  "GP11brahmppu:6742": "evaṃ sa nṛpatiḥ śrīmān vṛtaḥ sarvair mahājanaiḥ /",
  "GP11brahmppu:6743": "hastyaśvarathapādātair jagāma ca śanaiḥ śanaiḥ // BrP_44.42 //",
  "GP11brahmppu:6744": "evaṃ gatvā sa nṛpatir dakṣiṇasyodadhes taṭam /",
  "GP11brahmppu:6745": "sarvais tair dīrghakālena balair anugataḥ prabhuḥ // BrP_44.43 //",
  "GP11brahmppu:6746": "dadarśa sāgaraṃ ramyaṃ nṛtyantam iva ca sthitam /",
  "GP11brahmppu:6747": "anekaśatasāhasrair ūrmibhiś ca samākulam // BrP_44.44 //",
  "GP11brahmppu:6748": "nānāratnālayaṃ pūrṇaṃ nānāprāṇisamākulam /",
  "GP11brahmppu:6749": "vīcītaraṅgabahulaṃ mahāścaryasamanvitam // BrP_44.45 //",
  "GP11brahmppu:6750": "tīrtharājaṃ mahāśabdam apāraṃ subhayaṃkaram /",
  "GP11brahmppu:6751": "meghavṛndapratīkāśam agādhaṃ makarālayam // BrP_44.46 //",
  "GP11brahmppu:6752": "matsyaiḥ kūrmaiś ca śaṅkhaiś ca śuktikānakraśaṅkubhiḥ /",
  "GP11brahmppu:6753": "śiṃśumāraiḥ karkaṭaiś ca vṛtaṃ sarpair mahāviṣaiḥ // BrP_44.47 //",
  "GP11brahmppu:6754": "lavaṇodaṃ hareḥ sthānaṃ śayanasya nadīpatim /",
  "GP11brahmppu:6755": "sarvapāpaharaṃ puṇyaṃ sarvavāñchāphalapradam // BrP_44.48 //",
  "GP11brahmppu:6756": "anekāvartagambhīraṃ dānavānāṃ samāśrayam /",
  "GP11brahmppu:6757": "amṛtasyāraṇiṃ divyaṃ devayonim apāṃ patim // BrP_44.49 //",
  "GP11brahmppu:6758": "viśiṣṭaṃ sarvabhūtānāṃ prāṇināṃ jīvadhāraṇam /",
  "GP11brahmppu:6759": "supavitraṃ pavitrāṇāṃ maṅgalānāṃ ca maṅgalam // BrP_44.50 //",
  "GP11brahmppu:6760": "tīrthānām uttamaṃ tīrtham avyayaṃ yādasāṃ patim /",
  "GP11brahmppu:6761": "candravṛddhikṣayasyeva yasya mānaṃ pratiṣṭhitam // BrP_44.51 //",
  "GP11brahmppu:6762": "abhedyaṃ sarvabhūtānāṃ devānām amṛtālayam /",
  "GP11brahmppu:6763": "utpattisthitisaṃhāra- hetubhūtaṃ sanātanam // BrP_44.52 //",
  "GP11brahmppu:6764": "upajīvyaṃ ca sarveṣāṃ puṇyaṃ nadanadīpatim /",
  "GP11brahmppu:6765": "dṛṣṭvā taṃ nṛpatiśreṣṭho vismayaṃ paramaṃ gataḥ // BrP_44.53 //",
  "GP11brahmppu:6766": "nivāsam akarot tatra velām asādya sāgarīm /",
  "GP11brahmppu:6767": "puṇye manohare deśe sarvabhūmiguṇair yute // BrP_44.54 //",
  "GP11brahmppu:6768": "vṛtaṃ śālaiḥ kadambaiś ca puṃnāgaiḥ saraladrumaiḥ /",
  "GP11brahmppu:6769": "panasair nārikelaiś ca bakulair nāgakesaraiḥ // BrP_44.55 //",
  "GP11brahmppu:6770": "tālaiḥ pippalaiḥ kharjūrair nāraṅgair bījapūrakaiḥ /",
  "GP11brahmppu:6771": "śālair āmrātakair lodhrair bakulair bahuvārakaiḥ // BrP_44.56 //",
  "GP11brahmppu:6772": "kapitthaiḥ karṇikāraiś ca pāṭalāśokacampakaiḥ /",
  "GP11brahmppu:6773": "dāḍimaiś ca tamālaiś ca pārijātais tathārjunaiḥ // BrP_44.57 //",
  "GP11brahmppu:6774": "prācīnāmalakair bilvaiḥ priyaṅguvaṭakhādiraiḥ /",
  "GP11brahmppu:6775": "iṅgudīsaptaparṇaiś ca aśvatthāgastyajambukaiḥ // BrP_44.58 //",
  "GP11brahmppu:6776": "madhukaiḥ karṇikāraiś ca bahuvāraiḥ satindukaiḥ /",
  "GP11brahmppu:6777": "palāśabadarair nīpaiḥ siddhanimbaśubhāñjanaiḥ // BrP_44.59 //",
  "GP11brahmppu:6778": "vārakaiḥ kovidāraiś ca bhallātāmalakais tathā /",
  "GP11brahmppu:6779": "iti hintālakāṅkolaiḥ karañjaiḥ savibhītakaiḥ // BrP_44.60 //",
  "GP11brahmppu:6780": "sasarjamadhukāśmaryaiḥ śālmalīdevadārubhiḥ /",
  "GP11brahmppu:6781": "śākhoṭhakair nimbavaṭaiḥ kumbhīkauṣṭhaharītakaiḥ // BrP_44.61 //",
  "GP11brahmppu:6782": "guggulaiś candanair vṛkṣais tathaivāgurupāṭalaiḥ /",
  "GP11brahmppu:6783": "jambīrakaruṇair vṛkṣais tintiḍīraktacandanaiḥ // BrP_44.62 //",
  "GP11brahmppu:6784": "evaṃ nānāvidhair vṛkṣais tathānyair bahupādapaiḥ /",
  "GP11brahmppu:6785": "kalpadrumair nityaphalaiḥ sarvartukusumotkaraiḥ // BrP_44.63 //",
  "GP11brahmppu:6786": "nānāpakṣirutair divyair mattakokilanāditaiḥ /",
  "GP11brahmppu:6787": "mayūravarasaṃghuṣṭaiḥ śukasārikasaṃkulaiḥ // BrP_44.64 //",
  "GP11brahmppu:6788": "hārītair bhṛṅgarājaiś ca cātakair bahuputrakaiḥ /",
  "GP11brahmppu:6789": "jīvaṃjīvakakākolaiḥ kalaviṅkaiḥ kapotakaiḥ // BrP_44.65 //",
  "GP11brahmppu:6790": "khagair nānāvidhaiś cānyaiḥ śrotraramyair manoharaiḥ /",
  "GP11brahmppu:6791": "puṣpitāgreṣu vṛkṣeṣu kūjadbhiś cārvadhiṣṭhitaiḥ // BrP_44.66 //",
  "GP11brahmppu:6792": "ketakīvanakhaṇḍaiś ca sadā puṣpadharaiḥ sitaiḥ /",
  "GP11brahmppu:6793": "mallikākundakusumair yūthikātagarais tathā // BrP_44.67 //",
  "GP11brahmppu:6794": "kuṭajair bāṇapuṣpaiś ca atimuktaiḥ sakubjakaiḥ /",
  "GP11brahmppu:6795": "mālatīkaravīraiś ca tathā kadalakāñcanaiḥ // BrP_44.68 //",
  "GP11brahmppu:6796": "anyair nānāvidhaiḥ puṣpaiḥ sugandhaiś cārudarśanaiḥ /",
  "GP11brahmppu:6797": "vanodyānopavanajair nānāvarṇaiḥ sugandhibhiḥ // BrP_44.69 //",
  "GP11brahmppu:6798": "vidyādharagaṇākīrṇaiḥ siddhacāraṇasevitaiḥ /",
  "GP11brahmppu:6799": "gandharvoragarakṣobhir bhūtāpsarasakiṃnaraiḥ // BrP_44.70 //",
  "GP11brahmppu:6800": "muniyakṣagaṇākīrṇair nānāsattvaniṣevitaiḥ /",
  "GP11brahmppu:6801": "mṛgaiḥ śākhāmṛgaiḥ siṃhair varāhamahiṣākulaiḥ // BrP_44.71 //",
  "GP11brahmppu:6802": "tathānyaiḥ kṛṣṇasārādyair mṛgaiḥ sarvatra śobhitaiḥ /",
  "GP11brahmppu:6803": "śārdūlair dīptamātaṅgais tathānyair vanacāribhiḥ // BrP_44.72 //",
  "GP11brahmppu:6804": "evaṃ nānāvidhair vṛkṣair udyānair nandanopamaiḥ /",
  "GP11brahmppu:6805": "latāgulmavitānaiś ca vividhaiś ca jalāśayaiḥ // BrP_44.73 //",
  "GP11brahmppu:6806": "haṃsakāraṇḍavākīrṇaiḥ padminīkhaṇḍamaṇḍitaiḥ /",
  "GP11brahmppu:6807": "kādambaiś ca plavair haṃsaiś cakravākopaśobhitaiḥ // BrP_44.74 //",
  "GP11brahmppu:6808": "kamalaiḥ śatapattraiś ca kahlāraiḥ kumudotpalaiḥ /",
  "GP11brahmppu:6809": "khagair jalacaraiś cānyaiḥ puṣpair jalasamudbhavaiḥ // BrP_44.75 //",
  "GP11brahmppu:6810": "parvatair dīptaśikharaiś cārukandaramaṇḍitaiḥ /",
  "GP11brahmppu:6811": "nānāvṛkṣasamākīrṇair nānādhātuvibhūṣitaiḥ // BrP_44.76 //",
  "GP11brahmppu:6812": "sarvāścaryamayaiḥ śṛṅgaiḥ sarvabhūtālayaiḥ śubhaiḥ /",
  "GP11brahmppu:6813": "sarvauṣadhisamāyuktair vipulaiś citrasānubhiḥ // BrP_44.77 //",
  "GP11brahmppu:6814": "evaṃ sarvaiḥ samuditaiḥ śobhitaṃ sumanoharaiḥ /",
  "GP11brahmppu:6815": "dadarśa sa mahīpālaḥ sthānaṃ trailokyapūjitam // BrP_44.78 //",
  "GP11brahmppu:6816": "daśayojanavistīrṇaṃ pañcayojanam āyatam /",
  "GP11brahmppu:6817": "nānāścaryasamāyuktaṃ kṣetraṃ paramadurlabham // BrP_44.79 //",
  "GP11brahmppu:6818": "{munaya ūcuḥ: }",
  "GP11brahmppu:6819": "tasmin kṣetravare puṇye vaiṣṇave puruṣottame /",
  "GP11brahmppu:6820": "kiṃ tatra pratimā pūrvaṃ na sthitā vaiṣṇavī prabho // BrP_45.1 //",
  "GP11brahmppu:6821": "yenāsau nṛpatis tatra gatvā sabalavāhanaḥ /",
  "GP11brahmppu:6822": "sthāpayām āsa kṛṣṇaṃ ca rāmaṃ bhadrāṃ śubhapradām // BrP_45.2 //",
  "GP11brahmppu:6823": "saṃśayo no mahān atra vismayaś ca jagatpate /",
  "GP11brahmppu:6824": "śrotum icchāmahe sarvaṃ brūhi tatkāraṇaṃ ca naḥ // BrP_45.3 //",
  "GP11brahmppu:6825": "{brahmovāca: }",
  "GP11brahmppu:6826": "śṛṇudhvaṃ pūrvasaṃvṛttāṃ kathāṃ pāpapraṇāśinīm /",
  "GP11brahmppu:6827": "pravakṣyāmi samāsena śriyā pṛṣṭaḥ purā hariḥ // BrP_45.4 //",
  "GP11brahmppu:6828": "sumeroḥ kāñcane śṛṅge sarvāścaryasamanvite /",
  "GP11brahmppu:6829": "siddhavidyādharair yakṣaiḥ kiṃnarair upaśobhite // BrP_45.5 //",
  "GP11brahmppu:6830": "devadānavagandharvair nāgair apsarasāṃ gaṇaiḥ /",
  "GP11brahmppu:6831": "munibhir guhyakaiḥ siddhaiḥ sauparṇaiḥ samarudgaṇaiḥ // BrP_45.6 //",
  "GP11brahmppu:6832": "anyair devālayaiḥ sādhyaiḥ kaśyapādyaiḥ prajeśvaraiḥ /",
  "GP11brahmppu:6833": "vālakhilyādibhiś caiva śobhite sumanohare // BrP_45.7 //",
  "GP11brahmppu:6834": "karṇikāravanair divyaiḥ sarvartukusumotkaraiḥ /",
  "GP11brahmppu:6835": "jātarūpapratīkāśair bhūṣite sūryasaṃnibhaiḥ // BrP_45.8 //",
  "GP11brahmppu:6836": "anyaiś ca bahubhir vṛkṣaiḥ śālatālādibhir vanaiḥ /",
  "GP11brahmppu:6837": "puṃnāgāśokasarala- nyagrodhāmrātakārjunaiḥ // BrP_45.9 //",
  "GP11brahmppu:6838": "pārijātāmrakhadira- nīpabilvakadambakaiḥ /",
  "GP11brahmppu:6839": "dhavakhādirapālāśa- śīrṣāmalakatindukaiḥ // BrP_45.10 //",
  "GP11brahmppu:6840": "nāriṅgakolabakula- lodhradāḍimadārukaiḥ /",
  "GP11brahmppu:6841": "sarjaiś ca karṇais tagaraiḥ śiśibhūrjavanimbakaiḥ // BrP_45.11 //",
  "GP11brahmppu:6842": "anyaiś ca kāñcanaiś caiva phalabhāraiś ca nāmitaiḥ /",
  "GP11brahmppu:6843": "nānākusumagandhāḍhyair bhūṣite puṣpapādapaiḥ // BrP_45.12 //",
  "GP11brahmppu:6844": "mālatīyūthikāmallī- kundabāṇakuruṇṭakaiḥ /",
  "GP11brahmppu:6845": "pāṭalāgastyakuṭaja- mandārakusumādibhiḥ // BrP_45.13 //",
  "GP11brahmppu:6846": "anyaiś ca vividhaiḥ puṣpair manasaḥ prītidāyakaiḥ /",
  "GP11brahmppu:6847": "nānāvihagasaṃghaiś ca kūjadbhir madhurasvaraiḥ // BrP_45.14 //",
  "GP11brahmppu:6848": "puṃskokilarutair divyair mattabarhiṇanāditaiḥ /",
  "GP11brahmppu:6849": "evaṃ nānāvidhair vṛkṣaiḥ puṣpair nānāvidhais tathā // BrP_45.15 //",
  "GP11brahmppu:6850": "khagair nānāvidhaiś caiva śobhite surasevite /",
  "GP11brahmppu:6851": "tatra sthitaṃ jagannāthaṃ jagatsraṣṭāram avyayam // BrP_45.16 //",
  "GP11brahmppu:6852": "sarvalokavidhātāraṃ vāsudevākhyam avyayam /",
  "GP11brahmppu:6853": "praṇamya śirasā devī lokānāṃ hitakāmyayā /",
  "GP11brahmppu:6854": "papracchemaṃ mahāpraśnaṃ padmajā tam anuttamam // BrP_45.17 //",
  "GP11brahmppu:6855": "{śrīr uvāca: }",
  "GP11brahmppu:6856": "brūhi tvaṃ sarvalokeśa saṃśayaṃ me hṛdi sthitam /",
  "GP11brahmppu:6857": "martyaloke mahāścarye karmabhūmau sudurlabhe // BrP_45.18 //",
  "GP11brahmppu:6858": "lobhamohagrahagraste kāmakrodhamahārṇave /",
  "GP11brahmppu:6859": "yena mucyeta deveśa asmāt saṃsārasāgarāt // BrP_45.19 //",
  "GP11brahmppu:6860": "ācakṣva sarvadeveśa praṇatāṃ yadi manyase /",
  "GP11brahmppu:6861": "tvadṛte nāsti loke 'smin vaktā saṃśayanirṇaye // BrP_45.20 //",
  "GP11brahmppu:6862": "{brahmovāca: }",
  "GP11brahmppu:6863": "śrutvaivaṃ vacanaṃ tasyā devadevo janārdanaḥ /",
  "GP11brahmppu:6864": "provāca parayā prītyā paraṃ sārāmṛtopamam // BrP_45.21 //",
  "GP11brahmppu:6865": "{śrībhagavān uvāca: }",
  "GP11brahmppu:6866": "sukhopāsyaḥ susādhyaś ca 'bhirāmaś ca susatphalaḥ /",
  "GP11brahmppu:6867": "āste tīrthavare devi vikhyātaḥ puruṣottamaḥ // BrP_45.22 //",
  "GP11brahmppu:6868": "na tena sadṛśaḥ kaścit triṣu lokeṣu vidyate /",
  "GP11brahmppu:6869": "kīrtanād yasya deveśi mucyate sarvapātakaiḥ // BrP_45.23 //",
  "GP11brahmppu:6870": "na vijñāto 'maraiḥ sarvair na daityair na ca dānavaiḥ /",
  "GP11brahmppu:6871": "marīcyādyair munivarair gopitaṃ me varānane // BrP_45.24 //",
  "GP11brahmppu:6872": "tat te 'haṃ saṃpravakṣyāmi tīrtharājaṃ ca sāṃpratam /",
  "GP11brahmppu:6873": "bhāvenaikena suśroṇi śṛṇuṣva varavarṇini // BrP_45.25 //",
  "GP11brahmppu:6874": "āsīt kalpe samutpanne naṣṭe sthāvarajaṅgame /",
  "GP11brahmppu:6875": "pralīnā devagandharva- daityavidyādharoragāḥ // BrP_45.26 //",
  "GP11brahmppu:6876": "tamobhūtam idaṃ sarvaṃ na prājñāyata kiṃcana /",
  "GP11brahmppu:6877": "tasmiñ jāgarti bhūtātmā paramātmā jagadguruḥ // BrP_45.27 //",
  "GP11brahmppu:6878": "śrīmāṃs trimūrtikṛd devo jagatkartā maheśvaraḥ /",
  "GP11brahmppu:6879": "vāsudeveti vikhyāto yogātmā harir īśvaraḥ // BrP_45.28 //",
  "GP11brahmppu:6880": "so 'sṛjad yoganidrānte nābhyambhoruhamadhyagam /",
  "GP11brahmppu:6881": "padmakeśarasaṃkāśaṃ brahmāṇaṃ bhūtam avyayam // BrP_45.29 //",
  "GP11brahmppu:6882": "tādṛgbhūtas tato brahmā sarvalokamaheśvaraḥ /",
  "GP11brahmppu:6883": "pañcabhūtasamāyuktaṃ sṛjate ca śanaiḥ śanaiḥ // BrP_45.30 //",
  "GP11brahmppu:6884": "mātrāyonīni bhūtāni sthūlasūkṣmāṇi yāni ca /",
  "GP11brahmppu:6885": "caturvidhāni sarvāṇi sthāvarāṇi carāṇi ca // BrP_45.31 //",
  "GP11brahmppu:6886": "tataḥ prajāpatir brahmā cakre sarvaṃ carācaram /",
  "GP11brahmppu:6887": "saṃcintya manasātmānaṃ sasarja vividhāḥ prajāḥ // BrP_45.32 //",
  "GP11brahmppu:6888": "marīcyādīn munīn sarvān devāsurapitṝn api /",
  "GP11brahmppu:6889": "yakṣavidyādharāṃś cānyān gaṅgādyāḥ saritas tathā // BrP_45.33 //",
  "GP11brahmppu:6890": "naravānarasiṃhāṃś ca vividhāṃś ca vihaṃgamān /",
  "GP11brahmppu:6891": "jarāyūn aṇḍajān devi svedajodbhedajāṃs tathā // BrP_45.34 //",
  "GP11brahmppu:6892": "brahma kṣatraṃ tathā vaiśyaṃ śūdraṃ caiva catuṣṭayam /",
  "GP11brahmppu:6893": "antyajātāṃś ca mlecchāṃś ca sasarja vividhān pṛthak // BrP_45.35 //",
  "GP11brahmppu:6894": "yat kiṃcij jīvasaṃjñaṃ tu tṛṇagulmapipīlikam /",
  "GP11brahmppu:6895": "brahmā bhūtvā jagat sarvaṃ nirmame sa carācaram // BrP_45.36 //",
  "GP11brahmppu:6896": "dakṣiṇāṅge tathātmānaṃ saṃcintya puruṣaṃ svayam /",
  "GP11brahmppu:6897": "vāme caiva tu nārīṃ sa dvidhā bhūtam akalpayat // BrP_45.37 //",
  "GP11brahmppu:6898": "tataḥ prabhṛti loke 'smin prajā maithunasaṃbhavāḥ /",
  "GP11brahmppu:6899": "adhamottamamadhyāś ca mama kṣetrāṇi yāni ca // BrP_45.38 //",
  "GP11brahmppu:6900": "evaṃ saṃcintya devo 'sau purā salilayonijaḥ /",
  "GP11brahmppu:6901": "jagāma dhyānam āsthāya vāsudevātmikāṃ tanum // BrP_45.39 //",
  "GP11brahmppu:6902": "dhyānamātreṇa devena svayam eva janārdanaḥ /",
  "GP11brahmppu:6903": "tasmin kṣaṇe samutpannaḥ sahasrākṣaḥ sahasrapāt // BrP_45.40 //",
  "GP11brahmppu:6904": "sahasraśīrṣā puruṣaḥ puṇḍarīkanibhekṣaṇaḥ /",
  "GP11brahmppu:6905": "saliladhvāntameghābhaḥ śrīmāñ śrīvatsalakṣaṇaḥ // BrP_45.41 //",
  "GP11brahmppu:6906": "apaśyat sahasā taṃ tu brahmā lokapitāmahaḥ /",
  "GP11brahmppu:6907": "āsanair arghyapādyaiś ca akṣatair abhinandya ca // BrP_45.42 //",
  "GP11brahmppu:6908": "tuṣṭāva paramaiḥ stotrair viriñciḥ susamāhitaḥ /",
  "GP11brahmppu:6909": "tato 'ham uktavān devaṃ brahmāṇaṃ kamalodbhavam /",
  "GP11brahmppu:6910": "kāraṇaṃ vada māṃ tāta mama dhyānasya sāṃpratam // BrP_45.43 //",
  "GP11brahmppu:6911": "{brahmovāca: }",
  "GP11brahmppu:6912": "jagaddhitāya deveśa martyalokaiś ca durlabham /",
  "GP11brahmppu:6913": "svargadvārasya mārgāṇi yajñadānavratāni ca // BrP_45.44 //",
  "GP11brahmppu:6914": "yogaḥ satyaṃ tapaḥ śraddhā tīrthāni vividhāni ca /",
  "GP11brahmppu:6915": "vihāya sarvam eteṣāṃ sukhaṃ tatsādhanaṃ vada // BrP_45.45 //",
  "GP11brahmppu:6916": "sthānaṃ jagatpate mahyām utkṛṣṭaṃ ca yad ucyate /",
  "GP11brahmppu:6917": "sarveṣām uttamaṃ sthānaṃ brūhi me puruṣottama // BrP_45.46 //",
  "GP11brahmppu:6918": "vidhātur vacanaṃ śrutvā tato 'haṃ proktavān priye /",
  "GP11brahmppu:6919": "śṛṇu brahman pravakṣyāmi nirmalaṃ bhuvi durlabham // BrP_45.47 //",
  "GP11brahmppu:6920": "uttamaṃ sarvakṣetrāṇāṃ dhanyaṃ saṃsāratāraṇam /",
  "GP11brahmppu:6921": "gobrāhmaṇahitaṃ puṇyaṃ cāturvarṇyasukhodayam // BrP_45.48 //",
  "GP11brahmppu:6922": "bhuktimuktipradaṃ nṝṇāṃ kṣetraṃ paramadurlabham /",
  "GP11brahmppu:6923": "mahāpuṇyaṃ tu sarveṣāṃ siddhidaṃ vai pitāmahe // BrP_45.49 //",
  "GP11brahmppu:6924": "tasmād āsīt samutpannaṃ tīrtharājaṃ sanātanam /",
  "GP11brahmppu:6925": "vikhyātaṃ paramaṃ kṣetraṃ caturyuganiṣevitam // BrP_45.50 //",
  "GP11brahmppu:6926": "sarveṣām eva devānām ṛṣīṇāṃ brahmacāriṇām /",
  "GP11brahmppu:6927": "daityadānavasiddhānāṃ gandharvoragarakṣasām // BrP_45.51 //",
  "GP11brahmppu:6928": "nāgavidyādharāṇāṃ ca sthāvarasya carasya ca /",
  "GP11brahmppu:6929": "uttamaḥ puruṣo yasmāt tasmāt sa puruṣottamaḥ // BrP_45.52 //",
  "GP11brahmppu:6930": "dakṣiṇasyodadhes tīre nyagrodho yatra tiṣṭhati /",
  "GP11brahmppu:6931": "daśayojanavistīrṇaṃ kṣetraṃ paramadurlabham // BrP_45.53 //",
  "GP11brahmppu:6932": "yas tu kalpe samutpanne mahadulkānibarhaṇe /",
  "GP11brahmppu:6933": "vināśaṃ naivam abhyeti svayaṃ tatraivam āsthitaḥ // BrP_45.54 //",
  "GP11brahmppu:6934": "dṛṣṭamātre vaṭe tasmiṃś chāyām ākramya cāsakṛt /",
  "GP11brahmppu:6935": "brahmahatyāt pramucyeta pāpeṣv anyeṣu kā kathā // BrP_45.55 //",
  "GP11brahmppu:6936": "pradakṣiṇā kṛtā yais tu namaskāraś ca jantubhiḥ /",
  "GP11brahmppu:6937": "sarve vidhūtapāpmānas te gatāḥ keśavālayam // BrP_45.56 //",
  "GP11brahmppu:6938": "nyagrodhasyottare kiṃcid dakṣiṇe keśavasya tu /",
  "GP11brahmppu:6939": "prāsādas tatra tiṣṭhet tu padaṃ dharmamayaṃ hi tat // BrP_45.57 //",
  "GP11brahmppu:6940": "pratimāṃ tatra vai dṛṣṭvā svayaṃ devena nirmitām /",
  "GP11brahmppu:6941": "anāyāsena vai yānti bhuvanaṃ me tato narāḥ // BrP_45.58 //",
  "GP11brahmppu:6942": "gacchamānāṃs tu tān prekṣya ekadā dharmarāṭ priye /",
  "GP11brahmppu:6943": "madantikam anuprāpya praṇamya śirasābravīt // BrP_45.59 //",
  "GP11brahmppu:6944": "{yama uvāca: }",
  "GP11brahmppu:6945": "namas te bhagavan deva lokanātha jagatpate /",
  "GP11brahmppu:6946": "kṣīrodavāsinaṃ devaṃ śeṣabhogānuśāyinam // BrP_45.60 //",
  "GP11brahmppu:6947": "varaṃ vareṇyaṃ varadaṃ kartāram akṛtaṃ prabhum /",
  "GP11brahmppu:6948": "viśveśvaram ajaṃ viṣṇuṃ sarvajñam aparājitam // BrP_45.61 //",
  "GP11brahmppu:6949": "nīlotpaladalaśyāmaṃ puṇḍarīkanibhekṣaṇam /",
  "GP11brahmppu:6950": "sarvajñaṃ nirguṇaṃ śāntaṃ jagaddhātāram avyayam // BrP_45.62 //",
  "GP11brahmppu:6951": "sarvalokavidhātāraṃ sarvalokasukhāvaham /",
  "GP11brahmppu:6952": "purāṇaṃ puruṣaṃ vedyaṃ vyaktāvyaktaṃ sanātanam // BrP_45.63 //",
  "GP11brahmppu:6953": "parāvarāṇāṃ sraṣṭāraṃ lokanāthaṃ jagadgurum /",
  "GP11brahmppu:6954": "śrīvatsoraskasaṃyuktaṃ vanamālāvibhūṣitam // BrP_45.64 //",
  "GP11brahmppu:6955": "pītavastraṃ caturbāhuṃ śaṅkhacakragadādharam /",
  "GP11brahmppu:6956": "hārakeyūrasaṃyuktaṃ mukuṭāṅgadadhāriṇam // BrP_45.65 //",
  "GP11brahmppu:6957": "sarvalakṣaṇasaṃpūrṇaṃ sarvendriyavivarjitam /",
  "GP11brahmppu:6958": "kūṭastham acalaṃ sūkṣmaṃ jyotīrūpaṃ sanātanam // BrP_45.66 //",
  "GP11brahmppu:6959": "bhāvābhāvavinirmuktaṃ vyāpinaṃ prakṛteḥ param /",
  "GP11brahmppu:6960": "namasyāmi jagannātham īśvaraṃ sukhadaṃ prabhum // BrP_45.67 //",
  "GP11brahmppu:6961": "ity evaṃ dharmarājas tu purā nyagrodhasaṃnidhau /",
  "GP11brahmppu:6962": "stutvā nānāvidhaiḥ stotraiḥ praṇāmam akarot tadā // BrP_45.68 //",
  "GP11brahmppu:6963": "taṃ dṛṣṭvā tu mahābhāge praṇataṃ prāñjalisthitam /",
  "GP11brahmppu:6964": "stotrasya kāraṇaṃ devi pṛṣṭavān aham antakam // BrP_45.69 //",
  "GP11brahmppu:6965": "vaivasvata mahābāho sarvadevottamo hy asi /",
  "GP11brahmppu:6966": "kimarthaṃ stutavān māṃ tvaṃ saṃkṣepāt tad bravīhi me // BrP_45.70 //",
  "GP11brahmppu:6967": "{dharmarāja uvāca: }",
  "GP11brahmppu:6968": "asminn āyatane puṇye vikhyāte puruṣottame /",
  "GP11brahmppu:6969": "indranīlamayī śreṣṭhā pratimā sārvakāmikī // BrP_45.71 //",
  "GP11brahmppu:6970": "tāṃ dṛṣṭvā puṇḍarīkākṣa bhāvenaikena śraddhayā /",
  "GP11brahmppu:6971": "śvetākhyaṃ bhavanaṃ yānti niṣkāmāś caiva mānavāḥ // BrP_45.72 //",
  "GP11brahmppu:6972": "ataḥ kartuṃ na śaknomi vyāpāram arisūdana /",
  "GP11brahmppu:6973": "prasīda sumahādeva saṃhara pratimāṃ vibho // BrP_45.73 //",
  "GP11brahmppu:6974": "śrutvā vaivasvatasyaitad vākyam etad uvāca ha /",
  "GP11brahmppu:6975": "yama tāṃ gopayiṣyāmi sikatābhiḥ samantataḥ // BrP_45.74 //",
  "GP11brahmppu:6976": "tataḥ sā pratimā devi vallibhir gopitā mayā /",
  "GP11brahmppu:6977": "yathā tatra na paśyanti manujāḥ svargakāṅkṣiṇaḥ // BrP_45.75 //",
  "GP11brahmppu:6978": "pracchādya vallikair devi jātarūpaparicchadaiḥ /",
  "GP11brahmppu:6979": "yamaṃ prasthāpayām āsa svāṃ purīṃ dakṣiṇāṃ diśam // BrP_45.76 //",
  "GP11brahmppu:6980": "{brahmovāca: }",
  "GP11brahmppu:6981": "luptāyāṃ pratimāyāṃ tu indranīlasya bho dvijāḥ /",
  "GP11brahmppu:6982": "tasmin kṣetravare puṇye vikhyāte puruṣottame // BrP_45.77 //",
  "GP11brahmppu:6983": "yo bhūtas tatra vṛttānto devadevo janārdanaḥ /",
  "GP11brahmppu:6984": "taṃ sarvaṃ kathayām āsa sa tasyai bhagavān purā // BrP_45.78 //",
  "GP11brahmppu:6985": "indradyumnasya gamanaṃ kṣetrasaṃdarśanaṃ tathā /",
  "GP11brahmppu:6986": "kṣetrasya varṇanaṃ caiva prāsādakaraṇaṃ tathā // BrP_45.79 //",
  "GP11brahmppu:6987": "hayamedhasya yajanaṃ svapnadarśanam eva ca /",
  "GP11brahmppu:6988": "lavaṇasyodadhes tīre kāṣṭhasya darśanaṃ tathā // BrP_45.80 //",
  "GP11brahmppu:6989": "darśanaṃ vāsudevasya śilpirājasya ca dvijāḥ /",
  "GP11brahmppu:6990": "nirmāṇaṃ pratimāyās tu yathāvarṇaṃ viśeṣataḥ // BrP_45.81 //",
  "GP11brahmppu:6991": "sthāpanaṃ caiva sarveṣāṃ prāsāde bhuvanottame /",
  "GP11brahmppu:6992": "yātrākāle ca viprendrāḥ kalpasaṃkīrtanaṃ tathā // BrP_45.82 //",
  "GP11brahmppu:6993": "mārkaṇḍeyasya caritaṃ sthāpanaṃ śaṃkarasya ca /",
  "GP11brahmppu:6994": "pañcatīrthasya māhātmyaṃ darśanaṃ śūlapāṇinaḥ // BrP_45.83 //",
  "GP11brahmppu:6995": "vaṭasya darśanaṃ caiva vyuṣṭiṃ tasya ca bho dvijāḥ /",
  "GP11brahmppu:6996": "darśanaṃ baladevasya kṛṣṇasya ca viśeṣataḥ // BrP_45.84 //",
  "GP11brahmppu:6997": "subhadrāyāś ca tatraiva māhātmyaṃ caiva sarvaśaḥ /",
  "GP11brahmppu:6998": "darśanaṃ narasiṃhasya vyuṣṭisaṃkīrtanaṃ tathā // BrP_45.85 //",
  "GP11brahmppu:6999": "anantavāsudevasya darśanaṃ guṇakīrtanam /",
  "GP11brahmppu:7000": "śvetamādhavamāhātmyaṃ svargadvārasya darśanam // BrP_45.86 //",
  "GP11brahmppu:7001": "udadher darśanaṃ caiva snānaṃ tarpaṇam eva ca /",
  "GP11brahmppu:7002": "samudrasnānamāhātmyam indradyumnasya ca dvijāḥ // BrP_45.87 //",
  "GP11brahmppu:7003": "pañcatīrthaphalaṃ caiva mahājyeṣṭhaṃ tathaiva ca /",
  "GP11brahmppu:7004": "sthānaṃ kṛṣṇasya halinaḥ parvayātrāphalaṃ tathā // BrP_45.88 //",
  "GP11brahmppu:7005": "varṇanaṃ viṣṇulokasya kṣetrasya ca punaḥ punaḥ /",
  "GP11brahmppu:7006": "pūrvaṃ kathitavān sarvaṃ tasyai sa puruṣottamaḥ // BrP_45.89 //",
  "GP11brahmppu:7007": "{munaya ūcuḥ: }",
  "GP11brahmppu:7008": "śrotum icchāmahe deva kathāśeṣaṃ mahīpateḥ /",
  "GP11brahmppu:7009": "tasmin kṣetravare gatvā kiṃ cakāra narādhipaḥ // BrP_46.1 //",
  "GP11brahmppu:7010": "{brahmovāca: }",
  "GP11brahmppu:7011": "śṛṇudhvaṃ muniśārdūlāḥ pravakṣyāmi samāsataḥ /",
  "GP11brahmppu:7012": "kṣetrasaṃdarśanaṃ caiva kṛtyaṃ tasya ca bhūpateḥ // BrP_46.2 //",
  "GP11brahmppu:7013": "gatvā tatra mahīpālaḥ kṣetre trailokyaviśrute /",
  "GP11brahmppu:7014": "dadarśa ramaṇīyāni sthānāni saritas tathā // BrP_46.3 //",
  "GP11brahmppu:7015": "nadī tatra mahāpuṇyā vindhyapādavinirgatā /",
  "GP11brahmppu:7016": "svittropaleti vikhyātā sarvapāpaharā śivā // BrP_46.4 //",
  "GP11brahmppu:7017": "gaṅgātulyā mahāsrotā dakṣiṇārṇavagāminī /",
  "GP11brahmppu:7018": "mahānadīti nāmnā sā puṇyatoyā saridvarā // BrP_46.5 //",
  "GP11brahmppu:7019": "dakṣiṇasyodadher garbhaṃ gatāvartātiśobhitā /",
  "GP11brahmppu:7020": "ubhayos taṭayor yasyā grāmāś ca nagarāṇi ca // BrP_46.6 //",
  "GP11brahmppu:7021": "dṛśyante muniśārdūlāḥ susasyāḥ sumanoharāḥ /",
  "GP11brahmppu:7022": "hṛṣṭapuṣṭajanākīrṇā vastrālaṃkārabhūṣitāḥ // BrP_46.7 //",
  "GP11brahmppu:7023": "brāhmaṇāḥ kṣatriyā vaiśyāḥ śūdrās tatra pṛthak pṛthak /",
  "GP11brahmppu:7024": "svadharmaniratāḥ śāntā dṛśyante śubhalakṣaṇāḥ // BrP_46.8 //",
  "GP11brahmppu:7025": "tāmbūlapūrṇavadanā mālādāmavibhūṣitāḥ /",
  "GP11brahmppu:7026": "vedapūrṇamukhā viprāḥ saṣaḍaṅgapadakramāḥ // BrP_46.9 //",
  "GP11brahmppu:7027": "agnihotraratāḥ kecit kecid aupāsanakriyāḥ /",
  "GP11brahmppu:7028": "sarvaśāstrārthakuśalā yajvāno bhūridakṣiṇāḥ // BrP_46.10 //",
  "GP11brahmppu:7029": "catvāre rājamārgeṣu vaneṣūpavaneṣu ca /",
  "GP11brahmppu:7030": "sabhāmaṇḍalaharmyeṣu devatāyataneṣu ca // BrP_46.11 //",
  "GP11brahmppu:7031": "itihāsapurāṇāni vedāḥ sāṅgāḥ sulakṣaṇāḥ /",
  "GP11brahmppu:7032": "kāvyaśāstrakathās tatra śrūyante ca mahājanaiḥ // BrP_46.12 //",
  "GP11brahmppu:7033": "striyas taddeśavāsinyo rūpayauvanagarvitāḥ /",
  "GP11brahmppu:7034": "saṃpūrṇalakṣaṇopetā vistīrṇaśroṇimaṇḍalāḥ // BrP_46.13 //",
  "GP11brahmppu:7035": "saroruhamukhāḥ śyāmāḥ śaraccandranibhānanāḥ /",
  "GP11brahmppu:7036": "pīnonnatastanāḥ sarvāḥ samṛddhyā cārudarśanāḥ // BrP_46.14 //",
  "GP11brahmppu:7037": "sauvarṇavalayākrāntā divyair vastrair alaṃkṛtāḥ /",
  "GP11brahmppu:7038": "kadalīgarbhasaṃkāśāḥ padmakiñjalkasaprabhāḥ // BrP_46.15 //",
  "GP11brahmppu:7039": "bimbādharapuṭāḥ kāntāḥ karṇāntāyatalocanāḥ /",
  "GP11brahmppu:7040": "sumukhāś cārukeśāś ca hāvabhāvāvanāmitāḥ // BrP_46.16 //",
  "GP11brahmppu:7041": "kāścit padmapalāśākṣyaḥ kāścid indīvarekṣaṇāḥ /",
  "GP11brahmppu:7042": "vidyudvispaṣṭadaśanās tanvaṅgyaś ca tathāparāḥ // BrP_46.17 //",
  "GP11brahmppu:7043": "kuṭilālakasaṃyuktāḥ sīmantena virājitāḥ /",
  "GP11brahmppu:7044": "grīvābharaṇasaṃyuktā mālyadāmavibhūṣitāḥ // BrP_46.18 //",
  "GP11brahmppu:7045": "kuṇḍalai ratnasaṃyuktaiḥ karṇapūrair manoharaiḥ /",
  "GP11brahmppu:7046": "devayoṣitpratīkāśā dṛśyante śubhalakṣaṇāḥ // BrP_46.19 //",
  "GP11brahmppu:7047": "divyagītavarair dhanyaiḥ krīḍamānā varāṅganāḥ /",
  "GP11brahmppu:7048": "vīṇāveṇumṛdaṅgaiś ca paṇavaiś caiva gomukhaiḥ // BrP_46.20 //",
  "GP11brahmppu:7049": "śaṅkhadundubhinirghoṣair nānāvādyair manoharaiḥ /",
  "GP11brahmppu:7050": "krīḍantyas tāḥ sadā hṛṣṭā vilāsinyaḥ parasparam // BrP_46.21 //",
  "GP11brahmppu:7051": "evamādi tathāneka- gītavādyaviśāradāḥ /",
  "GP11brahmppu:7052": "divā rātrau samāyuktāḥ kāmonmattā varāṅganāḥ // BrP_46.22 //",
  "GP11brahmppu:7053": "bhikṣuvaikhānasaiḥ siddhaiḥ snātakair brahmacāribhiḥ /",
  "GP11brahmppu:7054": "mantrasiddhais tapaḥsiddhair yajñasiddhair niṣevitam // BrP_46.23 //",
  "GP11brahmppu:7055": "ity evaṃ dadṛśe rājā kṣetraṃ paramaśobhanam /",
  "GP11brahmppu:7056": "atraivārādhayiṣyāmi bhagavantaṃ sanātanam // BrP_46.24 //",
  "GP11brahmppu:7057": "jagadguruṃ paraṃ devaṃ paraṃ pāraṃ paraṃ padam /",
  "GP11brahmppu:7058": "sarveśvareśvaraṃ viṣṇum anantam aparājitam // BrP_46.25 //",
  "GP11brahmppu:7059": "idaṃ tanmānasaṃ tīrthaṃ jñātaṃ me puruṣottamam /",
  "GP11brahmppu:7060": "kalpavṛkṣo mahākāyo nyagrodho yatra tiṣṭhati // BrP_46.26 //",
  "GP11brahmppu:7061": "pratimā cendranīlākhyā svayaṃ devena gopitā /",
  "GP11brahmppu:7062": "na cātra dṛśyate cānyā pratimā vaiṣṇavī śubhā // BrP_46.27 //",
  "GP11brahmppu:7063": "tathā yatnaṃ kariṣyāmi yathā devo jagatpatiḥ /",
  "GP11brahmppu:7064": "pratyakṣaṃ mama cābhyeti viṣṇuḥ satyaparākramaḥ // BrP_46.28 //",
  "GP11brahmppu:7065": "yajñair dānais tapobhiś ca homair dhyānais tathārcanaiḥ /",
  "GP11brahmppu:7066": "upavāsaiś ca vidhivac careyaṃ vratam uttamam // BrP_46.29 //",
  "GP11brahmppu:7067": "ananyamanasā caiva tanmanā nānyamānasaḥ /",
  "GP11brahmppu:7068": "viṣṇvāyatanavinyāse prārambhaṃ ca karomy aham // BrP_46.30 //",
  "GP11brahmppu:7069": "{brahmovāca: }",
  "GP11brahmppu:7070": "evaṃ sa pṛthivīpālaś cintayitvā dvijottamāḥ /",
  "GP11brahmppu:7071": "prāsādārthaṃ hares tatra prārambham akarot tadā // BrP_47.1 //",
  "GP11brahmppu:7072": "ānāyya gaṇakān sarvān ācāryāñ śāstrapāragān /",
  "GP11brahmppu:7073": "bhūmiṃ saṃśodhya yatnena rājā tu parayā mudā // BrP_47.2 //",
  "GP11brahmppu:7074": "brāhmaṇair jñānasaṃpannair vedaśāstrārthapāragaiḥ /",
  "GP11brahmppu:7075": "amātyair mantribhiś caiva vāstuvidyāviśāradaiḥ // BrP_47.3 //",
  "GP11brahmppu:7076": "taiḥ sārdhaṃ sa samālocya sumuhūrte śubhe dine /",
  "GP11brahmppu:7077": "sucandratārāsaṃyoge grahānukūlyasaṃyute // BrP_47.4 //",
  "GP11brahmppu:7078": "jayamaṅgalaśabdaiś ca nānāvādyair manoharaiḥ /",
  "GP11brahmppu:7079": "vedādhyayananirghoṣair gītaiḥ sumadhurasvaraiḥ // BrP_47.5 //",
  "GP11brahmppu:7080": "puṣpalājākṣatair gandhaiḥ pūrṇakumbhaiḥ sadīpakaiḥ /",
  "GP11brahmppu:7081": "dadāv arghyaṃ tato rājā śraddhayā susamāhitaḥ // BrP_47.6 //",
  "GP11brahmppu:7082": "dattvaivam arghyaṃ vidhivad ānāyya sa mahīpatiḥ /",
  "GP11brahmppu:7083": "kaliṅgādhipatiṃ śūram utkalādhipatiṃ tathā /",
  "GP11brahmppu:7084": "kośalādhipatiṃ caiva tān uvāca tadā nṛpaḥ // BrP_47.7 //",
  "GP11brahmppu:7085": "{rājovāca: }",
  "GP11brahmppu:7086": "gacchadhvaṃ sahitāḥ sarve śilārthe susamāhitāḥ /",
  "GP11brahmppu:7087": "gṛhītvā śilpimukhyāṃś ca śilākarmaviśāradān // BrP_47.8 //",
  "GP11brahmppu:7088": "vindhyācalaṃ suvistīrṇaṃ bahukandaraśobhitam /",
  "GP11brahmppu:7089": "nirūpya sarvasānūni cchedayitvā śilāḥ śubhāḥ /",
  "GP11brahmppu:7090": "saṃvāhyantāṃ ca śakaṭair naukābhir mā vilambatha // BrP_47.9 //",
  "GP11brahmppu:7091": "{brahmovāca: }",
  "GP11brahmppu:7092": "evaṃ gantuṃ samādiśya tān nṛpān sa mahīpatiḥ /",
  "GP11brahmppu:7093": "punar evābravīd vākyaṃ sāmātyān sapurohitān // BrP_47.10 //",
  "GP11brahmppu:7094": "{rājovāca: }",
  "GP11brahmppu:7095": "gacchantu dūtāḥ sarvatra mamājñāṃ pravadantu vai /",
  "GP11brahmppu:7096": "yatra tiṣṭhanti rājānaḥ pṛthivyāṃ tān suśīghragāḥ // BrP_47.11 //",
  "GP11brahmppu:7097": "hastyaśvarathapādātaiḥ sāmātyaiḥ sapurohitaiḥ /",
  "GP11brahmppu:7098": "gacchata sahitāḥ sarva indradyumnasya śāsanāt // BrP_47.12 //",
  "GP11brahmppu:7099": "{brahmovāca: }",
  "GP11brahmppu:7100": "evaṃ dūtāḥ samājñātā rājñā tena mahātmanā /",
  "GP11brahmppu:7101": "gatvā tadā nṛpān ūcur vacanaṃ tasya bhūpateḥ // BrP_47.13 //",
  "GP11brahmppu:7102": "śrutvā tu te tathā sarve dūtānāṃ vacanaṃ nṛpāḥ /",
  "GP11brahmppu:7103": "ājagmus tvaritāḥ sarve svasainyaiḥ parivāritāḥ // BrP_47.14 //",
  "GP11brahmppu:7104": "ye nṛpāḥ sarvadigbhāge ye ca dakṣiṇataḥ sthitāḥ /",
  "GP11brahmppu:7105": "paścimāyāṃ sthitā ye ca uttarāpathasaṃsthitāḥ // BrP_47.15 //",
  "GP11brahmppu:7106": "pratyantavāsino ye 'pi ye ca saṃnidhivāsinaḥ /",
  "GP11brahmppu:7107": "pārvatīyāś ca ye kecit tathā dvīpanivāsinaḥ // BrP_47.16 //",
  "GP11brahmppu:7108": "rathair nāgaiḥ padātaiś ca vājibhir dhanavistaraiḥ /",
  "GP11brahmppu:7109": "saṃprāptā bahuśo viprāḥ śrutvendradyumnaśāsanam // BrP_47.17 //",
  "GP11brahmppu:7110": "tān āgatān nṛpān dṛṣṭvā sāmātyān sapurohitān /",
  "GP11brahmppu:7111": "provāca rājā hṛṣṭātmā kāryam uddiśya sādaram // BrP_47.18 //",
  "GP11brahmppu:7112": "{rājovāca: }",
  "GP11brahmppu:7113": "śṛṇudhvaṃ nṛpaśārdūlā yathā kiṃcid bravīmy aham /",
  "GP11brahmppu:7114": "asmin kṣetravare puṇye bhuktimuktiprade śive // BrP_47.19 //",
  "GP11brahmppu:7115": "hayamedhaṃ mahāyajñaṃ prāsādaṃ caiva vaiṣṇavam /",
  "GP11brahmppu:7116": "kathaṃ śaknomy ahaṃ kartum iti cintākulaṃ manaḥ // BrP_47.20 //",
  "GP11brahmppu:7117": "bhavadbhiḥ susahāyais tu sarvam etat karomy aham /",
  "GP11brahmppu:7118": "yadi yūyaṃ sahāyā me bhavadhvaṃ nṛpasattamāḥ // BrP_47.21 //",
  "GP11brahmppu:7119": "{brahmovāca: }",
  "GP11brahmppu:7120": "ity evaṃ vadamānasya rājarājasya dhīmataḥ /",
  "GP11brahmppu:7121": "sarve pramuditā hṛṣṭā bhūpās te tasya śāsanāt // BrP_47.22 //",
  "GP11brahmppu:7122": "vavṛṣur dhanaratnaiś ca suvarṇamaṇimauktikaiḥ /",
  "GP11brahmppu:7123": "kambalājinaratnaiś ca rāṅkavāstaraṇaiḥ śubhaiḥ // BrP_47.23 //",
  "GP11brahmppu:7124": "vajravaidūryamāṇikyaiḥ padmarāgendranīlakaiḥ /",
  "GP11brahmppu:7125": "gajair aśvair dhanaiś cānyai rathaiś caiva kareṇubhiḥ // BrP_47.24 //",
  "GP11brahmppu:7126": "asaṃkhyeyair bahuvidhair dravyair uccāvacais tathā /",
  "GP11brahmppu:7127": "śālivrīhiyavaiś caiva māṣamudgatilais tathā // BrP_47.25 //",
  "GP11brahmppu:7128": "siddhārthacaṇakaiś caiva godhūmair masurādibhiḥ /",
  "GP11brahmppu:7129": "śyāmākair madhukaiś caiva nīvāraiḥ sakulatthakaiḥ // BrP_47.26 //",
  "GP11brahmppu:7130": "anyaiś ca vividhair dhānyair grāmyāraṇyaiḥ sahasraśaḥ /",
  "GP11brahmppu:7131": "bahudhānyasahasrāṇāṃ taṇḍulānāṃ ca rāśibhiḥ // BrP_47.27 //",
  "GP11brahmppu:7132": "gavyasya haviṣaḥ kumbhaiḥ śataśo 'tha sahasraśaḥ /",
  "GP11brahmppu:7133": "tathānyair vividhair dravyair bhakṣyabhojyānulepanaiḥ // BrP_47.28 //",
  "GP11brahmppu:7134": "rājānaḥ pūrayām āsur yat kiṃcid dravyasaṃbhavaiḥ /",
  "GP11brahmppu:7135": "tān dṛṣṭvā yajñasaṃbhārān sarvasaṃpatsamanvitān // BrP_47.29 //",
  "GP11brahmppu:7136": "yajñakarmavido viprān vedavedāṅgapāragān /",
  "GP11brahmppu:7137": "śāstreṣu nipuṇān dakṣān kuśalān sarvakarmasu // BrP_47.30 //",
  "GP11brahmppu:7138": "ṛṣīṃś caiva maharṣīṃś ca devarṣīṃś caiva tāpasān /",
  "GP11brahmppu:7139": "brahmacārigṛhasthāṃś ca vānaprasthān yatīṃs tathā // BrP_47.31 //",
  "GP11brahmppu:7140": "snātakān brāhmaṇāṃś cānyān agnihotre sadā sthitān /",
  "GP11brahmppu:7141": "ācāryopādhyāyavarān svādhyāyatapasānvitān // BrP_47.32 //",
  "GP11brahmppu:7142": "sadasyāñ śāstrakuśalāṃs tathānyān pāvakān bahūn /",
  "GP11brahmppu:7143": "dṛṣṭvā tān nṛpatiḥ śrīmān uvāca svaṃ purohitam // BrP_47.33 //",
  "GP11brahmppu:7144": "{rājovāca: }",
  "GP11brahmppu:7145": "tataḥ prayāntu vidvāṃso brāhmaṇā vedapāragāḥ /",
  "GP11brahmppu:7146": "vājimedhārthasiddhyarthaṃ deśaṃ paśyantu yajñiyam // BrP_47.34 //",
  "GP11brahmppu:7147": "{brahmovāca: }",
  "GP11brahmppu:7148": "ity uktaḥ sa tathā cakre vacanaṃ tasya bhūpateḥ /",
  "GP11brahmppu:7149": "hṛṣṭaḥ sa mantribhiḥ sārdhaṃ tadā rājapurohitaḥ // BrP_47.35 //",
  "GP11brahmppu:7150": "tato yayau purodhāś ca prājñaḥ sthapatibhiḥ saha /",
  "GP11brahmppu:7151": "brāhmaṇān agrataḥ kṛtvā kuśalān yajñakarmaṇi // BrP_47.36 //",
  "GP11brahmppu:7152": "taṃ deśaṃ dhīvaragrāmaṃ sapratoliviṭaṅkinam /",
  "GP11brahmppu:7153": "kārayām āsa vipro 'sau yajñavāṭaṃ yathāvidhi // BrP_47.37 //",
  "GP11brahmppu:7154": "prāsādaśatasaṃbādhaṃ maṇipravaraśobhitam /",
  "GP11brahmppu:7155": "indrasadmanibhaṃ ramyaṃ hemaratnavibhūṣitam // BrP_47.38 //",
  "GP11brahmppu:7156": "stambhān kanakacitrāṃś ca toraṇāni bṛhanti ca /",
  "GP11brahmppu:7157": "yajñāyatanadeśeṣu dattvā śuddhaṃ ca kāñcanam // BrP_47.39 //",
  "GP11brahmppu:7158": "antaḥpurāṇi rājñāṃ ca nānādeśanivāsinām /",
  "GP11brahmppu:7159": "kārayām āsa dharmātmā tatra tatra yathāvidhi // BrP_47.40 //",
  "GP11brahmppu:7160": "brāhmaṇānāṃ ca vaiśyānāṃ nānādeśasamīyuṣām /",
  "GP11brahmppu:7161": "kārayām āsa vidhivac chālās tatrāpy anekaśaḥ // BrP_47.41 //",
  "GP11brahmppu:7162": "priyārthaṃ tasya nṛpater āyayur nṛpasattamāḥ /",
  "GP11brahmppu:7163": "ratnāny anekāny ādāya striyaś cāyayur utsave // BrP_47.42 //",
  "GP11brahmppu:7164": "teṣāṃ nirviśatāṃ sveṣu śibireṣu mahātmanām /",
  "GP11brahmppu:7165": "nadataḥ sāgarasyeva divispṛg abhavad dhvaniḥ // BrP_47.43 //",
  "GP11brahmppu:7166": "teṣām abhyāgatānāṃ ca sa rājā munisattamāḥ /",
  "GP11brahmppu:7167": "vyādideśāyatanāni śayyāś cāpy upacārataḥ // BrP_47.44 //",
  "GP11brahmppu:7168": "bhojanāni vicitrāṇi śālīkṣuyavagorasaiḥ /",
  "GP11brahmppu:7169": "upetya nṛpatiśreṣṭho vyādideśa svayaṃ tadā // BrP_47.45 //",
  "GP11brahmppu:7170": "tathā tasmin mahāyajñe bahavo brahmavādinaḥ /",
  "GP11brahmppu:7171": "ye ca dvijātipravarās tatrāsan dvijasattamāḥ // BrP_47.46 //",
  "GP11brahmppu:7172": "samājagmuḥ saśiṣyās tān pratijagrāha pārthivaḥ /",
  "GP11brahmppu:7173": "sarvāṃś ca tān anuyayau yāvad āvasathān iti // BrP_47.47 //",
  "GP11brahmppu:7174": "svayam eva mahātejā dambhaṃ tyaktvā nṛpottamaḥ /",
  "GP11brahmppu:7175": "tataḥ kṛtvā svaśilpaṃ ca śilpino 'nye ca ye tadā // BrP_47.48 //",
  "GP11brahmppu:7176": "kṛtsnaṃ yajñavidhiṃ rājñe tadā tasmai nyavedayan /",
  "GP11brahmppu:7177": "tataḥ śrutvā nṛpaśreṣṭhaḥ kṛtaṃ sarvam atandritaḥ /",
  "GP11brahmppu:7178": "hṛṣṭaromābhavad rājā saha mantribhir acyutaḥ // BrP_47.49 //",
  "GP11brahmppu:7179": "{brahmovāca: }",
  "GP11brahmppu:7180": "tasmin yajñe pravṛtte tu vāgmino hetuvādibhiḥ /",
  "GP11brahmppu:7181": "hetuvādān bahūn āhuḥ parasparajigīṣavaḥ // BrP_47.50 //",
  "GP11brahmppu:7182": "devendrasyeva vihitaṃ rājasiṃhena bho dvijāḥ /",
  "GP11brahmppu:7183": "dadṛśus toraṇāny atra śātakumbhamayāni ca // BrP_47.51 //",
  "GP11brahmppu:7184": "śayyāsanavikārāṃś ca subahūn ratnasaṃcayān /",
  "GP11brahmppu:7185": "ghaṭapātrīkaṭāhāni kalaśān vardhamānakān // BrP_47.52 //",
  "GP11brahmppu:7186": "nahi kaścid asauvarṇam apaśyad vasudhādhipaḥ /",
  "GP11brahmppu:7187": "yūpāṃś ca śāstrapaṭhitān dāravān hemabhūṣitān // BrP_47.53 //",
  "GP11brahmppu:7188": "upakṣiptān yathākālaṃ vidhivad bhūrivarcasaḥ /",
  "GP11brahmppu:7189": "sthalajā jalajā ye ca paśavaḥ kecana dvijāḥ // BrP_47.54 //",
  "GP11brahmppu:7190": "sarvān eva samānītān apaśyaṃs tatra te nṛpāḥ /",
  "GP11brahmppu:7191": "gāś caiva mahiṣīś caiva tathā vṛddhastriyo 'pi ca // BrP_47.55 //",
  "GP11brahmppu:7192": "audakāni ca sattvāni śvāpadāni vayāṃsi ca /",
  "GP11brahmppu:7193": "jarāyujāṇḍajātāni svedajāny udbhidāni ca // BrP_47.56 //",
  "GP11brahmppu:7194": "parvatāny upadhānyāni bhūtāni dadṛśuś ca te /",
  "GP11brahmppu:7195": "evaṃ pramuditaṃ sarvaṃ paśuto dhanadhānyataḥ // BrP_47.57 //",
  "GP11brahmppu:7196": "yajñavāṭaṃ nṛpā dṛṣṭvā vismayaṃ paramaṃ gatāḥ /",
  "GP11brahmppu:7197": "brāhmaṇānāṃ viśāṃ caiva bahumiṣṭānnam ṛddhimat // BrP_47.58 //",
  "GP11brahmppu:7198": "pūrṇe śatasahasre tu viprāṇāṃ tatra bhuñjatām /",
  "GP11brahmppu:7199": "dundubhir meghanirghoṣān muhurmuhur athākarot // BrP_47.59 //",
  "GP11brahmppu:7200": "vinanādāsakṛc cāpi divase divase gate /",
  "GP11brahmppu:7201": "evaṃ sa vavṛdhe yajñas tasya rājñas tu dhīmataḥ // BrP_47.60 //",
  "GP11brahmppu:7202": "annasya subahūn viprā utsargān nirgatopamān /",
  "GP11brahmppu:7203": "dadhikulyāś ca dadṛśuḥ payasaś ca hradāṃs tathā // BrP_47.61 //",
  "GP11brahmppu:7204": "jambūdvīpo hi sakalo nānājanapadair yutaḥ /",
  "GP11brahmppu:7205": "dvijāś ca tatra dṛśyante rājñas tasya mahāmakhe // BrP_47.62 //",
  "GP11brahmppu:7206": "tatra yāni sahasrāṇi puruṣāṇāṃ tatas tataḥ /",
  "GP11brahmppu:7207": "gṛhītvā bhājanaṃ jagmur bahūni dvijasattamāḥ // BrP_47.63 //",
  "GP11brahmppu:7208": "śrāviṇaś cāpi te sarve sumṛṣṭamaṇikuṇḍalāḥ /",
  "GP11brahmppu:7209": "paryaveṣayan dvijātīñ śataśo 'tha sahasraśaḥ // BrP_47.64 //",
  "GP11brahmppu:7210": "vividhāny anupānāni puruṣā ye 'nuyāyinaḥ /",
  "GP11brahmppu:7211": "te vai nṛpopabhojyāni brāhmaṇebhyo daduḥ saha // BrP_47.65 //",
  "GP11brahmppu:7212": "samāgatān vedavido rājñaś ca pṛthivīśvarān /",
  "GP11brahmppu:7213": "pūjāṃ cakre tadā teṣāṃ vidhivad bhūridakṣiṇaḥ // BrP_47.66 //",
  "GP11brahmppu:7214": "digdeśād āgatān rājño mahāsaṃgrāmaśālinaḥ /",
  "GP11brahmppu:7215": "naṭanartakakādīṃś ca gītastutiviśāradān // BrP_47.67 //",
  "GP11brahmppu:7216": "patnyo manoramās tasya pīnonnatapayodharāḥ /",
  "GP11brahmppu:7217": "indīvarapalāśākṣyaḥ śaraccandranibhānanāḥ // BrP_47.68 //",
  "GP11brahmppu:7218": "kulaśīlaguṇopetāḥ sahasraikaṃ śatādhikam /",
  "GP11brahmppu:7219": "evaṃ tadbhūpaparama- patnīgaṇasamanvitam // BrP_47.69 //",
  "GP11brahmppu:7220": "ratnamālākulaṃ divyaṃ patākādhvajasevitam /",
  "GP11brahmppu:7221": "ratnahārayutaṃ ramyaṃ candrakāntisamaprabham // BrP_47.70 //",
  "GP11brahmppu:7222": "kariṇaḥ parvatākārān madasiktān mahābalān /",
  "GP11brahmppu:7223": "śataśaḥ koṭisaṃghātair dantibhir dantabhūṣaṇaiḥ // BrP_47.71 //",
  "GP11brahmppu:7224": "vātavegajavair aśvaiḥ sindhujātaiḥ suśobhanaiḥ /",
  "GP11brahmppu:7225": "śvetāśvaiḥ śyāmakarṇaiś ca koṭyanekair javānvitaiḥ // BrP_47.72 //",
  "GP11brahmppu:7226": "saṃnaddhabaddhakakṣaiś ca nānāpraharaṇodyataiḥ /",
  "GP11brahmppu:7227": "asaṃkhyeyaiḥ padātaiś ca devaputropamais tathā // BrP_47.73 //",
  "GP11brahmppu:7228": "ity evaṃ dadṛśe rājā yajñasaṃbhāravistaram /",
  "GP11brahmppu:7229": "mudaṃ lebhe tadā rājā saṃhṛṣṭo vākyam abravīt // BrP_47.74 //",
  "GP11brahmppu:7230": "{rājovāca: }",
  "GP11brahmppu:7231": "ānayadhvaṃ hayaśreṣṭhaṃ sarvalakṣaṇalakṣitam /",
  "GP11brahmppu:7232": "cārayadhvaṃ pṛthivyāṃ vai rājaputrāḥ susaṃyatāḥ // BrP_47.75 //",
  "GP11brahmppu:7233": "vidvadbhir dharmavidbhiś ca atra homo vidhīyatām /",
  "GP11brahmppu:7234": "kṛṣṇacchāgaṃ ca mahiṣaṃ kṛṣṇasāramṛgaṃ dvijān // BrP_47.76 //",
  "GP11brahmppu:7235": "anaḍvāhaṃ ca gāś caiva sarvāṃś ca paśupālakān /",
  "GP11brahmppu:7236": "iṣṭayaś ca pravartantāṃ prāsādaṃ vaiṣṇavaṃ tataḥ // BrP_47.77 //",
  "GP11brahmppu:7237": "sarvam etac ca viprebhyo dīyatāṃ manasepsitam /",
  "GP11brahmppu:7238": "striyaś ca ratnakoṭyaś ca grāmāś ca nagarāṇi ca // BrP_47.78 //",
  "GP11brahmppu:7239": "samyak samṛddhabhūmyaś ca viṣayāś caivam arthinām /",
  "GP11brahmppu:7240": "anyāni dravyajātāni manojñāni bahūni ca // BrP_47.79 //",
  "GP11brahmppu:7241": "sarveṣāṃ yācamānānāṃ nāsti hy etan na bhāṣayet /",
  "GP11brahmppu:7242": "tāvat pravartatāṃ yajño yāvad devaḥ purā tv iha /",
  "GP11brahmppu:7243": "pratyakṣaṃ mama cābhyeti yajñasyāsya samīpataḥ // BrP_47.80 //",
  "GP11brahmppu:7244": "{brahmovāca: }",
  "GP11brahmppu:7245": "evam uktvā tadā viprā rājasiṃho mahābhujaḥ /",
  "GP11brahmppu:7246": "dadau suvarṇasaṃghātaṃ koṭīnāṃ caiva bhūṣaṇam // BrP_47.81 //",
  "GP11brahmppu:7247": "kareṇuśatasāhasraṃ vājino niyutāni ca /",
  "GP11brahmppu:7248": "arbudaṃ caiva vṛṣabhaṃ svarṇaśṛṅgīś ca dhenukāḥ // BrP_47.82 //",
  "GP11brahmppu:7249": "surūpāḥ surabhīś caiva kāṃsyadohāḥ payasvinīḥ /",
  "GP11brahmppu:7250": "prāyacchat sa tu viprebhyo vedavidbhyo mudā yutaḥ // BrP_47.83 //",
  "GP11brahmppu:7251": "vāsāṃsi ca mahārhāṇi rāṅkavāstaraṇāni ca /",
  "GP11brahmppu:7252": "suśuklāni ca śubhrāṇi pravālamaṇim uttamam // BrP_47.84 //",
  "GP11brahmppu:7253": "adadāt sa mahāyajñe ratnāni vividhāni ca //* BrP_47.85 //",
  "GP11brahmppu:7254": "vajravaidūryamāṇikya- muktikādyāni yāni ca /",
  "GP11brahmppu:7255": "alaṃkāravatīḥ śubhrāḥ kanyā rājīvalocanāḥ // BrP_47.86 //",
  "GP11brahmppu:7256": "śatāni pañca viprebhyo rājā hṛṣṭaḥ pradattavān /",
  "GP11brahmppu:7257": "striyaḥ pīnapayobhārāḥ kañcukaiḥ svastanāvṛtāḥ // BrP_47.87 //",
  "GP11brahmppu:7258": "madhyahīnāś ca suśroṇyaḥ padmapattrāyatekṣaṇāḥ /",
  "GP11brahmppu:7259": "hāvabhāvānvitagrīvā bahvyo valayabhūṣitāḥ // BrP_47.88 //",
  "GP11brahmppu:7260": "pādanūpurasaṃyuktāḥ paṭṭadukūlavāsasaḥ /",
  "GP11brahmppu:7261": "ekaikaśo 'dadāt tasmin kāmyāś ca kāminīr bahūḥ // BrP_47.89 //",
  "GP11brahmppu:7262": "arthibhyo brāhmaṇādibhyo hayamedhe dvijottamāḥ /",
  "GP11brahmppu:7263": "bhakṣyaṃ bhojyaṃ ca saṃpūrṇaṃ nānāsaṃbhārasaṃyutam // BrP_47.90 //",
  "GP11brahmppu:7264": "khaṇḍakādyāny anekāni svinnapakvāṃś ca piṣṭakān /",
  "GP11brahmppu:7265": "annāny anyāni medhyāṃś ca ghṛtapūrāṃś ca khāṇḍavān // BrP_47.91 //",
  "GP11brahmppu:7266": "madhurāṃs tarjitān pūpān annaṃ mṛṣṭaṃ supākikam /",
  "GP11brahmppu:7267": "prītyarthaṃ sarvasattvānāṃ dīyate 'nnaṃ punaḥ punaḥ // BrP_47.92 //",
  "GP11brahmppu:7268": "dattasya dīyamānasya dhanasyānto na vidyate /",
  "GP11brahmppu:7269": "evaṃ dṛṣṭvā mahāyajñaṃ devadaityāḥ savāraṇāḥ // BrP_47.93 //",
  "GP11brahmppu:7270": "gandharvāpsarasaḥ siddhā ṛṣayaś ca prajeśvarāḥ /",
  "GP11brahmppu:7271": "vismayaṃ paramaṃ yātā dṛṣṭvā kratuvaraṃ śubham // BrP_47.94 //",
  "GP11brahmppu:7272": "purodhā mantriṇo rājā hṛṣṭās tatraiva sarvaśaḥ /",
  "GP11brahmppu:7273": "na tatra malinaḥ kaścin na dīno na kṣudhānvitaḥ // BrP_47.95 //",
  "GP11brahmppu:7274": "na vopasargo na glānir nādhayo vyādhayas tathā /",
  "GP11brahmppu:7275": "nākālamaraṇaṃ tatra na daṃśo na grahā viṣam // BrP_47.96 //",
  "GP11brahmppu:7276": "hṛṣṭapuṣṭajanāḥ sarve tasmin rājño mahotsave /",
  "GP11brahmppu:7277": "ye ca tatra tapaḥsiddhā munayaś cirajīvinaḥ // BrP_47.97 //",
  "GP11brahmppu:7278": "na jātaṃ tādṛśaṃ yajñaṃ dhanadhānyasamanvitam /",
  "GP11brahmppu:7279": "evaṃ sa rājā vidhivad vājimedhaṃ dvijottamāḥ /",
  "GP11brahmppu:7280": "kratuṃ samāpayām āsa prāsādaṃ vaiṣṇavaṃ tathā // BrP_47.98 //",
  "GP11brahmppu:7281": "{munaya ūcuḥ: }",
  "GP11brahmppu:7282": "brūhi no devadeveśa yat pṛcchāmaḥ purātanam /",
  "GP11brahmppu:7283": "yathā tāḥ pratimāḥ pūrvam indradyumnena nirmitāḥ // BrP_48.1 //",
  "GP11brahmppu:7284": "kena caiva prakāreṇa tuṣṭas tasmai sa mādhavaḥ /",
  "GP11brahmppu:7285": "tat sarvaṃ vada cāsmākaṃ paraṃ kautūhalaṃ hi naḥ // BrP_48.2 //",
  "GP11brahmppu:7286": "{brahmovāca: }",
  "GP11brahmppu:7287": "śṛṇudhvaṃ muniśārdūlāḥ purāṇaṃ vedasaṃmitam /",
  "GP11brahmppu:7288": "kathayāmi purā vṛttaṃ pratimānāṃ ca saṃbhavam // BrP_48.3 //",
  "GP11brahmppu:7289": "pravṛtte ca mahāyajñe prāsāde caiva nirmite /",
  "GP11brahmppu:7290": "cintā tasya babhūvātha pratimārtham aharniśam // BrP_48.4 //",
  "GP11brahmppu:7291": "na vedmi kena deveśaṃ sarveśaṃ lokapāvanam /",
  "GP11brahmppu:7292": "sargasthityantakartāraṃ paśyāmi puruṣottamam // BrP_48.5 //",
  "GP11brahmppu:7293": "cintāviṣṭas tv abhūd rājā śete rātrau divāpi na /",
  "GP11brahmppu:7294": "na bhuṅkte vividhān bhogān na ca snānaṃ prasādhanam // BrP_48.6 //",
  "GP11brahmppu:7295": "naiva vādyena gandhena gāyanair varṇakair api /",
  "GP11brahmppu:7296": "na gajair madayuktaiś ca na cānekair hayānvitaiḥ // BrP_48.7 //",
  "GP11brahmppu:7297": "nendranīlair mahānīlaiḥ padmarāgamayair na ca /",
  "GP11brahmppu:7298": "suvarṇarajatādyaiś ca vajrasphaṭikasaṃyutaiḥ // BrP_48.8 //",
  "GP11brahmppu:7299": "bahurāgārthakāmair vā na vanyair antarikṣagaiḥ /",
  "GP11brahmppu:7300": "babhūva tasya nṛpater manasas tuṣṭivardhanam // BrP_48.9 //",
  "GP11brahmppu:7301": "śailamṛddārujāteṣu praśastaṃ kiṃ mahītale /",
  "GP11brahmppu:7302": "viṣṇupratimāyogyaṃ ca sarvalakṣaṇalakṣitam // BrP_48.10 //",
  "GP11brahmppu:7303": "etair eva trayāṇāṃ tu dayitaṃ syāt surārcitam /",
  "GP11brahmppu:7304": "sthāpite prītim abhyeti iti cintāparo 'bhavat // BrP_48.11 //",
  "GP11brahmppu:7305": "pañcarātravidhānena saṃpūjya puruṣottamam /",
  "GP11brahmppu:7306": "cintāviṣṭo mahīpālaḥ saṃstotum upacakrame // BrP_48.12 //",
  "GP11brahmppu:7307": "vāsudeva namas te 'stu namas te mokṣakāraṇa /",
  "GP11brahmppu:7308": "trāhi māṃ sarvalokeśa janmasaṃsārasāgarāt // BrP_49.1 //",
  "GP11brahmppu:7309": "nirmalāmbarasaṃkāśa namas te puruṣottama /",
  "GP11brahmppu:7310": "saṃkarṣaṇa namas te 'stu trāhi māṃ dharaṇīdhara // BrP_49.2 //",
  "GP11brahmppu:7311": "namas te hemagarbhābha namas te makaradhvaja /",
  "GP11brahmppu:7312": "ratikānta namas te 'stu trāhi māṃ saṃvarāntaka // BrP_49.3 //",
  "GP11brahmppu:7313": "namas te 'ñjanasaṃkāśa namas te bhaktavatsala /",
  "GP11brahmppu:7314": "aniruddha namas te 'stu trāhi māṃ varado bhava // BrP_49.4 //",
  "GP11brahmppu:7315": "namas te vibudhāvāsa namas te vibudhapriya /",
  "GP11brahmppu:7316": "nārāyaṇa namas te 'stu trāhi māṃ śaraṇāgatam // BrP_49.5 //",
  "GP11brahmppu:7317": "namas te balināṃ śreṣṭha namas te lāṅgalāyudha /",
  "GP11brahmppu:7318": "caturmukha jagaddhāma trāhi māṃ prapitāmaha // BrP_49.6 //",
  "GP11brahmppu:7319": "namas te nīlameghābha namas te tridaśārcita /",
  "GP11brahmppu:7320": "trāhi viṣṇo jagannātha magnaṃ māṃ bhavasāgare // BrP_49.7 //",
  "GP11brahmppu:7321": "pralayānalasaṃkāśa namas te ditijāntaka /",
  "GP11brahmppu:7322": "narasiṃha mahāvīrya trāhi māṃ dīptalocana // BrP_49.8 //",
  "GP11brahmppu:7323": "yathā rasātalād urvī tvayā daṃṣṭroddhṛtā purā /",
  "GP11brahmppu:7324": "tathā mahāvarāhas tvaṃ trāhi māṃ duḥkhasāgarāt // BrP_49.9 //",
  "GP11brahmppu:7325": "tavaitā mūrtayaḥ kṛṣṇa varadāḥ saṃstutā mayā /",
  "GP11brahmppu:7326": "taveme baladevādyāḥ pṛthagrūpeṇa saṃsthitāḥ // BrP_49.10 //",
  "GP11brahmppu:7327": "aṅgāni tava deveśa garutmādyās tathā prabho /",
  "GP11brahmppu:7328": "dikpālāḥ sāyudhāś caiva keśavādyās tathācyuta // BrP_49.11 //",
  "GP11brahmppu:7329": "ye cānye tava deveśa bhedāḥ proktā manīṣibhiḥ /",
  "GP11brahmppu:7330": "te 'pi sarve jagannātha prasannāyatalocana // BrP_49.12 //",
  "GP11brahmppu:7331": "mayārcitāḥ stutāḥ sarve tathā yūyaṃ namaskṛtāḥ /",
  "GP11brahmppu:7332": "prayacchata varaṃ mahyaṃ dharmakāmārthamokṣadam // BrP_49.13 //",
  "GP11brahmppu:7333": "bhedās te kīrtitā ye tu hare saṃkarṣaṇādayaḥ /",
  "GP11brahmppu:7334": "tava pūjārthasaṃbhūtās tatas tvayi samāśritāḥ // BrP_49.14 //",
  "GP11brahmppu:7335": "na bhedas tava deveśa vidyate paramārthataḥ /",
  "GP11brahmppu:7336": "vividhaṃ tava yad rūpam uktaṃ tad upacārataḥ // BrP_49.15 //",
  "GP11brahmppu:7337": "advaitaṃ tvāṃ kathaṃ dvaitaṃ vaktuṃ śaknoti mānavaḥ /",
  "GP11brahmppu:7338": "ekas tvaṃ hi hare vyāpī citsvabhāvo nirañjanaḥ // BrP_49.16 //",
  "GP11brahmppu:7339": "paramaṃ tava yad rūpaṃ bhāvābhāvavivarjitam /",
  "GP11brahmppu:7340": "nirlepaṃ nirguṇaṃ śreṣṭhaṃ kūṭastham acalaṃ dhruvam // BrP_49.17 //",
  "GP11brahmppu:7341": "sarvopādhivinirmuktaṃ sattāmātravyavasthitam /",
  "GP11brahmppu:7342": "tad devāś ca na jānanti kathaṃ jānāmy ahaṃ prabho // BrP_49.18 //",
  "GP11brahmppu:7343": "aparaṃ tava yad rūpaṃ pītavastraṃ caturbhujam /",
  "GP11brahmppu:7344": "śaṅkhacakragadāpāṇi- mukuṭāṅgadadhāriṇam // BrP_49.19 //",
  "GP11brahmppu:7345": "śrīvatsoraskasaṃyuktaṃ vanamālāvibhūṣitam /",
  "GP11brahmppu:7346": "tad arcayanti vibudhā ye cānye tava saṃśrayāḥ // BrP_49.20 //",
  "GP11brahmppu:7347": "devadeva suraśreṣṭha bhaktānām abhayaprada /",
  "GP11brahmppu:7348": "trāhi māṃ padmapattrākṣa magnaṃ viṣayasāgare // BrP_49.21 //",
  "GP11brahmppu:7349": "nānyaṃ paśyāmi lokeśa yasyāhaṃ śaraṇaṃ vraje /",
  "GP11brahmppu:7350": "tvām ṛte kamalākānta prasīda madhusūdana // BrP_49.22 //",
  "GP11brahmppu:7351": "jarāvyādhiśatair yukto nānāduḥkhair nipīḍitaḥ /",
  "GP11brahmppu:7352": "harṣaśokānvito mūḍhaḥ karmapāśaiḥ suyantritaḥ // BrP_49.23 //",
  "GP11brahmppu:7353": "patito 'haṃ mahāraudre ghore saṃsārasāgare /",
  "GP11brahmppu:7354": "viṣamodakaduṣpāre rāgadveṣajhaṣākule // BrP_49.24 //",
  "GP11brahmppu:7355": "indriyāvartagambhīre tṛṣṇāśokormisaṃkule /",
  "GP11brahmppu:7356": "nirāśraye nirālambe niḥsāre 'tyantacañcale // BrP_49.25 //",
  "GP11brahmppu:7357": "māyayā mohitas tatra bhramāmi suciraṃ prabho /",
  "GP11brahmppu:7358": "nānājātisahasreṣu jāyamānaḥ punaḥ punaḥ // BrP_49.26 //",
  "GP11brahmppu:7359": "mayā janmāny anekāni sahasrāṇy ayutāni ca /",
  "GP11brahmppu:7360": "vividhāny anubhūtāni saṃsāre 'smiñ janārdana // BrP_49.27 //",
  "GP11brahmppu:7361": "vedāḥ sāṅgā mayādhītāḥ śāstrāṇi vividhāni ca /",
  "GP11brahmppu:7362": "itihāsapurāṇāni tathā śilpāny anekaśaḥ // BrP_49.28 //",
  "GP11brahmppu:7363": "asaṃtoṣāś ca saṃtoṣāḥ saṃcayāpacayā vyayāḥ /",
  "GP11brahmppu:7364": "mayā prāptā jagannātha kṣayavṛddhyakṣayetarāḥ // BrP_49.29 //",
  "GP11brahmppu:7365": "bhāryārimitrabandhūnāṃ viyogāḥ saṃgamās tathā /",
  "GP11brahmppu:7366": "pitaro vividhā dṛṣṭā mātaraś ca tathā mayā // BrP_49.30 //",
  "GP11brahmppu:7367": "duḥkhāni cānubhūtāni yāni saukhyāny anekaśaḥ /",
  "GP11brahmppu:7368": "prāptāś ca bāndhavāḥ putrā bhrātaro jñātayas tathā // BrP_49.31 //",
  "GP11brahmppu:7369": "mayoṣitaṃ tathā strīṇāṃ koṣṭhe viṇmūtrapicchale /",
  "GP11brahmppu:7370": "garbhavāse mahāduḥkham anubhūtaṃ tathā prabho // BrP_49.32 //",
  "GP11brahmppu:7371": "duḥkhāni yāny anekāni bālyayauvanagocare /",
  "GP11brahmppu:7372": "vārdhake ca hṛṣīkeśa tāni prāptāni vai mayā // BrP_49.33 //",
  "GP11brahmppu:7373": "maraṇe yāni duḥkhāni yamamārge yamālaye /",
  "GP11brahmppu:7374": "mayā tāny anubhūtāni narake yātanās tathā // BrP_49.34 //",
  "GP11brahmppu:7375": "kṛmikīṭadrumāṇāṃ ca hastyaśvamṛgapakṣiṇām /",
  "GP11brahmppu:7376": "mahiṣoṣṭragavāṃ caiva tathānyeṣāṃ vanaukasām // BrP_49.35 //",
  "GP11brahmppu:7377": "dvijātīnāṃ ca sarveṣāṃ śūdrāṇāṃ caiva yoniṣu /",
  "GP11brahmppu:7378": "dhanināṃ kṣatriyāṇāṃ ca daridrāṇāṃ tapasvinām // BrP_49.36 //",
  "GP11brahmppu:7379": "nṛpāṇāṃ nṛpabhṛtyānāṃ tathānyeṣāṃ ca dehinām /",
  "GP11brahmppu:7380": "gṛheṣu teṣām utpanno deva cāhaṃ punaḥ punaḥ // BrP_49.37 //",
  "GP11brahmppu:7381": "gato 'smi dāsatāṃ nātha bhṛtyānāṃ bahuśo nṛṇām /",
  "GP11brahmppu:7382": "daridratvaṃ ceśvaratvaṃ svāmitvaṃ ca tathā gataḥ // BrP_49.38 //",
  "GP11brahmppu:7383": "hato mayā hatāś cānye ghātito ghātitās tathā /",
  "GP11brahmppu:7384": "dattaṃ mamānyair anyebhyo mayā dattam anekaśaḥ // BrP_49.39 //",
  "GP11brahmppu:7385": "pitṛmātṛsuhṛdbhrātṛ- kalatrāṇāṃ kṛtena ca /",
  "GP11brahmppu:7386": "dhanināṃ śrotriyāṇāṃ ca daridrāṇāṃ tapasvinām // BrP_49.40 //",
  "GP11brahmppu:7387": "uktaṃ dainyaṃ ca vividhaṃ tyaktvā lajjāṃ janārdana /",
  "GP11brahmppu:7388": "devatiryaṅmanuṣyeṣu sthāvareṣu careṣu ca // BrP_49.41 //",
  "GP11brahmppu:7389": "na vidyate tathā sthānaṃ yatrāhaṃ na gataḥ prabho /",
  "GP11brahmppu:7390": "kadā me narake vāsaḥ kadā svarge jagatpate // BrP_49.42 //",
  "GP11brahmppu:7391": "kadā manuṣyalokeṣu kadā tiryaggateṣu ca /",
  "GP11brahmppu:7392": "jalayantre yathā cakre ghaṭī rajjunibandhanā // BrP_49.43 //",
  "GP11brahmppu:7393": "yāti cordhvam adhaś caiva kadā madhye ca tiṣṭhati /",
  "GP11brahmppu:7394": "tathā cāhaṃ suraśreṣṭha karmarajjusamāvṛtaḥ // BrP_49.44 //",
  "GP11brahmppu:7395": "adhaś cordhvaṃ tathā madhye bhraman gacchāmi yogataḥ /",
  "GP11brahmppu:7396": "evaṃ saṃsāracakre 'smin bhairave romaharṣaṇe // BrP_49.45 //",
  "GP11brahmppu:7397": "bhramāmi suciraṃ kālaṃ nāntaṃ paśyāmi karhicit /",
  "GP11brahmppu:7398": "na jāne kiṃ karomy adya hare vyākulitendriyaḥ // BrP_49.46 //",
  "GP11brahmppu:7399": "śokatṛṣṇābhibhūto 'haṃ kāṃdiśīko vicetanaḥ /",
  "GP11brahmppu:7400": "idānīṃ tvām ahaṃ deva vihvalaḥ śaraṇaṃ gataḥ // BrP_49.47 //",
  "GP11brahmppu:7401": "trāhi māṃ duḥkhitaṃ kṛṣṇa magnaṃ saṃsārasāgare /",
  "GP11brahmppu:7402": "kṛpāṃ kuru jagannātha bhaktaṃ māṃ yadi manyase // BrP_49.48 //",
  "GP11brahmppu:7403": "tvadṛte nāsti me bandhur yo 'sau cintāṃ kariṣyati /",
  "GP11brahmppu:7404": "deva tvāṃ nātham āsādya na bhayaṃ me 'sti kutracit // BrP_49.49 //",
  "GP11brahmppu:7405": "jīvite maraṇe caiva yogakṣeme 'thavā prabho /",
  "GP11brahmppu:7406": "ye tu tvāṃ vidhivad deva nārcayanti narādhamāḥ // BrP_49.50 //",
  "GP11brahmppu:7407": "sugatis tu kathaṃ teṣāṃ bhavet saṃsārabandhanāt /",
  "GP11brahmppu:7408": "kiṃ teṣāṃ kulaśīlena vidyayā jīvitena ca // BrP_49.51 //",
  "GP11brahmppu:7409": "yeṣāṃ na jāyate bhaktir jagaddhātari keśave /",
  "GP11brahmppu:7410": "prakṛtiṃ tv āsurīṃ prāpya ye tvāṃ nindanti mohitāḥ // BrP_49.52 //",
  "GP11brahmppu:7411": "patanti narake ghore jāyamānāḥ punaḥ punaḥ /",
  "GP11brahmppu:7412": "na teṣāṃ niṣkṛtis tasmād vidyate narakārṇavāt // BrP_49.53 //",
  "GP11brahmppu:7413": "ye dūṣayanti durvṛttās tvāṃ deva puruṣādhamāḥ /",
  "GP11brahmppu:7414": "yatra yatra bhavej janma mama karmanibandhanāt // BrP_49.54 //",
  "GP11brahmppu:7415": "tatra tatra hare bhaktis tvayi cāstu dṛḍhā sadā /",
  "GP11brahmppu:7416": "ārādhya tvāṃ surā daityā narāś cānye 'pi saṃyatāḥ // BrP_49.55 //",
  "GP11brahmppu:7417": "avāpuḥ paramāṃ siddhiṃ kas tvāṃ deva na pūjayet /",
  "GP11brahmppu:7418": "na śaknuvanti brahmādyāḥ stotuṃ tvāṃ tridaśā hare // BrP_49.56 //",
  "GP11brahmppu:7419": "kathaṃ mānuṣabuddhyāhaṃ staumi tvāṃ prakṛteḥ param /",
  "GP11brahmppu:7420": "tathā cājñānabhāvena saṃstuto 'si mayā prabho // BrP_49.57 //",
  "GP11brahmppu:7421": "tat kṣamasvāparādhaṃ me yadi te 'sti dayā mayi /",
  "GP11brahmppu:7422": "kṛtāparādhe 'pi hare kṣamāṃ kurvanti sādhavaḥ // BrP_49.58 //",
  "GP11brahmppu:7423": "tasmāt prasīda deveśa bhaktasnehaṃ samāśritaḥ /",
  "GP11brahmppu:7424": "stuto 'si yan mayā deva bhaktibhāvena cetasā /",
  "GP11brahmppu:7425": "sāṅgaṃ bhavatu tat sarvaṃ vāsudeva namo 'stu te // BrP_49.59 //",
  "GP11brahmppu:7426": "{brahmovāca: }",
  "GP11brahmppu:7427": "itthaṃ stutas tadā tena prasanno garuḍadhvajaḥ /",
  "GP11brahmppu:7428": "dadau tasmai muniśreṣṭhāḥ sakalaṃ manasepsitam // BrP_49.60 //",
  "GP11brahmppu:7429": "yaḥ saṃpūjya jagannāthaṃ pratyahaṃ stauti mānavaḥ /",
  "GP11brahmppu:7430": "stotreṇānena matimān sa mokṣaṃ labhate dhruvam // BrP_49.61 //",
  "GP11brahmppu:7431": "trisaṃdhyaṃ yo japed vidvān idaṃ stotravaraṃ śuciḥ /",
  "GP11brahmppu:7432": "dharmaṃ cārthaṃ ca kāmaṃ ca mokṣaṃ ca labhate naraḥ // BrP_49.62 //",
  "GP11brahmppu:7433": "yaḥ paṭhec chṛṇuyād vāpi śrāvayed vā samāhitaḥ /",
  "GP11brahmppu:7434": "sa lokaṃ śāśvataṃ viṣṇor yāti nirdhūtakalmaṣaḥ // BrP_49.63 //",
  "GP11brahmppu:7435": "dhanyaṃ pāpaharaṃ cedaṃ bhuktimuktipradaṃ śivam /",
  "GP11brahmppu:7436": "guhyaṃ sudurlabhaṃ puṇyaṃ na deyaṃ yasya kasyacit // BrP_49.64 //",
  "GP11brahmppu:7437": "na nāstikāya mūrkhāya na kṛtaghnāya mānine /",
  "GP11brahmppu:7438": "na duṣṭamataye dadyān nābhaktāya kadācana // BrP_49.65 //",
  "GP11brahmppu:7439": "dātavyaṃ bhaktiyuktāya guṇaśīlānvitāya ca /",
  "GP11brahmppu:7440": "viṣṇubhaktāya śāntāya śraddhānuṣṭhānaśāline // BrP_49.66 //",
  "GP11brahmppu:7441": "idaṃ samastāghavināśahetuḥ BrP_49.67a",
  "GP11brahmppu:7442": "kāruṇyasaṃjñaṃ sukhamokṣadaṃ ca BrP_49.67b",
  "GP11brahmppu:7443": "aśeṣavāñchāphaladaṃ variṣṭhaṃ BrP_49.67c",
  "GP11brahmppu:7444": "stotraṃ mayoktaṃ puruṣottamasya BrP_49.67d",
  "GP11brahmppu:7445": "ye taṃ susūkṣmaṃ vimalā murāriṃ BrP_49.68a",
  "GP11brahmppu:7446": "dhyāyanti nityaṃ puruṣaṃ purāṇam BrP_49.68b",
  "GP11brahmppu:7447": "te muktibhājaḥ praviśanti viṣṇuṃ BrP_49.68c",
  "GP11brahmppu:7448": "mantrair yathājyaṃ hutam adhvarāgnau BrP_49.68d",
  "GP11brahmppu:7449": "ekaḥ sa devo bhavaduḥkhahantā BrP_49.69a",
  "GP11brahmppu:7450": "paraḥ pareṣāṃ na tato 'sti cānyat BrP_49.69b",
  "GP11brahmppu:7451": "draṣṭā sa pātā sa tu nāśakartā BrP_49.69c",
  "GP11brahmppu:7452": "viṣṇuḥ samastākhilasārabhūtaḥ BrP_49.69d",
  "GP11brahmppu:7453": "kiṃ vidyayā kiṃ svaguṇaiś ca teṣāṃ BrP_49.70a",
  "GP11brahmppu:7454": "yajñaiś ca dānaiś ca tapobhir ugraiḥ BrP_49.70b",
  "GP11brahmppu:7455": "yeṣāṃ na bhaktir bhavatīha kṛṣṇe BrP_49.70c",
  "GP11brahmppu:7456": "jagadgurau mokṣasukhaprade ca BrP_49.70d",
  "GP11brahmppu:7457": "loke sa dhanyaḥ sa śuciḥ sa vidvān BrP_49.71a",
  "GP11brahmppu:7458": "makhais tapobhiḥ sa guṇair variṣṭhaḥ BrP_49.71b",
  "GP11brahmppu:7459": "jñātā sa dātā sa tu satyavaktā BrP_49.71c",
  "GP11brahmppu:7460": "yasyāsti bhaktiḥ puruṣottamākhye BrP_49.71d",
  "GP11brahmppu:7461": "{brahmovāca: }",
  "GP11brahmppu:7462": "stutvaivaṃ muniśārdūlāḥ praṇamya ca sanātanam /",
  "GP11brahmppu:7463": "vāsudevaṃ jagannāthaṃ sarvakāmaphalapradam // BrP_50.1 //",
  "GP11brahmppu:7464": "cintāviṣṭo mahīpālaḥ kuśān āstīrya bhūtale /",
  "GP11brahmppu:7465": "vastraṃ ca tanmanā bhūtvā suṣvāpa dharaṇītale // BrP_50.2 //",
  "GP11brahmppu:7466": "kathaṃ pratyakṣam abhyeti devadevo janārdanaḥ /",
  "GP11brahmppu:7467": "mama cārtiharo devas tadāsāv iti cintayan // BrP_50.3 //",
  "GP11brahmppu:7468": "suptasya tasya nṛpater vāsudevo jagadguruḥ /",
  "GP11brahmppu:7469": "ātmānaṃ darśayām āsa śaṅkhacakragadābhṛtam // BrP_50.4 //",
  "GP11brahmppu:7470": "sa dadarśa tu saprema devadevaṃ jagadgurum /",
  "GP11brahmppu:7471": "śaṅkhacakradharaṃ devaṃ gadācakrograpāṇinam // BrP_50.5 //",
  "GP11brahmppu:7472": "śārṅgabāṇadharaṃ devaṃ jvalattejotimaṇḍalam /",
  "GP11brahmppu:7473": "yugāntādityavarṇābhaṃ nīlavaidūryasaṃnibham // BrP_50.6 //",
  "GP11brahmppu:7474": "suparṇāṃse tam āsīnaṃ ṣoḍaśārdhabhujaṃ śubham /",
  "GP11brahmppu:7475": "sa cāsmai prābravīd dhīrāḥ sādhu rājan mahāmate // BrP_50.7 //",
  "GP11brahmppu:7476": "kratunānena divyena tathā bhaktyā ca śraddhayā /",
  "GP11brahmppu:7477": "tuṣṭo 'smi te mahīpāla vṛthā kim anuśocasi // BrP_50.8 //",
  "GP11brahmppu:7478": "yad atra pratimā rājañ jagatpūjyā sanātanī /",
  "GP11brahmppu:7479": "yathā sā prāpyate bhūpa tadupāyaṃ bravīmi te // BrP_50.9 //",
  "GP11brahmppu:7480": "gatāyām adya śarvaryāṃ nirmale bhāskarodite /",
  "GP11brahmppu:7481": "sāgarasya jalasyānte nānādrumavibhūṣite // BrP_50.10 //",
  "GP11brahmppu:7482": "jalaṃ tathaiva velāyāṃ dṛśyate tatra vai mahat /",
  "GP11brahmppu:7483": "lavaṇasyodadhe rājaṃs taraṅgaiḥ samabhiplutam // BrP_50.11 //",
  "GP11brahmppu:7484": "kūlānte hi mahāvṛkṣaḥ sthitaḥ sthalajaleṣu ca /",
  "GP11brahmppu:7485": "velābhir hanyamānaś ca na cāsau kampate drumaḥ // BrP_50.12 //",
  "GP11brahmppu:7486": "paraśum ādāya hastena ūrmer antas tato vraja /",
  "GP11brahmppu:7487": "ekākī viharan rājan sa tvaṃ paśyasi pādapam // BrP_50.13 //",
  "GP11brahmppu:7488": "īdṛk cihnaṃ samālokya chedaya tvam aśaṅkitaḥ /",
  "GP11brahmppu:7489": "chedyamānaṃ tu taṃ vṛkṣaṃ prātar adbhutadarśanam // BrP_50.14 //",
  "GP11brahmppu:7490": "dṛṣṭvā tenaiva saṃcintya tato bhūpāla darśanāt /",
  "GP11brahmppu:7491": "kuru tāṃ pratimāṃ divyāṃ jahi cintāṃ vimohinīm // BrP_50.15 //",
  "GP11brahmppu:7492": "{brahmovāca: }",
  "GP11brahmppu:7493": "evam uktvā mahābhāgo jagāmādarśanaṃ hariḥ /",
  "GP11brahmppu:7494": "sa cāpi svapnam ālokya paraṃ vismayam āgataḥ // BrP_50.16 //",
  "GP11brahmppu:7495": "tāṃ niśāṃ sa samudvīkṣya sthitas tadgatamānasaḥ /",
  "GP11brahmppu:7496": "vyāharan vaiṣṇavān mantrān sūktaṃ caiva tadātmakam // BrP_50.17 //",
  "GP11brahmppu:7497": "pragatāyāṃ rajanyāṃ tu utthito nānyamānasaḥ /",
  "GP11brahmppu:7498": "sa snātvā sāgare samyag yathāvad vidhinā tataḥ // BrP_50.18 //",
  "GP11brahmppu:7499": "dattvā dānaṃ ca viprebhyo grāmāṃś ca nagarāṇi ca /",
  "GP11brahmppu:7500": "kṛtvā paurvāhṇikaṃ karma jagāma sa nṛpottamaḥ // BrP_50.19 //",
  "GP11brahmppu:7501": "na cāśvo na padātiś ca na gajo na ca sārathiḥ /",
  "GP11brahmppu:7502": "ekākī sa mahāvelāṃ praviveśa mahīpatiḥ // BrP_50.20 //",
  "GP11brahmppu:7503": "taṃ dadarśa mahāvṛkṣaṃ tejasvantaṃ mahādrumam /",
  "GP11brahmppu:7504": "mahātigamahārohaṃ puṇyaṃ vipulam eva ca // BrP_50.21 //",
  "GP11brahmppu:7505": "mahotsedhaṃ mahākāyaṃ prasuptaṃ ca jalāntike /",
  "GP11brahmppu:7506": "sāndramāñjiṣṭhavarṇābhaṃ nāmajātivivarjitam // BrP_50.22 //",
  "GP11brahmppu:7507": "naranāthas tadā viprā drumaṃ dṛṣṭvā mudānvitaḥ /",
  "GP11brahmppu:7508": "paraśunā śātayām āsa niśitena dṛḍhena ca // BrP_50.23 //",
  "GP11brahmppu:7509": "dvaidhīkartumanās tatra babhūvendrasakhaḥ sa ca /",
  "GP11brahmppu:7510": "nirīkṣyamāṇe kāṣṭhe tu babhūvādbhutadarśanam // BrP_50.24 //",
  "GP11brahmppu:7511": "viśvakarmā ca viṣṇuś ca viprarūpadharāv ubhau /",
  "GP11brahmppu:7512": "ājagmatur mahābhāgau tadā tulyāgrajanmanau // BrP_50.25 //",
  "GP11brahmppu:7513": "jvalamānau svatejobhir divyasraganulepanau /",
  "GP11brahmppu:7514": "atha tau taṃ samāgamya nṛpam indrasakhaṃ tadā // BrP_50.26 //",
  "GP11brahmppu:7515": "tāv ūcatur mahārāja kim atra tvaṃ kariṣyasi /",
  "GP11brahmppu:7516": "kimarthaṃ ca mahābāho śātitaś ca vanaspatiḥ // BrP_50.27 //",
  "GP11brahmppu:7517": "asahāyo mahādurge nirjane gahane vane /",
  "GP11brahmppu:7518": "mahāsindhutaṭe caiva kathaṃ vai śātito drumaḥ // BrP_50.28 //",
  "GP11brahmppu:7519": "{brahmovāca: }",
  "GP11brahmppu:7520": "tayoḥ śrutvā vaco viprāḥ sa tu rājā mudānvitaḥ /",
  "GP11brahmppu:7521": "babhāṣe vacanaṃ tābhyāṃ mṛdulaṃ madhuraṃ tathā // BrP_50.29 //",
  "GP11brahmppu:7522": "dṛṣṭvā tau brāhmaṇau tatra candrasūryāv ivāgatau /",
  "GP11brahmppu:7523": "namaskṛtya jagannāthāv avāṅmukham avasthitaḥ // BrP_50.30 //",
  "GP11brahmppu:7524": "{rājovāca: }",
  "GP11brahmppu:7525": "devadevam anādyantam anantaṃ jagatāṃ patim /",
  "GP11brahmppu:7526": "ārādhayituṃ pratimāṃ karomīti matir mama // BrP_50.31 //",
  "GP11brahmppu:7527": "ahaṃ sa devadevena parameṇa mahātmanā /",
  "GP11brahmppu:7528": "svapnānte ca samuddiṣṭo bhavadbhyāṃ śrāvitaṃ mayā // BrP_50.32 //",
  "GP11brahmppu:7529": "{brahmovāca: }",
  "GP11brahmppu:7530": "rājñas tu vacanaṃ śrutvā devendrapratimasya ca /",
  "GP11brahmppu:7531": "prahasya tasmai viśveśas tuṣṭo vacanam abravīt // BrP_50.33 //",
  "GP11brahmppu:7532": "{viṣṇur uvāca: }",
  "GP11brahmppu:7533": "sādhu sādhu mahīpāla yad etan matam uttamam /",
  "GP11brahmppu:7534": "saṃsārasāgare ghore kadalīdalasaṃnibhe // BrP_50.34 //",
  "GP11brahmppu:7535": "niḥsāre duḥkhabahule kāmakrodhasamākule /",
  "GP11brahmppu:7536": "indriyāvartakalile dustare romaharṣaṇe // BrP_50.35 //",
  "GP11brahmppu:7537": "nānāvyādhiśatāvarte jalabudbudasaṃnibhe /",
  "GP11brahmppu:7538": "yatas te matir utpannā viṣṇor ārādhanāya vai // BrP_50.36 //",
  "GP11brahmppu:7539": "dhanyas tvaṃ nṛpaśārdūla guṇaiḥ sarvair alaṃkṛtaḥ /",
  "GP11brahmppu:7540": "saprajā pṛthivī dhanyā saśailavanakānanā // BrP_50.37 //",
  "GP11brahmppu:7541": "sapuragrāmanagarā caturvarṇair alaṃkṛtā /",
  "GP11brahmppu:7542": "yatra tvaṃ nṛpaśārdūla prajāḥ pālayitā prabhuḥ // BrP_50.38 //",
  "GP11brahmppu:7543": "ehy ehi sumahābhāga drume 'smin sukhaśītale /",
  "GP11brahmppu:7544": "āvābhyāṃ saha tiṣṭha tvaṃ kathābhir dharmasaṃśritaḥ // BrP_50.39 //",
  "GP11brahmppu:7545": "ayaṃ mama sahāyas tu āgataḥ śilpināṃ varaḥ /",
  "GP11brahmppu:7546": "viśvakarmasamaḥ sākṣān nipuṇaḥ sarvakarmasu /",
  "GP11brahmppu:7547": "mayoddiṣṭāṃ tu pratimāṃ karoty eṣa taṭaṃ tyaja // BrP_50.40 //",
  "GP11brahmppu:7548": "{brahmovāca: }",
  "GP11brahmppu:7549": "śrutvaivaṃ vacanaṃ tasya tadā rājā dvijanmanaḥ /",
  "GP11brahmppu:7550": "sāgarasya taṭaṃ tyaktvā gatvā tasya samīpataḥ // BrP_50.41 //",
  "GP11brahmppu:7551": "tasthau sa nṛpatiśreṣṭho vṛkṣacchāye suśītale /",
  "GP11brahmppu:7552": "tatas tasmai sa viśvātmā dadāv ājñāṃ dvijākṛtiḥ // BrP_50.42 //",
  "GP11brahmppu:7553": "śilpimukhyāya viprendrāḥ kuruṣva pratimā iti /",
  "GP11brahmppu:7554": "kṛṣṇarūpaṃ paraṃ śāntaṃ padmapattrāyatekṣaṇam // BrP_50.43 //",
  "GP11brahmppu:7555": "śrīvatsakaustubhadharaṃ śaṅkhacakragadādharam /",
  "GP11brahmppu:7556": "gaurāṅgaṃ kṣīravarṇābhaṃ dvitīyaṃ svastikāṅkitam // BrP_50.44 //",
  "GP11brahmppu:7557": "lāṅgalāstradharaṃ devam anantākhyaṃ mahābalam /",
  "GP11brahmppu:7558": "devadānavagandharva- yakṣavidyādharoragaiḥ // BrP_50.45 //",
  "GP11brahmppu:7559": "na vijñāto hi tasyāntas tenānanta iti smṛtaḥ /",
  "GP11brahmppu:7560": "bhaginīṃ vāsudevasya rukmavarṇāṃ suśobhanām // BrP_50.46 //",
  "GP11brahmppu:7561": "tṛtīyāṃ vai subhadrāṃ ca sarvalakṣaṇalakṣitām //* BrP_50.47 //",
  "GP11brahmppu:7562": "{brahmovāca: }",
  "GP11brahmppu:7563": "śrutvaitad vacanaṃ tasya viśvakarmā sukarmakṛt /",
  "GP11brahmppu:7564": "tatkṣaṇāt kārayām āsa pratimāḥ śubhalakṣaṇāḥ // BrP_50.48 //",
  "GP11brahmppu:7565": "prathamaṃ śuklavarṇābhaṃ śāradendusamaprabham /",
  "GP11brahmppu:7566": "āraktākṣaṃ mahākāyaṃ sphaṭāvikaṭamastakam // BrP_50.49 //",
  "GP11brahmppu:7567": "nīlāmbaradharaṃ cograṃ balaṃ balamadoddhatam /",
  "GP11brahmppu:7568": "kuṇḍalaikadharaṃ divyaṃ gadāmuśaladhāriṇam // BrP_50.50 //",
  "GP11brahmppu:7569": "dvitīyaṃ puṇḍarīkākṣaṃ nīlajīmūtasaṃnibham /",
  "GP11brahmppu:7570": "atasīpuṣpasaṃkāśaṃ padmapattrāyatekṣaṇam // BrP_50.51 //",
  "GP11brahmppu:7571": "pītavāsasam atyugraṃ śubhaṃ śrīvatsalakṣaṇam /",
  "GP11brahmppu:7572": "cakrapūrṇakaraṃ divyaṃ sarvapāpaharaṃ harim // BrP_50.52 //",
  "GP11brahmppu:7573": "tṛtīyāṃ svarṇavarṇābhāṃ padmapattrāyatekṣaṇām /",
  "GP11brahmppu:7574": "vicitravastrasaṃchannāṃ hārakeyūrabhūṣitām // BrP_50.53 //",
  "GP11brahmppu:7575": "vicitrābharaṇopetāṃ ratnahārāvalambitām /",
  "GP11brahmppu:7576": "pīnonnatakucāṃ ramyāṃ viśvakarmā vinirmame // BrP_50.54 //",
  "GP11brahmppu:7577": "sa tu rājādbhutaṃ dṛṣṭvā kṣaṇenaikena nirmitāḥ /",
  "GP11brahmppu:7578": "divyavastrayugacchannā nānāratnair alaṃkṛtāḥ // BrP_50.55 //",
  "GP11brahmppu:7579": "sarvalakṣaṇasaṃpannāḥ pratimāḥ sumanoharāḥ /",
  "GP11brahmppu:7580": "vismayaṃ paramaṃ gatvā idaṃ vacanam abravīt // BrP_50.56 //",
  "GP11brahmppu:7581": "{indradyumna uvāca: }",
  "GP11brahmppu:7582": "kiṃ devau samanuprāptau dvijarūpadharāv ubhau /",
  "GP11brahmppu:7583": "ubhau cādbhutakarmāṇau devavṛttāv amānuṣau // BrP_50.57 //",
  "GP11brahmppu:7584": "devau vā mānuṣau vāpi yakṣavidyādharau yuvām /",
  "GP11brahmppu:7585": "kiṃ nu brahmahṛṣīkeśau kiṃ vasū kim utāśvinau // BrP_50.58 //",
  "GP11brahmppu:7586": "na vedmi satyasadbhāvau māyārūpeṇa saṃsthitau /",
  "GP11brahmppu:7587": "yuvāṃ gato 'smi śaraṇam ātmā tu me prakāśyatām // BrP_50.59 //",
  "GP11brahmppu:7588": "{śrībhagavān uvāca: }",
  "GP11brahmppu:7589": "nāhaṃ devo na yakṣo vā na daityo na ca devarāṭ /",
  "GP11brahmppu:7590": "na brahmā na ca rudro 'haṃ viddhi māṃ puruṣottamam // BrP_51.1 //",
  "GP11brahmppu:7591": "artihā sarvalokānām anantabalapauruṣaḥ /",
  "GP11brahmppu:7592": "ārādhanīyo bhūtānām anto yasya na vidyate // BrP_51.2 //",
  "GP11brahmppu:7593": "paṭhyate sarvaśāstreṣu vedānteṣu nigadyate /",
  "GP11brahmppu:7594": "yam āhur jñānagamyeti vāsudeveti yoginaḥ // BrP_51.3 //",
  "GP11brahmppu:7595": "aham eva svayaṃ brahmā ahaṃ viṣṇuḥ śivo 'py aham /",
  "GP11brahmppu:7596": "indro 'haṃ devarājaś ca jagatsaṃyamano yamaḥ // BrP_51.4 //",
  "GP11brahmppu:7597": "pṛthivyādīni bhūtāni tretāgnir hutabhuṅ nṛpa /",
  "GP11brahmppu:7598": "varuṇo 'pāṃ patiś cāhaṃ dharitrī ca mahīdharaḥ // BrP_51.5 //",
  "GP11brahmppu:7599": "yat kiṃcid vāṅmayaṃ loke jagat sthāvarajaṅgamam /",
  "GP11brahmppu:7600": "carācaraṃ ca yad viśvaṃ madanyan nāsti kiṃcana // BrP_51.6 //",
  "GP11brahmppu:7601": "prīto 'haṃ te nṛpaśreṣṭha varaṃ varaya suvrata /",
  "GP11brahmppu:7602": "yad iṣṭaṃ tat prayacchāmi hṛdi yat te vyavasthitam // BrP_51.7 //",
  "GP11brahmppu:7603": "maddarśanam apuṇyānāṃ svapnānte 'pi na jāyate /",
  "GP11brahmppu:7604": "tvaṃ punar dṛḍhabhaktitvāt pratyakṣaṃ dṛṣṭavān asi // BrP_51.8 //",
  "GP11brahmppu:7605": "{brahmovāca: }",
  "GP11brahmppu:7606": "śrutvaivaṃ vāsudevasya vacanaṃ tasya bho dvijāḥ /",
  "GP11brahmppu:7607": "romāñcitatanur bhūtvā idaṃ stotraṃ jagau nṛpaḥ // BrP_51.9 //",
  "GP11brahmppu:7608": "{rājovāca: }",
  "GP11brahmppu:7609": "śriyaḥ kānta namas te 'stu śrīpate pītavāsase /",
  "GP11brahmppu:7610": "śrīda śrīśa śrīnivāsa namas te śrīniketana // BrP_51.10 //",
  "GP11brahmppu:7611": "ādyaṃ puruṣam īśānaṃ sarveśaṃ sarvatomukham /",
  "GP11brahmppu:7612": "niṣkalaṃ paramaṃ devaṃ praṇato 'smi sanātanam // BrP_51.11 //",
  "GP11brahmppu:7613": "śabdātītaṃ guṇātītaṃ bhāvābhāvavivarjitam /",
  "GP11brahmppu:7614": "nirlepaṃ nirguṇaṃ sūkṣmaṃ sarvajñaṃ sarvabhāvanam // BrP_51.12 //",
  "GP11brahmppu:7615": "prāvṛṇmeghapratīkāśaṃ gobrāhmaṇahite ratam /",
  "GP11brahmppu:7616": "sarveṣām eva goptāraṃ vyāpinaṃ sarvabhāvinam // BrP_51.13 //",
  "GP11brahmppu:7617": "śaṅkhacakradharaṃ devaṃ gadāmuśaladhāriṇam /",
  "GP11brahmppu:7618": "namasye varadaṃ devaṃ nīlotpaladalacchavim // BrP_51.14 //",
  "GP11brahmppu:7619": "nāgaparyaṅkaśayanaṃ kṣīrodārṇavaśāyinam /",
  "GP11brahmppu:7620": "namasye 'haṃ hṛṣīkeśaṃ sarvapāpaharaṃ harim // BrP_51.15 //",
  "GP11brahmppu:7621": "punas tvāṃ devadeveśaṃ namasye varadaṃ vibhum /",
  "GP11brahmppu:7622": "sarvalokeśvaraṃ viṣṇuṃ mokṣakāraṇam avyayam // BrP_51.16 //",
  "GP11brahmppu:7623": "{brahmovāca: }",
  "GP11brahmppu:7624": "evaṃ stutvā tu taṃ devaṃ praṇipatya kṛtāñjaliḥ /",
  "GP11brahmppu:7625": "uvāca praṇato bhūtvā nipatya dharaṇītale // BrP_51.17 //",
  "GP11brahmppu:7626": "{rājovāca: }",
  "GP11brahmppu:7627": "prīto 'si yadi me nātha vṛṇomi varam uttamam /",
  "GP11brahmppu:7628": "devāsurāḥ sagandharvā yakṣarakṣomahoragāḥ // BrP_51.18 //",
  "GP11brahmppu:7629": "siddhavidyādharāḥ sādhyāḥ kiṃnarā guhyakās tathā /",
  "GP11brahmppu:7630": "ṛṣayo ye mahābhāgā nānāśāstraviśāradāḥ // BrP_51.19 //",
  "GP11brahmppu:7631": "parivrāḍyogayuktāś ca vedatattvārthacintakāḥ /",
  "GP11brahmppu:7632": "mokṣamārgavido ye 'nye dhyāyanti paramaṃ padam // BrP_51.20 //",
  "GP11brahmppu:7633": "nirguṇaṃ nirmalaṃ śāntaṃ yat paśyanti manīṣinaḥ /",
  "GP11brahmppu:7634": "tat padaṃ gantum icchāmi tvatprasādāt sudurlabham // BrP_51.21 //",
  "GP11brahmppu:7635": "{śrībhagavān uvāca: }",
  "GP11brahmppu:7636": "sarvaṃ bhavatu bhadraṃ te yatheṣṭaṃ sarvam āpnuhi /",
  "GP11brahmppu:7637": "bhaviṣyati yathākāmaṃ matprasādān na saṃśayaḥ // BrP_51.22 //",
  "GP11brahmppu:7638": "daśa varṣasahasrāṇi tathā nava śatāni ca /",
  "GP11brahmppu:7639": "avicchinnaṃ mahārājyaṃ kuru tvaṃ nṛpasattama // BrP_51.23 //",
  "GP11brahmppu:7640": "prayāsyasi padaṃ divyaṃ durlabhaṃ yat surāsuraiḥ /",
  "GP11brahmppu:7641": "pūrṇamanorathaṃ śāntaṃ guhyam avyaktam avyayam // BrP_51.24 //",
  "GP11brahmppu:7642": "parāt parataraṃ sūkṣmaṃ nirlepaṃ niṣkalaṃ dhruvam /",
  "GP11brahmppu:7643": "cintāśokavinirmuktaṃ kriyākāraṇavarjitam // BrP_51.25 //",
  "GP11brahmppu:7644": "tad ahaṃ darśayiṣyāmi jñeyākhyaṃ paramaṃ padam /",
  "GP11brahmppu:7645": "yaṃ prāpya paramānandaṃ prāpsyasi paramāṃ gatim // BrP_51.26 //",
  "GP11brahmppu:7646": "kīrtiś ca tava rājendra bhavaty atra mahītale /",
  "GP11brahmppu:7647": "yāvad ghanā nabho yāvad yāvac candrārkatārakam // BrP_51.27 //",
  "GP11brahmppu:7648": "yāvat samudrāḥ saptaiva yāvan mervādiparvatāḥ /",
  "GP11brahmppu:7649": "tiṣṭhanti divi devāś ca tāvat sarvatra cāvyayā // BrP_51.28 //",
  "GP11brahmppu:7650": "indradyumnasaro nāma tīrthaṃ yajñāṅgasaṃbhavam /",
  "GP11brahmppu:7651": "yatra snātvā sakṛl lokaḥ śakralokam avāpnuyāt // BrP_51.29 //",
  "GP11brahmppu:7652": "dāpayiṣyati yaḥ piṇḍāṃs taṭe 'smin sarasaḥ śubhe /",
  "GP11brahmppu:7653": "kulaikaviṃśam uddhṛtya śakralokaṃ gamiṣyati // BrP_51.30 //",
  "GP11brahmppu:7654": "pūjyamāno 'psarobhiś ca gandharvair gītanisvanaiḥ /",
  "GP11brahmppu:7655": "vimānena vaset tatra yāvad indrāś caturdaśa // BrP_51.31 //",
  "GP11brahmppu:7656": "saraso dakṣiṇe bhāge nairṛtyāṃ tu samāśrite /",
  "GP11brahmppu:7657": "nyagrodhas tiṣṭhate tatra tatsamīpe tu maṇḍapaḥ // BrP_51.32 //",
  "GP11brahmppu:7658": "ketakīvanasaṃchanno nānāpādapasaṃkulaḥ /",
  "GP11brahmppu:7659": "nārikelair asaṃkhyeyaiś campakair bakulāvṛtaiḥ // BrP_51.33 //",
  "GP11brahmppu:7660": "aśokaiḥ karṇikāraiś ca puṃnāgair nāgakesaraiḥ /",
  "GP11brahmppu:7661": "pāṭalāmrātasaralaiś candanair devadārubhiḥ // BrP_51.34 //",
  "GP11brahmppu:7662": "nyagrodhāśvatthakhadiraiḥ pārijātaiḥ sahārjunaiḥ /",
  "GP11brahmppu:7663": "hintālaiś caiva tālaiś ca śiṃśapair badarais tathā // BrP_51.35 //",
  "GP11brahmppu:7664": "karañjair lakucaiḥ plakṣaiḥ panasair bilvadhātukaiḥ /",
  "GP11brahmppu:7665": "anyair bahuvidhair vṛkṣaiḥ śobhitaḥ samalaṃkṛtaḥ // BrP_51.36 //",
  "GP11brahmppu:7666": "āṣāḍhasya site pakṣe pañcamyāṃ pitṛdaivate /",
  "GP11brahmppu:7667": "ṛkṣe neṣyanti nas tatra nītvā sapta dināni vai // BrP_51.37 //",
  "GP11brahmppu:7668": "maṇḍape sthāpayiṣyanti suveśyābhiḥ suśobhanaiḥ /",
  "GP11brahmppu:7669": "krīḍāviśeṣabahulair nṛtyagītamanoharaiḥ // BrP_51.38 //",
  "GP11brahmppu:7670": "cāmaraiḥ svarṇadaṇḍaiś ca vyajanai ratnabhūṣaṇaiḥ /",
  "GP11brahmppu:7671": "vījayantas tathāsmabhyaṃ sthāpayiṣyanti maṅgalāḥ // BrP_51.39 //",
  "GP11brahmppu:7672": "brahmacārī yatiś caiva snātakāś ca dvijottamāḥ /",
  "GP11brahmppu:7673": "vānaprasthā gṛhasthāś ca siddhāś cānye ca brāhmaṇāḥ // BrP_51.40 //",
  "GP11brahmppu:7674": "nānāvarṇapadaiḥ stotrair ṛgyajuḥsāmanisvanaiḥ /",
  "GP11brahmppu:7675": "kariṣyanti stutiṃ rājan rāmakeśavayoḥ punaḥ // BrP_51.41 //",
  "GP11brahmppu:7676": "tataḥ stutvā ca dṛṣṭvā ca saṃpraṇamya ca bhaktitaḥ /",
  "GP11brahmppu:7677": "naro varṣāyutaṃ divyaṃ śrīmaddharipure vaset // BrP_51.42 //",
  "GP11brahmppu:7678": "pūjyamāno 'psarobhiś ca gandharvair gītanisvanaiḥ /",
  "GP11brahmppu:7679": "harer anucaras tatra krīḍate keśavena vai // BrP_51.43 //",
  "GP11brahmppu:7680": "vimānenārkavarṇena ratnahāreṇa bhrājatā /",
  "GP11brahmppu:7681": "sarvakāmair mahābhogais tiṣṭhate bhuvanottame // BrP_51.44 //",
  "GP11brahmppu:7682": "tapaḥkṣayādihāgatya manuṣyo brāhmaṇo bhavet /",
  "GP11brahmppu:7683": "koṭīdhanapatiḥ śrīmāṃś caturvedī bhaved dhruvam // BrP_51.45 //",
  "GP11brahmppu:7684": "{brahmovāca: }",
  "GP11brahmppu:7685": "evaṃ tasmai varaṃ dattvā kṛtvā ca samayaṃ hariḥ /",
  "GP11brahmppu:7686": "jagāmādarśanaṃ viprāḥ sahito viśvakarmaṇā // BrP_51.46 //",
  "GP11brahmppu:7687": "sa tu rājā tadā hṛṣṭo romāñcitatanūruhaḥ /",
  "GP11brahmppu:7688": "kṛtakṛtyam ivātmānaṃ mene saṃdarśanād dhareḥ // BrP_51.47 //",
  "GP11brahmppu:7689": "tataḥ kṛṣṇaṃ ca rāmaṃ ca subhadrāṃ ca varapradām /",
  "GP11brahmppu:7690": "rathair vimānasaṃkāśair maṇikāñcanacitritaiḥ // BrP_51.48 //",
  "GP11brahmppu:7691": "saṃvāhya tās tadā rājā mahāmaṅgalaniḥsvanaiḥ /",
  "GP11brahmppu:7692": "ānayām āsa matimān sāmātyaḥ sapurohitaḥ // BrP_51.49 //",
  "GP11brahmppu:7693": "nānāvāditranirghoṣair nānāvedasvanaiḥ śubhaiḥ /",
  "GP11brahmppu:7694": "saṃsthāpya ca śubhe deśe pavitre sumanohare // BrP_51.50 //",
  "GP11brahmppu:7695": "tataḥ śubhatithau kāle nakṣatre śubhalakṣaṇe /",
  "GP11brahmppu:7696": "pratiṣṭhāṃ kārayām āsa sumuhūrte dvijaiḥ saha // BrP_51.51 //",
  "GP11brahmppu:7697": "yathoktena vidhānena vidhidṛṣṭena karmaṇā /",
  "GP11brahmppu:7698": "ācāryānumatenaiva sarvaṃ kṛtvā mahīpatiḥ // BrP_51.52 //",
  "GP11brahmppu:7699": "ācāryāya tadā dattvā dakṣiṇāṃ vidhivat prabhuḥ /",
  "GP11brahmppu:7700": "ṛtvigbhyaś ca vidhānena tathānyebhyo dhanaṃ dadau // BrP_51.53 //",
  "GP11brahmppu:7701": "kṛtvā pratiṣṭhāṃ vidhivat prāsāde bhavanottame /",
  "GP11brahmppu:7702": "sthāpayām āsa tān sarvān vidhidṛṣṭena karmaṇā // BrP_51.54 //",
  "GP11brahmppu:7703": "tataḥ saṃpūjya vidhinā nānāpuṣpaiḥ sugandhibhiḥ /",
  "GP11brahmppu:7704": "suvarṇamaṇimuktādyair nānāvastraiḥ suśobhanaiḥ // BrP_51.55 //",
  "GP11brahmppu:7705": "ratnaiś ca vividhair divyair āsanair grāmapattanaiḥ /",
  "GP11brahmppu:7706": "dadau cānyān sa viṣayān purāṇi nagarāṇi ca // BrP_51.56 //",
  "GP11brahmppu:7707": "evaṃ bahuvidhaṃ dattvā rājyaṃ kṛtvā yathocitam /",
  "GP11brahmppu:7708": "iṣṭvā ca vividhair yajñair dattvā dānāny anekaśaḥ // BrP_51.57 //",
  "GP11brahmppu:7709": "kṛtakṛtyas tato rājā tyaktasarvaparigrahaḥ /",
  "GP11brahmppu:7710": "jagāma paramaṃ sthānaṃ tad viṣṇoḥ paramaṃ padam // BrP_51.58 //",
  "GP11brahmppu:7711": "evaṃ mayā muniśreṣṭhāḥ kathito vo nṛpottamaḥ /",
  "GP11brahmppu:7712": "kṣetrasya caiva māhātmyaṃ kim anyac chrotum icchatha // BrP_51.59 //",
  "GP11brahmppu:7713": "{viṣṇur uvāca: }",
  "GP11brahmppu:7714": "śrutvaivaṃ vacanaṃ tasya brahmaṇo 'vyaktajanmanaḥ /",
  "GP11brahmppu:7715": "āścaryaṃ menire viprāḥ papracchuś ca punar mudā // BrP_51.60 //",
  "GP11brahmppu:7716": "{munaya ūcuḥ: }",
  "GP11brahmppu:7717": "kasmin kāle suraśreṣṭha gantavyaṃ puruṣottamam /",
  "GP11brahmppu:7718": "vidhinā kena kartavyaṃ pañcatīrtham iti prabho // BrP_51.61 //",
  "GP11brahmppu:7719": "ekaikasya ca tīrthasya snānadānasya yat phalam /",
  "GP11brahmppu:7720": "devatāprekṣaṇe caiva brūhi sarvaṃ pṛthak pṛthak // BrP_51.62 //",
  "GP11brahmppu:7721": "{brahmovāca: }",
  "GP11brahmppu:7722": "nirāhāraḥ kurukṣetre pādenaikena yas tapet /",
  "GP11brahmppu:7723": "jitendriyo jitakrodhaḥ saptasaṃvatsarāyutam // BrP_51.63 //",
  "GP11brahmppu:7724": "dṛṣṭvā sadā jyeṣṭhaśukla- dvādaśyāṃ puruṣottamam /",
  "GP11brahmppu:7725": "kṛtopavāsaḥ prāpnoti tato 'dhikataraṃ phalam // BrP_51.64 //",
  "GP11brahmppu:7726": "tasmāj jyeṣṭhe muniśreṣṭhāḥ prayatnena susaṃyataiḥ /",
  "GP11brahmppu:7727": "svargalokepsuviprādyair draṣṭavyaḥ puruṣottamaḥ // BrP_51.65 //",
  "GP11brahmppu:7728": "pañcatīrthaṃ tu vidhivat kṛtvā jyeṣṭhe narottamaḥ /",
  "GP11brahmppu:7729": "śuklapakṣasya dvādaśyāṃ paśyet taṃ puruṣottamam // BrP_51.66 //",
  "GP11brahmppu:7730": "ye paśyanty avyayaṃ devaṃ dvādaśyāṃ puruṣottamam /",
  "GP11brahmppu:7731": "te viṣṇulokam āsādya na cyavante kadācana // BrP_51.67 //",
  "GP11brahmppu:7732": "tasmāj jyeṣṭhe prayatnena gantavyaṃ bho dvijottamāḥ /",
  "GP11brahmppu:7733": "kṛtvā tasmin pañcatīrthaṃ draṣṭavyaḥ puruṣottamaḥ // BrP_51.68 //",
  "GP11brahmppu:7734": "sudūrastho 'pi yo bhaktyā kīrtayet puruṣottamam /",
  "GP11brahmppu:7735": "ahany ahani śuddhātmā so 'pi viṣṇupuraṃ vrajet // BrP_51.69 //",
  "GP11brahmppu:7736": "yātrāṃ karoti kṛṣṇasya śraddhayā yaḥ samāhitaḥ /",
  "GP11brahmppu:7737": "sarvapāpavinirmukto viṣṇulokaṃ vrajen naraḥ // BrP_51.70 //",
  "GP11brahmppu:7738": "cakraṃ dṛṣṭvā harer dūrāt prāsādopari saṃsthitam /",
  "GP11brahmppu:7739": "sahasā mucyate pāpān naro bhaktyā praṇamya tat // BrP_51.71 //",
  "GP11brahmppu:7740": "{brahmovāca: }",
  "GP11brahmppu:7741": "āsīt kalpe muniśreṣṭhāḥ saṃpravṛtte mahākṣaye /",
  "GP11brahmppu:7742": "naṣṭe 'rkacandre pavane naṣṭe sthāvarajaṅgame // BrP_52.1 //",
  "GP11brahmppu:7743": "udite pralayāditye pracaṇḍe ghanagarjite /",
  "GP11brahmppu:7744": "vidyudutpātasaṃghātaiḥ saṃbhagne taruparvate // BrP_52.2 //",
  "GP11brahmppu:7745": "loke ca saṃhṛte sarve mahadulkānibarhaṇe /",
  "GP11brahmppu:7746": "śuṣkeṣu sarvatoyeṣu saraḥsu ca saritsu ca // BrP_52.3 //",
  "GP11brahmppu:7747": "tataḥ saṃvartako vahnir vāyunā saha bho dvijāḥ /",
  "GP11brahmppu:7748": "lokaṃ tu prāviśat sarvam ādityair upaśobhitam // BrP_52.4 //",
  "GP11brahmppu:7749": "paścāt sa pṛthivīṃ bhittvā praviśya ca rasātalam /",
  "GP11brahmppu:7750": "devadānavayakṣāṇāṃ bhayaṃ janayate mahat // BrP_52.5 //",
  "GP11brahmppu:7751": "nirdahan nāgalokaṃ ca yac ca kiṃcit kṣitāv iha /",
  "GP11brahmppu:7752": "adhastān muniśārdūlāḥ sarvaṃ nāśayate kṣaṇāt // BrP_52.6 //",
  "GP11brahmppu:7753": "tato yojanaviṃśānāṃ sahasrāṇi śatāni ca /",
  "GP11brahmppu:7754": "nirdahaty āśugo vāyuḥ sa ca saṃvartako 'nalaḥ // BrP_52.7 //",
  "GP11brahmppu:7755": "sadevāsuragandharvaṃ sayakṣoragarākṣasam /",
  "GP11brahmppu:7756": "tato dahati saṃdīptaḥ sarvam eva jagat prabhuḥ // BrP_52.8 //",
  "GP11brahmppu:7757": "pradīpto 'sau mahāraudraḥ kalpāgnir iti saṃśrutaḥ /",
  "GP11brahmppu:7758": "mahājvālo mahārciṣmān saṃpradīptamahāsvanaḥ // BrP_52.9 //",
  "GP11brahmppu:7759": "sūryakoṭipratīkāśo jvalann iva sa tejasā /",
  "GP11brahmppu:7760": "trailokyaṃ cādahat tūrṇaṃ sasurāsuramānuṣam // BrP_52.10 //",
  "GP11brahmppu:7761": "evaṃvidhe mahāghore mahāpralayadāruṇe /",
  "GP11brahmppu:7762": "ṛṣiḥ paramadharmātmā dhyānayogaparo 'bhavat // BrP_52.11 //",
  "GP11brahmppu:7763": "ekaḥ saṃtiṣṭhate viprā mārkaṇḍeyeti viśrutaḥ /",
  "GP11brahmppu:7764": "mohapāśair nibaddho 'sau kṣuttṛṣṇākulitendriyāḥ // BrP_52.12 //",
  "GP11brahmppu:7765": "sa dṛṣṭvā taṃ mahāvahniṃ śuṣkakaṇṭhauṣṭhatālukaḥ /",
  "GP11brahmppu:7766": "tṛṣṇārtaḥ praskhalan viprās tadāsau bhayavihvalaḥ // BrP_52.13 //",
  "GP11brahmppu:7767": "babhrāma pṛthivīṃ sarvāṃ kāṃdiśīko vicetanaḥ /",
  "GP11brahmppu:7768": "trātāraṃ nādhigacchan vai itaś cetaś ca dhāvati // BrP_52.14 //",
  "GP11brahmppu:7769": "na lebhe ca tadā śarma yatra viśrāmyatā dvijāḥ /",
  "GP11brahmppu:7770": "karomi kiṃ na jānāmi yasyāhaṃ śaraṇaṃ vraje // BrP_52.15 //",
  "GP11brahmppu:7771": "kathaṃ paśyāmi taṃ devaṃ puruṣeśaṃ sanātanam /",
  "GP11brahmppu:7772": "iti saṃcintayan devam ekāgreṇa sanātanam // BrP_52.16 //",
  "GP11brahmppu:7773": "prāptavāṃs tat padaṃ divyaṃ mahāpralayakāraṇam /",
  "GP11brahmppu:7774": "puruṣeśam iti khyātaṃ vaṭarājaṃ sanātanam // BrP_52.17 //",
  "GP11brahmppu:7775": "tvarāyukto muniś cāsau nyagrodhasyāntikaṃ yayau /",
  "GP11brahmppu:7776": "āsādya taṃ muniśreṣṭhās tasya mūle samāviśat // BrP_52.18 //",
  "GP11brahmppu:7777": "na kālāgnibhayaṃ tatra na cāṅgārapravarṣaṇam /",
  "GP11brahmppu:7778": "na saṃvartāgamas tatra na ca vajrāśanis tathā // BrP_52.19 //",
  "GP11brahmppu:7779": "{brahmovāca: }",
  "GP11brahmppu:7780": "tato gajakulaprakhyās taḍinmālāvibhūṣitāḥ /",
  "GP11brahmppu:7781": "samuttasthur mahāmeghā nabhasy adbhutadarśanāḥ // BrP_53.1 //",
  "GP11brahmppu:7782": "kecin nīlotpalaśyāmāḥ kecit kumudasaṃnibhāḥ /",
  "GP11brahmppu:7783": "kecit kiñjalkasaṃkāśāḥ kecit pītāḥ payodharāḥ // BrP_53.2 //",
  "GP11brahmppu:7784": "kecid dharitasaṃkāśāḥ kākāṇḍasaṃnibhās tathā /",
  "GP11brahmppu:7785": "kecit kamalapattrābhāḥ kecid dhiṅgulasaṃnibhāḥ // BrP_53.3 //",
  "GP11brahmppu:7786": "kecit puravarākārāḥ kecid girivaropamāḥ /",
  "GP11brahmppu:7787": "kecid añjanasaṃkāśāḥ kecin marakataprabhāḥ // BrP_53.4 //",
  "GP11brahmppu:7788": "vidyunmālāpinaddhāṅgāḥ samuttasthur mahāghanāḥ /",
  "GP11brahmppu:7789": "ghorarūpā mahābhāgā ghorasvananināditāḥ // BrP_53.5 //",
  "GP11brahmppu:7790": "tato jaladharāḥ sarve samāvṛṇvan nabhastalam /",
  "GP11brahmppu:7791": "tair iyaṃ pṛthivī sarvā saparvatavanākarā // BrP_53.6 //",
  "GP11brahmppu:7792": "āpūritā diśaḥ sarvāḥ salilaughapariplutāḥ /",
  "GP11brahmppu:7793": "tatas te jaladā ghorā vāriṇā munisattamāḥ // BrP_53.7 //",
  "GP11brahmppu:7794": "sarvataḥ plāvayām āsuś coditāḥ parameṣṭhinā /",
  "GP11brahmppu:7795": "varṣamāṇā mahātoyaṃ pūrayanto vasuṃdharām // BrP_53.8 //",
  "GP11brahmppu:7796": "sughoram aśivaṃ raudraṃ nāśayanti sma pāvakam /",
  "GP11brahmppu:7797": "tato dvādaśa varṣāṇi payodāḥ samupaplave // BrP_53.9 //",
  "GP11brahmppu:7798": "dhārābhiḥ pūrayanto vai codyamānā mahātmanā /",
  "GP11brahmppu:7799": "tataḥ samudrāḥ svāṃ velām atikrāmanti bho dvijāḥ // BrP_53.10 //",
  "GP11brahmppu:7800": "parvatāś ca vyaśīryanta mahī cāpsu nimajjati /",
  "GP11brahmppu:7801": "sarvataḥ sumahābhrāntās te payodā nabhastalam // BrP_53.11 //",
  "GP11brahmppu:7802": "saṃveṣṭayitvā naśyanti vāyuvegasamāhatāḥ /",
  "GP11brahmppu:7803": "tatas taṃ mārutaṃ ghoraṃ sa viṣṇur munisattamāḥ // BrP_53.12 //",
  "GP11brahmppu:7804": "ādipadmālayo devaḥ pītvā svapiti bho dvijāḥ /",
  "GP11brahmppu:7805": "tasminn ekārṇave ghore naṣṭe sthāvarajaṅgame // BrP_53.13 //",
  "GP11brahmppu:7806": "naṣṭe devāsuranare yakṣarākṣasavarjite /",
  "GP11brahmppu:7807": "tato muniḥ sa viśrānto dhyātvā ca puruṣottamam // BrP_53.14 //",
  "GP11brahmppu:7808": "dadarśa cakṣur unmīlya jalapūrṇāṃ vasuṃdharām /",
  "GP11brahmppu:7809": "nāpaśyat taṃ vaṭaṃ norvīṃ na digādi na bhāskaram // BrP_53.15 //",
  "GP11brahmppu:7810": "na candrārkāgnipavanaṃ na devāsurapannagam /",
  "GP11brahmppu:7811": "tasminn ekārṇave ghore tamobhūte nirāśraye // BrP_53.16 //",
  "GP11brahmppu:7812": "nimajjan sa tadā viprāḥ saṃtartum upacakrame /",
  "GP11brahmppu:7813": "babhrāmāsau muniś cārta itaś cetaś ca saṃplavan // BrP_53.17 //",
  "GP11brahmppu:7814": "nimamajja tadā viprās trātāraṃ nādhigacchati /",
  "GP11brahmppu:7815": "evaṃ taṃ vihvalaṃ dṛṣṭvā kṛpayā puruṣottamaḥ /",
  "GP11brahmppu:7816": "provāca muniśārdūlās tadā dhyānena toṣitaḥ // BrP_53.18 //",
  "GP11brahmppu:7817": "{śrībhagavān uvāca: }",
  "GP11brahmppu:7818": "vatsa śrānto 'si bālas tvaṃ bhaktatra mama suvrata /",
  "GP11brahmppu:7819": "āgacchāgaccha śīghraṃ tvaṃ mārkaṇḍeya mamāntikam // BrP_53.19 //",
  "GP11brahmppu:7820": "mā tvayaiva ca bhetavyaṃ saṃprāpto 'si mamāgrataḥ /",
  "GP11brahmppu:7821": "mārkaṇḍeya mune dhīra bālas tvaṃ śramapīḍitaḥ // BrP_53.20 //",
  "GP11brahmppu:7822": "{brahmovāca: }",
  "GP11brahmppu:7823": "tasya tad vacanaṃ śrutvā muniḥ paramakopitaḥ /",
  "GP11brahmppu:7824": "uvāca sa tadā viprā vismitaś cābhavan muhuḥ // BrP_53.21 //",
  "GP11brahmppu:7825": "{mārkaṇḍeya uvāca: }",
  "GP11brahmppu:7826": "ko 'yaṃ nāmnā kīrtayati tapaḥ paribhavann iva /",
  "GP11brahmppu:7827": "bahuvarṣasahasrākhyaṃ dharṣayann iva me vapuḥ // BrP_53.22 //",
  "GP11brahmppu:7828": "na hy eṣa samudācāro deveṣv api samāhitaḥ /",
  "GP11brahmppu:7829": "māṃ brahmā sa ca deveśo dīrghāyur iti bhāṣate // BrP_53.23 //",
  "GP11brahmppu:7830": "kas tapo ghoraśiraso mamādya tyaktajīvitaḥ /",
  "GP11brahmppu:7831": "mārkaṇḍeyeti coktvā man- mṛtyuṃ gantum ihecchati // BrP_53.24 //",
  "GP11brahmppu:7832": "{brahmovāca: }",
  "GP11brahmppu:7833": "evam uktvā tadā viprāś cintāviṣṭo 'bhavan muniḥ /",
  "GP11brahmppu:7834": "kiṃ svapno 'yaṃ mayā dṛṣṭaḥ kiṃ vā moho 'yam āgataḥ // BrP_53.25 //",
  "GP11brahmppu:7835": "itthaṃ cintayatas tasya utpannā duḥkhahā matiḥ /",
  "GP11brahmppu:7836": "vrajāmi śaraṇaṃ devaṃ bhaktyāhaṃ puruṣottamam // BrP_53.26 //",
  "GP11brahmppu:7837": "sa gatvā śaraṇaṃ devaṃ munis tadgatamānasaḥ /",
  "GP11brahmppu:7838": "dadarśa taṃ vaṭaṃ bhūyo viśālaṃ salilopari // BrP_53.27 //",
  "GP11brahmppu:7839": "śākhāyāṃ tasya sauvarṇaṃ vistīrṇāyāṃ mahādbhutam /",
  "GP11brahmppu:7840": "ruciraṃ divyaparyaṅkaṃ racitaṃ viśvakarmaṇā // BrP_53.28 //",
  "GP11brahmppu:7841": "vajravaidūryaracitaṃ maṇividrumaśobhitam /",
  "GP11brahmppu:7842": "padmarāgādibhir juṣṭaṃ ratnair anyair alaṃkṛtam // BrP_53.29 //",
  "GP11brahmppu:7843": "nānāstaraṇasaṃvītaṃ nānāratnopaśobhitam /",
  "GP11brahmppu:7844": "nānāścaryasamāyuktaṃ prabhāmaṇḍalamaṇḍitam // BrP_53.30 //",
  "GP11brahmppu:7845": "tasyopari sthitaṃ devaṃ kṛṣṇaṃ bālavapurdharam /",
  "GP11brahmppu:7846": "sūryakoṭipratīkāśaṃ dīpyamānaṃ suvarcasam // BrP_53.31 //",
  "GP11brahmppu:7847": "caturbhujaṃ sundarāṅgaṃ padmapattrāyatekṣaṇam /",
  "GP11brahmppu:7848": "śrīvatsavakṣasaṃ devaṃ śaṅkhacakragadādharam // BrP_53.32 //",
  "GP11brahmppu:7849": "vanamālāvṛtoraskaṃ divyakuṇḍaladhāriṇam /",
  "GP11brahmppu:7850": "hārabhārārpitagrīvaṃ divyaratnavibhūṣitam // BrP_53.33 //",
  "GP11brahmppu:7851": "dṛṣṭvā tadā munir devaṃ vismayotphullalocanaḥ /",
  "GP11brahmppu:7852": "romāñcitatanur devaṃ praṇipatyedam abravīt // BrP_53.34 //",
  "GP11brahmppu:7853": "{mārkaṇḍeya uvāca: }",
  "GP11brahmppu:7854": "aho caikārṇave ghore vinaṣṭe sacarācare /",
  "GP11brahmppu:7855": "katham eko hy ayaṃ bālas tiṣṭhaty atra sunirbhayaḥ // BrP_53.35 //",
  "GP11brahmppu:7856": "{brahmovāca: }",
  "GP11brahmppu:7857": "bhūtaṃ bhavyaṃ bhaviṣyaṃ ca jānann api mahāmuniḥ /",
  "GP11brahmppu:7858": "na bubodha tadā devaṃ māyayā tasya mohitaḥ /",
  "GP11brahmppu:7859": "yadā na bubudhe cainaṃ tadā khedād uvāca ha // BrP_53.36 //",
  "GP11brahmppu:7860": "{mārkaṇḍeya uvāca: }",
  "GP11brahmppu:7861": "vṛthā me tapaso vīryaṃ vṛthā jñānaṃ vṛthā kriyā /",
  "GP11brahmppu:7862": "vṛthā me jīvitaṃ dīrghaṃ vṛthā mānuṣyam eva ca // BrP_53.37 //",
  "GP11brahmppu:7863": "yo 'haṃ suptaṃ na jānāmi paryaṅke divyabālakam //* BrP_53.38 //",
  "GP11brahmppu:7864": "{brahmovāca: }",
  "GP11brahmppu:7865": "evaṃ saṃcintayan vipraḥ plavamāno vicetanaḥ /",
  "GP11brahmppu:7866": "trāṇārthaṃ vihvalaś cāsau nirvedaṃ gatavāṃs tadā // BrP_53.39 //",
  "GP11brahmppu:7867": "tato bālārkasaṃkāśaṃ svamahimnā vyavasthitam /",
  "GP11brahmppu:7868": "sarvatejomayaṃ viprā na śaśākābhivīkṣitum // BrP_53.40 //",
  "GP11brahmppu:7869": "dṛṣṭvā taṃ munim āyāntaṃ sa bālaḥ prahasann iva /",
  "GP11brahmppu:7870": "provāca muniśārdūlās tadā meghaughanisvanaḥ // BrP_53.41 //",
  "GP11brahmppu:7871": "{śrībhagavān uvāca: }",
  "GP11brahmppu:7872": "vatsa jānāmi śrāntaṃ tvāṃ trāṇārthaṃ mām upasthitam /",
  "GP11brahmppu:7873": "śarīraṃ viśa me kṣipraṃ viśrāmas te mayoditaḥ // BrP_53.42 //",
  "GP11brahmppu:7874": "{brahmovāca: }",
  "GP11brahmppu:7875": "śrutvā sa vacanaṃ tasya kiṃcin novāca mohitaḥ /",
  "GP11brahmppu:7876": "viveśa vadanaṃ tasya vivṛtaṃ cāvaśo muniḥ // BrP_53.43 //",
  "GP11brahmppu:7877": "{brahmovāca: }",
  "GP11brahmppu:7878": "sa praviśyodare tasya bālasya munisattamaḥ /",
  "GP11brahmppu:7879": "dadarśa pṛthivīṃ kṛtsnāṃ nānājanapadair vṛtām // BrP_54.1 //",
  "GP11brahmppu:7880": "lavaṇekṣusurāsarpir- dadhidugdhajalodadhīn /",
  "GP11brahmppu:7881": "dadarśa tān samudrāṃś ca jambu plakṣaṃ ca śālmalam // BrP_54.2 //",
  "GP11brahmppu:7882": "kuśaṃ krauñcaṃ ca śākaṃ ca puṣkaraṃ ca dadarśa saḥ /",
  "GP11brahmppu:7883": "bhāratādīni varṣāṇi tathā sarvāṃś ca parvatān // BrP_54.3 //",
  "GP11brahmppu:7884": "meruṃ ca sarvaratnāḍhyaṃ apaśyat kanakācalam /",
  "GP11brahmppu:7885": "nānāratnānvitaiḥ śṛṅgair bhūṣitaṃ bahukandaram // BrP_54.4 //",
  "GP11brahmppu:7886": "nānāmunijanākīrṇaṃ nānāvṛkṣavanākulam /",
  "GP11brahmppu:7887": "nānāsattvasamāyuktaṃ nānāścaryasamanvitam // BrP_54.5 //",
  "GP11brahmppu:7888": "vyāghraiḥ siṃhair varāhaiś ca cāmarair mahiṣair gajaiḥ /",
  "GP11brahmppu:7889": "mṛgaiḥ śākhāmṛgaiś cānyair bhūṣitaṃ sumanoharam // BrP_54.6 //",
  "GP11brahmppu:7890": "śakrādyair vividhair devaiḥ siddhacāraṇapannagaiḥ /",
  "GP11brahmppu:7891": "muniyakṣāpsarobhiś ca vṛtaiś cānyaiḥ surālayaiḥ // BrP_54.7 //",
  "GP11brahmppu:7892": "{brahmovāca: }",
  "GP11brahmppu:7893": "evaṃ sumeruṃ śrīmantam apaśyan munisattamaḥ /",
  "GP11brahmppu:7894": "paryaṭan sa tadā vipras tasya bālasya codare // BrP_54.8 //",
  "GP11brahmppu:7895": "himavantaṃ hemakūṭaṃ niṣadhaṃ gandhamādanam /",
  "GP11brahmppu:7896": "śvetaṃ ca durdharaṃ nīlaṃ kailāsaṃ mandaraṃ girim // BrP_54.9 //",
  "GP11brahmppu:7897": "mahendraṃ malayaṃ vindhyaṃ pāriyātraṃ tathārbudam /",
  "GP11brahmppu:7898": "sahyaṃ ca śuktimantaṃ ca mainākaṃ vakraparvatam // BrP_54.10 //",
  "GP11brahmppu:7899": "etāś cānyāś ca bahavo yāvantaḥ pṛthivīdharāḥ /",
  "GP11brahmppu:7900": "tatas tāṃs tu muniśreṣṭhāḥ so 'paśyad ratnabhūṣitān // BrP_54.11 //",
  "GP11brahmppu:7901": "kurukṣetraṃ ca pāñcālān matsyān madrān sakekayān /",
  "GP11brahmppu:7902": "bāhlīkān śūrasenāṃś ca kāśmīrāṃs taṅgaṇān khasān // BrP_54.12 //",
  "GP11brahmppu:7903": "pārvatīyān kirātāṃś ca karṇaprāvaraṇān marūn /",
  "GP11brahmppu:7904": "antyajān antyajātīṃś ca so 'paśyat tasya codare // BrP_54.13 //",
  "GP11brahmppu:7905": "mṛgāñ śākhāmṛgān siṃhān varāhān sṛmarāñ śaśān /",
  "GP11brahmppu:7906": "gajāṃś cānyāṃs tathā sattvān so 'paśyat tasya codare // BrP_54.14 //",
  "GP11brahmppu:7907": "pṛthivyāṃ yāni tīrthāni grāmāś ca nagarāṇi ca /",
  "GP11brahmppu:7908": "kṛṣigorakṣavāṇijyaṃ krayavikrayaṇaṃ tathā // BrP_54.15 //",
  "GP11brahmppu:7909": "śakrādīn vibudhāñ śreṣṭhāṃs tathānyāṃś ca divaukasaḥ /",
  "GP11brahmppu:7910": "gandharvāpsaraso yakṣān ṛṣīṃś caiva sanātanān // BrP_54.16 //",
  "GP11brahmppu:7911": "daityadānavasaṃghāṃś ca nāgāṃś ca munisattamāḥ /",
  "GP11brahmppu:7912": "siṃhikātanayāṃś caiva ye cānye suraśatravaḥ // BrP_54.17 //",
  "GP11brahmppu:7913": "yat kiṃcit tena loke 'smin dṛṣṭapūrvaṃ carācaram /",
  "GP11brahmppu:7914": "apaśyat sa tadā sarvaṃ tasya kukṣau dvijottamāḥ // BrP_54.18 //",
  "GP11brahmppu:7915": "athavā kiṃ bahūktena kīrtitena punaḥ punaḥ /",
  "GP11brahmppu:7916": "brahmādistambaparyantaṃ yat kiṃcit sacarācaram // BrP_54.19 //",
  "GP11brahmppu:7917": "bhūrlokaṃ ca bhuvarlokaṃ svarlokaṃ ca dvijottamāḥ /",
  "GP11brahmppu:7918": "mahar janas tapaḥ satyam atalaṃ vitalaṃ tathā // BrP_54.20 //",
  "GP11brahmppu:7919": "pātālaṃ sutalaṃ caiva vitalaṃ ca rasātalam /",
  "GP11brahmppu:7920": "mahātalaṃ ca brahmāṇḍam apaśyat tasya codare // BrP_54.21 //",
  "GP11brahmppu:7921": "avyāhatā gatis tasya tadābhūd dvijasattamāḥ /",
  "GP11brahmppu:7922": "prasādāt tasya devasya smṛtilopaś ca nābhavat // BrP_54.22 //",
  "GP11brahmppu:7923": "bhramamāṇas tadā kukṣau kṛtsnaṃ jagad idaṃ dvijāḥ /",
  "GP11brahmppu:7924": "nāntaṃ jagāma dehasya tasya viṣṇoḥ kadācana // BrP_54.23 //",
  "GP11brahmppu:7925": "yadāsau nāgataś cāntaṃ tasya dehasya bho dvijāḥ /",
  "GP11brahmppu:7926": "tadā taṃ varadaṃ devaṃ śaraṇaṃ gatavān muniḥ // BrP_54.24 //",
  "GP11brahmppu:7927": "tato 'sau sahasā viprā vāyuvegena niḥsṛtaḥ /",
  "GP11brahmppu:7928": "mahātmano mukhāt tasya vivṛtāt puruṣasya saḥ // BrP_54.25 //",
  "GP11brahmppu:7929": "{brahmovāca: }",
  "GP11brahmppu:7930": "sa niṣkramyodarāt tasya bālasya munisattamāḥ /",
  "GP11brahmppu:7931": "punaś caikārṇavām urvīm apaśyaj janavarjitām // BrP_55.1 //",
  "GP11brahmppu:7932": "pūrvadṛṣṭaṃ ca taṃ devaṃ dadarśa śiśurūpiṇam /",
  "GP11brahmppu:7933": "śākhāyāṃ vaṭavṛkṣasya paryaṅkopari saṃsthitam // BrP_55.2 //",
  "GP11brahmppu:7934": "śrīvatsavakṣasaṃ devaṃ pītavastraṃ caturbhujam /",
  "GP11brahmppu:7935": "jagad ādāya tiṣṭhantaṃ padmapattrāyatekṣaṇam // BrP_55.3 //",
  "GP11brahmppu:7936": "so 'pi taṃ munim āyāntaṃ plavamānam acetanam /",
  "GP11brahmppu:7937": "dṛṣṭvā mukhād viniṣkrāntaṃ provāca prahasann iva // BrP_55.4 //",
  "GP11brahmppu:7938": "{śrībhagavān uvāca: }",
  "GP11brahmppu:7939": "kaccit tvayoṣitaṃ vatsa viśrāntaṃ ca mamodare /",
  "GP11brahmppu:7940": "bhramamāṇaś ca kiṃ tatra āścaryaṃ dṛṣṭavān asi // BrP_55.5 //",
  "GP11brahmppu:7941": "bhakto 'si me muniśreṣṭha śrānto 'si ca mamāśritaḥ /",
  "GP11brahmppu:7942": "tena tvām upakārāya saṃbhāṣe paśya mām iha // BrP_55.6 //",
  "GP11brahmppu:7943": "{brahmovāca: }",
  "GP11brahmppu:7944": "śrutvā sa vacanaṃ tasya saṃprahṛṣṭatanūruhaḥ /",
  "GP11brahmppu:7945": "dadarśa taṃ suduṣprekṣaṃ ratnair divyair alaṃkṛtam // BrP_55.7 //",
  "GP11brahmppu:7946": "prasannā nirmalā dṛṣṭir muhūrtāt tasya bho dvijāḥ /",
  "GP11brahmppu:7947": "prasādāt tasya devasya prādurbhūtā punar navā // BrP_55.8 //",
  "GP11brahmppu:7948": "raktāṅgulitalau pādau tatas tasya surārcitau /",
  "GP11brahmppu:7949": "praṇamya śirasā viprā harṣagadgadayā girā // BrP_55.9 //",
  "GP11brahmppu:7950": "kṛtāñjalis tadā hṛṣṭo vismitaś ca punaḥ punaḥ /",
  "GP11brahmppu:7951": "dṛṣṭvā taṃ paramātmānaṃ saṃstotum upacakrame // BrP_55.10 //",
  "GP11brahmppu:7952": "{mārkaṇḍeya uvāca: }",
  "GP11brahmppu:7953": "devadeva jagannātha māyābālavapurdhara /",
  "GP11brahmppu:7954": "trāhi māṃ cārupadmākṣa duḥkhitaṃ śaraṇāgatam // BrP_55.11 //",
  "GP11brahmppu:7955": "saṃtapto 'smi suraśreṣṭha saṃvartākhyena vahninā /",
  "GP11brahmppu:7956": "aṅgāravarṣabhītaṃ ca trāhi māṃ puruṣottama // BrP_55.12 //",
  "GP11brahmppu:7957": "śoṣitaś ca pracaṇḍena vāyunā jagadāyunā /",
  "GP11brahmppu:7958": "vihvalo 'haṃ tathā śrāntas trāhi māṃ puruṣottama // BrP_55.13 //",
  "GP11brahmppu:7959": "tāpitaś ca taśāmātyaiḥ pralayāvartakādibhiḥ /",
  "GP11brahmppu:7960": "na śāntim adhigacchāmi trāhi māṃ puruṣottama // BrP_55.14 //",
  "GP11brahmppu:7961": "tṛṣitaś ca kṣudhāviṣṭo duḥkhitaś ca jagatpate /",
  "GP11brahmppu:7962": "trātāraṃ nātra paśyāmi trāhi māṃ puruṣottama // BrP_55.15 //",
  "GP11brahmppu:7963": "asminn ekārṇave ghore vinaṣṭe sacarācare /",
  "GP11brahmppu:7964": "na cāntam adhigacchāmi trāhi māṃ puruṣottama // BrP_55.16 //",
  "GP11brahmppu:7965": "tavodare ca deveśa mayā dṛṣṭaṃ carācaram /",
  "GP11brahmppu:7966": "vismito 'haṃ viṣaṇṇaś ca trāhi māṃ puruṣottama // BrP_55.17 //",
  "GP11brahmppu:7967": "saṃsāre 'smin nirālambe prasīda puruṣottama /",
  "GP11brahmppu:7968": "prasīda vibudhaśreṣṭha prasīda vibudhapriya // BrP_55.18 //",
  "GP11brahmppu:7969": "prasīda vibudhāṃ nātha prasīda vibudhālaya /",
  "GP11brahmppu:7970": "prasīda sarvalokeśa jagatkāraṇakāraṇa // BrP_55.19 //",
  "GP11brahmppu:7971": "prasīda sarvakṛd deva prasīda mama bhūdhara /",
  "GP11brahmppu:7972": "prasīda salilāvāsa prasīda madhusūdana // BrP_55.20 //",
  "GP11brahmppu:7973": "prasīda kamalākānta prasīda tridaśeśvara /",
  "GP11brahmppu:7974": "prasīda kaṃsakeśīghna prasīdāriṣṭanāśana // BrP_55.21 //",
  "GP11brahmppu:7975": "prasīda kṛṣṇa daityaghna prasīda danujāntaka /",
  "GP11brahmppu:7976": "prasīda mathurāvāsa prasīda yadunandana // BrP_55.22 //",
  "GP11brahmppu:7977": "prasīda śakrāvaraja prasīda varadāvyaya /",
  "GP11brahmppu:7978": "tvaṃ mahī tvaṃ jalaṃ deva tvam agnis tvaṃ samīraṇaḥ // BrP_55.23 //",
  "GP11brahmppu:7979": "tvaṃ nabhas tvaṃ manaś caiva tvam ahaṃkāra eva ca /",
  "GP11brahmppu:7980": "tvaṃ buddhiḥ prakṛtiś caiva sattvādyās tvaṃ jagatpate // BrP_55.24 //",
  "GP11brahmppu:7981": "puruṣas tvaṃ jagadvyāpī puruṣād api cottamaḥ /",
  "GP11brahmppu:7982": "tvam indriyāṇi sarvāṇi śabdādyā viṣayāḥ prabho // BrP_55.25 //",
  "GP11brahmppu:7983": "tvaṃ dikpālāś ca dharmāś ca vedā yajñāḥ sadakṣiṇāḥ /",
  "GP11brahmppu:7984": "tvam indras tvaṃ śivo devas tvaṃ havis tvaṃ hutāśanaḥ // BrP_55.26 //",
  "GP11brahmppu:7985": "tvaṃ yamaḥ pitṛrāṭ deva tvaṃ rakṣodhipatiḥ svayam /",
  "GP11brahmppu:7986": "varuṇas tvam apāṃ nātha tvaṃ vāyus tvaṃ dhaneśvaraḥ // BrP_55.27 //",
  "GP11brahmppu:7987": "tvam īśānas tvam anantas tvaṃ gaṇeśaś ca ṣaṇmukhaḥ /",
  "GP11brahmppu:7988": "vasavas tvaṃ tathā rudrās tvam ādityāś ca khecarāḥ // BrP_55.28 //",
  "GP11brahmppu:7989": "dānavās tvaṃ tathā yakṣās tvaṃ daityāḥ samarudgaṇāḥ /",
  "GP11brahmppu:7990": "siddhāś cāpsaraso nāgā gandharvās tvaṃ sacāraṇāḥ // BrP_55.29 //",
  "GP11brahmppu:7991": "pitaro vālakhilyāś ca prajānāṃ patayo 'cyuta /",
  "GP11brahmppu:7992": "munayas tvam ṛṣigaṇās tvam aśvinau niśācarāḥ // BrP_55.30 //",
  "GP11brahmppu:7993": "anyāś ca jātayas tvaṃ hi yat kiṃcij jīvasaṃjñitam /",
  "GP11brahmppu:7994": "kiṃ cātra bahunoktena brahmādistambagocaram // BrP_55.31 //",
  "GP11brahmppu:7995": "bhūtaṃ bhavyaṃ bhaviṣyaṃ ca tvaṃ jagat sacarācaram /",
  "GP11brahmppu:7996": "yat te rūpaṃ paraṃ deva kūṭastham acalaṃ dhruvam // BrP_55.32 //",
  "GP11brahmppu:7997": "brahmādyās tan na jānanti katham anye 'lpamedhasaḥ /",
  "GP11brahmppu:7998": "deva śuddhasvabhāvo 'si nityas tvaṃ prakṛteḥ paraḥ // BrP_55.33 //",
  "GP11brahmppu:7999": "avyaktaḥ śāśvato 'nantaḥ sarvavyāpī maheśvaraḥ /",
  "GP11brahmppu:8000": "tvam ākāśaḥ paraḥ śānto ajas tvaṃ vibhur avyayaḥ // BrP_55.34 //",
  "GP11brahmppu:8001": "evaṃ tvāṃ nirguṇaṃ stotuṃ kaḥ śaknoti nirañjanam /",
  "GP11brahmppu:8002": "stuto 'si yan mayā deva vikalenālpacetasā /",
  "GP11brahmppu:8003": "tat sarvaṃ devadeveśa kṣantum arhasi cāvyaya // BrP_55.35 //",
  "GP11brahmppu:8004": "{brahmovāca: }",
  "GP11brahmppu:8005": "itthaṃ stutas tadā tena mārkaṇḍeyena bho dvijāḥ /",
  "GP11brahmppu:8006": "prītaḥ provāca bhagavān meghagambhīrayā girā // BrP_56.1 //",
  "GP11brahmppu:8007": "{śrībhagavān uvāca: }",
  "GP11brahmppu:8008": "brūhi kāmaṃ muniśreṣṭha yat te manasi vartate /",
  "GP11brahmppu:8009": "dadāmi sarvaṃ viprarṣe matto yad abhivāñchasi // BrP_56.2 //",
  "GP11brahmppu:8010": "{brahmovāca: }",
  "GP11brahmppu:8011": "śrutvā sa vacanaṃ viprāḥ śiśos tasya mahātmanaḥ /",
  "GP11brahmppu:8012": "uvāca paramaprīto munis tadgatamānasaḥ // BrP_56.3 //",
  "GP11brahmppu:8013": "{mārkaṇḍeya uvāca: }",
  "GP11brahmppu:8014": "jñātum icchāmi deva tvāṃ māyāṃ vai tava cottamām /",
  "GP11brahmppu:8015": "tvatprasādāc ca deveśa smṛtir na parihīyate // BrP_56.4 //",
  "GP11brahmppu:8016": "drutam antaḥ śarīreṇa satataṃ paryavartitam /",
  "GP11brahmppu:8017": "icchāmi puṇḍarīkākṣa jñātuṃ tvām aham avyayam // BrP_56.5 //",
  "GP11brahmppu:8018": "iha bhūtvā śiśuḥ sākṣāt kiṃ bhavān avatiṣṭhate /",
  "GP11brahmppu:8019": "pītvā jagad idaṃ sarvam etad ākhyātum arhasi // BrP_56.6 //",
  "GP11brahmppu:8020": "kimarthaṃ ca jagat sarvaṃ śarīrasthaṃ tavānagha /",
  "GP11brahmppu:8021": "kiyantaṃ ca tvayā kālam iha stheyam ariṃdama // BrP_56.7 //",
  "GP11brahmppu:8022": "jñātum icchāmi deveśa brūhi sarvam aśeṣataḥ /",
  "GP11brahmppu:8023": "tvattaḥ kamalapattrākṣa vistareṇa yathātatham /",
  "GP11brahmppu:8024": "mahad etad acintyaṃ ca yad ahaṃ dṛṣṭavān prabho // BrP_56.8 //",
  "GP11brahmppu:8025": "{brahmovāca: }",
  "GP11brahmppu:8026": "ity uktaḥ sa tadā tena devadevo mahādyutiḥ /",
  "GP11brahmppu:8027": "sāntvayan sa tadā vākyam uvāca vadatāṃ varaḥ // BrP_56.9 //",
  "GP11brahmppu:8028": "{śrībhagavān uvāca: }",
  "GP11brahmppu:8029": "kāmaṃ devāś ca māṃ vipra nahi jānanti tattvataḥ /",
  "GP11brahmppu:8030": "tava prītyā pravakṣyāmi yathedaṃ visṛjāmy aham // BrP_56.10 //",
  "GP11brahmppu:8031": "pitṛbhakto 'si viprarṣe mām eva śaraṇaṃ gataḥ /",
  "GP11brahmppu:8032": "tato dṛṣṭo 'smi te sākṣād brahmacaryaṃ ca te mahat // BrP_56.11 //",
  "GP11brahmppu:8033": "āpo nārā iti purā saṃjñākarma kṛtaṃ mayā /",
  "GP11brahmppu:8034": "tena nārāyaṇo 'smy ukto mama tās tv ayanaṃ sadā // BrP_56.12 //",
  "GP11brahmppu:8035": "ahaṃ nārāyaṇo nāma prabhavaḥ śāśvato 'vyayaḥ /",
  "GP11brahmppu:8036": "vidhātā sarvabhūtānāṃ saṃhartā ca dvijottama // BrP_56.13 //",
  "GP11brahmppu:8037": "ahaṃ viṣṇur ahaṃ brahmā śakraś cāpi surādhipaḥ /",
  "GP11brahmppu:8038": "ahaṃ vaiśravaṇo rājā yamaḥ pretādhipas tathā // BrP_56.14 //",
  "GP11brahmppu:8039": "ahaṃ śivaś ca somaś ca kaśyapaś ca prajāpatiḥ /",
  "GP11brahmppu:8040": "ahaṃ dhātā vidhātā ca yajñaś cāhaṃ dvijottama // BrP_56.15 //",
  "GP11brahmppu:8041": "agnir āsyaṃ kṣitiḥ pādau candrādityau ca locane /",
  "GP11brahmppu:8042": "dyaur mūrdhā khaṃ diśaḥ śrotre tathāpaḥ svedasaṃbhavāḥ // BrP_56.16 //",
  "GP11brahmppu:8043": "sadiśaṃ ca nabhaḥ kāyo vāyur manasi me sthitaḥ /",
  "GP11brahmppu:8044": "mayā kratuśatair iṣṭaṃ bahubhiś cāptadakṣiṇaiḥ // BrP_56.17 //",
  "GP11brahmppu:8045": "yajante vedaviduṣo māṃ devayajane sthitam /",
  "GP11brahmppu:8046": "pṛthivyāṃ kṣatriyendrāś ca pārthivāḥ svargakāṅkṣiṇaḥ // BrP_56.18 //",
  "GP11brahmppu:8047": "yajante māṃ tathā vaiśyāḥ svargalokajigīṣavaḥ /",
  "GP11brahmppu:8048": "catuḥsamudraparyantāṃ merumandarabhūṣaṇām // BrP_56.19 //",
  "GP11brahmppu:8049": "śeṣo bhūtvāham eko hi dhārayāmi vasuṃdharām /",
  "GP11brahmppu:8050": "vārāhaṃ rūpam āsthāya mameyaṃ jagatī purā // BrP_56.20 //",
  "GP11brahmppu:8051": "majjamānā jale vipra vīryeṇāsmi samuddhṛtā /",
  "GP11brahmppu:8052": "agniś ca vāḍavo vipra bhūtvāhaṃ dvijasattama // BrP_56.21 //",
  "GP11brahmppu:8053": "pibāmy apaḥ samāviṣṭas tāś caiva visṛjāmy aham /",
  "GP11brahmppu:8054": "brahma vaktraṃ bhujau kṣatram ūrū me saṃśritā viśaḥ // BrP_56.22 //",
  "GP11brahmppu:8055": "pādau śūdrā bhavantīme vikrameṇa krameṇa ca /",
  "GP11brahmppu:8056": "ṛgvedaḥ sāmavedaś ca yajurvedas tv atharvaṇaḥ // BrP_56.23 //",
  "GP11brahmppu:8057": "mattaḥ prādurbhavanty ete mām eva praviśanti ca /",
  "GP11brahmppu:8058": "yatayaḥ śāntiparamā yatātmāno bubhutsavaḥ // BrP_56.24 //",
  "GP11brahmppu:8059": "kāmakrodhadveṣamuktā niḥsaṅgā vītakalmaṣāḥ /",
  "GP11brahmppu:8060": "sattvasthā nirahaṃkārā nityam adhyātmakovidāḥ // BrP_56.25 //",
  "GP11brahmppu:8061": "mām eva satataṃ viprāś cintayanta upāsate /",
  "GP11brahmppu:8062": "ahaṃ saṃvartako jyotir ahaṃ saṃvartako 'nalaḥ // BrP_56.26 //",
  "GP11brahmppu:8063": "ahaṃ saṃvartakaḥ sūryas tv ahaṃ saṃvartako 'nilaḥ /",
  "GP11brahmppu:8064": "tārārūpāṇi dṛśyante yāny etāni nabhastale // BrP_56.27 //",
  "GP11brahmppu:8065": "mama vai romakūpāṇi viddhi tvaṃ dvijasattama /",
  "GP11brahmppu:8066": "ratnākarāḥ samudrāś ca sarva eva caturdiśaḥ // BrP_56.28 //",
  "GP11brahmppu:8067": "vasanaṃ śayanaṃ caiva nilayaṃ caiva viddhi me /",
  "GP11brahmppu:8068": "kāmaḥ krodhaś ca harṣaś ca bhayaṃ mohas tathaiva ca // BrP_56.29 //",
  "GP11brahmppu:8069": "mamaiva viddhi rūpāṇi sarvāṇy etāni sattama /",
  "GP11brahmppu:8070": "prāpnuvanti narā vipra yat kṛtvā karma śobhanam // BrP_56.30 //",
  "GP11brahmppu:8071": "satyaṃ dānaṃ tapaś cogram ahiṃsāṃ sarvajantuṣu /",
  "GP11brahmppu:8072": "madvidhānena vihitā mama dehavicāriṇaḥ // BrP_56.31 //",
  "GP11brahmppu:8073": "mayābhibhūtavijñānāś ceṣṭayanti na kāmataḥ /",
  "GP11brahmppu:8074": "samyag vedam adhīyānā yajanto vividhair makhaiḥ // BrP_56.32 //",
  "GP11brahmppu:8075": "śāntātmāno jitakrodhāḥ prāpnuvanti dvijātayaḥ /",
  "GP11brahmppu:8076": "prāptuṃ śakyo na caivāhaṃ narair duṣkṛtakarmabhiḥ // BrP_56.33 //",
  "GP11brahmppu:8077": "lobhābhibhūtaiḥ kṛpaṇair anāryair akṛtātmabhiḥ /",
  "GP11brahmppu:8078": "tan māṃ mahāphalaṃ viddhi narāṇāṃ bhāvitātmanām // BrP_56.34 //",
  "GP11brahmppu:8079": "suduṣprāpaṃ vimūḍhānāṃ māṃ kuyoganiṣeviṇām /",
  "GP11brahmppu:8080": "yadā yadā hi dharmasya glānir bhavati sattama // BrP_56.35 //",
  "GP11brahmppu:8081": "abhyutthānam adharmasya tadātmānaṃ sṛjāmy aham /",
  "GP11brahmppu:8082": "daityā hiṃsānuraktāś ca avadhyāḥ surasattamaiḥ // BrP_56.36 //",
  "GP11brahmppu:8083": "rākṣasāś cāpi loke 'smin yadotpatsyanti dāruṇāḥ /",
  "GP11brahmppu:8084": "tadāhaṃ saṃprasūyāmi gṛheṣu puṇyakarmaṇām // BrP_56.37 //",
  "GP11brahmppu:8085": "praviṣṭo mānuṣaṃ dehaṃ sarvaṃ praśamayāmy aham /",
  "GP11brahmppu:8086": "sṛṣṭvā devamanuṣyāṃś ca gandharvoragarākṣasān // BrP_56.38 //",
  "GP11brahmppu:8087": "sthāvarāṇi ca bhūtāni saṃharāmy ātmamāyayā /",
  "GP11brahmppu:8088": "karmakāle punar deham anucintya sṛjāmy aham // BrP_56.39 //",
  "GP11brahmppu:8089": "āviśya mānuṣaṃ dehaṃ maryādābandhakāraṇāt /",
  "GP11brahmppu:8090": "śvetaḥ kṛtayuge dharmaḥ śyāmas tretāyuge mama // BrP_56.40 //",
  "GP11brahmppu:8091": "rakto dvāparam āsādya kṛṣṇaḥ kaliyuge tathā /",
  "GP11brahmppu:8092": "trayo bhāgā hy adharmasya tasmin kāle bhavanti ca // BrP_56.41 //",
  "GP11brahmppu:8093": "antakāle ca saṃprāpte kālo bhūtvātidāruṇaḥ /",
  "GP11brahmppu:8094": "trailokyaṃ nāśayāmy ekaḥ sarvaṃ sthāvarajaṅgamam // BrP_56.42 //",
  "GP11brahmppu:8095": "ahaṃ tridharmā viśvātmā sarvalokasukhāvahaḥ /",
  "GP11brahmppu:8096": "abhinnaḥ sarvago 'nanto hṛṣīkeśa urukramaḥ // BrP_56.43 //",
  "GP11brahmppu:8097": "kālacakraṃ nayāmy eko brahmarūpaṃ mamaiva tat /",
  "GP11brahmppu:8098": "śamanaṃ sarvabhūtānāṃ sarvabhūtakṛtodyamam // BrP_56.44 //",
  "GP11brahmppu:8099": "evaṃ praṇihitaḥ samyaṅ mamātmā munisattama /",
  "GP11brahmppu:8100": "sarvabhūteṣu viprendra na ca māṃ vetti kaścana // BrP_56.45 //",
  "GP11brahmppu:8101": "sarvaloke ca māṃ bhaktāḥ pūjayanti ca sarvaśaḥ /",
  "GP11brahmppu:8102": "yac ca kiṃcit tvayā prāptaṃ mayi kleśātmakaṃ dvija // BrP_56.46 //",
  "GP11brahmppu:8103": "sukhodayāya tat sarvaṃ śreyase ca tavānagha /",
  "GP11brahmppu:8104": "yac ca kiṃcit tvayā loke dṛṣṭaṃ sthāvarajaṅgamam // BrP_56.47 //",
  "GP11brahmppu:8105": "vihitaḥ sarva evāsau mayātmā bhūtabhāvanaḥ /",
  "GP11brahmppu:8106": "ahaṃ nārāyaṇo nāma śaṅkhacakragadādharaḥ // BrP_56.48 //",
  "GP11brahmppu:8107": "yāvad yugānāṃ viprarṣe sahasraṃ parivartate /",
  "GP11brahmppu:8108": "tāvat svapimi viśvātmā sarvaviśvāni mohayan // BrP_56.49 //",
  "GP11brahmppu:8109": "evaṃ sarvam ahaṃ kālam ihāse munisattama /",
  "GP11brahmppu:8110": "aśiśuḥ śiśurūpeṇa yāvad brahmā na budhyate // BrP_56.50 //",
  "GP11brahmppu:8111": "mayā ca datto viprendra varas te brahmarūpiṇā /",
  "GP11brahmppu:8112": "asakṛt parituṣṭena viprarṣigaṇapūjita // BrP_56.51 //",
  "GP11brahmppu:8113": "sarvam ekārṇavaṃ kṛtvā naṣṭe sthāvarajaṅgame /",
  "GP11brahmppu:8114": "nirgato 'si mayājñātas tatas te darśitaṃ jagat // BrP_56.52 //",
  "GP11brahmppu:8115": "abhyantaraṃ śarīrasya praviṣṭo 'si yadā mama /",
  "GP11brahmppu:8116": "dṛṣṭvā lokaṃ samastaṃ hi vismito nāvabudhyase // BrP_56.53 //",
  "GP11brahmppu:8117": "tato 'si vaktrād viprarṣe drutaṃ niḥsārito mayā /",
  "GP11brahmppu:8118": "ākhyātas te mayā cātmā durjñeyo hi surāsuraiḥ // BrP_56.54 //",
  "GP11brahmppu:8119": "yāvat sa bhagavān brahmā na budhyeta mahātapāḥ /",
  "GP11brahmppu:8120": "tāvat tvam iha viprarṣe viśrabdhaś cara vai sukham // BrP_56.55 //",
  "GP11brahmppu:8121": "tato vibuddhe tasmiṃs tu sarvalokapitāmahe /",
  "GP11brahmppu:8122": "eko bhūtāni srakṣyāmi śarīrāṇi dvijottama // BrP_56.56 //",
  "GP11brahmppu:8123": "ākāśaṃ pṛthivīṃ jyotir vāyuḥ salilam eva ca /",
  "GP11brahmppu:8124": "loke yac ca bhavet kiṃcid iha sthāvarajaṅgamam // BrP_56.57 //",
  "GP11brahmppu:8125": "{brahmovāca: }",
  "GP11brahmppu:8126": "evam uktvā tadā viprāḥ punas taṃ prāha mādhavaḥ /",
  "GP11brahmppu:8127": "pūrṇe yugasahasre tu meghagambhīranisvanaḥ // BrP_56.58 //",
  "GP11brahmppu:8128": "{śrībhagavān uvāca: }",
  "GP11brahmppu:8129": "mune brūhi yadarthaṃ māṃ stutavān paramārthataḥ /",
  "GP11brahmppu:8130": "varaṃ vṛṇīṣva yac chreṣṭhaṃ dadāmi nacirād aham // BrP_56.59 //",
  "GP11brahmppu:8131": "āyuṣmān asi devānāṃ madbhakto 'si dṛḍhavrataḥ /",
  "GP11brahmppu:8132": "tena tvam asi viprendra punar dīrghāyur āpnuhi // BrP_56.60 //",
  "GP11brahmppu:8133": "{brahmovāca: }",
  "GP11brahmppu:8134": "śrutvā vāṇīṃ śubhāṃ tasya vilokya sa tadā punaḥ /",
  "GP11brahmppu:8135": "mūrdhnā nipatya sahasā praṇamya punar abravīt // BrP_56.61 //",
  "GP11brahmppu:8136": "{mārkaṇḍeya uvāca: }",
  "GP11brahmppu:8137": "dṛṣṭaṃ paraṃ hi deveśa tava rūpaṃ dvijottama /",
  "GP11brahmppu:8138": "moho 'yaṃ vigataḥ satyaṃ tvayi dṛṣṭe tu me hare // BrP_56.62 //",
  "GP11brahmppu:8139": "evam evam ahaṃ nātha iccheyaṃ tvatprasādataḥ /",
  "GP11brahmppu:8140": "lokānāṃ ca hitārthāya nānābhāvapraśāntaye // BrP_56.63 //",
  "GP11brahmppu:8141": "śaivabhāgavatānāṃ ca vādārthapratiṣedhakam /",
  "GP11brahmppu:8142": "asmin kṣetravare puṇye nirmale puruṣottame // BrP_56.64 //",
  "GP11brahmppu:8143": "śivasyāyatanaṃ deva karomi paramaṃ mahat /",
  "GP11brahmppu:8144": "pratiṣṭheya tathā tatra tava sthāne ca śaṃkaram // BrP_56.65 //",
  "GP11brahmppu:8145": "tato jñāsyanti loke 'sminn ekamūrtī harīśvarau /",
  "GP11brahmppu:8146": "pratyuvāca jagannāthaḥ sa punas taṃ mahāmunim // BrP_56.66 //",
  "GP11brahmppu:8147": "{śrībhagavān uvāca: }",
  "GP11brahmppu:8148": "yad etat paramaṃ devaṃ kāraṇaṃ bhuvaneśvaram /",
  "GP11brahmppu:8149": "liṅgam ārādhanārthāya nānābhāvapraśāntaye // BrP_56.67 //",
  "GP11brahmppu:8150": "mamādiṣṭena viprendra kuru śīghraṃ śivālayam /",
  "GP11brahmppu:8151": "tatprabhāvāc chivaloke tiṣṭha tvaṃ ca tathākṣayam // BrP_56.68 //",
  "GP11brahmppu:8152": "śive saṃsthāpite vipra mama saṃsthāpanaṃ bhavet /",
  "GP11brahmppu:8153": "nāvayor antaraṃ kiṃcid ekabhāvau dvidhā kṛtau // BrP_56.69 //",
  "GP11brahmppu:8154": "yo rudraḥ sa svayaṃ viṣṇur yo viṣṇuḥ sa maheśvaraḥ /",
  "GP11brahmppu:8155": "ubhayor antaraṃ nāsti pavanākāśayor iva // BrP_56.70 //",
  "GP11brahmppu:8156": "mohito nābhijānāti ya eva garuḍadhvajaḥ /",
  "GP11brahmppu:8157": "vṛṣadhvajaḥ sa eveti tripuraghnaṃ trilocanam // BrP_56.71 //",
  "GP11brahmppu:8158": "tava nāmāṅkitaṃ tasmāt kuru vipra śivālayam /",
  "GP11brahmppu:8159": "uttare devadevasya kuru tīrthaṃ suśobhanam // BrP_56.72 //",
  "GP11brahmppu:8160": "mārkaṇḍeyahrado nāma naralokeṣu viśrutaḥ /",
  "GP11brahmppu:8161": "bhaviṣyati dvijaśreṣṭha sarvapāpapraṇāśanaḥ // BrP_56.73 //",
  "GP11brahmppu:8162": "{brahmovāca: }",
  "GP11brahmppu:8163": "ity uktvā sa tadā devas tatraivāntaradhīyata /",
  "GP11brahmppu:8164": "mārkaṇḍeyaṃ muniśreṣṭhāḥ sarvavyāpī janārdanaḥ // BrP_56.74 //",
  "GP11brahmppu:8165": "{brahmovāca: }",
  "GP11brahmppu:8166": "ataḥ paraṃ pravakṣyāmi pañcatīrthavidhiṃ dvijāḥ /",
  "GP11brahmppu:8167": "yat phalaṃ snānadānena devatāprekṣaṇena ca // BrP_57.1 //",
  "GP11brahmppu:8168": "mārkaṇḍeyahradaṃ gatvā naraś codaṅmukhaḥ śuciḥ /",
  "GP11brahmppu:8169": "nimajjet tatra vārāṃs trīn imaṃ mantram udīrayet // BrP_57.2 //",
  "GP11brahmppu:8170": "saṃsārasāgare magnaṃ pāpagrastam acetanam /",
  "GP11brahmppu:8171": "trāhi māṃ bhaganetraghna tripurāre namo 'stu te // BrP_57.3 //",
  "GP11brahmppu:8172": "namaḥ śivāya śāntāya sarvapāpaharāya ca /",
  "GP11brahmppu:8173": "snānaṃ karomi deveśa mama naśyatu pātakam // BrP_57.4 //",
  "GP11brahmppu:8174": "nābhimātre jale snātvā vidhivad devatā ṛṣīn /",
  "GP11brahmppu:8175": "tilodakena matimān pitṝṃś cānyāṃś ca tarpayet // BrP_57.5 //",
  "GP11brahmppu:8176": "snātvā tathaiva cācamya tato gacchec chivālayam /",
  "GP11brahmppu:8177": "praviśya devatāgāraṃ kṛtvā taṃ triḥ pradakṣiṇam // BrP_57.6 //",
  "GP11brahmppu:8178": "mūlamantreṇa saṃpūjya mārkaṇḍeyasya ceśvaram /",
  "GP11brahmppu:8179": "aghoreṇa ca bho viprāḥ praṇipatya prasādayet // BrP_57.7 //",
  "GP11brahmppu:8180": "trilocana namas te 'stu namas te śaśibhūṣaṇa /",
  "GP11brahmppu:8181": "trāhi māṃ tvaṃ virūpākṣa mahādeva namo 'stu te // BrP_57.8 //",
  "GP11brahmppu:8182": "mārkaṇḍeyahrade tv evaṃ snātvā dṛṣṭvā ca śaṃkaram /",
  "GP11brahmppu:8183": "daśānām aśvamedhānāṃ phalaṃ prāpnoti mānavaḥ // BrP_57.9 //",
  "GP11brahmppu:8184": "pāpaiḥ sarvair vinirmuktaḥ śivalokaṃ sa gacchati /",
  "GP11brahmppu:8185": "tatra bhuktvā varān bhogān yāvad ābhūtasaṃplavam // BrP_57.10 //",
  "GP11brahmppu:8186": "ihalokaṃ samāsādya bhaved vipro bahuśrutaḥ /",
  "GP11brahmppu:8187": "śāṃkaraṃ yogam āsādya tato mokṣam avāpnuyāt // BrP_57.11 //",
  "GP11brahmppu:8188": "kalpavṛkṣaṃ tato gatvā kṛtvā taṃ triḥ pradakṣiṇam /",
  "GP11brahmppu:8189": "pūjayet parayā bhaktyā mantreṇānena taṃ vaṭam // BrP_57.12 //",
  "GP11brahmppu:8190": "oṃ namo vyaktarūpāya mahāpralayakāriṇe /",
  "GP11brahmppu:8191": "mahadrasopaviṣṭāya nyagrodhāya namo 'stu te // BrP_57.13 //",
  "GP11brahmppu:8192": "amaras tvaṃ sadā kalpe hareś cāyatanaṃ vaṭa /",
  "GP11brahmppu:8193": "nyagrodha hara me pāpaṃ kalpavṛkṣa namo 'stu te // BrP_57.14 //",
  "GP11brahmppu:8194": "bhaktyā pradakṣiṇaṃ kṛtvā natvā kalpavaṭaṃ naraḥ /",
  "GP11brahmppu:8195": "sahasā mucyate pāpāj jīrṇatvaca ivoragaḥ // BrP_57.15 //",
  "GP11brahmppu:8196": "chāyāṃ tasya samākramya kalpavṛkṣasya bho dvijāḥ /",
  "GP11brahmppu:8197": "brahmahatyāṃ naro jahyāt pāpeṣv anyeṣu kā kathā // BrP_57.16 //",
  "GP11brahmppu:8198": "dṛṣṭvā kṛṣṇāṅgasaṃbhūtaṃ brahmatejomayaṃ param /",
  "GP11brahmppu:8199": "nyagrodhākṛtikaṃ viṣṇuṃ praṇipatya ca bho dvijāḥ // BrP_57.17 //",
  "GP11brahmppu:8200": "rājasūyāśvamedhābhyāṃ phalaṃ prāpnoti cādhikam /",
  "GP11brahmppu:8201": "tathā svavaṃśam uddhṛtya viṣṇulokaṃ sa gacchati // BrP_57.18 //",
  "GP11brahmppu:8202": "vainateyaṃ namaskṛtya kṛṣṇasya purataḥ sthitam /",
  "GP11brahmppu:8203": "sarvapāpavinirmuktas tato viṣṇupuraṃ vrajet // BrP_57.19 //",
  "GP11brahmppu:8204": "dṛṣṭvā vaṭaṃ vainateyaṃ yaḥ paśyet puruṣottamam /",
  "GP11brahmppu:8205": "saṃkarṣaṇaṃ subhadrāṃ ca sa yāti paramāṃ gatim // BrP_57.20 //",
  "GP11brahmppu:8206": "praviśyāyatanaṃ viṣṇoḥ kṛtvā taṃ triḥ pradakṣiṇam /",
  "GP11brahmppu:8207": "saṃkarṣaṇaṃ svamantreṇa bhaktyāpūjya prasādayet // BrP_57.21 //",
  "GP11brahmppu:8208": "namas te haladhṛg rāma namas te muśalāyudha /",
  "GP11brahmppu:8209": "namas te revatīkānta namas te bhaktavatsala // BrP_57.22 //",
  "GP11brahmppu:8210": "namas te balināṃ śreṣṭha namas te dharaṇīdhara /",
  "GP11brahmppu:8211": "pralambāre namas te 'stu trāhi māṃ kṛṣṇapūrvaja // BrP_57.23 //",
  "GP11brahmppu:8212": "evaṃ prasādya cānantam ajeyaṃ tridaśārcitam /",
  "GP11brahmppu:8213": "kailāsaśikharākāraṃ candrāt kāntatarānanam // BrP_57.24 //",
  "GP11brahmppu:8214": "nīlavastradharaṃ devaṃ phaṇāvikaṭamastakam /",
  "GP11brahmppu:8215": "mahābalaṃ haladharaṃ kuṇḍalaikavibhūṣitam // BrP_57.25 //",
  "GP11brahmppu:8216": "rauhiṇeyaṃ naro bhaktyā labhed abhimataṃ phalam /",
  "GP11brahmppu:8217": "sarvapāpair vinirmukto viṣṇulokaṃ sa gacchati // BrP_57.26 //",
  "GP11brahmppu:8218": "ābhūtasaṃplavaṃ yāvad bhuktvā tatra sukhaṃ naraḥ /",
  "GP11brahmppu:8219": "puṇyakṣayād ihāgatya pravare yogināṃ kule // BrP_57.27 //",
  "GP11brahmppu:8220": "brāhmaṇapravaro bhūtvā sarvaśāstrārthapāragaḥ /",
  "GP11brahmppu:8221": "jñānaṃ tatra samāsādya muktiṃ prāpnoti durlabhām // BrP_57.28 //",
  "GP11brahmppu:8222": "evam abhyarcya halinaṃ tataḥ kṛṣṇaṃ vicakṣaṇaḥ /",
  "GP11brahmppu:8223": "dvādaśākṣaramantreṇa pūjayet susamāhitaḥ // BrP_57.29 //",
  "GP11brahmppu:8224": "dviṣaṭkavarṇamantreṇa bhaktyā ye puruṣottamam /",
  "GP11brahmppu:8225": "pūjayanti sadā dhīrās te mokṣaṃ prāpnuvanti vai // BrP_57.30 //",
  "GP11brahmppu:8226": "na tāṃ gatiṃ surā yānti yogino naiva somapāḥ /",
  "GP11brahmppu:8227": "yāṃ gatiṃ yānti bho viprā dvādaśākṣaratatparāḥ // BrP_57.31 //",
  "GP11brahmppu:8228": "tasmāt tenaiva mantreṇa bhaktyā kṛṣṇaṃ jagadgurum /",
  "GP11brahmppu:8229": "saṃpūjya gandhapuṣpādyaiḥ praṇipatya prasādayet // BrP_57.32 //",
  "GP11brahmppu:8230": "jaya kṛṣṇa jagannātha jaya sarvāghanāśana /",
  "GP11brahmppu:8231": "jaya cāṇūrakeśighna jaya kaṃsaniṣūdana // BrP_57.33 //",
  "GP11brahmppu:8232": "jaya padmapalāśākṣa jaya cakragadādhara /",
  "GP11brahmppu:8233": "jaya nīlāmbudaśyāma jaya sarvasukhaprada // BrP_57.34 //",
  "GP11brahmppu:8234": "jaya deva jagatpūjya jaya saṃsāranāśana /",
  "GP11brahmppu:8235": "jaya lokapate nātha jaya vāñchāphalaprada // BrP_57.35 //",
  "GP11brahmppu:8236": "saṃsārasāgare ghore niḥsāre duḥkhaphenile /",
  "GP11brahmppu:8237": "krodhagrāhākule raudre viṣayodakasaṃplave // BrP_57.36 //",
  "GP11brahmppu:8238": "nānārogormikalile mohāvartasudustare /",
  "GP11brahmppu:8239": "nimagno 'haṃ suraśreṣṭha trāhi māṃ puruṣottama // BrP_57.37 //",
  "GP11brahmppu:8240": "evaṃ prasādya deveśaṃ varadaṃ bhaktavatsalam /",
  "GP11brahmppu:8241": "sarvapāpaharaṃ devaṃ sarvakāmaphalapradam // BrP_57.38 //",
  "GP11brahmppu:8242": "pīnāṃsaṃ dvibhujaṃ kṛṣṇaṃ padmapattrāyatekṣaṇam /",
  "GP11brahmppu:8243": "mahoraskaṃ mahābāhuṃ pītavastraṃ śubhānanam // BrP_57.39 //",
  "GP11brahmppu:8244": "śaṅkhacakragadāpāṇiṃ mukuṭāṅgadabhūṣaṇam /",
  "GP11brahmppu:8245": "sarvalakṣaṇasaṃyuktaṃ vanamālāvibhūṣitam // BrP_57.40 //",
  "GP11brahmppu:8246": "dṛṣṭvā naro 'ñjaliṃ kṛtvā daṇḍavat praṇipatya ca /",
  "GP11brahmppu:8247": "aśvamedhasahasrāṇāṃ phalaṃ prāpnoti vai dvijāḥ // BrP_57.41 //",
  "GP11brahmppu:8248": "yat phalaṃ sarvatīrtheṣu snāne dāne prakīrtitam /",
  "GP11brahmppu:8249": "naras tat phalam āpnoti dṛṣṭvā kṛṣṇaṃ praṇamya ca // BrP_57.42 //",
  "GP11brahmppu:8250": "yat phalaṃ sarvaratnādyair iṣṭe bahusuvarṇake /",
  "GP11brahmppu:8251": "naras tat phalam āpnoti dṛṣṭvā kṛṣṇaṃ praṇamya ca // BrP_57.43 //",
  "GP11brahmppu:8252": "yat phalaṃ sarvavedeṣu sarvayajñeṣu yat phalam /",
  "GP11brahmppu:8253": "tat phalaṃ samavāpnoti naraḥ kṛṣṇaṃ praṇamya ca // BrP_57.44 //",
  "GP11brahmppu:8254": "yat phalaṃ sarvadānena vratena niyamena ca /",
  "GP11brahmppu:8255": "naras tat phalam āpnoti dṛṣṭvā kṛṣṇaṃ praṇamya ca // BrP_57.45 //",
  "GP11brahmppu:8256": "tapobhir vividhair ugrair yat phalaṃ samudāhṛtam /",
  "GP11brahmppu:8257": "naras tat phalam āpnoti dṛṣṭvā kṛṣṇaṃ praṇamya ca // BrP_57.46 //",
  "GP11brahmppu:8258": "yat phalaṃ brahmacaryeṇa samyak cīrṇena tatkṛtam /",
  "GP11brahmppu:8259": "naras tat phalam āpnoti dṛṣṭvā kṛṣṇaṃ praṇamya ca // BrP_57.47 //",
  "GP11brahmppu:8260": "yat phalaṃ ca gṛhasthasya yathoktācāravartinaḥ /",
  "GP11brahmppu:8261": "naras tat phalam āpnoti dṛṣṭvā kṛṣṇaṃ praṇamya ca // BrP_57.48 //",
  "GP11brahmppu:8262": "yat phalaṃ vanavāsena vānaprasthasya kīrtitam /",
  "GP11brahmppu:8263": "naras tat phalam āpnoti dṛṣṭvā kṛṣṇaṃ praṇamya ca // BrP_57.49 //",
  "GP11brahmppu:8264": "saṃnyāsena yathoktena yat phalaṃ samudāhṛtam /",
  "GP11brahmppu:8265": "naras tat phalam āpnoti dṛṣṭvā kṛṣṇaṃ praṇamya ca // BrP_57.50 //",
  "GP11brahmppu:8266": "kiṃ cātra bahunoktena māhātmye tasya bho dvijāḥ /",
  "GP11brahmppu:8267": "dṛṣṭvā kṛṣṇaṃ naro bhaktyā mokṣaṃ prāpnoti durlabham // BrP_57.51 //",
  "GP11brahmppu:8268": "pāpair vimuktaḥ śuddhātmā kalpakoṭisamudbhavaiḥ /",
  "GP11brahmppu:8269": "śriyā paramayā yuktaḥ sarvaiḥ samudito guṇaiḥ // BrP_57.52 //",
  "GP11brahmppu:8270": "sarvakāmasamṛddhena vimānena suvarcasā /",
  "GP11brahmppu:8271": "trisaptakulam uddhṛtya naro viṣṇupuraṃ vrajet // BrP_57.53 //",
  "GP11brahmppu:8272": "tatra kalpaśataṃ yāvad bhuktvā bhogān manoramān /",
  "GP11brahmppu:8273": "gandharvāpsarasaiḥ sārdhaṃ yathā viṣṇuś caturbhujaḥ // BrP_57.54 //",
  "GP11brahmppu:8274": "cyutas tasmād ihāyāto viprāṇāṃ pravare kule /",
  "GP11brahmppu:8275": "sarvajñaḥ sarvavedī ca jāyate gatamatsaraḥ // BrP_57.55 //",
  "GP11brahmppu:8276": "svadharmanirataḥ śānto dātā bhūtahite rataḥ /",
  "GP11brahmppu:8277": "āsādya vaiṣṇavaṃ jñānaṃ tato muktim avāpnuyāt // BrP_57.56 //",
  "GP11brahmppu:8278": "tataḥ saṃpūjya mantreṇa subhadrāṃ bhaktavatsalām /",
  "GP11brahmppu:8279": "prasādayet tato viprāḥ praṇipatya kṛtāñjaliḥ // BrP_57.57 //",
  "GP11brahmppu:8280": "namas te sarvage devi namas te śubhasaukhyade /",
  "GP11brahmppu:8281": "trāhi māṃ padmapattrākṣi kātyāyani namo 'stu te // BrP_57.58 //",
  "GP11brahmppu:8282": "evaṃ prasādya tāṃ devīṃ jagaddhātrīṃ jagaddhitām /",
  "GP11brahmppu:8283": "baladevasya bhaginīṃ subhadrāṃ varadāṃ śivām // BrP_57.59 //",
  "GP11brahmppu:8284": "kāmagena vimānena naro viṣṇupuraṃ vrajet /",
  "GP11brahmppu:8285": "ābhūtasaṃplavaṃ yāvat krīḍitvā tatra devavat // BrP_57.60 //",
  "GP11brahmppu:8286": "iha mānuṣatāṃ prāpto brāhmaṇo vedavid bhavet /",
  "GP11brahmppu:8287": "prāpya yogaṃ hares tatra mokṣaṃ ca labhate dhruvam // BrP_57.61 //",
  "GP11brahmppu:8288": "{brahmovāca: }",
  "GP11brahmppu:8289": "evaṃ dṛṣṭvā balaṃ kṛṣṇaṃ subhadrāṃ praṇipatya ca /",
  "GP11brahmppu:8290": "dharmaṃ cārthaṃ ca kāmaṃ ca mokṣaṃ ca labhate dhruvam // BrP_58.1 //",
  "GP11brahmppu:8291": "niṣkramya devatāgārāt kṛtakṛtyo bhaven naraḥ /",
  "GP11brahmppu:8292": "praṇamyāyatanaṃ paścād vrajet tatra samāhitaḥ // BrP_58.2 //",
  "GP11brahmppu:8293": "indranīlamayo viṣṇur yatrāste vālukāvṛtaḥ /",
  "GP11brahmppu:8294": "antardhānagataṃ natvā tato viṣṇupuraṃ vrajet // BrP_58.3 //",
  "GP11brahmppu:8295": "sarvadevamayo yo 'sau hatavān asurottamam /",
  "GP11brahmppu:8296": "sa āste tatra bho viprāḥ siṃhārdhakṛtavigrahaḥ // BrP_58.4 //",
  "GP11brahmppu:8297": "bhaktyā dṛṣṭvā tu taṃ devaṃ praṇamya narakesarīm /",
  "GP11brahmppu:8298": "mucyate pātakair martyaḥ samastair nātra saṃśayaḥ // BrP_58.5 //",
  "GP11brahmppu:8299": "narasiṃhasya ye bhaktā bhavanti bhuvi mānavāḥ /",
  "GP11brahmppu:8300": "na teṣāṃ duṣkṛtaṃ kiṃcit phalaṃ syād yad yad īpsitam // BrP_58.6 //",
  "GP11brahmppu:8301": "tasmāt sarvaprayatnena narasiṃhaṃ samāśrayet /",
  "GP11brahmppu:8302": "dharmārthakāmamokṣāṇāṃ phalaṃ yasmāt prayacchati // BrP_58.7 //",
  "GP11brahmppu:8303": "{munaya ūcuḥ: }",
  "GP11brahmppu:8304": "māhātmyaṃ narasiṃhasya sukhadaṃ bhuvi durlabham /",
  "GP11brahmppu:8305": "yathā kathayase deva tena no vismayo mahān // BrP_58.8 //",
  "GP11brahmppu:8306": "prabhāvaṃ tasya devasya vistareṇa jagatpate /",
  "GP11brahmppu:8307": "śrotum icchāmahe brūhi paraṃ kautūhalaṃ hi naḥ // BrP_58.9 //",
  "GP11brahmppu:8308": "yathā prasīded devo 'sau narasiṃho mahābalaḥ /",
  "GP11brahmppu:8309": "bhaktānām upakārāya brūhi deva namo 'stu te // BrP_58.10 //",
  "GP11brahmppu:8310": "prasādān narasiṃhasya yā bhavanty atra siddhayaḥ /",
  "GP11brahmppu:8311": "brūhi tāḥ kuru cāsmākaṃ prasādaṃ prapitāmaha // BrP_58.11 //",
  "GP11brahmppu:8312": "{brahmovāca: }",
  "GP11brahmppu:8313": "śṛṇudhvaṃ tasya bho viprāḥ prabhāvaṃ gadato mama /",
  "GP11brahmppu:8314": "ajitasyāprameyasya bhuktimuktipradasya ca // BrP_58.12 //",
  "GP11brahmppu:8315": "kaḥ śaknoti guṇān vaktuṃ samastāṃs tasya bho dvijāḥ /",
  "GP11brahmppu:8316": "siṃhārdhakṛtadehasya pravakṣyāmi samāsataḥ // BrP_58.13 //",
  "GP11brahmppu:8317": "yāḥ kāścit siddhayaś cātra śrūyante daivamānuṣāḥ /",
  "GP11brahmppu:8318": "prasādāt tasya tāḥ sarvāḥ sidhyanti nātra saṃśayaḥ // BrP_58.14 //",
  "GP11brahmppu:8319": "svarge martye ca pātāle dikṣu toye pure nage /",
  "GP11brahmppu:8320": "prasādāt tasya devasya bhavaty avyāhatā gatiḥ // BrP_58.15 //",
  "GP11brahmppu:8321": "asādhyaṃ tasya devasya nāsty atra sacarācare /",
  "GP11brahmppu:8322": "narasiṃhasya bho viprāḥ sadā bhaktānukampinaḥ // BrP_58.16 //",
  "GP11brahmppu:8323": "vidhānaṃ tasya vakṣyāmi bhaktānām upakārakam /",
  "GP11brahmppu:8324": "yena prasīdec caivāsau siṃhārdhakṛtavigrahaḥ // BrP_58.17 //",
  "GP11brahmppu:8325": "śṛṇudhvaṃ muniśārdūlāḥ kalparājaṃ sanātanam /",
  "GP11brahmppu:8326": "narasiṃhasya tattvaṃ ca yan na jñātaṃ surāsuraiḥ // BrP_58.18 //",
  "GP11brahmppu:8327": "śākayāvakamūlais tu phalapiṇyākasaktukaiḥ /",
  "GP11brahmppu:8328": "payobhakṣeṇa viprendrā vartayet sādhakottamaḥ // BrP_58.19 //",
  "GP11brahmppu:8329": "kośakaupīnavāsāś ca dhyānayukto jitendriyaḥ /",
  "GP11brahmppu:8330": "araṇye vijane deśe parvate sindhusaṃgame // BrP_58.20 //",
  "GP11brahmppu:8331": "ūṣare siddhakṣetre ca narasiṃhāśrame tathā /",
  "GP11brahmppu:8332": "pratiṣṭhāpya svayaṃ vāpi pūjāṃ kṛtvā vidhānataḥ // BrP_58.21 //",
  "GP11brahmppu:8333": "dvādaśyāṃ śuklapakṣasya upoṣya munipuṃgavāḥ /",
  "GP11brahmppu:8334": "japel lakṣāṇi vai viṃśan manasā saṃyatendriyaḥ // BrP_58.22 //",
  "GP11brahmppu:8335": "upapātakayuktaś ca mahāpātakasaṃyutaḥ /",
  "GP11brahmppu:8336": "mukto bhavet tato viprāḥ sādhako nātra saṃśayaḥ // BrP_58.23 //",
  "GP11brahmppu:8337": "kṛtvā pradakṣiṇaṃ tatra narasiṃhaṃ prapūjayet /",
  "GP11brahmppu:8338": "puṇyagandhādibhir dhūpaiḥ praṇamya śirasā prabhum // BrP_58.24 //",
  "GP11brahmppu:8339": "karpūracandanāktāni jātīpuṣpāṇi mastake /",
  "GP11brahmppu:8340": "pradadyān narasiṃhasya tataḥ siddhiḥ prajāyate // BrP_58.25 //",
  "GP11brahmppu:8341": "bhagavān sarvakāryeṣu na kvacit pratihanyate /",
  "GP11brahmppu:8342": "tejaḥ soḍhuṃ na śaktāḥ syur brahmarudrādayaḥ surāḥ // BrP_58.26 //",
  "GP11brahmppu:8343": "kiṃ punar dānavā loke siddhagandharvamānuṣāḥ /",
  "GP11brahmppu:8344": "vidyādharā yakṣagaṇāḥ sakiṃnaramahoragāḥ // BrP_58.27 //",
  "GP11brahmppu:8345": "mantraṃ yān āsurān hantuṃ japanty eke 'nyasādhakāḥ /",
  "GP11brahmppu:8346": "te sarve pralayaṃ yānti dṛṣṭvādityāgnivarcasaḥ // BrP_58.28 //",
  "GP11brahmppu:8347": "sakṛjjaptaṃ tu kavacaṃ rakṣet sarvam upadravam /",
  "GP11brahmppu:8348": "dvirjaptaṃ kavacaṃ divyaṃ rakṣate devadānavāt // BrP_58.29 //",
  "GP11brahmppu:8349": "gandharvāḥ kiṃnarā yakṣā vidyādharamahoragāḥ /",
  "GP11brahmppu:8350": "bhūtāḥ piśācā rakṣāṃsi ye cānye paripanthinaḥ // BrP_58.30 //",
  "GP11brahmppu:8351": "trirjaptaṃ kavacaṃ divyam abhedyaṃ ca surāsuraiḥ /",
  "GP11brahmppu:8352": "dvādaśābhyantare caiva yojanānāṃ dvijottamāḥ // BrP_58.31 //",
  "GP11brahmppu:8353": "rakṣate bhagavān devo narasiṃho mahābalaḥ /",
  "GP11brahmppu:8354": "tato gatvā biladvāram upoṣya rajanītrayam // BrP_58.32 //",
  "GP11brahmppu:8355": "palāśakāṣṭhaiḥ prajvālya bhagavantaṃ hutāśanam /",
  "GP11brahmppu:8356": "palāśasamidhas tatra juhuyāt trimadhuplutāḥ // BrP_58.33 //",
  "GP11brahmppu:8357": "dve śate dvijaśārdūlā vaṣaṭkāreṇa sādhakaḥ /",
  "GP11brahmppu:8358": "tato vivaradvāraṃ tu prakaṭaṃ jāyate kṣaṇāt // BrP_58.34 //",
  "GP11brahmppu:8359": "tato viśet tu niḥśaṅkaṃ kavacī vivaraṃ budhaḥ /",
  "GP11brahmppu:8360": "gacchataḥ saṃkaṭaṃ tasya tamomohaś ca naśyati // BrP_58.35 //",
  "GP11brahmppu:8361": "rājamārgaḥ suvistīrṇo dṛśyate bhramarājitaḥ /",
  "GP11brahmppu:8362": "narasiṃhaṃ smaraṃs tatra pātālaṃ viśate dvijāḥ // BrP_58.36 //",
  "GP11brahmppu:8363": "gatvā tatra japet tattvaṃ narasiṃhākhyam avyayam /",
  "GP11brahmppu:8364": "tataḥ strīṇāṃ sahasrāṇi vīṇāvādanakarmaṇām // BrP_58.37 //",
  "GP11brahmppu:8365": "nirgacchanti puro viprāḥ svāgataṃ tā vadanti ca /",
  "GP11brahmppu:8366": "praveśayanti tā haste gṛhītvā sādhakeśvaram // BrP_58.38 //",
  "GP11brahmppu:8367": "tato rasāyanaṃ divyaṃ pāyayanti dvijottamāḥ /",
  "GP11brahmppu:8368": "pītamātre divyadeho jāyate sumahābalaḥ // BrP_58.39 //",
  "GP11brahmppu:8369": "krīḍate saha kanyābhir yāvad ābhūtasaṃplavam /",
  "GP11brahmppu:8370": "bhinnadeho vāsudeve līyate nātra saṃśayaḥ // BrP_58.40 //",
  "GP11brahmppu:8371": "yadā na rocate vāsas tasmān nirgacchate punaḥ /",
  "GP11brahmppu:8372": "paṭṭaṃ śūlaṃ ca khaḍgaṃ ca rocanāṃ ca maṇiṃ tathā // BrP_58.41 //",
  "GP11brahmppu:8373": "rasaṃ rasāyanaṃ caiva pādukāñjanam eva ca /",
  "GP11brahmppu:8374": "kṛṣṇājinaṃ muniśreṣṭhā guṭikāṃ ca manoharām // BrP_58.42 //",
  "GP11brahmppu:8375": "kamaṇḍaluṃ cākṣasūtraṃ yaṣṭiṃ saṃjīvanīṃ tathā /",
  "GP11brahmppu:8376": "siddhavidyāṃ ca śāstrāṇi gṛhītvā sādhakeśvaraḥ // BrP_58.43 //",
  "GP11brahmppu:8377": "jvaladvahnisphuliṅgormi- veṣṭitaṃ triśikhaṃ hṛdi /",
  "GP11brahmppu:8378": "sakṛn nyastaṃ dahet sarvaṃ vṛjinaṃ janmakoṭijam // BrP_58.44 //",
  "GP11brahmppu:8379": "viṣe nyastaṃ viṣaṃ hanyāt kuṣṭhaṃ hanyāt tanau sthitam /",
  "GP11brahmppu:8380": "svadehe bhrūṇahatyādi kṛtvā divyena śudhyati // BrP_58.45 //",
  "GP11brahmppu:8381": "mahāgrahagṛhīteṣu jvalamānaṃ vicintayet /",
  "GP11brahmppu:8382": "hṛdante vai tataḥ śīghraṃ naśyeyur dāruṇā grahāḥ // BrP_58.46 //",
  "GP11brahmppu:8383": "bālānāṃ kaṇṭhake baddhaṃ rakṣā bhavati nityaśaḥ /",
  "GP11brahmppu:8384": "gaṇḍapiṇḍakalūtānāṃ nāśanaṃ kurute dhruvam // BrP_58.47 //",
  "GP11brahmppu:8385": "vyādhijāte samidbhiś ca ghṛtakṣīreṇa homayet /",
  "GP11brahmppu:8386": "trisaṃdhyaṃ māsam ekaṃ tu sarvarogān vināśayet // BrP_58.48 //",
  "GP11brahmppu:8387": "asādhyaṃ tu na paśyāmi trailokye sacarācare /",
  "GP11brahmppu:8388": "yāṃ yāṃ kāmayate siddhiṃ tāṃ tāṃ prāpnoti sa dhruvam // BrP_58.49 //",
  "GP11brahmppu:8389": "aṣṭottaraśataṃ tv eke pūjayitvā mṛgādhipam /",
  "GP11brahmppu:8390": "mṛttikāḥ sapta valmīke śmaśāne ca catuṣpathe // BrP_58.50 //",
  "GP11brahmppu:8391": "raktacandanasaṃmiśrā gavāṃ kṣīreṇa loḍayet /",
  "GP11brahmppu:8392": "siṃhasya pratimāṃ kṛtvā pramāṇena ṣaḍaṅgulām // BrP_58.51 //",
  "GP11brahmppu:8393": "limpet tathā bhūrjapattre rocanayā samālikhet /",
  "GP11brahmppu:8394": "narasiṃhasya kaṇṭhe tu baddhvā caiva hi mantravit // BrP_58.52 //",
  "GP11brahmppu:8395": "japet saṃkhyāvihīnaṃ tu pūjayitvā jalāśaye /",
  "GP11brahmppu:8396": "yāvat saptāhamātraṃ tu japet saṃyamitendriyaḥ // BrP_58.53 //",
  "GP11brahmppu:8397": "jalākīrṇā muhūrtena jāyate sarvamedinī /",
  "GP11brahmppu:8398": "athavā śuṣkavṛkṣāgre narasiṃhaṃ tu pūjayet // BrP_58.54 //",
  "GP11brahmppu:8399": "japtvā cāṣṭaśataṃ tattvaṃ varṣantaṃ vinivārayet /",
  "GP11brahmppu:8400": "tam evaṃ piñjake baddhvā bhrāmayet sādhakottamaḥ // BrP_58.55 //",
  "GP11brahmppu:8401": "mahāvāto muhūrtena āgacchen nātra saṃśayaḥ /",
  "GP11brahmppu:8402": "punaś ca dhārayet kṣipraṃ saptasaptena vāriṇā // BrP_58.56 //",
  "GP11brahmppu:8403": "atha tāṃ pratimāṃ dvāri nikhaned yasya sādhakaḥ /",
  "GP11brahmppu:8404": "gotrotsādo bhavet tasya uddhṛte caiva śāntidaḥ // BrP_58.57 //",
  "GP11brahmppu:8405": "tasmāt taṃ muniśārdūlā bhaktyā saṃpūjayet sadā /",
  "GP11brahmppu:8406": "mṛgarājaṃ mahāvīryaṃ sarvakāmaphalapradam // BrP_58.58 //",
  "GP11brahmppu:8407": "vimuktaḥ sarvapāpebhyo viṣṇulokaṃ sa gacchati /",
  "GP11brahmppu:8408": "brāhmaṇāḥ kṣatriyā vaiśyāḥ striyaḥ śūdrāntyajātayaḥ // BrP_58.59 //",
  "GP11brahmppu:8409": "saṃpūjya taṃ suraśreṣṭhaṃ bhaktyā siṃhavapurdharam /",
  "GP11brahmppu:8410": "mucyante cāśubhair duḥkhair janmakoṭisamudbhavaiḥ // BrP_58.60 //",
  "GP11brahmppu:8411": "saṃpūjya taṃ suraśreṣṭhaṃ prāpnuvanty abhivāñchitam /",
  "GP11brahmppu:8412": "devatvam amareśatvaṃ gandharvatvaṃ ca bho dvijāḥ // BrP_58.61 //",
  "GP11brahmppu:8413": "yakṣavidyādharatvaṃ ca tathānyac cābhivāñchitam /",
  "GP11brahmppu:8414": "dṛṣṭvā stutvā namaskṛtvā saṃpūjya narakesarīm // BrP_58.62 //",
  "GP11brahmppu:8415": "prāpnuvanti narā rājyaṃ svargaṃ mokṣaṃ ca durlabham /",
  "GP11brahmppu:8416": "narasiṃhaṃ naro dṛṣṭvā labhed abhimataṃ phalam // BrP_58.63 //",
  "GP11brahmppu:8417": "nirmuktaḥ sarvapāpebhyo viṣṇulokaṃ sa gacchati /",
  "GP11brahmppu:8418": "sakṛd dṛṣṭvā tu taṃ devaṃ bhaktyā siṃhavapurdharam // BrP_58.64 //",
  "GP11brahmppu:8419": "mucyate cāśubhair duḥkhair janmakoṭisamudbhavaiḥ /",
  "GP11brahmppu:8420": "saṃgrāme saṃkaṭe durge coravyāghrādipīḍite // BrP_58.65 //",
  "GP11brahmppu:8421": "kāntāre prāṇasaṃdehe viṣavahnijaleṣu ca /",
  "GP11brahmppu:8422": "rājādibhyaḥ samudrebhyo graharogādipīḍite // BrP_58.66 //",
  "GP11brahmppu:8423": "smṛtvā taṃ puruṣaḥ sarvai rājagrāmair vimucyate /",
  "GP11brahmppu:8424": "sūryodaye yathā nāśaṃ tamo 'bhyeti mahattaram // BrP_58.67 //",
  "GP11brahmppu:8425": "tathā saṃdarśane tasya vināśaṃ yānty upadravāḥ /",
  "GP11brahmppu:8426": "guṭikāñjanapātāla- pāduke ca rasāyanam // BrP_58.68 //",
  "GP11brahmppu:8427": "narasiṃhe prasanne tu prāpnoty anyāṃś ca vāñchitān /",
  "GP11brahmppu:8428": "yān yān kāmān abhidhyāyan bhajate narakesarīm // BrP_58.69 //",
  "GP11brahmppu:8429": "tāṃs tān kāmān avāpnoti naro nāsty atra saṃśayaḥ /",
  "GP11brahmppu:8430": "dṛṣṭvā taṃ devadeveśaṃ bhaktyāpūjya praṇamya ca // BrP_58.70 //",
  "GP11brahmppu:8431": "daśānām aśvamedhānāṃ phalaṃ daśaguṇaṃ labhet /",
  "GP11brahmppu:8432": "pāpaiḥ sarvair vinirmukto guṇaiḥ sarvair alaṃkṛtaḥ // BrP_58.71 //",
  "GP11brahmppu:8433": "sarvakāmasamṛddhātmā jarāmaraṇavarjitaḥ /",
  "GP11brahmppu:8434": "sauvarṇena vimānena kiṅkiṇījālamālinā // BrP_58.72 //",
  "GP11brahmppu:8435": "sarvakāmasamṛddhena kāmagena suvarcasā /",
  "GP11brahmppu:8436": "taruṇādityavarṇena muktāhārāvalambinā // BrP_58.73 //",
  "GP11brahmppu:8437": "divyastrīśatayuktena divyagandharvanādinā /",
  "GP11brahmppu:8438": "kulaikaviṃśam uddhṛtya devavan muditaḥ sukhī // BrP_58.74 //",
  "GP11brahmppu:8439": "stūyamāno 'psarobhiś ca viṣṇulokaṃ vrajen naraḥ /",
  "GP11brahmppu:8440": "bhuktvā tatra varān bhogān viṣṇuloke dvijottamāḥ // BrP_58.75 //",
  "GP11brahmppu:8441": "gandharvair apsarair yuktaḥ kṛtvā rūpaṃ caturbhujam /",
  "GP11brahmppu:8442": "manohlādakaraṃ saukhyaṃ yāvad ābhūtasaṃplavam // BrP_58.76 //",
  "GP11brahmppu:8443": "puṇyakṣayād ihāyātaḥ pravare yogināṃ kule /",
  "GP11brahmppu:8444": "caturvedī bhaved vipro vedavedāṅgapāragaḥ /",
  "GP11brahmppu:8445": "vaiṣṇavaṃ yogam āsthāya tato mokṣam avāpnuyāt // BrP_58.77 //",
  "GP11brahmppu:8446": "{brahmovāca: }",
  "GP11brahmppu:8447": "anantākhyaṃ vāsudevaṃ dṛṣṭvā bhaktyā praṇamya ca /",
  "GP11brahmppu:8448": "sarvapāpavinirmukto naro yāti paraṃ padam // BrP_59.1 //",
  "GP11brahmppu:8449": "mayā cārādhitaś cāsau śakreṇa tadanantaram /",
  "GP11brahmppu:8450": "vibhīṣaṇena rāmeṇa kas taṃ nārādhayet pumān // BrP_59.2 //",
  "GP11brahmppu:8451": "śvetagaṅgāṃ naraḥ snātvā yaḥ paśyec chvetamādhavam /",
  "GP11brahmppu:8452": "matsyākhyaṃ mādhavaṃ caiva śvetadvīpaṃ sa gacchati // BrP_59.3 //",
  "GP11brahmppu:8453": "{munaya ūcuḥ: }",
  "GP11brahmppu:8454": "śvetamādhavamāhātmyaṃ vaktum arhasy aśeṣataḥ /",
  "GP11brahmppu:8455": "vistareṇa jagannātha pratimāṃ tasya vai hareḥ // BrP_59.4 //",
  "GP11brahmppu:8456": "tasmin kṣetravare puṇye vikhyāte jagatītale /",
  "GP11brahmppu:8457": "śvetākhyaṃ mādhavaṃ devaṃ kas taṃ sthāpitavān purā // BrP_59.5 //",
  "GP11brahmppu:8458": "{brahmovāca: }",
  "GP11brahmppu:8459": "abhūt kṛtayuge viprāḥ śveto nāma nṛpo balī /",
  "GP11brahmppu:8460": "matimān dharmavic chūraḥ satyasaṃdho dṛḍhavrataḥ // BrP_59.6 //",
  "GP11brahmppu:8461": "yasya rājye tu varṣāṇāṃ sahasraṃ daśa mānavāḥ /",
  "GP11brahmppu:8462": "bhavanty āyuṣmanto lokā bālas tasmin na sīdati // BrP_59.7 //",
  "GP11brahmppu:8463": "vartamāne tadā rājye kiṃcit kāle gate dvijāḥ /",
  "GP11brahmppu:8464": "kapālagautamo nāma ṛṣiḥ paramadhārmikaḥ // BrP_59.8 //",
  "GP11brahmppu:8465": "suto 'syājātadantaś ca mṛtaḥ kālavaśād dvijāḥ /",
  "GP11brahmppu:8466": "tam ādāya ṛṣir dhīmān nṛpasyāntikam ānayat // BrP_59.9 //",
  "GP11brahmppu:8467": "dṛṣṭvaivaṃ nṛpatiḥ suptaṃ kumāraṃ gatacetasam /",
  "GP11brahmppu:8468": "pratijñām akarod viprā jīvanārthaṃ śiśos tadā // BrP_59.10 //",
  "GP11brahmppu:8469": "{rājovāca: }",
  "GP11brahmppu:8470": "yāvad bālam ahaṃ tv enaṃ yamasya sadane gatam /",
  "GP11brahmppu:8471": "nānaye saptarātreṇa citāṃ dīptāṃ samāruhe // BrP_59.11 //",
  "GP11brahmppu:8472": "{brahmovāca: }",
  "GP11brahmppu:8473": "evam uktvāsitaiḥ padmaiḥ śatair daśaśatādikaiḥ /",
  "GP11brahmppu:8474": "saṃpūjya ca mahādevaṃ rājā vidyāṃ punar japet // BrP_59.12 //",
  "GP11brahmppu:8475": "atibhaktiṃ tu saṃcintya nṛpasya jagadīśvaraḥ /",
  "GP11brahmppu:8476": "sāṃnidhyam agamat tuṣṭo śmīty uvāca sahomayā // BrP_59.13 //",
  "GP11brahmppu:8477": "śrutvaivaṃ giram īśasya vilokya sahasā haram /",
  "GP11brahmppu:8478": "bhasmadigdhaṃ virūpākṣaṃ śaratkundenduvarcasam // BrP_59.14 //",
  "GP11brahmppu:8479": "śārdūlacarmavasanaṃ śaśāṅkāṅkitamūrdhajam /",
  "GP11brahmppu:8480": "mahīṃ nipatya sahasā praṇamya sa tadābravīt // BrP_59.15 //",
  "GP11brahmppu:8481": "{śveta uvāca: }",
  "GP11brahmppu:8482": "kāruṇyaṃ yadi me dṛṣṭvā prasanno 'si prabho yadi /",
  "GP11brahmppu:8483": "kālasya vaśam āpanno bālako dvijaputrakaḥ // BrP_59.16 //",
  "GP11brahmppu:8484": "jīvatv eṣa punar bāla ity evaṃ vratam āhitam /",
  "GP11brahmppu:8485": "akasmāc ca mṛtaṃ bālaṃ niyamya bhagavan svayam /",
  "GP11brahmppu:8486": "yathoktāyuṣyasaṃyuktaṃ kṣemaṃ kuru maheśvara // BrP_59.17 //",
  "GP11brahmppu:8487": "{brahmovāca: }",
  "GP11brahmppu:8488": "śvetasyaitad vacaḥ śrutvā mudaṃ prāpa haras tadā /",
  "GP11brahmppu:8489": "kālam ājñāpayām āsa sarvabhūtabhayaṃkaram // BrP_59.18 //",
  "GP11brahmppu:8490": "niyamya kālaṃ durdharṣaṃ yamasyājñākaraṃ dvijāḥ /",
  "GP11brahmppu:8491": "bālaṃ saṃjīvayām āsa mṛtyor mukhagataṃ punaḥ // BrP_59.19 //",
  "GP11brahmppu:8492": "kṛtvā kṣemaṃ jagat sarvaṃ muneḥ putraṃ sa taṃ dvijāḥ /",
  "GP11brahmppu:8493": "devyā sahomayā devas tatraivāntaradhīyata // BrP_59.20 //",
  "GP11brahmppu:8494": "evaṃ saṃjīvayām āsa muneḥ putraṃ nṛpottamaḥ //* BrP_59.21 //",
  "GP11brahmppu:8495": "{munaya ūcuḥ: }",
  "GP11brahmppu:8496": "devadeva jagannātha trailokyaprabhavāvyaya /",
  "GP11brahmppu:8497": "brūhi naḥ paramaṃ tathyaṃ śvetākhyasya ca sāṃpratam // BrP_59.22 //",
  "GP11brahmppu:8498": "{brahmovāca: }",
  "GP11brahmppu:8499": "śṛṇudhvaṃ muniśārdūlāḥ sarvasattvahitāvaham /",
  "GP11brahmppu:8500": "pravakṣyāmi yathātathyaṃ yat pṛcchatha mamānaghāḥ // BrP_59.23 //",
  "GP11brahmppu:8501": "mādhavasya ca māhātmyaṃ sarvapāpapraṇāśanam /",
  "GP11brahmppu:8502": "yac chrutvābhimatān kāmān dhruvaṃ prāpnoti mānavaḥ // BrP_59.24 //",
  "GP11brahmppu:8503": "śrutavān ṛṣibhiḥ pūrvaṃ mādhavākhyasya bho dvijāḥ /",
  "GP11brahmppu:8504": "śṛṇudhvaṃ tāṃ kathāṃ divyāṃ bhayaśokārtināśinīm // BrP_59.25 //",
  "GP11brahmppu:8505": "sa kṛtvā rājyam ekāgryaṃ varṣāṇāṃ ca sahasraśaḥ /",
  "GP11brahmppu:8506": "vicārya laukikān dharmān vaidikān niyamāṃs tathā // BrP_59.26 //",
  "GP11brahmppu:8507": "keśavārādhane viprā niścitaṃ vratam āsthitaḥ /",
  "GP11brahmppu:8508": "sa gatvā paramaṃ kṣetraṃ sāgaraṃ dakṣiṇāśrayam // BrP_59.27 //",
  "GP11brahmppu:8509": "taṭe tasmiñ śubhe ramye deśe kṛṣṇasya cāntike /",
  "GP11brahmppu:8510": "śveto 'tha kārayām āsa prāsādaṃ śubhalakṣaṇam // BrP_59.28 //",
  "GP11brahmppu:8511": "dhanvantaraśataṃ caikaṃ devadevasya dakṣiṇe /",
  "GP11brahmppu:8512": "tataḥ śvetena viprendrāḥ śvetaśailamayena ca // BrP_59.29 //",
  "GP11brahmppu:8513": "kṛtaḥ sa bhagavāñ śveto mādhavaś candrasaṃnibhaḥ /",
  "GP11brahmppu:8514": "pratiṣṭhāṃ vidhivac cakre yathoddiṣṭāṃ svayaṃ tu saḥ // BrP_59.30 //",
  "GP11brahmppu:8515": "dattvā dānaṃ dvijātibhyo dīnānāthatapasvinām /",
  "GP11brahmppu:8516": "athānantarato rājā mādhavasya ca saṃnidhau // BrP_59.31 //",
  "GP11brahmppu:8517": "mahīṃ nipatya sahasā oṃkāraṃ dvādaśākṣaram /",
  "GP11brahmppu:8518": "japan sa maunam āsthāya māsam ekaṃ samādhinā // BrP_59.32 //",
  "GP11brahmppu:8519": "nirāhāro mahābhāgaḥ samyag viṣṇupade sthitaḥ /",
  "GP11brahmppu:8520": "japānte sa tu deveśaṃ saṃstotum upacakrame // BrP_59.33 //",
  "GP11brahmppu:8521": "{śveta uvāca: }",
  "GP11brahmppu:8522": "oṃ namo vāsudevāya namaḥ saṃkarṣaṇāya ca /",
  "GP11brahmppu:8523": "pradyumnāyāniruddhāya namo nārāyaṇāya ca // BrP_59.34 //",
  "GP11brahmppu:8524": "namo 'stu bahurūpāya viśvarūpāya vedhase /",
  "GP11brahmppu:8525": "nirguṇāyāpratarkyāya śucaye śuklakarmaṇe // BrP_59.35 //",
  "GP11brahmppu:8526": "oṃ namaḥ padmanābhāya padmagarbhodbhavāya ca /",
  "GP11brahmppu:8527": "namo 'stu padmavarṇāya padmahastāya te namaḥ // BrP_59.36 //",
  "GP11brahmppu:8528": "oṃ namaḥ puṣkarākṣāya sahasrākṣāya mīḍhuṣe /",
  "GP11brahmppu:8529": "namaḥ sahasrapādāya sahasrabhujamanyave // BrP_59.37 //",
  "GP11brahmppu:8530": "oṃ namo 'stu varāhāya varadāya sumedhase /",
  "GP11brahmppu:8531": "variṣṭhāya vareṇyāya śaraṇyāyācyutāya ca // BrP_59.38 //",
  "GP11brahmppu:8532": "oṃ namo bālarūpāya bālapadmaprabhāya ca /",
  "GP11brahmppu:8533": "bālārkasomanetrāya muñjakeśāya dhīmate // BrP_59.39 //",
  "GP11brahmppu:8534": "keśavāya namo nityaṃ namo nārāyaṇāya ca /",
  "GP11brahmppu:8535": "mādhavāya variṣṭhāya govindāya namo namaḥ // BrP_59.40 //",
  "GP11brahmppu:8536": "oṃ namo viṣṇave nityaṃ devāya vasuretase /",
  "GP11brahmppu:8537": "madhusūdanāya namaḥ śuddhāyāṃśudharāya ca // BrP_59.41 //",
  "GP11brahmppu:8538": "namo anantāya sūkṣmāya namaḥ śrīvatsadhāriṇe /",
  "GP11brahmppu:8539": "trivikramāya ca namo divyapītāmbarāya ca // BrP_59.42 //",
  "GP11brahmppu:8540": "sṛṣṭikartre namas tubhyaṃ goptre dhātre namo namaḥ /",
  "GP11brahmppu:8541": "namo 'stu guṇabhūtāya nirguṇāya namo namaḥ // BrP_59.43 //",
  "GP11brahmppu:8542": "namo vāmanarūpāya namo vāmanakarmaṇe /",
  "GP11brahmppu:8543": "namo vāmananetrāya namo vāmanavāhine // BrP_59.44 //",
  "GP11brahmppu:8544": "namo ramyāya pūjyāya namo 'stv avyaktarūpiṇe /",
  "GP11brahmppu:8545": "apratarkyāya śuddhāya namo bhayaharāya ca // BrP_59.45 //",
  "GP11brahmppu:8546": "saṃsārārṇavapotāya praśāntāya svarūpiṇe /",
  "GP11brahmppu:8547": "śivāya saumyarūpāya rudrāyottāraṇāya ca // BrP_59.46 //",
  "GP11brahmppu:8548": "bhavabhaṅgakṛte caiva bhavabhogapradāya ca /",
  "GP11brahmppu:8549": "bhavasaṃghātarūpāya bhavasṛṣṭikṛte namaḥ // BrP_59.47 //",
  "GP11brahmppu:8550": "oṃ namo divyarūpāya somāgniśvasitāya ca /",
  "GP11brahmppu:8551": "somasūryāṃśukeśāya gobrāhmaṇahitāya ca // BrP_59.48 //",
  "GP11brahmppu:8552": "oṃ nama ṛksvarūpāya padakramasvarūpiṇe /",
  "GP11brahmppu:8553": "ṛkstutāya namas tubhyaṃ nama ṛksādhanāya ca // BrP_59.49 //",
  "GP11brahmppu:8554": "oṃ namo yajuṣāṃ dhātre yajūrūpadharāya ca /",
  "GP11brahmppu:8555": "yajuryājyāya juṣṭāya yajuṣāṃ pataye namaḥ // BrP_59.50 //",
  "GP11brahmppu:8556": "oṃ namaḥ śrīpate deva śrīdharāya varāya ca /",
  "GP11brahmppu:8557": "śriyaḥ kāntāya dāntāya yogicintyāya yogine // BrP_59.51 //",
  "GP11brahmppu:8558": "oṃ namaḥ sāmarūpāya sāmadhvanivarāya ca /",
  "GP11brahmppu:8559": "oṃ namaḥ sāmasaumyāya sāmayogavide namaḥ // BrP_59.52 //",
  "GP11brahmppu:8560": "sāmne ca sāmagītāya oṃ namaḥ sāmadhāriṇe /",
  "GP11brahmppu:8561": "sāmayajñavide caiva namaḥ sāmakarāya ca // BrP_59.53 //",
  "GP11brahmppu:8562": "namas tv atharvaśirase namo 'tharvasvarūpiṇe /",
  "GP11brahmppu:8563": "namo 'stv atharvapādāya namo 'tharvakarāya ca // BrP_59.54 //",
  "GP11brahmppu:8564": "oṃ namo vajraśīrṣāya madhukaiṭabhaghātine /",
  "GP11brahmppu:8565": "mahodadhijalasthāya vedāharaṇakāriṇe // BrP_59.55 //",
  "GP11brahmppu:8566": "namo dīptasvarūpāya hṛṣīkeśāya vai namaḥ /",
  "GP11brahmppu:8567": "namo bhagavate tubhyaṃ vāsudevāya te namaḥ // BrP_59.56 //",
  "GP11brahmppu:8568": "nārāyaṇa namas tubhyaṃ namo lokahitāya ca /",
  "GP11brahmppu:8569": "oṃ namo mohanāśāya bhavabhaṅgakarāya ca // BrP_59.57 //",
  "GP11brahmppu:8570": "gatipradāya ca namo namo bandhaharāya ca /",
  "GP11brahmppu:8571": "trailokyatejasāṃ kartre namas tejaḥsvarūpiṇe // BrP_59.58 //",
  "GP11brahmppu:8572": "yogīśvarāya śuddhāya rāmāyottaraṇāya ca /",
  "GP11brahmppu:8573": "sukhāya sukhanetrāya namaḥ sukṛtadhāriṇe // BrP_59.59 //",
  "GP11brahmppu:8574": "vāsudevāya vandyāya vāmadevāya vai namaḥ /",
  "GP11brahmppu:8575": "dehināṃ dehakartre ca bhedabhaṅgakarāya ca // BrP_59.60 //",
  "GP11brahmppu:8576": "devair vanditadehāya namas te divyamauline /",
  "GP11brahmppu:8577": "namo vāsanivāsāya vāsavyavaharāya ca // BrP_59.61 //",
  "GP11brahmppu:8578": "oṃ namo vasukartre ca vasuvāsapradāya ca /",
  "GP11brahmppu:8579": "namo yajñasvarūpāya yajñeśāya ca yogine // BrP_59.62 //",
  "GP11brahmppu:8580": "yatiyogakareśāya namo yajñāṅgadhāriṇe /",
  "GP11brahmppu:8581": "saṃkarṣaṇāya ca namaḥ pralambamathanāya ca // BrP_59.63 //",
  "GP11brahmppu:8582": "meghaghoṣasvanottīrṇa- vegalāṅgaladhāriṇe /",
  "GP11brahmppu:8583": "namo 'stu jñānināṃ jñāna nārāyaṇaparāyaṇa // BrP_59.64 //",
  "GP11brahmppu:8584": "na me 'sti tvām ṛte bandhur narakottāraṇe prabho /",
  "GP11brahmppu:8585": "atas tvāṃ sarvabhāvena praṇato natavatsala // BrP_59.65 //",
  "GP11brahmppu:8586": "malaṃ yat kāyajaṃ vāpi mānasaṃ caiva keśava /",
  "GP11brahmppu:8587": "na tasyānyo 'sti deveśa kṣālakas tvām ṛte 'cyuta // BrP_59.66 //",
  "GP11brahmppu:8588": "saṃsargāṇi samastāni vihāya tvām upasthitaḥ /",
  "GP11brahmppu:8589": "saṅgo me 'stu tvayā sārdham ātmalābhāya keśava // BrP_59.67 //",
  "GP11brahmppu:8590": "kaṣṭam āpat suduṣpāraṃ saṃsāraṃ vedmi keśava /",
  "GP11brahmppu:8591": "tāpatrayaparikliṣṭas tena tvāṃ śaraṇaṃ gataḥ // BrP_59.68 //",
  "GP11brahmppu:8592": "eṣaṇābhir jagat sarvaṃ mohitaṃ māyayā tava /",
  "GP11brahmppu:8593": "ākarṣitaṃ ca lobhādyair atas tvām aham āśritaḥ // BrP_59.69 //",
  "GP11brahmppu:8594": "nāsti kiṃcit sukhaṃ viṣṇo saṃsārasthasya dehinaḥ /",
  "GP11brahmppu:8595": "yathā yathā hi yajñeśa tvayi cetaḥ pravartate // BrP_59.70 //",
  "GP11brahmppu:8596": "tathā phalavihīnaṃ tu sukham ātyantikaṃ labhet /",
  "GP11brahmppu:8597": "naṣṭo vivekaśūnyo 'smi dṛśyate jagad āturam // BrP_59.71 //",
  "GP11brahmppu:8598": "govinda trāhi saṃsārān mām uddhartuṃ tvam arhasi /",
  "GP11brahmppu:8599": "magnasya mohasalile niruttāre bhavārṇave /",
  "GP11brahmppu:8600": "uddhartā puṇḍarīkākṣa tvām ṛte 'nyo na vidyate // BrP_59.72 //",
  "GP11brahmppu:8601": "{brahmovāca: }",
  "GP11brahmppu:8602": "itthaṃ stutas tatas tena rājñā śvetena bho dvijāḥ /",
  "GP11brahmppu:8603": "tasmin kṣetravare divye vikhyāte puruṣottame // BrP_59.73 //",
  "GP11brahmppu:8604": "bhaktiṃ tasya tu saṃcintya devadevo jagadguruḥ /",
  "GP11brahmppu:8605": "ājagāma nṛpasyāgre sarvair devair vṛto hariḥ // BrP_59.74 //",
  "GP11brahmppu:8606": "nīlajīmūtasaṃkāśaḥ padmapattrāyatekṣaṇaḥ /",
  "GP11brahmppu:8607": "dadhat sudarśanaṃ dhīmān karāgre dīptamaṇḍalam // BrP_59.75 //",
  "GP11brahmppu:8608": "kṣīrodajalasaṃkāśo vimalaś candrasaṃnibhaḥ /",
  "GP11brahmppu:8609": "rarāja vāmahaste 'sya pāñcajanyo mahādyutiḥ // BrP_59.76 //",
  "GP11brahmppu:8610": "pakṣirājadhvajaḥ śrīmān gadāśārṅgāsidhṛk prabhuḥ /",
  "GP11brahmppu:8611": "uvāca sādhu bho rājan yasya te matir uttamā /",
  "GP11brahmppu:8612": "yad iṣṭaṃ vara bhadraṃ te prasanno 'smi tavānagha // BrP_59.77 //",
  "GP11brahmppu:8613": "{brahmovāca: }",
  "GP11brahmppu:8614": "śrutvaivaṃ devadevasya vākyaṃ tat paramāmṛtam /",
  "GP11brahmppu:8615": "praṇamya śirasovāca śvetas tadgatamānasaḥ // BrP_59.78 //",
  "GP11brahmppu:8616": "{śveta uvāca: }",
  "GP11brahmppu:8617": "yady ahaṃ bhagavan bhaktaḥ prayaccha varam uttamam /",
  "GP11brahmppu:8618": "ābrahmabhavanād ūrdhvaṃ vaiṣṇavaṃ padam avyayam // BrP_59.79 //",
  "GP11brahmppu:8619": "vimalaṃ virajaṃ śuddhaṃ saṃsārāsaṅgavarjitam /",
  "GP11brahmppu:8620": "tat padaṃ gantum icchāmi tvatprasādāj jagatpate // BrP_59.80 //",
  "GP11brahmppu:8621": "{śrībhagavān uvāca: }",
  "GP11brahmppu:8622": "yat padaṃ vibudhāḥ sarve munayaḥ siddhayoginaḥ /",
  "GP11brahmppu:8623": "nābhigacchanti yad ramyaṃ paraṃ padam anāmayam // BrP_59.81 //",
  "GP11brahmppu:8624": "yāsyasi paramaṃ sthānaṃ rājyāmṛtam upāsya ca /",
  "GP11brahmppu:8625": "sarvāṃl lokān atikramya mama lokaṃ gamiṣyasi // BrP_59.82 //",
  "GP11brahmppu:8626": "kīrtis tavātra rājendra trīṃl lokāṃś ca gamiṣyati /",
  "GP11brahmppu:8627": "sāṃnidhyaṃ mama caivātra sarvadaiva bhaviṣyati // BrP_59.83 //",
  "GP11brahmppu:8628": "śvetagaṅgeti gāsyanti sarve te devadānavāḥ /",
  "GP11brahmppu:8629": "kuśāgreṇāpi rājendra śvetagāṅgeyam ambu ca // BrP_59.84 //",
  "GP11brahmppu:8630": "spṛṣṭvā svargaṃ gamiṣyanti madbhaktā ye samāhitāḥ /",
  "GP11brahmppu:8631": "yas tv imāṃ pratimāṃ gacchen mādhavākhyāṃ śaśiprabhām // BrP_59.85 //",
  "GP11brahmppu:8632": "śaṅkhagokṣīrasaṃkāśām aśeṣāghavināśinīm /",
  "GP11brahmppu:8633": "tāṃ praṇamya sakṛd bhaktyā puṇḍarīkanibhekṣaṇām // BrP_59.86 //",
  "GP11brahmppu:8634": "vihāya sarvalokān vai mama loke mahīyate /",
  "GP11brahmppu:8635": "manvantarāṇi tatraiva devakanyābhir āvṛtaḥ // BrP_59.87 //",
  "GP11brahmppu:8636": "gīyamānaś ca madhuraṃ siddhagandharvasevitaḥ /",
  "GP11brahmppu:8637": "bhunakti vipulān bhogān yatheṣṭaṃ māmakaiḥ saha // BrP_59.88 //",
  "GP11brahmppu:8638": "cyutas tasmād ihāgatya manuṣyo brāhmaṇo bhavet /",
  "GP11brahmppu:8639": "vedavedāṅgavic chrīmān bhogavāṃś cirajīvitaḥ // BrP_59.89 //",
  "GP11brahmppu:8640": "gajāśvarathayānāḍhyo dhanadhānyāvṛtaḥ śuciḥ /",
  "GP11brahmppu:8641": "rūpavān bahubhāgyaś ca putrapautrasamanvitaḥ // BrP_59.90 //",
  "GP11brahmppu:8642": "puruṣottamaṃ punaḥ prāpya vaṭamūle 'tha sāgare /",
  "GP11brahmppu:8643": "tyaktvā dehaṃ hariṃ smṛtvā tataḥ śāntapadaṃ vrajet // BrP_59.91 //",
  "GP11brahmppu:8644": "{brahmovāca: }",
  "GP11brahmppu:8645": "śvetamādhavam ālokya samīpe matsyamādhavam /",
  "GP11brahmppu:8646": "ekārṇavajale pūrvaṃ rohitaṃ rūpam āsthitam // BrP_60.1 //",
  "GP11brahmppu:8647": "vedānāṃ haraṇārthāya rasātalatale sthitam /",
  "GP11brahmppu:8648": "cintayitvā kṣitiṃ samyak tasmin sthāne pratiṣṭhitam // BrP_60.2 //",
  "GP11brahmppu:8649": "ādyāvataraṇaṃ rūpaṃ mādhavaṃ matsyarūpiṇam /",
  "GP11brahmppu:8650": "praṇamya praṇato bhūtvā sarvaduḥkhād vimucyate // BrP_60.3 //",
  "GP11brahmppu:8651": "prayāti paramaṃ sthānaṃ yatra devo hariḥ svayam /",
  "GP11brahmppu:8652": "kāle punar ihāyāto rājā syāt pṛthivītale // BrP_60.4 //",
  "GP11brahmppu:8653": "vatsamādhavam āsādya durādharṣo bhaven naraḥ /",
  "GP11brahmppu:8654": "dātā bhoktā bhaved yajvā vaiṣṇavaḥ satyasaṃgaraḥ // BrP_60.5 //",
  "GP11brahmppu:8655": "yogaṃ prāpya hareḥ paścāt tato mokṣam avāpnuyāt /",
  "GP11brahmppu:8656": "matsyamādhavamāhātmyaṃ mayā saṃparikīrtitam /",
  "GP11brahmppu:8657": "yaṃ dṛṣṭvā muniśārdūlāḥ sarvān kāmān avāpnuyāt // BrP_60.6 //",
  "GP11brahmppu:8658": "{munaya ūcuḥ: }",
  "GP11brahmppu:8659": "bhagavañ śrotum icchāmo mārjanaṃ varuṇālaye /",
  "GP11brahmppu:8660": "kriyate snānadānādi tasyāśeṣaphalaṃ vada // BrP_60.7 //",
  "GP11brahmppu:8661": "{brahmovāca: }",
  "GP11brahmppu:8662": "śṛṇudhvaṃ muniśārdūlā mārjanasya yathāvidhi /",
  "GP11brahmppu:8663": "bhaktyā tu tanmanā bhūtvā saṃprāpya puṇyam uttamam // BrP_60.8 //",
  "GP11brahmppu:8664": "mārkaṇḍeyahrade snānaṃ pūrvakāle praśasyate /",
  "GP11brahmppu:8665": "caturdaśyāṃ viśeṣeṇa sarvapāpapraṇāśanam // BrP_60.9 //",
  "GP11brahmppu:8666": "tadvat snānaṃ samudrasya sarvakālaṃ praśasyate /",
  "GP11brahmppu:8667": "paurṇamāsyāṃ viśeṣeṇa hayamedhaphalaṃ labhet // BrP_60.10 //",
  "GP11brahmppu:8668": "mārkaṇḍeyaṃ vaṭaṃ kṛṣṇaṃ rauhiṇeyaṃ mahodadhim /",
  "GP11brahmppu:8669": "indradyumnasaraś caiva pañcatīrthīvidhiḥ smṛtaḥ // BrP_60.11 //",
  "GP11brahmppu:8670": "pūrṇimā jyeṣṭhamāsasya jyeṣṭhā ṛkṣaṃ yadā bhavet /",
  "GP11brahmppu:8671": "tadā gacched viśeṣeṇa tīrtharājaṃ paraṃ śubham // BrP_60.12 //",
  "GP11brahmppu:8672": "kāyavāṅmānasaiḥ śuddhas tadbhāvo nānyamānasaḥ /",
  "GP11brahmppu:8673": "sarvadvaṃdvavinirmukto vītarāgo vimatsaraḥ // BrP_60.13 //",
  "GP11brahmppu:8674": "kalpavṛkṣavaṭaṃ ramyaṃ tatra snātvā janārdanam /",
  "GP11brahmppu:8675": "pradakṣiṇaṃ prakurvīta trivāraṃ susamāhitaḥ // BrP_60.14 //",
  "GP11brahmppu:8676": "yaṃ dṛṣṭvā mucyate pāpāt saptajanmasamudbhavāt /",
  "GP11brahmppu:8677": "puṇyaṃ cāpnoti vipulaṃ gatim iṣṭāṃ ca bho dvijāḥ // BrP_60.15 //",
  "GP11brahmppu:8678": "tasya nāmāni vakṣyāmi pramāṇaṃ ca yuge yuge /",
  "GP11brahmppu:8679": "yathāsaṃkhyaṃ ca bho viprāḥ kṛtādiṣu yathākramam // BrP_60.16 //",
  "GP11brahmppu:8680": "vaṭaṃ vaṭeśvaraṃ kṛṣṇaṃ purāṇapuruṣaṃ dvijāḥ /",
  "GP11brahmppu:8681": "vaṭasyaitāni nāmāni kīrtitāni kṛtādiṣu // BrP_60.17 //",
  "GP11brahmppu:8682": "yojanaṃ pādahīnaṃ ca yojanārdhaṃ tadardhakam /",
  "GP11brahmppu:8683": "pramāṇaṃ kalpavṛkṣasya kṛtādau parikīrtitam // BrP_60.18 //",
  "GP11brahmppu:8684": "yathoktena tu mantreṇa namaskṛtvā tu taṃ vaṭam /",
  "GP11brahmppu:8685": "dakṣiṇābhimukho gacched dhanvantaraśatatrayam // BrP_60.19 //",
  "GP11brahmppu:8686": "yatrāsau dṛśyate viṣṇuḥ svargadvāraṃ manoramam /",
  "GP11brahmppu:8687": "sāgarāmbhaḥsamākṛṣṭaṃ kāṣṭhaṃ sarvaguṇānvitam // BrP_60.20 //",
  "GP11brahmppu:8688": "praṇipatya tatas taṃ bhoḥ paripūjya tataḥ punaḥ /",
  "GP11brahmppu:8689": "mucyate sarvarogādyais tathā pāpair grahādibhiḥ // BrP_60.21 //",
  "GP11brahmppu:8690": "ugrasenaṃ purā dṛṣṭvā svargadvāreṇa sāgaram /",
  "GP11brahmppu:8691": "gatvācamya śucis tatra dhyātvā nārāyaṇaṃ param // BrP_60.22 //",
  "GP11brahmppu:8692": "nyased aṣṭākṣaraṃ mantraṃ paścād dhastaśarīrayoḥ /",
  "GP11brahmppu:8693": "oṃ namo nārāyaṇāyeti yaṃ vadanti manīṣiṇaḥ // BrP_60.23 //",
  "GP11brahmppu:8694": "kiṃ kāryaṃ bahubhir mantrair manovibhramakārakaiḥ /",
  "GP11brahmppu:8695": "oṃ namo nārāyaṇāyeti mantraḥ sarvārthasādhakaḥ // BrP_60.24 //",
  "GP11brahmppu:8696": "āpo narasya sūnutvān nārā itīha kīrtitāḥ /",
  "GP11brahmppu:8697": "viṣṇos tās tv ayanaṃ pūrvaṃ tena nārāyaṇaḥ smṛtaḥ // BrP_60.25 //",
  "GP11brahmppu:8698": "nārāyaṇaparā vedā nārāyaṇaparā dvijāḥ /",
  "GP11brahmppu:8699": "nārāyaṇaparā yajñā nārāyaṇaparāḥ kriyāḥ // BrP_60.26 //",
  "GP11brahmppu:8700": "nārāyaṇaparā pṛthvī nārāyaṇaparaṃ jalam /",
  "GP11brahmppu:8701": "nārāyaṇaparo vahnir nārāyaṇaparaṃ nabhaḥ // BrP_60.27 //",
  "GP11brahmppu:8702": "nārāyaṇaparo vāyur nārāyaṇaparaṃ manaḥ /",
  "GP11brahmppu:8703": "ahaṃkāraś ca buddhiś ca ubhe nārāyaṇātmake // BrP_60.28 //",
  "GP11brahmppu:8704": "bhūtaṃ bhavyaṃ bhaviṣyaṃ ca yat kiṃcij jīvasaṃjñitam /",
  "GP11brahmppu:8705": "sthūlaṃ sūkṣmaṃ paraṃ caiva sarvaṃ nārāyaṇātmakam // BrP_60.29 //",
  "GP11brahmppu:8706": "śabdādyā viṣayāḥ sarve śrotrādīnīndriyāṇi ca /",
  "GP11brahmppu:8707": "prakṛtiḥ puruṣaś caiva sarve nārāyaṇātmakāḥ // BrP_60.30 //",
  "GP11brahmppu:8708": "jale sthale ca pātāle svargaloke 'mbare nage /",
  "GP11brahmppu:8709": "avaṣṭabhya idaṃ sarvam āste nārāyaṇaḥ prabhuḥ // BrP_60.31 //",
  "GP11brahmppu:8710": "kiṃ cātra bahunoktena jagad etac carācaram /",
  "GP11brahmppu:8711": "brahmādistambaparyantaṃ sarvaṃ nārāyaṇātmakam // BrP_60.32 //",
  "GP11brahmppu:8712": "nārāyaṇāt paraṃ kiṃcin neha paśyāmi bho dvijāḥ /",
  "GP11brahmppu:8713": "tena vyāptam idaṃ sarvaṃ dṛśyādṛśyaṃ carācaram // BrP_60.33 //",
  "GP11brahmppu:8714": "āpo hy āyatanaṃ viṣṇoḥ sa ca evāmbhasāṃ patiḥ /",
  "GP11brahmppu:8715": "tasmād apsu smaren nityaṃ nārāyaṇam aghāpaham // BrP_60.34 //",
  "GP11brahmppu:8716": "snānakāle viśeṣeṇa copasthāya jale śuciḥ /",
  "GP11brahmppu:8717": "smaren nārāyaṇaṃ dhyāyed dhaste kāye ca vinyaset // BrP_60.35 //",
  "GP11brahmppu:8718": "oṃkāraṃ ca nakāraṃ ca aṅguṣṭhe hastayor nyaset /",
  "GP11brahmppu:8719": "śeṣair hastatalaṃ yāvat tarjanyādiṣu vinyaset // BrP_60.36 //",
  "GP11brahmppu:8720": "oṃkāraṃ vāmapāde tu nakāraṃ dakṣiṇe nyaset /",
  "GP11brahmppu:8721": "mokāraṃ vāmakaṭyāṃ tu nākāraṃ dakṣiṇe nyaset // BrP_60.37 //",
  "GP11brahmppu:8722": "rākāraṃ nābhideśe tu yakāraṃ vāmabāhuke /",
  "GP11brahmppu:8723": "ṇākāraṃ dakṣiṇe nyasya yakāraṃ mūrdhni vinyaset // BrP_60.38 //",
  "GP11brahmppu:8724": "adhaś cordhvaṃ ca hṛdaye pārśvataḥ pṛṣṭhato 'grataḥ /",
  "GP11brahmppu:8725": "dhyātvā nārāyaṇaṃ paścād ārabhet kavacaṃ budhaḥ // BrP_60.39 //",
  "GP11brahmppu:8726": "pūrve māṃ pātu govindo dakṣiṇe madhusūdanaḥ /",
  "GP11brahmppu:8727": "paścime śrīdharo devaḥ keśavas tu tathottare // BrP_60.40 //",
  "GP11brahmppu:8728": "pātu viṣṇus tathāgneye nairṛte mādhavo 'vyayaḥ /",
  "GP11brahmppu:8729": "vāyavye tu hṛṣīkeśas tatheśāne ca vāmanaḥ // BrP_60.41 //",
  "GP11brahmppu:8730": "bhūtale pātu vārāhas tathordhvaṃ ca trivikramaḥ /",
  "GP11brahmppu:8731": "kṛtvaivaṃ kavacaṃ paścād ātmānaṃ cintayet tataḥ // BrP_60.42 //",
  "GP11brahmppu:8732": "ahaṃ nārāyaṇo devaḥ śaṅkhacakragadādharaḥ /",
  "GP11brahmppu:8733": "evaṃ dhyātvā tadātmānam imaṃ mantram udīrayet // BrP_60.43 //",
  "GP11brahmppu:8734": "tvam agnir dvipadāṃ nātha retodhāḥ kāmadīpanaḥ /",
  "GP11brahmppu:8735": "pradhānaḥ sarvabhūtānāṃ jīvānāṃ prabhur avyayaḥ // BrP_60.44 //",
  "GP11brahmppu:8736": "amṛtasyāraṇis tvaṃ hi devayonir apāṃ pate /",
  "GP11brahmppu:8737": "vṛjinaṃ hara me sarvaṃ tīrtharāja namo 'stu te // BrP_60.45 //",
  "GP11brahmppu:8738": "evam uccārya vidhivat tataḥ snānaṃ samācaret /",
  "GP11brahmppu:8739": "anyathā bho dvijaśreṣṭhāḥ snānaṃ tatra na śasyate // BrP_60.46 //",
  "GP11brahmppu:8740": "kṛtvā tu vaidikair mantrair abhiṣekaṃ ca mārjanam /",
  "GP11brahmppu:8741": "antar jale japet paścāt trir āvṛttyāghamarṣaṇam // BrP_60.47 //",
  "GP11brahmppu:8742": "hayamedho yathā viprāḥ sarvapāpaharaḥ kratuḥ /",
  "GP11brahmppu:8743": "tathāghamarṣaṇaṃ cātra sūktaṃ sarvāghanāśanam // BrP_60.48 //",
  "GP11brahmppu:8744": "uttīrya vāsasī dhaute nirmale paridhāya vai /",
  "GP11brahmppu:8745": "prāṇān āyamya cācamya saṃdhyāṃ copāsya bhāskaram // BrP_60.49 //",
  "GP11brahmppu:8746": "upatiṣṭhet tataś cordhvaṃ kṣiptvā puṣpajalāñjalim /",
  "GP11brahmppu:8747": "upasthāyordhvabāhuś ca talliṅgair bhāskaraṃ tataḥ // BrP_60.50 //",
  "GP11brahmppu:8748": "gāyatrīṃ pāvanīṃ devīṃ japed aṣṭottaraṃ śatam /",
  "GP11brahmppu:8749": "anyāṃś ca sauramantrāṃś ca japtvā tiṣṭhan samāhitaḥ // BrP_60.51 //",
  "GP11brahmppu:8750": "kṛtvā pradakṣiṇaṃ sūryaṃ namaskṛtyopaviśya ca /",
  "GP11brahmppu:8751": "svādhyāyaṃ prāṅmukhaḥ kṛtvā tarpayed daivatāny ṛṣīn // BrP_60.52 //",
  "GP11brahmppu:8752": "manuṣyāṃś ca pitṝṃś cānyān nāmagotreṇa mantravit /",
  "GP11brahmppu:8753": "toyena tilamiśreṇa vidhivat susamāhitaḥ // BrP_60.53 //",
  "GP11brahmppu:8754": "tarpaṇaṃ devatānāṃ ca pūrvaṃ kṛtvā samāhitaḥ /",
  "GP11brahmppu:8755": "adhikārī bhavet paścāt pitṝṇāṃ tarpaṇe dvijaḥ // BrP_60.54 //",
  "GP11brahmppu:8756": "śrāddhe havanakāle ca pāṇinaikena nirvapet /",
  "GP11brahmppu:8757": "tarpaṇe tūbhayaṃ kuryād eṣa eva vidhiḥ sadā // BrP_60.55 //",
  "GP11brahmppu:8758": "anvārabdhena savyena pāṇinā dakṣiṇena tu /",
  "GP11brahmppu:8759": "tṛpyatām iti siñcet tu nāmagotreṇa vāgyataḥ // BrP_60.56 //",
  "GP11brahmppu:8760": "kāyasthair yas tilair mohāt karoti pitṛtarpaṇam /",
  "GP11brahmppu:8761": "tarpitās tena pitaras tvaṅmāṃsarudhirāsthibhiḥ // BrP_60.57 //",
  "GP11brahmppu:8762": "aṅgasthair na tilaiḥ kuryād devatāpitṛtarpaṇam /",
  "GP11brahmppu:8763": "rudhiraṃ tad bhavet toyaṃ pradātā kilbiṣī bhavet // BrP_60.58 //",
  "GP11brahmppu:8764": "bhūmyāṃ yad dīyate toyaṃ dātā caiva jale sthitaḥ /",
  "GP11brahmppu:8765": "vṛthā tan muniśārdūlā nopatiṣṭhati kasyacit // BrP_60.59 //",
  "GP11brahmppu:8766": "sthale sthitvā jale yas tu prayacched udakaṃ naraḥ /",
  "GP11brahmppu:8767": "pitṝṇāṃ nopatiṣṭheta salilaṃ tan nirarthakam // BrP_60.60 //",
  "GP11brahmppu:8768": "udake nodakaṃ kuryāt pitṛbhyaś ca kadācana /",
  "GP11brahmppu:8769": "uttīrya tu śucau deśe kuryād udakatarpaṇam // BrP_60.61 //",
  "GP11brahmppu:8770": "nodakeṣu na pātreṣu na kruddho naikapāṇinā /",
  "GP11brahmppu:8771": "nopatiṣṭhati tat toyaṃ yad bhūmyāṃ na pradīyate // BrP_60.62 //",
  "GP11brahmppu:8772": "pitṝṇām akṣayaṃ sthānaṃ mahī dattā mayā dvijāḥ /",
  "GP11brahmppu:8773": "tasmāt tatraiva dātavyaṃ pitṝṇāṃ prītim icchatā // BrP_60.63 //",
  "GP11brahmppu:8774": "bhūmipṛṣṭhe samutpannā bhūmyāṃ caiva ca saṃsthitāḥ /",
  "GP11brahmppu:8775": "bhūmyāṃ caiva layaṃ yātā bhūmau dadyāt tato jalam // BrP_60.64 //",
  "GP11brahmppu:8776": "āstīrya ca kuśān sāgrāṃs tān āvāhya svamantrataḥ /",
  "GP11brahmppu:8777": "prācīnāgreṣu vai devān yāmyāgreṣu tathā pitṝn // BrP_60.65 //",
  "GP11brahmppu:8778": "{brahmovāca: }",
  "GP11brahmppu:8779": "devān pitṝṃs tathā cānyān saṃtarpyācamya vāgyataḥ /",
  "GP11brahmppu:8780": "hastamātraṃ catuṣkoṇaṃ caturdvāraṃ suśobhanam // BrP_61.1 //",
  "GP11brahmppu:8781": "puraṃ vilikhya bho viprās tīre tasya mahodadheḥ /",
  "GP11brahmppu:8782": "madhye tatra likhet padmam aṣṭapattraṃ sakarṇikam // BrP_61.2 //",
  "GP11brahmppu:8783": "evaṃ maṇḍalam ālikhya pūjayet tatra bho dvijāḥ /",
  "GP11brahmppu:8784": "aṣṭākṣaravidhānena nārāyaṇam ajaṃ vibhum // BrP_61.3 //",
  "GP11brahmppu:8785": "ataḥ paraṃ pravakṣyāmi kāyaśodhanam uttamam /",
  "GP11brahmppu:8786": "akāraṃ hṛdaye dhyātvā cakrarekhāsamanvitam // BrP_61.4 //",
  "GP11brahmppu:8787": "jvalantaṃ triśikhaṃ caiva dahantaṃ pāpanāśanam /",
  "GP11brahmppu:8788": "candramaṇḍalamadhyasthaṃ rākāraṃ mūrdhni cintayet // BrP_61.5 //",
  "GP11brahmppu:8789": "śuklavarṇaṃ pravarṣantam amṛtaṃ plāvayan mahīm /",
  "GP11brahmppu:8790": "evaṃ nirdhūtapāpas tu divyadehas tato bhavet // BrP_61.6 //",
  "GP11brahmppu:8791": "aṣṭākṣaraṃ tato mantraṃ nyased evātmano budhaḥ /",
  "GP11brahmppu:8792": "vāmapādaṃ samārabhya kramaśaś caiva vinyaset // BrP_61.7 //",
  "GP11brahmppu:8793": "pañcāṅgaṃ vaiṣṇavaṃ caiva caturvyūhaṃ tathaiva ca /",
  "GP11brahmppu:8794": "karaśuddhiṃ prakurvīta mūlamantreṇa sādhakaḥ // BrP_61.8 //",
  "GP11brahmppu:8795": "ekaikaṃ caiva varṇaṃ tu aṅgulīṣu pṛthak pṛthak /",
  "GP11brahmppu:8796": "oṃkāraṃ pṛthivīṃ śuklāṃ vāmapāde tu vinyaset // BrP_61.9 //",
  "GP11brahmppu:8797": "nakāraḥ śāṃbhavaḥ śyāmo dakṣiṇe tu vyavasthitaḥ /",
  "GP11brahmppu:8798": "mokāraṃ kālam evāhur vāmakaṭyāṃ nidhāpayet // BrP_61.10 //",
  "GP11brahmppu:8799": "nākāraḥ sarvabījaṃ tu dakṣiṇasyāṃ vyavasthitaḥ /",
  "GP11brahmppu:8800": "rākāras teja ity āhur nābhideśe vyavasthitaḥ // BrP_61.11 //",
  "GP11brahmppu:8801": "vāyavyo 'yaṃ yakāras tu vāmaskandhe samāśritaḥ /",
  "GP11brahmppu:8802": "ṇākāraḥ sarvago jñeyo dakṣiṇāṃse vyavasthitaḥ /",
  "GP11brahmppu:8803": "yakāro 'yaṃ śirasthaś ca yatra lokāḥ pratiṣṭhitāḥ // BrP_61.12 //",
  "GP11brahmppu:8804": "oṃ viṣṇave namaḥ śiraḥ oṃ jvalanāya namaḥ śikhā /",
  "GP11brahmppu:8805": "oṃ viṣṇave namaḥ kavacam oṃ viṣṇave namaḥ sphuraṇaṃ diśobandhāya /",
  "GP11brahmppu:8806": "oṃ huṃphaḍastram oṃ śirasi śuklo vāsudeva iti /",
  "GP11brahmppu:8807": "oṃ āṃ lalāṭe raktaḥ saṃkarṣaṇo garutmān vahnis teja āditya iti /",
  "GP11brahmppu:8808": "oṃ āṃ grīvāyāṃ pītaḥ pradyumno vāyumegha iti /",
  "GP11brahmppu:8809": "oṃ āṃ hṛdaye kṛṣṇo 'niruddhaḥ sarvaśaktisamanvita iti /",
  "GP11brahmppu:8810": "evaṃ caturvyūham ātmānaṃ kṛtvā tataḥ karma samācaret //61.13/",
  "GP11brahmppu:8811": "mamāgre 'vasthito viṣṇuḥ pṛṣṭhataś cāpi keśavaḥ /",
  "GP11brahmppu:8812": "govindo dakṣiṇe pārśve vāme tu madhusūdanaḥ // BrP_61.14 //",
  "GP11brahmppu:8813": "upariṣṭāt tu vaikuṇṭho vārāhaḥ pṛthivītale /",
  "GP11brahmppu:8814": "avāntaradiśo yās tu tāsu sarvāsu mādhavaḥ // BrP_61.15 //",
  "GP11brahmppu:8815": "gacchatas tiṣṭhato vāpi jāgrataḥ svapato 'pi vā /",
  "GP11brahmppu:8816": "narasiṃhakṛtā guptir vāsudevamayo hy aham // BrP_61.16 //",
  "GP11brahmppu:8817": "evaṃ viṣṇumayo bhūtvā tataḥ karma samārabhet /",
  "GP11brahmppu:8818": "yathā dehe tathā deve sarvatattvāni yojayet // BrP_61.17 //",
  "GP11brahmppu:8819": "tataś caiva prakurvīta prokṣaṇaṃ praṇavena tu /",
  "GP11brahmppu:8820": "phaṭkārāntaṃ samuddiṣṭaṃ sarvavighnaharaṃ śubham // BrP_61.18 //",
  "GP11brahmppu:8821": "tatrārkacandravahnīnāṃ maṇḍalāni vicintayet /",
  "GP11brahmppu:8822": "padmamadhye nyased viṣṇuṃ pavanasyāmbarasya ca // BrP_61.19 //",
  "GP11brahmppu:8823": "tato vicintya hṛdaya oṃkāraṃ jyotīrūpiṇam /",
  "GP11brahmppu:8824": "karṇikāyāṃ samāsīnaṃ jyotīrūpaṃ sanātanam // BrP_61.20 //",
  "GP11brahmppu:8825": "aṣṭākṣaraṃ tato mantraṃ vinyasec ca yathākramam /",
  "GP11brahmppu:8826": "tena vyastasamastena pūjanaṃ paramaṃ smṛtam // BrP_61.21 //",
  "GP11brahmppu:8827": "dvādaśākṣaramantreṇa yajed devaṃ sanātanam /",
  "GP11brahmppu:8828": "tato 'vadhārya hṛdaye karṇikāyāṃ bahir nyaset // BrP_61.22 //",
  "GP11brahmppu:8829": "caturbhujaṃ mahāsattvaṃ sūryakoṭisamaprabham /",
  "GP11brahmppu:8830": "cintayitvā mahāyogaṃ jyotīrūpaṃ sanātanam /",
  "GP11brahmppu:8831": "tataś cāvāhayen mantraṃ krameṇācintya mānase // BrP_61.23 //",
  "GP11brahmppu:8832": "āvāhanamantraḥ:",
  "GP11brahmppu:8833": "mīnarūpo varāhaś ca narasiṃho 'tha vāmanaḥ /",
  "GP11brahmppu:8834": "āyātu devo varado mama nārāyaṇo 'grataḥ //BrP_61.24/",
  "GP11brahmppu:8835": "oṃ namo nārāyaṇāya namaḥ //BrP_61.24/",
  "GP11brahmppu:8836": "sthāpanamantraḥ:",
  "GP11brahmppu:8837": "karṇikāyāṃ supīṭhe 'tra padmakalpitam āsanam /",
  "GP11brahmppu:8838": "sarvasattvahitārthāya tiṣṭha tvaṃ madhusūdana // BrP_61.25 //",
  "GP11brahmppu:8839": "oṃ namo nārāyaṇāya namaḥ //BrP_61.25/",
  "GP11brahmppu:8840": "arghamantraḥ:",
  "GP11brahmppu:8841": "oṃ trailokyapatīnāṃ pataye devadevāya hṛṣīkeśāya viṣṇave namaḥ /",
  "GP11brahmppu:8842": "oṃ namo nārāyaṇāya namaḥ //BrP_61.26/",
  "GP11brahmppu:8843": "pādyamantraḥ:",
  "GP11brahmppu:8844": "oṃ pādyaṃ pādayor deva padmanābha sanātana /",
  "GP11brahmppu:8845": "viṣṇo kamalapattrākṣa gṛhāṇa madhusūdana // BrP_61.27 //",
  "GP11brahmppu:8846": "oṃ namo nārāyaṇāya namaḥ //BrP_61.27/",
  "GP11brahmppu:8847": "madhuparkamantraḥ:",
  "GP11brahmppu:8848": "madhuparkaṃ mahādeva brahmādyaiḥ kalpitaṃ tava /",
  "GP11brahmppu:8849": "mayā niveditaṃ bhaktyā gṛhāṇa puruṣottama // BrP_61.28 //",
  "GP11brahmppu:8850": "oṃ namo nārāyaṇāya namaḥ //BrP_61.28/",
  "GP11brahmppu:8851": "{ācamanīyamantraḥ: }",
  "GP11brahmppu:8852": "mandākinyāḥ sitaṃ vāri sarvapāpaharaṃ śivam /",
  "GP11brahmppu:8853": "gṛhāṇācamanīyaṃ tvaṃ mayā bhaktyā niveditam // BrP_61.29 //",
  "GP11brahmppu:8854": "oṃ namo nārāyaṇāya namaḥ //BrP_61.29/",
  "GP11brahmppu:8855": "{snānamantraḥ: }",
  "GP11brahmppu:8856": "tvam āpaḥ pṛthivī caiva jyotis tvaṃ vāyur eva ca /",
  "GP11brahmppu:8857": "lokeśa vṛttimātreṇa vāriṇā snāpayāmy aham // BrP_61.30 //",
  "GP11brahmppu:8858": "oṃ namo nārāyaṇāya namaḥ //BrP_61.30/",
  "GP11brahmppu:8859": "{vastramantraḥ: }",
  "GP11brahmppu:8860": "devatattvasamāyukta yajñavarṇasamanvita /",
  "GP11brahmppu:8861": "svarṇavarṇaprabhe deva vāsasī tava keśava // BrP_61.31 //",
  "GP11brahmppu:8862": "oṃ namo nārāyaṇāya namaḥ //BrP_61.31/",
  "GP11brahmppu:8863": "{vilepanamantraḥ: }",
  "GP11brahmppu:8864": "śarīraṃ te na jānāmi ceṣṭāṃ caiva ca keśava /",
  "GP11brahmppu:8865": "mayā nivedito gandhaḥ pratigṛhya vilipyatām // BrP_61.32 //",
  "GP11brahmppu:8866": "oṃ namo nārāyaṇāya namaḥ //BrP_61.32/",
  "GP11brahmppu:8867": "{upavītamantraḥ: }",
  "GP11brahmppu:8868": "ṛgyajuḥsāmamantreṇa trivṛtaṃ padmayoninā /",
  "GP11brahmppu:8869": "sāvitrīgranthisaṃyuktam upavītaṃ tavārpaye // BrP_61.33 //",
  "GP11brahmppu:8870": "oṃ namo nārāyaṇāya namaḥ //BrP_61.33/",
  "GP11brahmppu:8871": "{alaṃkāramantraḥ: }",
  "GP11brahmppu:8872": "divyaratnasamāyukta vahnibhānusamaprabha /",
  "GP11brahmppu:8873": "gātrāṇi tava śobhantu sālaṃkārāṇi mādhava // BrP_61.34 //",
  "GP11brahmppu:8874": "oṃ namo nārāyaṇāya namaḥ //BrP_61.34/",
  "GP11brahmppu:8875": "oṃ nama iti pratyakṣaraṃ samastena mūlamantreṇa vā pūjayet //61.35/",
  "GP11brahmppu:8876": "{dhūpamantraḥ: }",
  "GP11brahmppu:8877": "vanaspatiraso divyo gandhāḍhyaḥ surabhiś ca te /",
  "GP11brahmppu:8878": "mayā nivedito bhaktyā dhūpo 'yaṃ pratigṛhyatām // BrP_61.36 //",
  "GP11brahmppu:8879": "oṃ namo nārāyaṇāya namaḥ //61.36/",
  "GP11brahmppu:8880": "{dīpamantraḥ: }",
  "GP11brahmppu:8881": "sūryacandrasamo jyotir vidyudagnyos tathaiva ca /",
  "GP11brahmppu:8882": "tvam eva jyotiṣāṃ deva dīpo 'yaṃ pratigṛhyatām // BrP_61.37 //",
  "GP11brahmppu:8883": "oṃ namo nārāyaṇāya namaḥ //61.37/",
  "GP11brahmppu:8884": "{naivedyamantraḥ: }",
  "GP11brahmppu:8885": "annaṃ caturvidhaṃ caiva rasaiḥ ṣaḍbhiḥ samanvitam /",
  "GP11brahmppu:8886": "mayā niveditaṃ bhaktyā naivedyaṃ tava keśava // BrP_61.38 //",
  "GP11brahmppu:8887": "oṃ namo nārāyaṇāya namaḥ //61.38/",
  "GP11brahmppu:8888": "pūrve dale vāsudevaṃ yāmye saṃkarṣaṇaṃ nyaset /",
  "GP11brahmppu:8889": "pradyumnaṃ paścime kuryād aniruddhaṃ tathottare // BrP_61.39 //",
  "GP11brahmppu:8890": "vārāhaṃ ca tathāgneye narasiṃhaṃ ca nairṛte /",
  "GP11brahmppu:8891": "vāyavye mādhavaṃ caiva tathaiśāne trivikramam // BrP_61.40 //",
  "GP11brahmppu:8892": "tathāṣṭākṣaradevasya garuḍaṃ purato nyaset /",
  "GP11brahmppu:8893": "vāmapārśve tathā cakraṃ śaṅkhaṃ dakṣiṇato nyaset // BrP_61.41 //",
  "GP11brahmppu:8894": "tathā mahāgadāṃ caiva nyased devasya dakṣiṇe /",
  "GP11brahmppu:8895": "tataḥ śārṅgaṃ dhanur vidvān nyased devasya vāmataḥ // BrP_61.42 //",
  "GP11brahmppu:8896": "dakṣiṇeneṣudhī divye khaḍgaṃ vāme ca vinyaset /",
  "GP11brahmppu:8897": "śriyaṃ dakṣiṇataḥ sthāpya puṣṭim uttarato nyaset // BrP_61.43 //",
  "GP11brahmppu:8898": "vanamālāṃ ca puratas tataḥ śrīvatsakaustubhau /",
  "GP11brahmppu:8899": "vinyased dhṛdayādīni pūrvādiṣu caturdiśam // BrP_61.44 //",
  "GP11brahmppu:8900": "tato 'straṃ devadevasya koṇe caiva tu vinyaset /",
  "GP11brahmppu:8901": "indram agniṃ yamaṃ caiva nairṛtaṃ varuṇaṃ tathā // BrP_61.45 //",
  "GP11brahmppu:8902": "vāyuṃ dhanadam īśānam anantaṃ brahmaṇā saha /",
  "GP11brahmppu:8903": "pūjayet tāntrikair mantrair adhaś cordhvaṃ tathaiva ca // BrP_61.46 //",
  "GP11brahmppu:8904": "evaṃ saṃpūjya deveśaṃ maṇḍalasthaṃ janārdanam /",
  "GP11brahmppu:8905": "labhed abhimatān kāmān naro nāsty atra saṃśayaḥ // BrP_61.47 //",
  "GP11brahmppu:8906": "anenaiva vidhānena maṇḍalasthaṃ janārdanam /",
  "GP11brahmppu:8907": "pūjitaṃ yaḥ saṃpaśyeta sa viśed viṣṇum avyayam // BrP_61.48 //",
  "GP11brahmppu:8908": "sakṛd apy arcito yena vidhinānena keśavaḥ /",
  "GP11brahmppu:8909": "janmamṛtyujarāṃ tīrtvā sa viṣṇoḥ padam āpnuyāt // BrP_61.49 //",
  "GP11brahmppu:8910": "yaḥ smaret satataṃ bhaktyā nārāyaṇam atandritaḥ /",
  "GP11brahmppu:8911": "anvahaṃ tasya vāsāya śvetadvīpaḥ prakalpitaḥ // BrP_61.50 //",
  "GP11brahmppu:8912": "oṃkārādisamāyuktaṃ namaḥkārāntadīpitam /",
  "GP11brahmppu:8913": "tannāma sarvatattvānāṃ mantra ity abhidhīyate // BrP_61.51 //",
  "GP11brahmppu:8914": "anenaiva vidhānena gandhapuṣpaṃ nivedayet /",
  "GP11brahmppu:8915": "ekaikasya prakurvīta yathoddiṣṭaṃ krameṇa tu // BrP_61.52 //",
  "GP11brahmppu:8916": "mudrās tato nibadhnīyād yathoktakramacoditāḥ /",
  "GP11brahmppu:8917": "japaṃ caiva prakurvīta mūlamantreṇa mantravit // BrP_61.53 //",
  "GP11brahmppu:8918": "aṣṭāviṃśatim aṣṭau vā śatam aṣṭottaraṃ tathā /",
  "GP11brahmppu:8919": "kāmeṣu ca yathāproktaṃ yathāśakti samāhitaḥ // BrP_61.54 //",
  "GP11brahmppu:8920": "padmaṃ śaṅkhaś ca śrīvatso gadā garuḍa eva ca /",
  "GP11brahmppu:8921": "cakraṃ khaḍgaś ca śārṅgaṃ ca aṣṭau mudrāḥ prakīrtitāḥ // BrP_61.55 //",
  "GP11brahmppu:8922": "{visarjanamantraḥ: }",
  "GP11brahmppu:8923": "gaccha gaccha paraṃ sthānaṃ purāṇapuruṣottama /",
  "GP11brahmppu:8924": "yatra brahmādayo devā vindanti paramaṃ padam // BrP_61.56 //",
  "GP11brahmppu:8925": "arcanaṃ ye na jānanti harer mantrair yathoditam /",
  "GP11brahmppu:8926": "te tatra mūlamantreṇa pūjayantv acyutaṃ sadā // BrP_61.57 //",
  "GP11brahmppu:8927": "{brahmovāca: }",
  "GP11brahmppu:8928": "evaṃ saṃpūjya vidhivad bhaktyā taṃ puruṣottamam /",
  "GP11brahmppu:8929": "praṇamya śirasā paścāt sāgaraṃ ca prasādayet // BrP_62.1 //",
  "GP11brahmppu:8930": "prāṇas tvaṃ sarvabhūtānāṃ yoniś ca saritāṃ pate /",
  "GP11brahmppu:8931": "tīrtharāja namas te 'stu trāhi mām acyutapriya // BrP_62.2 //",
  "GP11brahmppu:8932": "snātvaivaṃ sāgare samyak tasmin kṣetravare dvijāḥ /",
  "GP11brahmppu:8933": "tīre cābhyarcya vidhivan nārāyaṇam anāmayam // BrP_62.3 //",
  "GP11brahmppu:8934": "rāmaṃ kṛṣṇaṃ subhadrāṃ ca praṇipatya ca sāgaram /",
  "GP11brahmppu:8935": "śatānām aśvamedhānāṃ phalaṃ prāpnoti mānavaḥ // BrP_62.4 //",
  "GP11brahmppu:8936": "sarvapāpavinirmuktaḥ sarvaduḥkhavivarjitaḥ /",
  "GP11brahmppu:8937": "vṛndāraka iva śrīmān rūpayauvanagarvitaḥ // BrP_62.5 //",
  "GP11brahmppu:8938": "vimānenārkavarṇena divyagandharvanādinā /",
  "GP11brahmppu:8939": "kulaikaviṃśam uddhṛtya viṣṇulokaṃ sa gacchati // BrP_62.6 //",
  "GP11brahmppu:8940": "bhuktvā tatra varān bhogān krīḍitvā cāpsaraiḥ saha /",
  "GP11brahmppu:8941": "manvantaraśataṃ sāgraṃ jarāmṛtyuvivarjitaḥ // BrP_62.7 //",
  "GP11brahmppu:8942": "puṇyakṣayād ihāyātaḥ kule sarvaguṇānvite /",
  "GP11brahmppu:8943": "rūpavān subhagaḥ śrīmān satyavādī jitendriyaḥ // BrP_62.8 //",
  "GP11brahmppu:8944": "vedaśāstrārthavid vipro bhaved yajvā tu vaiṣṇavaḥ /",
  "GP11brahmppu:8945": "yogaṃ ca vaiṣṇavaṃ prāpya tato mokṣam avāpnuyāt // BrP_62.9 //",
  "GP11brahmppu:8946": "grahoparāge saṃkrāntyām ayane viṣuve tathā /",
  "GP11brahmppu:8947": "yugādiṣu ṣaḍaśītyāṃ vyatīpāte dinakṣaye // BrP_62.10 //",
  "GP11brahmppu:8948": "āṣāḍhyāṃ caiva kārttikyāṃ māghyāṃ vānye śubhe tithau /",
  "GP11brahmppu:8949": "ye tatra dānaṃ viprebhyaḥ prayacchanti sumedhasaḥ // BrP_62.11 //",
  "GP11brahmppu:8950": "phalaṃ sahasraguṇitam anyatīrthāl labhanti te /",
  "GP11brahmppu:8951": "pitṝṇāṃ ye prayacchanti piṇḍaṃ tatra vidhānataḥ // BrP_62.12 //",
  "GP11brahmppu:8952": "akṣayāṃ pitaras teṣāṃ tṛptiṃ saṃprāpnuvanti vai /",
  "GP11brahmppu:8953": "evaṃ snānaphalaṃ samyak sāgarasya mayoditam // BrP_62.13 //",
  "GP11brahmppu:8954": "dānasya ca phalaṃ viprāḥ piṇḍadānasya caiva hi /",
  "GP11brahmppu:8955": "dharmārthamokṣaphaladam āyuṣkīrtiyaśaskaram // BrP_62.14 //",
  "GP11brahmppu:8956": "bhuktimuktiphalaṃ nṝṇāṃ dhanyaṃ duḥsvapnanāśanam /",
  "GP11brahmppu:8957": "sarvapāpaharaṃ puṇyaṃ sarvakāmaphalapradam // BrP_62.15 //",
  "GP11brahmppu:8958": "nāstikāya na vaktavyaṃ purāṇaṃ ca dvijottamāḥ /",
  "GP11brahmppu:8959": "tāvad garjanti tīrthāni māhātmyaiḥ svaiḥ pṛthak pṛthak // BrP_62.16 //",
  "GP11brahmppu:8960": "yāvan na tīrtharājasya māhātmyaṃ varṇyate dvijāḥ /",
  "GP11brahmppu:8961": "puṣkarādīni tīrthāni prayacchanti svakaṃ phalam // BrP_62.17 //",
  "GP11brahmppu:8962": "tīrtharājas tu sa punaḥ sarvatīrthaphalapradaḥ /",
  "GP11brahmppu:8963": "bhūtale yāni tīrthāni saritaś ca sarāṃsi ca // BrP_62.18 //",
  "GP11brahmppu:8964": "viśanti sāgare tāni tenāsau śreṣṭhatāṃ gataḥ /",
  "GP11brahmppu:8965": "rājā samastatīrthānāṃ sāgaraḥ saritāṃ patiḥ // BrP_62.19 //",
  "GP11brahmppu:8966": "tasmāt samastatīrthebhyaḥ śreṣṭho 'sau sarvakāmadaḥ /",
  "GP11brahmppu:8967": "tamo nāśaṃ yathābhyeti bhāskare 'bhyudite dvijāḥ // BrP_62.20 //",
  "GP11brahmppu:8968": "snānena tīrtharājasya tathā pāpasya saṃkṣayaḥ /",
  "GP11brahmppu:8969": "tīrtharājasamaṃ tīrthaṃ na bhūtaṃ na bhaviṣyati // BrP_62.21 //",
  "GP11brahmppu:8970": "adhiṣṭhānaṃ yadā yatra prabhor nārāyaṇasya vai /",
  "GP11brahmppu:8971": "kaḥ śaknoti guṇān vaktuṃ tīrtharājasya bho dvijāḥ // BrP_62.22 //",
  "GP11brahmppu:8972": "koṭyo navanavatyas tu yatra tīrthāni santi vai /",
  "GP11brahmppu:8973": "tasmāt snānaṃ ca dānaṃ ca homaṃ japyaṃ surārcanam /",
  "GP11brahmppu:8974": "yat kiṃcit kriyate tatra cākṣayaṃ kriyate dvijāḥ // BrP_62.23 //",
  "GP11brahmppu:8975": "{brahmovāca: }",
  "GP11brahmppu:8976": "tato gacched dvijaśreṣṭhās tīrthaṃ yajñāṅgasaṃbhavam /",
  "GP11brahmppu:8977": "indradyumnasaro nāma yatrāste pāvanaṃ śubham // BrP_63.1 //",
  "GP11brahmppu:8978": "gatvā tatra śucir dhīmān ācamya manasā harim /",
  "GP11brahmppu:8979": "dhyātvopasthāya ca jalam imaṃ mantram udīrayet // BrP_63.2 //",
  "GP11brahmppu:8980": "aśvamedhāṅgasaṃbhūta tīrtha sarvāghanāśana /",
  "GP11brahmppu:8981": "snānaṃ tvayi karomy adya pāpaṃ hara namo 'stu te // BrP_63.3 //",
  "GP11brahmppu:8982": "evam uccārya vidhivat snātvā devān ṛṣīn pitṝn /",
  "GP11brahmppu:8983": "tilodakena cānyāṃś ca saṃtarpyācamya vāgyataḥ // BrP_63.4 //",
  "GP11brahmppu:8984": "dattvā pitṝṇāṃ piṇḍāṃś ca saṃpūjya puruṣottamam /",
  "GP11brahmppu:8985": "daśāśvamedhikaṃ samyak phalaṃ prāpnoti mānavaḥ // BrP_63.5 //",
  "GP11brahmppu:8986": "saptāvarān sapta parān vaṃśān uddhṛtya devavat /",
  "GP11brahmppu:8987": "kāmagena vimānena viṣṇulokaṃ sa gacchati // BrP_63.6 //",
  "GP11brahmppu:8988": "bhuktvā tatra sukhān bhogān yāvac candrārkatārakam /",
  "GP11brahmppu:8989": "cyutas tasmād ihāyāto mokṣaṃ ca labhate dhruvam // BrP_63.7 //",
  "GP11brahmppu:8990": "evaṃ kṛtvā pañcatīrthīm ekādaśyām upoṣitaḥ /",
  "GP11brahmppu:8991": "jyeṣṭhaśuklapañcadaśyāṃ yaḥ paśyet puruṣottamam // BrP_63.8 //",
  "GP11brahmppu:8992": "sa pūrvoktaṃ phalaṃ prāpya krīḍitvā vācyutālaye /",
  "GP11brahmppu:8993": "prayāti paramaṃ sthānaṃ yasmān nāvartate punaḥ // BrP_63.9 //",
  "GP11brahmppu:8994": "{munaya ūcuḥ: }",
  "GP11brahmppu:8995": "māsān anyān parityajya māghādīn prapitāmaha /",
  "GP11brahmppu:8996": "praśaṃsasi kathaṃ jyeṣṭhaṃ brūhi tatkāraṇaṃ prabho // BrP_63.10 //",
  "GP11brahmppu:8997": "{brahmovāca: }",
  "GP11brahmppu:8998": "śṛṇudhvaṃ muniśārdūlāḥ pravakṣyāmi samāsataḥ /",
  "GP11brahmppu:8999": "jyeṣṭhaṃ māsaṃ yathā tebhyaḥ praśaṃsāmi punaḥ punaḥ // BrP_63.11 //",
  "GP11brahmppu:9000": "pṛthivyāṃ yāni tīrthāni saritaś ca sarāṃsi ca /",
  "GP11brahmppu:9001": "puṣkariṇyas taḍāgāni vāpyaḥ kūpās tathā hradāḥ // BrP_63.12 //",
  "GP11brahmppu:9002": "nānānadyaḥ samudrāś ca saptāhaṃ puruṣottame /",
  "GP11brahmppu:9003": "jyeṣṭhaśukladaśamyādi pratyakṣaṃ yānti sarvadā // BrP_63.13 //",
  "GP11brahmppu:9004": "snānadānādikaṃ tasmād devatāprekṣaṇaṃ dvijāḥ /",
  "GP11brahmppu:9005": "yat kiṃcit kriyate tatra tasmin kāle 'kṣayaṃ bhavet // BrP_63.14 //",
  "GP11brahmppu:9006": "śuklapakṣasya daśamī jyeṣṭhe māsi dvijottamāḥ /",
  "GP11brahmppu:9007": "harate daśa pāpāni tasmād daśaharā smṛtā // BrP_63.15 //",
  "GP11brahmppu:9008": "yas tasyāṃ halinaṃ kṛṣṇaṃ paśyed bhadrāṃ susaṃyataḥ /",
  "GP11brahmppu:9009": "sarvapāpavinirmukto viṣṇulokaṃ vrajen naraḥ // BrP_63.16 //",
  "GP11brahmppu:9010": "uttare dakṣiṇe viprās tv ayane puruṣottamam /",
  "GP11brahmppu:9011": "dṛṣṭvā rāmaṃ subhadrāṃ ca viṣṇulokaṃ vrajen naraḥ // BrP_63.17 //",
  "GP11brahmppu:9012": "naro dolāgataṃ dṛṣṭvā govindaṃ puruṣottamam /",
  "GP11brahmppu:9013": "phālgunyāṃ prayato bhūtvā govindasya puraṃ vrajet // BrP_63.18 //",
  "GP11brahmppu:9014": "viṣuvaddivase prāpte pañcatīrthīṃ vidhānataḥ /",
  "GP11brahmppu:9015": "kṛtvā saṃkarṣaṇaṃ kṛṣṇaṃ dṛṣṭvā bhadrāṃ ca bho dvijāḥ // BrP_63.19 //",
  "GP11brahmppu:9016": "naraḥ samastayajñānāṃ phalaṃ prāpnoti durlabham /",
  "GP11brahmppu:9017": "vimuktaḥ sarvapāpebhyo viṣṇulokaṃ ca gacchati // BrP_63.20 //",
  "GP11brahmppu:9018": "yaḥ paśyati tṛtīyāyāṃ kṛṣṇaṃ candanarūṣitam /",
  "GP11brahmppu:9019": "vaiśākhasyāsite pakṣe sa yāty acyutamandiram // BrP_63.21 //",
  "GP11brahmppu:9020": "jyaiṣṭhyāṃ jyeṣṭharkṣayuktāyāṃ yaḥ paśyet puruṣottamam /",
  "GP11brahmppu:9021": "kulaikaviṃśam uddhṛtya viṣṇulokaṃ sa gacchati // BrP_63.22 //",
  "GP11brahmppu:9022": "{brahmovāca: }",
  "GP11brahmppu:9023": "yadā bhaven mahājyaiṣṭhī rāśinakṣatrayogataḥ /",
  "GP11brahmppu:9024": "prayatnena tadā martyair gantavyaṃ puruṣottamam // BrP_64.1 //",
  "GP11brahmppu:9025": "kṛṣṇaṃ dṛṣṭvā mahājyaiṣṭhyāṃ rāmaṃ bhadrāṃ ca bho dvijāḥ /",
  "GP11brahmppu:9026": "naro dvādaśayātrāyāḥ phalaṃ prāpnoti cādhikam // BrP_64.2 //",
  "GP11brahmppu:9027": "prayāge ca kurukṣetre naimiṣe puṣkare gaye /",
  "GP11brahmppu:9028": "gaṅgādvāre kuśāvarte gaṅgāsāgarasaṃgame // BrP_64.3 //",
  "GP11brahmppu:9029": "kokāmukhe śūkare ca mathurāyāṃ marusthale /",
  "GP11brahmppu:9030": "śālagrāme vāyutīrthe mandare sindhusāgare // BrP_64.4 //",
  "GP11brahmppu:9031": "piṇḍārake citrakūṭe prabhāse kanakhale dvijāḥ /",
  "GP11brahmppu:9032": "śaṅkhoddhāre dvārakāyāṃ tathā badarikāśrame // BrP_64.5 //",
  "GP11brahmppu:9033": "lohakuṇḍe cāśvatīrthe sarvapāpapramocane /",
  "GP11brahmppu:9034": "kāmālaye koṭitīrthe tathā cāmarakaṇṭake // BrP_64.6 //",
  "GP11brahmppu:9035": "lohārgale jambumārge somatīrthe pṛthūdake /",
  "GP11brahmppu:9036": "utpalāvartake caiva pṛthutuṅge sukubjake // BrP_64.7 //",
  "GP11brahmppu:9037": "ekāmrake ca kedāre kāśyāṃ ca viraje dvijāḥ /",
  "GP11brahmppu:9038": "kālañjare ca gokarṇe śrīśaile gandhamādane // BrP_64.8 //",
  "GP11brahmppu:9039": "mahendre malaye vindhye pāriyātre himālaye /",
  "GP11brahmppu:9040": "sahye ca śuktimante ca gomante cārbude tathā // BrP_64.9 //",
  "GP11brahmppu:9041": "gaṅgāyāṃ sarvatīrtheṣu yāmuneṣu ca bho dvijāḥ /",
  "GP11brahmppu:9042": "sārasvateṣu gomatyāṃ brahmaputreṣu saptasu // BrP_64.10 //",
  "GP11brahmppu:9043": "godāvarī bhīmarathī tuṅgabhadrā ca narmadā /",
  "GP11brahmppu:9044": "tāpī payouṣṇī kāverī śiprā carmaṇvatī dvijāḥ // BrP_64.11 //",
  "GP11brahmppu:9045": "vitastā candrabhāgā ca śatadrur bāhudā tathā /",
  "GP11brahmppu:9046": "ṛṣikulyā kumārī ca vipāśā ca dṛṣadvatī // BrP_64.12 //",
  "GP11brahmppu:9047": "śarayūr nākagaṅgā ca gaṇḍakī ca mahānadī /",
  "GP11brahmppu:9048": "kauśikī karatoyā ca trisrotā madhuvāhinī // BrP_64.13 //",
  "GP11brahmppu:9049": "mahānadī vaitaraṇī yāś cānyā nānukīrtitāḥ /",
  "GP11brahmppu:9050": "athavā kiṃ bahūktena bhāṣitena dvijottamāḥ // BrP_64.14 //",
  "GP11brahmppu:9051": "pṛthivyāṃ sarvatīrtheṣu sarveṣv āyataneṣu ca /",
  "GP11brahmppu:9052": "sāgareṣu ca śaileṣu nadīṣu ca saraḥsu ca // BrP_64.15 //",
  "GP11brahmppu:9053": "yat phalaṃ snānadānena rāhugraste divākare /",
  "GP11brahmppu:9054": "tat phalaṃ kṛṣṇam ālokya mahājyaiṣṭhyāṃ labhen naraḥ // BrP_64.16 //",
  "GP11brahmppu:9055": "tasmāt sarvaprayatnena gantavyaṃ puruṣottame /",
  "GP11brahmppu:9056": "mahājyaiṣṭhyāṃ muniśreṣṭhā sarvakāmaphalepsubhiḥ // BrP_64.17 //",
  "GP11brahmppu:9057": "dṛṣṭvā rāmaṃ mahājyeṣṭhaṃ kṛṣṇaṃ subhadrayā saha /",
  "GP11brahmppu:9058": "viṣṇulokaṃ naro yāti samuddhṛtya samaṃ kulam // BrP_64.18 //",
  "GP11brahmppu:9059": "bhuktvā tatra varān bhogān yāvad ābhūtasaṃplavam /",
  "GP11brahmppu:9060": "puṇyakṣayād ihāgatya caturvedī dvijo bhavet // BrP_64.19 //",
  "GP11brahmppu:9061": "svadharmanirataḥ śāntaḥ kṛṣṇabhakto jitendriyaḥ /",
  "GP11brahmppu:9062": "vaiṣṇavaṃ yogam āsthāya tato mokṣam avāpnuyāt // BrP_64.20 //",
  "GP11brahmppu:9063": "{munaya ūcuḥ: }",
  "GP11brahmppu:9064": "kasmin kāle bhavet snānaṃ kṛṣṇasya kamalodbhava /",
  "GP11brahmppu:9065": "vidhinā kena tad brūhi tato vidhividāṃ vara // BrP_65.1 //",
  "GP11brahmppu:9066": "{brahmovāca: }",
  "GP11brahmppu:9067": "śṛṇudhvaṃ munayaḥ snānaṃ kṛṣṇasya vadato mama /",
  "GP11brahmppu:9068": "rāmasya ca subhadrāyāḥ puṇyaṃ sarvāghanāśanam // BrP_65.2 //",
  "GP11brahmppu:9069": "māsi jyeṣṭhe ca saṃprāpte nakṣatre candradaivate /",
  "GP11brahmppu:9070": "paurṇamāsyāṃ tadā snānaṃ sarvakālaṃ harer dvijāḥ // BrP_65.3 //",
  "GP11brahmppu:9071": "sarvatīrthamayaḥ kūpas tatrāste nirmalaḥ śuciḥ /",
  "GP11brahmppu:9072": "tadā bhogavatī tatra pratyakṣā bhavati dvijāḥ // BrP_65.4 //",
  "GP11brahmppu:9073": "tasmāj jyaiṣṭhyāṃ samuddhṛtya haimāḍhyaiḥ kalaśair jalam /",
  "GP11brahmppu:9074": "kṛṣṇarāmābhiṣekārthaṃ subhadrāyāś ca bho dvijāḥ // BrP_65.5 //",
  "GP11brahmppu:9075": "kṛtvā suśobhanaṃ mañcaṃ patākābhir alaṃkṛtam /",
  "GP11brahmppu:9076": "sudṛḍhaṃ sukhasaṃcāraṃ vastraiḥ puṣpair alaṃkṛtam // BrP_65.6 //",
  "GP11brahmppu:9077": "vistīrṇaṃ dhūpitaṃ dhūpaiḥ snānārthaṃ rāmakṛṣṇayoḥ /",
  "GP11brahmppu:9078": "sitavastraparicchannaṃ muktāhārāvalambitam // BrP_65.7 //",
  "GP11brahmppu:9079": "tatra nānāvidhair vādyaiḥ kṛṣṇaṃ nīlāmbaraṃ dvijāḥ /",
  "GP11brahmppu:9080": "madhye subhadrāṃ cāsthāpya jayamaṅgalanisvanaiḥ // BrP_65.8 //",
  "GP11brahmppu:9081": "brāhmaṇaiḥ kṣatriyair vaiśyaiḥ śūdraiś cānyaiś ca jātibhiḥ /",
  "GP11brahmppu:9082": "anekaśatasāhasrair vṛtaṃ strīpuruṣair dvijāḥ // BrP_65.9 //",
  "GP11brahmppu:9083": "gṛhasthāḥ snātakāś caiva yatayo brahmacāriṇaḥ /",
  "GP11brahmppu:9084": "snāpayanti tadā kṛṣṇaṃ mañcasthaṃ sahalāyudham // BrP_65.10 //",
  "GP11brahmppu:9085": "tathā samastatīrthāni pūrvoktāni dvijottamāḥ /",
  "GP11brahmppu:9086": "svodakaiḥ puṣpamiśraiś ca snāpayanti pṛthak pṛthak // BrP_65.11 //",
  "GP11brahmppu:9087": "paścāt paṭahaśaṅkhādyair bherīmurajanisvanaiḥ /",
  "GP11brahmppu:9088": "kāhalais tālaśabdaiś ca mṛdaṅgair jharjharais tathā // BrP_65.12 //",
  "GP11brahmppu:9089": "anyaiś ca vividhair vādyair ghaṇṭāsvanavibhūṣitaiḥ /",
  "GP11brahmppu:9090": "strīṇāṃ maṅgalaśabdaiś ca stutiśabdair manoharaiḥ // BrP_65.13 //",
  "GP11brahmppu:9091": "jayaśabdais tathā stotrair vīṇāveṇunināditaiḥ /",
  "GP11brahmppu:9092": "śrūyate sumahāñ śabdaḥ sāgarasyeva garjataḥ // BrP_65.14 //",
  "GP11brahmppu:9093": "munīnāṃ vedaśabdena mantraśabdais tathāparaiḥ /",
  "GP11brahmppu:9094": "nānāstotraravaiḥ puṇyaiḥ sāmaśabdopabṛṃhitaiḥ // BrP_65.15 //",
  "GP11brahmppu:9095": "yatibhiḥ snātakaiś caiva gṛhasthair brahmacāribhiḥ /",
  "GP11brahmppu:9096": "snānakāle suraśreṣṭha stuvanti parayā mudā // BrP_65.16 //",
  "GP11brahmppu:9097": "śyāmair veśyājanaiś caiva kucabhārāvanāmibhiḥ /",
  "GP11brahmppu:9098": "pītaraktāmbarābhiś ca mālyadāmāvanāmibhiḥ // BrP_65.17 //",
  "GP11brahmppu:9099": "saratnakuṇḍalair divyaiḥ suvarṇastabakānvitaiḥ /",
  "GP11brahmppu:9100": "cāmarai ratnadaṇḍaiś ca vījyete rāmakeśavau // BrP_65.18 //",
  "GP11brahmppu:9101": "yakṣavidyādharaiḥ siddhaiḥ kiṃnaraiś cāpsarogaṇaiḥ /",
  "GP11brahmppu:9102": "parivāryāmbaragatair devagandharvacāraṇaiḥ // BrP_65.19 //",
  "GP11brahmppu:9103": "ādityā vasavo rudrāḥ sādhyā viśve marudgaṇāḥ /",
  "GP11brahmppu:9104": "lokapālās tathā cānye stuvanti puruṣottamam // BrP_65.20 //",
  "GP11brahmppu:9105": "namas te devadeveśa purāṇa puruṣottama /",
  "GP11brahmppu:9106": "sargasthityantakṛd deva lokanātha jagatpate // BrP_65.21 //",
  "GP11brahmppu:9107": "trailokyadhāriṇaṃ devaṃ brahmaṇyaṃ mokṣakāraṇam /",
  "GP11brahmppu:9108": "taṃ namasyāmahe bhaktyā sarvakāmaphalapradam // BrP_65.22 //",
  "GP11brahmppu:9109": "stutvaivaṃ vibudhāḥ kṛṣṇaṃ rāmaṃ caiva mahābalam /",
  "GP11brahmppu:9110": "subhadrāṃ ca muniśreṣṭhās tadākāśe vyavasthitāḥ // BrP_65.23 //",
  "GP11brahmppu:9111": "gāyanti devagandharvā nṛtyanty apsarasas tathā /",
  "GP11brahmppu:9112": "devatūryāṇy avādyanta vātā vānti suśītalāḥ // BrP_65.24 //",
  "GP11brahmppu:9113": "puṣpamiśraṃ tadā meghā varṣanty ākāśagocarāḥ /",
  "GP11brahmppu:9114": "jayaśabdaṃ ca kurvanti munayaḥ siddhacāraṇāḥ // BrP_65.25 //",
  "GP11brahmppu:9115": "śakrādyā vibudhāḥ sarva ṛṣayaḥ pitaras tathā /",
  "GP11brahmppu:9116": "prajānāṃ patayo nāgā ye cānye svargavāsinaḥ // BrP_65.26 //",
  "GP11brahmppu:9117": "tato maṅgalasaṃbhārair vidhimantrapuraskṛtam /",
  "GP11brahmppu:9118": "ābhiṣecanikaṃ dravyaṃ gṛhītvā devatāgaṇāḥ // BrP_65.27 //",
  "GP11brahmppu:9119": "indro viṣṇur mahāvīryaḥ sūryācandramasau tathā /",
  "GP11brahmppu:9120": "dhātā caiva vidhātā ca tathā caivānilānalau // BrP_65.28 //",
  "GP11brahmppu:9121": "pūṣā bhago 'ryamā tvaṣṭā aṃśunaiva vivasvatā /",
  "GP11brahmppu:9122": "patnībhyāṃ sahito dhīmān mitreṇa varuṇena ca // BrP_65.29 //",
  "GP11brahmppu:9123": "rudrair vasubhir ādityair aśvibhyāṃ ca vṛtaḥ prabhuḥ /",
  "GP11brahmppu:9124": "viśvair devair marudbhiś ca sādhyaiś ca pitṛbhiḥ saha // BrP_65.30 //",
  "GP11brahmppu:9125": "gandharvair apsarobhiś ca yakṣarākṣasapannagaiḥ /",
  "GP11brahmppu:9126": "devarṣibhir asaṃkhyeyais tathā brahmarṣibhir varaiḥ // BrP_65.31 //",
  "GP11brahmppu:9127": "vaikhānasair vālakhilyair vāyvāhārair marīcipaiḥ /",
  "GP11brahmppu:9128": "bhṛgubhiś cāṅgirobhiś ca sarvavidyāsuniṣṭhitaiḥ // BrP_65.32 //",
  "GP11brahmppu:9129": "sarvavidyādharaiḥ puṇyair yogasiddhibhir āvṛtaḥ /",
  "GP11brahmppu:9130": "pitāmahaḥ pulastyaś ca pulahaś ca mahātapāḥ // BrP_65.33 //",
  "GP11brahmppu:9131": "aṅgirāḥ kaśyapo 'triś ca marīcir bhṛgur eva ca /",
  "GP11brahmppu:9132": "kratur haraḥ pracetāś ca manur dakṣas tathaiva ca // BrP_65.34 //",
  "GP11brahmppu:9133": "ṛtavaś ca grahāś caiva jyotīṃṣi ca dvijottamāḥ /",
  "GP11brahmppu:9134": "mūrtimatyaś ca sarito devāś caiva sanātanāḥ // BrP_65.35 //",
  "GP11brahmppu:9135": "samudrāś ca hradāś caiva tīrthāni vividhāni ca /",
  "GP11brahmppu:9136": "pṛthivī dyaur diśaś caiva pādapāś ca dvijottamāḥ // BrP_65.36 //",
  "GP11brahmppu:9137": "aditir devamātā ca hrīḥ śrīḥ svāhā sarasvatī /",
  "GP11brahmppu:9138": "umā śacī sinīvālī tathā cānumatiḥ kuhūḥ // BrP_65.37 //",
  "GP11brahmppu:9139": "rākā ca dhiṣaṇā caiva patnyaś cānyā divaukasām /",
  "GP11brahmppu:9140": "himavāṃś caiva vindhyaś ca meruś cānekaśṛṅgavān // BrP_65.38 //",
  "GP11brahmppu:9141": "airāvataḥ sānucaraḥ kalākāṣṭhās tathaiva ca /",
  "GP11brahmppu:9142": "māsārdhaṃ māsa-ṛtavas tathā rātryahanī samāḥ // BrP_65.39 //",
  "GP11brahmppu:9143": "uccaiḥśravā hayaśreṣṭho nāgarājaś ca vāmanaḥ /",
  "GP11brahmppu:9144": "aruṇo garuḍaś caiva vṛkṣāś cauṣadhibhiḥ saha // BrP_65.40 //",
  "GP11brahmppu:9145": "dharmaś ca bhagavān devaḥ samājagmur hi saṃgatāḥ /",
  "GP11brahmppu:9146": "kālo yamaś ca mṛtyuś ca yamasyānucarāś ca ye // BrP_65.41 //",
  "GP11brahmppu:9147": "bahulatvāc ca noktā ye vividhā devatāgaṇāḥ /",
  "GP11brahmppu:9148": "te devasyābhiṣekārthaṃ samāyānti tatas tataḥ // BrP_65.42 //",
  "GP11brahmppu:9149": "gṛhītvā te tadā viprāḥ sarve devā divaukasaḥ /",
  "GP11brahmppu:9150": "ābhiṣecanikaṃ dravyaṃ maṅgalāni ca sarvaśaḥ // BrP_65.43 //",
  "GP11brahmppu:9151": "divyasaṃbhārasaṃyuktaiḥ kalaśaiḥ kāñcanair dvijāḥ /",
  "GP11brahmppu:9152": "sārasvatībhiḥ puṇyābhir divyatoyābhir eva ca // BrP_65.44 //",
  "GP11brahmppu:9153": "toyenākāśagaṅgāyāḥ kṛṣṇaṃ rāmeṇa saṃgatam /",
  "GP11brahmppu:9154": "sapuṣpaiḥ kāñcanaiḥ kumbhaiḥ snāpayanty avanisthitāḥ // BrP_65.45 //",
  "GP11brahmppu:9155": "saṃcaranti vimānāni devānām ambare tathā /",
  "GP11brahmppu:9156": "uccāvacāni divyāni kāmagāni sthirāṇi ca // BrP_65.46 //",
  "GP11brahmppu:9157": "divyaratnavicitrāṇi sevitāny apsarogaṇaiḥ /",
  "GP11brahmppu:9158": "gītair vādyaiḥ patākābhiḥ śobhitāni samantataḥ // BrP_65.47 //",
  "GP11brahmppu:9159": "evaṃ tadā muniśreṣṭhāḥ kṛṣṇaṃ rāmeṇa saṃgatam /",
  "GP11brahmppu:9160": "snāpayitvā subhadrāṃ ca saṃstuvanti mudānvitāḥ // BrP_65.48 //",
  "GP11brahmppu:9161_0": "jaya jaya lokapāla bhaktarakṣaka jaya jaya praṇatavatsala jaya jaya bhūtacaraṇa jaya",
  "GP11brahmppu:9161_1": "jayādideva bahukāraṇa jaya jaya vāsudeva jaya jayāsurasaṃharaṇa jaya jaya divyamīna",
  "GP11brahmppu:9161_2": "jaya jaya tridaśavara jaya jaya jaladhiśayana / BrP_65.49 /1 /",
  "GP11brahmppu:9162_0": "jaya jaya yogivara jaya jaya sūryanetra jaya jaya devarāja jaya jaya kaiṭabhāre jaya",
  "GP11brahmppu:9162_1": "jaya vedavara jaya jaya kūrmarūpa jaya jaya yajñavara jaya jaya kamalanābha jaya",
  "GP11brahmppu:9162_2": "jaya śailacara / BrP_65.49 /2 /",
  "GP11brahmppu:9163_0": "jaya jaya yogaśāyiñ jaya jaya vegadhara jaya jaya viśvamūrte jaya jaya cakradhara",
  "GP11brahmppu:9163_1": "jaya jaya bhūtanātha jaya jaya dharaṇīdhara jaya jaya śeṣaśāyiñ jaya jaya pītavāso",
  "GP11brahmppu:9163_2": "jaya jaya somakānta / BrP_65.49 /3 /",
  "GP11brahmppu:9164_0": "jaya jaya yogavāsa jaya jaya dahanavaktra jaya jaya dharmavāsa jaya jaya guṇanidhāna",
  "GP11brahmppu:9164_1": "jaya jaya śrīnivāsa jaya jaya garuḍagamana jaya jaya sukhanivāsa jaya jaya dharmaketo",
  "GP11brahmppu:9164_2": "jaya jaya mahīnivāsa / BrP_65.49 /4 /",
  "GP11brahmppu:9165_0": "jaya jaya gahanacaritra jaya jaya yogigamya jaya jaya makhanivāsa jaya jaya vedavedya",
  "GP11brahmppu:9165_1": "jaya śāntikara jaya jaya yogicintya jaya jaya puṣṭikara jaya jaya jñānamūrte jaya",
  "GP11brahmppu:9165_2": "jaya kamalākara / BrP_65.49 /5 /",
  "GP11brahmppu:9166_0": "jaya jaya bhāvavedya jaya jaya muktikara jaya jaya vimaladeha jaya jaya sattvanilaya",
  "GP11brahmppu:9166_1": "jaya jaya guṇasamṛddha jaya jaya yajñakara jaya jaya guṇavihīna jaya jaya mokṣakara",
  "GP11brahmppu:9166_2": "jaya jaya bhūśaraṇya / BrP_65.49 /6 /",
  "GP11brahmppu:9167_0": "jaya jaya kāntiyuta jaya jaya lokaśaraṇa jaya jaya lakṣmīyuta jaya jaya paṅkajākṣa",
  "GP11brahmppu:9167_1": "jaya jaya sṛṣṭikara jaya jaya yogayuta jaya jayātasīkusumaśyāmadeha jaya jaya samudrāviṣṭadeha",
  "GP11brahmppu:9167_2": "jaya jaya lakṣmīpaṅkajaṣaṭcaraṇa / BrP_65.49 /7 /",
  "GP11brahmppu:9168_0": "jaya jaya bhaktavaśa jaya jaya lokakānta jaya jaya paramaśānta jaya jaya paramasāra",
  "GP11brahmppu:9168_1": "jaya jaya cakradhara jaya jaya bhogiyuta jaya jaya nīlāmbara jaya jaya śāntikara",
  "GP11brahmppu:9168_2": "jaya jaya mokṣakara jaya jaya kaluṣahara / BrP_65.49 /8 /",
  "GP11brahmppu:9169": "jaya kṛṣṇa jagannātha jaya saṃkarṣaṇānuja /",
  "GP11brahmppu:9170": "jaya padmapalāśākṣa jaya vāñchāphalaprada // BrP_65.50 //",
  "GP11brahmppu:9171": "jaya mālāvṛtoraska jaya cakragadādhara /",
  "GP11brahmppu:9172": "jaya padmālayākānta jaya viṣṇo namo 'stu te // BrP_65.51 //",
  "GP11brahmppu:9173": "{brahmovāca: }",
  "GP11brahmppu:9174": "evaṃ stutvā tadā devāḥ śakrādyā hṛṣṭamānasāḥ /",
  "GP11brahmppu:9175": "siddhacāraṇasaṃghāś ca ye cānye svargavāsinaḥ // BrP_65.52 //",
  "GP11brahmppu:9176": "munayo vālakhilyāś ca kṛṣṇaṃ rāmeṇa saṃgatam /",
  "GP11brahmppu:9177": "subhadrāṃ ca muniśreṣṭhāḥ praṇipatyāmbare sthitāḥ // BrP_65.53 //",
  "GP11brahmppu:9178": "dṛṣṭvā stutvā namaskṛtvā tadā te tridivaukasaḥ /",
  "GP11brahmppu:9179": "kṛṣṇaṃ rāmaṃ subhadrāṃ ca yānti svaṃ svaṃ niveśanam // BrP_65.54 //",
  "GP11brahmppu:9180": "saṃcaranti vimānāni devānām ambare tadā /",
  "GP11brahmppu:9181": "uccāvacāni divyāni kāmagāni sthirāṇi ca // BrP_65.55 //",
  "GP11brahmppu:9182": "divyaratnavicitrāṇi sevitāny apsarogaṇaiḥ /",
  "GP11brahmppu:9183": "gītair vādyaiḥ patākābhiḥ śobhitāni samantataḥ // BrP_65.56 //",
  "GP11brahmppu:9184": "tasmin kāle tu ye martyāḥ paśyanti puruṣottamam /",
  "GP11brahmppu:9185": "balabhadraṃ subhadrāṃ ca te yānti padam avyayam // BrP_65.57 //",
  "GP11brahmppu:9186": "subhadrārāmasahitaṃ mañcasthaṃ puruṣottamam /",
  "GP11brahmppu:9187": "dṛṣṭvā nirāmayaṃ sthānaṃ yānti nāsty atra saṃśayaḥ // BrP_65.58 //",
  "GP11brahmppu:9188": "kapilāśatadānena yat phalaṃ puṣkare smṛtam /",
  "GP11brahmppu:9189": "tat phalaṃ kṛṣṇam ālokya mañcasthaṃ sahalāyudham /",
  "GP11brahmppu:9190": "subhadrāṃ ca muniśreṣṭhāḥ prāpnoti śubhakṛn naraḥ // BrP_65.59 //",
  "GP11brahmppu:9191": "kanyāśatapradānena yat phalaṃ samudāhṛtam /",
  "GP11brahmppu:9192": "tat phalaṃ kṛṣṇam ālokya mañcasthaṃ labhate naraḥ // BrP_65.60 //",
  "GP11brahmppu:9193": "suvarṇaśataniṣkāṇāṃ dānena yat phalaṃ smṛtam /",
  "GP11brahmppu:9194": "tat phalaṃ kṛṣṇam ālokya mañcasthaṃ labhate naraḥ // BrP_65.61 //",
  "GP11brahmppu:9195": "gosahasrapradānena yat phalaṃ parikīrtitam /",
  "GP11brahmppu:9196": "tat phalaṃ kṛṣṇam ālokya mañcasthaṃ labhate naraḥ // BrP_65.62 //",
  "GP11brahmppu:9197": "bhūmidānena vidhivad yat phalaṃ samudāhṛtam /",
  "GP11brahmppu:9198": "tat phalaṃ kṛṣṇam ālokya mañcasthaṃ labhate naraḥ // BrP_65.63 //",
  "GP11brahmppu:9199": "yat phalaṃ cānnadānena arghātithyena kīrtitam /",
  "GP11brahmppu:9200": "tat phalaṃ kṛṣṇam ālokya mañcasthaṃ labhate naraḥ // BrP_65.64 //",
  "GP11brahmppu:9201": "vṛṣotsargeṇa vidhivad yat phalaṃ samudāhṛtam /",
  "GP11brahmppu:9202": "tat phalaṃ kṛṣṇam ālokya mañcasthaṃ labhate naraḥ // BrP_65.65 //",
  "GP11brahmppu:9203": "yat phalaṃ toyadānena grīṣme vānyatra kīrtitam /",
  "GP11brahmppu:9204": "tat phalaṃ kṛṣṇam ālokya mañcasthaṃ labhate naraḥ // BrP_65.66 //",
  "GP11brahmppu:9205": "tiladhenupradānena yat phalaṃ saṃprakīrtitam /",
  "GP11brahmppu:9206": "tat phalaṃ kṛṣṇam ālokya mañcasthaṃ labhate naraḥ // BrP_65.67 //",
  "GP11brahmppu:9207": "gajāśvarathadānena yat phalaṃ samudāhṛtam /",
  "GP11brahmppu:9208": "tat phalaṃ kṛṣṇam ālokya mañcasthaṃ labhate naraḥ // BrP_65.68 //",
  "GP11brahmppu:9209": "suvarṇaśṛṅgīdānena yat phalaṃ samudāhṛtam /",
  "GP11brahmppu:9210": "tat phalaṃ kṛṣṇam ālokya mañcasthaṃ labhate naraḥ // BrP_65.69 //",
  "GP11brahmppu:9211": "jaladhenupradānena yat phalaṃ samudāhṛtam /",
  "GP11brahmppu:9212": "tat phalaṃ kṛṣṇam ālokya mañcasthaṃ labhate naraḥ // BrP_65.70 //",
  "GP11brahmppu:9213": "dānena ghṛtadhenvāś ca phalaṃ yat samudāhṛtam /",
  "GP11brahmppu:9214": "tat phalaṃ kṛṣṇam ālokya mañcasthaṃ labhate naraḥ // BrP_65.71 //",
  "GP11brahmppu:9215": "cāndrāyaṇena cīrṇena yat phalaṃ samudāhṛtam /",
  "GP11brahmppu:9216": "tat phalaṃ kṛṣṇam ālokya mañcasthaṃ labhate naraḥ // BrP_65.72 //",
  "GP11brahmppu:9217": "māsopavāsair vidhivad yat phalaṃ samudāhṛtam /",
  "GP11brahmppu:9218": "tat phalaṃ kṛṣṇam ālokya mañcasthaṃ labhate naraḥ // BrP_65.73 //",
  "GP11brahmppu:9219": "atha kiṃ bahunoktena bhāṣitena punaḥ punaḥ /",
  "GP11brahmppu:9220": "tasya devasya māhātmyaṃ mañcasthasya dvijottamāḥ // BrP_65.74 //",
  "GP11brahmppu:9221": "yat phalaṃ sarvatīrtheṣu vratair dānaiś ca kīrtitam /",
  "GP11brahmppu:9222": "tat phalaṃ kṛṣṇam ālokya mañcasthaṃ sahalāyudham // BrP_65.75 //",
  "GP11brahmppu:9223": "subhadrāṃ ca muniśreṣṭhāḥ prāpnoti śubhakṛn naraḥ /",
  "GP11brahmppu:9224": "tasmān naro 'thavā nārī paśyet taṃ puruṣottamam // BrP_65.76 //",
  "GP11brahmppu:9225": "tataḥ samastatīrthānāṃ labhet snānādikaṃ phalam /",
  "GP11brahmppu:9226": "snānaśeṣeṇa kṛṣṇasya toyenātmābhiṣicyate // BrP_65.77 //",
  "GP11brahmppu:9227": "vandhyā mṛtaprajā yā tu durbhagā grahapīḍitā /",
  "GP11brahmppu:9228": "rākṣasādyair gṛhītā vā tathā rogaiś ca saṃhatāḥ // BrP_65.78 //",
  "GP11brahmppu:9229": "sadyas tāḥ snānaśeṣeṇa udakenābhiṣecitāḥ /",
  "GP11brahmppu:9230": "prāpnuvantīpsitān kāmān yān yān vāñchanti cepsitān // BrP_65.79 //",
  "GP11brahmppu:9231": "putrārthinī labhet putrān saubhāgyaṃ ca sukhārthinī /",
  "GP11brahmppu:9232": "rogārtā mucyate rogād dhanaṃ ca dhanakāṅkṣiṇī // BrP_65.80 //",
  "GP11brahmppu:9233": "puṇyāni yāni toyāni tiṣṭhanti dharaṇītale /",
  "GP11brahmppu:9234": "tāni snānāvaśeṣasya kalāṃ nārhanti ṣoḍaśīm // BrP_65.81 //",
  "GP11brahmppu:9235": "tasmāt snānāvaśeṣaṃ yat kṛṣṇasya salilaṃ dvijāḥ /",
  "GP11brahmppu:9236": "tenābhiṣiñced gātrāṇi sarvakāmapradaṃ hi tat // BrP_65.82 //",
  "GP11brahmppu:9237": "snātaṃ paśyanti ye kṛṣṇaṃ vrajantaṃ dakṣiṇāmukham /",
  "GP11brahmppu:9238": "brahmahatyādibhiḥ pāpair mucyante te na saṃśayaḥ // BrP_65.83 //",
  "GP11brahmppu:9239": "śāstreṣu yat phalaṃ proktaṃ pṛthiv-yas tripradakṣiṇaiḥ /",
  "GP11brahmppu:9240": "dṛṣṭvā naro labhet kṛṣṇaṃ vrajantaṃ dakṣiṇāmukham // BrP_65.84 //",
  "GP11brahmppu:9241": "tīrthayātrāphalaṃ yat tu pṛthivyāṃ samudāhṛtam /",
  "GP11brahmppu:9242": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.85 //",
  "GP11brahmppu:9243": "badaryāṃ yat phalaṃ proktaṃ dṛṣṭvā nārāyaṇaṃ naram /",
  "GP11brahmppu:9244": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.86 //",
  "GP11brahmppu:9245": "gaṅgādvāre kurukṣetre snānadānena yat phalam /",
  "GP11brahmppu:9246": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.87 //",
  "GP11brahmppu:9247": "prayāge ca mahāmāghyāṃ yat phalaṃ samudāhṛtam /",
  "GP11brahmppu:9248": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.88 //",
  "GP11brahmppu:9249": "śālagrāme mahācaitryāṃ snānadānena yat phalam /",
  "GP11brahmppu:9250": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.89 //",
  "GP11brahmppu:9251": "mahābhidhānakārttikyāṃ puṣkare yat phalaṃ smṛtam /",
  "GP11brahmppu:9252": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.90 //",
  "GP11brahmppu:9253": "yat phalaṃ snānadānena gaṅgāsāgarasaṃgame /",
  "GP11brahmppu:9254": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.91 //",
  "GP11brahmppu:9255": "graste sūrye kurukṣetre snānadānena yat phalam /",
  "GP11brahmppu:9256": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.92 //",
  "GP11brahmppu:9257": "gaṅgāyāṃ sarvatīrtheṣu yāmuneṣu ca bho dvijāḥ /",
  "GP11brahmppu:9258": "sārasvateṣu tīrtheṣu tathānyeṣu saraḥsu ca // BrP_65.93 //",
  "GP11brahmppu:9259": "yat phalaṃ snānadānena vidhivat samudāhṛtam /",
  "GP11brahmppu:9260": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.94 //",
  "GP11brahmppu:9261": "puṣkare cātha tīrtheṣu gaye cāmarakaṇṭake /",
  "GP11brahmppu:9262": "naimiṣādiṣu tīrtheṣu kṣetreṣv āyataneṣu ca // BrP_65.95 //",
  "GP11brahmppu:9263": "yat phalaṃ snānadānena rāhugraste divākare /",
  "GP11brahmppu:9264": "dṛṣṭvā naro labhet kṛṣṇaṃ tat phalaṃ dakṣiṇāmukham // BrP_65.96 //",
  "GP11brahmppu:9265": "atha kiṃ punar uktena bhāṣitena punaḥ punaḥ /",
  "GP11brahmppu:9266": "yat kiṃcit kathitaṃ cātra phalaṃ puṇyasya karmaṇaḥ // BrP_65.97 //",
  "GP11brahmppu:9267": "vedaśāstre purāṇe ca bhārate ca dvijottamāḥ /",
  "GP11brahmppu:9268": "dharmaśāstreṣu sarveṣu tathānyatra manīṣibhiḥ // BrP_65.98 //",
  "GP11brahmppu:9269": "dṛṣṭvā naro labhet kṛṣṇaṃ tat phalaṃ sahalāyudham /",
  "GP11brahmppu:9270": "sakalaṃ bhadrayā sārdhaṃ vrajantaṃ dakṣiṇāmukham // BrP_65.99 //",
  "GP11brahmppu:9271": "{brahmovāca: }",
  "GP11brahmppu:9272": "guḍivāmaṇḍapaṃ yāntaṃ ye paśyanti rathe sthitam /",
  "GP11brahmppu:9273": "kṛṣṇaṃ balaṃ subhadrāṃ ca te yānti bhavanaṃ hareḥ // BrP_66.1 //",
  "GP11brahmppu:9274": "ye paśyanti tadā kṛṣṇaṃ saptāhaṃ maṇḍape sthitam /",
  "GP11brahmppu:9275": "halinaṃ ca subhadrāṃ ca viṣṇulokaṃ vrajanti te // BrP_66.2 //",
  "GP11brahmppu:9276": "{munaya ūcuḥ: }",
  "GP11brahmppu:9277": "kena sā nirmitā yātrā dakṣiṇasyāṃ jagatpate /",
  "GP11brahmppu:9278": "yātrāphalaṃ ca kiṃ tatra prāpyate brūhi mānavaiḥ // BrP_66.3 //",
  "GP11brahmppu:9279": "kimarthaṃ sarasas tīre rājñas tasya jagatpate /",
  "GP11brahmppu:9280": "pavitre vijane deśe gatvā tatra ca maṇḍape // BrP_66.4 //",
  "GP11brahmppu:9281": "kṛṣṇaḥ saṃkarṣaṇaś caiva subhadrā ca rathena te /",
  "GP11brahmppu:9282": "svasthānaṃ saṃparityajya saptarātraṃ vasanti vai // BrP_66.5 //",
  "GP11brahmppu:9283": "{brahmovāca: }",
  "GP11brahmppu:9284": "indradyumnena bho viprāḥ purā vai prārthito hariḥ /",
  "GP11brahmppu:9285": "saptāhaṃ sarasas tīre mama yātrā bhavatv iti // BrP_66.6 //",
  "GP11brahmppu:9286": "guḍivā nāma deveśa bhuktimuktiphalapradā /",
  "GP11brahmppu:9287": "tasmai kila varaṃ cāsau dadau sa puruṣottamaḥ // BrP_66.7 //",
  "GP11brahmppu:9288": "{śrībhagavān uvāca: }",
  "GP11brahmppu:9289": "saptāhaṃ sarasas tīre tava rājan bhaviṣyati /",
  "GP11brahmppu:9290": "guḍivā nāma yātrā me sarvakāmaphalapradā // BrP_66.8 //",
  "GP11brahmppu:9291": "ye māṃ tatrārcayiṣyanti śraddhayā maṇḍape sthitam /",
  "GP11brahmppu:9292": "saṃkarṣaṇaṃ subhadrāṃ ca vidhivat susamāhitāḥ // BrP_66.9 //",
  "GP11brahmppu:9293": "brāhmaṇāḥ kṣatriyā vaiśyāḥ striyaḥ śūdrāś ca vai nṛpa /",
  "GP11brahmppu:9294": "puṣpair gandhais tathā dhūpair dīpair naivedyakair varaiḥ // BrP_66.10 //",
  "GP11brahmppu:9295": "upahārair bahuvidhaiḥ praṇipātaiḥ pradakṣiṇaiḥ /",
  "GP11brahmppu:9296": "jayaśabdais tathā stotrair gītair vādyair manoharaiḥ // BrP_66.11 //",
  "GP11brahmppu:9297": "na teṣāṃ durlabhaṃ kiṃcit phalaṃ yasya yad īpsitam /",
  "GP11brahmppu:9298": "bhaviṣyati nṛpaśreṣṭha matprasādād asaṃśayam // BrP_66.12 //",
  "GP11brahmppu:9299": "{brahmovāca: }",
  "GP11brahmppu:9300": "evam uktvā tu taṃ devas tatraivāntaradhīyata /",
  "GP11brahmppu:9301": "sa tu rājavaraḥ śrīmān kṛtakṛtyo 'bhavat tadā // BrP_66.13 //",
  "GP11brahmppu:9302": "tasmāt sarvaprayatnena guḍivāyāṃ dvijottamāḥ /",
  "GP11brahmppu:9303": "sarvakāmapradaṃ devaṃ paśyet taṃ puruṣottamam // BrP_66.14 //",
  "GP11brahmppu:9304": "aputro labhate putrān nirdhano labhate dhanam /",
  "GP11brahmppu:9305": "rogāc ca mucyate rogī kanyā prāpnoti satpatim // BrP_66.15 //",
  "GP11brahmppu:9306": "āyuḥ kīrtiṃ yaśo medhāṃ balaṃ vidyāṃ dhṛtiṃ paśūn /",
  "GP11brahmppu:9307": "naraḥ saṃtatim āpnoti rūpayauvanasaṃpadam // BrP_66.16 //",
  "GP11brahmppu:9308": "yān yān samīhate bhogān dṛṣṭvā taṃ puruṣottamam /",
  "GP11brahmppu:9309": "naro vāpy athavā nārī tāṃs tān prāpnoty asaṃśayam // BrP_66.17 //",
  "GP11brahmppu:9310": "yātrāṃ kṛtvā guḍivākhyāṃ vidhivat susamāhitaḥ /",
  "GP11brahmppu:9311": "āṣāḍhasya site pakṣe naro yoṣid athāpi vā // BrP_66.18 //",
  "GP11brahmppu:9312": "dṛṣṭvā kṛṣṇaṃ ca rāmaṃ ca subhadrāṃ ca dvijottamāḥ /",
  "GP11brahmppu:9313": "daśapañcāśvamedhānāṃ phalaṃ prāpnoti cādhikam // BrP_66.19 //",
  "GP11brahmppu:9314": "saptāvarān sapta parān vaṃśān uddhṛtya cātmanaḥ /",
  "GP11brahmppu:9315": "kāmagena vimānena sarvaratnair alaṃkṛtaḥ // BrP_66.20 //",
  "GP11brahmppu:9316": "gandharvair apsarobhiś ca sevyamāno yathottaraiḥ /",
  "GP11brahmppu:9317": "rūpavān subhagaḥ śūro naro viṣṇupuraṃ vrajet // BrP_66.21 //",
  "GP11brahmppu:9318": "tatra bhuktvā varān bhogān yāvad ābhūtasaṃplavam /",
  "GP11brahmppu:9319": "sarvakāmasamṛddhātmā jarāmaraṇavarjitaḥ // BrP_66.22 //",
  "GP11brahmppu:9320": "puṇyakṣayād ihāgatya caturvedī dvijo bhavet /",
  "GP11brahmppu:9321": "vaiṣṇavaṃ yogam āsthāya tato mokṣam avāpnuyāt // BrP_66.23 //",
  "GP11brahmppu:9322": "{munaya ūcuḥ: }",
  "GP11brahmppu:9323": "ekaikasyās tu yātrāyāḥ phalaṃ brūhi pṛthak pṛthak /",
  "GP11brahmppu:9324": "yat prāpnoti naraḥ kṛtvā nārī vā tatra saṃyatā // BrP_67.1 //",
  "GP11brahmppu:9325": "{brahmovāca: }",
  "GP11brahmppu:9326": "pratiyātrāphalaṃ viprāḥ śṛṇudhvaṃ gadato mama /",
  "GP11brahmppu:9327": "yat prāpnoti naraḥ kṛtvā tasmin kṣetre susaṃyataḥ // BrP_67.2 //",
  "GP11brahmppu:9328": "guḍivāyāṃ tathotthāne phālgunyāṃ viṣuve tathā /",
  "GP11brahmppu:9329": "yātrāṃ kṛtvā vidhānena dṛṣṭvā kṛṣṇaṃ praṇamya ca // BrP_67.3 //",
  "GP11brahmppu:9330": "saṃkarṣaṇaṃ subhadrāṃ ca labhet sarvatra vai phalam /",
  "GP11brahmppu:9331": "naro gacched viṣṇuloke yāvad indrāś caturdaśa // BrP_67.4 //",
  "GP11brahmppu:9332": "yāvad yātrāṃ jyeṣṭhamāse karoti vidhivan naraḥ /",
  "GP11brahmppu:9333": "tāvat kalpaṃ viṣṇuloke sukhaṃ bhuṅkte na saṃśayaḥ // BrP_67.5 //",
  "GP11brahmppu:9334": "tasmin kṣetravare puṇye ramye śrīpuruṣottame /",
  "GP11brahmppu:9335": "bhuktimuktiprade nṝṇāṃ sarvasattvasukhāvahe // BrP_67.6 //",
  "GP11brahmppu:9336": "jyeṣṭhe yātrāṃ naraḥ kṛtvā nārī vā saṃyatendriyaḥ /",
  "GP11brahmppu:9337": "yathoktena vidhānena daśa dve ca samāhitaḥ // BrP_67.7 //",
  "GP11brahmppu:9338": "pratiṣṭhāṃ kurute yas tu śāṭhyadambhavivarjitaḥ /",
  "GP11brahmppu:9339": "sa bhuktvā vividhān bhogān mokṣaṃ cānte labhed dhruvam // BrP_67.8 //",
  "GP11brahmppu:9340": "{munaya ūcuḥ: }",
  "GP11brahmppu:9341": "śrotum icchāmahe deva pratiṣṭhāṃ vadatas tava /",
  "GP11brahmppu:9342": "vidhānaṃ cārcanaṃ dānaṃ phalaṃ tatra jagatpateḥ // BrP_67.9 //",
  "GP11brahmppu:9343": "{brahmovāca: }",
  "GP11brahmppu:9344": "śṛṇudhvaṃ muniśārdūlāḥ pratiṣṭhāṃ vidhicoditām /",
  "GP11brahmppu:9345": "yāṃ kṛtvā tu naro bhaktyā nārī vā labhate phalam // BrP_67.10 //",
  "GP11brahmppu:9346": "yātrā dvādaśa saṃpūrṇā yadā syāt tu dvijottamāḥ /",
  "GP11brahmppu:9347": "tadā kurvīta vidhivat pratiṣṭhāṃ pāpanāśinīm // BrP_67.11 //",
  "GP11brahmppu:9348": "jyeṣṭhe māsi site pakṣe tv ekādaśyāṃ samāhitaḥ /",
  "GP11brahmppu:9349": "gatvā jalāśayaṃ puṇyam ācamya prayataḥ śuciḥ // BrP_67.12 //",
  "GP11brahmppu:9350": "āvāhya sarvatīrthāni dhyātvā nārāyaṇaṃ tathā /",
  "GP11brahmppu:9351": "tataḥ snānaṃ prakurvīta vidhivat susamāhitaḥ // BrP_67.13 //",
  "GP11brahmppu:9352": "yasya yo vidhir uddiṣṭa ṛṣibhiḥ snānakarmaṇi /",
  "GP11brahmppu:9353": "tenaiva tu vidhānena snānaṃ tasya vidhīyate // BrP_67.14 //",
  "GP11brahmppu:9354": "snātvā samyag vidhānena tato devān ṛṣīn pitṝn /",
  "GP11brahmppu:9355": "saṃtarpayet tathānyāṃś ca nāmagotravidhānavit // BrP_67.15 //",
  "GP11brahmppu:9356": "uttīrya vāsasī dhaute nirmale paridhāya vai /",
  "GP11brahmppu:9357": "upaspṛśya vidhānena bhāskarābhimukhas tataḥ // BrP_67.16 //",
  "GP11brahmppu:9358": "gāyatrīṃ pāvanīṃ devīṃ manasā vedamātaram /",
  "GP11brahmppu:9359": "sarvapāpaharāṃ puṇyāṃ japed aṣṭottaraṃ śatam // BrP_67.17 //",
  "GP11brahmppu:9360": "puṇyāṃś ca sauramantrāṃś ca śraddhayā susamāhitaḥ /",
  "GP11brahmppu:9361": "triḥ pradakṣiṇam āvṛtya bhāskaraṃ praṇamet tataḥ // BrP_67.18 //",
  "GP11brahmppu:9362": "vedoktaṃ triṣu varṇeṣu snānaṃ jāpyam udāhṛtam /",
  "GP11brahmppu:9363": "strīśūdrayoḥ snānajāpyaṃ vedoktavidhivarjitam // BrP_67.19 //",
  "GP11brahmppu:9364": "tato gacched gṛhaṃ maunī pūjayet puruṣottamam /",
  "GP11brahmppu:9365": "prakṣālya hastau pādau ca upaspṛśya yathāvidhi // BrP_67.20 //",
  "GP11brahmppu:9366": "ghṛtena snāpayed devaṃ kṣīreṇa tadanantaram /",
  "GP11brahmppu:9367": "madhugandhodakenaiva tīrthacandanavāriṇā // BrP_67.21 //",
  "GP11brahmppu:9368": "tato vastrayugaṃ śreṣṭhaṃ bhaktyā taṃ paridhāpayet /",
  "GP11brahmppu:9369": "candanāgarukarpūraiḥ kuṅkumena vilepayet // BrP_67.22 //",
  "GP11brahmppu:9370": "pūjayet parayā bhaktyā padmaiś ca puruṣottamam /",
  "GP11brahmppu:9371": "anyaiś ca vaiṣṇavaiḥ puṣpair arcayen mallikādibhiḥ // BrP_67.23 //",
  "GP11brahmppu:9372": "saṃpūjyaivaṃ jagannāthaṃ bhuktimuktipradaṃ harim /",
  "GP11brahmppu:9373": "dhūpaṃ cāgurusaṃyuktaṃ dahed devasya cāgrataḥ // BrP_67.24 //",
  "GP11brahmppu:9374": "guggulaṃ ca muniśreṣṭhā dahed gandhasamanvitam /",
  "GP11brahmppu:9375": "dīpaṃ prajvālayed bhaktyā yathāśaktyā ghṛtena vai // BrP_67.25 //",
  "GP11brahmppu:9376": "anyāṃś ca dīpakān dadyād dvādaśaiva samāhitaḥ /",
  "GP11brahmppu:9377": "ghṛtena ca muniśreṣṭhās tilatailena vā punaḥ // BrP_67.26 //",
  "GP11brahmppu:9378": "naivedye pāyasāpūpa- śaṣkulīvaṭakaṃ tathā /",
  "GP11brahmppu:9379": "modakaṃ phāṇitaṃ vālpaṃ phalāni ca nivedayet // BrP_67.27 //",
  "GP11brahmppu:9380": "evaṃ pañcopacāreṇa saṃpūjya puruṣottamam /",
  "GP11brahmppu:9381": "namaḥ puruṣottamāyeti japed aṣṭottaraṃ śatam // BrP_67.28 //",
  "GP11brahmppu:9382": "tataḥ prasādayed devaṃ bhaktyā taṃ puruṣottamam /",
  "GP11brahmppu:9383": "namas te sarvalokeśa bhaktānām abhayaprada // BrP_67.29 //",
  "GP11brahmppu:9384": "saṃsārasāgare magnaṃ trāhi māṃ puruṣottama /",
  "GP11brahmppu:9385": "yās te mayā kṛtā yātrā dvādaśaiva jagatpate // BrP_67.30 //",
  "GP11brahmppu:9386": "prasādāt tava govinda saṃpūrṇās tā bhavantu me /",
  "GP11brahmppu:9387": "evaṃ prasādya taṃ devaṃ daṇḍavat praṇipatya ca // BrP_67.31 //",
  "GP11brahmppu:9388": "tato 'rcayed guruṃ bhaktyā puṣpavastrānulepanaiḥ /",
  "GP11brahmppu:9389": "nānayor antaraṃ yasmād vidyate munisattamāḥ // BrP_67.32 //",
  "GP11brahmppu:9390": "devasyopari kurvīta śraddhayā susamāhitaḥ /",
  "GP11brahmppu:9391": "nānāpuṣpair muniśreṣṭhā vicitraṃ puṣpamaṇḍapam // BrP_67.33 //",
  "GP11brahmppu:9392": "kṛtvāvadhāraṇaṃ paścāj jāgaraṃ kārayen niśi /",
  "GP11brahmppu:9393": "kathāṃ ca vāsudevasya gītikāṃ cāpi kārayet // BrP_67.34 //",
  "GP11brahmppu:9394": "dhyāyan paṭhan stuvan devaṃ praṇayed rajanīṃ budhaḥ /",
  "GP11brahmppu:9395": "tataḥ prabhāte vimale dvādaśyāṃ dvādaśaiva tu // BrP_67.35 //",
  "GP11brahmppu:9396": "nimantrayed vratasnātān brāhmaṇān vedapāragān /",
  "GP11brahmppu:9397": "itihāsapurāṇajñāñ śrotriyān saṃyatendriyān // BrP_67.36 //",
  "GP11brahmppu:9398": "snātvā samyag vidhānena dhautavāsā jitendriyaḥ /",
  "GP11brahmppu:9399": "snāpayet pūrvavat tatra pūjayet puruṣottamam // BrP_67.37 //",
  "GP11brahmppu:9400": "gandhaiḥ puṣpair upahārair naivedyair dīpakais tathā /",
  "GP11brahmppu:9401": "upacārair bahuvidhaiḥ praṇipātaiḥ pradakṣiṇaiḥ // BrP_67.38 //",
  "GP11brahmppu:9402": "jāpyaiḥ stutinamaskārair gītavādyair manoharaiḥ /",
  "GP11brahmppu:9403": "saṃpūjyaivaṃ jagannāthaṃ brāhmaṇān pūjayet tataḥ // BrP_67.39 //",
  "GP11brahmppu:9404": "dvādaśaiva tu gās tebhyo dattvā kanakam eva ca /",
  "GP11brahmppu:9405": "chattropānadyugaṃ caiva śraddhābhaktisamanvitaḥ // BrP_67.40 //",
  "GP11brahmppu:9406": "bhaktyā tu sadhanaṃ tebhyo dadyād vastrādikaṃ dvijāḥ /",
  "GP11brahmppu:9407": "sadbhāvena tu govindas toṣyate pūjito yataḥ // BrP_67.41 //",
  "GP11brahmppu:9408": "ācāryāya tato dadyād govastraṃ kanakaṃ tathā /",
  "GP11brahmppu:9409": "chattropānadyugaṃ cānyat kāṃsyapātraṃ ca bhaktitaḥ // BrP_67.42 //",
  "GP11brahmppu:9410": "tatas tān bhojayed viprān bhojyaṃ pāyasapūrvakam /",
  "GP11brahmppu:9411": "pakvānnaṃ bhakṣyabhojyaṃ ca guḍasarpiḥsamanvitam // BrP_67.43 //",
  "GP11brahmppu:9412": "tatas tān annatṛptāṃś ca brāhmaṇān svasthamānasān /",
  "GP11brahmppu:9413": "dvādaśaivodakumbhāṃś ca dadyāt tebhyaḥ samodakān // BrP_67.44 //",
  "GP11brahmppu:9414": "dakṣiṇāṃ ca yathāśaktyā dadyāt tebhyo vimatsaraḥ /",
  "GP11brahmppu:9415": "kumbhaṃ ca dakṣiṇāṃ caiva ācāryāya nivedayet // BrP_67.45 //",
  "GP11brahmppu:9416": "evaṃ saṃpūjya tān viprān guruṃ jñānapradāyakam /",
  "GP11brahmppu:9417": "pūjayet parayā bhaktyā viṣṇutulyaṃ dvijottamāḥ // BrP_67.46 //",
  "GP11brahmppu:9418": "suvarṇavastragodhānyair dravyaiś cānyair varair budhaḥ /",
  "GP11brahmppu:9419": "saṃpūjya taṃ namaskṛtya imaṃ mantram udīrayet // BrP_67.47 //",
  "GP11brahmppu:9420": "sarvavyāpī jagannāthaḥ śaṅkhacakragadādharaḥ /",
  "GP11brahmppu:9421": "anādinidhano devaḥ prīyatāṃ puruṣottamaḥ // BrP_67.48 //",
  "GP11brahmppu:9422": "ity uccārya tato viprāṃs triḥ kṛtvā ca pradakṣiṇām /",
  "GP11brahmppu:9423": "praṇamya śirasā bhaktyā ācāryaṃ tu visarjayet // BrP_67.49 //",
  "GP11brahmppu:9424": "tatas tān brāhmaṇān bhaktyā cāsīmāntam anuvrajet /",
  "GP11brahmppu:9425": "anuvrajya tu tān sarvān namaskṛtya nivartayet // BrP_67.50 //",
  "GP11brahmppu:9426": "bāndhavaiḥ svajanair yuktas tato bhuñjīta vāgyataḥ /",
  "GP11brahmppu:9427": "anyaiś copāsakair dīnair bhikṣukaiś cānnakāṅkṣibhiḥ // BrP_67.51 //",
  "GP11brahmppu:9428": "evaṃ kṛtvā naraḥ samyaṅ nārī vā labhate phalam /",
  "GP11brahmppu:9429": "aśvamedhasahasrāṇāṃ rājasūyaśatasya ca // BrP_67.52 //",
  "GP11brahmppu:9430": "atītaṃ śatam ādāya puruṣāṇāṃ narottamāḥ /",
  "GP11brahmppu:9431": "bhaviṣyaṃ ca śataṃ viprāḥ svargatyā divyarūpadhṛk // BrP_67.53 //",
  "GP11brahmppu:9432": "sarvalakṣaṇasaṃpannaḥ sarvālaṃkārabhūṣitaḥ /",
  "GP11brahmppu:9433": "sarvakāmasamṛddhātmā devavad vigatajvaraḥ // BrP_67.54 //",
  "GP11brahmppu:9434": "rūpayauvanasaṃpanno guṇaiḥ sarvair alaṃkṛtaḥ /",
  "GP11brahmppu:9435": "stūyamāno 'psarobhiś ca gandharvaiḥ samalaṃkṛtaḥ // BrP_67.55 //",
  "GP11brahmppu:9436": "vimānenārkavarṇena kāmagena sthireṇa ca /",
  "GP11brahmppu:9437": "patākādhvajayuktena sarvaratnair alaṃkṛtaḥ // BrP_67.56 //",
  "GP11brahmppu:9438": "udyotayan diśaḥ sarvā ākāśe vigataklamaḥ /",
  "GP11brahmppu:9439": "yuvā mahābalo dhīmān viṣṇulokaṃ sa gacchati // BrP_67.57 //",
  "GP11brahmppu:9440": "tatra kalpaśataṃ yāvad bhuṅkte bhogān yathepsitān /",
  "GP11brahmppu:9441": "siddhāpsarobhir gandharvaiḥ suravidyādharoragaiḥ // BrP_67.58 //",
  "GP11brahmppu:9442": "stūyamāno munivarais tiṣṭhate vigatajvaraḥ /",
  "GP11brahmppu:9443": "yathā devo jagannāthaḥ śaṅkhacakragadādharaḥ // BrP_67.59 //",
  "GP11brahmppu:9444": "tathāsau mudito viprāḥ kṛtvā rūpaṃ caturbhujam /",
  "GP11brahmppu:9445": "bhuktvā tatra varān bhogān krīḍāṃ kṛtvā suraiḥ saha // BrP_67.60 //",
  "GP11brahmppu:9446": "tadante brahmasadanam āyāti sarvakāmadam /",
  "GP11brahmppu:9447": "siddhavidyādharaiś cāpi śobhitaṃ surakiṃnaraiḥ // BrP_67.61 //",
  "GP11brahmppu:9448": "kālaṃ navatikalpaṃ tu tatra bhuktvā sukhaṃ naraḥ /",
  "GP11brahmppu:9449": "tasmād āyāti viprendrāḥ sarvakāmaphalapradam // BrP_67.62 //",
  "GP11brahmppu:9450": "rudralokaṃ suragaṇaiḥ sevitaṃ sukhamokṣadam /",
  "GP11brahmppu:9451": "anekaśatasāhasrair vimānaiḥ samalaṃkṛtam // BrP_67.63 //",
  "GP11brahmppu:9452": "siddhavidyādharair yakṣair bhūṣitaṃ daityadānavaiḥ /",
  "GP11brahmppu:9453": "aśītikalpakālaṃ tu tatra bhuktvā sukhaṃ naraḥ // BrP_67.64 //",
  "GP11brahmppu:9454": "tadante yāti golokaṃ sarvabhogasamanvitam /",
  "GP11brahmppu:9455": "surasiddhāpsarobhiś ca śobhitaṃ sumanoharam // BrP_67.65 //",
  "GP11brahmppu:9456": "tatra saptatikalpāṃs tu bhuktvā bhogam anuttamam /",
  "GP11brahmppu:9457": "durlabhaṃ triṣu lokeṣu svasthacitto yathāmaraḥ // BrP_67.66 //",
  "GP11brahmppu:9458": "tasmād āgacchate lokaṃ prājāpatyam anuttamam /",
  "GP11brahmppu:9459": "gandharvāpsarasaiḥ siddhair munividyādharair vṛtaḥ // BrP_67.67 //",
  "GP11brahmppu:9460": "ṣaṣṭikalpān sukhaṃ tatra bhuktvā nānāvidhaṃ mudā /",
  "GP11brahmppu:9461": "tadante śakrabhavanaṃ nānāścaryasamanvitam // BrP_67.68 //",
  "GP11brahmppu:9462": "gandharvaiḥ kiṃnaraiḥ siddhaiḥ suravidyādharoragaiḥ /",
  "GP11brahmppu:9463": "guhyakāpsarasaiḥ sādhyair vṛtaiś cānyaiḥ surottamaiḥ // BrP_67.69 //",
  "GP11brahmppu:9464": "āgatya tatra pañcāśat kalpān bhuktvā sukhaṃ naraḥ /",
  "GP11brahmppu:9465": "suralokaṃ tato gatvā vimānaiḥ samalaṃkṛtaḥ // BrP_67.70 //",
  "GP11brahmppu:9466": "catvāriṃśat tu kalpāṃs tu bhuktvā bhogān sudurlabhān /",
  "GP11brahmppu:9467": "āgacchate tato lokaṃ nakṣatrākhyaṃ sudurlabham // BrP_67.71 //",
  "GP11brahmppu:9468": "tato bhogān varān bhuṅkte triṃśat kalpān yathepsitān /",
  "GP11brahmppu:9469": "tasmād āgacchate lokaṃ śaśāṅkasya dvijottamāḥ // BrP_67.72 //",
  "GP11brahmppu:9470": "yatrāsau tiṣṭhate somaḥ sarvair devair alaṃkṛtaḥ /",
  "GP11brahmppu:9471": "tatra viṃśatikalpāṃs tu bhuktvā bhogaṃ sudurlabham // BrP_67.73 //",
  "GP11brahmppu:9472": "ādityasya tato lokam āyāti surapūjitam /",
  "GP11brahmppu:9473": "nānāścaryamayaṃ puṇyaṃ gandharvāpsaraḥsevitam // BrP_67.74 //",
  "GP11brahmppu:9474": "tatra bhuktvā śubhān bhogān daśa kalpān dvijottamāḥ /",
  "GP11brahmppu:9475": "tasmād āyāti bhuvanaṃ gandharvāṇāṃ sudurlabham // BrP_67.75 //",
  "GP11brahmppu:9476": "tatra bhogān samastāṃś ca kalpam ekaṃ yathāsukham /",
  "GP11brahmppu:9477": "bhuktvā cāyāti medinyāṃ rājā bhavati dhārmikaḥ // BrP_67.76 //",
  "GP11brahmppu:9478": "cakravartī mahāvīryo guṇaiḥ sarvair alaṃkṛtaḥ /",
  "GP11brahmppu:9479": "kṛtvā rājyaṃ svadharmeṇa yajñair iṣṭvā sudakṣiṇaiḥ // BrP_67.77 //",
  "GP11brahmppu:9480": "tadante yogināṃ lokaṃ gatvā mokṣapradaṃ śivam /",
  "GP11brahmppu:9481": "tatra bhuktvā varān bhogān yāvad ābhūtasaṃplavam // BrP_67.78 //",
  "GP11brahmppu:9482": "tasmād āgacchate cātra jāyate yogināṃ kule /",
  "GP11brahmppu:9483": "pravare vaiṣṇave viprā durlabhe sādhusaṃmate // BrP_67.79 //",
  "GP11brahmppu:9484": "caturvedī vipravaro yajñair iṣṭvāptadakṣiṇaiḥ /",
  "GP11brahmppu:9485": "vaiṣṇavaṃ yogam āsthāya tato mokṣam avāpnuyāt // BrP_67.80 //",
  "GP11brahmppu:9486": "evaṃ yātrāphalaṃ viprā mayā samyag udāhṛtam /",
  "GP11brahmppu:9487": "bhuktimuktipradaṃ nṝṇāṃ kim anyac chrotum icchatha // BrP_67.81 //",
  "GP11brahmppu:9488": "{munaya ūcuḥ: }",
  "GP11brahmppu:9489": "śrotum icchāmahe deva viṣṇulokam anāmayam /",
  "GP11brahmppu:9490": "lokānandakaraṃ kāntaṃ sarvāścaryasamanvitam // BrP_68.1 //",
  "GP11brahmppu:9491": "pramāṇaṃ tasya lokasya bhogaṃ kāntiṃ balaṃ prabho /",
  "GP11brahmppu:9492": "karmaṇā kena gacchanti tatra dharmaparāyaṇāḥ // BrP_68.2 //",
  "GP11brahmppu:9493": "darśanāt sparśanād vāpi tīrthasnānādināpi vā /",
  "GP11brahmppu:9494": "vistarād brūhi tattvena paraṃ kautūhalaṃ hi naḥ // BrP_68.3 //",
  "GP11brahmppu:9495": "{brahmovāca: }",
  "GP11brahmppu:9496": "śṛṇudhvaṃ munayaḥ sarve yat paraṃ paramaṃ padam /",
  "GP11brahmppu:9497": "bhaktānām īhitaṃ dhanyaṃ puṇyaṃ saṃsāranāśanam // BrP_68.4 //",
  "GP11brahmppu:9498": "pravaraṃ sarvalokānāṃ viṣṇvākhyaṃ vadato mama /",
  "GP11brahmppu:9499": "sarvāścaryamayaṃ puṇyaṃ sthānaṃ trailokyapūjitam // BrP_68.5 //",
  "GP11brahmppu:9500": "aśokaiḥ pārijātaiś ca mandāraiś campakadrumaiḥ /",
  "GP11brahmppu:9501": "mālatīmallikākundair bakulair nāgakesaraiḥ // BrP_68.6 //",
  "GP11brahmppu:9502": "puṃnāgair atimuktaiś ca priyaṅgutagarārjunaiḥ /",
  "GP11brahmppu:9503": "pāṭalācūtakhadiraiḥ karṇikāravanojjvalaiḥ // BrP_68.7 //",
  "GP11brahmppu:9504": "nāraṅgaiḥ panasair lodhrair nimbadāḍimasarjakaiḥ /",
  "GP11brahmppu:9505": "drākṣālakucakharjūrair madhukendraphalair drumaiḥ // BrP_68.8 //",
  "GP11brahmppu:9506": "kapitthair nārikeraiś ca tālaiḥ śrīphalasaṃbhavaiḥ /",
  "GP11brahmppu:9507": "kalpavṛkṣair asaṃkhyaiś ca vanyair anyaiḥ suśobhanaiḥ // BrP_68.9 //",
  "GP11brahmppu:9508": "saralaiś candanair nīpair devadāruśubhāñjanaiḥ /",
  "GP11brahmppu:9509": "jātīlavaṅgakaṅkolaiḥ karpūrāmodavāsibhiḥ // BrP_68.10 //",
  "GP11brahmppu:9510": "tāmbūlapattranicayais tathā pūgīphaladrumaiḥ /",
  "GP11brahmppu:9511": "anyaiś ca vividhair vṛkṣaiḥ sarvartuphalaśobhitaiḥ // BrP_68.11 //",
  "GP11brahmppu:9512": "puṣpair nānāvidhaiś caiva latāgucchasamudbhavaiḥ /",
  "GP11brahmppu:9513": "nānājalāśayaiḥ puṇyair nānāpakṣirutair varaiḥ // BrP_68.12 //",
  "GP11brahmppu:9514": "dīrghikāśatasaṃghātais toyapūrṇair manoharaiḥ /",
  "GP11brahmppu:9515": "kumudaiḥ śatapattraiś ca puṣpaiḥ kokanadair varaiḥ // BrP_68.13 //",
  "GP11brahmppu:9516": "raktanīlotpalaiḥ kāntaiḥ kahlāraiś ca sugandhibhiḥ /",
  "GP11brahmppu:9517": "anyaiś ca jalajaiḥ puṣpair nānāvarṇaiḥ suśobhanaiḥ // BrP_68.14 //",
  "GP11brahmppu:9518": "haṃsakāraṇḍavākīrṇaiś cakravākopaśobhitaiḥ /",
  "GP11brahmppu:9519": "koyaṣṭikaiś ca dātyūhaiḥ kāraṇḍavaravākulaiḥ // BrP_68.15 //",
  "GP11brahmppu:9520": "cātakaiḥ priyaputraiś ca jīvaṃjīvakajātibhiḥ /",
  "GP11brahmppu:9521": "anyair divyair jalacarair vihāramadhurasvanaiḥ // BrP_68.16 //",
  "GP11brahmppu:9522": "evaṃ nānāvidhair divyair nānāścaryasamanvitaiḥ /",
  "GP11brahmppu:9523": "vṛkṣair jalāśayaiḥ puṇyair bhūṣitaṃ sumanoharaiḥ // BrP_68.17 //",
  "GP11brahmppu:9524": "tatra divyair vimānaiś ca nānāratnavibhūṣitaiḥ /",
  "GP11brahmppu:9525": "kāmagaiḥ kāñcanaiḥ śubhrair divyagandharvanāditaiḥ // BrP_68.18 //",
  "GP11brahmppu:9526": "taruṇādityasaṃkāśair apsarobhir alaṃkṛtaiḥ /",
  "GP11brahmppu:9527": "hemaśayyāsanayutair nānābhogasamanvitaiḥ // BrP_68.19 //",
  "GP11brahmppu:9528": "khecaraiḥ sapatākaiś ca muktāhārāvalambibhiḥ /",
  "GP11brahmppu:9529": "nānāvarṇair asaṃkhyātair jātarūpaparicchadaiḥ // BrP_68.20 //",
  "GP11brahmppu:9530": "nānākusumagandhāḍhyaiś candanāgurubhūṣitaiḥ /",
  "GP11brahmppu:9531": "sukhapracārabahulair nānāvāditraniḥsvanaiḥ // BrP_68.21 //",
  "GP11brahmppu:9532": "manomārutatulyaiś ca kiṅkiṇīstabakākulaiḥ /",
  "GP11brahmppu:9533": "viharanti pure tasmin vaiṣṇave lokapūjite // BrP_68.22 //",
  "GP11brahmppu:9534": "nānāṅganābhiḥ satataṃ gandharvāpsarasādibhiḥ /",
  "GP11brahmppu:9535": "candrānanābhiḥ kāntābhir yoṣidbhiḥ sumanoharaiḥ // BrP_68.23 //",
  "GP11brahmppu:9536": "pīnonnatakucāgrābhiḥ sumadhyābhiḥ samantataḥ /",
  "GP11brahmppu:9537": "śyāmāvadātavarṇābhir mattamātaṅgagāmibhiḥ // BrP_68.24 //",
  "GP11brahmppu:9538": "parivārya naraśreṣṭhaṃ vījayanti sma tāḥ striyaḥ /",
  "GP11brahmppu:9539": "cāmarai rukmadaṇḍaiś ca nānāratnavibhūṣitaiḥ // BrP_68.25 //",
  "GP11brahmppu:9540": "gītanṛtyais tathā vādyair modamānair madālasaiḥ /",
  "GP11brahmppu:9541": "yakṣavidyādharaiḥ siddhair gandharvair apsarogaṇaiḥ // BrP_68.26 //",
  "GP11brahmppu:9542": "surasaṃghaiś ca ṛṣibhiḥ śuśubhe bhuvanottamam /",
  "GP11brahmppu:9543": "tatra prāpya mahābhogān prāpnuvanti manīṣiṇaḥ // BrP_68.27 //",
  "GP11brahmppu:9544": "vaṭarājasamīpe tu dakṣiṇasyodadhes taṭe /",
  "GP11brahmppu:9545": "dṛṣṭo yair bhagavān kṛṣṇaḥ puṣkarākṣo jagatpatiḥ // BrP_68.28 //",
  "GP11brahmppu:9546": "krīḍanty apsarasaiḥ sārdhaṃ yāvad dyauś candratārakam /",
  "GP11brahmppu:9547": "prataptahemasaṃkāśā jarāmaraṇavarjitāḥ // BrP_68.29 //",
  "GP11brahmppu:9548": "sarvaduḥkhavihīnāś ca tṛṣṇāglānivivarjitāḥ /",
  "GP11brahmppu:9549": "caturbhujā mahāvīryā vanamālāvibhūṣitāḥ // BrP_68.30 //",
  "GP11brahmppu:9550": "śrīvatsalāñchanair yuktāḥ śaṅkhacakragadādharāḥ /",
  "GP11brahmppu:9551": "kecin nīlotpalaśyāmāḥ kecit kāñcanasaṃnibhāḥ // BrP_68.31 //",
  "GP11brahmppu:9552": "kecin marakataprakhyāḥ kecid vaidūryasaṃnibhāḥ /",
  "GP11brahmppu:9553": "śyāmavarṇāḥ kuṇḍalinas tathānye vajrasaṃnibhāḥ // BrP_68.32 //",
  "GP11brahmppu:9554": "na tādṛk sarvadevānāṃ bhānti lokā dvijottamāḥ /",
  "GP11brahmppu:9555": "yādṛg bhāti harer lokaḥ sarvāścaryasamanvitaḥ // BrP_68.33 //",
  "GP11brahmppu:9556": "na tatra punarāvṛttir gamanāj jāyate dvijāḥ /",
  "GP11brahmppu:9557": "prabhāvāt tasya devasya yāvad ābhūtasaṃplavam // BrP_68.34 //",
  "GP11brahmppu:9558": "vicaranti pure divye rūpayauvanagarvitāḥ /",
  "GP11brahmppu:9559": "kṛṣṇaṃ rāmaṃ subhadrāṃ ca paśyanti puruṣottame // BrP_68.35 //",
  "GP11brahmppu:9560": "prataptahemasaṃkāśaṃ taruṇādityasaṃnibham /",
  "GP11brahmppu:9561": "puramadhye harer bhāti mandiraṃ ratnabhūṣitam // BrP_68.36 //",
  "GP11brahmppu:9562": "anekaśatasāhasraiḥ patākaiḥ samalaṃkṛtam /",
  "GP11brahmppu:9563": "yojanāyutavistīrṇaṃ hemaprākāraveṣṭitam // BrP_68.37 //",
  "GP11brahmppu:9564": "nānāvarṇair dhvajaiś citraiḥ kalpitaiḥ sumanoharaiḥ /",
  "GP11brahmppu:9565": "vibhāti śārado yadvan nakṣatraiḥ saha candramāḥ // BrP_68.38 //",
  "GP11brahmppu:9566": "caturdvāraṃ suvistīrṇaṃ kañcukibhiḥ surakṣitam /",
  "GP11brahmppu:9567": "purasaptakasaṃyuktaṃ mahotsekaṃ manoharam // BrP_68.39 //",
  "GP11brahmppu:9568": "prathamaṃ kāñcanaṃ tatra dvitīyaṃ marakatair yutam /",
  "GP11brahmppu:9569": "indranīlaṃ tṛtīyaṃ tu mahānīlaṃ tataḥ param // BrP_68.40 //",
  "GP11brahmppu:9570": "puraṃ tu pañcamaṃ dīptaṃ padmarāgamayaṃ puram /",
  "GP11brahmppu:9571": "ṣaṣṭhaṃ vajramayaṃ viprā vaidūryaṃ saptamaṃ puram // BrP_68.41 //",
  "GP11brahmppu:9572": "nānāratnamayair hema- pravālāṅkurabhūṣitaiḥ /",
  "GP11brahmppu:9573": "stambhair adbhutasaṃkāśair bhāti tad bhavanaṃ mahat // BrP_68.42 //",
  "GP11brahmppu:9574": "dṛśyante tatra siddhāś ca bhāsayanti diśo daśa /",
  "GP11brahmppu:9575": "paurṇamāsyāṃ sanakṣatro yathā bhāti niśākaraḥ // BrP_68.43 //",
  "GP11brahmppu:9576": "ārūḍhas tatra bhagavān salakṣmīko janārdanaḥ /",
  "GP11brahmppu:9577": "pītāmbaradharaḥ śyāmaḥ śrīvatsalakṣmasaṃyutaḥ // BrP_68.44 //",
  "GP11brahmppu:9578": "jvalat sudarśanaṃ cakraṃ ghoraṃ sarvāstranāyakam /",
  "GP11brahmppu:9579": "dadhāra dakṣiṇe haste sarvatejomayaṃ hariḥ // BrP_68.45 //",
  "GP11brahmppu:9580": "kundendurajataprakhyaṃ hāragokṣīrasaṃnibham /",
  "GP11brahmppu:9581": "ādāya taṃ muniśreṣṭhāḥ savyahastena keśavaḥ // BrP_68.46 //",
  "GP11brahmppu:9582": "yasya śabdena sakalaṃ saṃkṣobhaṃ jāyate jagat /",
  "GP11brahmppu:9583": "viśrutaṃ pāñcajanyeti sahasrāvartabhūṣitam // BrP_68.47 //",
  "GP11brahmppu:9584": "duṣkṛtāntakarīṃ raudrāṃ daityadānavanāśinīm /",
  "GP11brahmppu:9585": "jvaladvahniśikhākārāṃ duḥsahāṃ tridaśair api // BrP_68.48 //",
  "GP11brahmppu:9586": "kaumodakīṃ gadāṃ cāsau dhṛtavān dakṣiṇe kare /",
  "GP11brahmppu:9587": "vāme visphurati hy asya śārṅgaṃ sūryasamaprabham // BrP_68.49 //",
  "GP11brahmppu:9588": "śarair ādityasaṃkāśair jvālāmālākulair varaiḥ /",
  "GP11brahmppu:9589": "yo 'sau saṃharate devas trailokyaṃ sacarācaram // BrP_68.50 //",
  "GP11brahmppu:9590": "sarvānandakaraḥ śrīmān sarvaśāstraviśāradaḥ /",
  "GP11brahmppu:9591": "sarvalokagurur devaḥ sarvair devair namaskṛtaḥ // BrP_68.51 //",
  "GP11brahmppu:9592": "sahasramūrdhā deveśaḥ sahasracaraṇekṣaṇaḥ /",
  "GP11brahmppu:9593": "sahasrākhyaḥ sahasrāṅgaḥ sahasrabhujavān prabhuḥ // BrP_68.52 //",
  "GP11brahmppu:9594": "siṃhāsanagato devaḥ padmapattrāyatekṣaṇaḥ /",
  "GP11brahmppu:9595": "vidyudvispaṣṭasaṃkāśo jagannātho jagadguruḥ // BrP_68.53 //",
  "GP11brahmppu:9596": "parītaḥ surasiddhaiś ca gandharvāpsarasāṃ gaṇaiḥ /",
  "GP11brahmppu:9597": "yakṣavidyādharair nāgair munisiddhaiḥ sacāraṇaiḥ // BrP_68.54 //",
  "GP11brahmppu:9598": "suparṇair dānavair daityai rākṣasair guhyakiṃnaraiḥ /",
  "GP11brahmppu:9599": "anyair devagaṇair divyaiḥ stūyamāno virājate // BrP_68.55 //",
  "GP11brahmppu:9600": "tatrasthā satataṃ kīrtiḥ prajñā medhā sarasvatī /",
  "GP11brahmppu:9601": "buddhir matis tathā kṣāntiḥ siddhimūrtis tathā dyutiḥ // BrP_68.56 //",
  "GP11brahmppu:9602": "gāyatrī caiva sāvitrī maṅgalā sarvamaṅgalā /",
  "GP11brahmppu:9603": "prabhā matis tathā kāntis tatra nārāyaṇī sthitā // BrP_68.57 //",
  "GP11brahmppu:9604": "śraddhā ca kauśikī devī vidyut saudāminī tathā /",
  "GP11brahmppu:9605": "nidrā rātris tathā māyā tathānyāmarayoṣitaḥ // BrP_68.58 //",
  "GP11brahmppu:9606": "vāsudevasya sarvās tā bhavane saṃpratiṣṭhitāḥ /",
  "GP11brahmppu:9607": "atha kiṃ bahunoktena sarvaṃ tatra pratiṣṭhitam // BrP_68.59 //",
  "GP11brahmppu:9608": "ghṛtācī menakā rambhā sahajanyā tilottamā /",
  "GP11brahmppu:9609": "urvaśī caiva nimlocā tathānyā vāmanā parā // BrP_68.60 //",
  "GP11brahmppu:9610": "mandodarī ca subhagā viśvācī vipulānanā /",
  "GP11brahmppu:9611": "bhadrāṅgī citrasenā ca pramlocā sumanoharā // BrP_68.61 //",
  "GP11brahmppu:9612": "munisaṃmohinī rāmā candramadhyā śubhānanā /",
  "GP11brahmppu:9613": "sukeśī nīlakeśā ca tathā manmathadīpinī // BrP_68.62 //",
  "GP11brahmppu:9614": "alambuṣā miśrakeśī tathānyā muñjikasthalā /",
  "GP11brahmppu:9615": "kratusthalā varāṅgī ca pūrvacittis tathā parā // BrP_68.63 //",
  "GP11brahmppu:9616": "parāvatī mahārūpā śaśilekhā śubhānanā /",
  "GP11brahmppu:9617": "haṃsalīlānugāminyo mattavāraṇagāminī // BrP_68.64 //",
  "GP11brahmppu:9618": "bimbauṣṭhī navagarbhā ca vikhyātāḥ surayoṣitaḥ /",
  "GP11brahmppu:9619": "etāś cānyā apsaraso rūpayauvanagarvitāḥ // BrP_68.65 //",
  "GP11brahmppu:9620": "sumadhyāś cāruvadanāḥ sarvālaṃkārabhūṣitāḥ /",
  "GP11brahmppu:9621": "gītamādhuryasaṃyuktāḥ sarvalakṣaṇasaṃyutāḥ // BrP_68.66 //",
  "GP11brahmppu:9622": "gītavādye ca kuśalāḥ suragandharvayoṣitaḥ /",
  "GP11brahmppu:9623": "nṛtyanty anudinaṃ tatra yatrāsau puruṣottamaḥ // BrP_68.67 //",
  "GP11brahmppu:9624": "na tatra rogo no glānir na mṛtyur na himātapau /",
  "GP11brahmppu:9625": "na kṣut pipāsā na jarā na vairūpyaṃ na cāsukham // BrP_68.68 //",
  "GP11brahmppu:9626": "paramānandajananaṃ sarvakāmaphalapradam /",
  "GP11brahmppu:9627": "viṣṇulokāt paraṃ lokaṃ nātra paśyāmi bho dvijāḥ // BrP_68.69 //",
  "GP11brahmppu:9628": "ye lokāḥ svargaloke tu śrūyante puṇyakarmaṇām /",
  "GP11brahmppu:9629": "viṣṇulokasya te viprāḥ kalāṃ nārhanti ṣoḍaśīm // BrP_68.70 //",
  "GP11brahmppu:9630": "evaṃ hareḥ purasthānaṃ sarvabhogaguṇānvitam /",
  "GP11brahmppu:9631": "sarvasaukhyakaraṃ puṇyaṃ sarvāścaryamayaṃ dvijāḥ // BrP_68.71 //",
  "GP11brahmppu:9632": "na tatra nāstikā yānti puruṣā viṣayātmakāḥ /",
  "GP11brahmppu:9633": "na kṛtaghnā na piśunā no stenā nājitendriyāḥ // BrP_68.72 //",
  "GP11brahmppu:9634": "ye 'rcayanti sadā bhaktyā vāsudevaṃ jagadgurum /",
  "GP11brahmppu:9635": "te tatra vaiṣṇavā yānti viṣṇulokaṃ na saṃśayaḥ // BrP_68.73 //",
  "GP11brahmppu:9636": "dakṣiṇasyodadhes tīre kṣetre paramadurlabhe /",
  "GP11brahmppu:9637": "dṛṣṭvā kṛṣṇaṃ ca rāmaṃ ca subhadrāṃ ca dvijottamāḥ // BrP_68.74 //",
  "GP11brahmppu:9638": "kalpavṛkṣasamīpe tu ye tyajanti kalevaram /",
  "GP11brahmppu:9639": "te tatra manujā yānti mṛtā ye puruṣottame // BrP_68.75 //",
  "GP11brahmppu:9640": "vaṭasāgarayor madhye yaḥ smaret puruṣottamam /",
  "GP11brahmppu:9641": "te 'pi tatra narā yānti ye mṛtāḥ puruṣottame // BrP_68.76 //",
  "GP11brahmppu:9642": "te 'pi tatra paraṃ sthānaṃ yānti nāsty atra saṃśayaḥ /",
  "GP11brahmppu:9643": "evaṃ mayā muniśreṣṭhā viṣṇulokaḥ sanātanaḥ /",
  "GP11brahmppu:9644": "sarvānandakaraḥ prokto bhuktimuktiphalapradaḥ // BrP_68.77 //",
  "GP11brahmppu:9645": "{munaya ūcuḥ: }",
  "GP11brahmppu:9646": "bahvāścaryas tvayā prokto viṣṇuloko jagatpate /",
  "GP11brahmppu:9647": "nityānandakaraḥ śrīmān bhuktimuktiphalapradaḥ // BrP_69.1 //",
  "GP11brahmppu:9648": "kṣetraṃ ca durlabhaṃ loke kīrtitaṃ puruṣottamam /",
  "GP11brahmppu:9649": "tyaktvā yatra naro dehaṃ yāti sālokyatāṃ hareḥ // BrP_69.2 //",
  "GP11brahmppu:9650": "samyak kṣetrasya māhātmyaṃ tvayā samyak prakīrtitam /",
  "GP11brahmppu:9651": "yatra svadehasaṃtyāgād viṣṇulokaṃ vrajen naraḥ // BrP_69.3 //",
  "GP11brahmppu:9652": "aho mokṣasya mārgo 'yaṃ dehatyāgas tvayoditaḥ /",
  "GP11brahmppu:9653": "narāṇām upakārāya puruṣākhye na saṃśayaḥ // BrP_69.4 //",
  "GP11brahmppu:9654": "anāyāsena deveśa dehaṃ tyaktvā narottamāḥ /",
  "GP11brahmppu:9655": "tasmin kṣetre paraṃ viṣṇoḥ padaṃ yānti nirāmayam // BrP_69.5 //",
  "GP11brahmppu:9656": "śrutvā kṣetrasya māhātmyaṃ vismayo no mahān abhūt /",
  "GP11brahmppu:9657": "prayāgapuṣkarādīni kṣetrāṇy āyatanāni ca // BrP_69.6 //",
  "GP11brahmppu:9658": "pṛthivyāṃ sarvatīrthāni saritaś ca sarāṃsi ca /",
  "GP11brahmppu:9659": "na tathā tāni sarvāṇi praśaṃsasi surottama // BrP_69.7 //",
  "GP11brahmppu:9660": "yathā praśaṃsasi kṣetraṃ puruṣākhyaṃ punaḥ punaḥ /",
  "GP11brahmppu:9661": "jñāto 'smābhir abhiprāyas tavedānīṃ pitāmaha // BrP_69.8 //",
  "GP11brahmppu:9662": "yena praśaṃsasi kṣetraṃ muktidaṃ puruṣottamam /",
  "GP11brahmppu:9663": "puruṣākhyasamaṃ nūnaṃ kṣetraṃ nāsti mahītale /",
  "GP11brahmppu:9664": "tena tvaṃ vibudhaśreṣṭha praśaṃsasi punaḥ punaḥ // BrP_69.9 //",
  "GP11brahmppu:9665": "{brahmovāca: }",
  "GP11brahmppu:9666": "satyaṃ satyaṃ muniśreṣṭhā bhavadbhiḥ samudāhṛtam /",
  "GP11brahmppu:9667": "puruṣākhyasamaṃ kṣetraṃ nāsty atra pṛthivītale // BrP_69.10 //",
  "GP11brahmppu:9668": "santi yāni tu tīrthāni puṇyāny āyatanāni ca /",
  "GP11brahmppu:9669": "tāni śrīpuruṣākhyasya kalāṃ nārhanti ṣoḍaśīm // BrP_69.11 //",
  "GP11brahmppu:9670": "yathā sarveśvaro viṣṇuḥ sarvalokottamottamaḥ /",
  "GP11brahmppu:9671": "tathā samastatīrthānāṃ variṣṭhaṃ puruṣottamam // BrP_69.12 //",
  "GP11brahmppu:9672": "ādityānāṃ yathā viṣṇuḥ śreṣṭhatve samudāhṛtaḥ /",
  "GP11brahmppu:9673": "tathā samastatīrthānāṃ variṣṭhaṃ puruṣottamam // BrP_69.13 //",
  "GP11brahmppu:9674": "nakṣatrāṇāṃ yathā somaḥ sarasāṃ sāgaro yathā /",
  "GP11brahmppu:9675": "tathā samastatīrthānāṃ variṣṭhaṃ puruṣottamam // BrP_69.14 //",
  "GP11brahmppu:9676": "vasūnāṃ pāvako yadvad rudrāṇāṃ śaṃkaro yathā /",
  "GP11brahmppu:9677": "tathā samastatīrthānāṃ variṣṭhaṃ puruṣottamam // BrP_69.15 //",
  "GP11brahmppu:9678": "varṇānāṃ brāhmaṇo yadvad vainateyaś ca pakṣiṇām /",
  "GP11brahmppu:9679": "tathā samastatīrthānāṃ variṣṭhaṃ puruṣottamam // BrP_69.16 //",
  "GP11brahmppu:9680": "śikhariṇāṃ yathā meruḥ parvatānāṃ himālayaḥ /",
  "GP11brahmppu:9681": "tathā samastatīrthānāṃ variṣṭhaṃ puruṣottamam // BrP_69.17 //",
  "GP11brahmppu:9682": "pramadānāṃ yathā lakṣmīḥ saritāṃ jāhnavī yathā /",
  "GP11brahmppu:9683": "tathā samastatīrthānāṃ variṣṭhaṃ puruṣottamam // BrP_69.18 //",
  "GP11brahmppu:9684": "airāvato gajendrāṇāṃ maharṣīṇāṃ bhṛgur yathā /",
  "GP11brahmppu:9685": "tathā samastatīrthānāṃ variṣṭhaṃ puruṣottamam // BrP_69.19 //",
  "GP11brahmppu:9686": "senānīnāṃ yathā skandaḥ siddhānāṃ kapilo yathā /",
  "GP11brahmppu:9687": "tathā samastatīrthānāṃ variṣṭhaṃ puruṣottamam // BrP_69.20 //",
  "GP11brahmppu:9688": "uccaiḥśravā yathāśvānāṃ kavīnām uśanā kaviḥ /",
  "GP11brahmppu:9689": "tathā samastatīrthānāṃ variṣṭhaṃ puruṣottamam // BrP_69.21 //",
  "GP11brahmppu:9690": "munīnāṃ ca yathā vyāsaḥ kubero yakṣarakṣasām /",
  "GP11brahmppu:9691": "tathā samastatīrthānāṃ variṣṭhaṃ puruṣottamam // BrP_69.22 //",
  "GP11brahmppu:9692": "indriyāṇāṃ mano yadvad bhūtānām avanī yathā /",
  "GP11brahmppu:9693": "tathā samastatīrthānāṃ variṣṭhaṃ puruṣottamam // BrP_69.23 //",
  "GP11brahmppu:9694": "aśvatthaḥ sarvavṛkṣāṇāṃ pavanaḥ plavatāṃ yathā /",
  "GP11brahmppu:9695": "tathā samastatīrthānāṃ variṣṭhaṃ puruṣottamam // BrP_69.24 //",
  "GP11brahmppu:9696": "bhūṣaṇānāṃ tu sarveṣāṃ yathā cūḍāmaṇir dvijāḥ /",
  "GP11brahmppu:9697": "tathā samastatīrthānāṃ variṣṭhaṃ puruṣottamam // BrP_69.25 //",
  "GP11brahmppu:9698": "gandharvāṇāṃ citrarathaḥ śastrāṇāṃ kuliśo yathā /",
  "GP11brahmppu:9699": "tathā samastatīrthānāṃ variṣṭhaṃ puruṣottamam // BrP_69.26 //",
  "GP11brahmppu:9700": "akāraḥ sarvavarṇānāṃ gāyatrī chandasāṃ yathā /",
  "GP11brahmppu:9701": "tathā samastatīrthānāṃ variṣṭhaṃ puruṣottamam // BrP_69.27 //",
  "GP11brahmppu:9702": "sarvāṅgebhyo yathā śreṣṭham uttamāṅgaṃ dvijottamāḥ /",
  "GP11brahmppu:9703": "tathā samastatīrthānāṃ variṣṭhaṃ puruṣottamam // BrP_69.28 //",
  "GP11brahmppu:9704": "arundhatī yathā strīṇāṃ satīnāṃ śreṣṭhatāṃ gatā /",
  "GP11brahmppu:9705": "tathā samastatīrthānāṃ śreṣṭhaṃ tat puruṣottamam // BrP_69.29 //",
  "GP11brahmppu:9706": "yathā samastavidyānāṃ mokṣavidyā parā smṛtā /",
  "GP11brahmppu:9707": "tathā samastatīrthānāṃ śreṣṭhaṃ tat puruṣottamam // BrP_69.30 //",
  "GP11brahmppu:9708": "manuṣyāṇāṃ yathā rājā dhenūnām api kāmadhuk /",
  "GP11brahmppu:9709": "tathā samastatīrthānāṃ variṣṭhaṃ puruṣottamam // BrP_69.31 //",
  "GP11brahmppu:9710": "suvarṇaṃ sarvaratnānāṃ sarpāṇāṃ vāsukir yathā /",
  "GP11brahmppu:9711": "tathā samastatīrthānāṃ variṣṭhaṃ puruṣottamam // BrP_69.32 //",
  "GP11brahmppu:9712": "prahlādaḥ sarvadaityānāṃ rāmaḥ śastrabhṛtāṃ yathā /",
  "GP11brahmppu:9713": "tathā samastatīrthānāṃ variṣṭhaṃ puruṣottamam // BrP_69.33 //",
  "GP11brahmppu:9714": "jhaṣāṇāṃ makaro yadvan mṛgāṇāṃ mṛgarāḍ yathā /",
  "GP11brahmppu:9715": "tathā samastatīrthānāṃ variṣṭhaṃ puruṣottamam // BrP_69.34 //",
  "GP11brahmppu:9716": "samudrāṇāṃ yathā śreṣṭhaḥ kṣīrodaḥ saritāṃ patiḥ /",
  "GP11brahmppu:9717": "tathā samastatīrthānāṃ variṣṭhaṃ puruṣottamam // BrP_69.35 //",
  "GP11brahmppu:9718": "varuṇo yādasāṃ yadvad yamaḥ saṃyamināṃ yathā /",
  "GP11brahmppu:9719": "tathā samastatīrthānāṃ variṣṭhaṃ puruṣottamam // BrP_69.36 //",
  "GP11brahmppu:9720": "devarṣīṇāṃ yathā śreṣṭho nārado munisattamāḥ /",
  "GP11brahmppu:9721": "tathā samastatīrthānāṃ variṣṭhaṃ puruṣottamam // BrP_69.37 //",
  "GP11brahmppu:9722": "dhātūnāṃ kāñcanaṃ yadvat pavitrāṇāṃ ca dakṣiṇā /",
  "GP11brahmppu:9723": "tathā samastatīrthānāṃ variṣṭhaṃ puruṣottamam // BrP_69.38 //",
  "GP11brahmppu:9724": "prajāpatir yathā dakṣa ṛṣīṇāṃ kaśyapo yathā /",
  "GP11brahmppu:9725": "tathā samastatīrthānāṃ variṣṭhaṃ puruṣottamam // BrP_69.39 //",
  "GP11brahmppu:9726": "grahāṇāṃ bhāskaro yadvan mantrāṇāṃ praṇavo yathā /",
  "GP11brahmppu:9727": "tathā samastatīrthānāṃ variṣṭhaṃ puruṣottamam // BrP_69.40 //",
  "GP11brahmppu:9728": "aśvamedhas tu yajñānāṃ yathā śreṣṭhaḥ prakīrtitaḥ /",
  "GP11brahmppu:9729": "tathā samastatīrthānāṃ kṣetraṃ ca tad dvijottamāḥ // BrP_69.41 //",
  "GP11brahmppu:9730": "oṣadhīnāṃ yathā dhānyaṃ tṛṇeṣu tṛṇarāḍ yathā /",
  "GP11brahmppu:9731": "tathā samastatīrthānām uttamaṃ puruṣottamam // BrP_69.42 //",
  "GP11brahmppu:9732": "yathā samastatīrthānāṃ dharmaḥ saṃsāratārakaḥ /",
  "GP11brahmppu:9733": "tathā samastatīrthānāṃ śreṣṭhaṃ tat puruṣottamam // BrP_69.43 //",
  "GP11brahmppu:9734": "{brahmovāca: }",
  "GP11brahmppu:9735": "sarveṣāṃ caiva tīrthānāṃ kṣetrāṇāṃ ca dvijottamāḥ /",
  "GP11brahmppu:9736": "japahomavratānāṃ ca tapodānaphalāni ca // BrP_70.1 //",
  "GP11brahmppu:9737": "na tat paśyāmi bho viprā yat tena sadṛśaṃ bhuvi /",
  "GP11brahmppu:9738": "kiṃ cātra bahunoktena bhāṣitena punaḥ punaḥ // BrP_70.2 //",
  "GP11brahmppu:9739": "satyaṃ satyaṃ punaḥ satyaṃ kṣetraṃ tat paramaṃ mahat /",
  "GP11brahmppu:9740": "puruṣākhyaṃ sakṛd dṛṣṭvā sāgarāmbhaḥsamāplutam // BrP_70.3 //",
  "GP11brahmppu:9741": "brahmavidyāṃ sakṛj jñātvā garbhavāso na vidyate /",
  "GP11brahmppu:9742": "hareḥ saṃnihite sthāna uttame puruṣottame // BrP_70.4 //",
  "GP11brahmppu:9743": "saṃvatsaram upāsīta māsamātram athāpi vā /",
  "GP11brahmppu:9744": "tena japtaṃ hutaṃ tena tena taptaṃ tapo mahat // BrP_70.5 //",
  "GP11brahmppu:9745": "sa yāti paramaṃ sthānaṃ yatra yogeśvaro hariḥ /",
  "GP11brahmppu:9746": "bhuktvā bhogān vicitrāṃś ca devayoṣitsamanvitaḥ // BrP_70.6 //",
  "GP11brahmppu:9747": "kalpānte punar āgatya martyaloke narottamaḥ /",
  "GP11brahmppu:9748": "jāyate yogināṃ viprā jñānajñeyodyato gṛhe // BrP_70.7 //",
  "GP11brahmppu:9749": "saṃprāpya vaiṣṇavaṃ yogaṃ hareḥ svacchandatāṃ vrajet /",
  "GP11brahmppu:9750": "kalpavṛkṣasya rāmasya kṛṣṇasya bhadrayā saha // BrP_70.8 //",
  "GP11brahmppu:9751": "mārkaṇḍeyendradyumnasya māhātmyaṃ mādhavasya ca /",
  "GP11brahmppu:9752": "svargadvārasya māhātmyaṃ sāgarasya vidhiḥ kramāt // BrP_70.9 //",
  "GP11brahmppu:9753": "mārjanasya yathākāle bhāgīrathyāḥ samāgamam /",
  "GP11brahmppu:9754": "sarvam etan mayā khyātaṃ yat paraṃ śrotum icchatha // BrP_70.10 //",
  "GP11brahmppu:9755": "indradyumnasya māhātmyam etac ca kathitaṃ mayā /",
  "GP11brahmppu:9756": "sarvāścaryaṃ samākhyātaṃ rahasyaṃ puruṣottamam /",
  "GP11brahmppu:9757": "purāṇaṃ paramaṃ guhyaṃ dhanyaṃ saṃsāramocanam // BrP_70.11 //",
  "GP11brahmppu:9758": "{munaya ūcuḥ: }",
  "GP11brahmppu:9759": "nahi nas tṛptir astīha śṛṇvatāṃ tīrthavistaram /",
  "GP11brahmppu:9760": "punar eva paraṃ guhyaṃ vaktum arhasy aśeṣataḥ /",
  "GP11brahmppu:9761": "paraṃ tīrthasya māhātmyaṃ sarvatīrthottamottamam // BrP_70.12 //",
  "GP11brahmppu:9762": "{brahmovāca: }",
  "GP11brahmppu:9763": "imam eva purā praśnaṃ pṛṣṭo 'smi dvijasattamāḥ /",
  "GP11brahmppu:9764": "nāradena prayatnena tadā taṃ proktavān aham // BrP_70.13 //",
  "GP11brahmppu:9765": "{nārada uvāca: }",
  "GP11brahmppu:9766": "tapaso yajñadānānāṃ tīrthānāṃ pāvanaṃ smṛtam /",
  "GP11brahmppu:9767": "sarvaṃ śrutaṃ mayā tvatto jagadyone jagatpate // BrP_70.14 //",
  "GP11brahmppu:9768": "kiyanti santi tīrthāni svargamartyarasātale /",
  "GP11brahmppu:9769": "sarveṣām eva tīrthānāṃ sarvadā kiṃ viśiṣyate // BrP_70.15 //",
  "GP11brahmppu:9770": "{brahmovāca: }",
  "GP11brahmppu:9771": "caturvidhāni tīrthāni svarge martye rasātale /",
  "GP11brahmppu:9772": "daivāni muniśārdūla āsurāṇy āruṣāṇi ca // BrP_70.16 //",
  "GP11brahmppu:9773": "mānuṣāṇi trilokeṣu vikhyātāni surādibhiḥ /",
  "GP11brahmppu:9774": "mānuṣebhyaś ca tīrthebhya ārṣaṃ tīrtham anuttamam // BrP_70.17 //",
  "GP11brahmppu:9775": "ārṣebhyaś caiva tīrthebhya āsuraṃ bahupuṇyadam /",
  "GP11brahmppu:9776": "āsurebhyas tathā puṇyaṃ daivaṃ tat sārvakāmikam // BrP_70.18 //",
  "GP11brahmppu:9777": "brahmaviṣṇuśivaiś caiva nirmitaṃ daivam ucyate /",
  "GP11brahmppu:9778": "tribhyo yad ekaṃ jāyeta tasmān nātaḥ paraṃ viduḥ // BrP_70.19 //",
  "GP11brahmppu:9779": "trayāṇām api lokānāṃ tīrthaṃ medhyam udāhṛtam /",
  "GP11brahmppu:9780": "tatrāpi jāmbavaṃ dvīpaṃ tīrthaṃ bahuguṇodayam // BrP_70.20 //",
  "GP11brahmppu:9781": "jāmbave bhārataṃ varṣaṃ tīrthaṃ trailokyaviśrutam /",
  "GP11brahmppu:9782": "karmabhūmir yataḥ putra tasmāt tīrthaṃ tad ucyate // BrP_70.21 //",
  "GP11brahmppu:9783": "tatraiva yāni tīrthāni yāny uktāni mayā tava /",
  "GP11brahmppu:9784": "himavadvindhyayor madhye ṣaṇnadyo devasaṃbhavāḥ // BrP_70.22 //",
  "GP11brahmppu:9785": "tathaiva devajā brahman dakṣiṇārṇavavindhyayoḥ /",
  "GP11brahmppu:9786": "etā dvādaśa nadyas tu prādhānyena prakīrtitāḥ // BrP_70.23 //",
  "GP11brahmppu:9787": "abhisaṃpūjitaṃ yasmād bhārataṃ bahupuṇyadam /",
  "GP11brahmppu:9788": "karmabhūmir ato devair varṣaṃ tasmāt prakīrtitam // BrP_70.24 //",
  "GP11brahmppu:9789": "ārṣāṇi caiva tīrthāni devajāni kvacit kvacit /",
  "GP11brahmppu:9790": "āsurair āvṛtāny āsaṃs tad evāsuram ucyate // BrP_70.25 //",
  "GP11brahmppu:9791": "daiveṣv eva pradeśeṣu tapas taptvā maharṣayaḥ /",
  "GP11brahmppu:9792": "daivaprabhāvāt tapasa ārṣāṇy api ca tāny api // BrP_70.26 //",
  "GP11brahmppu:9793": "ātmanaḥ śreyase muktyai pūjāyai bhūtaye 'thavā /",
  "GP11brahmppu:9794": "ātmanaḥ phalabhūtyarthaṃ yaśaso 'vāptaye punaḥ // BrP_70.27 //",
  "GP11brahmppu:9795": "mānuṣaiḥ kāritāny āhur mānuṣāṇīti nārada /",
  "GP11brahmppu:9796": "evaṃ caturvidho bhedas tīrthānāṃ munisattama // BrP_70.28 //",
  "GP11brahmppu:9797": "bhedaṃ na kaścij jānāti śrotuṃ yukto 'si nārada /",
  "GP11brahmppu:9798": "bahavaḥ paṇḍitaṃmanyāḥ śṛṇvanti kathayanti ca /",
  "GP11brahmppu:9799": "sukṛtī ko 'pi jānāti vaktuṃ śrotuṃ nijair guṇaiḥ // BrP_70.29 //",
  "GP11brahmppu:9800": "{nārada uvāca: }",
  "GP11brahmppu:9801": "teṣāṃ svarūpaṃ bhedaṃ ca śrotum icchāmi tattvataḥ /",
  "GP11brahmppu:9802": "yac chrutvā sarvapāpebhyo mucyate nātra saṃśayaḥ // BrP_70.30 //",
  "GP11brahmppu:9803": "brahman kṛtayugādau tu upāyo 'nyo na vidyate /",
  "GP11brahmppu:9804": "tīrthasevāṃ vinā svalpā- yāsenābhīṣṭadāyinīm // BrP_70.31 //",
  "GP11brahmppu:9805": "na tvayā sadṛśo dhātar vaktā jñātāthavā kvacit /",
  "GP11brahmppu:9806": "tvaṃ nābhikamale viṣṇoḥ saṃjāto 'khilapūrvajaḥ // BrP_70.32 //",
  "GP11brahmppu:9807": "{brahmovāca: }",
  "GP11brahmppu:9808": "godāvarī bhīmarathī tuṅgabhadrā ca veṇikā /",
  "GP11brahmppu:9809": "tāpī payouṣṇī vindhyasya dakṣiṇe tu prakīrtitāḥ // BrP_70.33 //",
  "GP11brahmppu:9810": "bhāgīrathī narmadā tu yamunā ca sarasvatī /",
  "GP11brahmppu:9811": "viśokā ca vitastā ca himavatparvatāśritāḥ // BrP_70.34 //",
  "GP11brahmppu:9812": "etā nadyaḥ puṇyatamā devatīrthāny udāhṛtāḥ /",
  "GP11brahmppu:9813": "gayaḥ kollāsuro vṛtras tripuro hy andhakas tathā // BrP_70.35 //",
  "GP11brahmppu:9814": "hayamūrdhā ca lavaṇo namuciḥ śṛṅgakas tathā /",
  "GP11brahmppu:9815": "yamaḥ pātālaketuś ca mayaḥ puṣkara eva ca // BrP_70.36 //",
  "GP11brahmppu:9816": "etair āvṛtatīrthāni āsurāṇi śubhāni ca /",
  "GP11brahmppu:9817": "prabhāso bhārgavo 'gastir naranārāyaṇau tathā // BrP_70.37 //",
  "GP11brahmppu:9818": "vasiṣṭhaś ca bharadvājo gotamaḥ kaśyapo manuḥ /",
  "GP11brahmppu:9819": "ityādimunijuṣṭāni ṛṣitīrthāni nārada // BrP_70.38 //",
  "GP11brahmppu:9820": "ambarīṣo hariścandro māndhātā manur eva ca /",
  "GP11brahmppu:9821": "kuruḥ kanakhalaś caiva bhadrāśvaḥ sagaras tathā // BrP_70.39 //",
  "GP11brahmppu:9822": "aśvayūpo nāciketā vṛṣākapir ariṃdamaḥ /",
  "GP11brahmppu:9823": "ityādimānuṣair vipra nirmitāni śubhāni ca // BrP_70.40 //",
  "GP11brahmppu:9824": "yaśasaḥ phalabhūtyarthaṃ nirmitānīha nārada /",
  "GP11brahmppu:9825": "svatoudbhūtāni daivāni yatra kvāpi jagattraye /",
  "GP11brahmppu:9826": "puṇyatīrthāni tāny āhus tīrthabhedo mayoditaḥ // BrP_70.41 //",
  "GP11brahmppu:9827": "{nārada uvāca: }",
  "GP11brahmppu:9828": "tridaivatyaṃ tu yat tīrthaṃ sarvebhyo hy uktam uttamam /",
  "GP11brahmppu:9829": "tasya svarūpabhedaṃ ca vistareṇa bravītu me // BrP_71.1 //",
  "GP11brahmppu:9830": "{brahmovāca: }",
  "GP11brahmppu:9831": "tāvad anyāni tīrthāni tāvat tāḥ puṇyabhūmayaḥ /",
  "GP11brahmppu:9832": "tāvad yajñādayo yāvat tridaivatyaṃ na dṛśyate // BrP_71.2 //",
  "GP11brahmppu:9833": "gaṅgeyaṃ saritāṃ śreṣṭhā sarvakāmapradāyinī /",
  "GP11brahmppu:9834": "tridaivatyā muniśreṣṭha tadutpattim ataḥ śṛṇu // BrP_71.3 //",
  "GP11brahmppu:9835": "varṣāṇām ayutāt pūrvaṃ devakārya upasthite /",
  "GP11brahmppu:9836": "tārako balavān āsīn madvarād atigarvitaḥ // BrP_71.4 //",
  "GP11brahmppu:9837": "devānāṃ paramaiśvaryaṃ hṛtaṃ tena balīyasā /",
  "GP11brahmppu:9838": "tatas te śaraṇaṃ jagmur devāḥ sendrapurogamāḥ // BrP_71.5 //",
  "GP11brahmppu:9839": "kṣīrodaśāyinaṃ devaṃ jagatāṃ prapitāmaham /",
  "GP11brahmppu:9840": "kṛtāñjalipuṭā devā viṣṇum ūcur ananyagāḥ // BrP_71.6 //",
  "GP11brahmppu:9841": "{devā ūcuḥ: }",
  "GP11brahmppu:9842": "tvaṃ trātā jagatāṃ nātha devānāṃ kīrtivardhana /",
  "GP11brahmppu:9843": "sarveśvara jagadyone trayīmūrte namo 'stu te // BrP_71.7 //",
  "GP11brahmppu:9844": "lokasraṣṭāsurān hantā tvam eva jagatāṃ patiḥ /",
  "GP11brahmppu:9845": "sthityutpattivināśānāṃ kāraṇaṃ tvaṃ jaganmaya // BrP_71.8 //",
  "GP11brahmppu:9846": "trātā na kopy asti jagattraye 'pi BrP_71.9a",
  "GP11brahmppu:9847": "śarīriṇāṃ sarvavipadgatānām BrP_71.9b",
  "GP11brahmppu:9848": "tvayā vinā vārijapattranetra BrP_71.9c",
  "GP11brahmppu:9849": "tāpatrayāṇāṃ śaraṇaṃ na cānyat BrP_71.9d",
  "GP11brahmppu:9850": "pitā ca mātā jagato 'khilasya BrP_71.10a",
  "GP11brahmppu:9851": "tvam eva sevāsulabho 'si viṣṇo BrP_71.10b",
  "GP11brahmppu:9852": "prasīda pāhīśa mahābhayebhyo BrP_71.10c",
  "GP11brahmppu:9853": "śmadārtihantā vada kas tvadanyaḥ BrP_71.10d",
  "GP11brahmppu:9854": "ādikartā varāhas tvaṃ matsyaḥ kūrmas tathaiva ca /",
  "GP11brahmppu:9855": "ityādirūpabhedair no rakṣase bhaya āgate // BrP_71.11 //",
  "GP11brahmppu:9856": "hṛtasvāmyān suragaṇān hṛtadārān gatāpadaḥ /",
  "GP11brahmppu:9857": "kasmān na rakṣase deva ananyaśaraṇān hare // BrP_71.12 //",
  "GP11brahmppu:9858": "{brahmovāca: }",
  "GP11brahmppu:9859": "tataḥ provāca bhagavāñ śeṣaśāyī jagatpatiḥ /",
  "GP11brahmppu:9860": "kasmāc ca bhayam āpannaṃ tad bruvantu gatajvarāḥ /",
  "GP11brahmppu:9861": "tataḥ śriyaḥ patiṃ prāhus taṃ tārakavadhaṃ prati // BrP_71.13 //",
  "GP11brahmppu:9862": "{devā ūcuḥ: }",
  "GP11brahmppu:9863": "tārakād bhayam āpannaṃ bhīṣaṇaṃ romaharṣaṇam /",
  "GP11brahmppu:9864": "na yuddhais tapasā śāpair hantuṃ naiva kṣamā vayam // BrP_71.14 //",
  "GP11brahmppu:9865": "arvāgdaśāhād yo bālas tasmān mṛtyum avāpsyati /",
  "GP11brahmppu:9866": "tasmād deva na cānyebhyas tatra nītir vidhīyatām // BrP_71.15 //",
  "GP11brahmppu:9867": "{brahmovāca: }",
  "GP11brahmppu:9868": "punar nārāyaṇaḥ prāha nāhaṃ balotkaṭaḥ surāḥ /",
  "GP11brahmppu:9869": "na matto madapatyāc ca na devebhyo vadho bhavet // BrP_71.16 //",
  "GP11brahmppu:9870": "īśvarād yadi jāyeta apatyaṃ bahuśaktikam /",
  "GP11brahmppu:9871": "tasmād vadham avāpnoti tārako lokadāruṇaḥ // BrP_71.17 //",
  "GP11brahmppu:9872": "tad gacchāmaḥ surāḥ sarve yatitum ṛṣibhiḥ saha /",
  "GP11brahmppu:9873": "bhāryārthaṃ prathamo yatnaḥ kartavyaḥ prabhaviṣṇubhiḥ // BrP_71.18 //",
  "GP11brahmppu:9874": "tathety uktvā suragaṇā jagmus te ca nagottamam /",
  "GP11brahmppu:9875": "himavantaṃ ratnamayaṃ menāṃ ca himavatpriyām // BrP_71.19 //",
  "GP11brahmppu:9876": "idam ūcuḥ sarva eva sabhāryaṃ tuhinaṃ girim //* BrP_71.20 //",
  "GP11brahmppu:9877": "{devā ūcuḥ: }",
  "GP11brahmppu:9878": "dākṣāyaṇī lokamātā yā śaktiḥ saṃsthitā girau /",
  "GP11brahmppu:9879": "buddhiḥ prajñā dhṛtir medhā lajjā puṣṭiḥ sarasvatī // BrP_71.21 //",
  "GP11brahmppu:9880": "evaṃ tv anekadhā loke yā sthitā lokapāvanī /",
  "GP11brahmppu:9881": "devānāṃ kāryasiddhyarthaṃ yuvayor garbham āviśat // BrP_71.22 //",
  "GP11brahmppu:9882": "samutpannā jaganmātā śaṃbhoḥ patnī bhaviṣyati /",
  "GP11brahmppu:9883": "asmākaṃ bhavatāṃ cāpi pālanī ca bhaviṣyati // BrP_71.23 //",
  "GP11brahmppu:9884": "{brahmovāca: }",
  "GP11brahmppu:9885": "himavān api tad vākyaṃ surāṇām abhinandya ca /",
  "GP11brahmppu:9886": "menā cāpi mahotsāhā astv ity evaṃ vaco 'bravīt // BrP_71.24 //",
  "GP11brahmppu:9887": "tadotpannā jagaddhātrī gaurī himavato gṛhe /",
  "GP11brahmppu:9888": "śivadhyānaratā nityaṃ tanniṣṭhā tanmanogatā // BrP_71.25 //",
  "GP11brahmppu:9889": "tāṃ vai procuḥ suragaṇā īśārthe tapa āviśa /",
  "GP11brahmppu:9890": "tathā himavataḥ pṛṣṭhe gaurī tepe tapo mahat // BrP_71.26 //",
  "GP11brahmppu:9891": "punaḥ saṃmantrayām āsur īśo dhyāyati tāṃ śivām /",
  "GP11brahmppu:9892": "ātmānaṃ vā tathānyad vā na jānīmaḥ kathaṃ bhavaḥ // BrP_71.27 //",
  "GP11brahmppu:9893": "menakāyāḥ sutāyāṃ tu cittaṃ dadhyāt sureśvaraḥ /",
  "GP11brahmppu:9894": "tatra nītir vidhātavyā tataḥ śraiṣṭhyam avāpsyatha /",
  "GP11brahmppu:9895": "tataḥ prāha mahābuddhir vācaspatir udāradhīḥ // BrP_71.28 //",
  "GP11brahmppu:9896": "{bṛhaspatir uvāca: }",
  "GP11brahmppu:9897": "yas tv ayaṃ madano dhīmān kandarpaḥ puṣpacāpadhṛk /",
  "GP11brahmppu:9898": "sa vidhyatu śivaṃ śāntaṃ bāṇaiḥ puṣpamayaiḥ śubhaiḥ // BrP_71.29 //",
  "GP11brahmppu:9899": "tena viddhas trinetro 'pi īśāyāṃ buddhim ādadhet /",
  "GP11brahmppu:9900": "pariṇeṣyaty asau nūnaṃ tadā tāṃ girijāṃ haraḥ // BrP_71.30 //",
  "GP11brahmppu:9901": "jayinaḥ pañcabāṇasya na bāṇāḥ kvāpi kuṇṭhitāḥ /",
  "GP11brahmppu:9902": "tathoḍhāyāṃ jagaddhātryāṃ śaṃbhoḥ putro bhaviṣyati // BrP_71.31 //",
  "GP11brahmppu:9903": "jātaḥ putras trinetrasya tārakaṃ sa haniṣyati /",
  "GP11brahmppu:9904": "vasantaṃ ca sahāyārthaṃ śobhiṣṭhaṃ kusumākaram // BrP_71.32 //",
  "GP11brahmppu:9905": "āhlādanaṃ ca manasā kāmāyainaṃ prayacchatha //* BrP_71.33 //",
  "GP11brahmppu:9906": "{brahmovāca: }",
  "GP11brahmppu:9907": "tathety uktvā suragaṇā madanaṃ kusumākaram /",
  "GP11brahmppu:9908": "preṣayām āsur avyagrāḥ śivāntikam ariṃdamāḥ // BrP_71.34 //",
  "GP11brahmppu:9909": "sa jagāma tvarā kāmo dhṛtacāpo samādhavaḥ /",
  "GP11brahmppu:9910": "ratyā ca sahitaḥ kāmaḥ kartuṃ karma suduṣkaram // BrP_71.35 //",
  "GP11brahmppu:9911": "gṛhītvā saśaraṃ cāpam idaṃ tasya mano 'bhavat /",
  "GP11brahmppu:9912": "mayā vedhyas tv avedhyo vai śaṃbhur lokaguruḥ prabhuḥ // BrP_71.36 //",
  "GP11brahmppu:9913": "trailokyajayino bāṇāḥ śaṃbhau me kiṃ dṛḍhā na vā /",
  "GP11brahmppu:9914": "tenāsau cāgninetreṇa bhasmaśeṣas tadā kṛtaḥ // BrP_71.37 //",
  "GP11brahmppu:9915": "tad eva karma sudṛḍham īkṣituṃ surasattamāḥ /",
  "GP11brahmppu:9916": "ājagmus tatra yad vṛttaṃ śṛṇu vismayakārakam // BrP_71.38 //",
  "GP11brahmppu:9917": "śaṃbhuṃ dṛṣṭvā suragaṇā yāvat paśyanti manmatham /",
  "GP11brahmppu:9918": "tāvac ca bhasmasādbhūtaṃ kāmaṃ dṛṣṭvā bhayāturāḥ /",
  "GP11brahmppu:9919": "tuṣṭuvus tridaśeśānaṃ kṛtāñjalipuṭāḥ surāḥ // BrP_71.39 //",
  "GP11brahmppu:9920": "{devā ūcuḥ: }",
  "GP11brahmppu:9921": "tārakād bhayam āpannaṃ kuru patnīṃ gireḥ sutām //* BrP_71.40 //",
  "GP11brahmppu:9922": "{brahmovāca: }",
  "GP11brahmppu:9923": "viddhacitto haro 'py āśu mene vākyaṃ suroditam /",
  "GP11brahmppu:9924": "arundhatīṃ vasiṣṭhaṃ ca māṃ tu cakradharaṃ tathā // BrP_71.41 //",
  "GP11brahmppu:9925": "preṣayām āsur amarā vivāhāya parasparam /",
  "GP11brahmppu:9926": "saṃbandho 'pi tathāpy āsīd dhimavallokanāthayoḥ // BrP_71.42 //",
  "GP11brahmppu:9927": "{brahmovāca: }",
  "GP11brahmppu:9928": "himavatparvate śreṣṭhe nānāratnavicitrite /",
  "GP11brahmppu:9929": "nānāvṛkṣalatākīrṇe nānādvijaniṣevite // BrP_72.1 //",
  "GP11brahmppu:9930": "nadīnadasaraḥkūpa- taḍāgādibhir āvṛte /",
  "GP11brahmppu:9931": "devagandharvayakṣādi- siddhacāraṇasevite // BrP_72.2 //",
  "GP11brahmppu:9932": "śubhamārutasaṃpanne harṣotkarṣaikakāraṇe /",
  "GP11brahmppu:9933": "merumandarakailāsa- mainākādinagair vṛte // BrP_72.3 //",
  "GP11brahmppu:9934": "vasiṣṭhāgastyapaulastya- lomaśādibhir āvṛte /",
  "GP11brahmppu:9935": "mahotsave vartamāne vivāhaḥ samajāyata // BrP_72.4 //",
  "GP11brahmppu:9936": "tatra vedī ratnamayī śobhitā svarṇabhūṣitā /",
  "GP11brahmppu:9937": "vajramāṇikyavaidūrya- tanmayastambhaśobhitā // BrP_72.5 //",
  "GP11brahmppu:9938": "jayālakṣmīśubhākṣānti- kīrtipuṣṭyādisaṃvṛtā /",
  "GP11brahmppu:9939": "merumandarakailāsa- raivataiḥ pariśobhitaiḥ // BrP_72.6 //",
  "GP11brahmppu:9940": "pūjito lokanāthena viṣṇunā prabhaviṣṇunā /",
  "GP11brahmppu:9941": "mainākaḥ parvataśreṣṭho reje 'tīva hiraṇmayaḥ // BrP_72.7 //",
  "GP11brahmppu:9942": "ṛṣayo lokapālāś ca ādityāḥ samarudgaṇāḥ /",
  "GP11brahmppu:9943": "vivāhe vedikāṃ cakrur devadevasya śūlinaḥ // BrP_72.8 //",
  "GP11brahmppu:9944": "viśvakarmā svayaṃ tvaṣṭā vedīṃ cakre satoraṇām /",
  "GP11brahmppu:9945": "surabhī nandinī nandā sunandā kāmadohinī // BrP_72.9 //",
  "GP11brahmppu:9946": "ābhis tu śobhiteśānyā vivāhaḥ samajāyata /",
  "GP11brahmppu:9947": "samudrāḥ sarito nāgā oṣadhyo lokamātaraḥ // BrP_72.10 //",
  "GP11brahmppu:9948": "savanaspatibījāś ca sarve tatra samāyayuḥ /",
  "GP11brahmppu:9949": "bhuvaḥ karma ilā cakre oṣadhyas tv annakarma ca // BrP_72.11 //",
  "GP11brahmppu:9950": "varuṇaḥ pānakarmāṇi dānakarma dhanādhipaḥ /",
  "GP11brahmppu:9951": "agniś cakāra tatrānnaṃ yac ceṣṭaṃ lokanāthayoḥ // BrP_72.12 //",
  "GP11brahmppu:9952": "tatra tatra pṛthak pūjāṃ cakre viṣṇuḥ sanātanaḥ /",
  "GP11brahmppu:9953": "vedāś ca sarahasyā vai gāyanti ca hasanti ca // BrP_72.13 //",
  "GP11brahmppu:9954": "nṛtyanty apsarasaḥ sarvā jagur gandharvakiṃnarāḥ /",
  "GP11brahmppu:9955": "lājādhṛk cāpi maināko babhūva munisattama // BrP_72.14 //",
  "GP11brahmppu:9956": "puṇyāhavācanaṃ vṛttam antarveśmani nārada /",
  "GP11brahmppu:9957": "vedikāyām upāviṣṭau daṃpatī surasattamau // BrP_72.15 //",
  "GP11brahmppu:9958": "pratiṣṭhāpyāgniṃ vidhivad aśmānaṃ cāpi putraka /",
  "GP11brahmppu:9959": "hutvā lājāṃś ca vidhivat pradakṣiṇam athākarot // BrP_72.16 //",
  "GP11brahmppu:9960": "aśmanaḥ sparśahetoś ca devyaṅguṣṭhaṃ kare 'spṛśat /",
  "GP11brahmppu:9961": "viṣṇunā preritaḥ śaṃbhur dakṣiṇasya padasya ca // BrP_72.17 //",
  "GP11brahmppu:9962": "tām adarśam ahaṃ tatra homaṃ kurvan harāntike /",
  "GP11brahmppu:9963": "dṛṣṭe 'ṅguṣṭhe duṣṭabuddhyā vīryaṃ susrāva me tadā // BrP_72.18 //",
  "GP11brahmppu:9964": "lajjayā kaluṣībhūtaḥ skannaṃ vīryam acūrṇayam /",
  "GP11brahmppu:9965": "madvīryāc cūrṇitāt sūkṣmād vālakhilyās tu jajñire // BrP_72.19 //",
  "GP11brahmppu:9966": "tato mahān abhūt tatra hāhākāraḥ suroditaḥ /",
  "GP11brahmppu:9967": "lajjayā paribhūto 'haṃ nirgatas tu tadāsanāt // BrP_72.20 //",
  "GP11brahmppu:9968": "paśyatsu devasaṃgheṣu tūṣṇīṃbhūteṣu nārada /",
  "GP11brahmppu:9969": "gacchantaṃ māṃ mahādevo dṛṣṭvā nandinam abravīt // BrP_72.21 //",
  "GP11brahmppu:9970": "{śiva uvāca: }",
  "GP11brahmppu:9971": "brahmāṇam āhvayasveha gatapāpaṃ karomy aham /",
  "GP11brahmppu:9972": "kṛtāparādhe 'pi jane santaḥ sakṛpamānasāḥ /",
  "GP11brahmppu:9973": "mohayanty api vidvāṃsaṃ viṣayāṇām iyaṃ sthitiḥ // BrP_72.22 //",
  "GP11brahmppu:9974": "{brahmovāca: }",
  "GP11brahmppu:9975": "evam uktvā sa bhagavān umayā sahitaḥ śivaḥ /",
  "GP11brahmppu:9976": "mamānukampayā caiva lokānāṃ hitakāmyayā // BrP_72.23 //",
  "GP11brahmppu:9977": "etac cakāra lokeśaḥ śṛṇu nārada yatnataḥ /",
  "GP11brahmppu:9978": "pāpināṃ pāpamokṣāya bhūmir āpo bhaviṣyati // BrP_72.24 //",
  "GP11brahmppu:9979": "tayoś ca sārasarvasvam āhariṣyāmi pāvanam /",
  "GP11brahmppu:9980": "evaṃ niścitya bhagavāṃs tayoḥ sāraṃ samāharat // BrP_72.25 //",
  "GP11brahmppu:9981": "bhūmiṃ kamaṇḍaluṃ kṛtvā tatrāpaḥ saṃniveśya ca /",
  "GP11brahmppu:9982": "pāvamānyādibhiḥ sūktair abhimantrya ca yatnataḥ // BrP_72.26 //",
  "GP11brahmppu:9983": "trijagatpāvanīṃ śaktiṃ tatra sasmāra pāpahā /",
  "GP11brahmppu:9984": "mām uvāca sa lokeśo gṛhāṇemaṃ kamaṇḍalum // BrP_72.27 //",
  "GP11brahmppu:9985": "āpo vai mātaro devyo bhūmir mātā tathāparā /",
  "GP11brahmppu:9986": "sthityutpattivināśānāṃ hetutvam ubhayoḥ sthitam // BrP_72.28 //",
  "GP11brahmppu:9987": "atra pratiṣṭhito dharmo hy atra yajñaḥ sanātanaḥ /",
  "GP11brahmppu:9988": "atra bhuktiś ca muktiś ca sthāvaraṃ jaṅgamaṃ tathā // BrP_72.29 //",
  "GP11brahmppu:9989": "smaraṇān mānasaṃ pāpaṃ vacanād vācikaṃ tathā /",
  "GP11brahmppu:9990": "snānapānābhiṣekāc ca praṇaśyaty api kāyikam // BrP_72.30 //",
  "GP11brahmppu:9991": "etad evāmṛtaṃ loke naitasmāt pāvanaṃ param /",
  "GP11brahmppu:9992": "mayābhimantritaṃ brahman gṛhāṇemaṃ kamaṇḍalum // BrP_72.31 //",
  "GP11brahmppu:9993": "atratyaṃ vāri yaḥ kaścit smared api paṭhed api /",
  "GP11brahmppu:9994": "sa sarvakāmān āpnoti gṛhāṇemaṃ kamaṇḍalum // BrP_72.32 //",
  "GP11brahmppu:9995": "bhūtebhyaś cāpi pañcabhya āpo bhūtaṃ mahoditam /",
  "GP11brahmppu:9996": "tāsām utkṛṣṭam etasmād gṛhāṇemaṃ kamaṇḍalum // BrP_72.33 //",
  "GP11brahmppu:9997": "atra yad vāri śobhiṣṭhaṃ puṇyaṃ pāvanam eva ca /",
  "GP11brahmppu:9998": "spṛṣṭvā smṛtvā ca dṛṣṭvā ca brahman pāpād vimokṣyase // BrP_72.34 //",
  "GP11brahmppu:9999": "evam uktvā mahādevaḥ prādān mama kamaṇḍalum /",
  "GP11brahmppu:10000": "tataḥ suragaṇāḥ sarve bhaktyā procuḥ sureśvaram /",
  "GP11brahmppu:10001": "āhlādaś ca mahāṃs tatra jayaśabdo vyavartata // BrP_72.35 //",
  "GP11brahmppu:10002": "devotsave mātur ajaḥ padāgraṃ BrP_72.38a",
  "GP11brahmppu:10003": "samīkṣya pāpāt patitatvam āpa BrP_72.38b",
  "GP11brahmppu:10004": "prādāt kṛpāluḥ smaraṇāt pavitrāṃ BrP_72.38c",
  "GP11brahmppu:10005": "gaṅgāṃ pitā puṇyakamaṇḍalusthām BrP_72.38d",
  "GP11brahmppu:10006": "{nārada uvāca: }",
  "GP11brahmppu:10007": "kamaṇḍalusthitā devī tava puṇyavivardhinī /",
  "GP11brahmppu:10008": "yathā martyaṃ gatā nātha tan me vistarato vada // BrP_73.1 //",
  "GP11brahmppu:10009": "{brahmovāca: }",
  "GP11brahmppu:10010": "balir nāma mahādaityo devārir aparājitaḥ /",
  "GP11brahmppu:10011": "dharmeṇa yaśasā caiva prajāsaṃrakṣaṇena ca // BrP_73.2 //",
  "GP11brahmppu:10012": "gurubhaktyā ca satyena vīryeṇa ca balena ca /",
  "GP11brahmppu:10013": "tyāgena kṣamayā caiva trailokye nopamīyate // BrP_73.3 //",
  "GP11brahmppu:10014": "tasyarddhim unnatāṃ dṛṣṭvā devāś cintāparāyaṇāḥ /",
  "GP11brahmppu:10015": "mithaḥ samūcur amarā jeṣyāmo vai kathaṃ balim // BrP_73.4 //",
  "GP11brahmppu:10016": "tasmiñ śāsati rājyaṃ tu trailokyaṃ hatakaṇṭakam /",
  "GP11brahmppu:10017": "nārayo vyādhayo vāpi nādhayo vā kathaṃcana // BrP_73.5 //",
  "GP11brahmppu:10018": "anāvṛṣṭir adharmo vā nāstiśabdo na durjanaḥ /",
  "GP11brahmppu:10019": "svapne 'pi naiva dṛśyeta balau rājyaṃ praśāsati // BrP_73.6 //",
  "GP11brahmppu:10020": "tasyonnatiśarair bhagnāḥ kīrtikhaḍgadvidhākṛtāḥ /",
  "GP11brahmppu:10021": "tasyājñāśaktibhinnāṅgā devāḥ śarma na lebhire // BrP_73.7 //",
  "GP11brahmppu:10022": "tataḥ saṃmantrayām āsuḥ kṛtvā mātsaryam agrataḥ /",
  "GP11brahmppu:10023": "tadyaśognipradīptāṅgā viṣṇuṃ jagmuḥ suvihvalāḥ // BrP_73.8 //",
  "GP11brahmppu:10024": "{devā ūcuḥ: }",
  "GP11brahmppu:10025": "ārtāḥ sma gatasattvāḥ sma śaṅkhacakragadādhara /",
  "GP11brahmppu:10026": "asmadarthe bhavān nityam āyudhāni bibharti ca // BrP_73.9 //",
  "GP11brahmppu:10027": "tvayi nāthe jagannātha asmākaṃ duḥkham īdṛśam /",
  "GP11brahmppu:10028": "tvāṃ tu praṇamatī vāṇī kathaṃ daityaṃ namasyati // BrP_73.10 //",
  "GP11brahmppu:10029": "manasā karmaṇā vācā tvām eva śaraṇaṃ gatāḥ /",
  "GP11brahmppu:10030": "tvadaṅghriśaraṇāḥ santaḥ kathaṃ daityaṃ namemahi // BrP_73.11 //",
  "GP11brahmppu:10031": "yajāmas tvāṃ mahāyajñair vadāmo vāgbhir acyuta /",
  "GP11brahmppu:10032": "tvadekaśaraṇāḥ santaḥ kathaṃ daityaṃ namemahi // BrP_73.12 //",
  "GP11brahmppu:10033": "tvadvīryam āśritā nityaṃ devāḥ sendrapurogamāḥ /",
  "GP11brahmppu:10034": "tvayā dattaṃ padaṃ prāpya kathaṃ daityaṃ namemahi // BrP_73.13 //",
  "GP11brahmppu:10035": "sraṣṭā tvaṃ brahmamūrtyā tu viṣṇur bhūtvā tu rakṣasi /",
  "GP11brahmppu:10036": "saṃhartā rudraśaktyā tvaṃ kathaṃ daityaṃ namemahi // BrP_73.14 //",
  "GP11brahmppu:10037": "aiśvaryaṃ kāraṇaṃ loke vinaiśvaryaṃ tu kiṃ phalam /",
  "GP11brahmppu:10038": "hataiśvaryāḥ sureśāna kathaṃ daityaṃ namemahi // BrP_73.15 //",
  "GP11brahmppu:10039": "anādis tvaṃ jagaddhātar anantas tvaṃ jagadguruḥ /",
  "GP11brahmppu:10040": "antavantam amuṃ śatruṃ kathaṃ daityaṃ namemahi // BrP_73.16 //",
  "GP11brahmppu:10041": "tavaiśvaryeṇa puṣṭāṅgā jitvā trailokyam ojasā /",
  "GP11brahmppu:10042": "sthirāḥ syāmaḥ sureśāna kathaṃ daityaṃ namemahi // BrP_73.17 //",
  "GP11brahmppu:10043": "{brahmovāca: }",
  "GP11brahmppu:10044": "ity etad eva vacanaṃ śrutvā daiteyasūdanaḥ /",
  "GP11brahmppu:10045": "uvāca sarvān amarān devānāṃ kāryasiddhaye // BrP_73.18 //",
  "GP11brahmppu:10046": "{śrībhagavān uvāca: }",
  "GP11brahmppu:10047": "madbhakto 'sau balir daityo hy avadhyo 'sau surāsuraiḥ /",
  "GP11brahmppu:10048": "yathā bhavanto matpoṣyās tathā poṣyo balir mama // BrP_73.19 //",
  "GP11brahmppu:10049": "vinā tu saṃgaraṃ devā hatvā rājyaṃ triviṣṭape /",
  "GP11brahmppu:10050": "baliṃ nibadhya mantroktyā rājyaṃ vaḥ pradadāmy aham // BrP_73.20 //",
  "GP11brahmppu:10051": "{brahmovāca: }",
  "GP11brahmppu:10052": "tathety uktvā suragaṇāḥ saṃjagmur divam eva hi /",
  "GP11brahmppu:10053": "bhagavān api deveśo hy adityā garbham āviśat // BrP_73.21 //",
  "GP11brahmppu:10054": "tasminn utpadyamāne tu utsavāś ca babhūvire /",
  "GP11brahmppu:10055": "jāto 'sau vāmano brahman yajñeśo yajñapūruṣaḥ // BrP_73.22 //",
  "GP11brahmppu:10056": "etasminn antare brahman hayamedhāya dīkṣitaḥ /",
  "GP11brahmppu:10057": "balir balavatāṃ śreṣṭha ṛṣimukhyaiḥ samāhitaḥ // BrP_73.23 //",
  "GP11brahmppu:10058": "purodhasā ca śukreṇa vedavedāṅgavedinā /",
  "GP11brahmppu:10059": "makhe tasmin vartamāne yajamāne balau tathā // BrP_73.24 //",
  "GP11brahmppu:10060": "ārtvijya ṛṣimukhye tu śukre tatra purodhasi /",
  "GP11brahmppu:10061": "havirbhāgārtham āsanna- devagandharvapannage // BrP_73.25 //",
  "GP11brahmppu:10062": "dīyatāṃ bhujyatāṃ pūjā kriyatāṃ ca pṛthak pṛthak /",
  "GP11brahmppu:10063": "paripūrṇaṃ punaḥ pūrṇam evaṃ vākye pravartati // BrP_73.26 //",
  "GP11brahmppu:10064": "śanais taddeśam abhyāgād vāmanaḥ sāmagāyanaḥ /",
  "GP11brahmppu:10065": "yajñavāṭam anuprāpto vāmanaś citrakuṇḍalaḥ // BrP_73.27 //",
  "GP11brahmppu:10066": "praśaṃsamānas taṃ yajñaṃ vāmanaṃ prekṣya bhārgavaḥ /",
  "GP11brahmppu:10067": "brahmarūpadharaṃ devaṃ vāmanaṃ daityasūdanam // BrP_73.28 //",
  "GP11brahmppu:10068": "dātāraṃ yajñatapasāṃ phalaṃ hantāraṃ rakṣasām /",
  "GP11brahmppu:10069": "jñātvā tvarann athovāca rājānaṃ bhūritejasam // BrP_73.29 //",
  "GP11brahmppu:10070": "jetāraṃ kṣatradharmeṇa dātāraṃ bhaktito dhanam /",
  "GP11brahmppu:10071": "baliṃ balavatāṃ śreṣṭhaṃ sabhāryaṃ dīkṣitaṃ makhe // BrP_73.30 //",
  "GP11brahmppu:10072": "dhyāyantaṃ yajñapuruṣam utsṛjantaṃ haviḥ pṛthak /",
  "GP11brahmppu:10073": "tam āha bhṛguśārdūlaḥ śukraḥ paramabuddhimān // BrP_73.31 //",
  "GP11brahmppu:10074": "{śukra uvāca: }",
  "GP11brahmppu:10075": "yo 'sau tava makhaṃ prāpto brāhmaṇo vāmanākṛtiḥ /",
  "GP11brahmppu:10076": "nāsau vipro bale satyaṃ yajñeśo yajñavāhanaḥ // BrP_73.32 //",
  "GP11brahmppu:10077": "śiśus tvāṃ yācituṃ prāpto nūnaṃ devahitāya hi /",
  "GP11brahmppu:10078": "mayā ca saha saṃmantrya paścād deyaṃ tvayā prabho // BrP_73.33 //",
  "GP11brahmppu:10079": "{brahmovāca: }",
  "GP11brahmppu:10080": "balis tu bhārgavaṃ prāha purodhasam ariṃdamaḥ //* BrP_73.34 //",
  "GP11brahmppu:10081": "{balir uvāca: }",
  "GP11brahmppu:10082": "dhanyo 'haṃ mama yajñeśo gṛham āyāti mūrtimān /",
  "GP11brahmppu:10083": "āgatya yācate kiṃcit kiṃ mantryam avaśiṣyate // BrP_73.35 //",
  "GP11brahmppu:10084": "{brahmovāca: }",
  "GP11brahmppu:10085": "evam uktvā sabhāryo 'sau śukreṇa ca purodhasā /",
  "GP11brahmppu:10086": "jagāma yatra viprendro vāmano 'ditinandanaḥ // BrP_73.36 //",
  "GP11brahmppu:10087": "kṛtāñjalipuṭo bhūtvā kenārthitvaṃ tad ucyatām /",
  "GP11brahmppu:10088": "vāmano 'pi tadā prāha padatrayamitāṃ bhuvam // BrP_73.37 //",
  "GP11brahmppu:10089": "dehi rājendra nānyena kāryam asti dhanena kim /",
  "GP11brahmppu:10090": "tathety uktvā tu kalaśān nānāratnavibhūṣitāt // BrP_73.38 //",
  "GP11brahmppu:10091": "vāridhārāṃ puraskṛtya vāmanāya bhuvaṃ dadau /",
  "GP11brahmppu:10092": "paśyatsu ṛṣimukhyeṣu śukre caiva purodhasi // BrP_73.39 //",
  "GP11brahmppu:10093": "paśyatsu lokanātheṣu vāmanāya bhuvaṃ dadau /",
  "GP11brahmppu:10094": "paśyatsu daityasaṃgheṣu jayaśabde pravartati // BrP_73.40 //",
  "GP11brahmppu:10095": "śanais tu vāmanaḥ prāha svasti rājan sukhī bhava /",
  "GP11brahmppu:10096": "dehi me saṃmitāṃ bhūmiṃ tripadām āśu gamyate // BrP_73.41 //",
  "GP11brahmppu:10097": "tathety uvāca daityeśo yāvat paśyati vāmanam /",
  "GP11brahmppu:10098": "yajñeśo yajñapuruṣaś candrādityau stanāntare // BrP_73.42 //",
  "GP11brahmppu:10099": "yathā syātāṃ surā mūrdhni vavṛdhe vikramākṛtiḥ /",
  "GP11brahmppu:10100": "anantaś cācyuto devo vikrānto vikramākṛtiḥ /",
  "GP11brahmppu:10101": "taṃ dṛṣṭvā daityarāṭ prāha sabhāryo vinayānvitaḥ // BrP_73.43 //",
  "GP11brahmppu:10102": "{balir uvāca: }",
  "GP11brahmppu:10103": "kramasva viṣṇo lokeśa yāvacchaktyā jaganmaya /",
  "GP11brahmppu:10104": "jitaṃ mayā sureśāna sarvabhāvena viśvakṛt // BrP_73.44 //",
  "GP11brahmppu:10105": "{brahmovāca: }",
  "GP11brahmppu:10106": "tadvākyasamakālaṃ tu viṣṇuḥ prāha mahākratuḥ //* BrP_73.45 //",
  "GP11brahmppu:10107": "{viṣṇur uvāca: }",
  "GP11brahmppu:10108": "daityeśvara mahābāho kramiṣye paśya daityarāṭ //* BrP_73.46 //",
  "GP11brahmppu:10109": "{brahmovāca: }",
  "GP11brahmppu:10110": "evaṃ vadantaṃ sa prāha krama viṣṇo punaḥ punaḥ //* BrP_73.47 //",
  "GP11brahmppu:10111": "{brahmovāca: }",
  "GP11brahmppu:10112": "kūrmapṛṣṭhe padaṃ nyasya baliyajñe padaṃ nyasat /",
  "GP11brahmppu:10113": "dvitīyaṃ tu padaṃ prāpa brahmalokaṃ sanātanam // BrP_73.48 //",
  "GP11brahmppu:10114": "tṛtīyasya padasyātra sthānaṃ nāsty asureśvara /",
  "GP11brahmppu:10115": "kva kramiṣye bhuvaṃ dehi baliṃ taṃ harir abravīt /",
  "GP11brahmppu:10116": "vihasya balir apy āha sabhāryaḥ sa kṛtāñjaliḥ // BrP_73.49 //",
  "GP11brahmppu:10117": "{balir uvāca: }",
  "GP11brahmppu:10118": "tvayā sṛṣṭaṃ jagat sarvaṃ na sraṣṭāhaṃ sureśvara /",
  "GP11brahmppu:10119": "tvaddoṣād alpam abhavat kiṃ karomi jaganmaya // BrP_73.50 //",
  "GP11brahmppu:10120": "tathāpi nānṛtapūrvaṃ kadācid vacmi keśava /",
  "GP11brahmppu:10121": "satyavākyaṃ ca māṃ kurvan matpṛṣṭhe hi padaṃ nyasa // BrP_73.51 //",
  "GP11brahmppu:10122": "{brahmovāca: }",
  "GP11brahmppu:10123": "tataḥ prasanno bhagavāṃs trayīmūrtiḥ surārcitaḥ //* BrP_73.52 //",
  "GP11brahmppu:10124": "{bhagavān uvāca: }",
  "GP11brahmppu:10125": "varaṃ vṛṇīṣva bhadraṃ te bhaktyā prīto 'smi daityarāṭ // BrP_73.53 //",
  "GP11brahmppu:10126": "{brahmovāca: }",
  "GP11brahmppu:10127": "sa tu prāha jagannāthaṃ na yāce tvāṃ trivikramam /",
  "GP11brahmppu:10128": "sa tu prādāt svayaṃ viṣṇuḥ prītaḥ san manasepsitam // BrP_73.54 //",
  "GP11brahmppu:10129": "rasātalapatitvaṃ ca bhāvi cendrapadaṃ punaḥ /",
  "GP11brahmppu:10130": "ātmādhipatyaṃ ca harir avināśi yaśo vibhuḥ // BrP_73.55 //",
  "GP11brahmppu:10131": "evaṃ dattvā baleḥ sarvaṃ sasutaṃ bhāryayānvitam /",
  "GP11brahmppu:10132": "rasātale hariḥ sthāpya baliṃ tv amaravairiṇam // BrP_73.56 //",
  "GP11brahmppu:10133": "śatakratos tathā prādāt surarājyaṃ yathābhavam /",
  "GP11brahmppu:10134": "etasminn antare tatra padaṃ prāgāt surārcitam // BrP_73.57 //",
  "GP11brahmppu:10135": "dvitīyaṃ tat padaṃ viṣṇoḥ pitur mama mahāmate /",
  "GP11brahmppu:10136": "yat padaṃ samanuprāptaṃ gṛhaṃ dṛṣṭvāpy acintayam // BrP_73.58 //",
  "GP11brahmppu:10137": "kiṃ kṛtyaṃ yac chubhaṃ me syāt pade viṣṇoḥ samāgate /",
  "GP11brahmppu:10138": "sarvasvaṃ ca samālokya śreṣṭho me syāt kamaṇḍaluḥ // BrP_73.59 //",
  "GP11brahmppu:10139": "tad vāri yat puṇyatamaṃ dattaṃ ca tripurāriṇā /",
  "GP11brahmppu:10140": "varaṃ vareṇyaṃ varadaṃ varaṃ śāntikaraṃ param // BrP_73.60 //",
  "GP11brahmppu:10141": "śubhaṃ ca śubhadaṃ nityaṃ bhuktimuktipradāyakam /",
  "GP11brahmppu:10142": "mātṛsvarūpaṃ lokānām amṛtaṃ bheṣajaṃ śuci // BrP_73.61 //",
  "GP11brahmppu:10143": "pavitraṃ pāvanaṃ pūjyaṃ jyeṣṭhaṃ śreṣṭhaṃ guṇānvitam /",
  "GP11brahmppu:10144": "smaraṇād eva lokānāṃ pāvanaṃ kiṃ nu darśanāt // BrP_73.62 //",
  "GP11brahmppu:10145": "tādṛg vāri śucir bhūtvā kalpaye 'rghāya me pituḥ /",
  "GP11brahmppu:10146": "iti saṃcintya tad vāri gṛhītvārghāya kalpitam // BrP_73.63 //",
  "GP11brahmppu:10147": "viṣṇoḥ pāde tu patitam arghavāri sumantritam /",
  "GP11brahmppu:10148": "tad vāri patitaṃ merau caturdhā vyagamad bhuvam // BrP_73.64 //",
  "GP11brahmppu:10149": "pūrve tu dakṣiṇe caiva paścime cottare tathā /",
  "GP11brahmppu:10150": "dakṣiṇe yat tu patitaṃ jaṭābhiḥ śaṃkaro mune // BrP_73.65 //",
  "GP11brahmppu:10151": "jagrāha paścime yat tu punaḥ prāyāt kamaṇḍalum /",
  "GP11brahmppu:10152": "uttare patitaṃ yat tu viṣṇur jagrāha taj jalam // BrP_73.66 //",
  "GP11brahmppu:10153": "pūrvasminn ṛṣayo devā pitaro lokapālakāḥ /",
  "GP11brahmppu:10154": "jagṛhuḥ śubhadaṃ vāri tasmāc chreṣṭhaṃ tad ucyate // BrP_73.67 //",
  "GP11brahmppu:10155": "yā dakṣiṇāṃ diśaṃ prāptā āpo vai lokamātaraḥ /",
  "GP11brahmppu:10156": "viṣṇupādaprasūtās tā brahmaṇyā lokamātaraḥ // BrP_73.68 //",
  "GP11brahmppu:10157": "maheśvarajaṭāsaṃsthāḥ parvajātaśubhodayāḥ /",
  "GP11brahmppu:10158": "tāsāṃ prabhāvasmaraṇāt sarvakāmān avāpnuyāt // BrP_73.69 //",
  "GP11brahmppu:10159": "{nārada uvāca: }",
  "GP11brahmppu:10160": "kamaṇḍalusthitā devī maheśvarajaṭāgatā /",
  "GP11brahmppu:10161": "śrutā deva yathā martyam āgatā tad bravītu me // BrP_74.1 //",
  "GP11brahmppu:10162": "{brahmovāca: }",
  "GP11brahmppu:10163": "maheśvarajaṭāsthā yā āpo devyo mahāmate /",
  "GP11brahmppu:10164": "tāsāṃ ca dvividho bheda āhartur dvayakāraṇāt // BrP_74.2 //",
  "GP11brahmppu:10165": "ekāṃśo brāhmaṇenātra vratadānasamādhinā /",
  "GP11brahmppu:10166": "gotamena śivaṃ pūjya āhṛto lokaviśrutaḥ // BrP_74.3 //",
  "GP11brahmppu:10167": "aparas tu mahāprājña kṣatriyeṇa balīyasā /",
  "GP11brahmppu:10168": "ārādhya śaṃkaraṃ devaṃ tapobhir niyamais tathā // BrP_74.4 //",
  "GP11brahmppu:10169": "bhagīrathena bhūpena āhṛto 'ṃśo 'paras tathā /",
  "GP11brahmppu:10170": "evaṃ dvairūpyam abhavad gaṅgāyā munisattama // BrP_74.5 //",
  "GP11brahmppu:10171": "{nārada uvāca: }",
  "GP11brahmppu:10172": "maheśvarajaṭāsthā yā hetunā kena gautamaḥ /",
  "GP11brahmppu:10173": "āhartā kṣatriyeṇāpi āhṛtā kena tad vada // BrP_74.6 //",
  "GP11brahmppu:10174": "{brahmovāca: }",
  "GP11brahmppu:10175": "yathānītā purā vatsa brāhmaṇenetareṇa vā /",
  "GP11brahmppu:10176": "tat sarvaṃ vistareṇāhaṃ vadiṣye prītaye tava // BrP_74.7 //",
  "GP11brahmppu:10177": "yasmin kāle sureśasya umā patny abhavat priyā /",
  "GP11brahmppu:10178": "tasminn evābhavad gaṅgā priyā śaṃbhor mahāmate // BrP_74.8 //",
  "GP11brahmppu:10179": "mama doṣāpanodāya cintayānaḥ śivas tadā /",
  "GP11brahmppu:10180": "umayā sahitaḥ śrīmān devīṃ prekṣya viśeṣataḥ // BrP_74.9 //",
  "GP11brahmppu:10181": "rasavṛttau sthito yasmān nirmame rasam uttamam /",
  "GP11brahmppu:10182": "rasikatvāt priyatvāc ca straiṇatvāt pāvanatvataḥ // BrP_74.10 //",
  "GP11brahmppu:10183": "sarvābhyo hy adhikaprītir gaṅgābhūd dvijasattama /",
  "GP11brahmppu:10184": "saivodbhūtā jaṭāmārgāt kasmiṃścit kāraṇāntare /",
  "GP11brahmppu:10185": "sa tu saṃgopayām āsa gaṅgāṃ śaṃbhur jaṭāgatām // BrP_74.12 //",
  "GP11brahmppu:10186": "śirasā ca dhṛtāṃ jñātvā na śaśāka umā tadā /",
  "GP11brahmppu:10187": "soḍhuṃ brahmañ jaṭājūṭe sthitāṃ dṛṣṭvā punaḥ punaḥ // BrP_74.13 //",
  "GP11brahmppu:10188": "amarṣeṇa bhavaṃ gorī prerayasvety abhāṣata /",
  "GP11brahmppu:10189": "naivāsau prairayac chaṃbhū rasiko rasam uttamam // BrP_74.14 //",
  "GP11brahmppu:10190": "jaṭāsv eva tadā devīṃ gopāyantaṃ vimṛśya sā /",
  "GP11brahmppu:10191": "vināyakaṃ jayāṃ skandaṃ raho vacanam abravīt // BrP_74.15 //",
  "GP11brahmppu:10192": "naivāyaṃ tridaśeśāno gaṅgāṃ tyajati kāmukaḥ /",
  "GP11brahmppu:10193": "sāpi priyā śivasyādya kathaṃ tyajati tāṃ priyām // BrP_74.16 //",
  "GP11brahmppu:10194": "evaṃ vimṛśya bahuśo gaurī cāha vināyakam //* BrP_74.17 //",
  "GP11brahmppu:10195": "{pārvaty uvāca: }",
  "GP11brahmppu:10196": "na devair nāsurair yakṣair na siddhair bhavatāpi ca /",
  "GP11brahmppu:10197": "na rājabhir athānyair vā na gaṅgāṃ tyajati prabhuḥ // BrP_74.18 //",
  "GP11brahmppu:10198": "punas tapsyāmi vā gatvā himavantaṃ nagottamam /",
  "GP11brahmppu:10199": "athavā brāhmaṇaiḥ puṇyais tapobhir hatakalmaṣaiḥ // BrP_74.19 //",
  "GP11brahmppu:10200": "tair vā jaṭāsthitā gaṅgā prārthitā bhuvam āpnuyāt //* BrP_74.20 //",
  "GP11brahmppu:10201": "{brahmovāca: }",
  "GP11brahmppu:10202": "etac chrutvā mātṛvākyaṃ mātaraṃ prāha vighnarāṭ /",
  "GP11brahmppu:10203": "bhrātrā skandena jayayā saṃmantryeha ca yujyate // BrP_74.21 //",
  "GP11brahmppu:10204": "tat kurmo mastakād gaṅgāṃ yathā tyajati me pitā /",
  "GP11brahmppu:10205": "etasminn antare brahmann anāvṛṣṭir ajāyata // BrP_74.22 //",
  "GP11brahmppu:10206": "dvir dvādaśa samā martye sarvaprāṇibhayāvahā /",
  "GP11brahmppu:10207": "tato vinaṣṭam abhavaj jagat sthāvarajaṅgamam // BrP_74.23 //",
  "GP11brahmppu:10208": "vinā tu gautamaṃ puṇyam āśramaṃ sarvakāmadam /",
  "GP11brahmppu:10209": "sraṣṭukāmaḥ purā putra sthāvaraṃ jaṅgamaṃ tathā // BrP_74.24 //",
  "GP11brahmppu:10210": "kṛto yajño mayā pūrvaṃ sa devayajano giriḥ /",
  "GP11brahmppu:10211": "mannāmā tatra vikhyātas tato brahmagiriḥ sadā // BrP_74.25 //",
  "GP11brahmppu:10212": "tam āśritya nagaśreṣṭhaṃ sarvadāste sa gautamaḥ /",
  "GP11brahmppu:10213": "tasyāśrame mahāpuṇye śreṣṭhe brahmagirau śubhe // BrP_74.26 //",
  "GP11brahmppu:10214": "ādhayo vyādhayo vāpi durbhikṣaṃ vāpy avarṣaṇam /",
  "GP11brahmppu:10215": "bhayaśokau ca dāridryaṃ na śrūyante kadācana // BrP_74.27 //",
  "GP11brahmppu:10216": "tadāśramaṃ vinānyatra havyaṃ vā kavyam eva ca /",
  "GP11brahmppu:10217": "nāsti putra tathā dātā hotā yaṣṭā tathaiva ca // BrP_74.28 //",
  "GP11brahmppu:10218": "yadaiva gautamo vipro dadāti ca juhoti ca /",
  "GP11brahmppu:10219": "tadaivāpy ayanaṃ svarge surāṇām api nānyataḥ // BrP_74.29 //",
  "GP11brahmppu:10220": "devaloke 'pi martye vā śrūyate gautamo muniḥ /",
  "GP11brahmppu:10221": "hotā dātā ca bhoktā ca sa eveti janā viduḥ // BrP_74.30 //",
  "GP11brahmppu:10222": "tac chrutvā munayaḥ sarve nānāśramanivāsinaḥ /",
  "GP11brahmppu:10223": "gautamāśramam āpṛcchann āgacchantas tapodhanāḥ // BrP_74.31 //",
  "GP11brahmppu:10224": "teṣāṃ munīnāṃ sarveṣām āgatānāṃ sa gautamaḥ /",
  "GP11brahmppu:10225": "śiṣyavat putravad bhaktyā pitṛvat poṣako 'bhavat // BrP_74.32 //",
  "GP11brahmppu:10226": "yasya yathepsitaṃ kāmaṃ yathāyogyaṃ yathākramam /",
  "GP11brahmppu:10227": "yathānurūpaṃ sarveṣāṃ śuśrūṣām akaron muniḥ // BrP_74.33 //",
  "GP11brahmppu:10228": "ājñayā gautamasyāsann oṣadhyo lokamātaraḥ /",
  "GP11brahmppu:10229": "ārādhitāḥ punas tena brahmaviṣṇumaheśvarāḥ // BrP_74.34 //",
  "GP11brahmppu:10230": "jāyante ca tadauṣadhyo lūyante ca tadaiva hi /",
  "GP11brahmppu:10231": "saṃpatsyante tadopyante gautamasya tapobalāt // BrP_74.35 //",
  "GP11brahmppu:10232": "sarvāḥ samṛddhayas tasya saṃsidhyante manogatāḥ /",
  "GP11brahmppu:10233": "pratyahaṃ vakti vinayād gautamas tv āgatān munīn // BrP_74.36 //",
  "GP11brahmppu:10234": "putravac chiṣyavac caiva preṣyavat karavāṇi kim /",
  "GP11brahmppu:10235": "pitṛvat poṣayām āsa saṃvatsaragaṇān bahūn // BrP_74.37 //",
  "GP11brahmppu:10236": "evaṃ vasatsu muniṣu trailokye khyātir āśrayāt /",
  "GP11brahmppu:10237": "tato vināyakaḥ prāha mātaraṃ bhrātaraṃ jayām // BrP_74.38 //",
  "GP11brahmppu:10238": "{vināyaka uvāca: }",
  "GP11brahmppu:10239": "devānāṃ sadane mātar gīyate gautamo dvijaḥ /",
  "GP11brahmppu:10240": "yan na sādhyaṃ suragaṇair gautamaḥ kṛtavān iti // BrP_74.39 //",
  "GP11brahmppu:10241": "evaṃ śrutaṃ mayā devi brāhmaṇasya tapobalam /",
  "GP11brahmppu:10242": "sa vipraś cālayed enāṃ mātar gaṅgāṃ jaṭāgatām // BrP_74.40 //",
  "GP11brahmppu:10243": "tapasā vānyato vāpi pūjayitvā trilocanam /",
  "GP11brahmppu:10244": "sa eva cyāvayed enāṃ jaṭāsthāṃ me pitṛpriyām // BrP_74.41 //",
  "GP11brahmppu:10245": "tatra nītir vidhātavyā tāṃ vipro yācayed yathā /",
  "GP11brahmppu:10246": "tatprabhāvāt saricchreṣṭhā śiraso 'vataraty api // BrP_74.42 //",
  "GP11brahmppu:10247": "{brahmovāca: }",
  "GP11brahmppu:10248": "ity uktvā mātaraṃ bhrātrā jayayā saha vighnarāṭ /",
  "GP11brahmppu:10249": "jagāma gautamo yatra brahmasūtradharaḥ kṛśaḥ // BrP_74.43 //",
  "GP11brahmppu:10250": "vasan katipayāhaḥsu gautamāśramamaṇḍale /",
  "GP11brahmppu:10251": "uvāca brāhmaṇān sarvāṃs tatra tatra ca vighnarāṭ // BrP_74.44 //",
  "GP11brahmppu:10252": "gacchāmaḥ svam adhiṣṭhānam āśramāṇi śucīni ca /",
  "GP11brahmppu:10253": "puṣṭāḥ sma gautamānnena pṛcchāmo gautamaṃ munim // BrP_74.45 //",
  "GP11brahmppu:10254": "iti saṃmantrya pṛcchanti munayo munisattamāḥ /",
  "GP11brahmppu:10255": "sa tān nivārayām āsa snehabuddhyā munīn pṛthak // BrP_74.46 //",
  "GP11brahmppu:10256": "{gautama uvāca: }",
  "GP11brahmppu:10257": "kṛtāñjaliḥ savinayam āsadhvam iha caiva hi /",
  "GP11brahmppu:10258": "yuṣmaccaraṇaśuśrūṣāṃ karomi munipuṃgavāḥ // BrP_74.47 //",
  "GP11brahmppu:10259": "śuśrūṣau putravan nityaṃ mayi tiṣṭhati nocitam /",
  "GP11brahmppu:10260": "bhavatāṃ bhūmidevānām āśramāntarasevanam // BrP_74.48 //",
  "GP11brahmppu:10261": "idam evāśramaṃ puṇyaṃ sarveṣām iti me matiḥ /",
  "GP11brahmppu:10262": "alam anyena munaya āśrameṇa gatena vā // BrP_74.49 //",
  "GP11brahmppu:10263": "{brahmovāca: }",
  "GP11brahmppu:10264": "iti śrutvā muner vākyaṃ vighnakṛtyam anusmaran /",
  "GP11brahmppu:10265": "uvāca prāñjalir bhūtvā brāhmaṇān sa gaṇādhipaḥ // BrP_74.50 //",
  "GP11brahmppu:10266": "{gaṇādhipa uvāca: }",
  "GP11brahmppu:10267": "annakrītā vayaṃ kiṃ no nivārayata gautamaḥ /",
  "GP11brahmppu:10268": "sāmnā naiva vayaṃ śaktā gantuṃ svaṃ svaṃ niveśanam // BrP_74.51 //",
  "GP11brahmppu:10269": "nāyam arhati daṇḍaṃ vā upakārī dvijottamaḥ /",
  "GP11brahmppu:10270": "tasmād buddhyā vyavasyāmi tat sarvair anumanyatām // BrP_74.52 //",
  "GP11brahmppu:10271": "{brahmovāca: }",
  "GP11brahmppu:10272": "tataḥ sarve dvijaśreṣṭhāḥ kriyatām ity anubruvan /",
  "GP11brahmppu:10273": "etasya tūpakārāya lokānāṃ hitakāmyayā // BrP_74.53 //",
  "GP11brahmppu:10274": "brāhmaṇānāṃ ca sarveṣāṃ śreyo yat syāt tathā kuru /",
  "GP11brahmppu:10275": "brāhmaṇānāṃ vacaḥ śrutvā mene vākyaṃ gaṇādhipaḥ // BrP_74.54 //",
  "GP11brahmppu:10276": "{vināyaka uvāca: }",
  "GP11brahmppu:10277": "kriyate guṇarūpaṃ yad gautamasya viśeṣataḥ //* BrP_74.55 //",
  "GP11brahmppu:10278": "{brahmovāca: }",
  "GP11brahmppu:10279": "anumānya dvijān sarvān punaḥ punar udāradhīḥ /",
  "GP11brahmppu:10280": "svayaṃ ca brāhmaṇo bhūtvā praṇamya brāhmaṇān punaḥ /",
  "GP11brahmppu:10281": "mātur mate sthito vidvāñ jayāṃ prāha gaṇeśvaraḥ // BrP_74.56 //",
  "GP11brahmppu:10282": "{vināyaka uvāca: }",
  "GP11brahmppu:10283": "yathā nānyo vijānīte tathā kuru śubhānane /",
  "GP11brahmppu:10284": "gorūpadhāriṇī gaccha gautamo yatra tiṣṭhati // BrP_74.57 //",
  "GP11brahmppu:10285": "śālīn khāda vināśyātha vikāraṃ kuru bhāmini /",
  "GP11brahmppu:10286": "kṛte prahāre huṃkāre prekṣite cāpi kiṃcana /",
  "GP11brahmppu:10287": "pata dīnaṃ svanaṃ kṛtvā na mriyasva na jīva ca // BrP_74.58 //",
  "GP11brahmppu:10288": "{brahmovāca: }",
  "GP11brahmppu:10289": "tathā cakāra vijayā vighneśvaramate sthitā /",
  "GP11brahmppu:10290": "yatrāsīd gautamo vipro jayā gorūpadhāriṇī // BrP_74.59 //",
  "GP11brahmppu:10291": "jagāma śālīn khādantī tāṃ dadarśa sa gautamaḥ /",
  "GP11brahmppu:10292": "gāṃ dṛṣṭvā vikṛtāṃ vipras tāṃ tṛṇena nyavārayat // BrP_74.60 //",
  "GP11brahmppu:10293": "nivāryamāṇā sā tena svanaṃ kṛtvā papāta gauḥ /",
  "GP11brahmppu:10294": "tasyāṃ tu patitāyāṃ ca hāhākāro mahān abhūt // BrP_74.61 //",
  "GP11brahmppu:10295": "svanaṃ śrutvā ca dṛṣṭvā ca gautamasya viceṣṭitam /",
  "GP11brahmppu:10296": "vyathitā brāhmaṇāḥ prāhur vighnarājapuraskṛtāḥ // BrP_74.62 //",
  "GP11brahmppu:10297": "{brāhmaṇā ūcuḥ: }",
  "GP11brahmppu:10298": "ito gacchāmahe sarve na sthātavyaṃ tavāśrame /",
  "GP11brahmppu:10299": "putravat poṣitāḥ sarve pṛṣṭo 'si munipuṃgava // BrP_74.63 //",
  "GP11brahmppu:10300": "{brahmovāca: }",
  "GP11brahmppu:10301": "iti śrutvā munir vākyaṃ viprāṇāṃ gacchatāṃ tadā /",
  "GP11brahmppu:10302": "vajrāhata ivāsīt sa viprāṇāṃ purato 'patat // BrP_74.64 //",
  "GP11brahmppu:10303": "tam ūcur brāhmaṇāḥ sarve paśyemāṃ patitāṃ bhuvi /",
  "GP11brahmppu:10304": "rudrāṇāṃ mātaraṃ devīṃ jagatāṃ pāvanīṃ priyām // BrP_74.65 //",
  "GP11brahmppu:10305": "tīrthadevasvarūpiṇyām asyāṃ gavi vidher balāt /",
  "GP11brahmppu:10306": "patitāyāṃ muniśreṣṭha gantavyam avaśiṣyate // BrP_74.66 //",
  "GP11brahmppu:10307": "cīrṇaṃ vrataṃ kṣayaṃ yāti yathā vāsas tvadāśrame /",
  "GP11brahmppu:10308": "vayaṃ nānyadhanā brahman kevalaṃ tu tapodhanāḥ // BrP_74.67 //",
  "GP11brahmppu:10309": "{brahmovāca: }",
  "GP11brahmppu:10310": "viprāṇāṃ purataḥ sthitvā vinītaḥ prāha gautamaḥ //* BrP_74.68 //",
  "GP11brahmppu:10311": "{gautama uvāca: }",
  "GP11brahmppu:10312": "bhavanta eva śaraṇaṃ pūtaṃ māṃ kartum arhatha //* BrP_74.69 //",
  "GP11brahmppu:10313": "{brahmovāca: }",
  "GP11brahmppu:10314": "tataḥ provāca bhagavān vighnarāḍ brāhmaṇair vṛtaḥ //* BrP_74.70 //",
  "GP11brahmppu:10315": "{vighnarāja uvāca: }",
  "GP11brahmppu:10316": "naiveyaṃ mriyate tatra naiva jīvati tatra kim /",
  "GP11brahmppu:10317": "vadāmo 'smin susaṃdigdhe niṣkṛtiṃ gatim eva vā // BrP_74.71 //",
  "GP11brahmppu:10318": "{gautama uvāca: }",
  "GP11brahmppu:10319": "katham utthāsyatīyaṃ gaur atha cāsmiṃś ca niṣkṛtim /",
  "GP11brahmppu:10320": "vaktum arhatha tat sarvaṃ kariṣye 'ham asaṃśayam // BrP_74.72 //",
  "GP11brahmppu:10321": "{brāhmaṇā ūcuḥ: }",
  "GP11brahmppu:10322": "sarveṣāṃ ca matenāyaṃ vadiṣyati ca buddhimān /",
  "GP11brahmppu:10323": "etad vākyam athāsmākaṃ pramāṇaṃ tava gautama // BrP_74.73 //",
  "GP11brahmppu:10324": "{brahmovāca: }",
  "GP11brahmppu:10325": "brāhmaṇaiḥ preryamāṇo 'sau gautamena balīyasā /",
  "GP11brahmppu:10326": "vighnakṛd brahmavapuṣā prāha sarvān idaṃ vacaḥ // BrP_74.74 //",
  "GP11brahmppu:10327": "{vighnarāja uvāca: }",
  "GP11brahmppu:10328": "sarveṣāṃ ca matenāhaṃ vadiṣyāmi yathārthavat /",
  "GP11brahmppu:10329": "anumanyantu munayo madvākyaṃ gautamo 'pi ca // BrP_74.75 //",
  "GP11brahmppu:10330": "maheśvarajaṭājūṭe brahmaṇo 'vyaktajanmanaḥ /",
  "GP11brahmppu:10331": "kamaṇḍalusthitaṃ vāri tiṣṭhatīti hi śuśruma // BrP_74.76 //",
  "GP11brahmppu:10332": "tad ānayasva tarasā tapasā niyamena ca /",
  "GP11brahmppu:10333": "tenābhiṣiñca gām etāṃ bhagavan bhuvam āśritām /",
  "GP11brahmppu:10334": "tato vatsyāmahe sarve pūrvavat tava veśmani // BrP_74.77 //",
  "GP11brahmppu:10335": "{brahmovāca: }",
  "GP11brahmppu:10336": "ity uktavati viprendre brāhmaṇānāṃ ca saṃsadi /",
  "GP11brahmppu:10337": "tatrāpatat puṣpavṛṣṭir jayaśabdo vyavardhata /",
  "GP11brahmppu:10338": "tataḥ kṛtāñjalir namro gautamo vākyam abravīt // BrP_74.78 //",
  "GP11brahmppu:10339": "{gautama uvāca: }",
  "GP11brahmppu:10340": "tapasāgniprasādena devabrahmaprasādataḥ /",
  "GP11brahmppu:10341": "bhavatāṃ ca prasādena matsaṃkalpo 'nusidhyatām // BrP_74.79 //",
  "GP11brahmppu:10342": "{brahmovāca: }",
  "GP11brahmppu:10343": "evam astv iti taṃ viprā āpṛcchan munipuṃgavam /",
  "GP11brahmppu:10344": "svāni sthānāni te jagmuḥ samṛddhāny annavāribhiḥ // BrP_74.80 //",
  "GP11brahmppu:10345": "yāteṣu teṣu vipreṣu bhrātrā saha gaṇeśvaraḥ /",
  "GP11brahmppu:10346": "jayayā saha suprītaḥ kṛtakṛtyo nyavartata // BrP_74.81 //",
  "GP11brahmppu:10347": "gateṣu brahmavṛndeṣu gaṇeśe ca gate tathā /",
  "GP11brahmppu:10348": "gautamo 'pi muniśreṣṭhas tapasā hatakalmaṣaḥ // BrP_74.82 //",
  "GP11brahmppu:10349": "dhyāyaṃs tadarthaṃ sa muniḥ kim idaṃ mama saṃsthitam /",
  "GP11brahmppu:10350": "ity evaṃ bahuśo dhyāyañ jñānena jñātavān dvija // BrP_74.83 //",
  "GP11brahmppu:10351": "niścitya devakāryārtham ātmanaḥ kilbiṣāṃ gatim /",
  "GP11brahmppu:10352": "lokānām upakāraṃ ca śaṃbhoḥ prīṇanam eva ca // BrP_74.84 //",
  "GP11brahmppu:10353": "umāyāḥ prīṇanaṃ cāpi gaṅgānayanam eva ca /",
  "GP11brahmppu:10354": "sarvaṃ śreyaskaraṃ manye mayi naiva ca kilbiṣam // BrP_74.85 //",
  "GP11brahmppu:10355": "ity evaṃ manasā dhyāyan suprīto 'bhūd dvijottamaḥ /",
  "GP11brahmppu:10356": "ārādhya jagatām īśaṃ trinetraṃ vṛṣabhadhvajam // BrP_74.86 //",
  "GP11brahmppu:10357": "ānayiṣye saricchreṣṭhāṃ prītā 'stu girijā mama /",
  "GP11brahmppu:10358": "sapatnī jagadambāyā maheśvarajaṭāsthitā // BrP_74.87 //",
  "GP11brahmppu:10359": "evaṃ hi saṃkalpya munipravīraḥ BrP_74.88a",
  "GP11brahmppu:10360": "sa gautamo brahmagirer jagāma BrP_74.88b",
  "GP11brahmppu:10361": "kailāsam ādhiṣṭhitam ugradhanvanā BrP_74.88c",
  "GP11brahmppu:10362": "surārcitaṃ priyayā brahmavṛndaiḥ BrP_74.88d",
  "GP11brahmppu:10363": "{nārada uvāca: }",
  "GP11brahmppu:10364": "kailāsaśikharaṃ gatvā gautamo bhagavān ṛṣiḥ /",
  "GP11brahmppu:10365": "kiṃ cakāra tapo vāpi kāṃ cakre stutim uttamām // BrP_75.1 //",
  "GP11brahmppu:10366": "{brahmovāca: }",
  "GP11brahmppu:10367": "giriṃ gatvā tato vatsa vācaṃ saṃyamya gautamaḥ /",
  "GP11brahmppu:10368": "āstīrya sa kuśān prājñaḥ kailāse parvatottame // BrP_75.2 //",
  "GP11brahmppu:10369": "upaviśya śucir bhūtvā stotraṃ cedaṃ tato jagau /",
  "GP11brahmppu:10370": "apatat puṣpavṛṣṭiś ca stūyamāne maheśvare // BrP_75.3 //",
  "GP11brahmppu:10371": "{gautama uvāca: }",
  "GP11brahmppu:10372": "bhogārthināṃ bhogam abhīpsitaṃ ca BrP_75.4a",
  "GP11brahmppu:10373": "dātuṃ mahānty aṣṭavapūṃṣi dhatte BrP_75.4b",
  "GP11brahmppu:10374": "somo janānāṃ guṇavanti nityaṃ BrP_75.4c",
  "GP11brahmppu:10375": "devaṃ mahādevam iti stuvanti BrP_75.4d",
  "GP11brahmppu:10376": "kartuṃ svakīyair viṣayaiḥ sukhāni BrP_75.5a",
  "GP11brahmppu:10377": "bhartuṃ samastaṃ sacarācaraṃ ca BrP_75.5b",
  "GP11brahmppu:10378": "saṃpattaye hy asya vivṛddhaye ca BrP_75.5c",
  "GP11brahmppu:10379": "mahīmayaṃ rūpam itīśvarasya BrP_75.5d",
  "GP11brahmppu:10380": "sṛṣṭeḥ sthiteḥ saṃharaṇāya bhūmer BrP_75.6a",
  "GP11brahmppu:10381": "ādhāram ādhātum apāṃ svarūpam BrP_75.6b",
  "GP11brahmppu:10382": "bheje śivaḥ śāntatanur janānāṃ BrP_75.6c",
  "GP11brahmppu:10383": "sukhāya dharmāya jagat pratiṣṭhitam BrP_75.6d",
  "GP11brahmppu:10384": "kālavyavasthām amṛtasravaṃ ca BrP_75.7a",
  "GP11brahmppu:10385": "jīvasthitiṃ sṛṣṭim atho vināśanam BrP_75.7b",
  "GP11brahmppu:10386": "mudaṃ prajānāṃ sukham unnatiṃ ca BrP_75.7c",
  "GP11brahmppu:10387": "cakre 'rkacandrāgnimayaṃ śarīram BrP_75.7d",
  "GP11brahmppu:10388": "vṛddhiṃ gatiṃ śaktim athākṣarāṇi BrP_75.8a",
  "GP11brahmppu:10389": "jīvavyavasthāṃ mudam apy anekām BrP_75.8b",
  "GP11brahmppu:10390": "sraṣṭuṃ kṛtaṃ vāyur itīśarūpaṃ BrP_75.8c",
  "GP11brahmppu:10391": "tvaṃ vetsi nūnaṃ bhagavan bhavantam BrP_75.8d",
  "GP11brahmppu:10392": "bhedair vinā naiva kṛtir na dharmo BrP_75.9a",
  "GP11brahmppu:10393": "nātmīyam anyan na diśo 'ntarikṣam BrP_75.9b",
  "GP11brahmppu:10394": "dyāvāpṛthivyau na ca bhuktimuktī BrP_75.9c",
  "GP11brahmppu:10395": "tasmād idaṃ vyomavapus taveśa BrP_75.9d",
  "GP11brahmppu:10396": "dharmaṃ vyavasthāpayituṃ vyavasya BrP_75.10a",
  "GP11brahmppu:10397": "ṛksāmaśāstrāṇi yajuś ca śākhāḥ BrP_75.10b",
  "GP11brahmppu:10398": "loke ca gāthāḥ smṛtayaḥ purāṇam BrP_75.10c",
  "GP11brahmppu:10399": "ityādiśabdātmakatām upaiti BrP_75.10d",
  "GP11brahmppu:10400": "yaṣṭā kratur yāny api sādhanāni BrP_75.11a",
  "GP11brahmppu:10401": "ṛtvikpradeśaṃ phaladeśakālāḥ BrP_75.11b",
  "GP11brahmppu:10402": "tvam eva śaṃbho paramārthatattvaṃ BrP_75.11c",
  "GP11brahmppu:10403": "vadanti yajñāṅgamayaṃ vapus te BrP_75.11d",
  "GP11brahmppu:10404": "kartā pradātā pratibhūḥ pradānaṃ BrP_75.12a",
  "GP11brahmppu:10405": "sarvajñasākṣī puruṣaḥ paraś ca BrP_75.12b",
  "GP11brahmppu:10406": "pratyātmabhūtaḥ paramārtharūpas BrP_75.12c",
  "GP11brahmppu:10407": "tvam eva sarvaṃ kim u vāgvilāsaiḥ BrP_75.12d",
  "GP11brahmppu:10408": "na vedaśāstrair gurubhiḥ pradiṣṭo BrP_75.13a",
  "GP11brahmppu:10409": "na nāsi buddhyādibhir apradhṛṣyaḥ BrP_75.13b",
  "GP11brahmppu:10410": "ajo 'prameyaḥ śivaśabdavācyas BrP_75.13c",
  "GP11brahmppu:10411": "tvam asti satyaṃ bhagavan namas te BrP_75.13d",
  "GP11brahmppu:10412": "ātmaikatāṃ svaprakṛtiṃ kadācid BrP_75.14a",
  "GP11brahmppu:10413": "aikṣac chivaḥ saṃpad iyaṃ mameti BrP_75.14b",
  "GP11brahmppu:10414": "pṛthak tadaivābhavad apratarkya BrP_75.14c",
  "GP11brahmppu:10415": "acintyaprabhāvo bahuviśvamūrtiḥ BrP_75.14d",
  "GP11brahmppu:10416": "bhāve 'bhivṛddhā ca bhave bhave ca BrP_75.15a",
  "GP11brahmppu:10417": "svakāraṇaṃ kāraṇam āsthitā ca BrP_75.15b",
  "GP11brahmppu:10418": "nityā śivā sarvasulakṣaṇā vā BrP_75.15c",
  "GP11brahmppu:10419": "vilakṣaṇā viśvakarasya śaktiḥ BrP_75.15d",
  "GP11brahmppu:10420": "utpādanaṃ saṃsthitir annavṛddhi BrP_75.16a",
  "GP11brahmppu:10421": "layāḥ satāṃ yatra sanātanās te BrP_75.16b",
  "GP11brahmppu:10422": "ekaiva mūrtir na samasti kiṃcid BrP_75.16c",
  "GP11brahmppu:10423": "asādhyam asyā dayitā harasya BrP_75.16d",
  "GP11brahmppu:10424": "yadartham annāni dhanāni jīvā BrP_75.17a",
  "GP11brahmppu:10425": "yacchanti kurvanti tapāṃsi dharmān BrP_75.17b",
  "GP11brahmppu:10426": "sāpīyam ambā jagato janitrī BrP_75.17c",
  "GP11brahmppu:10427": "priyā tu somasya mahāsukīrtiḥ BrP_75.17d",
  "GP11brahmppu:10428": "yad īkṣitaṃ kāṅkṣati vāsavo 'pi BrP_75.18a",
  "GP11brahmppu:10429": "yannāmato maṅgalam āpnuyāc ca BrP_75.18b",
  "GP11brahmppu:10430": "yā vyāpya viśvaṃ vimalīkaroti BrP_75.18c",
  "GP11brahmppu:10431": "somā sadā somasamānarūpā BrP_75.18d",
  "GP11brahmppu:10432": "brahmādijīvasya carācarasya BrP_75.19a",
  "GP11brahmppu:10433": "buddhyakṣicaitanyamanaḥsukhāni BrP_75.19b",
  "GP11brahmppu:10434": "yasyāḥ prasādāt phalavanti nityaṃ BrP_75.19c",
  "GP11brahmppu:10435": "vāgīśvarī lokaguroḥ suramyā BrP_75.19d",
  "GP11brahmppu:10436": "caturmukhasyāpi mano malīnaṃ BrP_75.20a",
  "GP11brahmppu:10437": "kim anyajantor iti cintya mātā BrP_75.20b",
  "GP11brahmppu:10438": "gaṅgāvatāraṃ vividhair upāyaiḥ BrP_75.20c",
  "GP11brahmppu:10439": "sarvaṃ jagat pāvayituṃ cakāra BrP_75.20d",
  "GP11brahmppu:10440": "śrutīḥ samālakṣya haraprabhutvaṃ BrP_75.21a",
  "GP11brahmppu:10441": "viśvasya lokaḥ sakalaiḥ pramāṇaiḥ BrP_75.21b",
  "GP11brahmppu:10442": "kṛtvā ca dharmān bubhuje ca bhogān BrP_75.21c",
  "GP11brahmppu:10443": "vibhūtir eṣā tu sadāśivasya BrP_75.21d",
  "GP11brahmppu:10444": "kāryakriyākārakasādhanānāṃ BrP_75.22a",
  "GP11brahmppu:10445": "vedoditānām atha laukikānām BrP_75.22b",
  "GP11brahmppu:10446": "yat sādhyam utkṛṣṭatamaṃ priyaṃ ca BrP_75.22c",
  "GP11brahmppu:10447": "proktā ca sā siddhir anādikartuḥ BrP_75.22d",
  "GP11brahmppu:10448": "dhyātvā varaṃ brahma paraṃ pradhānaṃ BrP_75.23a",
  "GP11brahmppu:10449": "yat sārabhūtaṃ yad upāsitavyam BrP_75.23b",
  "GP11brahmppu:10450": "yat prāpya muktā na punar bhavanti BrP_75.23c",
  "GP11brahmppu:10451": "sadyogino muktir umāpatiḥ saḥ BrP_75.23d",
  "GP11brahmppu:10452": "yathā yathā śaṃbhur ameyamāyā BrP_75.24a",
  "GP11brahmppu:10453": "rūpāṇi dhatte jagato hitāya BrP_75.24b",
  "GP11brahmppu:10454": "tadyogayogyāni tathaiva dhatse BrP_75.24c",
  "GP11brahmppu:10455": "pativratātvaṃ tvayi mātar evam BrP_75.24d",
  "GP11brahmppu:10456": "{brahmovāca: }",
  "GP11brahmppu:10457": "ity evaṃ stuvatas tasya purastād vṛṣabhadhvajaḥ /",
  "GP11brahmppu:10458": "umayā sahitaḥ śrīmān gaṇeśādigaṇair vṛtaḥ // BrP_75.25 //",
  "GP11brahmppu:10459": "sākṣād āgatya taṃ śaṃbhuḥ prasanno vākyam abravīt //* BrP_75.26 //",
  "GP11brahmppu:10460": "{śiva uvāca: }",
  "GP11brahmppu:10461": "kiṃ te gautama dāsyāmi bhaktistotravrataiḥ śubhaiḥ /",
  "GP11brahmppu:10462": "parituṣṭo 'smi yācasva devānām api duṣkaram // BrP_75.27 //",
  "GP11brahmppu:10463": "{brahmovāca: }",
  "GP11brahmppu:10464": "iti śrutvā jaganmūrter vākyaṃ vākyaviśāradaḥ /",
  "GP11brahmppu:10465": "harṣabāṣpaparītāṅgo gautamaḥ paryacintayat // BrP_75.28 //",
  "GP11brahmppu:10466": "aho daivam aho dharmo hy aho vai viprapūjanam /",
  "GP11brahmppu:10467": "aho lokagatiś citrā aho dhātar namo 'stu te // BrP_75.29 //",
  "GP11brahmppu:10468": "{gautama uvāca: }",
  "GP11brahmppu:10469": "jaṭāsthitāṃ śubhāṃ gaṅgāṃ dehi me tridaśārcita /",
  "GP11brahmppu:10470": "yadi tuṣṭo 'si deveśa trayīdhāma namo 'stu te // BrP_75.30 //",
  "GP11brahmppu:10471": "{īśvara uvāca: }",
  "GP11brahmppu:10472": "trayāṇām upakārārthaṃ lokānāṃ yācitaṃ tvayā /",
  "GP11brahmppu:10473": "ātmanas tūpakārāya tad yācasvākutobhayaḥ // BrP_75.31 //",
  "GP11brahmppu:10474": "{gautama uvāca: }",
  "GP11brahmppu:10475": "stotreṇānena ye bhaktās tvāṃ ca devīṃ stuvanti vai /",
  "GP11brahmppu:10476": "sarvakāmasamṛddhāḥ syur etad dhi varayāmy aham // BrP_75.32 //",
  "GP11brahmppu:10477": "{brahmovāca: }",
  "GP11brahmppu:10478": "evam astv iti deveśaḥ parituṣṭo 'bravīd vacaḥ /",
  "GP11brahmppu:10479": "anyān api varān matto yācasva vigatajvaraḥ // BrP_75.33 //",
  "GP11brahmppu:10480": "evam uktas tu harṣeṇa gautamaḥ prāha śaṃkaram //* BrP_75.34 //",
  "GP11brahmppu:10481": "{gautama uvāca: }",
  "GP11brahmppu:10482": "imāṃ devīṃ jaṭāsaṃsthāṃ pāvanīṃ lokapāvanīm /",
  "GP11brahmppu:10483": "tava priyāṃ jagannātha utsṛja brahmaṇo girau // BrP_75.35 //",
  "GP11brahmppu:10484": "sarvāsāṃ tīrthabhūtā tu yāvad gacchati sāgaram /",
  "GP11brahmppu:10485": "brahmahatyādipāpāni manovākkāyikāni ca // BrP_75.36 //",
  "GP11brahmppu:10486": "snānamātreṇa sarvāṇi vilayaṃ yāntu śaṃkara /",
  "GP11brahmppu:10487": "candrasūryoparāge ca ayane viṣuve tathā // BrP_75.37 //",
  "GP11brahmppu:10488": "saṃkrāntau vaidhṛtau puṇya- tīrtheṣv anyeṣu yat phalam /",
  "GP11brahmppu:10489": "asyās tu smaraṇād eva tat puṇyaṃ jāyatāṃ hara // BrP_75.38 //",
  "GP11brahmppu:10490": "ślāghyaṃ kṛte tapaḥ proktaṃ tretāyāṃ yajñakarma ca /",
  "GP11brahmppu:10491": "dvāpare yajñadāne ca dānam eva kalau yuge // BrP_75.39 //",
  "GP11brahmppu:10492": "yugadharmāś ca ye sarve deśadharmās tathaiva ca /",
  "GP11brahmppu:10493": "deśakālādisaṃyoge yo dharmo yatra śasyate // BrP_75.40 //",
  "GP11brahmppu:10494": "yad anyatra kṛtaṃ puṇyaṃ snānadānādisaṃyamaiḥ /",
  "GP11brahmppu:10495": "asyās tu smaraṇād eva tat puṇyaṃ jāyatāṃ hara // BrP_75.41 //",
  "GP11brahmppu:10496": "yatra yatra tv iyaṃ yāti yāvat sāgaragāminī /",
  "GP11brahmppu:10497": "tatra tatra tvayā bhāvyam eṣa cāstu varo varaḥ // BrP_75.42 //",
  "GP11brahmppu:10498": "yojanānāṃ tūpari tu daśa yāvac ca saṃkhyayā /",
  "GP11brahmppu:10499": "tadantarapraviṣṭānāṃ mahāpātakinām api // BrP_75.43 //",
  "GP11brahmppu:10500": "tat pitṝṇāṃ ca teṣāṃ ca snānāyāgacchatāṃ śiva /",
  "GP11brahmppu:10501": "snāne cāpy antare mṛtyor muktibhājo bhavantu vai // BrP_75.44 //",
  "GP11brahmppu:10502": "ekataḥ sarvatīrthāni svargamartyarasātale /",
  "GP11brahmppu:10503": "eṣā tebhyo viśiṣṭā tu alaṃ śaṃbho namo 'stu te // BrP_75.45 //",
  "GP11brahmppu:10504": "{brahmovāca: }",
  "GP11brahmppu:10505": "tad gautamavacaḥ śrutvā tathāstv ity abravīc chivaḥ /",
  "GP11brahmppu:10506": "asyāḥ parataraṃ tīrthaṃ na bhūtaṃ na bhaviṣyati // BrP_75.46 //",
  "GP11brahmppu:10507": "satyaṃ satyaṃ punaḥ satyaṃ vede ca pariniṣṭhitam /",
  "GP11brahmppu:10508": "sarveṣāṃ gautamī puṇyā ity uktvāntaradhīyata // BrP_75.47 //",
  "GP11brahmppu:10509": "tato gate bhagavati lokapūjite BrP_75.48a",
  "GP11brahmppu:10510": "tadājñayā pūrṇabalaḥ sa gautamaḥ BrP_75.48b",
  "GP11brahmppu:10511": "jaṭāṃ samādāya saridvarāṃ tāṃ BrP_75.48c",
  "GP11brahmppu:10512": "surair vṛto brahmagiriṃ viveśa BrP_75.48d",
  "GP11brahmppu:10513": "tatas tu gautame prāpte jaṭām ādāya nārada /",
  "GP11brahmppu:10514": "puṣpavṛṣṭir abhūt tatra samājagmuḥ sureśvarāḥ // BrP_75.49 //",
  "GP11brahmppu:10515": "ṛṣayaś ca mahābhāgā brāhmaṇāḥ kṣatriyās tathā /",
  "GP11brahmppu:10516": "jayaśabdena taṃ vipraṃ pūjayanto mudānvitāḥ // BrP_75.50 //",
  "GP11brahmppu:10517": "{nārada uvāca: }",
  "GP11brahmppu:10518": "maheśvarajaṭājuṭād gaṅgām ādāya gautamaḥ /",
  "GP11brahmppu:10519": "āgatya brahmaṇaḥ puṇye tataḥ kim akarod girau // BrP_76.1 //",
  "GP11brahmppu:10520": "{brahmovāca: }",
  "GP11brahmppu:10521": "ādāya gautamo gaṅgāṃ śuciḥ prayatamānasaḥ /",
  "GP11brahmppu:10522": "pūjito devagandharvais tathā girinivāsibhiḥ // BrP_76.2 //",
  "GP11brahmppu:10523": "girer mūrdhni jaṭāṃ sthāpya smaran devaṃ trilocanam /",
  "GP11brahmppu:10524": "uvāca prāñjalir bhūtvā gaṅgāṃ sa dvijasattamaḥ // BrP_76.3 //",
  "GP11brahmppu:10525": "{gautama uvāca: }",
  "GP11brahmppu:10526": "trilocanajaṭodbhūte sarvakāmapradāyini /",
  "GP11brahmppu:10527": "kṣamasva mātaḥ śāntāsi sukhaṃ yāhi hitaṃ kuru // BrP_76.4 //",
  "GP11brahmppu:10528": "{brahmovāca: }",
  "GP11brahmppu:10529": "evam uktā gautamena gaṅgā provāca gautamam /",
  "GP11brahmppu:10530": "divyarūpadharā devī divyasraganulepanā // BrP_76.5 //",
  "GP11brahmppu:10531": "{gaṅgovāca: }",
  "GP11brahmppu:10532": "gaccheyaṃ devasadanam athavāpi kamaṇḍalum /",
  "GP11brahmppu:10533": "rasātalaṃ vā gaccheyaṃ jātas tvaṃ satyavāg asi // BrP_76.6 //",
  "GP11brahmppu:10534": "{gautama uvāca: }",
  "GP11brahmppu:10535": "trayāṇām upakārārthaṃ lokānāṃ yācitā mayā /",
  "GP11brahmppu:10536": "śaṃbhunā ca tathā dattā devi tan nānyathā bhavet // BrP_76.7 //",
  "GP11brahmppu:10537": "{brahmovāca: }",
  "GP11brahmppu:10538": "tad gautamavacaḥ śrutvā gaṅgā mene dvijeritam /",
  "GP11brahmppu:10539": "tredhātmānaṃ vibhajyātha svargamartyarasātale // BrP_76.8 //",
  "GP11brahmppu:10540": "svarge caturdhā vyagamat saptadhā martyamaṇḍale /",
  "GP11brahmppu:10541": "rasātale caturdhaiva saivaṃ pañcadaśākṛtiḥ // BrP_76.9 //",
  "GP11brahmppu:10542": "sarvatra sarvabhūtaiva sarvapāpavināśinī /",
  "GP11brahmppu:10543": "sarvakāmapradā nityaṃ saiva vede pragīyate // BrP_76.10 //",
  "GP11brahmppu:10544": "martyā martyagatām eva paśyanti na talaṃ gatām /",
  "GP11brahmppu:10545": "naiva svargagatāṃ martyāḥ paśyanty ajñānabuddhayaḥ // BrP_76.11 //",
  "GP11brahmppu:10546": "yāvat sāgaragā devī tāvad devamayī smṛtā /",
  "GP11brahmppu:10547": "utsṛṣṭā gautamenaiva prāyāt pūrvārṇavaṃ prati // BrP_76.12 //",
  "GP11brahmppu:10548": "tato devarṣibhir juṣṭāṃ mātaraṃ jagataḥ śubhām /",
  "GP11brahmppu:10549": "gautamo muniśārdūlaḥ pradakṣiṇam athākarot // BrP_76.13 //",
  "GP11brahmppu:10550": "trilocanaṃ sureśānaṃ prathamaṃ pūjya gautamaḥ /",
  "GP11brahmppu:10551": "ubhayos tīrayoḥ snānaṃ karomīti dadhe matim // BrP_76.14 //",
  "GP11brahmppu:10552": "smṛtamātras tadā tatrā- virāsīt karuṇārṇavaḥ /",
  "GP11brahmppu:10553": "tatra snānaṃ kathaṃ sidhyed ity evaṃ śarvam abravīt // BrP_76.15 //",
  "GP11brahmppu:10554": "kṛtāñjalipuṭo bhūtvā bhaktinamras trilocanam //* BrP_76.16 //",
  "GP11brahmppu:10555": "{gautama uvāca: }",
  "GP11brahmppu:10556": "devadeva maheśāna tīrthasnānavidhiṃ mama /",
  "GP11brahmppu:10557": "brūhi samyaṅ maheśāna lokānāṃ hitakāmyayā // BrP_76.17 //",
  "GP11brahmppu:10558": "{śiva uvāca: }",
  "GP11brahmppu:10559": "maharṣe śṛṇu sarvaṃ ca vidhiṃ godāvarībhavam /",
  "GP11brahmppu:10560": "pūrvaṃ nāndīmukhaṃ kṛtvā dehaśuddhiṃ vidhāya ca // BrP_76.18 //",
  "GP11brahmppu:10561": "brāhmaṇān bhojayitvā ca teṣām ājñāṃ pragṛhya ca /",
  "GP11brahmppu:10562": "brahmacaryeṇa gacchanti patitālāpavarjitāḥ // BrP_76.19 //",
  "GP11brahmppu:10563": "yasya hastau ca pādau ca manaś caiva susaṃyatam /",
  "GP11brahmppu:10564": "vidyā tapaś ca kīrtiś ca sa tīrthaphalam aśnute // BrP_76.20 //",
  "GP11brahmppu:10565": "bhāvaduṣṭiṃ parityajya svadharmapariniṣṭhitaḥ /",
  "GP11brahmppu:10566": "śrāntasaṃvāhanaṃ kurvan dadyād annaṃ yathocitam // BrP_76.21 //",
  "GP11brahmppu:10567": "akiṃcanebhyaḥ sādhubhyo dadyād vastrāṇi kambalān /",
  "GP11brahmppu:10568": "śṛṇvan harikathāṃ divyāṃ tathā gaṅgāsamudbhavām /",
  "GP11brahmppu:10569": "anena vidhinā gacchan samyak tīrthaphalaṃ labhet // BrP_76.22 //",
  "GP11brahmppu:10570": "{brahmovāca: }",
  "GP11brahmppu:10571": "tryambakaś ca iti prāha gautamaṃ munibhir vṛtam //* BrP_77.1 //",
  "GP11brahmppu:10572": "{śiva uvāca: }",
  "GP11brahmppu:10573": "dvihastamātre tīrthāni saṃbhaviṣyanti gautama /",
  "GP11brahmppu:10574": "sarvatrāhaṃ saṃnihitaḥ sarvakāmapradas tathā // BrP_77.2 //",
  "GP11brahmppu:10575": "{brahmovāca: }",
  "GP11brahmppu:10576": "gaṅgādvāre prayāge ca tathā sāgarasaṃgame /",
  "GP11brahmppu:10577": "eteṣu puṇyadā puṃsāṃ muktidā sā bhagīrathī // BrP_7.3 //",
  "GP11brahmppu:10578": "narmadā tu saricchreṣṭhā parvate 'marakaṇṭake /",
  "GP11brahmppu:10579": "yamunā saṃgatā tatra prabhāse tu sarasvatī // BrP_77.4 //",
  "GP11brahmppu:10580": "kṛṣṇā bhīmarathī caiva tuṅgabhadrā tu nārada /",
  "GP11brahmppu:10581": "tisṛṇāṃ saṃgamo yatra tat tīrthaṃ muktidaṃ nṛṇām // BrP_77.5 //",
  "GP11brahmppu:10582": "payouṣṇī saṃgatā yatra tatratyā tac ca muktidam /",
  "GP11brahmppu:10583": "iyaṃ tu gautamī vatsa yatra kvāpi mamājñayā // BrP_77.6 //",
  "GP11brahmppu:10584": "sarveṣāṃ sarvadā nṝṇāṃ snānān muktiṃ pradāsyati /",
  "GP11brahmppu:10585": "kiṃcitkāle puṇyatamaṃ kiṃcittīrthaṃ surāgame // BrP_77.7 //",
  "GP11brahmppu:10586": "sarveṣāṃ sarvadā tīrthaṃ gautamī nātra saṃśayaḥ /",
  "GP11brahmppu:10587": "tisraḥ koṭyo 'rdhakoṭī ca yojanānāṃ śatadvaye // BrP_77.8 //",
  "GP11brahmppu:10588": "tīrthāni muniśārdūla saṃbhaviṣyanti gautama /",
  "GP11brahmppu:10589": "iyaṃ māheśvarī gaṅgā gautamī vaiṣṇavīti ca // BrP_77.9 //",
  "GP11brahmppu:10590": "brāhmī godāvarī nandā sunandā kāmadāyinī /",
  "GP11brahmppu:10591": "brahmatejaḥsamānītā sarvapāpapraṇāśanī // BrP_77.10 //",
  "GP11brahmppu:10592": "smaraṇād eva pāpaugha- hantrī mama sadā priyā /",
  "GP11brahmppu:10593": "pañcānām api bhūtānām āpaḥ śreṣṭhatvam āgatāḥ // BrP_77.11 //",
  "GP11brahmppu:10594": "tatrāpi tīrthabhūtās tu tasmād āpaḥ parāḥ smṛtāḥ /",
  "GP11brahmppu:10595": "tāsāṃ bhāgīrathī śreṣṭhā tābhyo 'pi gautamī tathā // BrP_77.12 //",
  "GP11brahmppu:10596": "ānītā sajaṭā gaṅgā asyā nānyac chubhāvaham /",
  "GP11brahmppu:10597": "svarge bhuvi tale vāpi tīrthaṃ sarvārthadaṃ mune // BrP_77.13 //",
  "GP11brahmppu:10598": "{brahmovāca: }",
  "GP11brahmppu:10599": "ity etat kathitaṃ putra gautamāya mahātmane /",
  "GP11brahmppu:10600": "sākṣād dhareṇa tuṣṭena mayā tava niveditam // BrP_77.14 //",
  "GP11brahmppu:10601": "evaṃ sā gautamī gaṅgā sarvebhyo 'py adhikā matā /",
  "GP11brahmppu:10602": "tatsvarūpaṃ ca kathitaṃ kuto 'nyā śravaṇaspṛhā // BrP_77.15 //",
  "GP11brahmppu:10603": "{nārada uvāca: }",
  "GP11brahmppu:10604": "dvividhā saiva gaditā ekāpi surasattama /",
  "GP11brahmppu:10605": "eko bhedas tu kathito brāhmaṇenāhṛto yataḥ // BrP_78.1 //",
  "GP11brahmppu:10606": "kṣatriyeṇāparo 'py aṃśo jaṭāsv eva vyavasthitaḥ /",
  "GP11brahmppu:10607": "bhavasya devadevasya āhṛtas tad vadasva me // BrP_78.2 //",
  "GP11brahmppu:10608": "{brahmovāca: }",
  "GP11brahmppu:10609": "vaivasvatānvaye jāta ikṣvākukulasaṃbhavaḥ /",
  "GP11brahmppu:10610": "purā vai sagaro nāma rājāsīd atidhārmikaḥ // BrP_78.3 //",
  "GP11brahmppu:10611": "yajvā dānaparo nityaṃ dharmācāravicāravān /",
  "GP11brahmppu:10612": "tasya bhāryādvayaṃ cāsīt patibhaktiparāyaṇam // BrP_78.4 //",
  "GP11brahmppu:10613": "tasya vai saṃtatir nābhūd iti cintāparo 'bhavat /",
  "GP11brahmppu:10614": "vasiṣṭhaṃ gṛham āhūya saṃpūjya vidhivat tataḥ // BrP_78.5 //",
  "GP11brahmppu:10615": "uvāca vacanaṃ rājā saṃtateḥ kāraṇaṃ prati /",
  "GP11brahmppu:10616": "iti tadvacanaṃ śrutvā dhyātvā rājānam abravīt // BrP_78.6 //",
  "GP11brahmppu:10617": "{vasiṣṭha uvāca: }",
  "GP11brahmppu:10618": "sapatnīkaḥ sadā rājann ṛṣipūjāparo bhava //* BrP_78.7 //",
  "GP11brahmppu:10619": "{brahmovāca: }",
  "GP11brahmppu:10620": "ity uktvā sa munir vipra yathāsthānaṃ jagāma ha /",
  "GP11brahmppu:10621": "ekadā tasya rājarṣer gṛham āgāt taponidhiḥ // BrP_78.8 //",
  "GP11brahmppu:10622": "tasyarṣeḥ pūjanaṃ cakre sa saṃtuṣṭo 'bravīd vacam /",
  "GP11brahmppu:10623": "varaṃ brūhi mahābhāgety ukte putrān sa cāvṛṇot // BrP_78.9 //",
  "GP11brahmppu:10624": "sa muniḥ prāha rājānam ekasyāṃ vaṃśadhārakaḥ /",
  "GP11brahmppu:10625": "putro bhūyāt tathānyasyāṃ ṣaṣṭisāhasrakaṃ sutāḥ // BrP_78.10 //",
  "GP11brahmppu:10626": "varaṃ dattvā munau yāte putrā jātāḥ sahasraśaḥ /",
  "GP11brahmppu:10627": "sa yajñān subahūṃś cakre hayamedhān sudakṣiṇān // BrP_78.11 //",
  "GP11brahmppu:10628": "ekasmin hayamedhe vai dīkṣito vidhivan nṛpaḥ /",
  "GP11brahmppu:10629": "putrān nyayojayad rājā sasainyān hayarakṣaṇe // BrP_78.12 //",
  "GP11brahmppu:10630": "kvacid antaram āsādya hayaṃ jahre śatakratuḥ /",
  "GP11brahmppu:10631": "mārgamāṇāś ca te putrā naivāpaśyan hayaṃ tadā // BrP_78.13 //",
  "GP11brahmppu:10632": "sahasrāṇāṃ tathā ṣaṣṭir nānāyuddhaviśāradāḥ /",
  "GP11brahmppu:10633": "teṣu paśyatsu rakṣāṃsi putreṣu sagarasya hi // BrP_78.14 //",
  "GP11brahmppu:10634": "prokṣitaṃ tad dhayaṃ nītvā te rasātalam āgaman /",
  "GP11brahmppu:10635": "rākṣasān māyayā yuktān naivāpaśyanta sāgarāḥ // BrP_78.15 //",
  "GP11brahmppu:10636": "na dṛṣṭvā te hayaṃ putrāḥ sagarasya balīyasaḥ /",
  "GP11brahmppu:10637": "itaś cetaś carantas te naivāpaśyan hayaṃ tadā // BrP_78.16 //",
  "GP11brahmppu:10638": "devalokaṃ tadā jagmuḥ parvatāṃś ca sarāṃsi ca /",
  "GP11brahmppu:10639": "vanāni ca vicinvanto naivāpaśyan hayaṃ tadā // BrP_78.17 //",
  "GP11brahmppu:10640": "kṛtasvastyayano rājā ṛtvigbhiḥ kṛtamaṅgalaḥ /",
  "GP11brahmppu:10641": "adṛṣṭvā tu paśuṃ ramyaṃ rājā cintām upeyivān // BrP_78.18 //",
  "GP11brahmppu:10642": "aṭantaḥ sāgarāḥ sarve devalokam upāgaman /",
  "GP11brahmppu:10643": "hayaṃ tam anucinvantas tatrāpi na hayo 'bhavat // BrP_78.19 //",
  "GP11brahmppu:10644": "tato mahīṃ samājagmuḥ parvatāṃś ca vanāni ca /",
  "GP11brahmppu:10645": "tatrāpi ca hayaṃ naiva dṛṣṭavanto nṛpātmajāḥ // BrP_78.20 //",
  "GP11brahmppu:10646": "etasminn antare tatra daivī vāg abhavat tadā /",
  "GP11brahmppu:10647": "rasātale hayo baddha āste nānyatra sāgarāḥ // BrP_78.21 //",
  "GP11brahmppu:10648": "iti śrutvā tato vākyaṃ gantukāmā rasātalam /",
  "GP11brahmppu:10649": "akhanan pṛthivīṃ sarvāṃ paritaḥ sāgarās tataḥ // BrP_78.22 //",
  "GP11brahmppu:10650": "te kṣudhārtā mṛdaṃ śuṣkāṃ bhakṣayantas tv aharniśam /",
  "GP11brahmppu:10651": "nyakhanaṃś cāpi jagmuś ca satvarās te rasātalam // BrP_78.23 //",
  "GP11brahmppu:10652": "tān āgatān bhūpasutān sāgarān balinaḥ kṛtīn /",
  "GP11brahmppu:10653": "śrutvā rakṣāṃsi saṃtrastā vyagaman kapilāntikam // BrP_78.24 //",
  "GP11brahmppu:10654": "kapilo 'pi mahāprājñas tatra śete rasātale /",
  "GP11brahmppu:10655": "purā ca sādhitaṃ tena devānāṃ kāryam uttamam // BrP_78.25 //",
  "GP11brahmppu:10656": "vinidreṇa tataḥ śrāntaḥ siddhe kārye surān prati /",
  "GP11brahmppu:10657": "abravīt kapilaḥ śrīmān nidrāsthānaṃ prayacchatha // BrP_78.26 //",
  "GP11brahmppu:10658": "rasātalaṃ dadus tasmai punar āha surān muniḥ /",
  "GP11brahmppu:10659": "yo mām utthāpayen mando bhasmī bhūyāc ca satvaram // BrP_78.27 //",
  "GP11brahmppu:10660": "tataḥ śaye talagato no cen na svapna eva hi /",
  "GP11brahmppu:10661": "tathety uktaḥ suragaṇais tatra śete rasātale // BrP_78.28 //",
  "GP11brahmppu:10662": "tasya prabhāvaṃ te jñātvā rākṣasā māyayā yutāḥ /",
  "GP11brahmppu:10663": "sāgarāṇāṃ ca sarveṣāṃ vadhopāyaṃ pracakrire // BrP_78.29 //",
  "GP11brahmppu:10664": "vinā yuddhena te bhītā rākṣasāḥ satvarās tadā /",
  "GP11brahmppu:10665": "āgatya yatra sa muniḥ kapilaḥ kopano mahān // BrP_78.30 //",
  "GP11brahmppu:10666": "śirodeśe hayaṃ te vai baddhvātha tvarayānvitāḥ /",
  "GP11brahmppu:10667": "dūre sthitvā mauninaś ca prekṣantaḥ kiṃ bhaved iti // BrP_78.31 //",
  "GP11brahmppu:10668": "tatas tu sāgarāḥ sarve nirviśanto rasātalam /",
  "GP11brahmppu:10669": "dadṛśus te hayaṃ baddhaṃ śayānaṃ puruṣaṃ tathā // BrP_78.32 //",
  "GP11brahmppu:10670": "taṃ menire ca hartāraṃ kratuhantāram eva ca /",
  "GP11brahmppu:10671": "enaṃ hatvā mahāpāpaṃ nayāmo 'śvaṃ nṛpāntikam // BrP_78.33 //",
  "GP11brahmppu:10672": "kecid ūcuḥ paśuṃ baddhaṃ nayāmo 'nena kiṃ phalam /",
  "GP11brahmppu:10673": "tadāhur apare śūrā rājānaḥ śāsakā vayam // BrP_78.34 //",
  "GP11brahmppu:10674": "utthāpyainaṃ mahāpāpaṃ hanmaḥ kṣātreṇa varcasā /",
  "GP11brahmppu:10675": "te taṃ jaghnur muniṃ pādair bruvanto niṣṭhurāṇi ca // BrP_78.35 //",
  "GP11brahmppu:10676": "tataḥ kopena mahatā kapilo munisattamaḥ /",
  "GP11brahmppu:10677": "sāgarān īkṣayām āsa tān kopād bhasmasāt karot // BrP_78.36 //",
  "GP11brahmppu:10678": "jajvalus te tatas tatra sāgarāḥ sarva eva hi /",
  "GP11brahmppu:10679": "tat tu sarvaṃ na jānāti dīkṣitaḥ sagaro nṛpaḥ // BrP_78.37 //",
  "GP11brahmppu:10680": "nāradaḥ kathayām āsa sagarāya mahātmane /",
  "GP11brahmppu:10681": "kapilasya tu saṃsthānaṃ hayasyāpi tu saṃsthitim // BrP_78.38 //",
  "GP11brahmppu:10682": "rākṣasānāṃ tu vikṛtiṃ sāgarāṇāṃ ca nāśanam /",
  "GP11brahmppu:10683": "tataś cintāparo rājā kartavyaṃ nāvabudhyata // BrP_78.39 //",
  "GP11brahmppu:10684": "aparo 'pi sutaś cāsīd asamañjā iti śrutaḥ /",
  "GP11brahmppu:10685": "sa tu bālāṃs tathā paurān maurkhyāt kṣipati cāmbhasi // BrP_78.40 //",
  "GP11brahmppu:10686": "sagaro 'py atha vijñaptaḥ pauraiḥ saṃmilitais tadā /",
  "GP11brahmppu:10687": "durnayaṃ tasya taṃ jñātvā tataḥ kruddho 'bravīn nṛpaḥ // BrP_78.41 //",
  "GP11brahmppu:10688": "svān amātyāṃs tadā rājā deśatyāgaṃ karotv ayam /",
  "GP11brahmppu:10689": "asamañjāḥ kṣatradharma- tyāgī vai bālaghātakaḥ // BrP_78.42 //",
  "GP11brahmppu:10690": "sagarasya tu tad vākyaṃ śrutvāmātyās tvarānvitāḥ /",
  "GP11brahmppu:10691": "tatyajur nṛpateḥ putram asamañjā gato vanam // BrP_78.43 //",
  "GP11brahmppu:10692": "sāgarā brahmaśāpena naṣṭāḥ sarve rasātale /",
  "GP11brahmppu:10693": "eko 'pi ca vanaṃ prāpta idānīṃ kā gatir mama // BrP_78.44 //",
  "GP11brahmppu:10694": "aṃśumān iti vikhyātaḥ putras tasyāsamañjasaḥ /",
  "GP11brahmppu:10695": "ānāyya bālakaṃ rājā kāryaṃ tasmai nyavedayat // BrP_78.45 //",
  "GP11brahmppu:10696": "kapilaṃ ca samārādhya aṃśumān api bālakaḥ /",
  "GP11brahmppu:10697": "sagarāya hayaṃ prādāt tataḥ pūrṇo 'bhavat kratuḥ // BrP_78.46 //",
  "GP11brahmppu:10698": "tasyāpi putras tejasvī dilīpa iti dhārmikaḥ /",
  "GP11brahmppu:10699": "tasyāpi putro matimān bhagīratha iti śrutaḥ // BrP_78.47 //",
  "GP11brahmppu:10700": "pitāmahānāṃ sarveṣāṃ gatiṃ śrutvā suduḥkhitaḥ /",
  "GP11brahmppu:10701": "sagaraṃ nṛpaśārdūlaṃ papraccha vinayānvitaḥ // BrP_78.48 //",
  "GP11brahmppu:10702": "sāgarāṇāṃ tu sarveṣāṃ niṣkṛtis tu kathaṃ bhavet /",
  "GP11brahmppu:10703": "bhagīrathaṃ nṛpaḥ prāha kapilo vetti putraka // BrP_78.49 //",
  "GP11brahmppu:10704": "tasya tad vacanaṃ śrutvā bālaḥ prāyād rasātalam /",
  "GP11brahmppu:10705": "kapilaṃ ca namaskṛtvā sarvaṃ tasmai nyavedayat // BrP_78.50 //",
  "GP11brahmppu:10706": "sa munis tu ciraṃ dhyātvā tapasārādhya śaṃkaram /",
  "GP11brahmppu:10707": "jaṭājalena svapitṝn āplāvya nṛpasattama // BrP_78.51 //",
  "GP11brahmppu:10708": "tataḥ kṛtārtho bhavitā tvaṃ ca te pitaras tathā /",
  "GP11brahmppu:10709": "tathā karomīti muniṃ praṇamya punar abravīt // BrP_78.52 //",
  "GP11brahmppu:10710": "kva gacche 'haṃ muniśreṣṭha kartavyaṃ cāpi tad vada //* BrP_78.53 //",
  "GP11brahmppu:10711": "{kapila uvāca: }",
  "GP11brahmppu:10712": "kailāsaṃ taṃ naraśreṣṭha gatvā stuhi maheśvaram /",
  "GP11brahmppu:10713": "tapaḥ kuru yathāśakti tataś cepsitam āpsyasi // BrP_78.54 //",
  "GP11brahmppu:10714": "{brahmovāca: }",
  "GP11brahmppu:10715": "tac chrutvā sa muner vākyaṃ muniṃ natvā tv agān nagam /",
  "GP11brahmppu:10716": "kailāsaṃ sa śucir bhūtvā bālo bālakriyānvitaḥ /",
  "GP11brahmppu:10717": "tapase niścayaṃ kṛtvā uvāca sa bhagīrathaḥ // BrP_78.55 //",
  "GP11brahmppu:10718": "{bhagīratha uvāca: }",
  "GP11brahmppu:10719": "bālo 'haṃ bālabuddhiś ca bālacandradhara prabho /",
  "GP11brahmppu:10720": "nāhaṃ kimapi jānāmi tataḥ prīto bhava prabho // BrP_78.56 //",
  "GP11brahmppu:10721": "vāgbhir manobhiḥ kṛtibhiḥ kadācin BrP_78.57a",
  "GP11brahmppu:10722": "mamopakurvanti hite ratā ye BrP_78.57b",
  "GP11brahmppu:10723": "tebhyo hitārthaṃ tv iha cāmareśa BrP_78.57c",
  "GP11brahmppu:10724": "somaṃ namasyāmi surādipūjyam BrP_78.57d",
  "GP11brahmppu:10725": "utpādito yair abhivardhitaś ca BrP_78.58a",
  "GP11brahmppu:10726": "samānagotraś ca samānadharmā BrP_78.58b",
  "GP11brahmppu:10727": "teṣām abhīṣṭāni śivaḥ karotu BrP_78.58c",
  "GP11brahmppu:10728": "bālendumauliṃ praṇato 'smi nityam BrP_78.58d",
  "GP11brahmppu:10729": "{brahmovāca: }",
  "GP11brahmppu:10730": "evaṃ tu bruvatas tasya purastād abhavac chivaḥ /",
  "GP11brahmppu:10731": "vareṇa cchandayāno vai bhagīratham uvāca ha // BrP_78.59 //",
  "GP11brahmppu:10732": "{śiva uvāca: }",
  "GP11brahmppu:10733": "yan na sādhyaṃ suragaṇair deyaṃ tat te mayā dhruvam /",
  "GP11brahmppu:10734": "vadasva nirbhayo bhūtvā bhagīratha mahāmate // BrP_78.60 //",
  "GP11brahmppu:10735": "{brahmovāca: }",
  "GP11brahmppu:10736": "bhagīrathaḥ praṇamyeśaṃ hṛṣṭaḥ provāca śaṃkaram //* BrP_78.61 //",
  "GP11brahmppu:10737": "{bhagīratha uvāca: }",
  "GP11brahmppu:10738": "jaṭāsthitāṃ pitṝṇāṃ me pāvanāya saridvarām /",
  "GP11brahmppu:10739": "tām eva dehi deveśa sarvam āptaṃ tato bhavet // BrP_78.62 //",
  "GP11brahmppu:10740": "{brahmovāca: }",
  "GP11brahmppu:10741": "maheśo 'pi vihasyātha bhagīratham uvāca ha //* BrP_78.63 //",
  "GP11brahmppu:10742": "{śiva uvāca: }",
  "GP11brahmppu:10743": "dattā mayeyaṃ te putra punas tāṃ stuhi suvrata //* BrP_78.64 //",
  "GP11brahmppu:10744": "{brahmovāca: }",
  "GP11brahmppu:10745": "tad devavacanaṃ śrutvā tadarthaṃ tu tapo mahat /",
  "GP11brahmppu:10746": "stutiṃ cakāra gaṅgāyā bhaktyā prayatamānasaḥ // BrP_78.65 //",
  "GP11brahmppu:10747": "tasyā api prasādaṃ ca prāpya bālo 'py abālavat /",
  "GP11brahmppu:10748": "gaṅgāṃ maheśvarāt prāptām ādāyāgād rasātalam // BrP_78.66 //",
  "GP11brahmppu:10749": "nyavedayat sa munaye kapilāya mahātmane /",
  "GP11brahmppu:10750": "yathoditaprakāreṇa gaṅgāṃ saṃsthāpya yatnataḥ // BrP_78.67 //",
  "GP11brahmppu:10751": "pradakṣiṇam athāvartya kṛtāñjalipuṭo 'bravīt //* BrP_78.68 //",
  "GP11brahmppu:10752": "{bhagīratha uvāca: }",
  "GP11brahmppu:10753": "devi me pitaraḥ śāpāt kapilasya mahāmuneḥ /",
  "GP11brahmppu:10754": "prāptās te vigatiṃ mātas tasmāt tān pātum arhasi // BrP_78.69 //",
  "GP11brahmppu:10755": "{brahmovāca: }",
  "GP11brahmppu:10756": "tathety uktvā suranadī sarveṣām upakārikā /",
  "GP11brahmppu:10757": "lokānām upakārārthaṃ pitṝṇāṃ pāvanāya ca // BrP_78.70 //",
  "GP11brahmppu:10758": "agastyapītasyāmbhodheḥ pūraṇāya viśeṣataḥ /",
  "GP11brahmppu:10759": "smaraṇād eva pāpānāṃ nāśāya suranimnagā // BrP_78.71 //",
  "GP11brahmppu:10760": "bhagīrathoditaṃ cakre rasātalatale sthitān /",
  "GP11brahmppu:10761": "bhasmībhūtān nṛpasutān sāgarāṃś ca viśeṣataḥ // BrP_78.72 //",
  "GP11brahmppu:10762": "vinirdagdhān athāplāvya khātapūram athākarot /",
  "GP11brahmppu:10763": "tato meruṃ samāplāvya sthitāṃ bālo 'bravīn nṛpaḥ // BrP_78.73 //",
  "GP11brahmppu:10764": "karmabhūmau tvayā bhāvyaṃ tathety āgād dhimālayam /",
  "GP11brahmppu:10765": "himavatparvatāt puṇyād bhārataṃ varṣam abhyagāt // BrP_78.74 //",
  "GP11brahmppu:10766": "tanmadhyataḥ puṇyanadī prāyāt pūrvārṇavaṃ prati /",
  "GP11brahmppu:10767": "evam eṣāpi te proktā gaṅgā kṣātrā mahāmune // BrP_78.75 //",
  "GP11brahmppu:10768": "māheśvarī vaiṣṇavī ca saiva brāhmī ca pāvanī /",
  "GP11brahmppu:10769": "bhāgīrathī devanadī himavacchikharāśrayā // BrP_78.76 //",
  "GP11brahmppu:10770": "maheśvarajaṭāvāri evaṃ dvaividhyam āgatam /",
  "GP11brahmppu:10771": "vindhyasya dakṣiṇe gaṅgā gautamī sā nigadyate /",
  "GP11brahmppu:10772": "uttare sāpi vindhyasya bhāgīrathy abhidhīyate // BrP_78.77 //",
  "GP11brahmppu:10773": "{nārada uvāca: }",
  "GP11brahmppu:10774": "na manas tṛptim ādhatte kathāḥ śṛṇvat tvayeritāḥ /",
  "GP11brahmppu:10775": "pṛthak tīrthaphalaṃ śrotuṃ pravṛttaṃ mama mānasam // BrP_79.1 //",
  "GP11brahmppu:10776": "kramaśo brāhmaṇānītāṃ gaṅgāṃ me prathamaṃ vada /",
  "GP11brahmppu:10777": "pṛthak tīrthaphalaṃ puṇyaṃ setihāsaṃ yathākramam // BrP_79.2 //",
  "GP11brahmppu:10778": "{brahmovāca: }",
  "GP11brahmppu:10779": "tīrthānāṃ ca pṛthag bhāvaṃ phalaṃ māhātmyam eva ca /",
  "GP11brahmppu:10780": "sarvaṃ vaktuṃ na śaknomi na ca tvaṃ śravaṇe kṣamaḥ // BrP_79.3 //",
  "GP11brahmppu:10781": "tathāpi kiṃcid vakṣyāmi śṛṇu nārada yatnataḥ /",
  "GP11brahmppu:10782": "yāny uktāni ca tīrthāni śrutivākyāni yāni ca // BrP_79.4 //",
  "GP11brahmppu:10783": "tāni vakṣyāmi saṃkṣepān namaskṛtvā trilocanam /",
  "GP11brahmppu:10784": "yatrāsau bhagavān āsīt pratyakṣas tryambako mune // BrP_79.5 //",
  "GP11brahmppu:10785": "tryambakaṃ nāma tat tīrthaṃ bhuktimuktipradāyakam /",
  "GP11brahmppu:10786": "vārāham aparaṃ tīrthaṃ triṣu lokeṣu viśrutam // BrP_79.6 //",
  "GP11brahmppu:10787": "tasya rūpaṃ pravakṣyāmi nāma viṣṇor yathābhavat /",
  "GP11brahmppu:10788": "purā devān parābhūya yajñam ādāya rākṣasaḥ // BrP_79.7 //",
  "GP11brahmppu:10789": "rasātalam anuprāptaḥ sindhusena iti śrutaḥ /",
  "GP11brahmppu:10790": "yajñe talam anuprāpte niryajñā hy abhavan mahī // BrP_79.8 //",
  "GP11brahmppu:10791": "nāyaṃ loko 'sti na paro yajñe naṣṭa itītvarāḥ /",
  "GP11brahmppu:10792": "surās tam eva viviśū rasātalam anudviṣam // BrP_79.9 //",
  "GP11brahmppu:10793": "nāśaknuvaṃs tu taṃ jetuṃ devā indrapurogamāḥ /",
  "GP11brahmppu:10794": "viṣṇuṃ purāṇapuruṣaṃ gatvā tasmai nyavedayan // BrP_79.10 //",
  "GP11brahmppu:10795": "rākṣasasya tu tat karma yajñabhraṃśam aśeṣataḥ /",
  "GP11brahmppu:10796": "tataḥ provāca bhagavān vārāhaṃ vapur āsthitaḥ // BrP_79.11 //",
  "GP11brahmppu:10797": "śaṅkhacakragadāpāṇir gatvā caiva rasātalam /",
  "GP11brahmppu:10798": "ānayiṣye makhaṃ puṇyaṃ hatvā rākṣasapuṃgavān // BrP_79.12 //",
  "GP11brahmppu:10799": "svaḥ prayāntu surāḥ sarve vyetu vo mānaso jvaraḥ /",
  "GP11brahmppu:10800": "yena gaṅgā talaṃ prāptā pathā tenaiva cakradhṛk // BrP_79.13 //",
  "GP11brahmppu:10801": "jagāma tarasā putra bhuvaṃ bhittvā rasātalam /",
  "GP11brahmppu:10802": "sa varāhavapuḥ śrīmān rasātalanivāsinaḥ // BrP_79.14 //",
  "GP11brahmppu:10803": "rākṣasān dānavān hatvā mukhe dhṛtvā mahādhvaram /",
  "GP11brahmppu:10804": "vārāharūpī bhagavān makham ādāya yajñabhuk // BrP_79.15 //",
  "GP11brahmppu:10805": "yena prāpa talaṃ viṣṇuḥ pathā tenaiva śatrujit /",
  "GP11brahmppu:10806": "mukhe nyasya mahāyajñaṃ niścakrāma rasātalāt // BrP_79.16 //",
  "GP11brahmppu:10807": "tatra brahmagirau devāḥ pratīkṣāṃ cakrire hareḥ /",
  "GP11brahmppu:10808": "pathas tasmād viniḥsṛtya gaṅgāsravaṇam abhyagāt // BrP_79.17 //",
  "GP11brahmppu:10809": "prākṣālayac ca svāṅgāni asṛgliptāni nārada /",
  "GP11brahmppu:10810": "gaṅgāmbhasā tatra kuṇḍaṃ vārāham abhavat tataḥ // BrP_79.18 //",
  "GP11brahmppu:10811": "mukhe nyastaṃ mahāyajñaṃ devānāṃ purato hariḥ /",
  "GP11brahmppu:10812": "dattavāṃs tridaśaśreṣṭho mukhād yajño 'bhyajāyata // BrP_79.19 //",
  "GP11brahmppu:10813": "tataḥ prabhṛti yajñāṅgaṃ pradhānaṃ sruva ucyate /",
  "GP11brahmppu:10814": "vārāharūpam abhavad evaṃ vai kāraṇāntarāt // BrP_79.20 //",
  "GP11brahmppu:10815": "tasmāt puṇyatamaṃ tīrthaṃ vārāhaṃ sarvakāmadam /",
  "GP11brahmppu:10816": "tatra snānaṃ ca dānaṃ ca sarvakratuphalapradam // BrP_79.21 //",
  "GP11brahmppu:10817": "tatra sthito 'pi yaḥ kaścit pitṝn smarati puṇyakṛt /",
  "GP11brahmppu:10818": "vimuktāḥ sarvapāpebhyaḥ pitaraḥ svargam āpnuyuḥ // BrP_79.22 //",
  "GP11brahmppu:10819": "{brahmovāca: }",
  "GP11brahmppu:10820": "kuśāvartasya māhātmyam ahaṃ vaktuṃ na te kṣamaḥ /",
  "GP11brahmppu:10821": "tasya smaraṇamātreṇa kṛtakṛtyo bhaven naraḥ // BrP_80.1 //",
  "GP11brahmppu:10822": "kuśāvartam iti khyātaṃ narāṇāṃ sarvakāmadam /",
  "GP11brahmppu:10823": "kuśenāvartitaṃ yatra gautamena mahātmanā // BrP_80.2 //",
  "GP11brahmppu:10824": "kuśenāvartayitvā tu ānayām āsa tāṃ muniḥ /",
  "GP11brahmppu:10825": "tatra snānaṃ ca dānaṃ ca pitṝṇāṃ tṛptidāyakam // BrP_80.3 //",
  "GP11brahmppu:10826": "nīlagaṅgā saricchreṣṭhā niḥsṛtā nīlaparvatāt /",
  "GP11brahmppu:10827": "tatra snānādi yat kiṃcit karoti prayato naraḥ // BrP_80.4 //",
  "GP11brahmppu:10828": "sarvaṃ tad akṣayaṃ vidyāt pitṝṇāṃ tṛptidāyakam /",
  "GP11brahmppu:10829": "viśrutaṃ triṣu lokeṣu kapotaṃ tīrtham uttamam // BrP_80.5 //",
  "GP11brahmppu:10830": "tasya rūpaṃ ca vakṣyāmi mune śṛṇu mahāphalam /",
  "GP11brahmppu:10831": "tatra brahmagirau kaścid vyādhaḥ paramadāruṇaḥ // BrP_80.6 //",
  "GP11brahmppu:10832": "hinasti brāhmaṇān sādhūn yatīn gopakṣiṇo mṛgān /",
  "GP11brahmppu:10833": "evaṃbhūtaḥ sa pāpātmā krodhano 'nṛtabhāṣaṇaḥ // BrP_80.7 //",
  "GP11brahmppu:10834": "bhīṣaṇākṛtir atyugro nīlākṣo hrasvabāhukaḥ /",
  "GP11brahmppu:10835": "danturo naṣṭanāsākṣo hrasvapāt pṛthukukṣikaḥ // BrP_80.8 //",
  "GP11brahmppu:10836": "hrasvodaro hrasvabhujo vikṛto gardabhasvanaḥ /",
  "GP11brahmppu:10837": "pāśahastaḥ pāpacittaḥ pāpiṣṭhaḥ sadhanuḥ sadā // BrP_80.9 //",
  "GP11brahmppu:10838": "tasya bhāryā tathābhūtā apatyāny api nārada /",
  "GP11brahmppu:10839": "tayā tu preryamāṇo 'sau viveśa gahanaṃ vanam // BrP_80.10 //",
  "GP11brahmppu:10840": "sa jaghāna mṛgān pāpaḥ pakṣiṇo bahurūpiṇaḥ /",
  "GP11brahmppu:10841": "pañjare prākṣipat kāṃścij jīvamānāṃs tathetarān // BrP_80.11 //",
  "GP11brahmppu:10842": "kṣudhayā paritaptāṅgo vihvalas tṛṣayā tathā /",
  "GP11brahmppu:10843": "bhrāntadeśo bahutaraṃ nyavartata gṛhaṃ prati // BrP_80.12 //",
  "GP11brahmppu:10844": "tato 'parāhṇe saṃprāpte nivṛtte madhumādhave /",
  "GP11brahmppu:10845": "kṣaṇāt taḍid garjitaṃ ca sābhraṃ caivābhavat tadā // BrP_80.13 //",
  "GP11brahmppu:10846": "vavau vāyuḥ sāśmavarṣo vāridhārātibhīṣaṇaḥ /",
  "GP11brahmppu:10847": "sa gacchaṃl lubdhakaḥ śrāntaḥ panthānaṃ nāvabudhyata // BrP_80.14 //",
  "GP11brahmppu:10848": "jalaṃ sthalaṃ gartam atho panthānam athavā diśaḥ /",
  "GP11brahmppu:10849": "na bubodha tadā pāpaḥ śrāntaḥ śaraṇam apy atha // BrP_80.15 //",
  "GP11brahmppu:10850": "kva gacchāmi kva tiṣṭheyaṃ kiṃ karomīty acintayat /",
  "GP11brahmppu:10851": "sarveṣāṃ prāṇināṃ prāṇān āhartāhaṃ yathāntakaḥ // BrP_80.16 //",
  "GP11brahmppu:10852": "mamāpy antakaraṃ bhūtaṃ saṃprāptaṃ cāśmavarṣaṇam /",
  "GP11brahmppu:10853": "trātāraṃ naiva paśyāmi śilāṃ vā vṛkṣam antike // BrP_80.17 //",
  "GP11brahmppu:10854": "evaṃ bahuvidhaṃ vyādho vicintyāpaśyad antike /",
  "GP11brahmppu:10855": "vane vanaspatim iva nakṣatrāṇāṃ yathātrijam // BrP_80.18 //",
  "GP11brahmppu:10856": "mṛgāṇāṃ ca yathā siṃham āśramāṇāṃ gṛhādhipam /",
  "GP11brahmppu:10857": "indriyāṇāṃ mana iva trātāraṃ prāṇināṃ nagam // BrP_80.19 //",
  "GP11brahmppu:10858": "śreṣṭhaṃ viṭapinaṃ śubhraṃ śākhāpallavamaṇḍitam /",
  "GP11brahmppu:10859": "tam āśrityopaviṣṭo 'bhūt klinnavāsā sa lubdhakaḥ // BrP_80.20 //",
  "GP11brahmppu:10860": "smaran bhāryām apatyāni jīveyur athavā na vā /",
  "GP11brahmppu:10861": "etasminn antare tatra cāstaṃ prāpto divākaraḥ // BrP_80.21 //",
  "GP11brahmppu:10862": "tam eva nagam āśritya kapoto bhāryayā saha /",
  "GP11brahmppu:10863": "putrapautraiḥ parivṛto hy āste tatra nagottame // BrP_80.22 //",
  "GP11brahmppu:10864": "sukhena nirbhayo bhūtvā sutṛptaḥ prīta eva ca /",
  "GP11brahmppu:10865": "bahavo vatsarā yātā vasatas tasya pakṣiṇaḥ // BrP_80.23 //",
  "GP11brahmppu:10866": "pativratā tasya bhāryā suprītā tena caiva hi /",
  "GP11brahmppu:10867": "koṭare tannage śreṣṭhe jalavāyvagnivarjite // BrP_80.24 //",
  "GP11brahmppu:10868": "bhāryāputraiḥ parivṛtaḥ sarvadāste kapotakaḥ /",
  "GP11brahmppu:10869": "tasmin dine daivavaśāt kapotaś ca kapotakī // BrP_80.25 //",
  "GP11brahmppu:10870": "bhakṣyārthaṃ tu ubhau yātau kapoto nagam abhyagāt /",
  "GP11brahmppu:10871": "sāpi daivavaśāt putra pañjarasthaiva vartate // BrP_80.26 //",
  "GP11brahmppu:10872": "gṛhītā lubdhakenātha jīvamāneva vartate /",
  "GP11brahmppu:10873": "kapotako 'py apatyāni mātṛhīnāny udīkṣya ca // BrP_80.27 //",
  "GP11brahmppu:10874": "varṣaṃ ca bhīṣaṇaṃ prāptam astaṃ yāto divākaraḥ /",
  "GP11brahmppu:10875": "svakoṭaraṃ tayā hīnam ālokya vilalāpa saḥ // BrP_80.28 //",
  "GP11brahmppu:10876": "tāṃ baddhāṃ pañjarasthāṃ vā na bubodha kapotarāṭ /",
  "GP11brahmppu:10877": "anvārebhe kapoto vai priyāyā guṇakīrtanam // BrP_80.29 //",
  "GP11brahmppu:10878": "nādyāpy āyāti kalyāṇī mama harṣavivardhinī /",
  "GP11brahmppu:10879": "mama dharmasya jananī mama dehasya ceśvarī // BrP_80.30 //",
  "GP11brahmppu:10880": "dharmārthakāmamokṣāṇāṃ saiva nityaṃ sahāyinī /",
  "GP11brahmppu:10881": "tuṣṭe hasantī ruṣṭe ca mama duḥkhapramārjanī // BrP_80.31 //",
  "GP11brahmppu:10882": "sakhī mantreṣu sā nityaṃ mama vākyaratā sadā /",
  "GP11brahmppu:10883": "nādyāpy āyāti kalyāṇī saṃprayāte 'pi bhāskare // BrP_80.32 //",
  "GP11brahmppu:10884": "na jānāti vrataṃ mantraṃ daivaṃ dharmārtham eva ca /",
  "GP11brahmppu:10885": "pativratā patiprāṇā patimantrā patipriyā // BrP_80.33 //",
  "GP11brahmppu:10886": "nādyāpy āyāti kalyāṇī kiṃ karomi kva yāmi vā /",
  "GP11brahmppu:10887": "kiṃ me gṛhaṃ kānanaṃ ca tayā hīnaṃ hi dṛśyate // BrP_80.34 //",
  "GP11brahmppu:10888": "tayā yuktaṃ śriyā yuktaṃ bhīṣaṇaṃ vāpi śobhanam /",
  "GP11brahmppu:10889": "nādyāpy āyāti me kāntā yayā gṛham udīritam // BrP_80.35 //",
  "GP11brahmppu:10890": "vinānayā na jīviṣye tyaje vāpi priyāṃ tanum /",
  "GP11brahmppu:10891": "kiṃ kurvantu tv apatyāni luptadharmas tv ahaṃ punaḥ // BrP_80.36 //",
  "GP11brahmppu:10892": "evaṃ vilapatas tasya bhartur vākyaṃ niśamya sā /",
  "GP11brahmppu:10893": "pañjarasthaiva sā vākyaṃ bhartāram idam abravīt // BrP_80.37 //",
  "GP11brahmppu:10894": "{kapotaky uvāca: }",
  "GP11brahmppu:10895": "atrāham asmi baddhaiva vivaśāsmi khagottama /",
  "GP11brahmppu:10896": "ānītāhaṃ lubdhakena baddhā pāśair mahāmate // BrP_80.38 //",
  "GP11brahmppu:10897": "dhanyāsmy anugṛhītāsmi patir vakti guṇān mama /",
  "GP11brahmppu:10898": "sato vāpy asato vāpi kṛtārthāhaṃ na saṃśayaḥ // BrP_80.39 //",
  "GP11brahmppu:10899": "tuṣṭe bhartari nārīṇāṃ tuṣṭāḥ syuḥ sarvadevatāḥ /",
  "GP11brahmppu:10900": "viparyaye tu nārīṇām avaśyaṃ nāśam āpnuyāt // BrP_80.40 //",
  "GP11brahmppu:10901": "tvaṃ daivaṃ tvaṃ prabhur mahyaṃ tvaṃ suhṛt tvaṃ parāyaṇam /",
  "GP11brahmppu:10902": "tvaṃ vrataṃ tvaṃ paraṃ brahma svargo mokṣas tvam eva ca // BrP_80.41 //",
  "GP11brahmppu:10903": "mā cintāṃ kuru kalyāṇa dharme buddhiṃ sthirāṃ kuru /",
  "GP11brahmppu:10904": "tvatprasādāc ca bhuktā hi bhogāś ca vividhā mayā /",
  "GP11brahmppu:10905": "alaṃ khedena majjena dharme buddhiṃ kuru sthirām // BrP_80.43 //",
  "GP11brahmppu:10906": "{brahmovāca: }",
  "GP11brahmppu:10907": "iti śrutvā priyāvākyam uttatāra nagottamāt /",
  "GP11brahmppu:10908": "yatra sā pañjarasthā tu kapotī vartate tvaram // BrP_80.44 //",
  "GP11brahmppu:10909": "tām āgatya priyāṃ dṛṣṭvā mṛtavac cāpi lubdhakam /",
  "GP11brahmppu:10910": "mocayāmīti tām āha niśceṣṭo lubdhako 'dhunā // BrP_80.45 //",
  "GP11brahmppu:10911": "mā muñcasva mahābhāga jñātvā saṃbandham asthiram /",
  "GP11brahmppu:10912": "lubdhānāṃ khecarā hy annaṃ jīvo jīvasya cāśanam // BrP_80.46 //",
  "GP11brahmppu:10913": "nāparādhaṃ smarāmy asya dharmabuddhiṃ sthirāṃ kuru /",
  "GP11brahmppu:10914": "gurur agnir dvijātīnāṃ varṇānāṃ brāhmaṇo guruḥ // BrP_80.47 //",
  "GP11brahmppu:10915": "patir eva guruḥ strīṇāṃ sarvasyābhyāgato guruḥ /",
  "GP11brahmppu:10916": "abhyāgatam anuprāptaṃ vacanais toṣayanti ye // BrP_80.48 //",
  "GP11brahmppu:10917": "teṣāṃ vāgīśvarī devī tṛptā bhavati niścitam /",
  "GP11brahmppu:10918": "tasyānnasya pradānena śakras tṛptim avāpnuyāt // BrP_80.49 //",
  "GP11brahmppu:10919": "pitaraḥ pādaśaucena annādyena prajāpatiḥ /",
  "GP11brahmppu:10920": "tasyopacārād vai lakṣmīr viṣṇunā prītim āpnuyāt // BrP_80.50 //",
  "GP11brahmppu:10921": "śayane sarvadevās tu tasmāt pūjyatamo 'tithiḥ /",
  "GP11brahmppu:10922": "abhyāgatam anuśrāntaṃ sūryoḍhaṃ gṛham āgatam /",
  "GP11brahmppu:10923": "taṃ vidyād devarūpeṇa sarvakratuphalo hy asau // BrP_80.51 //",
  "GP11brahmppu:10924": "abhyāgataṃ śrāntam anuvrajanti BrP_80.52a",
  "GP11brahmppu:10925": "devāś ca sarve pitaro 'gnayaś ca BrP_80.52b",
  "GP11brahmppu:10926": "tasmin hi tṛpte mudam āpnuvanti BrP_80.52c",
  "GP11brahmppu:10927": "gate nirāśe 'pi ca te nirāśāḥ BrP_80.52d",
  "GP11brahmppu:10928": "tasmāt sarvātmanā kānta duḥkhaṃ tyaktvā śamaṃ vraja /",
  "GP11brahmppu:10929": "kṛtvā tiṣṭha śubhāṃ buddhiṃ dharmakṛtyaṃ samācara // BrP_80.53 //",
  "GP11brahmppu:10930": "upakāro 'pakāraś ca pravarāv iti saṃmatau /",
  "GP11brahmppu:10931": "upakāriṣu sarvo 'pi karoty upakṛtiṃ punaḥ // BrP_80.54 //",
  "GP11brahmppu:10932": "apakāriṣu yaḥ sādhuḥ puṇyabhāk sa udāhṛtaḥ //* BrP_80.55 //",
  "GP11brahmppu:10933": "{kapota uvāca: }",
  "GP11brahmppu:10934": "āvayor anurūpaṃ ca tvayoktaṃ sādhu manyase /",
  "GP11brahmppu:10935": "kiṃtu vaktavyam apy asti tac chṛṇuṣva varānane // BrP_80.56 //",
  "GP11brahmppu:10936": "sahasraṃ bharate kaścic chatam anyo daśāparaḥ /",
  "GP11brahmppu:10937": "ātmānaṃ ca sukhenānyo vayaṃ kaṣṭodaraṃbharāḥ // BrP_80.57 //",
  "GP11brahmppu:10938": "gartadhānyadhanāḥ kecit kuśūladhanino 'pare /",
  "GP11brahmppu:10939": "ghaṭakṣiptadhanāḥ kecic cañcukṣiptadhanā vayam // BrP_80.58 //",
  "GP11brahmppu:10940": "pūjayāmi kathaṃ śrāntam abhyāgatam imaṃ śubhe //* BrP_80.59 //",
  "GP11brahmppu:10941": "{kapoty uvāca: }",
  "GP11brahmppu:10942": "agnir āpaḥ śubhā vāṇī tṛṇakāṣṭhādikaṃ ca yat /",
  "GP11brahmppu:10943": "etad apy arthine deyaṃ śītārto lubdhakas tv ayam // BrP_80.60 //",
  "GP11brahmppu:10944": "{brahmovāca: }",
  "GP11brahmppu:10945": "etac chrutvā priyāvākyaṃ vṛkṣam āruhya pakṣirāṭ /",
  "GP11brahmppu:10946": "ālokayām āsa tadā vahniṃ dūraṃ dadarśa ha // BrP_80.61 //",
  "GP11brahmppu:10947": "sa tu gatvā vahnideśaṃ cañcunolmukam āharat /",
  "GP11brahmppu:10948": "puro 'gniṃ jvālayām āsa lubdhakasya kapotakaḥ // BrP_80.62 //",
  "GP11brahmppu:10949": "śuṣkakāṣṭhāni parṇāni tṛṇāni ca punaḥ punaḥ /",
  "GP11brahmppu:10950": "agnau nikṣepayām āsa niśīthe sa kapotarāṭ // BrP_80.63 //",
  "GP11brahmppu:10951": "tam agniṃ jvalitaṃ dṛṣṭvā lubdhakaḥ śītaduḥkhitaḥ /",
  "GP11brahmppu:10952": "avaśāni svakāṅgāni pratāpya sukham āptavān // BrP_80.64 //",
  "GP11brahmppu:10953": "kṣudhāgninā dahyamānaṃ vyādhaṃ dṛṣṭvā kapotakī /",
  "GP11brahmppu:10954": "mā muñcasva mahābhāga iti bhartāram abravīt // BrP_80.65 //",
  "GP11brahmppu:10955": "svaśarīreṇa duḥkhārtaṃ lubdhakaṃ prīṇayāmi tam /",
  "GP11brahmppu:10956": "iṣṭātithīnāṃ ye lokās tāṃs tvaṃ prāpnuhi suvrata // BrP_80.66 //",
  "GP11brahmppu:10957": "{kapota uvāca: }",
  "GP11brahmppu:10958": "mayi tiṣṭhati naivāyaṃ tava dharmo vidhīyate /",
  "GP11brahmppu:10959": "iṣṭātithir bhavāmīha anujānīhi māṃ śubhe // BrP_80.67 //",
  "GP11brahmppu:10960": "{brahmovāca: }",
  "GP11brahmppu:10961": "ity uktvāgniṃ trir āvartya smaran devaṃ caturbhujam /",
  "GP11brahmppu:10962": "viśvātmakaṃ mahāviṣṇuṃ śaraṇyaṃ bhaktavatsalam // BrP_80.68 //",
  "GP11brahmppu:10963": "yathāsukhaṃ juṣasveti vadann agniṃ tathāviśat /",
  "GP11brahmppu:10964": "taṃ dṛṣṭvāgnau kṣiptajīvaṃ lubdhako vākyam abravīt // BrP_80.69 //",
  "GP11brahmppu:10965": "{lubdhaka uvāca: }",
  "GP11brahmppu:10966": "aho mānuṣadehasya dhig jīvitam idaṃ mama /",
  "GP11brahmppu:10967": "yad idaṃ pakṣirājena madarthe sāhasaṃ kṛtam // BrP_80.70 //",
  "GP11brahmppu:10968": "{brahmovāca: }",
  "GP11brahmppu:10969": "evaṃ bruvantaṃ taṃ lubdhaṃ pakṣiṇī vākyam abravīt //* BrP_80.71 //",
  "GP11brahmppu:10970": "{kapotaky uvāca: }",
  "GP11brahmppu:10971": "māṃ tvaṃ muñca mahābhāga dūraṃ yāty eṣa me patiḥ //* BrP_80.72 //",
  "GP11brahmppu:10972": "{brahmovāca: }",
  "GP11brahmppu:10973": "tasyās tad vacanaṃ śrutvā pañjarasthāṃ kapotakīm /",
  "GP11brahmppu:10974": "lubdhako mocayām āsa tarasā bhītavat tadā // BrP_80.73 //",
  "GP11brahmppu:10975": "sāpi pradakṣiṇaṃ kṛtvā patim agniṃ tadā jagau //* BrP_80.74 //",
  "GP11brahmppu:10976": "{kapoty uvāca: }",
  "GP11brahmppu:10977": "strīṇām ayaṃ paro dharmo yad bhartur anuveśanam /",
  "GP11brahmppu:10978": "vede ca vihito mārgaḥ sarvalokeṣu pūjitaḥ // BrP_80.75 //",
  "GP11brahmppu:10979": "vyālagrāhī yathā vyālaṃ bilād uddharate balāt /",
  "GP11brahmppu:10980": "evaṃ tv anugatā nārī saha bhartrā divaṃ vrajet // BrP_80.76 //",
  "GP11brahmppu:10981": "tisraḥ koṭyo 'rdhakoṭī ca yāni romāṇi mānuṣe /",
  "GP11brahmppu:10982": "tāvatkālaṃ vaset svarge bhartāraṃ yānugacchati // BrP_80.77 //",
  "GP11brahmppu:10983": "namaskṛtvā bhuvaṃ devān gaṅgāṃ cāpi vanaspatīn /",
  "GP11brahmppu:10984": "āśvāsya tāny apatyāni lubdhakaṃ vākyam abravīt // BrP_80.78 //",
  "GP11brahmppu:10985": "{kapoty uvāca: }",
  "GP11brahmppu:10986": "tvatprasādān mahābhāga upapannaṃ mamedṛśam /",
  "GP11brahmppu:10987": "apatyānāṃ kṣamasveha bhartrā yāmi triviṣṭapam // BrP_80.79 //",
  "GP11brahmppu:10988": "{brahmovāca: }",
  "GP11brahmppu:10989": "ity uktvā pakṣiṇī sādhvī praviveśa hutāśanam /",
  "GP11brahmppu:10990": "praviṣṭāyāṃ hutavahe jayaśabdo nyavartata // BrP_80.80 //",
  "GP11brahmppu:10991": "gagane sūryasaṃkāśaṃ vimānam atiśobhanam /",
  "GP11brahmppu:10992": "tadārūḍhau suranibhau daṃpatī dadṛśe tataḥ // BrP_80.81 //",
  "GP11brahmppu:10993": "harṣeṇa procatur ubhau lubdhakaṃ vismayānvitam //* BrP_80.82 //",
  "GP11brahmppu:10994": "{daṃpatī ūcatuḥ: }",
  "GP11brahmppu:10995": "gacchāvas tridaśasthānam āpṛṣṭo 'si mahāmate /",
  "GP11brahmppu:10996": "āvayoḥ svargasopānam atithis tvaṃ namo 'stu te // BrP_80.83 //",
  "GP11brahmppu:10997": "{brahmovāca: }",
  "GP11brahmppu:10998": "vimānavaram ārūḍhau tau dṛṣṭvā lubdhako 'pi saḥ /",
  "GP11brahmppu:10999": "sadhanuḥ pañjaraṃ tyaktvā kṛtāñjalir abhāṣata // BrP_80.84 //",
  "GP11brahmppu:11000": "{lubdhaka uvāca: }",
  "GP11brahmppu:11001": "na tyaktavyo mahābhāgau deyaṃ kiṃcid ajānate /",
  "GP11brahmppu:11002": "aham atrātithir mānyo niṣkṛtiṃ vaktum arhathaḥ // BrP_80.85 //",
  "GP11brahmppu:11003": "{daṃpatī ūcatuḥ: }",
  "GP11brahmppu:11004": "gautamīṃ gaccha bhadraṃ te tasyāḥ pāpaṃ nivedaya /",
  "GP11brahmppu:11005": "tatraivāplavanāt pakṣaṃ sarvapāpair vimokṣyase // BrP_80.86 //",
  "GP11brahmppu:11006": "muktapāpaḥ punas tatra gaṅgāyām avagāhane /",
  "GP11brahmppu:11007": "aśvamedhaphalaṃ puṇyaṃ prāpya puṇyo bhaviṣyasi // BrP_80.87 //",
  "GP11brahmppu:11008": "saridvarāyāṃ gautamyāṃ brahmaviṣṇvīśasaṃbhuvi /",
  "GP11brahmppu:11009": "punar āplavanād eva tyaktvā dehaṃ malīmasam // BrP_80.88 //",
  "GP11brahmppu:11010": "vimānavaram ārūḍhaḥ svargaṃ gantāsy asaṃśayam //* BrP_80.89 //",
  "GP11brahmppu:11011": "{brahmovāca: }",
  "GP11brahmppu:11012": "tac chrutvā vacanaṃ tābhyāṃ tathā cakre sa lubdhakaḥ /",
  "GP11brahmppu:11013": "vimānavaram ārūḍho divyarūpadharo 'bhavat // BrP_80.90 //",
  "GP11brahmppu:11014": "divyamālyāmbaradharaḥ pūjyamāno 'psarogaṇaiḥ /",
  "GP11brahmppu:11015": "kapotaś ca kapotī ca tṛtīyo lubdhakas tathā /",
  "GP11brahmppu:11016": "gaṅgāyāś ca prabhāveṇa sarve vai divam ākraman // BrP_80.91 //",
  "GP11brahmppu:11017": "tataḥ prabhṛti tat tīrthaṃ kāpotam iti viśrutam /",
  "GP11brahmppu:11018": "tatra snānaṃ ca dānaṃ ca pitṛpūjanam eva ca // BrP_80.92 //",
  "GP11brahmppu:11019": "japayajñādikaṃ karma tad ānantyāya kalpate //* BrP_80.93 //",
  "GP11brahmppu:11020": "{brahmovāca: }",
  "GP11brahmppu:11021": "kārttikeyaṃ paraṃ tīrthaṃ kaumāram iti viśrutam /",
  "GP11brahmppu:11022": "yannāmaśravaṇād eva kulavān rūpavān bhavet // BrP_81.1 //",
  "GP11brahmppu:11023": "nihate tārake daitye svasthe jāte triviṣṭape /",
  "GP11brahmppu:11024": "kārttikeyaṃ sutaṃ jyeṣṭhaṃ prītyā provāca pārvatī // BrP_81.2 //",
  "GP11brahmppu:11025": "yathāsukhaṃ bhuṅkṣva bhogāṃs trailokye manasaḥ priyān /",
  "GP11brahmppu:11026": "mamājñayā prītamanāḥ pituś caiva prasādataḥ // BrP_81.3 //",
  "GP11brahmppu:11027": "evam uktaḥ sa vai mātrā viśākho devatāstriyaḥ /",
  "GP11brahmppu:11028": "yathāsukhaṃ balād reme devapatnyo 'pi remire // BrP_81.4 //",
  "GP11brahmppu:11029": "tataḥ saṃbhujyamānāsu devapatnīṣu nārada /",
  "GP11brahmppu:11030": "nāśaknuvan vārayituṃ kārttikeyaṃ divaukasaḥ // BrP_81.5 //",
  "GP11brahmppu:11031": "tato nivedayām āsuḥ pārvatyai putrakarma tat /",
  "GP11brahmppu:11032": "asakṛd vāryamāṇo 'pi mātrā devaiḥ sa śaktidhṛk // BrP_81.6 //",
  "GP11brahmppu:11033": "naivāsāv akarod vākyaṃ strīṣv āsaktas tu ṣaṇmukhaḥ /",
  "GP11brahmppu:11034": "abhiśāpabhayād bhītā pārvatī paryacintayat // BrP_81.7 //",
  "GP11brahmppu:11035": "putrasnehāt tathaiveśā devānāṃ kāryasiddhaye /",
  "GP11brahmppu:11036": "devapatnyaś ciraṃ rakṣyā iti matvā punaḥ punaḥ // BrP_81.8 //",
  "GP11brahmppu:11037": "yasyāṃ tu ramate skandaḥ pārvatī tv api tādṛśī /",
  "GP11brahmppu:11038": "tadrūpam ātmanaḥ kṛtvā vartayām āsa pārvatī // BrP_81.9 //",
  "GP11brahmppu:11039": "indrasya varuṇasyāpi bhāryām āhūya ṣaṇmukhaḥ /",
  "GP11brahmppu:11040": "yāvat paśyati tasyāṃ tu mātṛrūpam apaśyata // BrP_81.10 //",
  "GP11brahmppu:11041": "tām apāsya namasyātha punar anyām athāhvayat /",
  "GP11brahmppu:11042": "tasyāṃ tu mātṛrūpaṃ sa prekṣya lajjām upeyivān // BrP_81.11 //",
  "GP11brahmppu:11043": "evaṃ bahvīṣu tad rūpaṃ dṛṣṭvā mātṛmayaṃ jagat /",
  "GP11brahmppu:11044": "iti saṃcintya gāṅgeyo vairāgyam agamat tadā // BrP_81.12 //",
  "GP11brahmppu:11045": "sa tu mātṛkṛtaṃ jñātvā pravṛttasya nivartanam /",
  "GP11brahmppu:11046": "nivāryaś ced ahaṃ bhogāt kiṃtu pūrvaṃ pravartitaḥ // BrP_81.13 //",
  "GP11brahmppu:11047": "tasmān mātṛkṛtaṃ sarvaṃ mama hāsyāspadaṃ tv iti /",
  "GP11brahmppu:11048": "lajjayā parayā yukto gautamīm agamat tadā // BrP_81.14 //",
  "GP11brahmppu:11049": "iyaṃ ca mātṛrūpā me śṛṇotu mama bhāṣitam /",
  "GP11brahmppu:11050": "itaḥ strīnāmadheyaṃ yan mama mātṛsamaṃ matam // BrP_81.15 //",
  "GP11brahmppu:11051": "evaṃ jñātvā lokanāthaḥ pārvatyā saha śaṃkaraḥ /",
  "GP11brahmppu:11052": "putraṃ nivārayām āsa vṛttam ity abravīd guruḥ // BrP_81.16 //",
  "GP11brahmppu:11053": "tataḥ surapatiḥ prītaḥ kiṃ dadāmīti cintayan /",
  "GP11brahmppu:11054": "kṛtāñjalipuṭaḥ skandaḥ pitaraṃ punar abravīt // BrP_81.17 //",
  "GP11brahmppu:11055": "{skanda uvāca: }",
  "GP11brahmppu:11056": "senāpatiḥ surapatis tava putro 'ham ity api /",
  "GP11brahmppu:11057": "alam etena deveśa kiṃ varaiḥ surapūjita // BrP_81.18 //",
  "GP11brahmppu:11058": "athavā dātukāmo 'si lokānāṃ hitakāmyayā /",
  "GP11brahmppu:11059": "yāce 'haṃ nātmanā deva tad anujñātum arhasi // BrP_81.19 //",
  "GP11brahmppu:11060": "mahāpātakinaḥ kecid gurudārābhigāminaḥ /",
  "GP11brahmppu:11061": "atrāplavanamātreṇa dhautapāpā bhavantu te // BrP_81.20 //",
  "GP11brahmppu:11062": "āpnuvantūttamāṃ jātiṃ tiryañco 'pi sureśvara /",
  "GP11brahmppu:11063": "kurūpo rūpasaṃpattim atra snānād avāpnuyāt // BrP_81.21 //",
  "GP11brahmppu:11064": "{brahmovāca: }",
  "GP11brahmppu:11065": "evam astv iti taṃ śaṃbhuḥ pratyanandat suteritam /",
  "GP11brahmppu:11066": "tataḥ prabhṛti tat tīrthaṃ kārttikeyam iti śrutam /",
  "GP11brahmppu:11067": "tatra snānaṃ ca dānaṃ ca sarvakratuphalapradam // BrP_81.22 //",
  "GP11brahmppu:11068": "{brahmovāca: }",
  "GP11brahmppu:11069": "yat khyātaṃ kṛttikātīrthaṃ kārttikeyād anantaram /",
  "GP11brahmppu:11070": "tasya śravaṇamātreṇa somapānaphalaṃ labhet // BrP_82.1 //",
  "GP11brahmppu:11071": "purā tārakanāśāya bhavareto 'pibat kaviḥ /",
  "GP11brahmppu:11072": "retogarbhaṃ kaviṃ dṛṣṭvā ṛṣipatnyo 'spṛhan mune // BrP_82.2 //",
  "GP11brahmppu:11073": "saptarṣīṇām ṛtusnātāṃ varjayitvā tv arundhatīm /",
  "GP11brahmppu:11074": "tāsu garbhaḥ samabhavat ṣaṭsu strīṣu tadāgnitaḥ // BrP_82.3 //",
  "GP11brahmppu:11075": "tapyamānās tu śobhiṣṭhā ṛtusnātās tu tā mune /",
  "GP11brahmppu:11076": "kiṃ kurmaḥ kva nu gacchāmaḥ kiṃ kṛtvā sukṛtaṃ bhavet // BrP_82.4 //",
  "GP11brahmppu:11077": "ity uktvā tā mitho gaṅgāṃ vyagrā gatvā vyapīḍayan /",
  "GP11brahmppu:11078": "tābhyas te niḥsṛtā garbhāḥ phenarūpās tadāmbhasi // BrP_82.5 //",
  "GP11brahmppu:11079": "ambhasā tv ekatāṃ prāptā vāyunā sarva eva hi /",
  "GP11brahmppu:11080": "ekarūpas tadā tābhyaḥ ṣaṇmukhaḥ samajāyata // BrP_82.6 //",
  "GP11brahmppu:11081": "srāvayitvā tu tān garbhān ṛṣipatnyo gṛhān yayuḥ /",
  "GP11brahmppu:11082": "tāsāṃ vikṛtarūpāṇi dṛṣṭvā te ṛṣayo 'bruvan // BrP_82.7 //",
  "GP11brahmppu:11083": "gamyatāṃ gamyatāṃ śīghraṃ svairī vṛttir na yujyate /",
  "GP11brahmppu:11084": "strīṇām iti tato vatsa nirastāḥ patibhis tu tāḥ // BrP_82.8 //",
  "GP11brahmppu:11085": "tato duḥkhaṃ samāviṣṭās tyaktāḥ svapatibhiś ca ṣaṭ /",
  "GP11brahmppu:11086": "tā dṛṣṭvā nāradaḥ prāha kārttikeyo harodbhavaḥ // BrP_82.9 //",
  "GP11brahmppu:11087": "gāṅgeyo 'gnibhavaś ceti vikhyātas tārakāntakaḥ /",
  "GP11brahmppu:11088": "taṃ yāntu na cirād eva prīto bhogaṃ pradāsyati // BrP_82.10 //",
  "GP11brahmppu:11089": "devarṣer vacanād eva samabhyetya ca ṣaṇmukham /",
  "GP11brahmppu:11090": "kṛttikāḥ svayam evaitad yathāvṛttaṃ nyavedayat // BrP_82.11 //",
  "GP11brahmppu:11091": "tābhyo vākyaṃ kṛttikābhyaḥ kārttikeyo 'numanya ca /",
  "GP11brahmppu:11092": "gautamīṃ yāntu sarvāś ca snātvāpūjya maheśvaram // BrP_82.12 //",
  "GP11brahmppu:11093": "eṣyāmi cāhaṃ tatraiva yāsyāmi suramandiram /",
  "GP11brahmppu:11094": "tathety uktvā kṛttikāś ca snātvā gaṅgāṃ ca gautamīm // BrP_82.13 //",
  "GP11brahmppu:11095": "deveśvaraṃ ca saṃpūjya kārttikeyānuśāsanāt /",
  "GP11brahmppu:11096": "deveśvaraprasādena prayayuḥ suramandiram // BrP_82.14 //",
  "GP11brahmppu:11097": "tataḥ prabhṛti tat tīrthaṃ kṛttikātīrtham ucyate /",
  "GP11brahmppu:11098": "kārttikyāṃ kṛttikāyoge tatra yaḥ snānam ācaret // BrP_82.15 //",
  "GP11brahmppu:11099": "sarvakratuphalaṃ prāpya rājā bhavati dhārmikaḥ /",
  "GP11brahmppu:11100": "tattīrthasmaraṇaṃ vāpi yaḥ karoti śṛṇoti ca /",
  "GP11brahmppu:11101": "sarvapāpavinirmukto dīrgham āyur avāpnuyāt // BrP_82.16 //",
  "GP11brahmppu:11102": "{brahmovāca: }",
  "GP11brahmppu:11103": "daśāśvamedhikaṃ tīrthaṃ tac chṛṇuṣva mahāmune /",
  "GP11brahmppu:11104": "yasya śravaṇamātreṇa hayamedhaphalaṃ labhet // BrP_83.1 //",
  "GP11brahmppu:11105": "viśvakarmasutaḥ śrīmān viśvarūpo mahābalaḥ /",
  "GP11brahmppu:11106": "tasyāpi prathamaḥ putras tatputro bhauvano vibhuḥ // BrP_83.2 //",
  "GP11brahmppu:11107": "purodhāḥ kaśyapas tasya sarvajñānaviśāradaḥ /",
  "GP11brahmppu:11108": "tam apṛcchan mahābāhur bhauvanaḥ sārvabhauvanaḥ // BrP_83.3 //",
  "GP11brahmppu:11109": "yakṣye 'haṃ hayamedhaiś ca yugapad daśabhir mune /",
  "GP11brahmppu:11110": "ity apṛcchad guruṃ vipraṃ kva yakṣyāmi surān iti // BrP_83.4 //",
  "GP11brahmppu:11111": "so 'vadad devayajanaṃ tatra tatra nṛpottama /",
  "GP11brahmppu:11112": "yatra yatra dvijaśreṣṭhāḥ prāvartanta mahākratūn // BrP_83.5 //",
  "GP11brahmppu:11113": "tatrābhavann ṛṣigaṇā ārtvijye makhamaṇḍale /",
  "GP11brahmppu:11114": "yugapad daśamedhāni pravṛttāni purodhasā // BrP_83.6 //",
  "GP11brahmppu:11115": "pūrṇatāṃ nāyayus tāni dṛṣṭvā cintāparo nṛpaḥ /",
  "GP11brahmppu:11116": "vihāya devayajanaṃ punar anyatra tān kratūn // BrP_83.7 //",
  "GP11brahmppu:11117": "upākrāmat tathā tatra vighnadoṣās tam āyayuḥ /",
  "GP11brahmppu:11118": "dṛṣṭvāpūrṇāṃs tato yajñān rājā gurum abhāṣata // BrP_83.8 //",
  "GP11brahmppu:11119": "{rājovāca: }",
  "GP11brahmppu:11120": "deśadoṣāt kāladoṣān mama doṣāt tavāpi vā /",
  "GP11brahmppu:11121": "pūrṇatāṃ nāpnuvanti sma daśamedhāni vājinaḥ // BrP_83.9 //",
  "GP11brahmppu:11122": "{brahmovāca: }",
  "GP11brahmppu:11123": "tataś ca duḥkhito rājā kaśyapena purodhasā /",
  "GP11brahmppu:11124": "gīṣpater bhrātaraṃ jyeṣṭhaṃ gatvā saṃvartam ūcatuḥ // BrP_83.10 //",
  "GP11brahmppu:11125": "{kaśyapabhauvanāv ūcatuḥ: }",
  "GP11brahmppu:11126": "bhagavan yugapat kāryāṇy aśvamedhāni mānada /",
  "GP11brahmppu:11127": "daśa saṃpūrṇatāṃ yānti taṃ deśaṃ taṃ guruṃ vada // BrP_83.11 //",
  "GP11brahmppu:11128": "{brahmovāca: }",
  "GP11brahmppu:11129": "tato dhyātvā ṛṣiśreṣṭhaḥ saṃvarto bhauvanaṃ tadā /",
  "GP11brahmppu:11130": "abravīd gaccha brahmāṇaṃ guruṃ deśaṃ vadiṣyati // BrP_83.12 //",
  "GP11brahmppu:11131": "bhauvano 'pi mahāprājñaḥ kaśyapena mahātmanā /",
  "GP11brahmppu:11132": "āgatya mām abravīc ca guruṃ deśādikaṃ ca yat // BrP_83.13 //",
  "GP11brahmppu:11133": "tato 'ham abravaṃ putra bhauvanaṃ kaśyapaṃ tathā /",
  "GP11brahmppu:11134": "gautamīṃ gaccha rājendra sa deśaḥ kratupuṇyavān // BrP_83.14 //",
  "GP11brahmppu:11135": "ayam eva guruḥ śreṣṭhaḥ kaśyapo vedapāragaḥ /",
  "GP11brahmppu:11136": "guror asya prasādena gautamyāś ca prasādataḥ // BrP_83.15 //",
  "GP11brahmppu:11137": "ekena hayamedhena tatra snānena vā punaḥ /",
  "GP11brahmppu:11138": "setsyanti tatra yajñāś ca daśamedhāni vājinaḥ // BrP_83.16 //",
  "GP11brahmppu:11139": "tac chrutvā bhauvano rājā gautamītīram abhyagāt /",
  "GP11brahmppu:11140": "kaśyapena sahāyena hayamedhāya dīkṣitaḥ // BrP_83.17 //",
  "GP11brahmppu:11141": "tataḥ pravṛtte yajñeśe hayamedhe mahākratau /",
  "GP11brahmppu:11142": "saṃpūrṇe tu tadā rājā pṛthivīṃ dātum udyataḥ // BrP_83.18 //",
  "GP11brahmppu:11143": "tato 'ntarikṣe vāg uccair uvāca nṛpasattamam /",
  "GP11brahmppu:11144": "pūjayitvā sthitaṃ viprān ṛtvijo 'tha sadaspatīn // BrP_83.19 //",
  "GP11brahmppu:11145": "{ākāśavāg uvāca: }",
  "GP11brahmppu:11146": "purodhase kaśyapāya saśailavanakānanām /",
  "GP11brahmppu:11147": "pṛthivīṃ dātukāmena dattaṃ sarvaṃ tvayā nṛpa // BrP_83.20 //",
  "GP11brahmppu:11148": "bhūmidānaspṛhāṃ tyaktvā annaṃ dehi mahāphalam /",
  "GP11brahmppu:11149": "nānnadānasamaṃ puṇyaṃ triṣu lokeṣu vidyate // BrP_83.21 //",
  "GP11brahmppu:11150": "viśeṣatas tu gaṅgāyāḥ śraddhayā puline mune /",
  "GP11brahmppu:11151": "tvayā tu hayamedho 'yaṃ kṛtaḥ sabahudakṣiṇaḥ /",
  "GP11brahmppu:11152": "kṛtakṛtyo 'si bhadraṃ te nātra kāryā vicāraṇā // BrP_83.22 //",
  "GP11brahmppu:11153": "{brahmovāca: }",
  "GP11brahmppu:11154": "tathāpi dātukāmaṃ taṃ mahī provāca bhauvanam //* BrP_83.23 //",
  "GP11brahmppu:11155": "{pṛthivy uvāca: }",
  "GP11brahmppu:11156": "viśvakarmaja sārvabhauma mā māṃ dehi punaḥ punaḥ /",
  "GP11brahmppu:11157": "nimajje 'haṃ salilasya madhye tasmān na dīyatām // BrP_83.24 //",
  "GP11brahmppu:11158": "{brahmovāca: }",
  "GP11brahmppu:11159": "tataś ca bhauvano bhītaḥ kiṃ deyam iti cābravīt /",
  "GP11brahmppu:11160": "punaś covāca sā pṛthvī bhauvanaṃ brāhmaṇair vṛtam // BrP_83.25 //",
  "GP11brahmppu:11161": "{bhūmy uvāca: }",
  "GP11brahmppu:11162": "tilā gāvo dhanaṃ dhānyaṃ yat kiṃcid gautamītaṭe /",
  "GP11brahmppu:11163": "sarvaṃ tad akṣayaṃ dānaṃ kiṃ māṃ bhauvana dāsyasi // BrP_83.26 //",
  "GP11brahmppu:11164": "gaṅgātīraṃ samāśritya grāsam ekaṃ dadāti yaḥ /",
  "GP11brahmppu:11165": "tenāhaṃ sakalā dattā kiṃ māṃ bhauvana dāsyasi // BrP_83.27 //",
  "GP11brahmppu:11166": "{brahmovāca: }",
  "GP11brahmppu:11167": "tad bhuvo vacanaṃ śrutvā bhauvanaḥ sārvabhauvanaḥ /",
  "GP11brahmppu:11168": "tatheti matvā viprebhyo hy annaṃ prādāt suvistaram // BrP_83.28 //",
  "GP11brahmppu:11169": "tataḥ prabhṛti tat tīrthaṃ daśāśvamedhikaṃ viduḥ /",
  "GP11brahmppu:11170": "daśānām aśvamedhānāṃ phalaṃ snānād avāpyate // BrP_83.29 //",
  "GP11brahmppu:11171": "{brahmovāca: }",
  "GP11brahmppu:11172": "paiśācaṃ tīrtham aparaṃ pūjitaṃ brahmavādibhiḥ /",
  "GP11brahmppu:11173": "tasya svarūpaṃ vakṣyāmi gautamyā dakṣiṇe taṭe // BrP_84.1 //",
  "GP11brahmppu:11174": "girir brahmagireḥ pārśve añjano nāma nārada /",
  "GP11brahmppu:11175": "tasmiñ śaile munivara śāpabhraṣṭā varāpsarā // BrP_84.2 //",
  "GP11brahmppu:11176": "añjanā nāma tatrāsīd uttamāṅgena vānarī /",
  "GP11brahmppu:11177": "kesarī nāma tadbhartā adriketi tathāparā // BrP_84.3 //",
  "GP11brahmppu:11178": "sāpi kesariṇo bhāryā śāpabhraṣṭā varāpsarā /",
  "GP11brahmppu:11179": "uttamāṅgena mārjārī sāpy āste 'ñjanaparvate // BrP_84.4 //",
  "GP11brahmppu:11180": "dakṣiṇārṇavam abhyāgāt kesarī lokaviśrutaḥ /",
  "GP11brahmppu:11181": "etasminn antare 'gastyo 'ñjanaṃ parvatam abhyagāt // BrP_84.5 //",
  "GP11brahmppu:11182": "añjanā cādrikā caiva agastyam ṛṣisattamam /",
  "GP11brahmppu:11183": "pūjayām āsatur ubhe yathānyāyaṃ yathāsukham // BrP_84.6 //",
  "GP11brahmppu:11184": "tataḥ prasanno bhagavān āhobhe vriyatāṃ varaḥ /",
  "GP11brahmppu:11185": "te āhatur ubhe 'gastyaṃ putrau dehi munīśvara // BrP_84.7 //",
  "GP11brahmppu:11186": "sarvebhyo balinau śreṣṭhau sarvalokopakārakau /",
  "GP11brahmppu:11187": "tathety uktvā muniśreṣṭho jagāmāśāṃ sa dakṣiṇām // BrP_84.8 //",
  "GP11brahmppu:11188": "tataḥ kadācit te kāle añjanā cādrikā tathā /",
  "GP11brahmppu:11189": "gītaṃ nṛtyaṃ ca hāsyaṃ ca kurvatyau girimūrdhani // BrP_84.9 //",
  "GP11brahmppu:11190": "vāyuś ca nirṛtiś cāpi te dṛṣṭvā sasmitau surau /",
  "GP11brahmppu:11191": "kāmākrāntadhiyau cobhau tadā satvaram īyatuḥ // BrP_84.10 //",
  "GP11brahmppu:11192": "bhārye bhavetām ubhayor āvāṃ devau varapradau /",
  "GP11brahmppu:11193": "te apy ūcatur astv etad remāte girimūrdhani // BrP_84.11 //",
  "GP11brahmppu:11194": "añjanāyāṃ tathā vāyor hanumān samajāyata /",
  "GP11brahmppu:11195": "adrikāyāṃ ca nirṛter adrir nāma piśācarāṭ // BrP_84.12 //",
  "GP11brahmppu:11196": "punas te āhatur ubhe putrau jātau muner varāt /",
  "GP11brahmppu:11197": "āvayor vikṛtaṃ rūpam uttamāṅgena dūṣitam // BrP_84.13 //",
  "GP11brahmppu:11198": "śāpāc chacīpates tatra yuvām ājñātum arhathaḥ /",
  "GP11brahmppu:11199": "tataḥ provāca bhagavān vāyuś ca nirṛtis tathā // BrP_84.14 //",
  "GP11brahmppu:11200": "gautamyāṃ snānadānābhyāṃ śāpamokṣo bhaviṣyati /",
  "GP11brahmppu:11201": "ity uktvā tāv ubhau prītau tatraivāntaradhīyatām // BrP_84.15 //",
  "GP11brahmppu:11202": "tato 'ñjanāṃ samādāya adriḥ paiśācamūrtimān /",
  "GP11brahmppu:11203": "bhrātur hanumataḥ prītyai snāpayām āsa mātaram // BrP_84.16 //",
  "GP11brahmppu:11204": "tathaiva hanumān gaṅgām ādāyādrim atitvaran /",
  "GP11brahmppu:11205": "mārjārarūpiṇīṃ nītvā gautamyās tīram āptavān // BrP_84.17 //",
  "GP11brahmppu:11206": "tataḥ prabhṛti tat tīrthaṃ paiśācaṃ cāñjanaṃ tathā /",
  "GP11brahmppu:11207": "brahmaṇo girim āsādya sarvakāmapradaṃ śubham // BrP_84.18 //",
  "GP11brahmppu:11208": "yojanānāṃ tripañcāśan mārjāraṃ pūrvato bhavet /",
  "GP11brahmppu:11209": "mārjārasaṃjñitāt tasmād dhanūmantaṃ vṛṣākapim // BrP_84.19 //",
  "GP11brahmppu:11210": "phenāsaṃgamam ākhyātaṃ sarvakāmapradaṃ śubham /",
  "GP11brahmppu:11211": "tasya svarūpaṃ vyuṣṭiś ca tatraiva procyate śubhā // BrP_84.20 //",
  "GP11brahmppu:11212": "{brahmovāca: }",
  "GP11brahmppu:11213": "kṣudhātīrtham iti khyātaṃ śṛṇu nārada tanmanāḥ /",
  "GP11brahmppu:11214": "kathyamānaṃ mahāpuṇyaṃ sarvakāmapradaṃ nṛṇām // BrP_85.1 //",
  "GP11brahmppu:11215": "ṛṣir āsīt purā kaṇvas tapasvī vedavittamaḥ /",
  "GP11brahmppu:11216": "paribhramann āśramāṇi kṣudhayā paripīḍitaḥ // BrP_85.2 //",
  "GP11brahmppu:11217": "gautamasyāśramaṃ puṇyaṃ samṛddhaṃ cānnavāriṇā /",
  "GP11brahmppu:11218": "ātmānaṃ ca kṣudhāyuktaṃ samṛddhaṃ cāpi gautamam // BrP_85.3 //",
  "GP11brahmppu:11219": "vīkṣya kaṇvo 'tha vaiṣamyaṃ vairāgyam agamat tadā /",
  "GP11brahmppu:11220": "gautamo 'pi dvijaśreṣṭho hy ahaṃ tapasi niṣṭhitaḥ // BrP_85.4 //",
  "GP11brahmppu:11221": "samena yācñāyuktā syāt tasmād gautamaveśmani /",
  "GP11brahmppu:11222": "na bhokṣye 'haṃ kṣudhārto 'pi pīḍite 'pi kalevare // BrP_85.5 //",
  "GP11brahmppu:11223": "gaccheyaṃ gautamīṃ gaṅgām arjayeyaṃ ca saṃpadam /",
  "GP11brahmppu:11224": "iti niścitya medhāvī gatvā gaṅgāṃ ca pāvanīm // BrP_85.6 //",
  "GP11brahmppu:11225": "snātvā śucir yatamanā upaviśya kuśāsane /",
  "GP11brahmppu:11226": "tuṣṭāva gautamīṃ gaṅgāṃ kṣudhāṃ ca paramāpadam // BrP_85.7 //",
  "GP11brahmppu:11227": "{kaṇva uvāca: }",
  "GP11brahmppu:11228": "namo 'stu gaṅge paramārtihāriṇi BrP_85.8a",
  "GP11brahmppu:11229": "namaḥ kṣudhe sarvajanārtikāriṇi BrP_85.8b",
  "GP11brahmppu:11230": "namo maheśānajaṭodbhave śubhe BrP_85.8c",
  "GP11brahmppu:11231": "namo mahāmṛtyumukhād vinisṛte BrP_85.8d",
  "GP11brahmppu:11232": "puṇyātmanāṃ śāntarūpe krodharūpe durātmanām /",
  "GP11brahmppu:11233": "saridrūpeṇa sarveṣāṃ tāpapāpāpahāriṇi // BrP_85.9 //",
  "GP11brahmppu:11234": "kṣudhārūpeṇa sarveṣāṃ tāpapāpaprade namaḥ /",
  "GP11brahmppu:11235": "namaḥ śreyaskari devi namaḥ pāpapratardini /",
  "GP11brahmppu:11236": "namaḥ śāntikari devi namo dāridryanāśini // BrP_85.10 //",
  "GP11brahmppu:11237": "{brahmovāca: }",
  "GP11brahmppu:11238": "ity evaṃ stuvatas tasya purastād abhavad dvayam /",
  "GP11brahmppu:11239": "ekaṃ gāṅgaṃ manohāri hy aparaṃ bhīṣaṇākṛti /",
  "GP11brahmppu:11240": "punaḥ kṛtāñjalir bhūtvā namaskṛtvā dvijottamaḥ // BrP_85.11 //",
  "GP11brahmppu:11241": "{kaṇva uvāca: }",
  "GP11brahmppu:11242": "sarvamaṅgalamāṅgalye brāhmi māheśvari śubhe /",
  "GP11brahmppu:11243": "vaiṣṇavi tryambake devi godāvari namo 'stu te // BrP_85.12 //",
  "GP11brahmppu:11244": "tryambakasya jaṭodbhūte gautamasyāghanāśini /",
  "GP11brahmppu:11245": "saptadhā sāgaraṃ yānti godāvari namo 'stu te // BrP_85.13 //",
  "GP11brahmppu:11246": "sarvapāpakṛtāṃ pāpe dharmakāmārthanāśini /",
  "GP11brahmppu:11247": "duḥkhalobhamayi devi kṣudhe tubhyaṃ namo namaḥ // BrP_85.14 //",
  "GP11brahmppu:11248": "{brahmovāca: }",
  "GP11brahmppu:11249": "tat kaṇvavacanaṃ śrutvā suprīte āhatur dvijam //* BrP_85.15 //",
  "GP11brahmppu:11250": "{gaṅgākṣudhe ūcatuḥ: }",
  "GP11brahmppu:11251": "abhīṣṭaṃ vada kalyāṇa varān varaya suvrata //* BrP_85.16 //",
  "GP11brahmppu:11252": "{brahmovāca: }",
  "GP11brahmppu:11253": "provāca praṇato gaṅgāṃ kaṇvaḥ kṣudhāṃ yathākramam //* BrP_85.17 //",
  "GP11brahmppu:11254": "{kaṇva uvāca: }",
  "GP11brahmppu:11255": "dehi devi manojñāni kāmāni vibhavaṃ mama /",
  "GP11brahmppu:11256": "āyur vittaṃ ca bhuktiṃ ca muktiṃ gaṅge prayaccha me // BrP_85.18 //",
  "GP11brahmppu:11257": "{brahmovāca: }",
  "GP11brahmppu:11258": "ity uktvā gautamīṃ gaṅgāṃ kṣudhāṃ cāha dvijottamaḥ //* BrP_85.19 //",
  "GP11brahmppu:11259": "{kaṇva uvāca: }",
  "GP11brahmppu:11260": "mayi madvaṃśaje cāpi kṣudhe tṛṣṇe daridriṇi /",
  "GP11brahmppu:11261": "yāhi pāpatare rūkṣe na bhūyās tvaṃ kadācana // BrP_85.20 //",
  "GP11brahmppu:11262": "anena stavena ye vai tvāṃ stuvanti kṣudhāturāḥ /",
  "GP11brahmppu:11263": "teṣāṃ dāridryaduḥkhāni na bhaveyur varo 'paraḥ // BrP_85.21 //",
  "GP11brahmppu:11264": "asmiṃs tīrthe mahāpuṇye snānadānajapādikam /",
  "GP11brahmppu:11265": "ye kurvanti narā bhaktyā lakṣmībhājo bhavantu te // BrP_85.22 //",
  "GP11brahmppu:11266": "yas tv idaṃ paṭhate stotraṃ tīrthe vā yadi vā gṛhe /",
  "GP11brahmppu:11267": "tasya dāridryaduḥkhebhyo na bhayaṃ syād varo 'paraḥ // BrP_85.23 //",
  "GP11brahmppu:11268": "{brahmovāca: }",
  "GP11brahmppu:11269": "evam astv iti coktvā te kaṇvaṃ yāte svam ālayam /",
  "GP11brahmppu:11270": "tataḥ prabhṛti tat tīrthaṃ kāṇvaṃ gāṅgaṃ kṣudhābhidham /",
  "GP11brahmppu:11271": "sarvapāpaharaṃ vatsa pitṝṇāṃ prītivardhanam // BrP_85.25 //",
  "GP11brahmppu:11272": "{brahmovāca: }",
  "GP11brahmppu:11273": "asti brahman mahātīrthaṃ cakratīrtham iti śrutam /",
  "GP11brahmppu:11274": "tatra snānān naro bhaktyā harer lokam avāpnuyāt // BrP_86.1 //",
  "GP11brahmppu:11275": "ekādaśyāṃ tu śuklāyām upoṣya pṛthivīpate /",
  "GP11brahmppu:11276": "gaṇikāsaṃgame snātvā prāpnuyād akṣayaṃ padam // BrP_86.2 //",
  "GP11brahmppu:11277": "purā tatra yathā vṛttaṃ tan me nigadataḥ śṛṇu /",
  "GP11brahmppu:11278": "āsīd viśvadharo nāma vaiśyo bahudhanānvitaḥ // BrP_86.3 //",
  "GP11brahmppu:11279": "uttare vayasi śreṣṭhas tasya putro 'bhavad ṛṣe /",
  "GP11brahmppu:11280": "guṇavān rūpasaṃpanno vilāsī śubhadarśanaḥ // BrP_86.4 //",
  "GP11brahmppu:11281": "prāṇebhyo 'pi priyaḥ putraḥ kāle pañcatvam āgataḥ /",
  "GP11brahmppu:11282": "tathā dṛṣṭvā tu taṃ putraṃ daṃpatī duḥkhapīḍitau // BrP_86.5 //",
  "GP11brahmppu:11283": "kurvāte sma tadā tena sahaiva maraṇe matim /",
  "GP11brahmppu:11284": "hā putra hanta kālena pāpena sudurātmanā // BrP_86.6 //",
  "GP11brahmppu:11285": "yauvane vartamāno 'pi nīto 'si guṇasāgara /",
  "GP11brahmppu:11286": "āvayoś ca tathaiva tvaṃ prāṇebhyo 'pi sudurlabhaḥ // BrP_86.7 //",
  "GP11brahmppu:11287": "itthaṃ tu ruditaṃ śrutvā daṃpatyoḥ karuṇaṃ yamaḥ /",
  "GP11brahmppu:11288": "tyaktvā nijapuraṃ tūrṇaṃ kṛpayāviṣṭamānasaḥ // BrP_86.8 //",
  "GP11brahmppu:11289": "godāvaryāḥ śubhe tīre sthito dhyāyañ janārdanam /",
  "GP11brahmppu:11290": "api svalpena kālena prajā vṛddhāḥ samantataḥ // BrP_86.9 //",
  "GP11brahmppu:11291": "iyata iti me pṛthvī kathyatāṃ kena pūritā /",
  "GP11brahmppu:11292": "na kaścin mriyate jantur bhārākrāntā vasuṃdharā // BrP_86.10 //",
  "GP11brahmppu:11293": "tato devī gatā tūrṇaṃ vasudhā munisattama /",
  "GP11brahmppu:11294": "yatrāsti surasaṃyuktaḥ śakraḥ parapuraṃjayaḥ /",
  "GP11brahmppu:11295": "dṛṣṭvā vasuṃdharām indraḥ praṇipatyedam abravīt // BrP_86.11 //",
  "GP11brahmppu:11296": "{indra uvāca: }",
  "GP11brahmppu:11297": "kim āgamanakāryaṃ ta iti me pṛthvi kathyatām //* BrP_86.12 //",
  "GP11brahmppu:11298": "{dharovāca: }",
  "GP11brahmppu:11299": "bhāreṇa guruṇā śakra pīḍitāhaṃ vinā vadham /",
  "GP11brahmppu:11300": "kāraṇaṃ praṣṭum āyātā kim idaṃ kathyatāṃ mama // BrP_86.13 //",
  "GP11brahmppu:11301": "{brahmovāca: }",
  "GP11brahmppu:11302": "iti śrutvā mahīvākyam indro vacanam abravīt //* BrP_86.14 //",
  "GP11brahmppu:11303": "{indra uvāca: }",
  "GP11brahmppu:11304": "kāraṇaṃ yadi nāma syāt tadānīṃ jñāyate mayā /",
  "GP11brahmppu:11305": "surāṇāṃ hi patir yasmād ahaṃ sarvāsu medini // BrP_86.15 //",
  "GP11brahmppu:11306": "{brahmovāca: }",
  "GP11brahmppu:11307": "atha pṛthvī tadā vākyaṃ śrutvā cāha śacīpatim /",
  "GP11brahmppu:11308": "yama ādiśyatāṃ tarhi yathā saṃharate prajāḥ // BrP_86.16 //",
  "GP11brahmppu:11309": "iti śrutvā vaco mahyā ādiṣṭāḥ siddhakiṃnarāḥ /",
  "GP11brahmppu:11310": "yamasyānayane śīghraṃ mahendreṇa mahāmune // BrP_86.17 //",
  "GP11brahmppu:11311": "tatas te satvaraṃ yātāḥ sarve vaivasvataṃ puram /",
  "GP11brahmppu:11312": "naivāpaśyan yamaṃ tatra te siddhāḥ saha kiṃnaraiḥ /",
  "GP11brahmppu:11313": "tathāgatya punar vegād vārttā śakre niveditā // BrP_86.18 //",
  "GP11brahmppu:11314": "{siddhakiṃnarā ūcuḥ: }",
  "GP11brahmppu:11315": "yamo yamapure nātha asmābhir nāvalokitaḥ /",
  "GP11brahmppu:11316": "mahatāpi suyatnena vīkṣyamāṇaḥ samantataḥ // BrP_86.19 //",
  "GP11brahmppu:11317": "{brahmovāca: }",
  "GP11brahmppu:11318": "iti śrutvā vacas teṣāṃ pṛṣṭaḥ śakreṇa vai tadā /",
  "GP11brahmppu:11319": "savitā sa pitā tasya yamaḥ kutrāsta ity atha // BrP_86.20 //",
  "GP11brahmppu:11320": "{sūrya uvāca: }",
  "GP11brahmppu:11321": "śakra godāvarītīre kṛtānto vartate 'dhunā /",
  "GP11brahmppu:11322": "caraṃs tatra tapas tīvraṃ na jāne kiṃ nu kāraṇam // BrP_86.21 //",
  "GP11brahmppu:11323": "{brahmovāca: }",
  "GP11brahmppu:11324": "iti śrutvā vaco bhānoḥ śakraḥ śaṅkām upāviśat //* BrP_86.22 //",
  "GP11brahmppu:11325": "{śakra uvāca: }",
  "GP11brahmppu:11326": "aho kaṣṭaṃ mahākaṣṭaṃ naṣṭā me suranāthatā /",
  "GP11brahmppu:11327": "godāvaryāṃ tapaḥ kuryād yamo vai duṣṭaceṣṭitaḥ /",
  "GP11brahmppu:11328": "jighṛkṣur matpadaṃ nūnaṃ devā iti matir mama // BrP_86.23 //",
  "GP11brahmppu:11329": "{brahmovāca: }",
  "GP11brahmppu:11330": "ity uktvā sahasendreṇa āhūtaś cāpsarogaṇaḥ //* BrP_86.24 //",
  "GP11brahmppu:11331": "{indra uvāca: }",
  "GP11brahmppu:11332": "kā bhavatīṣu kālasya sthitasya tapasi dviṣaḥ /",
  "GP11brahmppu:11333": "tapaḥpraṇāśane śaktā iti me śīghram ucyatām // BrP_86.25 //",
  "GP11brahmppu:11334": "{brahmovāca: }",
  "GP11brahmppu:11335": "iti śakravacaḥ śrutvā noce kāpi mahāmune /",
  "GP11brahmppu:11336": "atha śakraḥ prakopeṇa pratyuvācāpsarogaṇam // BrP_86.26 //",
  "GP11brahmppu:11337": "{indra uvāca: }",
  "GP11brahmppu:11338": "uttaraṃ nābravīt kiṃcid yāmas tarhi vayaṃ svayam /",
  "GP11brahmppu:11339": "sajjā bhavantu vibudhāḥ sainyair āyāntu mā ciram /",
  "GP11brahmppu:11340": "ghātayāmo vayaṃ śatruṃ tapasā svargakāmukam // BrP_86.27 //",
  "GP11brahmppu:11341": "{brahmovāca: }",
  "GP11brahmppu:11342": "ity ukte sati devānāṃ senā prādurbabhūva ha /",
  "GP11brahmppu:11343": "itīndrahṛdayaṃ jñātvā hariṇā lokadhāriṇā // BrP_86.28 //",
  "GP11brahmppu:11344": "preṣitaṃ cakriṇā cakraṃ rakṣaṇāya yamasya hi /",
  "GP11brahmppu:11345": "cakraṃ yatrābhavat tatra cakratīrtham anuttamam // BrP_86.29 //",
  "GP11brahmppu:11346": "athendraṃ menakā prāha śaṅkiteti vacas tadā //* BrP_86.30 //",
  "GP11brahmppu:11347": "{menakovāca: }",
  "GP11brahmppu:11348": "kālāvalokane nālaṃ kācid asti sureśvara /",
  "GP11brahmppu:11349": "maraṇaṃ ca varaṃ deva bhavato na yamāt punaḥ // BrP_86.31 //",
  "GP11brahmppu:11350": "rūpayauvanamatteyaṃ gaṇikāyācanaṃ prabho /",
  "GP11brahmppu:11351": "preṣaṇaṃ tat prayacchaiṣā svāmitvaṃ manyate tvayā // BrP_86.32 //",
  "GP11brahmppu:11352": "{brahmovāca: }",
  "GP11brahmppu:11353": "iti śrutvā vacas tasyāḥ śakraḥ suravareśvaraḥ /",
  "GP11brahmppu:11354": "ādideśābalāṃ kṣāmāṃ satkṛtya gaṇikāṃ tathā // BrP_86.33 //",
  "GP11brahmppu:11355": "{śakra uvāca: }",
  "GP11brahmppu:11356": "gaṇike gaccha me kāryaṃ kuru sundari mā ciram /",
  "GP11brahmppu:11357": "kṛtakṛtyāgatā bhūyo vallabhā me yathā śacī // BrP_86.34 //",
  "GP11brahmppu:11358": "{brahmovāca: }",
  "GP11brahmppu:11359": "ity ākarṇya vacaḥ śakrād utpatya gaṇikā diśaḥ /",
  "GP11brahmppu:11360": "kṣaṇena yamasāṃnidhyam āyātā cārurūpiṇī // BrP_86.35 //",
  "GP11brahmppu:11361": "yamāntikam anuprāptā dyotayantī diśo daśa /",
  "GP11brahmppu:11362": "salīlaṃ lalitaṃ bālā jagau hindolakaṅkalam // BrP_86.36 //",
  "GP11brahmppu:11363": "tataś cacāla kālasya mano lolaṃ calācalam /",
  "GP11brahmppu:11364": "athonmīlya yamo netre kāmapāvakapūrite // BrP_86.37 //",
  "GP11brahmppu:11365": "tasyāṃ vyāpārayām āsa śreyaḥśatrau mahāmune /",
  "GP11brahmppu:11366": "tato vilīya sā sadyaḥ sarittvam agamat tadā // BrP_86.38 //",
  "GP11brahmppu:11367": "gautamyāṃ tu samāgamya gaṇikāgaṇakiṃkaraiḥ /",
  "GP11brahmppu:11368": "gīyamānā gatā svarge tasya tīrthaprabhāvataḥ // BrP_86.39 //",
  "GP11brahmppu:11369": "gacchantīṃ gaṇikāṃ dṛṣṭvā vimānasthāṃ divaṃ prati /",
  "GP11brahmppu:11370": "vismayaṃ paramaṃ prāptaḥ kālas taralalocanaḥ /",
  "GP11brahmppu:11371": "athādityena cāgatya evam ukto yamas tadā // BrP_86.40 //",
  "GP11brahmppu:11372": "{sūrya uvāca: }",
  "GP11brahmppu:11373": "kuru putra nijaṃ karma prajānāṃ tvaṃ parikṣayam /",
  "GP11brahmppu:11374": "paśya vātaṃ sadā vāntaṃ sṛjantaṃ vedhasaṃ prajāḥ /",
  "GP11brahmppu:11375": "paryaṭantaṃ trilokīṃ māṃ vahantīṃ vasudhāṃ prajāḥ // BrP_86.41 //",
  "GP11brahmppu:11376": "{brahmovāca: }",
  "GP11brahmppu:11377": "iti śrutvā yamo vākyaṃ pitur vacanam abravīt //* BrP_86.42 //",
  "GP11brahmppu:11378": "{yama uvāca: }",
  "GP11brahmppu:11379": "etan na garhitaṃ karma kuryām aham idaṃ dhruvam /",
  "GP11brahmppu:11380": "karmaṇy asmin mahākrūre samādeṣṭuṃ na vārhasi // BrP_86.43 //",
  "GP11brahmppu:11381": "iti śrutvā ca tad vākyaṃ bhānur vacanam abravīt /",
  "GP11brahmppu:11382": "kiṃ nāma garhitaṃ karma tava kartum alaṃ yama // BrP_86.44 //",
  "GP11brahmppu:11383": "kiṃ na dṛṣṭā tvayā yāntī gaṇikā gaṇakiṃkaraiḥ /",
  "GP11brahmppu:11384": "gīyamānā divaṃ sadyo gautamītoyam āplutā // BrP_86.45 //",
  "GP11brahmppu:11385": "tvayā cātra tapas tīvraṃ kṛtaṃ putra suduṣkaram /",
  "GP11brahmppu:11386": "naivāntaṃ tasya paśyāmi tasmād gaccha nijaṃ puram // BrP_86.46 //",
  "GP11brahmppu:11387": "ity uktvā bhagavān bhānus tatra snātvā gato divam /",
  "GP11brahmppu:11388": "yamo 'pi saṃgame snātvā tato nijapuraṃ yayau // BrP_86.47 //",
  "GP11brahmppu:11389": "bhūtahāpi tataḥ śaṅkāṃ tatyāja ca mahāmune /",
  "GP11brahmppu:11390": "tathā dṛṣṭvā yamaṃ yāntaṃ cakre cakraṃ prayāṇakam // BrP_86.48 //",
  "GP11brahmppu:11391": "bhagavān yatra govindo vanamālāvibhūṣitaḥ /",
  "GP11brahmppu:11392": "iti yaḥ śṛṇuyān martyaḥ paṭhed vāpi samāhitaḥ // BrP_86.49 //",
  "GP11brahmppu:11393": "āpadas tasya naśyanti dīrgham āyur avāpnuyāt //* BrP_86.50 //",
  "GP11brahmppu:11394": "{brahmovāca: }",
  "GP11brahmppu:11395": "ahalyāsaṃgamaṃ ceha tīrthaṃ trailokyapāvanam /",
  "GP11brahmppu:11396": "śṛṇu samyaṅ muniśreṣṭha tatra vṛttam idaṃ yathā // BrP_87.1 //",
  "GP11brahmppu:11397": "kautukenātimahatā mayā pūrvaṃ munīśvara /",
  "GP11brahmppu:11398": "sṛṣṭā kanyā bahuvidhā rūpavatyo guṇānvitāḥ // BrP_87.2 //",
  "GP11brahmppu:11399": "tāsām ekāṃ śreṣṭhatamāṃ nirmame śubhalakṣaṇām /",
  "GP11brahmppu:11400": "tāṃ bālāṃ cārusarvāṅgīṃ dṛṣṭvā rūpaguṇānvitām // BrP_87.3 //",
  "GP11brahmppu:11401": "ko vāsyāḥ poṣaṇe śakta iti me buddhir āviśat /",
  "GP11brahmppu:11402": "na daityānāṃ surāṇāṃ ca na munīnāṃ tathaiva ca // BrP_87.4 //",
  "GP11brahmppu:11403": "nāsty asyāḥ poṣaṇe śaktir iti me buddhir anvabhūt /",
  "GP11brahmppu:11404": "guṇajyeṣṭhāya viprāya tapoyuktāya dhīmate // BrP_87.5 //",
  "GP11brahmppu:11405": "sarvalakṣaṇayuktāya vedavedāṅgavedine /",
  "GP11brahmppu:11406": "gautamāya mahāprājñām adadāṃ poṣaṇāya tām // BrP_87.6 //",
  "GP11brahmppu:11407": "pālayasva muniśreṣṭha yāvad āpsyati yauvanam /",
  "GP11brahmppu:11408": "yauvanasthāṃ punaḥ sādhvīm ānayethā mamāntikam // BrP_87.7 //",
  "GP11brahmppu:11409": "evam uktvā gautamāya prādāṃ kanyāṃ sumadhyamām /",
  "GP11brahmppu:11410": "tām ādāya muniśreṣṭha tapasā hatakalmaṣaḥ // BrP_87.8 //",
  "GP11brahmppu:11411": "tāṃ poṣayitvā vidhivad alaṃkṛtya mamāntikam /",
  "GP11brahmppu:11412": "nirvikāro muniśreṣṭho hy ahalyām ānayat tadā // BrP_87.9 //",
  "GP11brahmppu:11413": "tāṃ dṛṣṭvā vibudhāḥ sarve śakrāgnivaruṇādayaḥ /",
  "GP11brahmppu:11414": "mama deyā sureśāna ity ūcus te pṛthak pṛthak // BrP_87.10 //",
  "GP11brahmppu:11415": "tathaiva munayaḥ sādhyā dānavā yakṣarākṣasāḥ /",
  "GP11brahmppu:11416": "tān sarvān āgatān dṛṣṭvā kanyārtham atha saṃgatān // BrP_87.11 //",
  "GP11brahmppu:11417": "indrasya tu viśeṣeṇa mahāṃś cābhūt tadā grahaḥ /",
  "GP11brahmppu:11418": "gautamasya tu māhātmyaṃ gāmbhīryaṃ dhairyam eva ca // BrP_87.12 //",
  "GP11brahmppu:11419": "smṛtvā suvismito bhūtvā mamaivam abhavat sudhīḥ /",
  "GP11brahmppu:11420": "deyeyaṃ gautamāyaiva nānyayogyā śubhānanā // BrP_87.13 //",
  "GP11brahmppu:11421": "tasmāai eva tu tāṃ dāsye tathāpy evam acintayam /",
  "GP11brahmppu:11422": "sarveṣāṃ ca matir dhairyaṃ mathitaṃ bālayānayā // BrP_87.14 //",
  "GP11brahmppu:11423": "ahalyeti suraiḥ proktaṃ mayā ca ṛṣibhis tadā /",
  "GP11brahmppu:11424": "devān ṛṣīṃs tadā vīkṣya mayā tatroktam uccakaiḥ // BrP_87.15 //",
  "GP11brahmppu:11425": "tasmai sā dīyate subhrūr yaḥ pṛthivyāḥ pradakṣiṇām /",
  "GP11brahmppu:11426": "kṛtvopatiṣṭhate pūrvaṃ na cānyasmai punaḥ punaḥ // BrP_87.16 //",
  "GP11brahmppu:11427": "tataḥ sarve suragaṇāḥ śrutvā vākyaṃ mayeritam /",
  "GP11brahmppu:11428": "ahalyārthaṃ surā jagmuḥ pṛthivyāś ca pradakṣiṇe // BrP_87.17 //",
  "GP11brahmppu:11429": "gateṣu surasaṃgheṣu gautamo 'pi munīśvara /",
  "GP11brahmppu:11430": "prayatnam akarot kiṃcid ahalyārtham imaṃ tathā // BrP_87.18 //",
  "GP11brahmppu:11431": "etasminn antare brahman surabhiḥ sarvakāmadhuk /",
  "GP11brahmppu:11432": "ardhaprasūtā hy abhavat tāṃ dadarśa sa gautamaḥ // BrP_87.19 //",
  "GP11brahmppu:11433": "tasyāḥ pradakṣiṇaṃ cakre iyam urvīti saṃsmaran /",
  "GP11brahmppu:11434": "liṅgasya ca sureśasya pradakṣiṇam athākarot // BrP_87.20 //",
  "GP11brahmppu:11435": "tayoḥ pradakṣiṇaṃ kṛtvā gautamo munisattamaḥ /",
  "GP11brahmppu:11436": "sarveṣāṃ caiva devānām ekaṃ cāpi pradakṣiṇam // BrP_87.21 //",
  "GP11brahmppu:11437": "naivābhavad bhuvo gantuḥ saṃjātaṃ dvitayaṃ mama /",
  "GP11brahmppu:11438": "evaṃ niścitya sa munir mamāntikam athābhyagāt // BrP_87.22 //",
  "GP11brahmppu:11439": "namaskṛtvābravīd vākyaṃ gautamo māṃ mahāmatiḥ /",
  "GP11brahmppu:11440": "kamalāsana viśvātman namas te 'stu punaḥ punaḥ // BrP_87.23 //",
  "GP11brahmppu:11441": "pradakṣiṇīkṛtā brahman mayeyaṃ vasudhākhilā /",
  "GP11brahmppu:11442": "yad atra yuktaṃ deveśa jānīte tad bhavān svayam // BrP_87.24 //",
  "GP11brahmppu:11443": "mayā tu dhyānayogena jñātvā gautamam abravam /",
  "GP11brahmppu:11444": "tavaiva dīyate subhrūḥ pradakṣiṇam idaṃ kṛtam // BrP_87.25 //",
  "GP11brahmppu:11445": "dharmaṃ jānīhi viprarṣe durjñeyaṃ nigamair api /",
  "GP11brahmppu:11446": "ardhaprasūtā surabhiḥ saptadvīpavatī mahī // BrP_87.26 //",
  "GP11brahmppu:11447": "kṛtā pradakṣiṇā tasyāḥ pṛthivyāḥ sā kṛtā bhavet /",
  "GP11brahmppu:11448": "liṅgaṃ pradakṣiṇīkṛtya tad eva phalam āpnuyāt // BrP_87.27 //",
  "GP11brahmppu:11449": "tasmāt sarvaprayatnena mune gautama suvrata /",
  "GP11brahmppu:11450": "tuṣṭo 'haṃ tava dhairyeṇa jñānena tapasā tathā // BrP_87.28 //",
  "GP11brahmppu:11451": "datteyam ṛṣiśārdūla kanyā lokavarā mayā /",
  "GP11brahmppu:11452": "ity uktvāhaṃ gautamāya ahalyām adadāṃ mune // BrP_87.29 //",
  "GP11brahmppu:11453": "jāte vivāhe te devāḥ kṛtvelāyāḥ pradakṣiṇam /",
  "GP11brahmppu:11454": "śanaiḥ śanair athāgatya dadṛśuḥ sarva eva te // BrP_87.30 //",
  "GP11brahmppu:11455": "taṃ gautamam ahalyāṃ ca dāṃpatyaṃ prītivardhanam /",
  "GP11brahmppu:11456": "te cāgatyātha paśyanto vismitāś cābhavan surāḥ // BrP_87.31 //",
  "GP11brahmppu:11457": "atikrānte vivāhe tu surāḥ sarve divaṃ yayuḥ /",
  "GP11brahmppu:11458": "samatsaraḥ śacībhartā tām īkṣya ca divaṃ yayau // BrP_87.32 //",
  "GP11brahmppu:11459": "tataḥ prītamanās tasmai gautamāya mahātmane /",
  "GP11brahmppu:11460": "prādāṃ brahmagiriṃ puṇyaṃ sarvakāmapradaṃ śubham // BrP_87.33 //",
  "GP11brahmppu:11461": "ahalyāyāṃ muniśreṣṭho reme tatra sa gautamaḥ /",
  "GP11brahmppu:11462": "gautamasya kathāṃ puṇyāṃ śrutvā śakras triviṣṭape // BrP_87.34 //",
  "GP11brahmppu:11463": "tam āśramaṃ taṃ ca muniṃ tasya bhāryām aninditām /",
  "GP11brahmppu:11464": "bhūtvā brāhmaṇaveṣeṇa draṣṭum āgāc chatakratuḥ // BrP_87.35 //",
  "GP11brahmppu:11465": "sa dṛṣṭvā bhavanaṃ tasya bhāryāṃ ca vibhavaṃ tathā /",
  "GP11brahmppu:11466": "pāpīyasīṃ matiṃ kṛtvā ahalyāṃ samudaikṣata // BrP_87.36 //",
  "GP11brahmppu:11467": "nātmānaṃ na paraṃ deśaṃ kālaṃ śāpād ṛṣer bhayam /",
  "GP11brahmppu:11468": "na bubodha tadā vatsa kāmākṛṣṭaḥ śatakratuḥ // BrP_87.37 //",
  "GP11brahmppu:11469": "taddhyānaparamo nityaṃ surarājyena garvitaḥ /",
  "GP11brahmppu:11470": "saṃtaptāṅgaḥ kathaṃ kuryāṃ praveśo me kathaṃ bhavet // BrP_87.38 //",
  "GP11brahmppu:11471": "evaṃ vasan viprarūpo nāntaraṃ tv adhyagacchata /",
  "GP11brahmppu:11472": "sa kadācin mahāprājñaḥ kṛtvā paurvāhṇikīṃ kriyām // BrP_87.39 //",
  "GP11brahmppu:11473": "sahito gautamaḥ śiṣyair nirgataś cāśramād bahiḥ /",
  "GP11brahmppu:11474": "āśramaṃ gautamīṃ viprān dhānyāni vividhāni ca // BrP_87.40 //",
  "GP11brahmppu:11475": "draṣṭuṃ gato munivara indras taṃ samudaikṣata /",
  "GP11brahmppu:11476": "idam antaram ity uktvā cakre kāryaṃ manaḥpriyam // BrP_87.41 //",
  "GP11brahmppu:11477": "rūpaṃ kṛtvā gautamasya priyepsuḥ sa śatakratuḥ /",
  "GP11brahmppu:11478": "tāṃ dṛṣṭvā cārusarvāṅgīm ahalyāṃ vākyam abravīt // BrP_87.42 //",
  "GP11brahmppu:11479": "{indra uvāca: }",
  "GP11brahmppu:11480": "ākṛṣṭo 'haṃ tava guṇai rūpaṃ smṛtvā skhalatpadaḥ /",
  "GP11brahmppu:11481": "iti bruvan hasan hastam ādāyāntaḥ samāviśat // BrP_87.43 //",
  "GP11brahmppu:11482": "na bubodha tv ahalyā taṃ jāraṃ mene tu gautamam /",
  "GP11brahmppu:11483": "ramamāṇā yathāsaukhyaṃ prāgāc chiṣyaiḥ sa gautamaḥ // BrP_87.44 //",
  "GP11brahmppu:11484": "āgacchantaṃ nityam eva ahalyā priyavādinī /",
  "GP11brahmppu:11485": "pratiyāti priyaṃ vakti toṣayantī ca taṃ guṇaiḥ // BrP_87.45 //",
  "GP11brahmppu:11486": "tām adṛṣṭvā mahāprājño mene tan mahad adbhutam /",
  "GP11brahmppu:11487": "dvārasthitaṃ muniśreṣṭhaṃ sarve paśyanti nārada // BrP_87.46 //",
  "GP11brahmppu:11488": "agnihotrasya śālāyā rakṣiṇo gṛhakarmiṇaḥ /",
  "GP11brahmppu:11489": "ūcur munivaraṃ bhītā gautamaṃ vismayānvitāḥ // BrP_87.47 //",
  "GP11brahmppu:11490": "{rakṣiṇa ūcuḥ: }",
  "GP11brahmppu:11491": "bhagavan kim idaṃ citraṃ bahir antaś ca dṛśyase /",
  "GP11brahmppu:11492": "priyayāntaḥ praviṣṭo 'si tathaiva ca bahir bhavān /",
  "GP11brahmppu:11493": "aho tapaḥprabhāvo 'yaṃ nānārūpadharo bhavān // BrP_87.48 //",
  "GP11brahmppu:11494": "{brahmovāca: }",
  "GP11brahmppu:11495": "tac chrutvā vismitas tv antaḥ praviṣṭaḥ ko nu tiṣṭhati /",
  "GP11brahmppu:11496": "priye ahalye bhavati kiṃ māṃ na pratibhāṣase /",
  "GP11brahmppu:11497": "ity ṛṣer vacanaṃ śrutvā ahalyā jāram abravīt // BrP_87.50 //",
  "GP11brahmppu:11498": "{ahalyovāca: }",
  "GP11brahmppu:11499": "ko bhavān munirūpeṇa pāpaṃ tvaṃ kṛtavān asi /",
  "GP11brahmppu:11500": "iti bruvatī śayanād utthitā satvaraṃ bhayāt // BrP_87.51 //",
  "GP11brahmppu:11501": "sa cāpi pāpakṛc chakro biḍālo 'bhūn muner bhayāt /",
  "GP11brahmppu:11502": "trastāṃ ca vikṛtāṃ dṛṣṭvā svapriyāṃ dūṣitāṃ tadā // BrP_87.52 //",
  "GP11brahmppu:11503": "uvāca sa muniḥ kopāt kim idaṃ sāhasaṃ kṛtam /",
  "GP11brahmppu:11504": "iti bruvantaṃ bhartāraṃ sāpi novāca lajjitā // BrP_87.53 //",
  "GP11brahmppu:11505": "anveṣayaṃs tu taṃ jāraṃ biḍālaṃ dadṛśe muniḥ /",
  "GP11brahmppu:11506": "ko bhavān iti taṃ prāha bhasmīkuryāṃ mṛṣāvadan // BrP_87.54 //",
  "GP11brahmppu:11507": "{indra uvāca: }",
  "GP11brahmppu:11508": "kṛtāñjalipuṭo bhūtvā caivam āha śacīpatiḥ /",
  "GP11brahmppu:11509": "śacībhartā purāṃ bhettā tapodhana puruṣṭutaḥ // BrP_87.55 //",
  "GP11brahmppu:11510": "mamedaṃ pāpam āpannaṃ satyam uktaṃ mayānagha /",
  "GP11brahmppu:11511": "mahadvigarhitaṃ karma kṛtavān asmy ahaṃ mune // BrP_87.56 //",
  "GP11brahmppu:11512": "smarasāyakanirbhinna- hṛdayāḥ kiṃ na kurvate /",
  "GP11brahmppu:11513": "brahman mayi mahāpāpe kṣamasva karuṇānidhe // BrP_87.57 //",
  "GP11brahmppu:11514": "santaḥ kṛtāparādhe 'pi na raukṣyaṃ jātu kurvate /",
  "GP11brahmppu:11515": "niśamya tad vaco vipro harim āha ruṣānvitaḥ // BrP_87.58 //",
  "GP11brahmppu:11516": "{gautama uvāca: }",
  "GP11brahmppu:11517": "bhagabhaktyā kṛtaṃ pāpaṃ sahasrabhagavān bhava /",
  "GP11brahmppu:11518": "tām apy āha muniḥ kopāt tvaṃ ca śuṣkanadī bhava // BrP_87.59 //",
  "GP11brahmppu:11519": "tataḥ prasādayām āsa kathayantī tadākṛtim //* BrP_87.60 //",
  "GP11brahmppu:11520": "{ahalyovāca: }",
  "GP11brahmppu:11521": "manasāpy anyapuruṣaṃ pāpiṣṭhāḥ kāmayanti yāḥ /",
  "GP11brahmppu:11522": "akṣayān yānti narakāṃs tāsāṃ sarve 'pi pūrvajāḥ // BrP_87.61 //",
  "GP11brahmppu:11523": "bhūtvā prasanno bhagavann avadhāraya madvacaḥ /",
  "GP11brahmppu:11524": "tava rūpeṇa cāgatya mām agāt sākṣiṇas tv ime // BrP_87.62 //",
  "GP11brahmppu:11525": "tatheti rakṣiṇaḥ procur ahalyā satyavādinī /",
  "GP11brahmppu:11526": "dhyānenāpi munir jñātvā śāntaḥ prāha pativratām // BrP_87.63 //",
  "GP11brahmppu:11527": "{gautama uvāca: }",
  "GP11brahmppu:11528": "yadā tu saṃgatā bhadre gautamyā saridīśayā /",
  "GP11brahmppu:11529": "nadī bhūtvā punā rūpaṃ prāpsyase priyakṛn mama // BrP_87.64 //",
  "GP11brahmppu:11530": "ity ṛṣer vacanaṃ śrutvā tathā cakre pativratā /",
  "GP11brahmppu:11531": "tayā tu saṃgatā devyā ahalyā gautamapriyā // BrP_87.65 //",
  "GP11brahmppu:11532": "punas tad rūpam abhavad yan mayā nirmitaṃ purā /",
  "GP11brahmppu:11533": "tataḥ kṛtāñjalipuṭaḥ surarāṭ prāha gautamam // BrP_87.66 //",
  "GP11brahmppu:11534": "{indra uvāca: }",
  "GP11brahmppu:11535": "māṃ pāhi muniśārdūla pāpiṣṭhaṃ gṛham āgatam /",
  "GP11brahmppu:11536": "pādayoḥ patitaṃ dṛṣṭvā kṛpayā prāha gautamaḥ // BrP_87.67 //",
  "GP11brahmppu:11537": "{gautama uvāca: }",
  "GP11brahmppu:11538": "gautamīṃ gaccha bhadraṃ te snānaṃ kuru puraṃdara /",
  "GP11brahmppu:11539": "kṣaṇān nirdhūtapāpas tvaṃ sahasrākṣo bhaviṣyasi // BrP_87.68 //",
  "GP11brahmppu:11540": "ubhayaṃ vismayakaraṃ dṛṣṭavān asmi nārada /",
  "GP11brahmppu:11541": "ahalyāyāḥ punarbhāvaṃ śacībhartā sahasradṛk // BrP_87.69 //",
  "GP11brahmppu:11542": "tataḥ prabhṛti tat tīrtham ahalyāsaṃgamaṃ śubham /",
  "GP11brahmppu:11543": "indratīrtham iti khyātaṃ sarvakāmapradaṃ nṛṇām // BrP_87.70 //",
  "GP11brahmppu:11544": "{brahmovāca: }",
  "GP11brahmppu:11545": "tasmād apy aparaṃ tīrthaṃ janasthānam iti śrutam /",
  "GP11brahmppu:11546": "caturyojanavistīrṇaṃ smaraṇān muktidaṃ nṛṇām // BrP_88.1 //",
  "GP11brahmppu:11547": "vaivasvatānvaye jāto rājābhūj janakaḥ purā /",
  "GP11brahmppu:11548": "so 'pāṃpates tu tanujām upayeme guṇārṇavām // BrP_88.2 //",
  "GP11brahmppu:11549": "dharmārthakāmamokṣāṇāṃ janakāṃ janako nṛpaḥ /",
  "GP11brahmppu:11550": "anurūpaguṇatvāc ca tasya bhāryā guṇārṇavā // BrP_88.3 //",
  "GP11brahmppu:11551": "yājñavalkyaś ca viprendras tasya rājñaḥ purohitaḥ /",
  "GP11brahmppu:11552": "tam apṛcchan nṛpaśreṣṭho yājñavalkyaṃ purohitam // BrP_88.4 //",
  "GP11brahmppu:11553": "{janaka uvāca: }",
  "GP11brahmppu:11554": "bhuktimuktī ubhe śreṣṭhe nirṇīte munisattamaiḥ /",
  "GP11brahmppu:11555": "dāsīdāsebhaturaga- rathādyair bhuktir uttamā // BrP_88.5 //",
  "GP11brahmppu:11556": "kiṃtv antavirasā bhuktir muktir ekā niratyayā /",
  "GP11brahmppu:11557": "bhukter muktiḥ śreṣṭhatamā bhuktyā muktiṃ kathaṃ vrajet // BrP_88.6 //",
  "GP11brahmppu:11558": "sarvasaṅgaparityāgān muktiprāptiḥ suduḥkhataḥ /",
  "GP11brahmppu:11559": "tad brūhi dvijaśārdūla sukhān muktiḥ kathaṃ bhavet // BrP_88.7 //",
  "GP11brahmppu:11560": "{yājñavalkya uvāca: }",
  "GP11brahmppu:11561": "apāṃpatis tava guruḥ śvaśuraḥ priyakṛt tathā /",
  "GP11brahmppu:11562": "taṃ gatvā pṛccha nṛpate upadekṣyati te hitam // BrP_88.8 //",
  "GP11brahmppu:11563": "yājñavalkyaś ca janako rājānaṃ varuṇaṃ tadā /",
  "GP11brahmppu:11564": "gatvā cocatur avyagrau muktimārgaṃ yathākramam // BrP_88.9 //",
  "GP11brahmppu:11565": "{varuṇa uvāca: }",
  "GP11brahmppu:11566": "dvidhā tu saṃsthitā muktiḥ karmadvāre 'py akarmaṇi /",
  "GP11brahmppu:11567": "vede ca niścito mārgaḥ karma jyāyo hy akarmaṇaḥ // BrP_88.10 //",
  "GP11brahmppu:11568": "sarvaṃ ca karmaṇā baddhaṃ puruṣārthacatuṣṭayam /",
  "GP11brahmppu:11569": "akarmaṇaivāpyata iti muktimārgo mṛṣocyate // BrP_88.11 //",
  "GP11brahmppu:11570": "karmaṇā sarvadhānyāni setsyanti nṛpasattama /",
  "GP11brahmppu:11571": "tasmāt sarvātmanā karma kartavyaṃ vaidikaṃ nṛbhiḥ // BrP_88.12 //",
  "GP11brahmppu:11572": "tena bhuktiṃ ca muktiṃ ca prāpnuvantīha mānavāḥ /",
  "GP11brahmppu:11573": "akarmaṇaḥ karma puṇyaṃ karma cāpy āśrameṣu ca // BrP_88.13 //",
  "GP11brahmppu:11574": "jātyāśritaṃ ca rājendra tatrāpi śṛṇu dharmavit /",
  "GP11brahmppu:11575": "āśramāṇi ca catvāri karmadvārāṇi mānada // BrP_88.14 //",
  "GP11brahmppu:11576": "caturṇām āśramāṇāṃ ca gārhasthyaṃ puṇyadaṃ smṛtam /",
  "GP11brahmppu:11577": "tasmād bhuktiś ca muktiś ca bhavatīti matir mama // BrP_88.15 //",
  "GP11brahmppu:11578": "{brahmovāca: }",
  "GP11brahmppu:11579": "etac chrutvā tu janako yājñavalkyaś ca buddhimān /",
  "GP11brahmppu:11580": "varuṇaṃ pūjayitvā tu punar vacanam ūcatuḥ // BrP_88.16 //",
  "GP11brahmppu:11581": "ko deśaḥ kiṃ ca tīrthaṃ syād bhuktimuktipradāyakam /",
  "GP11brahmppu:11582": "tad vadasva suraśreṣṭha sarvajño 'si namo 'stu te // BrP_88.17 //",
  "GP11brahmppu:11583": "{varuṇa uvāca: }",
  "GP11brahmppu:11584": "pṛthivyāṃ bhārataṃ varṣaṃ daṇḍakaṃ tatra puṇyadam /",
  "GP11brahmppu:11585": "tasmin kṣetre kṛtaṃ karma bhuktimuktipradaṃ nṛṇām // BrP_88.18 //",
  "GP11brahmppu:11586": "tīrthānāṃ gautamī gaṅgā śreṣṭhā muktipradā nṛṇām /",
  "GP11brahmppu:11587": "tatra yajñena dānena bhogān muktim avāpsyati // BrP_88.19 //",
  "GP11brahmppu:11588": "{brahmovāca: }",
  "GP11brahmppu:11589": "yājñavalkyaś ca janako vācaṃ śrutvā hy apāṃpateḥ /",
  "GP11brahmppu:11590": "varuṇena hy anujñātau svapurīṃ jagmatus tadā // BrP_88.20 //",
  "GP11brahmppu:11591": "aśvamedhādikaṃ karma cakāra janako nṛpaḥ /",
  "GP11brahmppu:11592": "yājayām āsa viprendro yājñavalkyaś ca taṃ nṛpam // BrP_88.21 //",
  "GP11brahmppu:11593": "gaṅgātīraṃ samāśritya yajñān muktim avāpa rāṭ /",
  "GP11brahmppu:11594": "tathā janakarājāno bahavas tatra karmaṇā // BrP_88.22 //",
  "GP11brahmppu:11595": "muktiṃ prāpur mahābhāgā gautamyāś ca prasādataḥ /",
  "GP11brahmppu:11596": "tataḥ prabhṛti tat tīrthaṃ janasthāneti viśrutam // BrP_88.23 //",
  "GP11brahmppu:11597": "janakānāṃ yajñasado janasthānaṃ prakīrtitam /",
  "GP11brahmppu:11598": "caturyojanavistīrṇaṃ smaraṇāt sarvapāpanut // BrP_88.24 //",
  "GP11brahmppu:11599": "tatra snānena dānena pitṝṇāṃ tarpaṇena tu /",
  "GP11brahmppu:11600": "tīrthasya smaraṇād vāpi gamanād bhaktisevanāt // BrP_88.25 //",
  "GP11brahmppu:11601": "sarvān kāmān avāpnoti muktiṃ ca samavāpnuyāt //* BrP_88.26 //",
  "GP11brahmppu:11602": "{brahmovāca: }",
  "GP11brahmppu:11603": "aruṇā varuṇā caiva nadyau puṇyatare śubhe /",
  "GP11brahmppu:11604": "tayoś ca saṃgamaḥ puṇyo gaṅgāyāṃ munisattama // BrP_89.1 //",
  "GP11brahmppu:11605": "tadutpattiṃ śṛṇuṣveha sarvapāpavināśinīm /",
  "GP11brahmppu:11606": "kaśyapasya suto jyeṣṭha ādityo lokaviśrutaḥ // BrP_89.2 //",
  "GP11brahmppu:11607": "trailokyacakṣus tīkṣṇāṃśuḥ saptāśvo lokapūjitaḥ /",
  "GP11brahmppu:11608": "tasya patnī uṣā khyātā tvāṣṭrī trailokyasundarī // BrP_89.3 //",
  "GP11brahmppu:11609": "bhartuḥ pratāpatīvratvam asahantī sumadhyamā /",
  "GP11brahmppu:11610": "cintayām āsa kiṃ kṛtyaṃ mama syād iti bhāminī // BrP_89.4 //",
  "GP11brahmppu:11611": "tasyāḥ putrau mahārājñau manur vaivasvato yamaḥ /",
  "GP11brahmppu:11612": "yamunā ca nadī puṇyā śṛṇu vismayakāraṇam // BrP_89.5 //",
  "GP11brahmppu:11613": "sākarod ātmanaś chāyām ātmarūpeṇa yatnataḥ /",
  "GP11brahmppu:11614": "tām abravīt tataś coṣā tvaṃ ca matsadṛśī bhava // BrP_89.6 //",
  "GP11brahmppu:11615": "bhartāraṃ tvam apatyāni pālayasva mamājñayā /",
  "GP11brahmppu:11616": "yāvad āgamanaṃ me syāt patyus tāvat priyā bhava // BrP_89.7 //",
  "GP11brahmppu:11617": "nākhyātavyaṃ tvayā kvāpi apatyānāṃ tathā priye /",
  "GP11brahmppu:11618": "tathety āha ca sā chāyā nirjagāma gṛhād uṣā // BrP_89.8 //",
  "GP11brahmppu:11619": "ity uktvā sā jagāmāśu śāntaṃ rūpam abhīpsatī /",
  "GP11brahmppu:11620": "sā gatvoṣā gṛhaṃ tvaṣṭuḥ pitre sarvaṃ nyavedayat /",
  "GP11brahmppu:11621": "tvaṣṭāpi cakitaḥ prāha tāṃ sutāṃ sutavatsalaḥ // BrP_89.9 //",
  "GP11brahmppu:11622": "{tvaṣṭovāca: }",
  "GP11brahmppu:11623": "naitad yuktaṃ bhartṛmatyā yat svaireṇa pravartanam /",
  "GP11brahmppu:11624": "apatyānāṃ kathaṃ vṛttir bhartur vā savitus tava /",
  "GP11brahmppu:11625": "bibhemi bhadre śiṣṭo 'haṃ bhartur gehaṃ punar vraja // BrP_89.10 //",
  "GP11brahmppu:11626": "{brahmovāca: }",
  "GP11brahmppu:11627": "evam uktā tu pitrā sā nety uktvā vai punaḥ punaḥ /",
  "GP11brahmppu:11628": "uttaraṃ ca kuror deśaṃ jagāma tapase tvarā // BrP_89.11 //",
  "GP11brahmppu:11629": "tatra tepe tapas tīvraṃ vaḍavārūpadhāriṇī /",
  "GP11brahmppu:11630": "duṣprekṣaṃ taṃ svakaṃ kāntaṃ dhyāyantī niścalā uṣā // BrP_89.12 //",
  "GP11brahmppu:11631": "etasminn antare tāta chāyā coṣāsvarūpiṇī /",
  "GP11brahmppu:11632": "patyau sā vartayām āsa apatyāny atha jajñire // BrP_89.13 //",
  "GP11brahmppu:11633": "sāvarṇiś ca śaniś caiva viṣṭir yā duṣṭakanyakā /",
  "GP11brahmppu:11634": "sā chāyā vartayām āsa vaiṣamyeṇaiva nityaśaḥ // BrP_89.14 //",
  "GP11brahmppu:11635": "sveṣv apatyeṣu coṣāyā yamas tatra cukopa ha /",
  "GP11brahmppu:11636": "vaiṣamyeṇātha vartantīṃ chāyāṃ tāṃ mātaraṃ tadā // BrP_89.15 //",
  "GP11brahmppu:11637": "tāḍayām āsa pādena dakṣiṇāśāpatir yamaḥ /",
  "GP11brahmppu:11638": "putradaurjanyasaṃkṣobhāc chāyā vaivasvataṃ yamam // BrP_89.16 //",
  "GP11brahmppu:11639": "śaśāpa pāpa te pādo viśīryatu mamājñayā /",
  "GP11brahmppu:11640": "viśīrṇacaraṇo duḥkhād rudan pitaram abhyagāt /",
  "GP11brahmppu:11641": "savitre taṃ tu vṛttāntaṃ nyavedayad aśeṣataḥ // BrP_89.17 //",
  "GP11brahmppu:11642": "{yama uvāca: }",
  "GP11brahmppu:11643": "neyaṃ mātā suraśreṣṭha yayā śapto 'ham īdṛśaḥ /",
  "GP11brahmppu:11644": "apatyeṣu viruddheṣu jananī naiva kupyate // BrP_89.18 //",
  "GP11brahmppu:11645": "yad bālyād abravaṃ kiṃcid athavā duṣkṛtaṃ kṛtam /",
  "GP11brahmppu:11646": "naiva kupyati sā mātā tasmān neyaṃ mamāmbikā // BrP_89.19 //",
  "GP11brahmppu:11647": "yad apatyakṛtaṃ kiṃcit sādhv asādhu yathā tathā /",
  "GP11brahmppu:11648": "māty asyāṃ sarvam apy etat tasmān māteti gīyate // BrP_89.20 //",
  "GP11brahmppu:11649": "pradhakṣyantīva māṃ tāta nityaṃ paśyati cakṣuṣā /",
  "GP11brahmppu:11650": "vakty agnikālasadṛśā vācā neyaṃ madambikā // BrP_89.21 //",
  "GP11brahmppu:11651": "{brahmovāca: }",
  "GP11brahmppu:11652": "tat putravacanaṃ śrutvā savitācintayat tataḥ /",
  "GP11brahmppu:11653": "iyaṃ chāyā nāsya mātā uṣā mātā tu sānyataḥ // BrP_89.22 //",
  "GP11brahmppu:11654": "mama śāntim abhīpsantī deśe 'nyasmiṃs taporatā /",
  "GP11brahmppu:11655": "uttare ca kurau tvāṣṭrī vaḍavārūpadhāriṇī // BrP_89.23 //",
  "GP11brahmppu:11656": "tatrāste sā iti jñātvā jagāmeśo divākaraḥ /",
  "GP11brahmppu:11657": "yatra sā vartate kāntā aśvarūpaḥ svayaṃ tadā // BrP_89.24 //",
  "GP11brahmppu:11658": "tāṃ dṛṣṭvā vaḍavārūpāṃ paryadhāvad dhayākṛtiḥ /",
  "GP11brahmppu:11659": "kāmāturaṃ hayaṃ dṛṣṭvā śrutvā vai heṣitasvanam // BrP_89.25 //",
  "GP11brahmppu:11660": "uṣā pativratopetā patidhyānaparāyaṇā /",
  "GP11brahmppu:11661": "hayadharṣaṇasaṃbhītā ko nv ayaṃ cety ajānatī // BrP_89.26 //",
  "GP11brahmppu:11662": "apalāyat patau prāpte dakṣiṇābhimukhī tvarā /",
  "GP11brahmppu:11663": "ko nu me rakṣako 'tra syād ṛṣayo vāthavā surāḥ // BrP_89.27 //",
  "GP11brahmppu:11664": "dhāvantīṃ tāṃ priyām aśvām aśvarūpadharaḥ svayam /",
  "GP11brahmppu:11665": "paryadhāvad yato yāti uṣā bhānus tatas tataḥ // BrP_89.28 //",
  "GP11brahmppu:11666": "smaragrahavaśe jātaḥ ko duśceṣṭaṃ na ceṣṭate /",
  "GP11brahmppu:11667": "bhāgīrathīṃ nadīś cānyā vanāny upavanāni ca // BrP_89.29 //",
  "GP11brahmppu:11668": "narmadāṃ cātha vindhyaṃ ca dakṣiṇābhimukhāv ubhau /",
  "GP11brahmppu:11669": "atikramya bhayodvignā tvāṣṭry abhyagāc ca gautamīm // BrP_89.30 //",
  "GP11brahmppu:11670": "trātāraḥ santi munayo janasthāna iti śrutam /",
  "GP11brahmppu:11671": "ṛṣīṇām āśramaṃ sāśvā praviṣṭā gautamīṃ tathā // BrP_89.31 //",
  "GP11brahmppu:11672": "anuprāptas tathā cāśvo bhānus tadrūpavāṃs tataḥ /",
  "GP11brahmppu:11673": "aśvaṃ nivārayām āsur janasthā munidārakāḥ /",
  "GP11brahmppu:11674": "tataḥ kopād ṛṣīṃs tāṃś ca śaśāpoṣāpatiḥ prabhuḥ // BrP_89.32 //",
  "GP11brahmppu:11675": "{bhānur uvāca: }",
  "GP11brahmppu:11676": "nivārayatha māṃ yasmād vaṭā yūyaṃ bhaviṣyatha //* BrP_89.33 //",
  "GP11brahmppu:11677": "{brahmovāca: }",
  "GP11brahmppu:11678": "jñānadṛṣṭyā tu munayo menire 'śvam uṣāpatim /",
  "GP11brahmppu:11679": "stuvanto devadeveśaṃ bhānuṃ taṃ munayo mudā // BrP_89.34 //",
  "GP11brahmppu:11680": "stūyamāno munigaṇair aśvāṃ bhānur athāgamat /",
  "GP11brahmppu:11681": "vaḍavāyā mukhe lagnaṃ mukhaṃ cāśvasvarūpiṇam // BrP_89.35 //",
  "GP11brahmppu:11682": "jñātvā tvāṣṭrī ca bhartāraṃ mukhād vīryaṃ prasusruve /",
  "GP11brahmppu:11683": "tayor vīryeṇa gaṅgāyām aśvinau samajāyatām // BrP_89.36 //",
  "GP11brahmppu:11684": "tatrāgacchan suragaṇāḥ siddhāś ca munayas tathā /",
  "GP11brahmppu:11685": "nadyo gāvas tathauṣadhyo devā jyotirgaṇās tathā // BrP_89.37 //",
  "GP11brahmppu:11686": "saptāśvaś ca rathaḥ puṇyo hy aruṇo bhānusārathiḥ /",
  "GP11brahmppu:11687": "yamo manuś ca varuṇaḥ śanir vaivasvatas tathā // BrP_89.38 //",
  "GP11brahmppu:11688": "yamunā ca nadī puṇyā tāpī caiva mahānadī /",
  "GP11brahmppu:11689": "tattadrūpaṃ samāsthāya nadyas tā vismayān mune // BrP_89.39 //",
  "GP11brahmppu:11690": "draṣṭuṃ te vismayāviṣṭā ājagmuḥ śvaśuras tathā /",
  "GP11brahmppu:11691": "abhiprāyaṃ viditvā tu śvaśuraṃ bhānur abravīt // BrP_89.40 //",
  "GP11brahmppu:11692": "{bhānur uvāca: }",
  "GP11brahmppu:11693": "uṣāyāḥ prītaye tvaṣṭaḥ kurvatyās tapa uttamam /",
  "GP11brahmppu:11694": "yantrārūḍhaṃ ca māṃ kṛtvā chindhi tejāṃsy anekaśaḥ /",
  "GP11brahmppu:11695": "yāvat saukhyaṃ bhaved asyās tāvac chindhi prajāpate // BrP_89.41 //",
  "GP11brahmppu:11696": "{brahmovāca: }",
  "GP11brahmppu:11697": "tathety uktvā tatas tvaṣṭā somanāthasya saṃnidhau /",
  "GP11brahmppu:11698": "tejasāṃ chedanaṃ cakre prabhāsaṃ tu tato viduḥ // BrP_89.42 //",
  "GP11brahmppu:11699": "bhartrā ca saṃgatā yatra gautamyām aśvarūpiṇī /",
  "GP11brahmppu:11700": "aśvinor yatra cotpattir aśvatīrthaṃ tad ucyate // BrP_89.43 //",
  "GP11brahmppu:11701": "bhānutīrthaṃ tad ākhyātaṃ tathā pañcavaṭāśramaḥ /",
  "GP11brahmppu:11702": "tāpī ca yamunā caiva pitaraṃ draṣṭum āgate // BrP_89.44 //",
  "GP11brahmppu:11703": "aruṇāvaruṇānadyor gaṅgāyāṃ saṃgamaḥ śubhaḥ /",
  "GP11brahmppu:11704": "devānāṃ tatra tīrthānām āgatānāṃ pṛthak pṛthak // BrP_89.45 //",
  "GP11brahmppu:11705": "nava trīṇi sahasrāṇi tīrthāni guṇavanti ca /",
  "GP11brahmppu:11706": "tatra snānaṃ ca dānaṃ ca sarvam akṣayapuṇyadam // BrP_89.46 //",
  "GP11brahmppu:11707": "smaraṇāt paṭhanād vāpi śravaṇād api nārada /",
  "GP11brahmppu:11708": "sarvapāpavinirmukto dharmavān sa sukhī bhavet // BrP_89.47 //",
  "GP11brahmppu:11709": "{brahmovāca: }",
  "GP11brahmppu:11710": "gāruḍaṃ nāma yat tīrthaṃ sarvavighnapraśāntidam /",
  "GP11brahmppu:11711": "tasya prabhāvaṃ vakṣyāmi śṛṇu nārada yatnataḥ // BrP_90.1 //",
  "GP11brahmppu:11712": "maṇināga iti tv āsīc cheṣaputro mahābalaḥ /",
  "GP11brahmppu:11713": "garuḍasya bhayād bhaktyā toṣayām āsa śaṃkaram // BrP_90.2 //",
  "GP11brahmppu:11714": "tataḥ prasanno bhagavān parameṣṭhī maheśvaraḥ /",
  "GP11brahmppu:11715": "tam uvāca mahānāgaṃ varaṃ varaya pannaga // BrP_90.3 //",
  "GP11brahmppu:11716": "nāgaḥ prāha prabho mahyaṃ dehi me garuḍābhayam /",
  "GP11brahmppu:11717": "tathety āha ca taṃ śaṃbhur garuḍād abhayaṃ bhavet // BrP_90.4 //",
  "GP11brahmppu:11718": "nirgato nirbhayo nāgo garuḍād aruṇānujāt /",
  "GP11brahmppu:11719": "kṣīrodaśāyī yatrāste kṣīrārṇavasamīpataḥ // BrP_90.5 //",
  "GP11brahmppu:11720": "itaś cetaś ca carati nāgo 'sau sukhaśītale /",
  "GP11brahmppu:11721": "garuḍo 'pi ca yatrāste taṃ deśam api yāty asau // BrP_90.6 //",
  "GP11brahmppu:11722": "garuḍaḥ pannagaṃ dṛṣṭvā carantaṃ nirbhayena tu /",
  "GP11brahmppu:11723": "taṃ gṛhītvā mahānāgaṃ prākṣipat svasya veśmani // BrP_90.7 //",
  "GP11brahmppu:11724": "taṃ baddhvā gāruḍaiḥ pāśair garuḍo nāgasattamam /",
  "GP11brahmppu:11725": "etasminn antare nandī provāceśaṃ jagatprabhum // BrP_90.8 //",
  "GP11brahmppu:11726": "{nandikeśvara uvāca: }",
  "GP11brahmppu:11727": "nūnaṃ nāgo na cāyāti bhakṣito baddha eva vā /",
  "GP11brahmppu:11728": "garuḍena sureśāna jīvan nāgo na saṃvrajet // BrP_90.9 //",
  "GP11brahmppu:11729": "{brahmovāca: }",
  "GP11brahmppu:11730": "nandino vacanaṃ śrutvā jñātvā śaṃbhur athābravīt //* BrP_90.10 //",
  "GP11brahmppu:11731": "{śiva uvāca: }",
  "GP11brahmppu:11732": "garuḍasya gṛhe nāgo baddhas tiṣṭhati satvaram /",
  "GP11brahmppu:11733": "gatvā taṃ jagatām īśaṃ viṣṇuṃ stuhi janārdanam // BrP_90.11 //",
  "GP11brahmppu:11734": "baddhaṃ nāgaṃ kāśyapena madvākyād ānaya svayam /",
  "GP11brahmppu:11735": "tat prabhor vacanaṃ śrutvā nandī gatvā śriyaḥ patim // BrP_90.12 //",
  "GP11brahmppu:11736": "vyajñāpayat svayaṃ vākyaṃ viṣṇuṃ lokaparāyaṇam /",
  "GP11brahmppu:11737": "nārāyaṇaḥ prītamanā garuḍaṃ vākyam abravīt // BrP_90.13 //",
  "GP11brahmppu:11738": "{viṣṇur uvāca: }",
  "GP11brahmppu:11739": "vinatātmaja me vākyān nandine dehi pannagam /",
  "GP11brahmppu:11740": "kampamānas tad ākarṇya nety uvāca vihaṃgamaḥ /",
  "GP11brahmppu:11741": "viṣṇum apy abravīt kopāt suparṇo nandino 'ntike // BrP_90.14 //",
  "GP11brahmppu:11742": "{garuḍa uvāca: }",
  "GP11brahmppu:11743": "yad yat priyatamaṃ kiṃcid bhṛtyebhyaḥ prabhaviṣṇavaḥ /",
  "GP11brahmppu:11744": "dāsyanty anye bhavān naiva mayānītaṃ hariṣyati // BrP_90.15 //",
  "GP11brahmppu:11745": "paśya devaṃ trinayanaṃ nāgaṃ mokṣyati nandinā /",
  "GP11brahmppu:11746": "mayopapāditaṃ nāgaṃ tvaṃ tu dāsyasi nandine // BrP_90.16 //",
  "GP11brahmppu:11747": "tvāṃ vahāmi sadā svāmin mama deyaṃ sadā tvayā /",
  "GP11brahmppu:11748": "mayopapāditaṃ nāgaṃ vaktuṃ dehīti nocitam // BrP_90.17 //",
  "GP11brahmppu:11749": "satāṃ prabhūṇāṃ neyaṃ syād vṛttiḥ sadvṛttikāriṇām /",
  "GP11brahmppu:11750": "santo dāsyanti bhṛtyebhyo madupāttaharo bhavān // BrP_90.18 //",
  "GP11brahmppu:11751": "daityāñ jayasi saṃgrāme madbalenaiva keśava /",
  "GP11brahmppu:11752": "ahaṃ mahābalīty evaṃ mudhaiva ślāghate bhavān // BrP_90.19 //",
  "GP11brahmppu:11753": "{brahmovāca: }",
  "GP11brahmppu:11754": "garuḍasyeti tad vākyaṃ śrutvā cakragadādharaḥ /",
  "GP11brahmppu:11755": "vihasya nandinaḥ pārśve paśyadbhir lokapālakaiḥ // BrP_90.20 //",
  "GP11brahmppu:11756": "idam āha mahābuddhir māṃ samuhya kṛśo bhavān /",
  "GP11brahmppu:11757": "tvadbalād asurān sarvāñ jeṣye 'haṃ khagasattama // BrP_90.21 //",
  "GP11brahmppu:11758": "ity uktvā śrīpatir brahmañ śāntakopo 'bravīd idam /",
  "GP11brahmppu:11759": "vahāṅguliṃ karasyāśu kaniṣṭhāṃ nandino 'ntike // BrP_90.22 //",
  "GP11brahmppu:11760": "garuḍasya tato mūrdhni nyasyedaṃ punar abravīt /",
  "GP11brahmppu:11761": "satyaṃ māṃ vahase nityaṃ paśya dharmaṃ vihaṃgama // BrP_90.23 //",
  "GP11brahmppu:11762": "nyastāyāṃ ca tato 'ṅgulyāṃ śiraḥ kukṣau samāviśat /",
  "GP11brahmppu:11763": "kukṣiś ca caraṇasyāntaḥ prāviśac cūrṇito 'bhavat /",
  "GP11brahmppu:11764": "tataḥ kṛtāñjalir dīno vyathito lajjayānvitaḥ // BrP_90.24 //",
  "GP11brahmppu:11765": "{garuḍa uvāca: }",
  "GP11brahmppu:11766": "trāhi trāhi jagannātha bhṛtyaṃ mām aparādhinam /",
  "GP11brahmppu:11767": "tvaṃ prabhuḥ sarvalokānāṃ dhartā dhāryas tvam eva ca // BrP_90.25 //",
  "GP11brahmppu:11768": "aparādhasahasrāṇi kṣamante prabhaviṣṇavaḥ /",
  "GP11brahmppu:11769": "kṛtāparādhe 'pi jane mahatī yasya vai kṛpā // BrP_90.26 //",
  "GP11brahmppu:11770": "vadanti munayaḥ sarve tvām eva karuṇākaram /",
  "GP11brahmppu:11771": "rakṣasvārtaṃ jaganmātar mām ambujanivāsini /",
  "GP11brahmppu:11772": "kamale bālakaṃ dīnam ārtaṃ tanayavatsale // BrP_90.27 //",
  "GP11brahmppu:11773": "{brahmovāca: }",
  "GP11brahmppu:11774": "tataḥ kṛpānvitā devī śrīr apy āha janārdanam //* BrP_90.28 //",
  "GP11brahmppu:11775": "{kamalovāca: }",
  "GP11brahmppu:11776": "rakṣa nātha svakaṃ bhṛtyaṃ garuḍaṃ vipadaṃ gatam /",
  "GP11brahmppu:11777": "janārdana uvācedaṃ nandinaṃ śaṃbhuvāhanam // BrP_90.29 //",
  "GP11brahmppu:11778": "{viṣṇur uvāca: }",
  "GP11brahmppu:11779": "naya nāgaṃ sagaruḍaṃ śaṃbhor antikam eva ca /",
  "GP11brahmppu:11780": "tatprasādāc ca garuḍo maheśvaranirīkṣitaḥ /",
  "GP11brahmppu:11781": "ātmīyaṃ ca punā rūpaṃ garuḍaḥ samavāpsyati // BrP_90.30 //",
  "GP11brahmppu:11782": "{brahmovāca: }",
  "GP11brahmppu:11783": "tathety uktvā ca vṛṣabho nāgena garuḍena ca /",
  "GP11brahmppu:11784": "śanaiḥ sa śaṃkaraṃ gatvā sarvaṃ tasmai nyavedayat /",
  "GP11brahmppu:11785": "śaṃkaro 'pi garutmantaṃ provāca śaśiśekharaḥ // BrP_90.31 //",
  "GP11brahmppu:11786": "{śiva uvāca: }",
  "GP11brahmppu:11787": "yāhi gaṅgāṃ mahābāho gautamīṃ lokapāvanīm /",
  "GP11brahmppu:11788": "sarvakāmapradāṃ śāntāṃ tām āplutya punar vapuḥ // BrP_90.32 //",
  "GP11brahmppu:11789": "prāpsyase sarvakāmāṃś ca śatadhātha sahasradhā /",
  "GP11brahmppu:11790": "sarvapāpopataptā ye durdaivonmūlitodyamāḥ /",
  "GP11brahmppu:11791": "prāṇino 'bhīṣṭadā teṣāṃ śaraṇaṃ khaga gautamī // BrP_90.33 //",
  "GP11brahmppu:11792": "{brahmovāca: }",
  "GP11brahmppu:11793": "tadvākyaṃ praṇato bhūtvā śrutvā tu garuḍo 'bhyagāt /",
  "GP11brahmppu:11794": "gaṅgām āplutya garuḍaḥ śivaṃ viṣṇuṃ nanāma saḥ // BrP_90.34 //",
  "GP11brahmppu:11795": "tataḥ svarṇamayaḥ pakṣī vajradeho mahābalaḥ /",
  "GP11brahmppu:11796": "vegī bhavan muniśreṣṭha punar viṣṇum iyāt sudhīḥ // BrP_90.35 //",
  "GP11brahmppu:11797": "tataḥ prabhṛti tat tīrthaṃ gāruḍaṃ sarvakāmadam /",
  "GP11brahmppu:11798": "tatra snānādi yat kiṃcit karoti prayato naraḥ /",
  "GP11brahmppu:11799": "sarvaṃ tad akṣayaṃ vatsa śivaviṣṇupriyāvaham // BrP_90.36 //",
  "GP11brahmppu:11800": "{brahmovāca: }",
  "GP11brahmppu:11801": "tato govardhanaṃ tīrthaṃ sarvapāpapraṇāśanam /",
  "GP11brahmppu:11802": "pitṝṇāṃ puṇyajananaṃ smaraṇād api pāpanut // BrP_91.1 //",
  "GP11brahmppu:11803": "tasya prabhāva eṣa syān mayā dṛṣṭas tu nārada /",
  "GP11brahmppu:11804": "brāhmaṇaḥ karṣakaḥ kaścij jābālir iti viśrutaḥ // BrP_91.2 //",
  "GP11brahmppu:11805": "na vimuñcaty anaḍvāhau madhyaṃ yāte 'pi bhāskare /",
  "GP11brahmppu:11806": "pratodena pratudati pṛṣṭhato 'pi ca pārśvayoḥ // BrP_91.3 //",
  "GP11brahmppu:11807": "tau gāvāv aśrupūrṇākṣau dṛṣṭvā gauḥ kāmadohinī /",
  "GP11brahmppu:11808": "surabhir jagatāṃ mātā nandine sarvam abravīt // BrP_91.4 //",
  "GP11brahmppu:11809": "sa cāpi vyathito bhūtvā śaṃbhave tan nyavedayat /",
  "GP11brahmppu:11810": "śaṃbhuś ca vṛṣabhaṃ prāha sarvaṃ sidhyatu te vacaḥ // BrP_91.5 //",
  "GP11brahmppu:11811": "śivājñāsahito nandī gojātaṃ sarvam āharat /",
  "GP11brahmppu:11812": "naṣṭeṣu goṣu sarveṣu svarge martye tatas tvarā // BrP_91.6 //",
  "GP11brahmppu:11813": "mām avocan suragaṇā vinā gobhir na jīvyate /",
  "GP11brahmppu:11814": "tān avocaṃ surān sarvāñ śaṃkaraṃ yāta yācata // BrP_91.7 //",
  "GP11brahmppu:11815": "tathaiveśaṃ tu te sarve stutvā kāryaṃ nyavedayan /",
  "GP11brahmppu:11816": "īśo 'pi vibudhān āha jānāti vṛṣabho mama // BrP_91.8 //",
  "GP11brahmppu:11817": "te vṛṣaṃ procur amarā dehi gā upakāriṇaḥ /",
  "GP11brahmppu:11818": "vṛṣo 'pi vibudhān āha gosavaḥ kriyatāṃ kratuḥ // BrP_91.9 //",
  "GP11brahmppu:11819": "tataḥ prāpsyatha gāḥ sarvā yā divyā yāś ca mānuṣāḥ /",
  "GP11brahmppu:11820": "tataḥ pravartate yajño gosavo devanirmitaḥ // BrP_91.10 //",
  "GP11brahmppu:11821": "gautamyāś ca śubhe pārśve gāvo vavṛdhire tataḥ /",
  "GP11brahmppu:11822": "govardhanaṃ tu tat tīrthaṃ devānāṃ prītivardhanam // BrP_91.11 //",
  "GP11brahmppu:11823": "tatra snānaṃ muniśreṣṭha gosahasraphalapradam /",
  "GP11brahmppu:11824": "kiṃcid dānādinā yat syāt phalaṃ tat tu na vidmahe // BrP_91.12 //",
  "GP11brahmppu:11825": "{brahmovāca: }",
  "GP11brahmppu:11826": "pāpapraṇāśanaṃ nāma tīrthaṃ pāpabhayāpaham /",
  "GP11brahmppu:11827": "nāmadheyaṃ pravakṣyāmi śṛṇu nārada yatnataḥ // BrP_92.1 //",
  "GP11brahmppu:11828": "dhṛtavrata iti khyāto brāhmaṇo lokaviśrutaḥ /",
  "GP11brahmppu:11829": "tasya bhāryā mahī nāma taruṇī lokasundarī // BrP_92.2 //",
  "GP11brahmppu:11830": "tasya putraḥ sūryanibhaḥ sanājjāta iti śrutaḥ /",
  "GP11brahmppu:11831": "dhṛtavrataṃ tathākarṣan mṛtyuḥ kālerito mune // BrP_92.3 //",
  "GP11brahmppu:11832": "tataḥ sā bālavidhavā bālaputrā surūpiṇī /",
  "GP11brahmppu:11833": "trātāraṃ naiva paśyantī gālavāśramam abhyagāt // BrP_92.4 //",
  "GP11brahmppu:11834": "tasmai putraṃ nivedyātha svairiṇī pāpamohitā /",
  "GP11brahmppu:11835": "sā babhrāma bahūn deśān puṃskāmā kāmacāriṇī // BrP_92.5 //",
  "GP11brahmppu:11836": "tatputro gālavagṛhe vedavedāṅgapāragaḥ /",
  "GP11brahmppu:11837": "jāto 'pi mātṛdoṣeṇa veśyeritamatis tv abhūt // BrP_92.6 //",
  "GP11brahmppu:11838": "janasthānam iti khyātaṃ nānājātisamāvṛtam /",
  "GP11brahmppu:11839": "tatrāsau paṇyaveṣeṇa adhyāste ca mahī tathā // BrP_92.7 //",
  "GP11brahmppu:11840": "tatsuto 'pi bahūn deśān paribabhrāma kāmukaḥ /",
  "GP11brahmppu:11841": "so 'pi kālavaśāt tatra janasthāne 'vasat tadā // BrP_92.8 //",
  "GP11brahmppu:11842": "striyam ākāṅkṣate veśyāṃ dhṛtavratasuto dvijaḥ /",
  "GP11brahmppu:11843": "mahī cāpi dhanaṃ dātṝn puruṣān samapekṣate // BrP_92.9 //",
  "GP11brahmppu:11844": "mene na putram ātmīyaṃ sa cāpi na tu mātaram /",
  "GP11brahmppu:11845": "tayoḥ samāgamaś cāsīd vidhinā mātṛputrayoḥ // BrP_92.10 //",
  "GP11brahmppu:11846": "evaṃ bahutithe kāle putre mātari gacchati /",
  "GP11brahmppu:11847": "tayoḥ parasparaṃ jñānaṃ naivāsīn mātṛputrayoḥ // BrP_92.11 //",
  "GP11brahmppu:11848": "evaṃ pravartamānasya pitṛdharmeṇa sanmatiḥ /",
  "GP11brahmppu:11849": "āsīt tasyāpy asadvṛtteḥ śṛṇu nārada citravat // BrP_92.12 //",
  "GP11brahmppu:11850": "svairasthityā vartamāno nedaṃ sa parihātavān /",
  "GP11brahmppu:11851": "brāhmīṃ saṃdhyām anuṣṭhāya tad ūrdhvaṃ tu dhanārjanam // BrP_92.13 //",
  "GP11brahmppu:11852": "vidyābalena vittāni bahūny ārjya dadāty asau /",
  "GP11brahmppu:11853": "tathā sa prātar utthāya gaṅgāṃ gatvā yathāvidhi // BrP_92.14 //",
  "GP11brahmppu:11854": "śaucādi snānasaṃdhyādi sarvaṃ kāryaṃ yathākramam /",
  "GP11brahmppu:11855": "kṛtvā tu brāhmaṇān natvā tato 'bhyeti svakarmasu // BrP_92.15 //",
  "GP11brahmppu:11856": "prātaḥkāle gautamīṃ tu yadā yāti virūpavān /",
  "GP11brahmppu:11857": "kuṣṭhasarvāṅgaśithilaḥ pūyaśoṇitaniḥsravaḥ // BrP_92.16 //",
  "GP11brahmppu:11858": "snātvā tu gautamīṃ gaṅgāṃ yadā yāti surūpadhṛk /",
  "GP11brahmppu:11859": "śāntaḥ sūryāgnisadṛśo mūrtimān iva bhāskaraḥ // BrP_92.17 //",
  "GP11brahmppu:11860": "etad rūpadvayaṃ svasya naiva paśyati sa dvijaḥ /",
  "GP11brahmppu:11861": "gālavo yatra bhagavāṃs tapojñānaparāyaṇaḥ // BrP_92.18 //",
  "GP11brahmppu:11862": "āśritya gautamīṃ devīṃ āste ca munibhir vṛtaḥ /",
  "GP11brahmppu:11863": "brāhmaṇo 'pi ca tatraiva nityaṃ tīrthaṃ sametya ca // BrP_92.19 //",
  "GP11brahmppu:11864": "gālavaṃ ca namasyātha tato yāti svamandiram /",
  "GP11brahmppu:11865": "gaṅgāyāḥ sevanāt pūrvaṃ sanājjātasya yad vapuḥ // BrP_92.20 //",
  "GP11brahmppu:11866": "snānasaṃdhyottare kāle punar yad api tad dvije /",
  "GP11brahmppu:11867": "ubhayaṃ tasya tad rūpaṃ gālavo nityam eva ca // BrP_92.21 //",
  "GP11brahmppu:11868": "dṛṣṭvā savismayo mene kiṃcid asty atra kāraṇam /",
  "GP11brahmppu:11869": "evaṃ savismayo bhūtvā gālavaḥ prāha taṃ dvijam // BrP_92.22 //",
  "GP11brahmppu:11870": "gacchantaṃ tu namasyātha sanājjātaṃ gurur gṛham /",
  "GP11brahmppu:11871": "āhūya yatnato dhīmān kṛpayā vismayena ca // BrP_92.23 //",
  "GP11brahmppu:11872": "{gālava uvāca: }",
  "GP11brahmppu:11873": "ko bhavān kva ca gantāsi kiṃ karoṣi kva bhokṣyasi /",
  "GP11brahmppu:11874": "kiṃnāmā tvaṃ kva śayyā te kā te bhāryā vadasva me // BrP_92.24 //",
  "GP11brahmppu:11875": "{brahmovāca: }",
  "GP11brahmppu:11876": "gālavasya vacaḥ śrutvā brāhmaṇo 'py āha taṃ munim //* BrP_92.25 //",
  "GP11brahmppu:11877": "{brāhmaṇa uvāca: }",
  "GP11brahmppu:11878": "śvaḥ kathyate mayā sarvaṃ jñātvā kāryavinirṇayam //* BrP_92.26 //",
  "GP11brahmppu:11879": "{brahmovāca: }",
  "GP11brahmppu:11880": "evam uktvā gālavaṃ taṃ sanājjāto gṛhaṃ yayau /",
  "GP11brahmppu:11881": "bhuktvā rātrau tayā samyak śayyām āsādya bandhakīm /",
  "GP11brahmppu:11882": "uvāca cakitaḥ smṛtvā gālavasya tu yad vacaḥ // BrP_92.27 //",
  "GP11brahmppu:11883": "{brāhmaṇa uvāca: }",
  "GP11brahmppu:11884": "tvaṃ tu sarvaguṇopetā bandhaky api pativratā /",
  "GP11brahmppu:11885": "āvayoḥ sadṛśī prītir yāvajjīvaṃ pravartatām // BrP_92.28 //",
  "GP11brahmppu:11886": "tathāpi kiṃcit pṛcchāmi kiṃnāmnī tvaṃ kva vā kulam /",
  "GP11brahmppu:11887": "kiṃ nu sthānaṃ kva vā bandhur mama sarvaṃ nivedyatām // BrP_92.29 //",
  "GP11brahmppu:11888": "{bandhaky uvāca: }",
  "GP11brahmppu:11889": "dhṛtavrata iti khyāto brāhmaṇo dīkṣitaḥ śuciḥ /",
  "GP11brahmppu:11890": "tasya bhāryā mahī cāhaṃ matputro gālavāśrame // BrP_92.30 //",
  "GP11brahmppu:11891": "utsṛṣṭo matimān bālaḥ sanājjāta iti śrutaḥ /",
  "GP11brahmppu:11892": "ahaṃ tu pūrvadoṣeṇa tyaktvā dharmaṃ kulāgatam /",
  "GP11brahmppu:11893": "svairiṇī tv iha varte 'haṃ viddhi māṃ brāhmaṇīṃ dvija // BrP_92.31 //",
  "GP11brahmppu:11894": "{brahmovāca: }",
  "GP11brahmppu:11895": "tasyās tad vacanaṃ śrutvā marmaviddha ivābhavat /",
  "GP11brahmppu:11896": "papāta sahasā bhūmau veśyā taṃ vākyam abravīt // BrP_92.32 //",
  "GP11brahmppu:11897": "{veśyovāca: }",
  "GP11brahmppu:11898": "kiṃ tu jātaṃ dvijaśreṣṭha kva ca prītir gatā tava /",
  "GP11brahmppu:11899": "kiṃ tu vākyaṃ mayā coktaṃ tava cittavirodhakṛt // BrP_92.33 //",
  "GP11brahmppu:11900": "ātmānam ātmanāśvāsya brāhmaṇo vākyam abravīt //* BrP_92.34 //",
  "GP11brahmppu:11901": "{brāhmaṇa uvāca: }",
  "GP11brahmppu:11902": "dhṛtavrataḥ pitā vipras tatputro 'haṃ sanādyataḥ /",
  "GP11brahmppu:11903": "mātā mahī mama iyaṃ mama daivād upāgatā // BrP_92.35 //",
  "GP11brahmppu:11904": "{brahmovāca: }",
  "GP11brahmppu:11905": "etac chrutvā tasya vākyaṃ sāpy abhūd atiduḥkhitā /",
  "GP11brahmppu:11906": "tayos tu śocatoḥ paścāt prabhāte vimale ravau /",
  "GP11brahmppu:11907": "gālavaṃ muniśārdūlaṃ gatvā vipro nyavedayat // BrP_92.36 //",
  "GP11brahmppu:11908": "{brāhmaṇa uvāca: }",
  "GP11brahmppu:11909": "dhṛtavratasuto brahmaṃs tvayā pūrvaṃ tu pālitaḥ /",
  "GP11brahmppu:11910": "upanītas tvayā caiva mahī mātā mama prabho // BrP_92.37 //",
  "GP11brahmppu:11911": "kiṃ karomi ca kiṃ kṛtvā niṣkṛtir mama vai bhavet //* BrP_92.38 //",
  "GP11brahmppu:11912": "{brahmovāca: }",
  "GP11brahmppu:11913": "tad vipravacanaṃ śrutvā gālavaḥ prāha mā śucaḥ /",
  "GP11brahmppu:11914": "tavedaṃ dvividhaṃ rūpaṃ nityaṃ paśyāmy apūrvavat // BrP_92.39 //",
  "GP11brahmppu:11915": "tataḥ pṛṣṭo 'si vṛttāntaṃ śrutaṃ jñātaṃ mayā yathā /",
  "GP11brahmppu:11916": "yat kṛtyaṃ tava tat sarvaṃ gaṅgāyāṃ pratyagāt kṣayam // BrP_92.40 //",
  "GP11brahmppu:11917": "asya tīrthasya māhātmyād asyā devyāḥ prasādataḥ /",
  "GP11brahmppu:11918": "pūto 'si pratyahaṃ vatsa nātra kāryā vicāraṇā // BrP_92.41 //",
  "GP11brahmppu:11919": "prabhāte tava rūpāṇi sapāpāni tv aharniśam /",
  "GP11brahmppu:11920": "paśye 'haṃ punar apy eva rūpaṃ tava guṇottamam // BrP_92.42 //",
  "GP11brahmppu:11921": "āgacchantaṃ tv āgoyuktaṃ gacchantaṃ tvām anāgasam /",
  "GP11brahmppu:11922": "paśyāmi nityaṃ tasmāt tvaṃ pūto devyā kṛto 'dhunā // BrP_92.43 //",
  "GP11brahmppu:11923": "tasmān na kāryaṃ te kiṃcid avaśiṣṭaṃ bhaviṣyati /",
  "GP11brahmppu:11924": "iyaṃ ca mātā te vipra jñātā yā caiva bandhakī // BrP_92.44 //",
  "GP11brahmppu:11925": "paścāttāpaṃ gatātyantaṃ nivṛttā tv atha pātakāt /",
  "GP11brahmppu:11926": "bhūtānāṃ viṣaye prītir vatsa svābhāvikī yataḥ // BrP_92.45 //",
  "GP11brahmppu:11927": "satsaṅgato mahāpuṇyān nivṛttir daivato bhavet /",
  "GP11brahmppu:11928": "atyartham anutapteyaṃ prāgācaritapuṇyataḥ // BrP_92.46 //",
  "GP11brahmppu:11929": "snānaṃ kṛtvā cātra tīrthe tataḥ pūtā bhaviṣyati /",
  "GP11brahmppu:11930": "tathā tau cakratur ubhau mātāputrau ca nārada // BrP_92.47 //",
  "GP11brahmppu:11931": "snānād babhūvatur ubhau gatapāpāv asaṃśayam /",
  "GP11brahmppu:11932": "tataḥ prabhṛti tat tīrthaṃ dhautapāpaṃ pracakṣate // BrP_92.48 //",
  "GP11brahmppu:11933": "pāpapraṇāśanaṃ nāma gālavaṃ ceti viśrutam /",
  "GP11brahmppu:11934": "mahāpātakam alpaṃ vā tathā yac copapātakam /",
  "GP11brahmppu:11935": "tat sarvaṃ nāśayed etad dhautapāpaṃ supuṇyadam // BrP_92.49 //",
  "GP11brahmppu:11936": "{brahmovāca: }",
  "GP11brahmppu:11937": "yatra dāśarathī rāmaḥ sītayā sahito dvija /",
  "GP11brahmppu:11938": "pitṝn saṃtarpayām āsa pitṛtīrthaṃ tato viduḥ // BrP_93.1 //",
  "GP11brahmppu:11939": "tatra snānaṃ ca dānaṃ ca pitṝṇāṃ tarpaṇaṃ tathā /",
  "GP11brahmppu:11940": "sarvam akṣayatām eti nātra kāryā vicāraṇā // BrP_93.2 //",
  "GP11brahmppu:11941": "yatra dāśarathī rāmo viśvāmitraṃ mahāmunim /",
  "GP11brahmppu:11942": "pūjayām āsa rājendro munibhis tattvadarśibhiḥ // BrP_93.3 //",
  "GP11brahmppu:11943": "viśvāmitraṃ tu tat tīrtham ṛṣijuṣṭaṃ supuṇyadam /",
  "GP11brahmppu:11944": "tatsvarūpaṃ ca vakṣyāmi paṭhitaṃ vedavādibhiḥ // BrP_93.4 //",
  "GP11brahmppu:11945": "anāvṛṣṭir abhūt pūrvaṃ prajānām atibhīṣaṇā /",
  "GP11brahmppu:11946": "viśvāmitro mahāprājñaḥ saśiṣyo gautamīm agāt // BrP_93.5 //",
  "GP11brahmppu:11947": "śiṣyān putrāṃś ca jāyāṃ ca kṛśān dṛṣṭvā kṣudhāturān /",
  "GP11brahmppu:11948": "vyathitaḥ kauśikaḥ śrīmāñ śiṣyān idam uvāca ha // BrP_93.6 //",
  "GP11brahmppu:11949": "{viśvāmitra uvāca: }",
  "GP11brahmppu:11950": "yathā kathaṃcid yat kiṃcid yatra kvāpi yathā tathā /",
  "GP11brahmppu:11951": "ānīyatāṃ kiṃtu bhakṣyaṃ bhojyaṃ vā mā vilambyatām /",
  "GP11brahmppu:11952": "idānīm eva gantavyam ānetavyaṃ kṣaṇena tu // BrP_93.7 //",
  "GP11brahmppu:11953": "{brahmovāca: }",
  "GP11brahmppu:11954": "ṛṣes tad vacanāc chiṣyāḥ kṣudhitās tvarayā yayuḥ /",
  "GP11brahmppu:11955": "aṭamānā itaś ceto mṛtaṃ dadṛśire śunam // BrP_93.8 //",
  "GP11brahmppu:11956": "tam ādāya tvarāyuktā ācāryāya nyavedayan /",
  "GP11brahmppu:11957": "so 'pi taṃ bhadram ity uktvā pratijagrāha pāṇinā // BrP_93.9 //",
  "GP11brahmppu:11958": "viśasadhvaṃ śvamāṃsaṃ ca kṣālayadhvaṃ ca vāriṇā /",
  "GP11brahmppu:11959": "pacadhvaṃ mantravac cāpi hutvāgnau tu yathāvidhi // BrP_93.10 //",
  "GP11brahmppu:11960": "devān ṛṣīn pitṝn anyāṃs tarpayitvātithīn gurūn /",
  "GP11brahmppu:11961": "sarve bhokṣyāmahe śeṣam ity uvāca sa kauśikaḥ // BrP_93.11 //",
  "GP11brahmppu:11962": "viśvāmitravacaḥ śrutvā śiṣyāś cakrus tathaiva tat /",
  "GP11brahmppu:11963": "pacyamāne śvamāṃse tu devadūto 'gnir abhyagāt /",
  "GP11brahmppu:11964": "devānāṃ sadane sarvaṃ devebhyas tan nyavedayat // BrP_93.12 //",
  "GP11brahmppu:11965": "{agnir uvāca: }",
  "GP11brahmppu:11966": "devaiḥ śvamāṃsaṃ bhoktavyam āpannam ṛṣikalpitam //* BrP_93.13 //",
  "GP11brahmppu:11967": "{brahmovāca: }",
  "GP11brahmppu:11968": "agnes tadvacanād indraḥ śyeno bhūtvā vihāyasi /",
  "GP11brahmppu:11969": "sthālīm athāharat pūrṇāṃ māṃsena pihitāṃ tadā // BrP_93.14 //",
  "GP11brahmppu:11970": "tat karma dṛṣṭvā śiṣyās te ṛṣeḥ śyenaṃ nyavedayan /",
  "GP11brahmppu:11971": "hṛtā sthālī muniśreṣṭha śyenenākṛtabuddhinā // BrP_93.15 //",
  "GP11brahmppu:11972": "tataś cukopa bhagavāñ śaptukāmas tadā harim /",
  "GP11brahmppu:11973": "tato jñātvā surapatiḥ sthālīṃ cakre madhuplutām // BrP_93.16 //",
  "GP11brahmppu:11974": "punar niveśayām āsa ulkāsv eva khago hariḥ /",
  "GP11brahmppu:11975": "madhunā tu samāyuktāṃ viśvāmitraś cukopa ha /",
  "GP11brahmppu:11976": "sthālīṃ vīkṣya tataḥ kopād idam āha sa kauśikaḥ // BrP_93.17 //",
  "GP11brahmppu:11977": "{viśvāmitra uvāca: }",
  "GP11brahmppu:11978": "śvamāṃsam eva no dehi tvaṃ harāmṛtam uttamam /",
  "GP11brahmppu:11979": "no cet tvāṃ bhasmasāt kuryām indro bhītas tadābravīt // BrP_93.18 //",
  "GP11brahmppu:11980": "{indra uvāca: }",
  "GP11brahmppu:11981": "madhu hutvā yathānyāyaṃ piba putraiḥ samanvitaḥ /",
  "GP11brahmppu:11982": "kim anena śvamāṃsena amedhyena mahāmune // BrP_93.19 //",
  "GP11brahmppu:11983": "{brahmovāca: }",
  "GP11brahmppu:11984": "viśvāmitro 'pi nety āha bhuktenaikena kiṃ phalam /",
  "GP11brahmppu:11985": "prajāḥ sarvāś ca sīdanti kiṃ tena madhunā hare // BrP_93.20 //",
  "GP11brahmppu:11986": "sarveṣām amṛtaṃ cet syād bhokṣye 'ham amṛtaṃ śuci /",
  "GP11brahmppu:11987": "athavā devapitaro bhokṣyantīdaṃ śvamāṃsakam // BrP_93.21 //",
  "GP11brahmppu:11988": "paścād ahaṃ tac ca māṃsaṃ bhokṣye nānṛtam asti me /",
  "GP11brahmppu:11989": "tato bhītaḥ sahasrākṣo meghān āhūya tatkṣaṇāt // BrP_93.22 //",
  "GP11brahmppu:11990": "vavarṣa cāmṛtaṃ vāri hy amṛtenārpitāḥ prajāḥ /",
  "GP11brahmppu:11991": "paścāt tad amṛtaṃ puṇyaṃ haridattaṃ yathāvidhi // BrP_93.23 //",
  "GP11brahmppu:11992": "tarpayitvā surān ādau tarpayitvā jagattrayam /",
  "GP11brahmppu:11993": "vipraḥ saṃbhuktavāñ śiṣyair viśvāmitraḥ svabhāryayā // BrP_93.24 //",
  "GP11brahmppu:11994": "tataḥ prabhṛti tat tīrtham ākhyātaṃ cātipuṇyadam /",
  "GP11brahmppu:11995": "yatrāgataḥ surapatir lokānām amṛtārpaṇam // BrP_93.25 //",
  "GP11brahmppu:11996": "saṃjātaṃ māṃsavarjaṃ tu tat tīrthaṃ puṇyadaṃ nṛṇām /",
  "GP11brahmppu:11997": "tatra snānaṃ ca dānaṃ ca sarvakratuphalapradam // BrP_93.26 //",
  "GP11brahmppu:11998": "tataḥ prabhṛti tat tīrthaṃ viśvāmitram iti smṛtam /",
  "GP11brahmppu:11999": "madhutīrtham athaindraṃ ca śyenaṃ parjanyam eva ca // BrP_93.27 //",
  "GP11brahmppu:12000": "{brahmovāca: }",
  "GP11brahmppu:12001": "śvetatīrtham iti khyātaṃ trailokye viśrutaṃ śubham /",
  "GP11brahmppu:12002": "tasya śravaṇamātreṇa sarvapāpaiḥ pramucyate // BrP_94.1 //",
  "GP11brahmppu:12003": "śveto nāma purā vipro gautamasya priyaḥ sakhā /",
  "GP11brahmppu:12004": "ātithyapūjānirato gautamītīram āśritaḥ // BrP_94.2 //",
  "GP11brahmppu:12005": "manasā karmaṇā vācā śivabhaktiparāyaṇaḥ /",
  "GP11brahmppu:12006": "dhyāyantaṃ taṃ dvijaśreṣṭhaṃ pūjayantaṃ sadā śivam // BrP_94.3 //",
  "GP11brahmppu:12007": "pūrṇāyuṣaṃ dvijavaraṃ śivabhaktiparāyaṇam /",
  "GP11brahmppu:12008": "netuṃ dūtāḥ samājagmur dakṣiṇāśāpates tadā // BrP_94.4 //",
  "GP11brahmppu:12009": "nāśaknuvan gṛhaṃ tasya praveṣṭum api nārada /",
  "GP11brahmppu:12010": "tadā kāle vyatikrānte citrako mṛtyum abravīt // BrP_94.5 //",
  "GP11brahmppu:12011": "{citraka uvāca: }",
  "GP11brahmppu:12012": "kiṃ nāyāti kṣīṇajīvo mṛtyo śvetaḥ kathaṃ tv iti /",
  "GP11brahmppu:12013": "nādyāpy āyānti dūtās te mṛtyor naivocitaṃ tu te // BrP_94.6 //",
  "GP11brahmppu:12014": "{brahmovāca: }",
  "GP11brahmppu:12015": "tataś ca kupito mṛtyuḥ prāyāc chvetagṛhaṃ svayam /",
  "GP11brahmppu:12016": "bahiḥsthitāṃs tadā paśyan mṛtyur dūtān bhayārditān /",
  "GP11brahmppu:12017": "provāca kim idaṃ dūtā mṛtyum ūcuś ca dūtakāḥ // BrP_94.7 //",
  "GP11brahmppu:12018": "{dūtā ūcuḥ: }",
  "GP11brahmppu:12019": "śivena rakṣitaṃ śvetaṃ vayaṃ no vīkṣituṃ kṣamāḥ /",
  "GP11brahmppu:12020": "yeṣāṃ prasanno giriśas teṣāṃ kā nāma bhītayaḥ // BrP_94.8 //",
  "GP11brahmppu:12021": "{brahmovāca: }",
  "GP11brahmppu:12022": "pāśapāṇis tadā mṛtyuḥ prāviśad yatra sa dvijaḥ /",
  "GP11brahmppu:12023": "nāsau vipro vijānāti mṛtyuṃ vā yamakiṃkarān // BrP_94.9 //",
  "GP11brahmppu:12024": "śivaṃ pūjayate bhaktyā śvetasya tu samīpataḥ /",
  "GP11brahmppu:12025": "mṛtyuṃ pāśadharaṃ dṛṣṭvā daṇḍī provāca vismitaḥ // BrP_94.10 //",
  "GP11brahmppu:12026": "{daṇḍy uvāca: }",
  "GP11brahmppu:12027": "kim atra vīkṣase mṛtyo daṇḍinaṃ mṛtyur abravīt //* BrP_94.11 //",
  "GP11brahmppu:12028": "{mṛtyur uvāca: }",
  "GP11brahmppu:12029": "śvetaṃ netum ihāyātas tasmād vīkṣe dvijottamam //* BrP_94.12 //",
  "GP11brahmppu:12030": "{brahmovāca: }",
  "GP11brahmppu:12031": "tvaṃ gacchety abravīd daṇḍī mṛtyuḥ pāśān athākṣipat /",
  "GP11brahmppu:12032": "śvetāya muniśārdūla tato daṇḍī cukopa ha // BrP_94.13 //",
  "GP11brahmppu:12033": "śivadattena daṇḍena daṇḍī mṛtyum atāḍayat /",
  "GP11brahmppu:12034": "tataḥ pāśadharo mṛtyuḥ papāta dharaṇītale // BrP_94.14 //",
  "GP11brahmppu:12035": "tatas te satvaraṃ dūtā hataṃ mṛtyum avekṣya ca /",
  "GP11brahmppu:12036": "yamāya sarvam avadan vadhaṃ mṛtyos tu daṇḍinā // BrP_94.15 //",
  "GP11brahmppu:12037": "tataś ca kupito dharmo yamo mahiṣavāhanaḥ /",
  "GP11brahmppu:12038": "citraguptaṃ bahubalaṃ yamadaṇḍaṃ ca rakṣakam // BrP_94.16 //",
  "GP11brahmppu:12039": "mahiṣaṃ bhūtavetālān ādhivyādhīṃs tathaiva ca /",
  "GP11brahmppu:12040": "akṣirogān kukṣirogān karṇaśūlaṃ tathaiva ca // BrP_94.17 //",
  "GP11brahmppu:12041": "jvaraṃ ca trividhaṃ pāpaṃ narakāṇi pṛthak pṛthak /",
  "GP11brahmppu:12042": "tvarantām iti tān uktvā jagāma tvarito yamaḥ // BrP_94.18 //",
  "GP11brahmppu:12043": "etair anyaiḥ parivṛto yatra śveto dvijottamaḥ /",
  "GP11brahmppu:12044": "tam āyāntaṃ yamaṃ dṛṣṭvā nandī provāca sāyudhaḥ // BrP_94.19 //",
  "GP11brahmppu:12045": "vināyakaṃ tathā skandaṃ bhūtanāthaṃ tu daṇḍinam /",
  "GP11brahmppu:12046": "tatra tad yuddham abhavat sarvalokabhayāvaham // BrP_94.20 //",
  "GP11brahmppu:12047": "kārttikeyaḥ svayaṃ śaktyā bibheda yamakiṃkarān /",
  "GP11brahmppu:12048": "dakṣiṇāśāpatiṃ cāpi nijaghāna balānvitam // BrP_94.21 //",
  "GP11brahmppu:12049": "hatāvaśiṣṭā yāmyās te ādityāya nyavedayan /",
  "GP11brahmppu:12050": "ādityo 'pi suraiḥ sārdhaṃ śrutvā tan mahad adbhutam // BrP_94.22 //",
  "GP11brahmppu:12051": "lokapālair anuvṛto mamāntikam upāgamat /",
  "GP11brahmppu:12052": "ahaṃ viṣṇuś ca bhagavān indro 'gnir varuṇas tathā // BrP_94.23 //",
  "GP11brahmppu:12053": "candrādityāv aśvinau ca lokapālā marudgaṇāḥ /",
  "GP11brahmppu:12054": "ete cānye ca bahavo vayaṃ yātā yamāntikam // BrP_94.24 //",
  "GP11brahmppu:12055": "mṛta āste dakṣiṇeśo gaṅgātīre balānvitaḥ /",
  "GP11brahmppu:12056": "samudrāś ca nadā nāgā nānābhūtāny anekaśaḥ // BrP_94.25 //",
  "GP11brahmppu:12057": "tatrājagmuḥ sureśānaṃ draṣṭuṃ vaivasvataṃ yamam /",
  "GP11brahmppu:12058": "taṃ dṛṣṭvā hatasainyaṃ ca yamaṃ devā bhayārditāḥ /",
  "GP11brahmppu:12059": "kṛtāñjalipuṭāḥ śaṃbhum ūcuḥ sarve punaḥ punaḥ // BrP_94.26 //",
  "GP11brahmppu:12060": "{devā ūcuḥ: }",
  "GP11brahmppu:12061": "bhaktipriyatvaṃ te nityaṃ duṣṭahantṛtvam eva ca /",
  "GP11brahmppu:12062": "ādikartar namas tubhyaṃ nīlakaṇṭha namo 'stu te /",
  "GP11brahmppu:12063": "brahmapriya namas te 'stu devapriya namo 'stu te // BrP_94.27 //",
  "GP11brahmppu:12064": "śvetaṃ dvijaṃ bhaktam anāyuṣaṃ te BrP_94.28a",
  "GP11brahmppu:12065": "netuṃ yamādiḥ sakalo 'samarthaḥ BrP_94.28b",
  "GP11brahmppu:12066": "saṃtoṣam āptāḥ paramaṃ samīkṣya BrP_94.28c",
  "GP11brahmppu:12067": "bhaktapriyatvaṃ tvayi nātha satyam BrP_94.28d",
  "GP11brahmppu:12068": "ye tvāṃ prapannāḥ śaraṇaṃ kṛpāluṃ BrP_94.29a",
  "GP11brahmppu:12069": "nālaṃ kṛtānto 'py anuvīkṣituṃ tān BrP_94.29b",
  "GP11brahmppu:12070": "evaṃ viditvā śiva eva sarve BrP_94.29c",
  "GP11brahmppu:12071": "tvām eva bhaktyā parayā bhajante BrP_94.29d",
  "GP11brahmppu:12072": "tvam eva jagatāṃ nātha kiṃ na smarasi śaṃkara /",
  "GP11brahmppu:12073": "tvāṃ vinā kaḥ samartho 'tra vyavasthāṃ kartum īśvaraḥ // BrP_94.30 //",
  "GP11brahmppu:12074": "{brahmovāca: }",
  "GP11brahmppu:12075": "evaṃ tu stuvatāṃ teṣāṃ purastād abhavac chivaḥ /",
  "GP11brahmppu:12076": "kiṃ dadāmīti tān āha idam ūcuḥ surā api // BrP_94.31 //",
  "GP11brahmppu:12077": "{devā ūcuḥ: }",
  "GP11brahmppu:12078": "ayaṃ vaivasvato dharmo niyantā sarvadehinām /",
  "GP11brahmppu:12079": "dharmādharmavyavasthāyāṃ sthāpito lokapālakaḥ // BrP_94.32 //",
  "GP11brahmppu:12080": "nāyaṃ vadham avāpnoti nāparādhī na pāpakṛt /",
  "GP11brahmppu:12081": "vinā tena jagaddhātur naiva kiṃcid bhaviṣyati // BrP_94.33 //",
  "GP11brahmppu:12082": "tasmāj jīvaya deveśa yamaṃ sabalavāhanam /",
  "GP11brahmppu:12083": "prārthanā saphalā nātha mahatsu na vṛthā bhavet // BrP_94.34 //",
  "GP11brahmppu:12084": "{brahmovāca: }",
  "GP11brahmppu:12085": "tataḥ provāca bhagavāñ jīvayeyam asaṃśayam /",
  "GP11brahmppu:12086": "yamaṃ yadi vaco me 'dya anumanyanti devatāḥ // BrP_94.35 //",
  "GP11brahmppu:12087": "tataḥ procuḥ surāḥ sarve kurmo vākyaṃ tvayoditam /",
  "GP11brahmppu:12088": "haribrahmādisahitaṃ vaśe yasyākhilaṃ jagat // BrP_94.36 //",
  "GP11brahmppu:12089": "tataḥ provāca bhagavān amarān samupāgatān /",
  "GP11brahmppu:12090": "madbhakto na mṛtiṃ yātu nety ūcur amarāḥ punaḥ // BrP_94.37 //",
  "GP11brahmppu:12091": "amarāḥ syus tato deva sarvalokāś carācarāḥ /",
  "GP11brahmppu:12092": "amartyamartyabhedo 'yaṃ na syād deva jaganmaya // BrP_94.38 //",
  "GP11brahmppu:12093": "punar apy āha tāñ śaṃbhuḥ śṛṇvantu mama bhāṣitam /",
  "GP11brahmppu:12094": "madbhaktānāṃ vaiṣṇavānāṃ gautamīm anusevatām // BrP_94.39 //",
  "GP11brahmppu:12095": "vayaṃ tu svāmino nityaṃ na mṛtyuḥ svāmyam arhati /",
  "GP11brahmppu:12096": "vārttāpy eṣāṃ na kartavyā yamena tu kadācana // BrP_94.40 //",
  "GP11brahmppu:12097": "ādhivyādhyādibhir jātu kāryo nābhibhavaḥ kvacit /",
  "GP11brahmppu:12098": "ye śivaṃ śaraṇaṃ yātās te muktās tatkṣaṇād api // BrP_94.41 //",
  "GP11brahmppu:12099": "sānugasya yamasyāto namasyāḥ sarva eva te /",
  "GP11brahmppu:12100": "tathety ūcuḥ suragaṇā devadevaṃ śivaṃ prati // BrP_94.42 //",
  "GP11brahmppu:12101": "tataś ca bhagavān nātho nandinaṃ prāha vāhanam //* BrP_94.43 //",
  "GP11brahmppu:12102": "{śiva uvāca: }",
  "GP11brahmppu:12103": "gautamyā udakena tvam abhiṣiñca mṛtaṃ yamam //* BrP_94.44 //",
  "GP11brahmppu:12104": "{brahmovāca: }",
  "GP11brahmppu:12105": "tato yamādayaḥ sarve abhiṣiktās tu nandinā /",
  "GP11brahmppu:12106": "utthitāś ca sajīvās te dakṣiṇāśāṃ tato gatāḥ // BrP_94.45 //",
  "GP11brahmppu:12107": "uttare gautamītīre viṣṇvādyāḥ sarvadaivatāḥ /",
  "GP11brahmppu:12108": "sthitā āsan pūjayanto devadevaṃ maheśvaram // BrP_94.46 //",
  "GP11brahmppu:12109": "tatrāsann ayutāny aṣṭa sahasrāṇi caturdaśa /",
  "GP11brahmppu:12110": "tathā ṣaṭ ca sahasrāṇi punaḥ ṣaṭ ca tathaiva ca // BrP_94.47 //",
  "GP11brahmppu:12111": "ṣaḍ dakṣiṇe tathā tīre tīrthānām ayutatrayam /",
  "GP11brahmppu:12112": "puṇyam ākhyānam etad dhi śvetatīrthasya nārada // BrP_94.48 //",
  "GP11brahmppu:12113": "yatrāsau patito mṛtyur mṛtyutīrthaṃ tad ucyate /",
  "GP11brahmppu:12114": "tasya śravaṇamātreṇa sahasraṃ jīvate samāḥ // BrP_94.49 //",
  "GP11brahmppu:12115": "tatra snānaṃ ca dānaṃ ca sarvapāpapraṇāśanam /",
  "GP11brahmppu:12116": "śravaṇaṃ paṭhanaṃ cāpi smaraṇaṃ ca malakṣayam /",
  "GP11brahmppu:12117": "karoti sarvalokānāṃ bhuktimuktipradāyakam // BrP_94.50 //",
  "GP11brahmppu:12118": "{brahmovāca: }",
  "GP11brahmppu:12119": "śukratīrtham iti khyātaṃ sarvasiddhikaraṃ nṛṇām /",
  "GP11brahmppu:12120": "sarvapāpapraśamanaṃ sarvavyādhivināśanam // BrP_95.1 //",
  "GP11brahmppu:12121": "aṅgirāś ca bhṛguś caiva ṛṣī paramadhārmikau /",
  "GP11brahmppu:12122": "tayoḥ putrau mahāprājñau rūpabuddhivilāsinau // BrP_95.2 //",
  "GP11brahmppu:12123": "jīvaḥ kavir iti khyātau mātāpitror vaśe ratau /",
  "GP11brahmppu:12124": "upanītau sutau dṛṣṭvā pitarāv ūcatur mithaḥ // BrP_95.3 //",
  "GP11brahmppu:12125": "{ṛṣī ūcatuḥ: }",
  "GP11brahmppu:12126": "āvayor eka evāstu śāstā nityaṃ ca putrayoḥ /",
  "GP11brahmppu:12127": "tasmād ekaḥ śāsitā syāt tiṣṭhatv eko yathāsukham // BrP_95.4 //",
  "GP11brahmppu:12128": "{brahmovāca: }",
  "GP11brahmppu:12129": "etac chrutvā tataḥ śīghram aṅgirāḥ prāha bhārgavam /",
  "GP11brahmppu:12130": "adhyāpayiṣye sadṛśaṃ sukhaṃ tiṣṭhatu bhārgavaḥ // BrP_95.5 //",
  "GP11brahmppu:12131": "etac chrutvā cāṅgiraso vākyaṃ bhṛgukulodvahaḥ /",
  "GP11brahmppu:12132": "tatheti matvāṅgirase śukraṃ tasmai nyavedayat // BrP_95.6 //",
  "GP11brahmppu:12133": "ubhāv api sutau nityam adhyāpayati vai pṛthak /",
  "GP11brahmppu:12134": "vaiṣamyabuddhyā tau bālau cirāc chukro 'bravīd idam // BrP_95.7 //",
  "GP11brahmppu:12135": "{śukra uvāca: }",
  "GP11brahmppu:12136": "vaiṣamyeṇa guro māṃ tvam adhyāpayasi nityaśaḥ /",
  "GP11brahmppu:12137": "gurūṇāṃ nedam ucitaṃ vaiṣamyaṃ putraśiṣyayoḥ // BrP_95.8 //",
  "GP11brahmppu:12138": "vaiṣamyeṇa ca vartante mūḍhāḥ śiṣyeṣu deśikāḥ /",
  "GP11brahmppu:12139": "naiṣā viṣamabuddhīnāṃ saṃkhyā pāpasya vidyate // BrP_95.9 //",
  "GP11brahmppu:12140": "ācārya samyag jñāto 'si namasye 'haṃ punaḥ punaḥ /",
  "GP11brahmppu:12141": "gaccheyaṃ gurum anyaṃ vai mām anujñātum arhasi // BrP_95.10 //",
  "GP11brahmppu:12142": "gaccheyaṃ pitaraṃ brahman yady asau viṣamo bhavet /",
  "GP11brahmppu:12143": "tato vānyatra gacchāmi svāmin pṛṣṭo 'si gamyate // BrP_95.11 //",
  "GP11brahmppu:12144": "{brahmovāca: }",
  "GP11brahmppu:12145": "guruṃ bṛhaspatiṃ dṛṣṭvā anujñātas tv agāt tataḥ /",
  "GP11brahmppu:12146": "avāptavidyaḥ pitaraṃ gaccheyaṃ cety acintayat // BrP_95.12 //",
  "GP11brahmppu:12147": "tasmāt kam anupṛccheyam utkṛṣṭaḥ ko gurur bhavet /",
  "GP11brahmppu:12148": "iti smaran mahāprājñam apṛcchad vṛddhagautamam // BrP_95.13 //",
  "GP11brahmppu:12149": "{śukra uvāca: }",
  "GP11brahmppu:12150": "ko guruḥ syān muniśreṣṭha mama brūhi gurur bhavet /",
  "GP11brahmppu:12151": "trayāṇām api lokānāṃ yo gurus taṃ vrajāmy aham // BrP_95.14 //",
  "GP11brahmppu:12152": "{brahmovāca: }",
  "GP11brahmppu:12153": "sa prāha jagatām īśaṃ śaṃbhuṃ devaṃ jagadgurum /",
  "GP11brahmppu:12154": "kvārādhayāmi giriśam ity uktaḥ prāha gautamaḥ // BrP_95.15 //",
  "GP11brahmppu:12155": "{gautama uvāca: }",
  "GP11brahmppu:12156": "gautamyāṃ tu śucir bhūtvā stotrais toṣaya śaṃkaram /",
  "GP11brahmppu:12157": "tatas tuṣṭo jagannāthaḥ sa te vidyāṃ pradāsyati // BrP_95.16 //",
  "GP11brahmppu:12158": "{brahmovāca: }",
  "GP11brahmppu:12159": "gautamasya tu tadvākyāt prāgād gaṅgāṃ sa bhārgavaḥ /",
  "GP11brahmppu:12160": "snātvā bhūtvā śuciḥ samyak stutiṃ cakre sa bālakaḥ // BrP_95.17 //",
  "GP11brahmppu:12161": "{śukra uvāca: }",
  "GP11brahmppu:12162": "bālo 'haṃ bālabuddhiś ca bālacandradhara prabho /",
  "GP11brahmppu:12163": "nāhaṃ jānāmi te kiṃcit stutiṃ kartuṃ namo 'stu te // BrP_95.18 //",
  "GP11brahmppu:12164": "parityaktasya guruṇā na mamāsti suhṛt sakhā /",
  "GP11brahmppu:12165": "tvaṃ prabhuḥ sarvabhāvena jagannātha namo 'stu te // BrP_95.19 //",
  "GP11brahmppu:12166": "gurur gurumatāṃ deva mahatāṃ ca mahān asi /",
  "GP11brahmppu:12167": "aham alpataro bālo jaganmaya namo 'stu te // BrP_95.20 //",
  "GP11brahmppu:12168": "vidyārthaṃ hi sureśāna nāhaṃ vedmi bhavadgatim /",
  "GP11brahmppu:12169": "māṃ tvaṃ ca kṛpayā paśya lokasākṣin namo 'stu te // BrP_95.21 //",
  "GP11brahmppu:12170": "{brahmovāca: }",
  "GP11brahmppu:12171": "evaṃ tu stuvatas tasya prasanno 'bhūt sureśvaraḥ //* BrP_95.22 //",
  "GP11brahmppu:12172": "{śiva uvāca: }",
  "GP11brahmppu:12173": "kāmaṃ varaya bhadraṃ te yac cāpi suradurlabham //* BrP_95.23 //",
  "GP11brahmppu:12174": "{brahmovāca: }",
  "GP11brahmppu:12175": "kavir apy āha deveśaṃ kṛtāñjalir udāradhīḥ //* BrP_95.24 //",
  "GP11brahmppu:12176": "{śukra uvāca: }",
  "GP11brahmppu:12177": "brahmādibhiś ca ṛṣibhir yā vidyā naiva gocarā /",
  "GP11brahmppu:12178": "tāṃ vidyāṃ nātha yāciṣye tvaṃ gurur mama daivatam // BrP_95.25 //",
  "GP11brahmppu:12179": "{brahmovāca: }",
  "GP11brahmppu:12180": "mṛtasaṃjīvinīṃ vidyām ajñātāṃ tridaśair api /",
  "GP11brahmppu:12181": "tāṃ dattavān suraśreṣṭhas tasmai śukrāya yācate // BrP_95.26 //",
  "GP11brahmppu:12182": "itarā laukikī vidyā vaidikī cānyagocarā /",
  "GP11brahmppu:12183": "kiṃ punaḥ śaṃkare tuṣṭe vicāryam avaśiṣyate // BrP_95.27 //",
  "GP11brahmppu:12184": "sa tu labdhvā mahāvidyāṃ prāyāt svapitaraṃ gurum /",
  "GP11brahmppu:12185": "daityānāṃ ca guruś cāsīd vidyayā pūjitaḥ kaviḥ // BrP_95.28 //",
  "GP11brahmppu:12186": "tataḥ kadācit tāṃ vidyāṃ kasmiṃścit kāraṇāntare /",
  "GP11brahmppu:12187": "kaco bṛhaspatisuto vidyāṃ prāptaḥ kaves tu tām // BrP_95.29 //",
  "GP11brahmppu:12188": "kacād bṛhaspatiś cāpi tato devāḥ pṛthak pṛthak /",
  "GP11brahmppu:12189": "avāpur mahatīṃ vidyāṃ yām āhur mṛtajīvinīm // BrP_95.30 //",
  "GP11brahmppu:12190": "yatra sā kavinā prāptā vidyāpūjya maheśvaram /",
  "GP11brahmppu:12191": "gautamyā uttare pāre śukratīrthaṃ tad ucyate // BrP_95.31 //",
  "GP11brahmppu:12192": "mṛtasaṃjīvinītīrtham āyurārogyavardhanam /",
  "GP11brahmppu:12193": "snānaṃ dānaṃ ca yat kiṃcit sarvam akṣayapuṇyadam // BrP_95.32 //",
  "GP11brahmppu:12194": "{brahmovāca: }",
  "GP11brahmppu:12195": "indratīrtham iti khyātaṃ brahmahatyāvināśanam /",
  "GP11brahmppu:12196": "smaraṇād api pāpaugha- kleśasaṃghavināśanam // BrP_96.1 //",
  "GP11brahmppu:12197": "purā vṛtravadhe vṛtte brahmahatyā tu nārada /",
  "GP11brahmppu:12198": "śacīpatiṃ cānugatā tāṃ dṛṣṭvā bhītavad dhariḥ // BrP_96.2 //",
  "GP11brahmppu:12199": "indras tato vṛtrahantā itaś cetaś ca dhāvati /",
  "GP11brahmppu:12200": "yatra yatra tv asau yāti hatyā sāpīndragāminī // BrP_96.3 //",
  "GP11brahmppu:12201": "sa mahat sara āviśya padmanālam upāgamat /",
  "GP11brahmppu:12202": "tatrāsau tantuvad bhūtvā vāsaṃ cakre śacīpatiḥ // BrP_96.4 //",
  "GP11brahmppu:12203": "sarastīre 'pi hatyāsīd divyaṃ varṣasahasrakam /",
  "GP11brahmppu:12204": "etasminn antare devā nirindrā hy abhavan mune // BrP_96.5 //",
  "GP11brahmppu:12205": "mantrayām āsur avyagrāḥ katham indro bhaved iti /",
  "GP11brahmppu:12206": "tatrāham avadaṃ devān hatyāsthānaṃ prakalpya ca // BrP_96.6 //",
  "GP11brahmppu:12207": "indrasya pāvanārthāya gautamyām abhiṣicyatām /",
  "GP11brahmppu:12208": "yatrābhiṣiktaḥ pūtātmā punar indro bhaviṣyati // BrP_96.7 //",
  "GP11brahmppu:12209": "tathā te niścayaṃ kṛtvā gautamīṃ śīghram āgaman /",
  "GP11brahmppu:12210": "tatra snātaṃ surapatiṃ devāś ca ṛṣayas tathā // BrP_96.8 //",
  "GP11brahmppu:12211": "abhiṣektukāmās te sarve śacīkāntaṃ ca tasthire /",
  "GP11brahmppu:12212": "abhiṣicyamānam indraṃ taṃ prakopād gautamo 'bravīt // BrP_96.9 //",
  "GP11brahmppu:12213": "{gautama uvāca: }",
  "GP11brahmppu:12214": "abhiṣekṣyanti pāpiṣṭhaṃ mahendraṃ gurutalpagam /",
  "GP11brahmppu:12215": "tān sarvān bhasmasāt kuryāṃ śīghraṃ yāntv asurārayaḥ // BrP_96.10 //",
  "GP11brahmppu:12216": "{brahmovāca: }",
  "GP11brahmppu:12217": "tad ṛṣer vacanaṃ śrutvā parihṛtya ca gautamīm /",
  "GP11brahmppu:12218": "narmadām agaman sarva indram ādāya satvarāḥ // BrP_96.11 //",
  "GP11brahmppu:12219": "uttare narmadātīre abhiṣekāya tasthire /",
  "GP11brahmppu:12220": "abhiṣekṣyamāṇam indraṃ taṃ māṇḍavyo bhagavān ṛṣiḥ // BrP_96.12 //",
  "GP11brahmppu:12221": "abravīd bhasmasāt kuryāṃ yadi syād abhiṣecanam /",
  "GP11brahmppu:12222": "pūjayām āsur amarā māṇḍavyaṃ yuktibhiḥ stavaiḥ // BrP_96.13 //",
  "GP11brahmppu:12223": "{devā ūcuḥ: }",
  "GP11brahmppu:12224": "ayam indraḥ sahasrākṣo yasmin deśe 'bhiṣicyate /",
  "GP11brahmppu:12225": "tatrātidāruṇaṃ vighnaṃ mune samupajāyate // BrP_96.14 //",
  "GP11brahmppu:12226": "tacchāntiṃ kuru kalyāṇa prasīda varado bhava /",
  "GP11brahmppu:12227": "malaniryātanaṃ yasmin kurmas tasmin varān bahūn // BrP_96.15 //",
  "GP11brahmppu:12228": "deśe dāsyāmahe sarve tad anujñātum arhasi /",
  "GP11brahmppu:12229": "yasmin deśe surendrasya abhiṣeko bhaviṣyati // BrP_96.16 //",
  "GP11brahmppu:12230": "sa sarvakāmadaḥ puṃsāṃ dhānyavṛkṣaphalair yutaḥ /",
  "GP11brahmppu:12231": "nānāvṛṣṭir na durbhikṣaṃ bhaved atra kadācana // BrP_96.17 //",
  "GP11brahmppu:12232": "{brahmovāca: }",
  "GP11brahmppu:12233": "mene tato muniśreṣṭho māṇḍavyo lokapūjitaḥ /",
  "GP11brahmppu:12234": "abhiṣekaḥ kṛtas tatra malaniryātanaṃ tathā // BrP_96.18 //",
  "GP11brahmppu:12235": "devais tadokto munibhiḥ sa deśo mālavas tataḥ /",
  "GP11brahmppu:12236": "abhiṣikte surapatau jāte ca vimale tadā // BrP_96.19 //",
  "GP11brahmppu:12237": "ānīya gautamīṃ gaṅgāṃ taṃ puṇyāyābhiṣecire /",
  "GP11brahmppu:12238": "surāś ca ṛṣayaś caiva ahaṃ viṣṇus tathaiva ca // BrP_96.20 //",
  "GP11brahmppu:12239": "vasiṣṭho gautamaś cāpi agastyo 'triś ca kaśyapaḥ /",
  "GP11brahmppu:12240": "ete cānye ca ṛṣayo devā yakṣāḥ sapannagāḥ // BrP_96.21 //",
  "GP11brahmppu:12241": "snānaṃ tatpuṇyatoyena akurvann abhiṣecanam /",
  "GP11brahmppu:12242": "mayā punaḥ śacībhartā kamaṇḍalubhavena ca // BrP_96.22 //",
  "GP11brahmppu:12243": "vāriṇāpy abhiṣiktaś ca tatra puṇyābhavan nadī /",
  "GP11brahmppu:12244": "siktā ceti ca tatrāsīt te gaṅgāyāṃ ca saṃgate // BrP_96.23 //",
  "GP11brahmppu:12245": "saṃgamau tatra vikhyātau sarvadā munisevitau /",
  "GP11brahmppu:12246": "tataḥ prabhṛti tat tīrthaṃ puṇyāsaṃgamam ucyate // BrP_96.24 //",
  "GP11brahmppu:12247": "siktāyāḥ saṃgame puṇyam aindraṃ tad abhidhīyate /",
  "GP11brahmppu:12248": "tatra sapta sahasrāṇi tīrthāny āsañ śubhāni ca // BrP_96.25 //",
  "GP11brahmppu:12249": "teṣu snānaṃ ca dānaṃ ca viśeṣeṇa tu saṃgame /",
  "GP11brahmppu:12250": "sarvaṃ tad akṣayaṃ vidyān nātra kāryā vicāraṇā // BrP_96.26 //",
  "GP11brahmppu:12251": "yad etat puṇyam ākhyānaṃ yaḥ paṭhec ca śṛṇoti vā /",
  "GP11brahmppu:12252": "sarvapāpaiḥ sa mucyeta manovākkāyakarmajaiḥ // BrP_96.27 //",
  "GP11brahmppu:12253": "{brahmovāca: }",
  "GP11brahmppu:12254": "paulastyaṃ tīrtham ākhyātaṃ sarvasiddhipradaṃ nṛṇām /",
  "GP11brahmppu:12255": "prabhāvaṃ tasya vakṣyāmi bhraṣṭarājyapradāyakam // BrP_97.1 //",
  "GP11brahmppu:12256": "uttarāśāpatiḥ pūrvam ṛddhisiddhisamanvitaḥ /",
  "GP11brahmppu:12257": "purā laṅkāpatiś cāsīj jyeṣṭho viśravasaḥ sutaḥ // BrP_97.2 //",
  "GP11brahmppu:12258": "tasyaite bhrātaraś cāsan balavanto 'mitaprabhāḥ /",
  "GP11brahmppu:12259": "sāpatnā rāvaṇaś caiva kumbhakarṇo vibhīṣaṇaḥ // BrP_97.3 //",
  "GP11brahmppu:12260": "te 'pi viśravasaḥ putrā rākṣasyāṃ rākṣasās tu te /",
  "GP11brahmppu:12261": "maddattena vimānena dhanado bhrātṛbhiḥ saha // BrP_97.4 //",
  "GP11brahmppu:12262": "mamāntikaṃ bhaktiyukto nityam eti tu yāti ca /",
  "GP11brahmppu:12263": "rāvaṇasya tu yā mātā kupitā sābravīt sutān // BrP_97.5 //",
  "GP11brahmppu:12264": "{rāvaṇamātovāca: }",
  "GP11brahmppu:12265": "mariṣye na ca jīviṣye putrā vairūpyakāraṇāt /",
  "GP11brahmppu:12266": "devāś ca dānavāś cāsan sāpatnā bhrātaro mithaḥ // BrP_97.6 //",
  "GP11brahmppu:12267": "anyonyavadham īpsante jayaiśvaryavaśānugāḥ /",
  "GP11brahmppu:12268": "tadbhavanto na puruṣā na śaktā na jayaiṣiṇaḥ /",
  "GP11brahmppu:12269": "sāpatnyaṃ yo 'numanyate tasya jīvo nirarthakaḥ // BrP_97.7 //",
  "GP11brahmppu:12270": "{brahmovāca: }",
  "GP11brahmppu:12271": "tan mātṛvacanaṃ śrutvā bhrātaras te trayo mune /",
  "GP11brahmppu:12272": "jagmus te tapase 'raṇyaṃ kṛtavantas tapo mahat // BrP_97.8 //",
  "GP11brahmppu:12273": "matto varān avāpuś ca traya ete ca rākṣasāḥ /",
  "GP11brahmppu:12274": "mātulena marīcena tathā mātāmahena tu // BrP_97.9 //",
  "GP11brahmppu:12275": "tanmātṛvacanāc cāpi tato laṅkām ayācata /",
  "GP11brahmppu:12276": "rakṣobhāvān mātṛdoṣād bhrātror vairam abhūn mahat // BrP_97.10 //",
  "GP11brahmppu:12277": "tatas tad abhavad yuddhaṃ devadānavayor iva /",
  "GP11brahmppu:12278": "yuddhe jitvāgrajaṃ śāntaṃ dhanadaṃ bhrātaraṃ tathā // BrP_97.11 //",
  "GP11brahmppu:12279": "puṣpakaṃ ca purīṃ laṅkāṃ sarvaṃ caiva vyapāharat /",
  "GP11brahmppu:12280": "rāvaṇo ghoṣayām āsa trailokye sacarācare // BrP_97.12 //",
  "GP11brahmppu:12281": "yo dadyād āśrayaṃ bhrātuḥ sa ca vadhyo bhaven mama /",
  "GP11brahmppu:12282": "bhrātrā nirasto vaiśravaṇo naiva prāpāśrayaṃ kvacit /",
  "GP11brahmppu:12283": "pitāmahaṃ pulastyaṃ taṃ gatvā natvābravīd vacaḥ // BrP_97.13 //",
  "GP11brahmppu:12284": "{dhanada uvāca: }",
  "GP11brahmppu:12285": "bhrātrā nirasto duṣṭena kiṃ karomi vadasva me /",
  "GP11brahmppu:12286": "āśrayaḥ śaraṇaṃ yat syād daivaṃ vā tīrtham eva ca // BrP_97.14 //",
  "GP11brahmppu:12287": "{brahmovāca: }",
  "GP11brahmppu:12288": "tat pautravacanaṃ śrutvā pulastyo vākyam abravīt //* BrP_97.15 //",
  "GP11brahmppu:12289": "{pulastya uvāca: }",
  "GP11brahmppu:12290": "gautamīṃ gaccha putra tvaṃ stuhi devaṃ maheśvaram /",
  "GP11brahmppu:12291": "tatra nāsya praveśaḥ syād gaṅgāyā jalamadhyataḥ // BrP_97.16 //",
  "GP11brahmppu:12292": "siddhiṃ prāpsyasi kalyāṇīṃ tathā kuru mayā saha //* BrP_97.17 //",
  "GP11brahmppu:12293": "{brahmovāca: }",
  "GP11brahmppu:12294": "tathety uktvā jagāmāsau sabhāryo dhanadas tathā /",
  "GP11brahmppu:12295": "pitrā mātrā ca vṛddhena pulastyena dhaneśvaraḥ // BrP_97.18 //",
  "GP11brahmppu:12296": "gatvā tu gautamīṃ gaṅgāṃ śuciḥ snātvā yatavrataḥ /",
  "GP11brahmppu:12297": "tuṣṭāva devadeveśaṃ bhuktimuktipradaṃ śivam // BrP_97.19 //",
  "GP11brahmppu:12298": "{dhanada uvāca: }",
  "GP11brahmppu:12299": "svāmī tvam evāsya carācarasya BrP_97.20a",
  "GP11brahmppu:12300": "viśvasya śaṃbho na paro 'sti kaścit BrP_97.20b",
  "GP11brahmppu:12301": "tvām apy avajñāya yadīha mohāt BrP_97.20c",
  "GP11brahmppu:12302": "pragalbhate kopi sa śocya eva BrP_97.20d",
  "GP11brahmppu:12303": "tvam aṣṭamūrtyā sakalaṃ bibharṣi BrP_97.21a",
  "GP11brahmppu:12304": "tvadājñayā vartata eva sarvam BrP_97.21b",
  "GP11brahmppu:12305": "tathāpi vedeti budho bhavantaṃ BrP_97.21c",
  "GP11brahmppu:12306": "na jātv avidvān mahimā purātanam BrP_97.21d",
  "GP11brahmppu:12307": "malaprasūtaṃ yad avocad ambā BrP_97.22a",
  "GP11brahmppu:12308": "hāsyāt suto 'yaṃ tava deva śūraḥ BrP_97.22b",
  "GP11brahmppu:12309": "tvatprekṣitād yaḥ sa ca vighnarājo BrP_97.22c",
  "GP11brahmppu:12310": "jajñe tv aho ceṣṭitam īśadṛṣṭeḥ BrP_97.22d",
  "GP11brahmppu:12311": "aśruplutāṅgī girijā samīkṣya BrP_97.23a",
  "GP11brahmppu:12312": "viyuktadāṃpatyam itīśam ūce BrP_97.23b",
  "GP11brahmppu:12313": "manobhavo 'bhūn madano ratiś ca BrP_97.23c",
  "GP11brahmppu:12314": "saubhāgyapūrvatvam avāpa somāt BrP_97.23d",
  "GP11brahmppu:12315": "{brahmovāca: }",
  "GP11brahmppu:12316": "ityādi stuvatas tasya purato 'bhūt trilocanaḥ /",
  "GP11brahmppu:12317": "vareṇa cchandayām āsa harṣān novāca kiṃcana // BrP_97.24 //",
  "GP11brahmppu:12318": "tūṣṇīṃbhūte tu dhanade pulastye ca maheśvare /",
  "GP11brahmppu:12319": "punaḥ punar varasveti śive vādini harṣite // BrP_97.25 //",
  "GP11brahmppu:12320": "etasminn antare tatra vāg uvācāśarīriṇī /",
  "GP11brahmppu:12321": "prāptavyaṃ dhanapālatvaṃ vadantīdaṃ maheśvaram // BrP_97.26 //",
  "GP11brahmppu:12322": "pulastyasya tu yac cittaṃ pitur vaiśravaṇasya tu /",
  "GP11brahmppu:12323": "viditveva tadā vāṇī śubham artham udīrayat // BrP_97.27 //",
  "GP11brahmppu:12324": "bhūtavad bhavitavyaṃ syād dāsyamānaṃ tu dattavat /",
  "GP11brahmppu:12325": "prāptavyaṃ prāptavat tatra daivī vāg abhavac chubhā // BrP_97.28 //",
  "GP11brahmppu:12326": "prabhūtaśatruḥ paribhūtaduḥkhaḥ BrP_97.29a",
  "GP11brahmppu:12327": "saṃpūjya someśvaram āpa liṅgam BrP_97.29b",
  "GP11brahmppu:12328": "digīśvaratvaṃ draviṇaprabhutvam BrP_97.29c",
  "GP11brahmppu:12329": "apāradātṛtvakalatraputrān BrP_97.29d",
  "GP11brahmppu:12330": "tāṃ vācaṃ dhanadaḥ śrutvā devadevaṃ triśūlinam /",
  "GP11brahmppu:12331": "evaṃ bhavatu nāmeti dhanado vākyam abravīt // BrP_97.30 //",
  "GP11brahmppu:12332": "tathaivāstv iti deveśo daivīṃ vācam amanyata /",
  "GP11brahmppu:12333": "pulastyaṃ ca varaiḥ puṇyais tathā viśravasaṃ munim // BrP_97.31 //",
  "GP11brahmppu:12334": "dhanapālaṃ ca deveśo hy abhinandya yayau śivaḥ /",
  "GP11brahmppu:12335": "tataḥ prabhṛti tat tīrthaṃ paulastyaṃ dhanadaṃ viduḥ // BrP_97.32 //",
  "GP11brahmppu:12336": "tathā vaiśravasaṃ puṇyaṃ sarvakāmapradaṃ śubham /",
  "GP11brahmppu:12337": "teṣu snānādi yat kiṃcit tat sarvaṃ bahupuṇyadam // BrP_97.33 //",
  "GP11brahmppu:12338": "{brahmovāca: }",
  "GP11brahmppu:12339": "agnitīrtham iti khyātaṃ sarvakratuphalapradam /",
  "GP11brahmppu:12340": "sarvavighnopaśamanaṃ tattīrthasya phalaṃ śṛṇu // BrP_98.1 //",
  "GP11brahmppu:12341": "jātavedā iti khyāto agner bhrātā sa havyavāṭ /",
  "GP11brahmppu:12342": "havyaṃ vahantaṃ devānāṃ gautamyās tīra eva tu // BrP_98.2 //",
  "GP11brahmppu:12343": "ṛṣīṇāṃ sattrasadane agner bhrātaram uttamam /",
  "GP11brahmppu:12344": "bhrātuḥ priyaṃ tathā dakṣaṃ madhur ditisuto balī // BrP_98.3 //",
  "GP11brahmppu:12345": "jaghāna ṛṣimukhyeṣu paśyatsu ca sureṣv api /",
  "GP11brahmppu:12346": "havyaṃ devā naiva cāpur mṛte vai jātavedasi // BrP_98.4 //",
  "GP11brahmppu:12347": "mṛte bhrātari sa tv agniḥ priye vai jātavedasi /",
  "GP11brahmppu:12348": "kopena mahatāviṣṭo gāṅgam ambhaḥ samāviśat // BrP_98.5 //",
  "GP11brahmppu:12349": "gaṅgāmbhasi samāviṣṭe hy agnau devāś ca mānuṣāḥ /",
  "GP11brahmppu:12350": "jīvam utsarjayām āsur agnijīvā yato matāḥ // BrP_98.6 //",
  "GP11brahmppu:12351": "yatrāgnir jalam āviṣṭas taṃ deśaṃ sarva eva te /",
  "GP11brahmppu:12352": "ājagmur vibudhāḥ sarva ṛṣayaḥ pitaras tathā // BrP_98.7 //",
  "GP11brahmppu:12353": "vināgninā na jīvāmaḥ stuvanto 'gniṃ viśeṣataḥ /",
  "GP11brahmppu:12354": "agniṃ jalagataṃ dṛṣṭvā priyaṃ cocur divaukasaḥ // BrP_98.8 //",
  "GP11brahmppu:12355": "{devā ūcuḥ: }",
  "GP11brahmppu:12356": "devāñ jīvaya havyena kavyena ca pitṝṃs tathā /",
  "GP11brahmppu:12357": "mānuṣān annapākena bījānāṃ kledanena ca // BrP_98.9 //",
  "GP11brahmppu:12358": "{brahmovāca: }",
  "GP11brahmppu:12359": "agnir apy āha tān devāñ śakto yo me gato 'nujaḥ /",
  "GP11brahmppu:12360": "kriyamāṇe bhavatkārye yā gatir jātavedasaḥ // BrP_98.10 //",
  "GP11brahmppu:12361": "sā vāpi syān mama surā notsahe kāryasādhane /",
  "GP11brahmppu:12362": "kāryaṃ tu sarvatas tasya bhavatāṃ jātavedasaḥ // BrP_98.11 //",
  "GP11brahmppu:12363": "imāṃ sthitim anuprāpto na jāne me kathaṃ bhavet /",
  "GP11brahmppu:12364": "iha cāmutra ca vyāptau śaktir apy atra no bhavet // BrP_98.12 //",
  "GP11brahmppu:12365": "athāpi kriyamāṇe vai kārye saiva gatir mama /",
  "GP11brahmppu:12366": "devās tam ūcur bhāvena sarveṇa ṛṣayas tathā // BrP_98.13 //",
  "GP11brahmppu:12367": "āyuḥ karmaṇi ca prītir vyāptau śaktiś ca dīyate /",
  "GP11brahmppu:12368": "prayājān anuyājāṃś ca dāsyāmo havyavāhana // BrP_98.14 //",
  "GP11brahmppu:12369": "devānāṃ tvaṃ mukhaṃ śreṣṭham āhutyaḥ prathamās tava /",
  "GP11brahmppu:12370": "tvayā dattaṃ tu yad dravyaṃ bhokṣyāmaḥ surasattama // BrP_98.15 //",
  "GP11brahmppu:12371": "{brahmovāca: }",
  "GP11brahmppu:12372": "tatas tuṣṭo 'bhavad vahnir devavākyād yathākramam /",
  "GP11brahmppu:12373": "iha cāmutra ca vyāptau havye vā laukike tathā // BrP_98.16 //",
  "GP11brahmppu:12374": "sarvatra vahnir abhayaḥ samartho 'bhūt surājñayā /",
  "GP11brahmppu:12375": "jātavedā bṛhadbhānuḥ saptārcir nīlalohitaḥ // BrP_98.17 //",
  "GP11brahmppu:12376": "jalagarbhaḥ śamīgarbho yajñagarbhaḥ sa ucyate /",
  "GP11brahmppu:12377": "jalād ākṛṣya vibudhā abhiṣicya vibhāvasum // BrP_98.18 //",
  "GP11brahmppu:12378": "ubhayatra pade vāsaḥ sarvago 'gnis tato 'bhavat /",
  "GP11brahmppu:12379": "yathāgataṃ surā jagmur vahnitīrthaṃ tad ucyate // BrP_98.19 //",
  "GP11brahmppu:12380": "tatra sapta śatāny āsaṃs tīrthāni guṇavanti ca /",
  "GP11brahmppu:12381": "teṣu snānaṃ ca dānaṃ ca yaḥ karoti jitātmavān // BrP_98.20 //",
  "GP11brahmppu:12382": "aśvamedhaphalaṃ sāgraṃ prāpnoty avikalaṃ śubham /",
  "GP11brahmppu:12383": "devatīrthaṃ ca tatraiva āgneyaṃ jātavedasam // BrP_98.21 //",
  "GP11brahmppu:12384": "agnipratiṣṭhitaṃ liṅgaṃ tatrāste 'nekavarṇavat /",
  "GP11brahmppu:12385": "taddevadarśanād eva sarvakratuphalaṃ labhet // BrP_98.22 //",
  "GP11brahmppu:12386": "{brahmovāca: }",
  "GP11brahmppu:12387": "ṛṇapramocanaṃ nāma tīrthaṃ vedavido viduḥ /",
  "GP11brahmppu:12388": "tasya svarūpaṃ vakṣyāmi śṛṇu nārada tanmanāḥ // BrP_99.1 //",
  "GP11brahmppu:12389": "āsīt pṛthuśravā nāma priyaḥ kakṣīvataḥ sutaḥ /",
  "GP11brahmppu:12390": "na dārasaṃgrahaṃ lebhe vairāgyān nāgnipūjanam // BrP_99.2 //",
  "GP11brahmppu:12391": "kanīyāṃs tu samartho 'pi parivittibhayān mune /",
  "GP11brahmppu:12392": "nākarod dārakarmādi naivāgnīnām upāsanam // BrP_99.3 //",
  "GP11brahmppu:12393": "tataḥ procuḥ pitṛgaṇāḥ putraṃ kakṣīvataḥ śubham /",
  "GP11brahmppu:12394": "jyeṣṭhaṃ caiva kaniṣṭhaṃ ca pṛthak pṛthag idaṃ vacaḥ // BrP_99.4 //",
  "GP11brahmppu:12395": "{pitara ūcuḥ: }",
  "GP11brahmppu:12396": "ṛṇatrayāpanodāya kriyatāṃ dārasaṃgrahaḥ //* BrP_99.5 //",
  "GP11brahmppu:12397": "{brahmovāca: }",
  "GP11brahmppu:12398": "nety uvāca tato jyeṣṭhaḥ kim ṛṇaṃ kena yujyate /",
  "GP11brahmppu:12399": "kanīyāṃs tu pitṝn prāha na yogyo dārasaṃgrahaḥ // BrP_99.6 //",
  "GP11brahmppu:12400": "jyeṣṭhe sati mahāprājñaḥ parivittibhayād iti /",
  "GP11brahmppu:12401": "tāv ubhau punar apy evam ūcus te vai pitāmahāḥ // BrP_99.7 //",
  "GP11brahmppu:12402": "{pitara ūcuḥ: }",
  "GP11brahmppu:12403": "yātām ubhau gautamīṃ tu puṇyāṃ kakṣīvataḥ sutau /",
  "GP11brahmppu:12404": "kurutāṃ gautamīsnānaṃ sarvābhīṣṭapradāyakam // BrP_99.8 //",
  "GP11brahmppu:12405": "gacchatāṃ gautamīṃ gaṅgāṃ lokatritayapāvanīm /",
  "GP11brahmppu:12406": "snānaṃ ca tarpaṇaṃ tasyāṃ kurutāṃ śraddhayānvitau // BrP_99.9 //",
  "GP11brahmppu:12407": "dṛṣṭāvanāmitā dhyātā gautamī sarvakāmadā /",
  "GP11brahmppu:12408": "na deśakālajātyādi- niyamo 'trāvagāhane /",
  "GP11brahmppu:12409": "jyeṣṭho 'nṛṇas tato bhūyāt parivittir na cetaraḥ // BrP_99.10 //",
  "GP11brahmppu:12410": "{brahmovāca: }",
  "GP11brahmppu:12411": "tataḥ pṛthuśravā jyeṣṭhaḥ kṛtvā snānaṃ satarpaṇam /",
  "GP11brahmppu:12412": "trayāṇām api lokānāṃ kākṣīvato 'nṛṇo 'bhavat // BrP_99.11 //",
  "GP11brahmppu:12413": "tataḥ prabhṛti tat tīrtham ṛṇamocanam ucyate /",
  "GP11brahmppu:12414": "śrautasmārta-ṛṇebhyaś ca itarebhyaś ca nārada /",
  "GP11brahmppu:12415": "tatra snānena dānena ṛṇī muktaḥ sukhī bhavet // BrP_99.12 //",
  "GP11brahmppu:12416": "{brahmovāca: }",
  "GP11brahmppu:12417": "suparṇāsaṃgamaṃ nāma kādravāsaṃgamaṃ tathā /",
  "GP11brahmppu:12418": "maheśvaro yatra devo gaṅgāpulinam āśritaḥ // BrP_100.1 //",
  "GP11brahmppu:12419": "agnikuṇḍaṃ ca tatraiva raudraṃ vaiṣṇavam eva ca /",
  "GP11brahmppu:12420": "sauraṃ saumyaṃ tathā brāhmaṃ kaumāraṃ vāruṇaṃ tathā // BrP_100.2 //",
  "GP11brahmppu:12421": "apsarā ca nadī yatra saṃgatā gaṅgayā tathā /",
  "GP11brahmppu:12422": "tattīrthasmaraṇād eva kṛtakṛtyo bhaven naraḥ // BrP_100.3 //",
  "GP11brahmppu:12423": "sarvapāpapraśamanaṃ śṛṇu yatnena nārada /",
  "GP11brahmppu:12424": "indreṇa hiṃsitāḥ pūrvaṃ vālakhilyā maharṣayaḥ /",
  "GP11brahmppu:12425": "dattārdhatapasaḥ sarve procus te kāśyapaṃ munim // BrP_100.4 //",
  "GP11brahmppu:12426": "{vālakhilyā ūcuḥ: }",
  "GP11brahmppu:12427": "putram utpādayānena indradarpaharaṃ śubham /",
  "GP11brahmppu:12428": "tapaso 'rdhaṃ tu dāsyāmas tathety āha munis tu tān // BrP_100.5 //",
  "GP11brahmppu:12429": "suparṇāyāṃ tato garbham ādadhe sa prajāpatiḥ /",
  "GP11brahmppu:12430": "kadrvāṃ caiva śanair brahman sarpāṇāṃ sarpamātari // BrP_100.6 //",
  "GP11brahmppu:12431": "te garbhiṇyāv ubhe āha gantukāmaḥ prajāpatiḥ /",
  "GP11brahmppu:12432": "aparādho na ca kvāpi kāryo gamanam eva ca // BrP_100.7 //",
  "GP11brahmppu:12433": "anyatra gamanāc chāpo bhaviṣyati na saṃśayaḥ //* BrP_100.8 //",
  "GP11brahmppu:12434": "{brahmovāca: }",
  "GP11brahmppu:12435": "ity uktvā sa yayau patnyau gate bhartari te ubhe /",
  "GP11brahmppu:12436": "tadaiva jagmatuḥ sattram ṛṣīṇāṃ bhāvitātmanām // BrP_100.9 //",
  "GP11brahmppu:12437": "brahmavṛndasamākīrṇaṃ gaṅgātīrasamāśritam /",
  "GP11brahmppu:12438": "unmatte te ubhe nityaṃ vayaḥsaṃpattigarvite // BrP_100.10 //",
  "GP11brahmppu:12439": "nivāryamāṇe bahuśo munibhis tattvadarśibhiḥ /",
  "GP11brahmppu:12440": "vikurvatyau tatra sattre samāni ca havīṃṣi ca // BrP_100.11 //",
  "GP11brahmppu:12441": "yoṣitāṃ durvilasitaṃ kaḥ saṃvaritum īśvaraḥ /",
  "GP11brahmppu:12442": "te dṛṣṭvā cukṣubhur viprā apamārgarate ubhe // BrP_100.12 //",
  "GP11brahmppu:12443": "apamārgasthite yasmād āpage hi bhaviṣyathaḥ /",
  "GP11brahmppu:12444": "suparṇā caiva kadrūś ca nadyau te saṃbabhūvatuḥ // BrP_100.13 //",
  "GP11brahmppu:12445": "sa kadācid gṛhaṃ prāyāt kaśyapo 'tha prajāpatiḥ /",
  "GP11brahmppu:12446": "ṛṣibhyas tatra vṛttāntaṃ śāpaṃ tābhyāṃ savistaram // BrP_100.14 //",
  "GP11brahmppu:12447": "śrutvā tu vismayāviṣṭaḥ kiṃ karomīty acintayat /",
  "GP11brahmppu:12448": "ṛṣibhyaḥ kathayām āsa vālakhilyā iti śrutāḥ // BrP_100.15 //",
  "GP11brahmppu:12449": "ta ūcuḥ kaśyapaṃ vipraṃ gatvā gaṅgāṃ tu gautamīm /",
  "GP11brahmppu:12450": "tatra stuhi maheśānaṃ punar bhārye bhaviṣyataḥ // BrP_100.16 //",
  "GP11brahmppu:12451": "brahmahatyābhayād eva yatra devo maheśvaraḥ /",
  "GP11brahmppu:12452": "gaṅgāmadhye sadā hy āste madhyameśvarasaṃjñayā // BrP_100.17 //",
  "GP11brahmppu:12453": "tathety uktvā kaśyapo 'pi snātvā gaṅgāṃ jitavrataḥ /",
  "GP11brahmppu:12454": "tuṣṭāva stavanaiḥ puṇyair devadevaṃ maheśvaram // BrP_100.18 //",
  "GP11brahmppu:12455": "{kaśyapa uvāca: }",
  "GP11brahmppu:12456": "lokatrayaikādhipater na yasya BrP_100.19a",
  "GP11brahmppu:12457": "kutrāpi vastuny abhimānaleśaḥ BrP_100.19b",
  "GP11brahmppu:12458": "sa siddhanātho 'khilaviśvakartā BrP_100.19c",
  "GP11brahmppu:12459": "bhartā śivāyā bhavatu prasannaḥ BrP_100.19d",
  "GP11brahmppu:12460": "tāpatrayoṣṇadyutitāpitānām BrP_100.20a",
  "GP11brahmppu:12461": "itas tato vai paridhāvatāṃ ca BrP_100.20b",
  "GP11brahmppu:12462": "śarīriṇāṃ sthāvarajaṅgamānāṃ BrP_100.20c",
  "GP11brahmppu:12463": "tvam eva duḥkhavyapanodadakṣaḥ BrP_100.20d",
  "GP11brahmppu:12464": "sattvādiyogas trividho 'pi yasya BrP_100.21a",
  "GP11brahmppu:12465": "śakrādibhir vaktum aśakya eva BrP_100.21b",
  "GP11brahmppu:12466": "vicitravṛttiṃ paricintya somaṃ BrP_100.21c",
  "GP11brahmppu:12467": "sukhī sadā dānaparo vareṇyaḥ BrP_100.21d",
  "GP11brahmppu:12468": "{brahmovāca: }",
  "GP11brahmppu:12469": "ityādistutibhir devaḥ stuto gaurīpatiḥ śivaḥ /",
  "GP11brahmppu:12470": "prasanno hy adadāc chaṃbhuḥ kaśyapāya varān bahūn // BrP_100.22 //",
  "GP11brahmppu:12471": "bhāryārthinaṃ tu taṃ prāha syātāṃ bhārye ubhe tu te /",
  "GP11brahmppu:12472": "nadīsvarūpe patnyau ye gaṅgāṃ prāpya saridvarām // BrP_100.23 //",
  "GP11brahmppu:12473": "tatsaṃgamanamātreṇa tābhyāṃ bhūyāt svakaṃ vapuḥ /",
  "GP11brahmppu:12474": "te garbhiṇyau punar jāte gaṅgāyāś ca prasādataḥ // BrP_100.24 //",
  "GP11brahmppu:12475": "tataḥ prajāpatiḥ prīto bhārye prāpya mahāmanāḥ /",
  "GP11brahmppu:12476": "āhvayām āsa tān viprān gautamītīram āśritān // BrP_100.25 //",
  "GP11brahmppu:12477": "sīmantonnayanaṃ cakre tābhyāṃ prītaḥ prajāpatiḥ /",
  "GP11brahmppu:12478": "brāhmaṇān pūjayām āsa vidhidṛṣṭena karmaṇā // BrP_100.26 //",
  "GP11brahmppu:12479": "bhuktavatsv atha vipreṣu kaśyapasyātha mandire /",
  "GP11brahmppu:12480": "bhartṛsamīpopaviṣṭā kadrūr viprān nirīkṣya ca // BrP_100.27 //",
  "GP11brahmppu:12481": "tataḥ kadrūr ṛṣīn akṣṇā prāhasat te ca cukṣubhuḥ /",
  "GP11brahmppu:12482": "yenākṣṇā hasitā pāpe bhajyatāṃ te 'kṣi pāpavat // BrP_100.28 //",
  "GP11brahmppu:12483": "kāṇābhavat tataḥ kadrūḥ sarpamāteti yocyate /",
  "GP11brahmppu:12484": "tataḥ prasādayām āsa kaśyapo bhagavān ṛṣīn // BrP_100.29 //",
  "GP11brahmppu:12485": "tataḥ prasannās te procur gautamī saritāṃ varā /",
  "GP11brahmppu:12486": "aparādhasahasrebhyo rakṣiṣyati ca sevanāt // BrP_100.30 //",
  "GP11brahmppu:12487": "bhāryānvitas tathā cakre kaśyapo munisattamaḥ /",
  "GP11brahmppu:12488": "tataḥ prabhṛti tat tīrtham ubhayoḥ saṃgamaṃ viduḥ /",
  "GP11brahmppu:12489": "sarvapāpapraśamanaṃ sarvakratuphalapradam // BrP_100.31 //",
  "GP11brahmppu:12490": "{brahmovāca: }",
  "GP11brahmppu:12491": "purūravasam ākhyātaṃ tīrthaṃ vedavido viduḥ /",
  "GP11brahmppu:12492": "smaraṇād eva pāpānāṃ nāśanaṃ kiṃ tu darśanāt // BrP_101.1 //",
  "GP11brahmppu:12493": "purūravā brahmasadaḥ prāpya tatra sarasvatīm /",
  "GP11brahmppu:12494": "yadṛcchayā devanadīṃ hasantīṃ brahmaṇo 'ntike /",
  "GP11brahmppu:12495": "tāṃ dṛṣṭvā rūpasaṃpannām urvaśīṃ prāha bhūpatiḥ // BrP_101.2 //",
  "GP11brahmppu:12496": "{rājovāca: }",
  "GP11brahmppu:12497": "keyaṃ rūpavatī sādhvī sthiteyaṃ brahmaṇo 'ntike /",
  "GP11brahmppu:12498": "sarvāsām uttamā yoṣid dīpayantī sabhām imām // BrP_101.3 //",
  "GP11brahmppu:12499": "{brahmovāca: }",
  "GP11brahmppu:12500": "urvaśī prāha rājānam iyaṃ devanadī śubhā /",
  "GP11brahmppu:12501": "sarasvatī brahmasutā nityam eti ca yāti ca /",
  "GP11brahmppu:12502": "tac chrutvā vismito rājā ānayemāṃ mamāntikam // BrP_101.4 //",
  "GP11brahmppu:12503": "{brahmovāca: }",
  "GP11brahmppu:12504": "urvaśī punar apy āha rājānaṃ bhūridakṣiṇam //* BrP_101.5 //",
  "GP11brahmppu:12505": "{urvaśy uvāca: }",
  "GP11brahmppu:12506": "ānīyate mahārāja tasyāḥ sarvaṃ nivedya ca //* BrP_101.6 //",
  "GP11brahmppu:12507": "{brahmovāca: }",
  "GP11brahmppu:12508": "tatas tāṃ prāhiṇot tatra rājā prītyā tadorvaśīm /",
  "GP11brahmppu:12509": "sā gatvā rājavacanaṃ nyavedayad athorvaśī // BrP_101.7 //",
  "GP11brahmppu:12510": "sarasvaty api tan mene urvaśyā yan niveditam /",
  "GP11brahmppu:12511": "sā tatheti pratijñāya prāyād yatra purūravāḥ // BrP_101.8 //",
  "GP11brahmppu:12512": "sarasvatyās tatas tīre sa reme bahulāḥ samāḥ /",
  "GP11brahmppu:12513": "sarasvān abhavat putro yasya putro bṛhadrathaḥ // BrP_101.9 //",
  "GP11brahmppu:12514": "tāṃ gacchantīṃ nṛpagṛhaṃ nityam eva sarasvatīm /",
  "GP11brahmppu:12515": "sarasvantaṃ tato lakṣma jñātvānyeṣu tathā kṛtam // BrP_101.10 //",
  "GP11brahmppu:12516": "tasyai dadāv ahaṃ śāpaṃ bhūyā iti mahānadī /",
  "GP11brahmppu:12517": "macchāpabhītā vāgīśā prāgād devīṃ ca gautamīm // BrP_101.11 //",
  "GP11brahmppu:12518": "kamaṇḍalubhavāṃ pūtāṃ mātaraṃ lokapāvanīm /",
  "GP11brahmppu:12519": "tāpatrayopaśamanīm aihikāmuṣmikapradām // BrP_101.12 //",
  "GP11brahmppu:12520": "sā gatvā gautamīṃ devīṃ prāha macchāpam āditaḥ /",
  "GP11brahmppu:12521": "gaṅgāpi mām uvācedaṃ viśāpāṃ kartum arhasi // BrP_101.13 //",
  "GP11brahmppu:12522": "na yuktaṃ yat sarasvatyāḥ śāpaṃ tvaṃ dattavān asi /",
  "GP11brahmppu:12523": "strīṇām eṣa svabhāvo vai puṃskāmā yoṣito yataḥ // BrP_101.14 //",
  "GP11brahmppu:12524": "svabhāvacapalā brahman yoṣitaḥ sakalā api /",
  "GP11brahmppu:12525": "tvaṃ kathaṃ tu na jānīṣe jagatsraṣṭāmbujāsana // BrP_101.15 //",
  "GP11brahmppu:12526": "viḍambayati kaṃ vā na kāmo vāpi svabhāvataḥ /",
  "GP11brahmppu:12527": "tato viśāpam avadaṃ dṛśyāpi syāt sarasvatī // BrP_101.16 //",
  "GP11brahmppu:12528": "tasmāc chāpān nadī martye dṛśyādṛśyā sarasvatī /",
  "GP11brahmppu:12529": "yatraiṣā saṃgatā devī gaṅgāyāṃ śāpavihvalā // BrP_101.17 //",
  "GP11brahmppu:12530": "tatra prāyān nṛpavaro dhārmikaḥ sa purūravāḥ /",
  "GP11brahmppu:12531": "tapas taptvā samārādhya devaṃ siddheśvaraṃ haram // BrP_101.18 //",
  "GP11brahmppu:12532": "sarvān kāmān athāvāpa gaṅgāyāś ca prasādataḥ /",
  "GP11brahmppu:12533": "tataḥ prabhṛti tat tīrthaṃ purūravasam ucyate // BrP_101.19 //",
  "GP11brahmppu:12534": "sarasvatīsaṃgamaṃ ca brahmatīrthaṃ tad ucyate /",
  "GP11brahmppu:12535": "siddheśvaro yatra devaḥ sarvakāmapradaṃ tu tat // BrP_101.20 //",
  "GP11brahmppu:12536": "{brahmovāca: }",
  "GP11brahmppu:12537": "sāvitrī caiva gāyatrī śraddhā medhā sarasvatī /",
  "GP11brahmppu:12538": "etāni pañca tīrthāni puṇyāni munayo viduḥ // BrP_102.1 //",
  "GP11brahmppu:12539": "tatra snātvā tu pītvā tu mucyate sarvakalmaṣāt /",
  "GP11brahmppu:12540": "sāvitrī caiva gāyatrī śraddhā medhā sarasvatī // BrP_102.2 //",
  "GP11brahmppu:12541": "etā mama sutā jyeṣṭhā dharmasaṃsthānahetavaḥ /",
  "GP11brahmppu:12542": "sarvāsām uttamāṃ kāṃcin nirmame lokasundarīm // BrP_102.3 //",
  "GP11brahmppu:12543": "tāṃ dṛṣṭvā vikṛtā buddhir mamāsīn munisattama /",
  "GP11brahmppu:12544": "gṛhyamāṇā mayā bālā sā māṃ dṛṣṭvā palāyitā // BrP_102.4 //",
  "GP11brahmppu:12545": "mṛgībhūtā tu sā bālā mṛgo 'ham abhavaṃ tadā /",
  "GP11brahmppu:12546": "mṛgavyādho 'bhavac chaṃbhur dharmasaṃrakṣaṇāya ca // BrP_102.5 //",
  "GP11brahmppu:12547": "tā madbhītāḥ pañca sutā gaṅgām īyur mahānadīm /",
  "GP11brahmppu:12548": "tato maheśvaraḥ prāyād dharmasaṃrakṣaṇāya saḥ // BrP_102.6 //",
  "GP11brahmppu:12549": "dhanur gṛhītvā saśaram īśo 'pi mṛgarūpiṇam /",
  "GP11brahmppu:12550": "mām uvāca vadhiṣye tvāṃ mṛgavyādhas tadā haraḥ // BrP_102.7 //",
  "GP11brahmppu:12551": "tatkarmaṇo nivṛtto 'haṃ prādāṃ kanyāṃ vivasvate /",
  "GP11brahmppu:12552": "sāvitryādyāḥ pañca sutā nadīrūpeṇa saṃgatāḥ // BrP_102.8 //",
  "GP11brahmppu:12553": "tā āgatāḥ punaś cāpi svargaṃ lokaṃ mamāntikam /",
  "GP11brahmppu:12554": "yatra tāḥ saṃgatā devyā pañca tīrthāni nārada // BrP_102.9 //",
  "GP11brahmppu:12555": "saṃgatāni ca puṇyāni pañca nadyaḥ sarasvatī /",
  "GP11brahmppu:12556": "teṣu snānaṃ tathā dānaṃ yat kiṃcit kurute naraḥ // BrP_102.10 //",
  "GP11brahmppu:12557": "sarvakāmapradaṃ tat syān naiṣkarmyān muktidaṃ smṛtam /",
  "GP11brahmppu:12558": "tatrābhavan mṛgavyādhaṃ tīrthaṃ sarvārthadaṃ nṛṇām /",
  "GP11brahmppu:12559": "svargamokṣaphalaṃ cānyad brahmatīrthaphalaṃ smṛtam // BrP_102.11 //",
  "GP11brahmppu:12560": "{brahmovāca: }",
  "GP11brahmppu:12561": "śamītīrtham iti khyātaṃ sarvapāpopaśāntidam /",
  "GP11brahmppu:12562": "tasyākhyānaṃ pravakṣyāmi śṛṇu yatnena nārada // BrP_103.1 //",
  "GP11brahmppu:12563": "āsīt priyavrato nāma kṣatriyo jayatāṃ varaḥ /",
  "GP11brahmppu:12564": "gautamyā dakṣiṇe tīre dīkṣāṃ cakre purodhasā // BrP_103.2 //",
  "GP11brahmppu:12565": "hayamedha upakrānte ṛtvigbhir ṛṣibhir vṛte /",
  "GP11brahmppu:12566": "tasya rājño mahābāhor vasiṣṭhas tu purohitaḥ // BrP_103.3 //",
  "GP11brahmppu:12567": "tadyajñavāṭam agamad dānavo 'tha hiraṇyakaḥ /",
  "GP11brahmppu:12568": "taṃ dānavam abhiprekṣya devās tv indrapurogamāḥ // BrP_103.4 //",
  "GP11brahmppu:12569": "bhītāḥ kecid divaṃ jagmur havyavāṭ śamim āviśat /",
  "GP11brahmppu:12570": "aśvatthaṃ viṣṇur agamad bhānur arkaṃ vaṭaṃ śivaḥ // BrP_103.5 //",
  "GP11brahmppu:12571": "somaḥ palāśam agamad gaṅgāmbho havyavāhanaḥ /",
  "GP11brahmppu:12572": "aśvinau tu hayaṃ gṛhya vāyaso 'bhūd yamaḥ svayam // BrP_103.6 //",
  "GP11brahmppu:12573": "etasminn antare tatra vasiṣṭho bhagavān ṛṣiḥ /",
  "GP11brahmppu:12574": "yaṣṭim ādāya daiteyān nyavārayad athājñayā // BrP_103.7 //",
  "GP11brahmppu:12575": "tataḥ pravṛttaḥ punar eva yajño BrP_103.8a",
  "GP11brahmppu:12576": "daityo gataḥ svena balena yuktaḥ BrP_103.8b",
  "GP11brahmppu:12577": "imāni tīrthāni tataḥ śubhāni BrP_103.8c",
  "GP11brahmppu:12578": "daśāśvamedhasya phalāni dadyuḥ BrP_103.8d",
  "GP11brahmppu:12579": "prathamaṃ tu śamītīrthaṃ dvitīyaṃ vaiṣṇavaṃ viduḥ /",
  "GP11brahmppu:12580": "ārkaṃ śaivaṃ ca saumyaṃ ca vāsiṣṭhaṃ sarvakāmadam // BrP_103.9 //",
  "GP11brahmppu:12581": "devāś ca ṛṣayaḥ sarve nivṛtte makhavistare /",
  "GP11brahmppu:12582": "tuṣṭāḥ procur vasiṣṭhaṃ taṃ yajamānaṃ priyavratam // BrP_103.10 //",
  "GP11brahmppu:12583": "tāṃś ca vṛkṣāṃs tāṃ ca gaṅgāṃ mudā yuktāḥ punaḥ punaḥ /",
  "GP11brahmppu:12584": "hayamedhasya niṣpattyai ete yātā itas tataḥ // BrP_103.11 //",
  "GP11brahmppu:12585": "hayamedhaphalaṃ dadyus tīrthānīty avadan surāḥ /",
  "GP11brahmppu:12586": "tasmāt snānena dānena teṣu tīrtheṣu nārada /",
  "GP11brahmppu:12587": "hayamedhaphalaṃ puṇyaṃ prāpnoti na mṛṣā vacaḥ // BrP_103.12 //",
  "GP11brahmppu:12588": "{brahmovāca: }",
  "GP11brahmppu:12589": "viśvāmitraṃ hariścandraṃ śunaḥśepaṃ ca rohitam /",
  "GP11brahmppu:12590": "vāruṇaṃ brāhmam āgneyam aindram aindavam aiśvaram // BrP_104.1 //",
  "GP11brahmppu:12591": "maitraṃ ca vaiṣṇavaṃ caiva yāmyam āśvinam auśanam /",
  "GP11brahmppu:12592": "eteṣāṃ puṇyatīrthānāṃ nāmadheyaṃ śṛṇuṣva me // BrP_104.2 //",
  "GP11brahmppu:12593": "hariścandra iti tv āsīd ikṣvākuprabhavo nṛpaḥ /",
  "GP11brahmppu:12594": "tasya gṛhe munī prāptau nāradaḥ parvatas tathā /",
  "GP11brahmppu:12595": "kṛtvātithyaṃ tayoḥ samyag ghariścandro 'bravīd ṛṣī // BrP_104.3 //",
  "GP11brahmppu:12596": "{hariścandra uvāca: }",
  "GP11brahmppu:12597": "putrārthaṃ kliśyate lokaḥ kiṃ putreṇa bhaviṣyati /",
  "GP11brahmppu:12598": "jñānī vāpy athavājñānī uttamo madhyamo 'thavā /",
  "GP11brahmppu:12599": "etaṃ me saṃśayaṃ nityaṃ brūtām ṛṣivarāv ubhau // BrP_104.4 //",
  "GP11brahmppu:12600": "{brahmovāca: }",
  "GP11brahmppu:12601": "tāv ūcatur hariścandraṃ parvato nāradas tathā //* BrP_104.5 //",
  "GP11brahmppu:12602": "{nāradaparvatāv ūcatuḥ: }",
  "GP11brahmppu:12603": "ekadhā daśadhā rājañ śatadhā ca sahasradhā /",
  "GP11brahmppu:12604": "uttaraṃ vidyate samyak tathāpy etad udīryate // BrP_104.6 //",
  "GP11brahmppu:12605": "nāputrasya paro loko vidyate nṛpasattama /",
  "GP11brahmppu:12606": "jāte putre pitā snānaṃ yaḥ karoti janādhipa // BrP_104.7 //",
  "GP11brahmppu:12607": "daśānām aśvamedhānām abhiṣekaphalaṃ labhet /",
  "GP11brahmppu:12608": "ātmapratiṣṭhā putrāt syāj jāyate cāmarottamaḥ // BrP_104.8 //",
  "GP11brahmppu:12609": "amṛtenāmarā devāḥ putreṇa brāhmaṇādayaḥ /",
  "GP11brahmppu:12610": "triṛṇān mocayet putraḥ pitaraṃ ca pitāmahān // BrP_104.9 //",
  "GP11brahmppu:12611": "kiṃ tu mūlaṃ kim u jalaṃ kiṃ tu śmaśrūṇi kiṃ tapaḥ /",
  "GP11brahmppu:12612": "vinā putreṇa rājendra svargo muktiḥ sutāt smṛtāḥ // BrP_104.10 //",
  "GP11brahmppu:12613": "putra eva paro loko dharmaḥ kāmo 'rtha eva ca /",
  "GP11brahmppu:12614": "putro muktiḥ paraṃ jyotis tārakaḥ sarvadehinām // BrP_104.11 //",
  "GP11brahmppu:12615": "vinā putreṇa rājendra svargamokṣau sudurlabhau /",
  "GP11brahmppu:12616": "putra eva paro loke dharmakāmārthasiddhaye // BrP_104.12 //",
  "GP11brahmppu:12617": "vinā putreṇa yad dattaṃ vinā putreṇa yad dhutam /",
  "GP11brahmppu:12618": "vinā putreṇa yaj janma vyarthaṃ tad avabhāti me // BrP_104.13 //",
  "GP11brahmppu:12619": "tasmāt putrasamaṃ kiṃcit kāmyaṃ nāsti jagattraye /",
  "GP11brahmppu:12620": "tac chrutvā vismayavāṃs tāv uvāca nṛpaḥ punaḥ // BrP_104.14 //",
  "GP11brahmppu:12621": "{hariścandra uvāca: }",
  "GP11brahmppu:12622": "kathaṃ me syāt suto brūtāṃ yatra kvāpi yathātatham /",
  "GP11brahmppu:12623": "yena kenāpy upāyena kṛtvā kiṃcit tu pauruṣam /",
  "GP11brahmppu:12624": "mantreṇa yāgadānābhyām utpādyo 'sau suto mayā // BrP_104.15 //",
  "GP11brahmppu:12625": "{brahmovāca: }",
  "GP11brahmppu:12626": "tāv ūcatur nṛpaśreṣṭhaṃ hariścandraṃ sutārthinam /",
  "GP11brahmppu:12627": "dhyātvā kṣaṇaṃ tathā samyag gautamīṃ yāhi mānada // BrP_104.16 //",
  "GP11brahmppu:12628": "tatrāpāṃpatir utkṛṣṭaṃ dadāti manasīpsitam /",
  "GP11brahmppu:12629": "varuṇaḥ sarvadātā vai munibhiḥ parikīrtitaḥ // BrP_104.17 //",
  "GP11brahmppu:12630": "sa tu prītaḥ śanaiḥ kāle tava putraṃ pradāsyati /",
  "GP11brahmppu:12631": "etac chrutvā nṛpaśreṣṭho munivākyaṃ tathākarot // BrP_104.18 //",
  "GP11brahmppu:12632": "toṣayām āsa varuṇaṃ gautamītīram āśritaḥ /",
  "GP11brahmppu:12633": "tataś ca tuṣṭo varuṇo hariścandram uvāca ha // BrP_104.19 //",
  "GP11brahmppu:12634": "{varuṇa uvāca: }",
  "GP11brahmppu:12635": "putraṃ dāsyāmi te rājaṃl lokatrayavibhūṣaṇam /",
  "GP11brahmppu:12636": "yadi yakṣyasi tenaiva tava putro bhaved dhruvam // BrP_104.20 //",
  "GP11brahmppu:12637": "{brahmovāca: }",
  "GP11brahmppu:12638": "hariścandro 'pi varuṇaṃ yakṣye tenety avocata /",
  "GP11brahmppu:12639": "tato gatvā hariścandraś caruṃ kṛtvā tu vāruṇam // BrP_104.21 //",
  "GP11brahmppu:12640": "bhāryāyai nṛpatiḥ prādāt tato jātaḥ suto nṛpāt /",
  "GP11brahmppu:12641": "jāte putre apām īśaḥ provāca vadatāṃ varaḥ // BrP_104.22 //",
  "GP11brahmppu:12642": "{varuṇa uvāca: }",
  "GP11brahmppu:12643": "adyaiva putro yaṣṭavyaḥ smarase vacanaṃ purā //* BrP_104.23 //",
  "GP11brahmppu:12644": "{brahmovāca: }",
  "GP11brahmppu:12645": "hariścandro 'pi varuṇaṃ provācedaṃ kramāgatam //* BrP_104.24 //",
  "GP11brahmppu:12646": "{hariścandra uvāca: }",
  "GP11brahmppu:12647": "nirdaśo medhyatāṃ yāti paśur yakṣye tato hy aham //* BrP_104.25 //",
  "GP11brahmppu:12648": "{brahmovāca: }",
  "GP11brahmppu:12649": "tac chrutvā vacanaṃ rājño varuṇo 'gāt svam ālayam /",
  "GP11brahmppu:12650": "nirdaśe punar abhyetya yajasvety āha taṃ nṛpam // BrP_104.26 //",
  "GP11brahmppu:12651": "rājāpi varuṇaṃ prāha nirdanto niṣphalaḥ paśuḥ /",
  "GP11brahmppu:12652": "paśor danteṣu jāteṣu ehi gacchādhunāppate // BrP_104.27 //",
  "GP11brahmppu:12653": "tac chrutvā rājavacanaṃ punaḥ prāyād apāṃpatiḥ /",
  "GP11brahmppu:12654": "jāteṣu caiva danteṣu saptavarṣeṣu nārada // BrP_104.28 //",
  "GP11brahmppu:12655": "punar apy āha rājānaṃ yajasveti tato 'bravīt /",
  "GP11brahmppu:12656": "rājāpi varuṇaṃ prāha patsyantīme apāṃpate // BrP_104.29 //",
  "GP11brahmppu:12657": "saṃpatsyanti tathā cānye tato yakṣye vrajādhunā /",
  "GP11brahmppu:12658": "punaḥ prāyāt sa varuṇaḥ punardanteṣu nārada /",
  "GP11brahmppu:12659": "yajasveti nṛpaṃ prāha rājā prāha tv apāṃpatim // BrP_104.30 //",
  "GP11brahmppu:12660": "{rājovāca: }",
  "GP11brahmppu:12661": "yadā tu kṣatriyo yajñe paśur bhavati vāripa /",
  "GP11brahmppu:12662": "dhanurvedaṃ yadā vetti tadā syāt paśur uttamaḥ // BrP_104.31 //",
  "GP11brahmppu:12663": "{brahmovāca: }",
  "GP11brahmppu:12664": "tac chrutvā rājavacanaṃ varuṇo 'gāt svam ālayam /",
  "GP11brahmppu:12665": "yadāstreṣu ca śastreṣu samartho 'bhūt sa rohitaḥ // BrP_104.32 //",
  "GP11brahmppu:12666": "sarvavedeṣu śāstreṣu vettābhūt sa tv ariṃdamaḥ /",
  "GP11brahmppu:12667": "yuvarājyam anuprāpte rohite ṣoḍaśābdike // BrP_104.33 //",
  "GP11brahmppu:12668": "prītimān agamat tatra yatra rājā sarohitaḥ /",
  "GP11brahmppu:12669": "āgatya varuṇaḥ prāha yajasvādya sutaṃ svakam // BrP_104.34 //",
  "GP11brahmppu:12670": "om ity uktvā nṛpavara ṛtvijaḥ prāha bhūpatiḥ /",
  "GP11brahmppu:12671": "rohitaṃ ca sutaṃ jyeṣṭhaṃ śṛṇvato varuṇasya ca // BrP_104.35 //",
  "GP11brahmppu:12672": "{hariścandra uvāca: }",
  "GP11brahmppu:12673": "ehi putra mahāvīra yakṣye tvāṃ varuṇāya hi //* BrP_104.36 //",
  "GP11brahmppu:12674": "{brahmovāca: }",
  "GP11brahmppu:12675": "kim etad ity athovāca rohitaḥ pitaraṃ prati /",
  "GP11brahmppu:12676": "pitāpi tad yathāvṛttam ācacakṣe savistaram /",
  "GP11brahmppu:12677": "rohitaḥ pitaraṃ prāha śṛṇvato varuṇasya ca // BrP_104.37 //",
  "GP11brahmppu:12678": "{rohita uvāca: }",
  "GP11brahmppu:12679": "ahaṃ pūrvaṃ mahārāja ṛtvigbhiḥ sapurohitaḥ /",
  "GP11brahmppu:12680": "viṣṇave lokanāthāya yakṣye 'haṃ tvaritaṃ śuciḥ /",
  "GP11brahmppu:12681": "paśunā varuṇenātha tad anujñātum arhasi // BrP_104.38 //",
  "GP11brahmppu:12682": "{brahmovāca: }",
  "GP11brahmppu:12683": "rohitasya tu tad vākyaṃ śrutvā vārīśvaras tadā /",
  "GP11brahmppu:12684": "kopena mahatāviṣṭo jalodaram athākarot // BrP_104.39 //",
  "GP11brahmppu:12685": "hariścandrasya nṛpate rohitaḥ sa vanaṃ yayau /",
  "GP11brahmppu:12686": "gṛhītvā sa dhanur divyaṃ rathārūḍho gatavyathaḥ // BrP_104.40 //",
  "GP11brahmppu:12687": "yatra cārādhya varuṇaṃ hariścandro janeśvaraḥ /",
  "GP11brahmppu:12688": "gaṅgāyāṃ prāptavān putraṃ tatrāgāt so 'pi rohitaḥ // BrP_104.41 //",
  "GP11brahmppu:12689": "vyatītāny atha varṣāṇi pañca ṣaṣṭhe pravartati /",
  "GP11brahmppu:12690": "tatra sthitvā nṛpasutaḥ śuśrāva nṛpate rujam // BrP_104.42 //",
  "GP11brahmppu:12691": "mayā putreṇa jātena pitur vai kleśakāriṇā /",
  "GP11brahmppu:12692": "kiṃ phalaṃ kiṃ nu kṛtyaṃ syād ity evaṃ paryacintayat // BrP_104.43 //",
  "GP11brahmppu:12693": "tasyās tīre ṛṣīn puṇyān apaśyan nṛpateḥ sutaḥ /",
  "GP11brahmppu:12694": "gaṅgātīre vartamānam apaśyad ṛṣisattamam // BrP_104.44 //",
  "GP11brahmppu:12695": "ajīgartam iti khyātam ṛṣes tu vayasaḥ sutam /",
  "GP11brahmppu:12696": "tribhiḥ putrair anuvṛtaṃ bhāryayā kṣīṇavṛttikam /",
  "GP11brahmppu:12697": "taṃ dṛṣṭvā nṛpateḥ putro namasyedaṃ vaco 'bravīt // BrP_104.45 //",
  "GP11brahmppu:12698": "{rohita uvāca: }",
  "GP11brahmppu:12699": "kṣīṇavṛttiḥ kṛśaḥ kasmād durmanā iva lakṣyase //* BrP_104.46 //",
  "GP11brahmppu:12700": "{brahmovāca: }",
  "GP11brahmppu:12701": "ajīgarto 'pi covāca rohitaṃ nṛpateḥ sutam //* BrP_104.47 //",
  "GP11brahmppu:12702": "{ajīgarta uvāca: }",
  "GP11brahmppu:12703": "vartanaṃ nāsti dehasya bhoktāro bahavaś ca me /",
  "GP11brahmppu:12704": "vinānnena mariṣyāmo brūhi kiṃ karavāmahe // BrP_104.48 //",
  "GP11brahmppu:12705": "{brahmovāca: }",
  "GP11brahmppu:12706": "tac chrutvā punar apy āha nṛpaputra ṛṣiṃ tadā //* BrP_104.49 //",
  "GP11brahmppu:12707": "{rohita uvāca: }",
  "GP11brahmppu:12708": "tava kiṃ vartate citte tad brūhi vadatāṃ vara //* BrP_104.50 //",
  "GP11brahmppu:12709": "{ajīgarta uvāca: }",
  "GP11brahmppu:12710": "hiraṇyaṃ rajataṃ gāvo dhānyaṃ vastrādikaṃ na me /",
  "GP11brahmppu:12711": "vidyate nṛpaśārdūla vartanaṃ nāsti me tataḥ // BrP_104.51 //",
  "GP11brahmppu:12712": "sutā me santi bhāryā ca ahaṃ vai pañcamas tathā /",
  "GP11brahmppu:12713": "naiteṣāṃ katamasyāpi kretānnena nṛpottama // BrP_104.52 //",
  "GP11brahmppu:12714": "{rohita uvāca: }",
  "GP11brahmppu:12715": "kiṃ krīṇāsi mahābuddhe 'jīgarta satyam eva me /",
  "GP11brahmppu:12716": "vada nānyac ca vaktavyaṃ viprā vai satyavādinaḥ // BrP_104.53 //",
  "GP11brahmppu:12717": "{ajīgarta uvāca: }",
  "GP11brahmppu:12718": "trayāṇām api putrāṇām ekaṃ vā māṃ tathaiva ca /",
  "GP11brahmppu:12719": "bhāryāṃ vāpi gṛhāṇemāṃ krītvā jīvāmahe vayam // BrP_104.54 //",
  "GP11brahmppu:12720": "{rohita uvāca: }",
  "GP11brahmppu:12721": "kiṃ bhāryayā mahābuddhe kiṃ tvayā vṛddharūpiṇā /",
  "GP11brahmppu:12722": "yuvānaṃ dehi putraṃ me putrāṇāṃ yaṃ tvam icchasi // BrP_104.55 //",
  "GP11brahmppu:12723": "{ajīgarta uvāca: }",
  "GP11brahmppu:12724": "jyeṣṭhaputraṃ śunaḥpucchaṃ nāhaṃ krīṇāmi rohita /",
  "GP11brahmppu:12725": "mātā kanīyasaṃ cāpi na krīṇāti tato 'nayoḥ /",
  "GP11brahmppu:12726": "madhyamaṃ tu śunaḥśepaṃ krīṇāmi vada taddhanam // BrP_104.56 //",
  "GP11brahmppu:12727": "{rohita uvāca: }",
  "GP11brahmppu:12728": "varuṇāya paśuḥ kalpyaḥ puruṣo guṇavattaraḥ /",
  "GP11brahmppu:12729": "yadi krīṇāsi mūlyaṃ tvaṃ vada satyaṃ mahāmune // BrP_104.57 //",
  "GP11brahmppu:12730": "{brahmovāca: }",
  "GP11brahmppu:12731": "tathety uktvā tv ajīgartaḥ putramūlyam akalpayat /",
  "GP11brahmppu:12732": "gavāṃ sahasraṃ dhānyānāṃ niṣkānāṃ cāpi vāsasām /",
  "GP11brahmppu:12733": "rājaputra varaṃ dehi dāsyāmi svasutaṃ tava // BrP_104.58 //",
  "GP11brahmppu:12734": "{brahmovāca: }",
  "GP11brahmppu:12735": "tathety uktvā rohito 'pi prādāt savasanaṃ dhanam /",
  "GP11brahmppu:12736": "dattvā jagāma pitaram ṛṣiputreṇa rohitaḥ /",
  "GP11brahmppu:12737": "pitre nivedayām āsa krayakrītam ṛṣeḥ sutam // BrP_104.59 //",
  "GP11brahmppu:12738": "{rohita uvāca: }",
  "GP11brahmppu:12739": "varuṇāya yajasva tvaṃ paśunā tvam arug bhava //* BrP_104.60 //",
  "GP11brahmppu:12740": "{brahmovāca: }",
  "GP11brahmppu:12741": "tathovāca hariścandraḥ putravākyād anantaram //* BrP_104.61 //",
  "GP11brahmppu:12742": "{hariścandra uvāca: }",
  "GP11brahmppu:12743": "brāhmaṇāḥ kṣatriyā vaiśyā rājñā pālyā iti śrutiḥ /",
  "GP11brahmppu:12744": "viśeṣatas tu varṇānāṃ guravo hi dvijottamāḥ // BrP_104.62 //",
  "GP11brahmppu:12745": "viṣṇor api hi ye pūjyā mādṛśāḥ kuta eva hi /",
  "GP11brahmppu:12746": "avajñayāpi yeṣāṃ syān nṛpāṇāṃ svakulakṣayaḥ // BrP_104.63 //",
  "GP11brahmppu:12747": "tān paśūn kṛtvā kṛpaṇaṃ kathaṃ rakṣitum utsahe /",
  "GP11brahmppu:12748": "ahaṃ ca brāhmaṇaṃ kuryāṃ paśuṃ naitad dhi yujyate // BrP_104.64 //",
  "GP11brahmppu:12749": "varaṃ hi jātu maraṇaṃ na kathaṃcid dvijaṃ paśum /",
  "GP11brahmppu:12750": "karomi tasmāt putra tvaṃ brāhmaṇena sukhaṃ vraja // BrP_104.65 //",
  "GP11brahmppu:12751": "{brahmovāca: }",
  "GP11brahmppu:12752": "etasminn antare tatra vāg uvācāśarīriṇī //* BrP_104.66 //",
  "GP11brahmppu:12753": "{ākāśavāg uvāca: }",
  "GP11brahmppu:12754": "gautamīṃ gaccha rājendra ṛtvigbhiḥ sapurohitaḥ /",
  "GP11brahmppu:12755": "paśunā vipraputreṇa rohitena sutena ca // BrP_104.67 //",
  "GP11brahmppu:12756": "tvayā kāryaḥ kratuś caiva śunaḥśepavadhaṃ vinā /",
  "GP11brahmppu:12757": "kratuḥ pūrṇo bhavet tatra tasmād yāhi mahāmate // BrP_104.68 //",
  "GP11brahmppu:12758": "{brahmovāca: }",
  "GP11brahmppu:12759": "tac chrutvā vacanaṃ śīghraṃ gaṅgām agān nṛpottamaḥ /",
  "GP11brahmppu:12760": "viśvāmitreṇa ṛṣiṇā vasiṣṭhena purodhasā // BrP_104.69 //",
  "GP11brahmppu:12761": "vāmadevena ṛṣiṇā tathānyair munibhiḥ saha /",
  "GP11brahmppu:12762": "prāpya gaṅgāṃ gautamīṃ tāṃ naramedhāya dīkṣitaḥ // BrP_104.70 //",
  "GP11brahmppu:12763": "vedimaṇḍapakuṇḍādi yūpapaśvādi cākarot /",
  "GP11brahmppu:12764": "kṛtvā sarvaṃ yathānyāyaṃ tasmin yajñe pravartite // BrP_104.71 //",
  "GP11brahmppu:12765": "śunaḥśepaṃ paśuṃ yūpe nibadhyātha samantrakam /",
  "GP11brahmppu:12766": "vāribhiḥ prokṣitaṃ dṛṣṭvā viśvāmitro 'bravīd idam // BrP_104.72 //",
  "GP11brahmppu:12767": "{viśvāmitra uvāca: }",
  "GP11brahmppu:12768": "devān ṛṣīn hariścandraṃ rohitaṃ ca viśeṣataḥ /",
  "GP11brahmppu:12769": "anujānantv imaṃ sarve śunaḥśepaṃ dvijottamam // BrP_104.73 //",
  "GP11brahmppu:12770": "yebhyas tv ayaṃ havir deyo devebhyo 'yaṃ pṛthak pṛthak /",
  "GP11brahmppu:12771": "anujānantu te sarve śunaḥśepaṃ viśeṣataḥ // BrP_104.74 //",
  "GP11brahmppu:12772": "vasābhir lomabhis tvagbhir māṃsaiḥ sanmantritair makhe /",
  "GP11brahmppu:12773": "agnau hoṣyaḥ paśuś cāyaṃ śunaḥśepo dvijottamaḥ // BrP_104.75 //",
  "GP11brahmppu:12774": "upāsitāḥ syur viprendrās te sarve tv anumanya mām /",
  "GP11brahmppu:12775": "gautamīṃ yāntu viprendrāḥ snātvā devān pṛthak pṛthak // BrP_104.76 //",
  "GP11brahmppu:12776": "mantraiḥ stotraiḥ stuvantas te mudaṃ yāntu śive ratāḥ /",
  "GP11brahmppu:12777": "enaṃ rakṣantu munayo devāś ca haviṣo bhujaḥ // BrP_104.77 //",
  "GP11brahmppu:12778": "{brahmovāca: }",
  "GP11brahmppu:12779": "tathety ūcuś ca munayo mene ca nṛpasattamaḥ /",
  "GP11brahmppu:12780": "tato gatvā śunaḥśepo gaṅgāṃ trailokyapāvanīm // BrP_104.78 //",
  "GP11brahmppu:12781": "snātvā tuṣṭāva tān devān ye tatra haviṣo bhujaḥ /",
  "GP11brahmppu:12782": "tatas tuṣṭāḥ suragaṇāḥ śunaḥśepaṃ ca te mune /",
  "GP11brahmppu:12783": "avadanta surāḥ sarve viśvāmitrasya śṛṇvataḥ // BrP_104.79 //",
  "GP11brahmppu:12784": "{surā ūcuḥ: }",
  "GP11brahmppu:12785": "kratuḥ pūrṇo bhavatv eṣa śunaḥśepavadhaṃ vinā //* BrP_104.80 //",
  "GP11brahmppu:12786": "{brahmovāca: }",
  "GP11brahmppu:12787": "viśeṣeṇātha varuṇaś cāvadan nṛpasattamam /",
  "GP11brahmppu:12788": "tataḥ pūrṇo 'bhavad rājño nṛmedho lokaviśrutaḥ // BrP_104.81 //",
  "GP11brahmppu:12789": "devānāṃ ca prasādena munīnāṃ ca prasādataḥ /",
  "GP11brahmppu:12790": "tīrthasya tu prasādena rājñaḥ pūrṇo 'bhavat kratuḥ // BrP_104.82 //",
  "GP11brahmppu:12791": "viśvāmitraḥ śunaḥśepaṃ pūjayām āsa saṃsadi /",
  "GP11brahmppu:12792": "akarod ātmanaḥ putraṃ pūjayitvā surāntike // BrP_104.83 //",
  "GP11brahmppu:12793": "jyeṣṭhaṃ cakāra putrāṇām ātmanaḥ sa tu kauśikaḥ /",
  "GP11brahmppu:12794": "na menire ye ca putrā viśvāmitrasya dhīmataḥ // BrP_104.84 //",
  "GP11brahmppu:12795": "śunaḥśepasya ca jyaiṣṭhyaṃ tāñ śaśāpa sa kauśikaḥ /",
  "GP11brahmppu:12796": "jyaiṣṭhyaṃ ye menire putrāḥ pūjayām āsa tān sutān // BrP_104.85 //",
  "GP11brahmppu:12797": "vareṇa muniśārdūlas tad etat kathitaṃ mayā /",
  "GP11brahmppu:12798": "etat sarvaṃ yatra jātaṃ gautamyā dakṣiṇe taṭe // BrP_104.86 //",
  "GP11brahmppu:12799": "tatra tīrthāni puṇyāni vikhyātāni surādibhiḥ /",
  "GP11brahmppu:12800": "bahūni teṣāṃ nāmāni mattaḥ śṛṇu mahāmate // BrP_104.87 //",
  "GP11brahmppu:12801": "hariścandraṃ śunaḥśepaṃ viśvāmitraṃ sarohitam /",
  "GP11brahmppu:12802": "ityādy aṣṭa sahasrāṇi tīrthāny atha caturdaśa // BrP_104.88 //",
  "GP11brahmppu:12803": "teṣu snānaṃ ca dānaṃ ca naramedhaphalapradam /",
  "GP11brahmppu:12804": "ākhyātaṃ cāsya māhātmyaṃ tīrthasya munisattama // BrP_104.89 //",
  "GP11brahmppu:12805": "yaḥ paṭhet pāṭhayed vāpi śṛṇuyād vāpi bhaktitaḥ /",
  "GP11brahmppu:12806": "aputraḥ putram āpnoti yac cānyan manasaḥ priyam // BrP_104.90 //",
  "GP11brahmppu:12807": "{brahmovāca: }",
  "GP11brahmppu:12808": "somatīrtham iti khyātaṃ pitṝṇāṃ prītivardhanam /",
  "GP11brahmppu:12809": "tatra vṛttaṃ mahāpuṇyaṃ śṛṇu yatnena nārada // BrP_105.1 //",
  "GP11brahmppu:12810": "somo rājāmṛtamayo gandharvāṇāṃ purābhavat /",
  "GP11brahmppu:12811": "na devānāṃ tadā devā mām abhyetyedam abruvan // BrP_105.2 //",
  "GP11brahmppu:12812": "{devā ūcuḥ: }",
  "GP11brahmppu:12813": "gandharvair āhṛtaḥ somo devānāṃ prāṇadaḥ purā /",
  "GP11brahmppu:12814": "tam adhyāyan suragaṇā ṛṣayas tv atiduḥkhitāḥ /",
  "GP11brahmppu:12815": "yathā syāt somo hy asmākaṃ tathā nītir vidhīyatām // BrP_105.3 //",
  "GP11brahmppu:12816": "{brahmovāca: }",
  "GP11brahmppu:12817": "tatra vāg vibudhān āha gandharvāḥ strīṣu kāmukāḥ /",
  "GP11brahmppu:12818": "tebhyo dattvātha māṃ devāḥ somam āhartum arhatha // BrP_105.4 //",
  "GP11brahmppu:12819": "vācaṃ pratyūcur amarās tvāṃ dātuṃ na kṣamā vayam /",
  "GP11brahmppu:12820": "vinā tenāpi na sthātuṃ śakyaṃ naiva tvayā vinā // BrP_105.5 //",
  "GP11brahmppu:12821": "punar vāg abravīd devān punar eṣyāmy ahaṃ tv iha /",
  "GP11brahmppu:12822": "atra buddhir vidhātavyā kriyatāṃ kratur uttamaḥ // BrP_105.6 //",
  "GP11brahmppu:12823": "gautamyā dakṣiṇe tīre bhaved devāgamo yadi /",
  "GP11brahmppu:12824": "makhaṃ tu viṣayaṃ kṛtvā āyāntu surasattamāḥ // BrP_105.7 //",
  "GP11brahmppu:12825": "gandharvāḥ strīpriyā nityaṃ paṇadhvaṃ taṃ mayā saha /",
  "GP11brahmppu:12826": "tathety uktvā suragaṇāḥ sarasvatyā vacaḥsthitāḥ // BrP_105.8 //",
  "GP11brahmppu:12827": "devadūtaiḥ pṛthag devān yakṣān gandharvapannagān /",
  "GP11brahmppu:12828": "āhvānaṃ cakrire tatra puṇye devagirau tadā // BrP_105.9 //",
  "GP11brahmppu:12829": "tato devagirir nāma parvatasyābhavan mune /",
  "GP11brahmppu:12830": "tatrāgaman suragaṇā gandharvā yakṣakiṃnarāḥ // BrP_105.10 //",
  "GP11brahmppu:12831": "devāḥ siddhāś ca ṛṣayas tathāṣṭau devayonayaḥ /",
  "GP11brahmppu:12832": "ṛṣibhir gautamītīre kriyamāṇe mahādhvare // BrP_105.11 //",
  "GP11brahmppu:12833": "tatra devaiḥ parivṛtaḥ sahasrākṣo 'bhyabhāṣata //* BrP_105.12 //",
  "GP11brahmppu:12834": "{indra uvāca: }",
  "GP11brahmppu:12835": "gandharvān atha saṃpūjya sarasvatyāḥ samīpataḥ /",
  "GP11brahmppu:12836": "sarasvatyā paṇadhvaṃ no yuṣmākam amṛtātmanā // BrP_105.13 //",
  "GP11brahmppu:12837": "{brahmovāca: }",
  "GP11brahmppu:12838": "tac chakravacanāt te vai gandharvāḥ strīṣu kāmukāḥ /",
  "GP11brahmppu:12839": "somaṃ dattvā surebhyas tu jagṛhus tāṃ sarasvatīm // BrP_105.14 //",
  "GP11brahmppu:12840": "somo 'bhavac cāmarāṇāṃ gandharvāṇāṃ sarasvatī /",
  "GP11brahmppu:12841": "avasat tatra vāgīśā tathāpi ca surāntike // BrP_105.15 //",
  "GP11brahmppu:12842": "āyāti ca raho nityam upāṃśu kriyatām iti /",
  "GP11brahmppu:12843": "ata eva hi somasya krayo bhavati nārada // BrP_105.16 //",
  "GP11brahmppu:12844": "upāṃśunā vartitavyaṃ somakrayaṇa eva hi /",
  "GP11brahmppu:12845": "tato 'bhavad devatānāṃ somaś cāpi sarasvatī // BrP_105.17 //",
  "GP11brahmppu:12846": "gandharvāṇāṃ naiva somo naivāsīc ca sarasvatī /",
  "GP11brahmppu:12847": "tatrāgaman sarva eva somārthaṃ gautamītaṭam // BrP_105.18 //",
  "GP11brahmppu:12848": "gāvo devāḥ parvatā yakṣarakṣāḥ BrP_105.19a",
  "GP11brahmppu:12849": "siddhāḥ sādhyā munayo guhyakāś BrP_105.19b",
  "GP11brahmppu:12850": "gandharvās te marutaḥ pannagāś BrP_105.19c",
  "GP11brahmppu:12851": "sarvauṣadhyo mātaro lokapālāḥ BrP_105.19d",
  "GP11brahmppu:12852": "rudrādityā vasavaś cāśvinau ca BrP_105.19e",
  "GP11brahmppu:12853": "ye 'nye devā yajñabhāgasya yogyāḥ BrP_105.19f",
  "GP11brahmppu:12854": "pañcaviṃśatinadyas tu gaṅgāyāṃ saṃgatā mune /",
  "GP11brahmppu:12855": "pūrṇāhutir yatra dattā pūrṇākhyānaṃ tad ucyate // BrP_105.20 //",
  "GP11brahmppu:12856": "gautamyāṃ saṃgatā yās tu sarvāś cāpi yathoditāḥ /",
  "GP11brahmppu:12857": "tannāmadheyatīrthāni saṃkṣepāc chṛṇu nārada // BrP_105.21 //",
  "GP11brahmppu:12858": "somatīrthaṃ ca gāndharvaṃ devatīrtham ataḥ param /",
  "GP11brahmppu:12859": "pūrṇātīrthaṃ tataḥ śālaṃ śrīparṇāsaṃgamaṃ tathā // BrP_105.22 //",
  "GP11brahmppu:12860": "svāgatāsaṃgamaṃ puṇyaṃ kusumāyāś ca saṃgamam /",
  "GP11brahmppu:12861": "puṣṭisaṃgamam ākhyātaṃ karṇikāsaṃgamaṃ śubham // BrP_105.23 //",
  "GP11brahmppu:12862": "vaiṇavīsaṃgamaś caiva kṛśarāsaṃgamas tathā /",
  "GP11brahmppu:12863": "vāsavīsaṃgamaś caiva śivaśaryā tathā śikhī // BrP_105.24 //",
  "GP11brahmppu:12864": "kusumbhikā upārathyā śāntijā devajā tadā /",
  "GP11brahmppu:12865": "ajo vṛddhaḥ suro bhadro gautamyā saha saṃgatāḥ // BrP_105.25 //",
  "GP11brahmppu:12866": "ete cānye ca bahavo nadīnadasahāyagāḥ /",
  "GP11brahmppu:12867": "pṛthivyāṃ yāni tīrthāni hy agaman devaparvate // BrP_105.26 //",
  "GP11brahmppu:12868": "somārthaṃ vai tathā cānye 'py āgaman makhamaṇḍapam /",
  "GP11brahmppu:12869": "tāni tīrthāni gaṅgāyāṃ saṃgatāni yathākramam // BrP_105.27 //",
  "GP11brahmppu:12870": "nadīrūpeṇa kāny eva nadarūpeṇa kānicit /",
  "GP11brahmppu:12871": "sarorūpeṇa kāny atra stavarūpeṇa kānicit // BrP_105.28 //",
  "GP11brahmppu:12872": "tāny eva sarvatīrthāni vikhyātāni pṛthak pṛthak /",
  "GP11brahmppu:12873": "teṣu snānaṃ japo homaḥ pitṛtarpaṇam eva ca // BrP_105.29 //",
  "GP11brahmppu:12874": "sarvakāmapradaṃ puṃsāṃ bhuktidaṃ muktibhājanam /",
  "GP11brahmppu:12875": "eteṣāṃ paṭhanaṃ cāpi smaraṇaṃ vā karoti yaḥ /",
  "GP11brahmppu:12876": "sarvapāpavinirmukto yāti viṣṇupuraṃ janaḥ // BrP_105.30 //",
  "GP11brahmppu:12877": "{brahmovāca: }",
  "GP11brahmppu:12878": "pravarāsaṃgamo nāma śreṣṭhā caiva mahānadī /",
  "GP11brahmppu:12879": "yatra siddheśvaro devaḥ sarvalokopakārakṛt // BrP_106.1 //",
  "GP11brahmppu:12880": "devānāṃ dānavānāṃ ca saṃgamo 'bhūt sudāruṇaḥ /",
  "GP11brahmppu:12881": "teṣāṃ parasparaṃ vāpi prītiś cābhūn mahāmune // BrP_106.2 //",
  "GP11brahmppu:12882": "te 'py evaṃ mantrayām āsur devā vai dānavā mithaḥ /",
  "GP11brahmppu:12883": "meruparvatam āsādya parasparahitaiṣiṇaḥ // BrP_106.3 //",
  "GP11brahmppu:12884": "{devadaityā ūcuḥ: }",
  "GP11brahmppu:12885": "amṛtenāmaratvaṃ syād utpādyāmṛtam uttamam /",
  "GP11brahmppu:12886": "pibāmaḥ sarva evaite bhavāmaś cāmarā vayam // BrP_106.4 //",
  "GP11brahmppu:12887": "ekībhūtvā vayaṃ lokān pālayāmaḥ sukhāni ca /",
  "GP11brahmppu:12888": "prāpsyāmaḥ saṃgaraṃ hitvā saṃgaro duḥkhakāraṇam // BrP_106.5 //",
  "GP11brahmppu:12889": "prītyā caivārjitān arthān bhokṣyāmo gatamatsarāḥ /",
  "GP11brahmppu:12890": "yataḥ snehena vṛttir yā sāsmākaṃ sukhadā sadā // BrP_106.6 //",
  "GP11brahmppu:12891": "vaiparītyaṃ tu yad vṛttaṃ na smartavyaṃ kadācana /",
  "GP11brahmppu:12892": "na ca trailokyarājye 'pi kaivalye vā sukhaṃ manāk /",
  "GP11brahmppu:12893": "tad ūrdhvam api vā yat tu nirvairatvād avāpyate // BrP_106.7 //",
  "GP11brahmppu:12894": "{brahmovāca: }",
  "GP11brahmppu:12895": "evaṃ parasparaṃ prītāḥ santo devāś ca dānavāḥ /",
  "GP11brahmppu:12896": "ekībhūtāś ca suprītā vimathya varuṇālayam // BrP_106.8 //",
  "GP11brahmppu:12897": "manthānaṃ mandaraṃ kṛtvā rajjuṃ kṛtvā tu vāsukim /",
  "GP11brahmppu:12898": "devāś ca dānavāḥ sarve mamanthur varuṇālayam // BrP_106.9 //",
  "GP11brahmppu:12899": "utpannaṃ ca tataḥ puṇyam amṛtaṃ suravallabham /",
  "GP11brahmppu:12900": "niṣpanne cāmṛte puṇye te ca procuḥ parasparam // BrP_106.10 //",
  "GP11brahmppu:12901": "yāmaḥ svaṃ svam adhiṣṭhānaṃ kṛtakāryāḥ śramaṃ gatāḥ /",
  "GP11brahmppu:12902": "sarve samaṃ ca sarvebhyo yathāyogyaṃ vibhajyatām // BrP_106.11 //",
  "GP11brahmppu:12903": "yadā sarvāgamo yatra yasmiṃl lagne śubhāvahe /",
  "GP11brahmppu:12904": "vibhajyatām idaṃ puṇyam amṛtaṃ surasattamāḥ // BrP_106.12 //",
  "GP11brahmppu:12905": "ity uktvā te yayuḥ sarve daityadānavarākṣasāḥ /",
  "GP11brahmppu:12906": "gateṣu daityasaṃgheṣu devāḥ sarve 'nvamantrayan // BrP_106.13 //",
  "GP11brahmppu:12907": "{devā ūcuḥ: }",
  "GP11brahmppu:12908": "gatās te ripavo 'smākaṃ daivayogād ariṃdamāḥ /",
  "GP11brahmppu:12909": "ripūṇām amṛtaṃ naiva deyaṃ bhavati sarvathā // BrP_106.14 //",
  "GP11brahmppu:12910": "{brahmovāca: }",
  "GP11brahmppu:12911": "bṛhaspatis tathety āha punar āha surān idam //* BrP_106.15 //",
  "GP11brahmppu:12912": "{bṛhaspatir uvāca: }",
  "GP11brahmppu:12913": "na jānanti yathā pāpā pibadhvaṃ ca tathāmṛtam /",
  "GP11brahmppu:12914": "ayam evocito mantro yac chatrūṇāṃ parābhavaḥ // BrP_106.16 //",
  "GP11brahmppu:12915": "dveṣyāḥ sarvātmanā dveṣyā iti nītivido viduḥ /",
  "GP11brahmppu:12916": "na viśvāsyā na cākhyeyā naiva mantryāś ca śatravaḥ // BrP_106.17 //",
  "GP11brahmppu:12917": "tebhyo na deyam amṛtaṃ bhaveyur amarās tataḥ /",
  "GP11brahmppu:12918": "amareṣu ca jāteṣu teṣu daityeṣu śatruṣu /",
  "GP11brahmppu:12919": "tāñ jetuṃ naiva śakṣyāmo na deyam amṛtaṃ tataḥ // BrP_106.18 //",
  "GP11brahmppu:12920": "{brahmovāca: }",
  "GP11brahmppu:12921": "iti saṃmantrya te devā vācaspatim athābruvan //* BrP_106.19 //",
  "GP11brahmppu:12922": "{devā ūcuḥ: }",
  "GP11brahmppu:12923": "kva yāmaḥ kutra mantraḥ syāt kva pibāmaḥ kva saṃsthitiḥ /",
  "GP11brahmppu:12924": "kurmas tad eva prathamaṃ vada vācaspate tathā // BrP_106.20 //",
  "GP11brahmppu:12925": "{bṛhaspatir uvāca: }",
  "GP11brahmppu:12926": "yāntu brahmāṇam amarāḥ pṛcchantv atra gatiṃ parām /",
  "GP11brahmppu:12927": "sa tu jñātā ca vaktā ca dātā caiva pitāmahaḥ // BrP_106.21 //",
  "GP11brahmppu:12928": "{brahmovāca: }",
  "GP11brahmppu:12929": "bṛhaspater vacaḥ śrutvā madantikam athāgaman /",
  "GP11brahmppu:12930": "namasya māṃ surāḥ sarve yad vṛttaṃ tan nyavedayan // BrP_106.22 //",
  "GP11brahmppu:12931": "tad devavacanāt putra taiḥ surair agamaṃ harim /",
  "GP11brahmppu:12932": "viṣṇave kathitaṃ sarvaṃ śaṃbhave viṣahāriṇe // BrP_106.23 //",
  "GP11brahmppu:12933": "ahaṃ viṣṇuś ca śaṃbhuś ca devagandharvakiṃnaraiḥ /",
  "GP11brahmppu:12934": "merukandaram āgatya na jānanti yathāsurāḥ // BrP_106.24 //",
  "GP11brahmppu:12935": "rakṣakaṃ ca hariṃ kṛtvā somapānāya tasthire /",
  "GP11brahmppu:12936": "ādityas tatra vijñātā somabhojyān athetarān // BrP_106.25 //",
  "GP11brahmppu:12937": "somo dātāmṛtaṃ bhāgaṃ cakradhṛg rakṣakas tathā /",
  "GP11brahmppu:12938": "naiva jānanti tad daityā danujā rākṣasās tathā // BrP_106.26 //",
  "GP11brahmppu:12939": "vinā rāhuṃ mahāprājñaṃ saiṃhikeyaṃ ca somapam /",
  "GP11brahmppu:12940": "kāmarūpadharo rāhur marutāṃ madhyam āviśat // BrP_106.27 //",
  "GP11brahmppu:12941": "marudrūpaṃ samāsthāya pānapātradharas tathā /",
  "GP11brahmppu:12942": "jñātvā divākaro daityaṃ taṃ somāya nyavedayat // BrP_106.28 //",
  "GP11brahmppu:12943": "tadā tad amṛtaṃ tasmai daityāyādaityarūpiṇe /",
  "GP11brahmppu:12944": "dattvā somaṃ tadā somo viṣṇave tan nyavedayat // BrP_106.29 //",
  "GP11brahmppu:12945": "viṣṇuḥ pītāmṛtaṃ daityaṃ cakreṇodyamya tacchiraḥ /",
  "GP11brahmppu:12946": "ciccheda tarasā vatsa tacchiras tv amaraṃ tv abhūt // BrP_106.30 //",
  "GP11brahmppu:12947": "śiromātravihīnaṃ yad dehaṃ tad apatad bhuvi /",
  "GP11brahmppu:12948": "dehaṃ tad amṛtaspṛṣṭaṃ patitaṃ dakṣiṇe taṭe // BrP_106.31 //",
  "GP11brahmppu:12949": "gautamyā muniśārdūla kampayad vasudhātalam /",
  "GP11brahmppu:12950": "dehaṃ cāpy amaraṃ putra tad adbhutam ivābhavat // BrP_106.32 //",
  "GP11brahmppu:12951": "dehaṃ ca śiraso 'pekṣi śiro deham apekṣate /",
  "GP11brahmppu:12952": "ubhayaṃ cāmaraṃ jātaṃ daityaś cāyaṃ mahābalaḥ // BrP_106.33 //",
  "GP11brahmppu:12953": "śiraḥ kāye samāviṣṭaṃ sarvān bhakṣayate surān /",
  "GP11brahmppu:12954": "tasmād deham idaṃ pūrvaṃ nāśayāmo mahīgatam /",
  "GP11brahmppu:12955": "tatas te śaṃkaraṃ prāhur devāḥ sarve sasaṃbhramāḥ // BrP_106.34 //",
  "GP11brahmppu:12956": "{devā ūcuḥ: }",
  "GP11brahmppu:12957": "mahīgataṃ daityadehaṃ nāśayasva surottama /",
  "GP11brahmppu:12958": "tvaṃ deva karuṇāsindhuḥ śaraṇāgatarakṣakaḥ // BrP_106.35 //",
  "GP11brahmppu:12959": "śirasā naiva yujyeta daityadehaṃ tathā kuru //* BrP_106.36 //",
  "GP11brahmppu:12960": "{brahmovāca: }",
  "GP11brahmppu:12961": "preṣayām āsa ceśo 'pi śreṣṭhāṃ śaktiṃ tadātmanaḥ /",
  "GP11brahmppu:12962": "mātṛbhiḥ sahitāṃ devīṃ mātaraṃ lokapālinīm // BrP_106.37 //",
  "GP11brahmppu:12963": "īśāyudhadharā devī īśaśaktisamanvitā /",
  "GP11brahmppu:12964": "mahīgataṃ yatra dehaṃ tatrāgād bhakṣyakāṅkṣiṇī // BrP_106.38 //",
  "GP11brahmppu:12965": "śiromātraṃ surāḥ sarve merau tatraiva sāntvayan /",
  "GP11brahmppu:12966": "deho devyā punas tatra yuyudhe bahavaḥ samāḥ // BrP_106.39 //",
  "GP11brahmppu:12967": "rāhus tatra surān āha bhittvā dehaṃ purā mama /",
  "GP11brahmppu:12968": "atrāste rasam utkṛṣṭaṃ tad ākṛṣya śarīrataḥ // BrP_106.40 //",
  "GP11brahmppu:12969": "pṛthakbhūte rase dehaṃ pravare 'mṛtam uttamam /",
  "GP11brahmppu:12970": "bhasmībhūyāt kṣaṇenaiva tasmāt kurvantu tat purā // BrP_106.41 //",
  "GP11brahmppu:12971": "{brahmovāca: }",
  "GP11brahmppu:12972": "etad rāhuvacaḥ śrutvā prītāḥ sarve 'surārayaḥ /",
  "GP11brahmppu:12973": "abhyaṣiñcan grahāṇāṃ tvaṃ graho bhūyā mudānvitaḥ // BrP_106.42 //",
  "GP11brahmppu:12974": "taddevavacanāc chaktir īśvarī yā nigadyate /",
  "GP11brahmppu:12975": "dehaṃ bhittvā daityapateḥ suraśaktisamanvitā // BrP_106.43 //",
  "GP11brahmppu:12976": "ākṛṣya śīghram utkṛṣṭaṃ pravaraṃ cāmṛtaṃ bahiḥ /",
  "GP11brahmppu:12977": "sthāpayitvā tu tad dehaṃ bhakṣayām āsa cāmbikā // BrP_106.44 //",
  "GP11brahmppu:12978": "kālarātrir bhadrakālī procyate yā mahābalā /",
  "GP11brahmppu:12979": "sthāpitaṃ rasam utkṛṣṭaṃ rasānāṃ pravaraṃ rasam // BrP_106.45 //",
  "GP11brahmppu:12980": "vyasravat sthāpitaṃ tat tu pravarā sābhavan nadī /",
  "GP11brahmppu:12981": "ākṛṣṭam amṛtaṃ caiva sthāpitaṃ sāpy abhakṣayat // BrP_106.46 //",
  "GP11brahmppu:12982": "tataḥ śreṣṭhā nadī jātā pravarā cāmṛtā śubhā /",
  "GP11brahmppu:12983": "rāhudehasamudbhūtā rudraśaktisamanvitā // BrP_106.47 //",
  "GP11brahmppu:12984": "nadīnāṃ pravarā ramyā cāmṛtā preritā tahā /",
  "GP11brahmppu:12985": "tatra pañca sahasrāṇi tīrthāni guṇavanti ca // BrP_106.48 //",
  "GP11brahmppu:12986": "tatra śaṃbhuḥ svayaṃ tasthau sarvadā surapūjitaḥ /",
  "GP11brahmppu:12987": "tasyai tuṣṭāḥ surāḥ sarve devyai nadyai pṛthak pṛthak // BrP_106.49 //",
  "GP11brahmppu:12988": "varān dadur mudā yuktā yathā pūjām avāpsyati /",
  "GP11brahmppu:12989": "śaṃbhuḥ surapatir loke tathā pūjām avāpsyasi // BrP_106.50 //",
  "GP11brahmppu:12990": "nivāsaṃ kuru devi tvaṃ lokānāṃ hitakāmyayā /",
  "GP11brahmppu:12991": "sadā tiṣṭha raseśāni sarveṣāṃ sarvasiddhidā // BrP_106.51 //",
  "GP11brahmppu:12992": "stavanāt kīrtanād dhyānāt sarvakāmapradāyinī /",
  "GP11brahmppu:12993": "tvāṃ namasyanti ye bhaktyā kiṃcid āpekṣya sarvadā // BrP_106.52 //",
  "GP11brahmppu:12994": "teṣāṃ sarvāṇi kāryāṇi bhaveyur devatājñayā /",
  "GP11brahmppu:12995": "śivaśaktyor yatas tasmin nivāso 'bhūt sanātanaḥ // BrP_106.53 //",
  "GP11brahmppu:12996": "ato vadanti munayo nivāsapuram ity adaḥ /",
  "GP11brahmppu:12997": "pravarāyāḥ purā devāḥ suprītās te varān daduḥ // BrP_106.54 //",
  "GP11brahmppu:12998": "gaṅgāyāḥ saṃgamo yas te vikhyātaḥ suravallabhaḥ /",
  "GP11brahmppu:12999": "tatrāplutānāṃ sarveṣāṃ bhuktir vā muktir eva ca // BrP_106.55 //",
  "GP11brahmppu:13000": "yad vāpi manasaḥ kāmyaṃ devānām api durlabham /",
  "GP11brahmppu:13001": "syāt teṣāṃ sarvam eveha evaṃ dattvā surā yayuḥ // BrP_106.56 //",
  "GP11brahmppu:13002": "tataḥ prabhṛti tat tīrthaṃ pravarāsaṃgamaṃ viduḥ /",
  "GP11brahmppu:13003": "preritā devadevena śaktir yā preritā tu sā // BrP_106.57 //",
  "GP11brahmppu:13004": "amṛtā saiva vikhyātā pravaraivaṃ mahānadī //* BrP_106.58 //",
  "GP11brahmppu:13005": "{brahmovāca: }",
  "GP11brahmppu:13006": "vṛddhāsaṃgamam ākhyātaṃ yatra vṛddheśvaraḥ śivaḥ /",
  "GP11brahmppu:13007": "tasyākhyānaṃ pravakṣyāmi śṛṇu pāpapraṇāśanam // BrP_107.1 //",
  "GP11brahmppu:13008": "gautamo vṛddha ity ukto munir āsīn mahātapāḥ /",
  "GP11brahmppu:13009": "yadā purābhavad bālo gautamasya suto dvijaḥ // BrP_107.2 //",
  "GP11brahmppu:13010": "anāsaḥ sa purotpannas tasmād vikṛtarūpadhṛk /",
  "GP11brahmppu:13011": "sa vairāgyāj jagāmātha deśaṃ tīrtham itas tataḥ // BrP_107.3 //",
  "GP11brahmppu:13012": "upādhyāyena naivāsīl lajjitasya samāgamaḥ /",
  "GP11brahmppu:13013": "śiṣyair anyaiḥ sahādhyāyo lajjitasya ca nābhavat // BrP_107.4 //",
  "GP11brahmppu:13014": "upanītaḥ kathaṃcic ca pitrā vai gautamena saḥ /",
  "GP11brahmppu:13015": "etāvatā gautamo 'pi vyagamac carituṃ bahiḥ // BrP_107.5 //",
  "GP11brahmppu:13016": "evaṃ bahutithe kāle brahmamātrā dhṛte dvije /",
  "GP11brahmppu:13017": "naiva cādhyayanaṃ tasya saṃjātaṃ gautamasya hi // BrP_107.6 //",
  "GP11brahmppu:13018": "naiva śāstrasya cābhyāso gautamasyābhavat tadā /",
  "GP11brahmppu:13019": "agnikāryaṃ tataś cakre nityam eva yatavrataḥ // BrP_107.7 //",
  "GP11brahmppu:13020": "gāyatryabhyāsamātreṇa brāhmaṇo nāmadhārakaḥ /",
  "GP11brahmppu:13021": "agnyupāsanamātraṃ ca gāyatryabhyasanaṃ tathā // BrP_107.8 //",
  "GP11brahmppu:13022": "etāvatā brāhmaṇatvaṃ gautamasyābhavan mune /",
  "GP11brahmppu:13023": "upāsato 'gniṃ vidhivad gāyatrīṃ ca mahātmanaḥ // BrP_107.9 //",
  "GP11brahmppu:13024": "tasyāyur vavṛdhe putra gautamasya cirāyuṣaḥ /",
  "GP11brahmppu:13025": "na dārasaṃgrahaṃ lebhe naiva dātāsti kanyakām // BrP_107.10 //",
  "GP11brahmppu:13026": "tathā caraṃs tīrthadeśe vaneṣu vividheṣu ca /",
  "GP11brahmppu:13027": "āśrameṣu ca puṇyeṣu aṭann āste sa gautamaḥ // BrP_107.11 //",
  "GP11brahmppu:13028": "evaṃ bhramañ śītagirim āśrityāste sa gautamaḥ /",
  "GP11brahmppu:13029": "tatrāpaśyad guhāṃ ramyāṃ vallīviṭapamālinīm // BrP_107.12 //",
  "GP11brahmppu:13030": "tatropaviśya viprendro vastuṃ samakaron matim /",
  "GP11brahmppu:13031": "cintayaṃs tu praviṣṭo 'sāv apaśyat striyam uttamām // BrP_107.13 //",
  "GP11brahmppu:13032": "śithilāṅgīm atha kṛśāṃ vṛddhāṃ ca tapasi sthitām /",
  "GP11brahmppu:13033": "brahmacaryeṇa vartantīṃ virāgāṃ rahasi sthitām // BrP_107.14 //",
  "GP11brahmppu:13034": "sa tāṃ dṛṣṭvā muniśreṣṭho namaskārāya tasthivān /",
  "GP11brahmppu:13035": "namasyantaṃ muniśreṣṭhaṃ taṃ gautamam avārayat // BrP_107.15 //",
  "GP11brahmppu:13036": "{vṛddhovāca: }",
  "GP11brahmppu:13037": "gurus tvaṃ bhavitā mahyaṃ na māṃ vanditum arhasi /",
  "GP11brahmppu:13038": "āyur vidyā dhanaṃ kīrtir dharmaḥ svargādikaṃ ca yat /",
  "GP11brahmppu:13039": "tasya naśyati vai sarvaṃ yaṃ namasyati vai guruḥ // BrP_107.16 //",
  "GP11brahmppu:13040": "{brahmovāca: }",
  "GP11brahmppu:13041": "kṛtāñjalipuṭas tāṃ vai gautamaḥ prāha vismitaḥ //* BrP_107.17 //",
  "GP11brahmppu:13042": "{gautama uvāca: }",
  "GP11brahmppu:13043": "tapasvinī tvaṃ vṛddhā ca guṇajyeṣṭhā ca bhāminī /",
  "GP11brahmppu:13044": "alpavidyas tv alpavayā ahaṃ tava guruḥ katham // BrP_107.18 //",
  "GP11brahmppu:13045": "{vṛddhovāca: }",
  "GP11brahmppu:13046": "ārṣṭiṣeṇapriyaputra ṛtadhvaja iti śrutaḥ /",
  "GP11brahmppu:13047": "guṇavān matimāñ śūraḥ kṣatradharmaparāyaṇaḥ // BrP_107.19 //",
  "GP11brahmppu:13048": "sa kadācid vanaṃ prāyān mṛgayākṛṣṭacetanaḥ /",
  "GP11brahmppu:13049": "viśrāmam akarod asyāṃ guhāyāṃ sa ṛtadhvajaḥ // BrP_107.20 //",
  "GP11brahmppu:13050": "yuvā sa matimān dakṣo balena mahatā vṛtaḥ /",
  "GP11brahmppu:13051": "taṃ viśrāntaṃ nṛpavaram apsarā dadṛśe tataḥ // BrP_107.21 //",
  "GP11brahmppu:13052": "gandharvarājasya sutā suśyāmā iti viśrutā /",
  "GP11brahmppu:13053": "tāṃ dṛṣṭvā cakame rājā rājānaṃ cakame ca sā // BrP_107.22 //",
  "GP11brahmppu:13054": "iti krīḍā samabhavat tayā rājño mahāmate /",
  "GP11brahmppu:13055": "nivṛttakāmo rājendras tām āpṛcchyāgamad gṛham // BrP_107.23 //",
  "GP11brahmppu:13056": "utpannāhaṃ tatas tasyāṃ suśyāmāyāṃ mahāmate /",
  "GP11brahmppu:13057": "gacchantī māṃ tadā mātā idam āha tapodhana // BrP_107.24 //",
  "GP11brahmppu:13058": "{suśyāmovāca: }",
  "GP11brahmppu:13059": "yas tv asyāṃ praviśed bhadre sa te bhartā bhaviṣyati //* BrP_107.25 //",
  "GP11brahmppu:13060": "{vṛddhovāca: }",
  "GP11brahmppu:13061": "ity uktvā sā jagamātha mātā mama mahāmate /",
  "GP11brahmppu:13062": "tasmād atra praviṣṭas tvaṃ pumān nānyaḥ kadācana // BrP_107.26 //",
  "GP11brahmppu:13063": "sahasrāṇi tathāśītiṃ kṛtvā rājyaṃ pitā mama /",
  "GP11brahmppu:13064": "atraiva ca tapas taptvā tataḥ svargam upeyivān // BrP_107.27 //",
  "GP11brahmppu:13065": "svargaṃ yāte 'pi pitari sahasrāṇi tathā daśa /",
  "GP11brahmppu:13066": "varṣāṇi muniśārdūla rājyaṃ kṛtvā tathā paraḥ // BrP_107.28 //",
  "GP11brahmppu:13067": "svarge yāto mama bhrātā aham atraiva saṃsthitā /",
  "GP11brahmppu:13068": "ahaṃ brahman nānyavṛttā na mātā na pitā mama // BrP_107.29 //",
  "GP11brahmppu:13069": "aham ātmeśvarī brahman niviṣṭā kṣatrakanyakā /",
  "GP11brahmppu:13070": "tasmād bhajasva māṃ brahman vratasthāṃ puruṣārthinīm // BrP_107.30 //",
  "GP11brahmppu:13071": "{gautama uvāca: }",
  "GP11brahmppu:13072": "sahasrāyur ahaṃ bhadre mattas tvaṃ vayasādhikā /",
  "GP11brahmppu:13073": "ahaṃ bālas tvaṃ tu vṛddhā naivāyaṃ ghaṭate mithaḥ // BrP_107.31 //",
  "GP11brahmppu:13074": "{vṛddhovāca: }",
  "GP11brahmppu:13075": "tvaṃ bhartā me purā diṣṭo nānyo bhartā mato mama /",
  "GP11brahmppu:13076": "dhātrā dattas tatas tvaṃ māṃ na nirākartum arhasi // BrP_107.32 //",
  "GP11brahmppu:13077": "athavā necchasi māṃ tvam apraduṣṭām anuvratām /",
  "GP11brahmppu:13078": "tatas tyakṣyāmi jīvaṃ me idānīṃ tava paśyataḥ // BrP_107.33 //",
  "GP11brahmppu:13079": "apekṣitāprāptito hi dehināṃ maraṇaṃ varam /",
  "GP11brahmppu:13080": "anuraktajanatyāge pātakānto na vidyate // BrP_107.34 //",
  "GP11brahmppu:13081": "{brahmovāca: }",
  "GP11brahmppu:13082": "vṛddhāyās tad vacaḥ śrutvā gautamo vākyam abravīt //* BrP_107.35 //",
  "GP11brahmppu:13083": "{gautama uvāca: }",
  "GP11brahmppu:13084": "ahaṃ tapovirahito vidyāhīno hy akiṃcanaḥ /",
  "GP11brahmppu:13085": "nāhaṃ varo hi yogyas te kurūpo bhogavarjitaḥ // BrP_107.36 //",
  "GP11brahmppu:13086": "anāso 'haṃ kiṃ karomi atapovidya eva ca /",
  "GP11brahmppu:13087": "tasmāt surūpaṃ suvidyām āpādya prathamaṃ śubhe /",
  "GP11brahmppu:13088": "paścāt te vacanaṃ kāryaṃ tato vṛddhābravīd dvijam // BrP_107.37 //",
  "GP11brahmppu:13089": "{vṛddhovāca: }",
  "GP11brahmppu:13090": "mayā sarasvatī devī toṣitā tapasā dvija /",
  "GP11brahmppu:13091": "tathaivāpo rūpavatyo rūpadātāgnir eva ca // BrP_107.38 //",
  "GP11brahmppu:13092": "tasmād vāgīśvarī devī sā te vidyāṃ pradāsyati /",
  "GP11brahmppu:13093": "agniś ca rūpavān devas tava rūpaṃ pradāsyati // BrP_107.39 //",
  "GP11brahmppu:13094": "{brahmovāca: }",
  "GP11brahmppu:13095": "evam uktvā gautamaṃ taṃ vṛddhovāca vibhāvasum /",
  "GP11brahmppu:13096": "prārthayitvā suvidyaṃ taṃ surūpaṃ cākaron munim // BrP_107.40 //",
  "GP11brahmppu:13097": "tataḥ suvidyaḥ subhagaḥ sukānto BrP_107.41a",
  "GP11brahmppu:13098": "vṛddhāṃ sa patnīm akarot prītiyuktaḥ BrP_107.41b",
  "GP11brahmppu:13099": "tayā sa reme bahulā manojñayā BrP_107.41c",
  "GP11brahmppu:13100": "samāḥ sukhaṃ prītamanā guhāyām BrP_107.41d",
  "GP11brahmppu:13101": "kadācit tatra vasator daṃpatyor mudator girau /",
  "GP11brahmppu:13102": "guhāyāṃ muniśārdūla ājagmur munayo 'malāḥ // BrP_107.42 //",
  "GP11brahmppu:13103": "vasiṣṭhavāmadevādyā ye cānye ca maharṣayaḥ /",
  "GP11brahmppu:13104": "bhramantaḥ puṇyatīrthāni prāpnuvaṃs tasya tāṃ guhām // BrP_107.43 //",
  "GP11brahmppu:13105": "āgatāṃs tān ṛṣīñ jñātvā gautamaḥ saha bhāryayā /",
  "GP11brahmppu:13106": "satkāram akarot teṣāṃ jahasus taṃ ca kecana // BrP_107.44 //",
  "GP11brahmppu:13107": "ye bālā yauvanonmattā vayasā ye ca madhyamāḥ /",
  "GP11brahmppu:13108": "vṛddhāṃ ca gautamaṃ prekṣya jahasus tatra kecana // BrP_107.45 //",
  "GP11brahmppu:13109": "{ṛṣaya ūcuḥ: }",
  "GP11brahmppu:13110": "putro 'yaṃ tava pautro vā vṛddhe ko gautamo 'bhavat /",
  "GP11brahmppu:13111": "satyaṃ vadasva kalyāṇi ity evaṃ jahasur dvijāḥ // BrP_107.46 //",
  "GP11brahmppu:13112": "viṣaṃ vṛddhasya yuvatī vṛddhāyā amṛtaṃ yuvā /",
  "GP11brahmppu:13113": "iṣṭāniṣṭasamāyogo dṛṣṭo 'smābhir aho cirāt // BrP_107.47 //",
  "GP11brahmppu:13114": "{brahmovāca: }",
  "GP11brahmppu:13115": "ity evam ūcire kecid daṃpatyoḥ śṛṇvatos tadā /",
  "GP11brahmppu:13116": "evam uktvā kṛtātithyā yayuḥ sarve maharṣayaḥ // BrP_107.48 //",
  "GP11brahmppu:13117": "ṛṣīṇāṃ vacanaṃ śrutvā ubhāv api suduḥkhitau /",
  "GP11brahmppu:13118": "lajjitau ca mahāprājñau gautamo bhāryayā saha /",
  "GP11brahmppu:13119": "papraccha muniśārdūlam agastyam ṛṣisattamam // BrP_107.49 //",
  "GP11brahmppu:13120": "{gautama uvāca: }",
  "GP11brahmppu:13121": "ko deśaḥ kim u tīrthaṃ vā yatra śreyaḥ samāpyate /",
  "GP11brahmppu:13122": "śīghram eva mahāprājña bhuktimuktipradāyakam // BrP_107.50 //",
  "GP11brahmppu:13123": "{agastya uvāca: }",
  "GP11brahmppu:13124": "vadadbhir munibhir brahman mayā śrutam idaṃ vacaḥ /",
  "GP11brahmppu:13125": "sarve kāmās tatra pūrṇā gautamyāṃ nātra saṃśayaḥ // BrP_107.51 //",
  "GP11brahmppu:13126": "tasmād gaccha mahābuddhe gautamīṃ pāpanāśinīm /",
  "GP11brahmppu:13127": "ahaṃ tvām anuyāsyāmi yathecchasi tathā kuru // BrP_107.52 //",
  "GP11brahmppu:13128": "{brahmovāca: }",
  "GP11brahmppu:13129": "etac chrutvāgastyavākyaṃ vṛddhayā gautamo 'bhyagāt /",
  "GP11brahmppu:13130": "tatra tepe tapas tīvraṃ patnyā sa bhagavān ṛṣiḥ // BrP_107.53 //",
  "GP11brahmppu:13131": "stutiṃ cakāra devasya śaṃbhor viṣṇos tathaiva ca /",
  "GP11brahmppu:13132": "gaṅgāṃ ca toṣayām āsa bhāryārthaṃ bhagavān ṛṣiḥ // BrP_107.54 //",
  "GP11brahmppu:13133": "{gautama uvāca: }",
  "GP11brahmppu:13134": "khinnātmanām atra bhave tvam eva śaraṇaṃ śivaḥ /",
  "GP11brahmppu:13135": "marubhūmāv adhvagānāṃ viṭapīva priyāyutaḥ // BrP_107.55 //",
  "GP11brahmppu:13136": "uccāvacānāṃ bhūtānāṃ sarvathā pāpanodanaḥ /",
  "GP11brahmppu:13137": "sasyānāṃ ghanavat kṛṣṇa tvam avagrahaśoṣiṇām // BrP_107.56 //",
  "GP11brahmppu:13138": "vaikuṇṭhadurganiḥśreṇis tvaṃ pīyūṣataraṃgiṇī /",
  "GP11brahmppu:13139": "adhogatānāṃ taptānāṃ śaraṇaṃ bhava gautami // BrP_107.57 //",
  "GP11brahmppu:13140": "{brahmovāca: }",
  "GP11brahmppu:13141": "tatas tuṣṭāvadad vākyaṃ gautamaṃ vṛddhayā yutam /",
  "GP11brahmppu:13142": "śaraṇāgatadīnārtaṃ śaraṇyā gautamī mudā // BrP_107.58 //",
  "GP11brahmppu:13143": "{gautamy uvāca: }",
  "GP11brahmppu:13144": "abhiṣiñcasva bhāryāṃ tvaṃ majjalair mantrasaṃyutaiḥ /",
  "GP11brahmppu:13145": "kalaśair upacāraiś ca tataḥ patnī tava priyā // BrP_107.59 //",
  "GP11brahmppu:13146": "surūpā cārusarvāṅgī subhagā cārulocanā /",
  "GP11brahmppu:13147": "sarvalakṣaṇasaṃpūrṇā ramyarūpam avāpsyati // BrP_107.60 //",
  "GP11brahmppu:13148": "rūpavatyā punas tvaṃ vai bhāryayā cābhiṣecitaḥ /",
  "GP11brahmppu:13149": "sarvalakṣaṇasaṃpūrṇaḥ kāntaṃ rūpam avāpsyasi // BrP_107.61 //",
  "GP11brahmppu:13150": "{brahmovāca: }",
  "GP11brahmppu:13151": "tatheti gāṅgavacanād yathoktaṃ tau ca cakratuḥ /",
  "GP11brahmppu:13152": "surūpatām ubhau prāptau gautamyāś ca prasādataḥ // BrP_107.62 //",
  "GP11brahmppu:13153": "abhiṣekodakaṃ yac ca sā nadī samajāyata /",
  "GP11brahmppu:13154": "tasyā nāmnā tu vikhyātā vṛddhāyā munisattama // BrP_107.63 //",
  "GP11brahmppu:13155": "vṛddhā nadīti vikhyātā gautamo 'pi tathocyate /",
  "GP11brahmppu:13156": "vṛddhagautama ity ukta ṛṣibhiḥ samavāsibhiḥ /",
  "GP11brahmppu:13157": "vṛddhā tu gautamīṃ prāha gaṅgāṃ pratyakṣarūpiṇīm // BrP_107.64 //",
  "GP11brahmppu:13158": "{vṛddhovāca: }",
  "GP11brahmppu:13159": "mannāmnīyaṃ nadī devi vṛddhā cety abhidhīyatām /",
  "GP11brahmppu:13160": "tvayā ca saṃgamas tasyās tasyās tīrtham anuttamam // BrP_107.65 //",
  "GP11brahmppu:13161": "rūpasaubhāgyasaṃpatti- putrapautrapravardhanam /",
  "GP11brahmppu:13162": "āyurārogyakalyāṇaṃ jayaprītivivardhanam /",
  "GP11brahmppu:13163": "snānadānādihomaiś ca pitṝṇāṃ pāvanaṃ param // BrP_107.66 //",
  "GP11brahmppu:13164": "{brahmovāca: }",
  "GP11brahmppu:13165": "astv ity āha ca tāṃ gaṅgā suvṛddhāṃ gautamapriyām /",
  "GP11brahmppu:13166": "gautamasthāpitaṃ liṅgaṃ vṛddhānāmnaiva kīrtitam // BrP_107.67 //",
  "GP11brahmppu:13167": "tatraiva ca mudaṃ prāpto vṛddhayā munisattamaḥ /",
  "GP11brahmppu:13168": "tatra snānaṃ ca dānaṃ ca sarvābhīṣṭapradāyakam // BrP_107.68 //",
  "GP11brahmppu:13169": "tataḥ prabhṛti tat tīrthaṃ vṛddhāsaṃgamam ucyate //* BrP_107.69 //",
  "GP11brahmppu:13170": "{brahmovāca: }",
  "GP11brahmppu:13171": "ilātīrtham iti khyātaṃ sarvasiddhikaraṃ nṛṇām /",
  "GP11brahmppu:13172": "brahmahatyādipāpānāṃ pāvanaṃ sarvakāmadam // BrP_108.1 //",
  "GP11brahmppu:13173": "vaivasvatānvaye jāta ilo nāma janeśvaraḥ /",
  "GP11brahmppu:13174": "mahatyā senayā sārdhaṃ jagāma mṛgayāvanam // BrP_108.2 //",
  "GP11brahmppu:13175": "paribabhrāma gahanaṃ bahuvyālasamākulam /",
  "GP11brahmppu:13176": "nānākāradvijayutaṃ viṭapaiḥ pariśobhitam // BrP_108.3 //",
  "GP11brahmppu:13177": "vanecaraṃ nṛpaśreṣṭho mṛgayāgatamānasaḥ /",
  "GP11brahmppu:13178": "tatraiva matim ādhatta ilo 'mātyān athābravīt // BrP_108.4 //",
  "GP11brahmppu:13179": "{ila uvāca: }",
  "GP11brahmppu:13180": "gacchantu nagaraṃ sarve mama putreṇa pālitam /",
  "GP11brahmppu:13181": "deśaṃ kośaṃ balaṃ rājyaṃ pālayantu punaś ca tam // BrP_108.5 //",
  "GP11brahmppu:13182": "vasiṣṭho 'pi tathā yātu ādāyāgnīn piteva naḥ /",
  "GP11brahmppu:13183": "patnībhiḥ sahito dhīmān araṇye 'haṃ vasāmy atha // BrP_108.6 //",
  "GP11brahmppu:13184": "araṇyabhogabhugbhiś ca vājivāraṇamānuṣaiḥ /",
  "GP11brahmppu:13185": "mṛgayāśīlibhiḥ kaiścid yāntu sarva itaḥ purīm // BrP_108.7 //",
  "GP11brahmppu:13186": "{brahmovāca: }",
  "GP11brahmppu:13187": "tathety uktvā yayus te 'pi svayaṃ prāyāc chanair girim /",
  "GP11brahmppu:13188": "himavantaṃ ratnamayaṃ vasaṃs tatra ilo nṛpaḥ // BrP_108.8 //",
  "GP11brahmppu:13189": "dadarśa kandaraṃ tatra nānāratnavicitritam /",
  "GP11brahmppu:13190": "tatra yakṣeśvaraḥ kaścit samanyur iti viśrutaḥ // BrP_108.9 //",
  "GP11brahmppu:13191": "tasya bhāryā samānāmnī bhartṛvrataparāyaṇā /",
  "GP11brahmppu:13192": "tasmin vasaty asau yakṣo ramaṇīye nagottame // BrP_108.10 //",
  "GP11brahmppu:13193": "mṛgarūpeṇa vyacarad bhāryayā sa mahāmatiḥ /",
  "GP11brahmppu:13194": "svecchayā svavane yakṣaḥ krīḍate nṛtyagītakaiḥ // BrP_108.11 //",
  "GP11brahmppu:13195": "itthaṃ sa yakṣo jānāti mṛgarūpadharo 'pi ca /",
  "GP11brahmppu:13196": "ilas tu taṃ na jānāti kandaraṃ yakṣapālitam // BrP_108.12 //",
  "GP11brahmppu:13197": "yakṣasya gehaṃ vipulaṃ nānāratnavicitritam /",
  "GP11brahmppu:13198": "tatropaviṣṭo nṛpatir mahatyā senayā vṛtaḥ // BrP_108.13 //",
  "GP11brahmppu:13199": "vāsaṃ cakre sa tatraiva gehe yakṣasya dhīmataḥ /",
  "GP11brahmppu:13200": "sa yakṣo 'dharmakopena bhāryayā mṛgarūpadhṛk // BrP_108.14 //",
  "GP11brahmppu:13201": "ilaṃ jetuṃ na śaknomi yācito na dadāti ca /",
  "GP11brahmppu:13202": "hṛtaṃ gehaṃ mamānena kiṃ karomīty acintayat // BrP_108.15 //",
  "GP11brahmppu:13203": "yudhi mattaṃ kathaṃ hanyāṃ ceti sthitvā sa yakṣarāṭ /",
  "GP11brahmppu:13204": "ātmīyān preṣayām āsa yakṣāñ śūrān dhanurdharān // BrP_108.16 //",
  "GP11brahmppu:13205": "{yakṣa uvāca: }",
  "GP11brahmppu:13206": "yuddhe jitvā ca rājānam ilam uddhatadantinam /",
  "GP11brahmppu:13207": "gṛhād yathānyato yāti mama tat kartum arhatha // BrP_108.17 //",
  "GP11brahmppu:13208": "{brahmovāca: }",
  "GP11brahmppu:13209": "yakṣeśvarasya tad vākyād yakṣās te yuddhadurmadāḥ /",
  "GP11brahmppu:13210": "ilaṃ gatvābruvan sarve nirgacchāsmād guhālayāt // BrP_108.18 //",
  "GP11brahmppu:13211": "na ced yuddhāt paribhraṣṭaḥ palāyya kva gamiṣyasi /",
  "GP11brahmppu:13212": "tad yakṣavacanāt kopād yuddhaṃ cakre sa rājarāṭ // BrP_108.19 //",
  "GP11brahmppu:13213": "jitvā yakṣān bahuvidhān uvāsa daśa śarvarīḥ /",
  "GP11brahmppu:13214": "yakṣeśvaro mṛgo bhūtvā bhāryayāpi vane vasan // BrP_108.20 //",
  "GP11brahmppu:13215": "hṛtageho vanaṃ prāpto hṛtabhṛtyaḥ sa yakṣiṇīm /",
  "GP11brahmppu:13216": "prāha cintāparo bhūtvā mṛgīrūpadharāṃ priyām // BrP_108.21 //",
  "GP11brahmppu:13217": "{yakṣa uvāca: }",
  "GP11brahmppu:13218": "rājā 'yaṃ durmanāḥ kānte vyasanāsaktamānasaḥ /",
  "GP11brahmppu:13219": "katham āyāti vipadaṃ tatropāyo vicintyatām // BrP_108.22 //",
  "GP11brahmppu:13220": "pāparddhivyasanāntāni rājyāny akhilabhūbhujām /",
  "GP11brahmppu:13221": "prāpayomāvanaṃ subhrūr mṛgī bhūtvā manoharā // BrP_108.23 //",
  "GP11brahmppu:13222": "praviśet tatra rājāyaṃ strī bhaviṣyaty asaṃśayam /",
  "GP11brahmppu:13223": "karaṇīyaṃ tvayā bhadre na caitad yujyate mama /",
  "GP11brahmppu:13224": "ahaṃ tu puruṣo yena tvaṃ punaḥ strī ca yakṣiṇī // BrP_108.24 //",
  "GP11brahmppu:13225": "{yakṣiṇy uvāca: }",
  "GP11brahmppu:13226": "kathaṃ tvayā na gantavyam umāvanam anuttamam /",
  "GP11brahmppu:13227": "gate 'pi tvayi ko doṣas tan me kathaya tattvataḥ // BrP_108.25 //",
  "GP11brahmppu:13228": "{yakṣa uvāca: }",
  "GP11brahmppu:13229": "himavatparvataśreṣṭha umayā sahitaḥ śivaḥ /",
  "GP11brahmppu:13230": "devair gaṇair anuvṛto vicacāra yathāsukham /",
  "GP11brahmppu:13231": "pārvatī śaṃkaraṃ prāha kadācid rahasi sthitam // BrP_108.26 //",
  "GP11brahmppu:13232": "{pārvaty uvāca: }",
  "GP11brahmppu:13233": "strīṇām eṣa svabhāvo 'sti rataṃ gopāyitaṃ bhavet /",
  "GP11brahmppu:13234": "tasmān me niyataṃ deśam ājñayā rakṣitaṃ tava // BrP_108.27 //",
  "GP11brahmppu:13235": "dehi me tridaśeśāna umāvanam iti śrutam /",
  "GP11brahmppu:13236": "vinā tvayā gaṇeśena kārttikeyena nandinā // BrP_108.28 //",
  "GP11brahmppu:13237": "yas tv atra praviśen nātha strītvaṃ tasya bhaved iti //* BrP_108.29 //",
  "GP11brahmppu:13238": "{yakṣa uvāca: }",
  "GP11brahmppu:13239": "ity ājñomāvane dattā prasannenendumaulinā /",
  "GP11brahmppu:13240": "kiṃ karomi pumān kānte tvayā praṇayanārditaḥ /",
  "GP11brahmppu:13241": "tasmān mayā na gantavyam umāyā vanam uttamam // BrP_108.30 //",
  "GP11brahmppu:13242": "{brahmovāca: }",
  "GP11brahmppu:13243": "tad bhartṛvacanaṃ śrutvā yakṣiṇī kāmarūpiṇī /",
  "GP11brahmppu:13244": "mṛgī bhūtvā viśālākṣī ilasya purato 'bhavat // BrP_108.31 //",
  "GP11brahmppu:13245": "yakṣas tu saṃsthitas tatra dadarśelo mṛgīṃ tadā /",
  "GP11brahmppu:13246": "mṛgayāsaktacitto vai mṛgīṃ dṛṣṭvā viśeṣataḥ // BrP_108.32 //",
  "GP11brahmppu:13247": "eka eva hayārūḍho niryayau tāṃ mṛgīm anu /",
  "GP11brahmppu:13248": "sākarṣata śanais taṃ tu rājānaṃ mṛgayākulam // BrP_108.33 //",
  "GP11brahmppu:13249": "śanair jagāma sā tatra yad umāvanam ucyate /",
  "GP11brahmppu:13250": "adṛśyā tu mṛgī tasmai darśayantī kvacit kvacit // BrP_108.34 //",
  "GP11brahmppu:13251": "tiṣṭhantī caiva gacchantī dhāvantī ca vibhītavat /",
  "GP11brahmppu:13252": "hariṇī capalākṣī sā tam ākarṣad umāvanam // BrP_108.35 //",
  "GP11brahmppu:13253": "anuprāpto hayārūḍhas tat prāpa sa umāvanam /",
  "GP11brahmppu:13254": "umāvanaṃ praviṣṭaṃ taṃ jñātvā sā yakṣiṇī tadā // BrP_108.36 //",
  "GP11brahmppu:13255": "mṛgīrūpaṃ parityajya yakṣiṇī kāmarūpiṇī /",
  "GP11brahmppu:13256": "divyarūpaṃ samāsthāya cāśokatarusaṃnidhau // BrP_108.37 //",
  "GP11brahmppu:13257": "tacchākhālambitakarā divyagandhānulepanā /",
  "GP11brahmppu:13258": "divyarūpadharā tanvī kṛtakāryā samā tadā // BrP_108.38 //",
  "GP11brahmppu:13259": "hasantī nṛpatiṃ prekṣya śrāntaṃ hayagataṃ tadā /",
  "GP11brahmppu:13260": "mṛgīm ālokayantaṃ taṃ capalākṣam ilaṃ tadā // BrP_108.39 //",
  "GP11brahmppu:13261": "bhartṛvākyam aśeṣeṇa smarantī prāha bhūmipam //* BrP_108.40 //",
  "GP11brahmppu:13262": "{samovāca: }",
  "GP11brahmppu:13263": "hayārūḍhābalā tanvi kva ekaiva tu gacchasi /",
  "GP11brahmppu:13264": "puruṣasya ca veṣeṇa ile kam anuyāsyasi // BrP_108.41 //",
  "GP11brahmppu:13265": "{brahmovāca: }",
  "GP11brahmppu:13266": "ileti vacanaṃ śrutvā rājāsau krodhamūrchitaḥ /",
  "GP11brahmppu:13267": "yakṣiṇīṃ bhartsayitvāsau tām apṛcchan mṛgīṃ punaḥ // BrP_108.42 //",
  "GP11brahmppu:13268": "tathāpi yakṣiṇī prāha ile kim anuvīkṣase /",
  "GP11brahmppu:13269": "ileti vacanaṃ śrutvā dhṛtacāpo hayasthitaḥ // BrP_108.43 //",
  "GP11brahmppu:13270": "kupito darśayām āsa trailokyavijayī dhanuḥ /",
  "GP11brahmppu:13271": "punaḥ sā prāha nṛpatiṃ mahātmānam ile svayam // BrP_108.44 //",
  "GP11brahmppu:13272": "prekṣasva paścān māṃ brūhi asatyāṃ satyavādinīm /",
  "GP11brahmppu:13273": "tadā cālokayad rājā stanau tuṅgau bhujāntare // BrP_108.45 //",
  "GP11brahmppu:13274": "kim idaṃ mama saṃjātam ity evaṃ cakito 'bhavat //* BrP_108.46 //",
  "GP11brahmppu:13275": "{ilovāca: }",
  "GP11brahmppu:13276": "kim idaṃ mama saṃjātaṃ jānīte bhavatī sphuṭam /",
  "GP11brahmppu:13277": "vada sarvaṃ yathātathyaṃ tvaṃ kā vā vada suvrate // BrP_108.47 //",
  "GP11brahmppu:13278": "{yakṣiṇy uvāca: }",
  "GP11brahmppu:13279": "himavatkandaraśreṣṭhe samanyur vasate patiḥ /",
  "GP11brahmppu:13280": "yakṣāṇām adhipaḥ śrīmāṃs tadbhāryāhaṃ tu yakṣiṇī // BrP_108.48 //",
  "GP11brahmppu:13281": "yatkandare bhavān rājā tūpaviṣṭaḥ suśītale /",
  "GP11brahmppu:13282": "yasya yakṣā hatā mohāt tvayā hi saṃgaraṃ vinā // BrP_108.49 //",
  "GP11brahmppu:13283": "tato 'haṃ nirgamārthaṃ te mṛgī bhūtvā umāvanam /",
  "GP11brahmppu:13284": "praviṣṭā tvaṃ praviṣṭo 'si purā prāha maheśvaraḥ // BrP_108.50 //",
  "GP11brahmppu:13285": "yas tv atra praviśen mandaḥ pumān strītvam avāpsyati /",
  "GP11brahmppu:13286": "tasmāt strītvam avāpto 'si na tvaṃ duḥkhitum arhasi /",
  "GP11brahmppu:13287": "prauḍho 'pi ko 'tra jānāti vicitrabhavitavyatām // BrP_108.51 //",
  "GP11brahmppu:13288": "{brahmovāca: }",
  "GP11brahmppu:13289": "yakṣiṇīvacanaṃ śrutvā hayārūḍhas tadāpatat /",
  "GP11brahmppu:13290": "tam āśvāsya punaḥ saiva yakṣiṇī vākyam abravīt // BrP_108.52 //",
  "GP11brahmppu:13291": "{yakṣiṇy uvāca: }",
  "GP11brahmppu:13292": "strītvaṃ jātaṃ jātam eva na puṃstvaṃ kartum arhasi /",
  "GP11brahmppu:13293": "gṛhāṇa vidyāṃ strīyogyāṃ nṛtyaṃ gītam alaṃkṛtim /",
  "GP11brahmppu:13294": "strīlālityaṃ strīvilāsaṃ strīkṛtyaṃ sarvam eva tat // BrP_108.53 //",
  "GP11brahmppu:13295": "{brahmovāca: }",
  "GP11brahmppu:13296": "ilā sarvam athāvāpya yakṣiṇīṃ vākyam abravīt //* BrP_108.54 //",
  "GP11brahmppu:13297": "{ilovāca: }",
  "GP11brahmppu:13298": "ko vā bhartā kiṃ tu kṛtyaṃ punaḥ puṃstvaṃ kathaṃ bhavet /",
  "GP11brahmppu:13299": "etad vadasva kalyāṇī duḥkhārtāyā viśeṣataḥ /",
  "GP11brahmppu:13300": "ārtānām ārtiśamanāc chreyo nābhyadhikaṃ kvacit // BrP_108.55 //",
  "GP11brahmppu:13301": "{yakṣiṇy uvāca: }",
  "GP11brahmppu:13302": "budhaḥ somasuto nāma vanād asmāc ca pūrvataḥ /",
  "GP11brahmppu:13303": "āśramas tasya subhage pitaraṃ nityam eṣyati // BrP_108.56 //",
  "GP11brahmppu:13304": "anenaiva pathā somaṃ pitaraṃ sa budho grahaḥ /",
  "GP11brahmppu:13305": "draṣṭuṃ yāti tato nityaṃ namaskartuṃ tathaiva ca // BrP_108.57 //",
  "GP11brahmppu:13306": "yadā yāti budhaḥ śāntas tadātmānaṃ ca darśaya /",
  "GP11brahmppu:13307": "taṃ dṛṣṭvā tvaṃ tu subhage sarvakāmān avāpsyasi // BrP_108.58 //",
  "GP11brahmppu:13308": "{brahmovāca: }",
  "GP11brahmppu:13309": "tām āśvāsya tataḥ subhrūr yakṣiṇy antaradhīyata /",
  "GP11brahmppu:13310": "yakṣiṇī sā tam ācaṣṭa yakṣo 'pi sukham āptavān // BrP_108.59 //",
  "GP11brahmppu:13311": "ilasainyaṃ ca tatrāsīt tad gataṃ ca yathāsukham /",
  "GP11brahmppu:13312": "umāvanasthitā celā gāyantī nṛtyatī punaḥ // BrP_108.60 //",
  "GP11brahmppu:13313": "strībhāvam anuceṣṭantī smarantī karmaṇo gatim /",
  "GP11brahmppu:13314": "kadācit kriyamāṇe tu ilayā nṛtyakarmaṇi // BrP_108.61 //",
  "GP11brahmppu:13315": "tām apaśyad budho dhīmān pitaraṃ gantum udyataḥ /",
  "GP11brahmppu:13316": "ilāṃ dṛṣṭvā gatiṃ tyaktvā tām āgatyābravīd budhaḥ // BrP_108.62 //",
  "GP11brahmppu:13317": "{budha uvāca: }",
  "GP11brahmppu:13318": "bhāryā bhava mama svasthā sarvābhyas tvaṃ priyā bhava //* BrP_108.63 //",
  "GP11brahmppu:13319": "{brahmovāca: }",
  "GP11brahmppu:13320": "budhavākyam ilā bhaktyā tv abhinandya tathākarot /",
  "GP11brahmppu:13321": "smṛtvā ca yakṣiṇīvākyaṃ tatas tuṣṭābhavan mune // BrP_108.64 //",
  "GP11brahmppu:13322": "budho reme tayā prītyā nītvā svasthānam uttamam /",
  "GP11brahmppu:13323": "sā cāpi sarvabhāvena toṣayām āsa taṃ patim /",
  "GP11brahmppu:13324": "tato bahutithe kāle budhas tuṣṭo 'vadat priyām // BrP_108.65 //",
  "GP11brahmppu:13325": "{budha uvāca: }",
  "GP11brahmppu:13326": "kiṃ te deyaṃ mayā bhadre priyaṃ yan manasi sthitam //* BrP_108.66 //",
  "GP11brahmppu:13327": "{brahmovāca: }",
  "GP11brahmppu:13328": "tadvākyasamakālaṃ tu putraṃ dehīty abhāṣata /",
  "GP11brahmppu:13329": "ilā budhaṃ somasutaṃ prītimantaṃ priyaṃ tathā // BrP_108.67 //",
  "GP11brahmppu:13330": "{budha uvāca: }",
  "GP11brahmppu:13331": "amogham etan madvīryaṃ tathā prītisamudbhavam /",
  "GP11brahmppu:13332": "putras te bhavitā tasmāt kṣatriyo lokaviśrutaḥ // BrP_108.68 //",
  "GP11brahmppu:13333": "somavaṃśakaraḥ śrīmān āditya iva tejasā /",
  "GP11brahmppu:13334": "buddhyā bṛhaspatisamaḥ kṣamayā pṛthivīsamaḥ // BrP_108.69 //",
  "GP11brahmppu:13335": "vīryeṇājau harir iva kopena hutabhug yathā //* BrP_108.70 //",
  "GP11brahmppu:13336": "{brahmovāca: }",
  "GP11brahmppu:13337": "tasminn utpadyamāne tu budhaputre mahātmani /",
  "GP11brahmppu:13338": "jayaśabdaś ca sarvatra tv āsīc ca suraveśmani // BrP_108.71 //",
  "GP11brahmppu:13339": "budhaputre samutpanne tatrājagmuḥ sureśvarāḥ /",
  "GP11brahmppu:13340": "aham apy āgamaṃ tatra mudā yukto mahāmate // BrP_108.72 //",
  "GP11brahmppu:13341": "jātamātraḥ suto rāvam akarot sa pṛthusvaram /",
  "GP11brahmppu:13342": "tena sarve 'py avocan vai saṃgatā ṛṣayaḥ surāḥ // BrP_108.73 //",
  "GP11brahmppu:13343": "yasmāt purū ravo 'syeti tasmād eṣa purūravāḥ /",
  "GP11brahmppu:13344": "syād ity evaṃ nāma cakruḥ sarve saṃtuṣṭamānasāḥ // BrP_108.74 //",
  "GP11brahmppu:13345": "budho 'py adhyāpayām āsa kṣātravidyāṃ sutaṃ śubhām /",
  "GP11brahmppu:13346": "dhanurvedaṃ saprayogaṃ budhaḥ prādāt tadātmaje // BrP_108.75 //",
  "GP11brahmppu:13347": "sa śīghraṃ vṛddhim agamac chuklapakṣe yathā śaśī /",
  "GP11brahmppu:13348": "sa mātaraṃ duḥkhayutāṃ samīkṣyelāṃ mahāmatiḥ /",
  "GP11brahmppu:13349": "namasyātha vinītātmā ilām ailo 'bravīd idam // BrP_108.76 //",
  "GP11brahmppu:13350": "{aila uvāca: }",
  "GP11brahmppu:13351": "budho mātar mama pitā tava bhartā priyas tathā /",
  "GP11brahmppu:13352": "ahaṃ ca putraḥ karmaṇyaḥ kasmāt te mānaso jvaraḥ // BrP_108.77 //",
  "GP11brahmppu:13353": "{ilovāca: }",
  "GP11brahmppu:13354": "satyaṃ putra budho bhartā tvaṃ ca putro guṇākaraḥ /",
  "GP11brahmppu:13355": "bhartṛputrakṛtā cintā na mamāsti kadācana // BrP_108.78 //",
  "GP11brahmppu:13356": "tathāpi pūrvajaṃ kiṃcid duḥkhaṃ smṛtvā punaḥ punaḥ /",
  "GP11brahmppu:13357": "cintayeyaṃ mahābuddhe tato mātaram abravīt // BrP_108.79 //",
  "GP11brahmppu:13358": "{aila uvāca: }",
  "GP11brahmppu:13359": "nivedayasva me mātas tad eva prathamaṃ mama //* BrP_108.80 //",
  "GP11brahmppu:13360": "{brahmovāca: }",
  "GP11brahmppu:13361": "ilā cainam uvācedaṃ rahovācaṃ kathaṃ vade /",
  "GP11brahmppu:13362": "tathāpi putra te vacmi pitroḥ putro yato gatiḥ /",
  "GP11brahmppu:13363": "magnānāṃ duḥkhapāthobdhau putraḥ pravahaṇaṃ param // BrP_108.81 //",
  "GP11brahmppu:13364": "{brahmovāca: }",
  "GP11brahmppu:13365": "tan mātṛvacanaṃ śrutvā vinītaḥ prāha mātaram /",
  "GP11brahmppu:13366": "pādayoḥ patitaś cāpi vada mātar yathā tathā // BrP_108.82 //",
  "GP11brahmppu:13367": "{brahmovāca: }",
  "GP11brahmppu:13368": "sā purūravasaṃ prāha ikṣvākūṇāṃ tathā kulam /",
  "GP11brahmppu:13369": "tatrotpattiṃ svasya nāma rājyaprāptiṃ priyān sutān // BrP_108.83 //",
  "GP11brahmppu:13370": "purodhasaṃ vasiṣṭhaṃ ca priyāṃ bhāryāṃ svakaṃ padam /",
  "GP11brahmppu:13371": "vananiryāṇam evātha amātyānāṃ purodhasaḥ // BrP_108.84 //",
  "GP11brahmppu:13372": "preṣaṇaṃ ca nagaryāṃ tāṃ mṛgayāsaktim eva ca /",
  "GP11brahmppu:13373": "himavatkandaragatiṃ yakṣeśvaragṛhe gatim // BrP_108.85 //",
  "GP11brahmppu:13374": "umāvanapraveśaṃ ca strītvaprāptim aśeṣataḥ /",
  "GP11brahmppu:13375": "maheśvarājñayā tatra cāpraveśaṃ narasya tu // BrP_108.86 //",
  "GP11brahmppu:13376": "yakṣiṇīvākyam apy asya varadānaṃ tathaiva ca /",
  "GP11brahmppu:13377": "budhaprāptiṃ tathā prītiṃ putrotpattyādy aśeṣataḥ // BrP_108.87 //",
  "GP11brahmppu:13378": "kathayām āsa tat sarvaṃ śrutvā mātaram abravīt /",
  "GP11brahmppu:13379": "purūravāḥ kiṃ karomi kiṃ kṛtvā sukṛtaṃ bhavet // BrP_108.88 //",
  "GP11brahmppu:13380": "etāvatā te tṛptiś ced alam etena cāmbike /",
  "GP11brahmppu:13381": "yad apy anyan manovarti tad apy ājñāpayasva me // BrP_108.89 //",
  "GP11brahmppu:13382": "{ilovāca: }",
  "GP11brahmppu:13383": "iccheyaṃ puṃstvam utkṛṣṭam iccheyaṃ rājyam uttamam /",
  "GP11brahmppu:13384": "abhiṣekaṃ ca putrāṇāṃ tava cāpi viśeṣataḥ // BrP_108.90 //",
  "GP11brahmppu:13385": "dānaṃ dātuṃ ca yaṣṭuṃ ca muktimārgasya vīkṣaṇam /",
  "GP11brahmppu:13386": "sarvaṃ ca kartum icchāmi tava putra prasādataḥ // BrP_108.91 //",
  "GP11brahmppu:13387": "{putra uvāca: }",
  "GP11brahmppu:13388": "upāyaṃ tvā tu pṛcchāmi yena puṃstvam avāpsyasi /",
  "GP11brahmppu:13389": "tapaso vānyato vāpi vadasva mama tattvataḥ // BrP_108.92 //",
  "GP11brahmppu:13390": "{ilovāca: }",
  "GP11brahmppu:13391": "budhaṃ tvaṃ pitaraṃ pṛccha gatvā putra yathārthavat /",
  "GP11brahmppu:13392": "sa tu sarvaṃ tu jānāti upadekṣyati te hitam // BrP_108.93 //",
  "GP11brahmppu:13393": "{brahmovāca: }",
  "GP11brahmppu:13394": "tanmātṛvacanād ailo gatvā pitaram añjasā /",
  "GP11brahmppu:13395": "uvāca praṇato bhūtvā mātuḥ kṛtyaṃ tathātmanaḥ // BrP_108.94 //",
  "GP11brahmppu:13396": "{budha uvāca: }",
  "GP11brahmppu:13397": "ilaṃ jāne mahāprājña ilāṃ jātāṃ punas tathā /",
  "GP11brahmppu:13398": "umāvanapraveśaṃ ca śaṃbhor ājñāṃ tathaiva ca // BrP_108.95 //",
  "GP11brahmppu:13399": "tasmāc chaṃbhuprasādena umāyāś ca prasādataḥ /",
  "GP11brahmppu:13400": "viśāpo bhavitā putra tāv ārādhya na cānyathā // BrP_108.96 //",
  "GP11brahmppu:13401": "{purūravā uvāca: }",
  "GP11brahmppu:13402": "paśyeyaṃ taṃ kathaṃ devaṃ kathaṃ vā mātaraṃ śivām /",
  "GP11brahmppu:13403": "tīrthād vā tapaso vāpi tat pitaḥ prathamaṃ vada // BrP_108.97 //",
  "GP11brahmppu:13404": "{budha uvāca: }",
  "GP11brahmppu:13405": "gautamīṃ gaccha putra tvaṃ tatrāste sarvadā śivaḥ /",
  "GP11brahmppu:13406": "umayā sahitaḥ śrīmāñ śāpahantā varapradaḥ // BrP_108.98 //",
  "GP11brahmppu:13407": "{brahmovāca: }",
  "GP11brahmppu:13408": "purūravāḥ pitur vākyaṃ śrutvā tu mudito 'bhavat /",
  "GP11brahmppu:13409": "gautamīṃ tapase dhīmān gaṅgāṃ trailokyapāvanīm // BrP_108.99 //",
  "GP11brahmppu:13410": "puṃstvam icchaṃs tathā mātur jagāma tapase tvaran /",
  "GP11brahmppu:13411": "himavantaṃ giriṃ natvā mātaraṃ pitaraṃ gurum // BrP_108.100 //",
  "GP11brahmppu:13412": "gacchantam anvagāt putram ilā somasutas tathā /",
  "GP11brahmppu:13413": "te sarve gautamīṃ prāptā himavatparvatottamāt // BrP_108.101 //",
  "GP11brahmppu:13414": "tatra snātvā tapaḥ kiṃcit kṛtvā cakruḥ stutiṃ parām /",
  "GP11brahmppu:13415": "bhavasya devadevasya stutikramam imaṃ śṛṇu // BrP_108.102 //",
  "GP11brahmppu:13416": "budhas tuṣṭāva prathamam ilā ca tadanantaram /",
  "GP11brahmppu:13417": "tataḥ purūravāḥ putro gaurīṃ devīṃ ca śaṃkaram // BrP_108.103 //",
  "GP11brahmppu:13418": "{budha uvāca: }",
  "GP11brahmppu:13419": "yau kuṅkumena svaśarīrajena BrP_108.104a",
  "GP11brahmppu:13420": "svabhāvahemapratimau sarūpau BrP_108.104b",
  "GP11brahmppu:13421": "yāv arcitau skandagaṇeśvarābhyāṃ BrP_108.104c",
  "GP11brahmppu:13422": "tau me śaraṇyau śaraṇaṃ bhavetām BrP_108.104d",
  "GP11brahmppu:13423": "{ilovāca: }",
  "GP11brahmppu:13424": "saṃsāratāpatrayadāvadagdhāḥ BrP_108.105a",
  "GP11brahmppu:13425": "śarīriṇo yau paricintayantaḥ BrP_108.105b",
  "GP11brahmppu:13426": "sadyaḥ parāṃ nirvṛtim āpnuvanti BrP_108.105c",
  "GP11brahmppu:13427": "tau śaṃkarau me śaraṇaṃ bhavetām BrP_108.105d",
  "GP11brahmppu:13428": "ārtā hy ahaṃ pīḍitamānasā te BrP_108.106a",
  "GP11brahmppu:13429": "kleśādigoptā na paro 'sti kaścit BrP_108.106b",
  "GP11brahmppu:13430": "deva tvadīyau caraṇau supuṇyau BrP_108.106c",
  "GP11brahmppu:13431": "tau me śaraṇyau śaraṇaṃ bhavetām BrP_108.106d",
  "GP11brahmppu:13432": "{purūravā uvāca: }",
  "GP11brahmppu:13433": "yayoḥ sakāśād idam abhyudaiti BrP_108.107a",
  "GP11brahmppu:13434": "prayāti cānte layam eva sarvam BrP_108.107b",
  "GP11brahmppu:13435": "jagaccharaṇyau jagadātmakau tu BrP_108.107c",
  "GP11brahmppu:13436": "gaurīharau me śaraṇaṃ bhavetām BrP_108.107d",
  "GP11brahmppu:13437": "yau devavṛndeṣu mahotsave tu BrP_108.108a",
  "GP11brahmppu:13438": "pādau gṛhāṇeśa girīśaputryāḥ BrP_108.108b",
  "GP11brahmppu:13439": "proktaṃ dhṛtau prītivaśāc chivena BrP_108.108c",
  "GP11brahmppu:13440": "tau me śaraṇyau śaraṇaṃ bhavetām BrP_108.108d",
  "GP11brahmppu:13441": "{śrīdevy uvāca: }",
  "GP11brahmppu:13442": "kim abhīṣṭaṃ pradāsyāmi yuṣmabhyaṃ tad vadantu me /",
  "GP11brahmppu:13443": "kṛtakṛtyāḥ stha bhadraṃ vo devānām api duṣkaram // BrP_108.109 //",
  "GP11brahmppu:13444": "{purūravā uvāca: }",
  "GP11brahmppu:13445": "ilo rājā tavājñātvā vanaṃ prāviśad ambike /",
  "GP11brahmppu:13446": "tat kṣamasva sureśāni puṃstvaṃ dātuṃ tvam arhasi // BrP_108.110 //",
  "GP11brahmppu:13447": "{brahmovāca: }",
  "GP11brahmppu:13448": "tathety uvāca tān sarvān bhavasya tu mate sthitā /",
  "GP11brahmppu:13449": "tataḥ sa bhagavān āha devīvākyarataḥ sadā // BrP_108.111 //",
  "GP11brahmppu:13450": "{śiva uvāca: }",
  "GP11brahmppu:13451": "atrābhiṣekamātreṇa puṃstvaṃ prāpnotv ayaṃ nṛpaḥ //* BrP_108.112 //",
  "GP11brahmppu:13452": "{brahmovāca: }",
  "GP11brahmppu:13453": "snātāyā budhabhāryāyāḥ śarīrād vāri susruve /",
  "GP11brahmppu:13454": "nṛtyaṃ gītaṃ ca lāvaṇyaṃ yakṣiṇyā yad upārjitam // BrP_108.113 //",
  "GP11brahmppu:13455": "tat sarvaṃ vāridhārābhir gaṅgāmbhasi samāviśat /",
  "GP11brahmppu:13456": "nṛtyā gītā ca saubhāgyā imā nadyo babhūvire // BrP_108.114 //",
  "GP11brahmppu:13457": "tāś cāpi saṃgatā gaṅgāṃ te puṇyāḥ saṃgamās trayaḥ /",
  "GP11brahmppu:13458": "teṣu snānaṃ ca dānaṃ ca surarājyaphalapradam // BrP_108.115 //",
  "GP11brahmppu:13459": "ilā puṃstvam avāpyātha gaurīśaṃbhoḥ prasādataḥ /",
  "GP11brahmppu:13460": "mahābhyudayasiddhyarthaṃ vājimedham athākarot // BrP_108.116 //",
  "GP11brahmppu:13461": "purodhasaṃ vasiṣṭhaṃ ca bhāryāṃ putrāṃs tathaiva ca /",
  "GP11brahmppu:13462": "amātyāṃś ca balaṃ kośam ānīya sa nṛpottamaḥ // BrP_108.117 //",
  "GP11brahmppu:13463": "caturaṅgaṃ balaṃ rājyaṃ daṇḍake 'sthāpayat tadā /",
  "GP11brahmppu:13464": "ilasya nāmnā vikhyātaṃ tatra tat puram ucyate // BrP_108.118 //",
  "GP11brahmppu:13465": "pūrvajātān atho putrān sūryavaṃśakramāgate /",
  "GP11brahmppu:13466": "rājye 'bhiṣicya paścāt tam ailaṃ snehād asiñcayat // BrP_108.119 //",
  "GP11brahmppu:13467": "somavaṃśakaraḥ śrīmān ayaṃ rājā bhaved iti /",
  "GP11brahmppu:13468": "sarvebhyo matimānebhyo jyeṣṭhaḥ śreṣṭho 'bhavan mune // BrP_108.120 //",
  "GP11brahmppu:13469": "yatra ca kratavo vṛttā ilasya nṛpateḥ śubhāḥ /",
  "GP11brahmppu:13470": "yatra puṃstvam avāpyātha yatra putrāḥ samāgatāḥ // BrP_108.121 //",
  "GP11brahmppu:13471": "yakṣiṇīdattanṛtyādi- gītasaubhāgyamaṅgalāḥ /",
  "GP11brahmppu:13472": "nadyo bhūtvā yatra gaṅgāṃ saṃgatās tāni nārada // BrP_108.122 //",
  "GP11brahmppu:13473": "tīrthāni śubhadāny āsan sahasrāṇy atha ṣoḍaśa /",
  "GP11brahmppu:13474": "ubhayos tīrayos tāta tatra śaṃbhur ileśvaraḥ /",
  "GP11brahmppu:13475": "teṣu snānaṃ ca dānaṃ ca sarvakratuphalapradam // BrP_108.123 //",
  "GP11brahmppu:13476": "{brahmovāca: }",
  "GP11brahmppu:13477": "cakratīrtham iti khyātaṃ brahmahatyādināśanam /",
  "GP11brahmppu:13478": "yatra cakreśvaro devaś cakram āpa yato hariḥ // BrP_109.1 //",
  "GP11brahmppu:13479": "yatra viṣṇuḥ svayaṃ sthitvā cakrārthaṃ śaṃkaraṃ prabhuḥ /",
  "GP11brahmppu:13480": "pūjayām āsa tat tīrthaṃ cakratīrtham udāhṛtam // BrP_109.2 //",
  "GP11brahmppu:13481": "yasya śravaṇamātreṇa sarvapāpaiḥ pramucyate /",
  "GP11brahmppu:13482": "dakṣakratau pravṛtte tu devānāṃ ca samāgame // BrP_109.3 //",
  "GP11brahmppu:13483": "dakṣeṇa dūṣite deve śive śarve maheśvare /",
  "GP11brahmppu:13484": "anāhvāne sureśasya dakṣacitte malīmase // BrP_109.4 //",
  "GP11brahmppu:13485": "dākṣāyaṇyā śrute vākye anāhvānasya kāraṇe /",
  "GP11brahmppu:13486": "ahalyāyāṃ coktavatyāṃ kupitābhūt sureśvarī // BrP_109.5 //",
  "GP11brahmppu:13487": "pitaraṃ nāśaye pāpaṃ kṣameyaṃ na kathaṃcana /",
  "GP11brahmppu:13488": "śṛṇvatī doṣavākyāni pitrā coktāni bhartari // BrP_109.6 //",
  "GP11brahmppu:13489": "patyuḥ śṛṇvanti yā nindāṃ tāsāṃ pāpāvadhiḥ kutaḥ /",
  "GP11brahmppu:13490": "yādṛśas tādṛśo vāpi patiḥ strīṇāṃ parā gatiḥ // BrP_109.7 //",
  "GP11brahmppu:13491": "kiṃ punaḥ sakalādhīśo mahādevo jagadguruḥ /",
  "GP11brahmppu:13492": "śrutaṃ tannindanaṃ tarhi dhārayāmi na dehakam // BrP_109.8 //",
  "GP11brahmppu:13493": "tasmāt tyakṣya imaṃ deham ity uktvā sā mahāsatī /",
  "GP11brahmppu:13494": "kopena mahatāviṣṭā prajajvāla sureśvarī // BrP_109.9 //",
  "GP11brahmppu:13495": "śivaikacetanā dehaṃ balād yogāc ca tatyaje /",
  "GP11brahmppu:13496": "maheśvaro 'pi sakalaṃ vṛttam ākarṇya nāradāt // BrP_109.10 //",
  "GP11brahmppu:13497": "dṛṣṭvā cukopa papraccha jayāṃ ca vijayāṃ tathā /",
  "GP11brahmppu:13498": "te ūcatur ubhe devaṃ dakṣakratuvināśanam // BrP_109.11 //",
  "GP11brahmppu:13499": "dākṣāyaṇyā iti śrutvā makhaṃ prāyān maheśvaraḥ /",
  "GP11brahmppu:13500": "bhīmair gaṇaiḥ parivṛto bhūtanāthaiḥ samaṃ yayau // BrP_109.12 //",
  "GP11brahmppu:13501": "makhas tair veṣṭitaḥ sarvo devabrahmapuraskṛtaḥ /",
  "GP11brahmppu:13502": "dakṣeṇa yajamānena śuddhabhāvena rakṣitaḥ // BrP_109.13 //",
  "GP11brahmppu:13503": "vasiṣṭhādibhir atyugrair munibhiḥ parivāritaḥ /",
  "GP11brahmppu:13504": "indrādityādyair vasubhiḥ sarvataḥparipālitaḥ // BrP_109.14 //",
  "GP11brahmppu:13505": "ṛgyajuḥsāmavedaiś ca svāhāśabdair alaṃkṛtaḥ /",
  "GP11brahmppu:13506": "śraddhā puṣṭis tathā tuṣṭiḥ śāntir lajjā sarasvatī // BrP_109.15 //",
  "GP11brahmppu:13507": "bhūmir dyauḥ śarvarī kṣāntir uṣā āśā jayā matiḥ /",
  "GP11brahmppu:13508": "etābhiś ca tathānyābhiḥ sarvataḥ samalaṃkṛtaḥ // BrP_109.16 //",
  "GP11brahmppu:13509": "tvaṣṭrā mahātmanā cāpi kārito viśvakarmaṇā /",
  "GP11brahmppu:13510": "surabhir nandinī dhenuḥ kāmadhuk kāmadohinī // BrP_109.17 //",
  "GP11brahmppu:13511": "etābhiḥ kāmavarṣābhiḥ sarvakāmasamṛddhimān /",
  "GP11brahmppu:13512": "kalpavṛkṣaḥ pārijāto latāḥ kalpalatādikāḥ // BrP_109.18 //",
  "GP11brahmppu:13513": "yad yad iṣṭatamaṃ kiṃcit tatra tasmin makhe sthitam /",
  "GP11brahmppu:13514": "svayaṃ maghavatā pūṣṇā hariṇā parirakṣitaḥ // BrP_109.19 //",
  "GP11brahmppu:13515": "dīyatāṃ bhujyatāṃ vāpi kriyatāṃ sthīyatāṃ sukham /",
  "GP11brahmppu:13516": "etaiś ca sarvato vākyair dakṣasya pūjitaṃ makham // BrP_109.20 //",
  "GP11brahmppu:13517": "ādau tu vīrabhadro 'sau bhadrakālyā yuto yayau /",
  "GP11brahmppu:13518": "śokakopaparītātmā paścāc chūlapinākadhṛk // BrP_109.21 //",
  "GP11brahmppu:13519": "abhyāyayau mahādevo mahābhūtair alaṃkṛtaḥ /",
  "GP11brahmppu:13520": "tāni bhūtāni parito makhe veṣṭya maheśvaram // BrP_109.22 //",
  "GP11brahmppu:13521": "kratuṃ vidhvaṃsayām āsus tatra kṣobho mahān abhūt /",
  "GP11brahmppu:13522": "palāyanta tataḥ kecit kecid gatvā tataḥ śivam // BrP_109.23 //",
  "GP11brahmppu:13523": "kecit stuvanti deveśaṃ kecit kupyanti śaṃkaram /",
  "GP11brahmppu:13524": "evaṃ vidhvaṃsitaṃ yajñaṃ dṛṣṭvā pūṣā samabhyagāt // BrP_109.24 //",
  "GP11brahmppu:13525": "pūṣṇo dantān athotpāṭya indraṃ vyadrāvayat kṣaṇāt /",
  "GP11brahmppu:13526": "bhagasya cakṣuṣī vipra vīrabhadro vyapāṭayat // BrP_109.25 //",
  "GP11brahmppu:13527": "divākaraṃ punar dorbhyāṃ paribhrāmya samākṣipat /",
  "GP11brahmppu:13528": "tataḥ suragaṇāḥ sarve viṣṇuṃ te śaraṇaṃ yayuḥ // BrP_109.26 //",
  "GP11brahmppu:13529": "{devā ūcuḥ: }",
  "GP11brahmppu:13530": "trāhi trāhi gadāpāṇe bhūtanāthakṛtād bhayāt /",
  "GP11brahmppu:13531": "maheśvaragaṇaḥ kaścit pramathānāṃ tu nāyakaḥ /",
  "GP11brahmppu:13532": "tena dagdho makhaḥ sarvo vaiṣṇavaḥ paśyato hareḥ // BrP_109.27 //",
  "GP11brahmppu:13533": "{brahmovāca: }",
  "GP11brahmppu:13534": "hariṇā cakram utsṛṣṭaṃ bhūtanāthavadhaṃ prati /",
  "GP11brahmppu:13535": "bhūtanātho 'pi tac cakram āpatac ca tadāgrasat // BrP_109.28 //",
  "GP11brahmppu:13536": "graste cakre tato viṣṇor lokapālā bhayād yayuḥ /",
  "GP11brahmppu:13537": "tathā sthitān avekṣyātha dakṣo yajñaṃ surān api /",
  "GP11brahmppu:13538": "tuṣṭāva śaṃkaraṃ devaṃ dakṣo bhaktyā prajāpatiḥ // BrP_109.29 //",
  "GP11brahmppu:13539": "{dakṣa uvāca: }",
  "GP11brahmppu:13540": "jaya śaṃkara someśa jaya sarvajña śaṃbhave /",
  "GP11brahmppu:13541": "jaya kalyāṇabhṛc chaṃbho jaya kālātmane namaḥ // BrP_109.30 //",
  "GP11brahmppu:13542": "ādikartar namas te 'stu nīlakaṇṭha namo 'stu te /",
  "GP11brahmppu:13543": "brahmapriya namas te 'stu brahmarūpa namo 'stu te // BrP_109.31 //",
  "GP11brahmppu:13544": "trimūrtaye namo deva tridhāma parameśvara /",
  "GP11brahmppu:13545": "sarvamūrte namas te 'stu trailokyādhāra kāmada // BrP_109.32 //",
  "GP11brahmppu:13546": "namo vedāntavedyāya namas te paramātmane /",
  "GP11brahmppu:13547": "yajñarūpa namas te 'stu yajñadhāma namo 'stu te // BrP_109.33 //",
  "GP11brahmppu:13548": "yajñadāna namas te 'stu havyavāha namo 'stu te /",
  "GP11brahmppu:13549": "yajñahartre namas te 'stu phaladāya namo 'stu te // BrP_109.34 //",
  "GP11brahmppu:13550": "trāhi trāhi jagannātha śaraṇāgatavatsala /",
  "GP11brahmppu:13551": "bhaktānām apy abhaktānāṃ tvam eva śaraṇaṃ prabho // BrP_109.35 //",
  "GP11brahmppu:13552": "{brahmovāca: }",
  "GP11brahmppu:13553": "evaṃ tu stuvatas tasya prasanno 'bhūn maheśvaraḥ /",
  "GP11brahmppu:13554": "kiṃ dadāmīti taṃ prāha kratuḥ pūrṇo 'stu me prabho // BrP_109.36 //",
  "GP11brahmppu:13555": "tathety uvāca bhagavān devadevo maheśvaraḥ /",
  "GP11brahmppu:13556": "śaṃkaraḥ sarvabhūtātmā karuṇāvaruṇālayaḥ // BrP_109.37 //",
  "GP11brahmppu:13557": "kratuṃ kṛtvā tataḥ pūrṇaṃ tasya dakṣasya vai mune /",
  "GP11brahmppu:13558": "evam uktvā sa bhagavān bhūtair antaradhīyata // BrP_109.38 //",
  "GP11brahmppu:13559": "yathāgataṃ surā jagmuḥ svam eva sadanaṃ prati /",
  "GP11brahmppu:13560": "tataḥ kadācid devānāṃ daityānāṃ vigraho mahān // BrP_109.39 //",
  "GP11brahmppu:13561": "babhūva tatra daityebhyo bhītā devāḥ śriyaḥ patim /",
  "GP11brahmppu:13562": "tuṣṭuvuḥ sarvabhāvena vacobhis taṃ janārdanam // BrP_109.40 //",
  "GP11brahmppu:13563": "{devā ūcuḥ: }",
  "GP11brahmppu:13564": "śakrādayo 'pi tridaśāḥ kaṭākṣam BrP_109.41a",
  "GP11brahmppu:13565": "avekṣya yasyās tapa ācaranti BrP_109.41b",
  "GP11brahmppu:13566": "sā cāpi yatpādaratā ca lakṣmīs BrP_109.41c",
  "GP11brahmppu:13567": "taṃ brahmabhūtaṃ śaraṇaṃ prapadye BrP_109.41d",
  "GP11brahmppu:13568": "yasmāt trilokyāṃ na paraḥ samāno BrP_109.42a",
  "GP11brahmppu:13569": "na cādhikas tārkṣyarathān nṛsiṃhāt BrP_109.42b",
  "GP11brahmppu:13570": "sa devadevo 'vatu naḥ samastān BrP_109.42c",
  "GP11brahmppu:13571": "mahābhayebhyaḥ kṛpayā prapannān BrP_109.42d",
  "GP11brahmppu:13572": "{brahmovāca: }",
  "GP11brahmppu:13573": "tataḥ prasanno bhagavāñ śaṅkhacakragadādharaḥ /",
  "GP11brahmppu:13574": "kimartham āgatāḥ sarve tatkartāsmīty uvāca tān // BrP_109.43 //",
  "GP11brahmppu:13575": "{devā ūcuḥ: }",
  "GP11brahmppu:13576": "bhayaṃ ca tīvraṃ daityebhyo devānāṃ madhusūdana /",
  "GP11brahmppu:13577": "tatas trāṇāya devānāṃ matiṃ kuru janārdana // BrP_109.44 //",
  "GP11brahmppu:13578": "{brahmovāca: }",
  "GP11brahmppu:13579": "tān āgatān hariḥ prāha grastaṃ cakraṃ hareṇa me /",
  "GP11brahmppu:13580": "kiṃ karomi gataṃ cakraṃ bhavantaś cārtim āgatāḥ /",
  "GP11brahmppu:13581": "yāntu sarve devagaṇā rakṣā vaḥ kriyate mayā // BrP_109.46 //",
  "GP11brahmppu:13582": "{brahmovāca: }",
  "GP11brahmppu:13583": "tato gateṣu deveṣu viṣṇuś cakrārtham udyataḥ /",
  "GP11brahmppu:13584": "godāvarīṃ tato gatvā śaṃbhoḥ pūjāṃ pracakrame // BrP_109.47 //",
  "GP11brahmppu:13585": "suvarṇakamalair divyaiḥ sugandhair daśabhiḥ śataiḥ /",
  "GP11brahmppu:13586": "bhaktito nityavat pūjāṃ cakre viṣṇur umāpateḥ // BrP_109.48 //",
  "GP11brahmppu:13587": "evaṃ saṃpūjyamāne tu tayos tattvam idaṃ śṛṇu /",
  "GP11brahmppu:13588": "kamalānāṃ sahasre tu yadaikaṃ naiva pūryate // BrP_109.49 //",
  "GP11brahmppu:13589": "tadāsurāriḥ svaṃ netram utpāṭyārghyam akalpayat /",
  "GP11brahmppu:13590": "arghyapātraṃ kare gṛhya sahasrakamalānvitam /",
  "GP11brahmppu:13591": "dhyātvā śaṃbhuṃ dadāv arghyam ananyaśaraṇo hariḥ // BrP_109.50 //",
  "GP11brahmppu:13592": "{viṣṇur uvāca: }",
  "GP11brahmppu:13593": "tvam eva deva jānīṣe bhāvam antargataṃ nṛṇām /",
  "GP11brahmppu:13594": "tvam eva śaraṇo 'dhīśo 'tra kā bhaved vicāraṇā // BrP_109.51 //",
  "GP11brahmppu:13595": "{brahmovāca: }",
  "GP11brahmppu:13596": "vadann udaśrunayano nililye 'sāv itīśvare /",
  "GP11brahmppu:13597": "bhavānīsahitaḥ śaṃbhuḥ purastād abhavat tadā // BrP_109.52 //",
  "GP11brahmppu:13598": "gāḍham āliṅgya vividhair varair āpūrayad dharim /",
  "GP11brahmppu:13599": "tad eva cakram abhavan netraṃ cāpi yathā purā // BrP_109.53 //",
  "GP11brahmppu:13600": "tataḥ suragaṇāḥ sarve tuṣṭuvur hariśaṃkarau /",
  "GP11brahmppu:13601": "gaṅgāṃ cāpi saricchreṣṭhāṃ devaṃ ca vṛṣabhadhvajam // BrP_109.54 //",
  "GP11brahmppu:13602": "tataḥ prabhṛti tat tīrthaṃ cakratīrtham iti smṛtam /",
  "GP11brahmppu:13603": "yasyānuśravaṇenaiva mucyate sarvakilbiṣaiḥ // BrP_109.55 //",
  "GP11brahmppu:13604": "tatra snānaṃ ca dānaṃ ca yaḥ kuryāt pitṛtarpaṇam /",
  "GP11brahmppu:13605": "sarvapāpavinirmuktaḥ pitṛbhiḥ svargabhāg bhavet /",
  "GP11brahmppu:13606": "tat tu cakrāṅkitaṃ tīrtham adyāpi paridṛśyate // BrP_109.56 //",
  "GP11brahmppu:13607": "{brahmovāca: }",
  "GP11brahmppu:13608": "pippalaṃ tīrtham ākhyātaṃ cakratīrthād anantaram /",
  "GP11brahmppu:13609": "yatra cakreśvaro devaś cakram āpa yato hariḥ // BrP_110.1 //",
  "GP11brahmppu:13610": "yatra viṣṇuḥ svayaṃ sthitvā cakrārthaṃ śaṃkaraṃ vibhum /",
  "GP11brahmppu:13611": "pūjayām āsa tat tīrthaṃ cakratīrtham udāhṛtam // BrP_110.2 //",
  "GP11brahmppu:13612": "yatra prīto 'bhavad viṣṇoḥ śaṃbhus tat pippalaṃ viduḥ /",
  "GP11brahmppu:13613": "mahimānaṃ yasya vaktuṃ na kṣamo 'py ahināyakaḥ // BrP_110.3 //",
  "GP11brahmppu:13614": "cakreśvaro pippaleśo nāmadheyasya kāraṇam /",
  "GP11brahmppu:13615": "śṛṇu nārada tad bhaktyā sākṣād vedoditaṃ mayā // BrP_110.4 //",
  "GP11brahmppu:13616": "dadhīcir iti vikhyāto munir āsīd guṇānvitaḥ /",
  "GP11brahmppu:13617": "tasya bhāryā mahāprājñā kulīnā ca pativratā // BrP_110.5 //",
  "GP11brahmppu:13618": "lopāmudreti yā khyātā svasā tasyā gabhastinī /",
  "GP11brahmppu:13619": "iti nāmnā ca vikhyātā vaḍaveti prakīrtitā // BrP_110.6 //",
  "GP11brahmppu:13620": "dadhīceḥ sā priyā nityaṃ tapas tepe tayā mahat /",
  "GP11brahmppu:13621": "dadhīcir agnimān nityaṃ gṛhadharmaparāyaṇaḥ // BrP_110.7 //",
  "GP11brahmppu:13622": "bhāgīrathīṃ samāśritya devātithiparāyaṇaḥ /",
  "GP11brahmppu:13623": "svakalatrarataḥ śāntaḥ kumbhayonir ivāparaḥ // BrP_110.8 //",
  "GP11brahmppu:13624": "tasya prabhāvāt taṃ deśaṃ nārayo daityadānavāḥ /",
  "GP11brahmppu:13625": "ājagmur muniśārdūla yatrāgastyasya cāśramaḥ // BrP_110.9 //",
  "GP11brahmppu:13626": "tatra devāḥ samājagmū rudrādityās tathāśvinau /",
  "GP11brahmppu:13627": "indro viṣṇur yamo 'gniś ca jitvā daityān upāgatān // BrP_110.10 //",
  "GP11brahmppu:13628": "jayena jātasaṃharṣāḥ stutāś caiva marudgaṇaiḥ /",
  "GP11brahmppu:13629": "dadhīciṃ muniśārdūlaṃ dṛṣṭvā nemuḥ sureśvarāḥ // BrP_110.11 //",
  "GP11brahmppu:13630": "dadhīcir jātasaṃharṣaḥ surān pūjya pṛthak pṛthak /",
  "GP11brahmppu:13631": "gṛhakṛtyaṃ tataś cakre surebhyo bhāryayā saha // BrP_110.12 //",
  "GP11brahmppu:13632": "pṛṣṭāś ca kuśalaṃ tena kathāś cakruḥ surā api /",
  "GP11brahmppu:13633": "dadhīcim abruvan devā bhāryayā sukhitaṃ punaḥ // BrP_110.13 //",
  "GP11brahmppu:13634": "āsīnaṃ hṛṣṭamanasa ṛṣiṃ natvā punaḥ punaḥ //* BrP_110.14 //",
  "GP11brahmppu:13635": "{devā ūcuḥ: }",
  "GP11brahmppu:13636": "kim adya durlabhaṃ loke ṛṣe 'smākaṃ bhaviṣyati /",
  "GP11brahmppu:13637": "tvādṛśaḥ sakṛpo yeṣu munir bhūkalpapādapaḥ // BrP_110.15 //",
  "GP11brahmppu:13638": "etad eva phalaṃ puṃsāṃ jīvatāṃ munisattama /",
  "GP11brahmppu:13639": "tīrthāplutir bhūtadayā darśanaṃ ca bhavādṛśām // BrP_110.16 //",
  "GP11brahmppu:13640": "yat snehād ucyate 'smābhir avadhāraya tan mune /",
  "GP11brahmppu:13641": "jitvā daityān iha prāptā hatvā rākṣasapuṃgavān // BrP_110.17 //",
  "GP11brahmppu:13642": "vayaṃ ca sukhino brahmaṃs tvayi dṛṣṭe viśeṣataḥ /",
  "GP11brahmppu:13643": "nāyudhaiḥ phalam asmākaṃ voḍhuṃ naiva kṣamā vayam // BrP_110.18 //",
  "GP11brahmppu:13644": "sthāpyadeśaṃ na paśyāma āyudhānāṃ munīśvara /",
  "GP11brahmppu:13645": "svarge suradviṣo jñātvā sthāpitāni haranti ca // BrP_110.19 //",
  "GP11brahmppu:13646": "nayeyur āyudhānīti tathaiva ca rasātale /",
  "GP11brahmppu:13647": "tasmāt tavāśrame puṇye sthāpyante 'strāṇi mānada // BrP_110.20 //",
  "GP11brahmppu:13648": "naivātra kiṃcid bhayam asti vipra BrP_110.21a",
  "GP11brahmppu:13649": "na dānavebhyo rākṣasebhyaś ca ghoram BrP_110.21b",
  "GP11brahmppu:13650": "tvadājñayā rakṣitapuṇyadeśo BrP_110.21c",
  "GP11brahmppu:13651": "na vidyate tapasā te samānaḥ BrP_110.21d",
  "GP11brahmppu:13652": "jitārayo brahmavidāṃ variṣṭhaṃ BrP_110.22a",
  "GP11brahmppu:13653": "vayaṃ ca pūrvaṃ nihatā daityasaṃghāḥ BrP_110.22b",
  "GP11brahmppu:13654": "astrair alaṃ bhārabhūtaiḥ kṛtārthaiḥ BrP_110.22c",
  "GP11brahmppu:13655": "sthāpyaṃ sthānaṃ te samīpe munīśa BrP_110.22d",
  "GP11brahmppu:13656": "divyān bhogān kāminībhiḥ sametān BrP_110.23a",
  "GP11brahmppu:13657": "devodyāne nandane saṃbhajāmaḥ BrP_110.23b",
  "GP11brahmppu:13658": "tato yāmaḥ kṛtakāryāḥ sahendrāḥ BrP_110.23c",
  "GP11brahmppu:13659": "svaṃ svaṃ sthānaṃ cāyudhānāṃ ca rakṣā BrP_110.23d",
  "GP11brahmppu:13660": "tvayā kṛtā jāyatāṃ tat praśādhi BrP_110.24a",
  "GP11brahmppu:13661": "samarthas tvaṃ rakṣaṇe dhāraṇe ca BrP_110.24b",
  "GP11brahmppu:13662": "{brahmovāca: }",
  "GP11brahmppu:13663": "tadvākyam ākarṇya dadhīcir evaṃ BrP_110.25a",
  "GP11brahmppu:13664": "vākyaṃ jagau vibudhān evam astu BrP_110.25b",
  "GP11brahmppu:13665": "nivāryamāṇaḥ priyaśīlayā striyā BrP_110.25c",
  "GP11brahmppu:13666": "kiṃ devakāryeṇa viruddhakāriṇā BrP_110.25d",
  "GP11brahmppu:13667": "ye jñātaśāstrāḥ paramārthaniṣṭhāḥ BrP_110.26a",
  "GP11brahmppu:13668": "saṃsāraceṣṭāsu gatānurāgāḥ BrP_110.26b",
  "GP11brahmppu:13669": "teṣāṃ parārthavyasanena kiṃ mune BrP_110.26c",
  "GP11brahmppu:13670": "yenātra vāmutra sukhaṃ na kiṃcit BrP_110.26d",
  "GP11brahmppu:13671": "devadviṣo dveṣam anuprayānti BrP_110.27a",
  "GP11brahmppu:13672": "datte sthāne vipravarya śṛṇuṣva BrP_110.27b",
  "GP11brahmppu:13673": "naṣṭe hṛte cāyudhānāṃ munīśa BrP_110.27c",
  "GP11brahmppu:13674": "kupyanti devā ripavas te bhavanti BrP_110.27d",
  "GP11brahmppu:13675": "tasmān nedaṃ vedavidāṃ variṣṭha BrP_110.28a",
  "GP11brahmppu:13676": "yuktaṃ dravye parakīye mamatvam BrP_110.28b",
  "GP11brahmppu:13677": "tāvac ca maitrī dravyabhāvaś ca tāvan BrP_110.28c",
  "GP11brahmppu:13678": "naṣṭe hṛte ripavas te bhavanti BrP_110.28d",
  "GP11brahmppu:13679": "ced asti śaktir dravyadāne tatas te BrP_110.29a",
  "GP11brahmppu:13680": "dātavyam evārthine kiṃ vicāryam BrP_110.29b",
  "GP11brahmppu:13681": "no cet santaḥ parakāryāṇi kuryur BrP_110.29c",
  "GP11brahmppu:13682": "vāgbhir manobhiḥ kṛtibhis tathaiva BrP_110.29d",
  "GP11brahmppu:13683": "parasvasaṃdhāraṇam etad eva BrP_110.30a",
  "GP11brahmppu:13684": "sadbhir nirastaṃ tyaja kānta sadyaḥ BrP_110.30b",
  "GP11brahmppu:13685": "{brahmovāca: }",
  "GP11brahmppu:13686": "evaṃ priyāyā vacanaṃ sa vipro BrP_110.31b",
  "GP11brahmppu:13687": "niśamya bhāryām idam āha subhrūm BrP_110.31b",
  "GP11brahmppu:13688": "{dadhīcir uvāca: }",
  "GP11brahmppu:13689": "purā surāṇām anumānya bhadre BrP_110.32a",
  "GP11brahmppu:13690": "netīti vāṇī na sukhaṃ mamaiti BrP_110.32b",
  "GP11brahmppu:13691": "{brahmovāca: }",
  "GP11brahmppu:13692": "śrutveritaṃ patyur iti priyāyāṃ BrP_110.33a",
  "GP11brahmppu:13693": "daivaṃ vinānyan na nṛṇāṃ samartham BrP_110.33b",
  "GP11brahmppu:13694": "tūṣṇīṃ sthitāyāṃ surasattamās te BrP_110.33c",
  "GP11brahmppu:13695": "saṃsthāpya cāstrāṇy atidīptimanti BrP_110.33d",
  "GP11brahmppu:13696": "natvā munīndraṃ yayur eva lokān BrP_110.34a",
  "GP11brahmppu:13697": "daityadviṣo nyastaśastrāḥ kṛtārthāḥ BrP_110.34b",
  "GP11brahmppu:13698": "gateṣu deveṣu munipravaryo BrP_110.34c",
  "GP11brahmppu:13699": "hṛṣṭo 'vasad bhāryayā dharmayuktaḥ BrP_110.34d",
  "GP11brahmppu:13700": "gate ca kāle hy ativiprayukte BrP_110.35a",
  "GP11brahmppu:13701": "daive varṣe saṃkhyayā vai sahasre BrP_110.35b",
  "GP11brahmppu:13702": "na te surā āyudhānāṃ munīśa BrP_110.35c",
  "GP11brahmppu:13703": "vācaṃ manaś cāpi tathaiva cakruḥ BrP_110.35d",
  "GP11brahmppu:13704": "dadhīcir apy āha gabhastim ojasā BrP_110.36a",
  "GP11brahmppu:13705": "devārayo māṃ dviṣatīha bhadre BrP_110.36b",
  "GP11brahmppu:13706": "na te surā netukāmā bhavanti BrP_110.36c",
  "GP11brahmppu:13707": "saṃsthāpitāny atra vadasva yuktam BrP_110.36d",
  "GP11brahmppu:13708": "sā cāha kāntaṃ vinayād uktam eva BrP_110.37a",
  "GP11brahmppu:13709": "tvaṃ jānīṣe nātha yad atra yuktam BrP_110.37b",
  "GP11brahmppu:13710": "daityā hariṣyanti mahāpravṛddhās BrP_110.37c",
  "GP11brahmppu:13711": "tapoyuktā balinaḥ svāyudhāni BrP_110.37d",
  "GP11brahmppu:13712": "tadastrarakṣārtham idaṃ sa cakre BrP_110.38a",
  "GP11brahmppu:13713": "mantrais tu saṃkṣālya jalaiś ca puṇyaiḥ BrP_110.38b",
  "GP11brahmppu:13714": "tad vāri sarvāstramayaṃ supuṇyaṃ BrP_110.38c",
  "GP11brahmppu:13715": "tejoyuktaṃ tac ca papau dadhīciḥ BrP_110.38d",
  "GP11brahmppu:13716": "nirvīryarūpāṇi tadāyudhāni BrP_110.39a",
  "GP11brahmppu:13717": "kṣayaṃ jagmuḥ kramaśaḥ kālayogāt BrP_110.39b",
  "GP11brahmppu:13718": "surāḥ samāgatya dadhīcim ūcur BrP_110.39c",
  "GP11brahmppu:13719": "mahābhayaṃ hy āgataṃ śātravaṃ naḥ BrP_110.39d",
  "GP11brahmppu:13720": "dadasva cāstrāṇi munipravīra BrP_110.40a",
  "GP11brahmppu:13721": "yāni tvadante nihitāni devaiḥ BrP_110.40b",
  "GP11brahmppu:13722": "dadhīcir apy āha surāribhītyā BrP_110.40c",
  "GP11brahmppu:13723": "anāgatyā bhavatāṃ cācireṇa BrP_110.40d",
  "GP11brahmppu:13724": "astrāṇi pītāni śarīrasaṃsthāny BrP_110.41a",
  "GP11brahmppu:13725": "uktāni yuktaṃ mama tad vadantu BrP_110.41b",
  "GP11brahmppu:13726": "śrutvā taduktaṃ vacanaṃ tu devāḥ BrP_110.41c",
  "GP11brahmppu:13727": "procus tam itthaṃ vinayāvanamrāḥ BrP_110.41d",
  "GP11brahmppu:13728": "astrāṇi dehīti ca vaktum etac BrP_110.42a",
  "GP11brahmppu:13729": "chakyaṃ na vānyat prativaktuṃ munīndra BrP_110.42b",
  "GP11brahmppu:13730": "vinā ca taiḥ paribhūyema nityaṃ BrP_110.42c",
  "GP11brahmppu:13731": "puṣṭārayaḥ kva prayāmo munīśa BrP_110.42d",
  "GP11brahmppu:13732": "na martyaloke na tale na nāke BrP_110.43a",
  "GP11brahmppu:13733": "vāsaḥ surāṇāṃ bhavitādya tāta BrP_110.43b",
  "GP11brahmppu:13734": "tvaṃ vipravaryas tapasā caiva yukto BrP_110.43c",
  "GP11brahmppu:13735": "nānyad vaktuṃ yujyate te purastāt BrP_110.43d",
  "GP11brahmppu:13736": "vipras tadovāca madasthisaṃsthāny BrP_110.44a",
  "GP11brahmppu:13737": "astrāṇi gṛhṇantu na saṃśayo 'tra BrP_110.44b",
  "GP11brahmppu:13738": "devās tam apy āhur anena kiṃ no hy BrP_110.44c",
  "GP11brahmppu:13739": "astrair hīnāḥ strītvam āptāḥ surendrāḥ BrP_110.44d",
  "GP11brahmppu:13740": "punas tadā cāha munipravīras BrP_110.45a",
  "GP11brahmppu:13741": "tyakṣye jīvān daihikān yogayuktaḥ BrP_110.45b",
  "GP11brahmppu:13742": "astrāṇi kurvantu madasthibhūtāny BrP_110.45c",
  "GP11brahmppu:13743": "anuttamāny uttamarūpavanti BrP_110.45d",
  "GP11brahmppu:13744": "kuruṣva cety āhur adīnasattvaṃ BrP_110.46a",
  "GP11brahmppu:13745": "dadhīcim ity uttaram agnikalpam BrP_110.46b",
  "GP11brahmppu:13746": "tadā tu tasya priyam īrayantī BrP_110.46c",
  "GP11brahmppu:13747": "na sāṃnidhye prātitheyī munīśa BrP_110.46d",
  "GP11brahmppu:13748": "te cāpi devās tām adṛṣṭvaiva śīghraṃ BrP_110.47a",
  "GP11brahmppu:13749": "tasyā bhītā vipram ūcuḥ kuruṣva BrP_110.47b",
  "GP11brahmppu:13750": "tatyāja jīvān dustyajān prītiyukto BrP_110.47c",
  "GP11brahmppu:13751": "yathāsukhaṃ deham imaṃ juṣadhvam BrP_110.47d",
  "GP11brahmppu:13752": "madasthibhiḥ prītimanto bhavantu BrP_110.48a",
  "GP11brahmppu:13753": "surāḥ sarve kiṃ tu dehena kāryam BrP_110.48b",
  "GP11brahmppu:13754": "{brahmovāca: }",
  "GP11brahmppu:13755": "ity uktvāsau baddhapadmāsanastho BrP_110.49a",
  "GP11brahmppu:13756": "nāsāgradattākṣiprakāśaprasannaḥ BrP_110.49b",
  "GP11brahmppu:13757": "vāyuṃ savahniṃ madhyamodghāṭayogān BrP_110.49c",
  "GP11brahmppu:13758": "nītvā śanair daharākāśagarbham BrP_110.49d",
  "GP11brahmppu:13759": "yad aprameyaṃ paramaṃ padaṃ yad BrP_110.50a",
  "GP11brahmppu:13760": "yad brahmarūpaṃ yad upāsitavyam BrP_110.50b",
  "GP11brahmppu:13761": "tatraiva vinyasya dhiyaṃ mahātmā BrP_110.50c",
  "GP11brahmppu:13762": "sāyujyatāṃ brahmaṇo 'sau jagāma BrP_110.50d",
  "GP11brahmppu:13763": "nirjīvatāṃ prāptam abhīkṣya devāḥ BrP_110.51a",
  "GP11brahmppu:13764": "kalevaraṃ tasya surāś ca samyak BrP_110.51b",
  "GP11brahmppu:13765": "tvaṣṭāram apy ūcur atitvarantaḥ BrP_110.51c",
  "GP11brahmppu:13766": "kuruṣva cāstrāṇi bahūni sadyaḥ BrP_110.51d",
  "GP11brahmppu:13767": "sa cāpi tān āha kathaṃ nu kāryaṃ BrP_110.52a",
  "GP11brahmppu:13768": "kalevaraṃ brāhmaṇasyeha devāḥ BrP_110.52b",
  "GP11brahmppu:13769": "bibhemi kartuṃ dāruṇaṃ cākṣamo 'haṃ BrP_110.52c",
  "GP11brahmppu:13770": "vidāritāny āyudhāny uttamāni BrP_110.52d",
  "GP11brahmppu:13771": "tadasthibhūtāni karomi sadyas BrP_110.53a",
  "GP11brahmppu:13772": "tato devā gāḥ samūcus tvarantaḥ BrP_110.53b",
  "GP11brahmppu:13773": "{devā ūcuḥ: }",
  "GP11brahmppu:13774": "vajraṃ mukhaṃ vaḥ kriyate hitārthaṃ BrP_110.54a",
  "GP11brahmppu:13775": "gāvo devair āyudhārthaṃ kṣaṇena BrP_110.54b",
  "GP11brahmppu:13776": "dadhīcidehaṃ tu vidārya yūyam BrP_110.54c",
  "GP11brahmppu:13777": "asthīni śuddhāni prayacchatādya BrP_110.54d",
  "GP11brahmppu:13778": "{brahmovāca: }",
  "GP11brahmppu:13779": "tā devavākyāc ca tathaiva cakruḥ BrP_110.55a",
  "GP11brahmppu:13780": "saṃlihya cāsthīni daduḥ surāṇām BrP_110.55b",
  "GP11brahmppu:13781": "surās tvarā jagmur adīnasattvāḥ BrP_110.55c",
  "GP11brahmppu:13782": "svam ālayaṃ cāpi tathaiva gāvaḥ BrP_110.55d",
  "GP11brahmppu:13783": "kṛtvā tathāstrāṇi ca devatānāṃ BrP_110.56a",
  "GP11brahmppu:13784": "tvaṣṭā jagāmātha surājñayā tadā BrP_110.56b",
  "GP11brahmppu:13785": "tataś cirāc chīlavatī subhadrā BrP_110.56c",
  "GP11brahmppu:13786": "bhartuḥ priyā bālagarbhā tvarantī BrP_110.56d",
  "GP11brahmppu:13787": "kare gṛhītvā kalaśaṃ vāripūrṇam BrP_110.57a",
  "GP11brahmppu:13788": "umāṃ natvā phalapuṣpaiḥ sametya BrP_110.57b",
  "GP11brahmppu:13789": "agniṃ ca bhartāram athāśramaṃ ca BrP_110.57c",
  "GP11brahmppu:13790": "saṃdraṣṭukāmā hy ājagāmātha śīghram BrP_110.57d",
  "GP11brahmppu:13791": "āgacchantīṃ tāṃ prātitheyīṃ tadānīṃ BrP_110.58a",
  "GP11brahmppu:13792": "nivārayām āsa tadolkapātaḥ BrP_110.58b",
  "GP11brahmppu:13793": "sā saṃbhramād āgatā cāśramaṃ svaṃ BrP_110.58c",
  "GP11brahmppu:13794": "naivāpaśyat tatra bhartāram agre BrP_110.58d",
  "GP11brahmppu:13795": "kva vā gataś ceti savismayā sā BrP_110.59a",
  "GP11brahmppu:13796": "papraccha cāgniṃ prātitheyī tadānīm BrP_110.59b",
  "GP11brahmppu:13797": "agnis tadovāca savistaraṃ tāṃ BrP_110.59c",
  "GP11brahmppu:13798": "devāgamaṃ yācanaṃ vai śarīre BrP_110.59d",
  "GP11brahmppu:13799": "asthnām upādānam atha prayāṇaṃ BrP_110.60a",
  "GP11brahmppu:13800": "śrutvā sarvaṃ duḥkhitā sā babhūva BrP_110.60b",
  "GP11brahmppu:13801": "duḥkhodvegāt sā papātātha pṛthvyāṃ BrP_110.60c",
  "GP11brahmppu:13802": "mandaṃ mandaṃ vahnināśvāsitā ca BrP_110.60d",
  "GP11brahmppu:13803": "{prātitheyy uvāca: }",
  "GP11brahmppu:13804": "śāpe 'marāṇāṃ tu nāhaṃ samarthā BrP_110.61a",
  "GP11brahmppu:13805": "agniṃ prāpsye kiṃ nu kāryaṃ bhaven me BrP_110.61b",
  "GP11brahmppu:13806": "{brahmovāca: }",
  "GP11brahmppu:13807": "kopaṃ ca duḥkhaṃ ca niyamya sādhvī BrP_110.62a",
  "GP11brahmppu:13808": "tadāvādīd dharmayuktaṃ ca bhartuḥ BrP_110.62b",
  "GP11brahmppu:13809": "{prātitheyy uvāca: }",
  "GP11brahmppu:13810": "utpadyate yat tu vināśi sarvaṃ BrP_110.63a",
  "GP11brahmppu:13811": "na śocyam astīti manuṣyaloke BrP_110.63b",
  "GP11brahmppu:13812": "govipradevārtham iha tyajanti BrP_110.63c",
  "GP11brahmppu:13813": "prāṇān priyān puṇyabhājo manuṣyāḥ BrP_110.63d",
  "GP11brahmppu:13814": "saṃsāracakre parivartamāne BrP_110.64a",
  "GP11brahmppu:13815": "dehaṃ samarthaṃ dharmayuktaṃ tv avāpya BrP_110.64b",
  "GP11brahmppu:13816": "priyān prāṇān devaviprārthahetos BrP_110.64c",
  "GP11brahmppu:13817": "te vai dhanyāḥ prāṇino ye tyajanti BrP_110.64d",
  "GP11brahmppu:13818": "prāṇāḥ sarve 'syāpi dehānvitasya BrP_110.65a",
  "GP11brahmppu:13819": "yātāro vai nātra saṃdehaleśaḥ BrP_110.65b",
  "GP11brahmppu:13820": "evaṃ jñātvā vipragodevadīnādy BrP_110.65c",
  "GP11brahmppu:13821": "arthaṃ cainān utsṛjantīśvarās te BrP_110.65d",
  "GP11brahmppu:13822": "nivāryamāṇo 'pi mayā prapannayā BrP_110.66a",
  "GP11brahmppu:13823": "cakāra devāstraparigrahaṃ saḥ BrP_110.66b",
  "GP11brahmppu:13824": "manogataṃ vetty athavā vidhātuḥ BrP_110.66c",
  "GP11brahmppu:13825": "ko martyalokātigaceṣṭitasya BrP_110.66d",
  "GP11brahmppu:13826": "{brahmovāca: }",
  "GP11brahmppu:13827": "ity evam uktvāpūjya cāgnīn yathāvad BrP_110.67a",
  "GP11brahmppu:13828": "bhartus tvacā lomabhiḥ sā viveśa BrP_110.67b",
  "GP11brahmppu:13829": "garbhasthitaṃ bālakaṃ prātitheyī BrP_110.67c",
  "GP11brahmppu:13830": "kukṣiṃ vidāryātha kare gṛhītvā BrP_110.67d",
  "GP11brahmppu:13831": "natvā ca gaṅgāṃ bhuvam āśramaṃ ca BrP_110.68a",
  "GP11brahmppu:13832": "vanaspatīn oṣadhīr āśramasthān BrP_110.68b",
  "GP11brahmppu:13833": "{prātitheyy uvāca: }",
  "GP11brahmppu:13834": "pitrā hīno bandhubhir gotrajaiś ca BrP_110.69a",
  "GP11brahmppu:13835": "mātrā hīno bālakaḥ sarva eva BrP_110.69b",
  "GP11brahmppu:13836": "rakṣantu sarve 'pi ca bhūtasaṃghās BrP_110.69c",
  "GP11brahmppu:13837": "tathauṣadhyo bālakaṃ lokapālāḥ BrP_110.69d",
  "GP11brahmppu:13838": "ye bālakaṃ mātṛpitṛprahīṇaṃ BrP_110.70a",
  "GP11brahmppu:13839": "sanirviśeṣaṃ svatanuprarūḍhaiḥ BrP_110.70b",
  "GP11brahmppu:13840": "paśyanti rakṣanti ta eva nūnaṃ BrP_110.70c",
  "GP11brahmppu:13841": "brahmādikānām api vandanīyāḥ BrP_110.70d",
  "GP11brahmppu:13842": "{brahmovāca: }",
  "GP11brahmppu:13843": "ity uktvā cātyajad bālaṃ bhartṛcittaparāyaṇā /",
  "GP11brahmppu:13844": "pippalānāṃ samīpe tu nyasya bālaṃ namasya ca // BrP_110.71 //",
  "GP11brahmppu:13845": "agniṃ pradakṣiṇīkṛtya yajñapātrasamanvitā /",
  "GP11brahmppu:13846": "viveśāgniṃ prātitheyī bhartrā saha divaṃ yayau // BrP_110.72 //",
  "GP11brahmppu:13847": "ruruduś cāśramasthā ye vṛkṣāś ca vanavāsinaḥ /",
  "GP11brahmppu:13848": "putravat poṣitā yena ṛṣiṇā ca dadhīcinā // BrP_110.73 //",
  "GP11brahmppu:13849": "vinā tena na jīvāmas tayā mātrā vinā tathā /",
  "GP11brahmppu:13850": "mṛgāś ca pakṣiṇaḥ sarve vṛkṣāḥ procuḥ parasparam // BrP_110.74 //",
  "GP11brahmppu:13851": "{vṛkṣā ūcuḥ: }",
  "GP11brahmppu:13852": "svargam āseduṣoḥ pitros tadapatyeṣv akṛtrimam /",
  "GP11brahmppu:13853": "ye kurvanty aniśaṃ snehaṃ ta eva kṛtino narāḥ // BrP_110.75 //",
  "GP11brahmppu:13854": "dadhīciḥ prātitheyī vā vīkṣate 'smān yathā purā /",
  "GP11brahmppu:13855": "tathā pitā na mātā vā dhig asmān pāpino vayam // BrP_110.76 //",
  "GP11brahmppu:13856": "asmākam api sarveṣām ataḥ prabhṛti niścitam /",
  "GP11brahmppu:13857": "bālo dadhīciḥ prātitheyī bālo dharmaḥ sanātanaḥ // BrP_110.77 //",
  "GP11brahmppu:13858": "{brahmovāca: }",
  "GP11brahmppu:13859": "evam uktvā tadauṣadhyo vanaspatisamanvitāḥ /",
  "GP11brahmppu:13860": "somaṃ rājānam abhyetya yācire 'mṛtam uttamam // BrP_110.78 //",
  "GP11brahmppu:13861": "sa cāpi dattavāṃs tebhyaḥ somo 'mṛtam anuttamam /",
  "GP11brahmppu:13862": "dadur bālāya te cāpi amṛtaṃ suravallabham // BrP_110.79 //",
  "GP11brahmppu:13863": "sa tena tṛpto vavṛdhe śuklapakṣe yathā śaśī /",
  "GP11brahmppu:13864": "pippalaiḥ pālito yasmāt pippalādaḥ sa bālakaḥ /",
  "GP11brahmppu:13865": "pravṛddhaḥ pippalān evam uvāca tv ativismitaḥ // BrP_110.80 //",
  "GP11brahmppu:13866": "{pippalāda uvāca: }",
  "GP11brahmppu:13867": "mānuṣebhyo mānuṣās tu jāyante pakṣibhiḥ khagāḥ /",
  "GP11brahmppu:13868": "bījebhyo vīrudho loke vaiṣamyaṃ naiva dṛśyate /",
  "GP11brahmppu:13869": "vārkṣas tv ahaṃ kathaṃ jāto hastapādādijīvavān // BrP_110.81 //",
  "GP11brahmppu:13870": "{brahmovāca: }",
  "GP11brahmppu:13871": "vṛkṣās tadvacanaṃ śrutvā sarvam ūcur yathākramam /",
  "GP11brahmppu:13872": "dadhīcer maraṇaṃ sādhvyās tathā cāgnipraveśanam // BrP_110.82 //",
  "GP11brahmppu:13873": "asthnāṃ saṃharaṇaṃ devair etat sarvaṃ savistaram /",
  "GP11brahmppu:13874": "śrutvā duḥkhasamāviṣṭo nipapāta tadā bhuvi // BrP_110.83 //",
  "GP11brahmppu:13875": "āśvāsitaḥ punar vṛkṣair vākyair dharmārthasaṃhitaiḥ /",
  "GP11brahmppu:13876": "āśvastaḥ sa punaḥ prāha tadauṣadhivanaspatīn // BrP_110.84 //",
  "GP11brahmppu:13877": "{pippalāda uvāca: }",
  "GP11brahmppu:13878": "pitṛhantṝn haniṣye 'haṃ nānyathā jīvituṃ kṣamaḥ /",
  "GP11brahmppu:13879": "pitur mitrāṇi śatrūṃś ca tathā putro 'nuvartate // BrP_110.85 //",
  "GP11brahmppu:13880": "sa eva putro yo 'nyas tu putrarūpo ripuḥ smṛtaḥ /",
  "GP11brahmppu:13881": "vadanti pitṛmitrāṇi tārayanty ahitān api // BrP_110.86 //",
  "GP11brahmppu:13882": "{brahmovāca: }",
  "GP11brahmppu:13883": "vṛkṣās taṃ bālam ādāya somāntikam athāyayuḥ /",
  "GP11brahmppu:13884": "bālavākyaṃ tu te vṛkṣāḥ somāyātha nyavedayan /",
  "GP11brahmppu:13885": "śrutvā somo 'pi taṃ bālaṃ pippalādam abhāṣata // BrP_110.87 //",
  "GP11brahmppu:13886": "{soma uvāca: }",
  "GP11brahmppu:13887": "gṛhāṇa vidyāṃ vidhivat samagrāṃ BrP_110.88a",
  "GP11brahmppu:13888": "tapaḥsamṛddhiṃ ca śubhāṃ ca vācam BrP_110.88b",
  "GP11brahmppu:13889": "śauryaṃ ca rūpaṃ ca balaṃ ca buddhiṃ BrP_110.88c",
  "GP11brahmppu:13890": "saṃprāpsyase putra madājñayā tvam BrP_110.88d",
  "GP11brahmppu:13891": "{brahmovāca: }",
  "GP11brahmppu:13892": "pippalādas tam apy āha oṣadhīśaṃ vinītavat //* BrP_110.89 //",
  "GP11brahmppu:13893": "{pippalāda uvāca: }",
  "GP11brahmppu:13894": "sarvam etad vṛthā manye pitṛhantṛviniṣkṛtim /",
  "GP11brahmppu:13895": "na karomy atra yāvac ca tasmāt tat prathamaṃ vada // BrP_110.90 //",
  "GP11brahmppu:13896": "yasmin deśe yatra kāle yasmin deve ca mantrake /",
  "GP11brahmppu:13897": "yatra tīrthe ca sidhyeta matsaṃkalpaḥ surottama // BrP_110.91 //",
  "GP11brahmppu:13898": "{brahmovāca: }",
  "GP11brahmppu:13899": "candraḥ prāha ciraṃ dhyātvā bhuktir vā muktir eva vā /",
  "GP11brahmppu:13900": "sarvaṃ maheśvarād devāj jāyate nātra saṃśayaḥ // BrP_110.92 //",
  "GP11brahmppu:13901": "sa somaṃ punar apy āha kathaṃ drakṣye maheśvaram /",
  "GP11brahmppu:13902": "bālo 'haṃ bālabuddhiś ca na sāmarthyaṃ tapas tathā // BrP_110.93 //",
  "GP11brahmppu:13903": "{candra uvāca: }",
  "GP11brahmppu:13904": "gautamīṃ gaccha bhadra tvaṃ stuhi cakreśvaraṃ haram /",
  "GP11brahmppu:13905": "prasannas tu taveśāno hy alpāyāsena vatsaka // BrP_110.94 //",
  "GP11brahmppu:13906": "prīto bhaven mahādevaḥ sākṣāt kāruṇikaḥ śivaḥ /",
  "GP11brahmppu:13907": "āste sākṣātkṛtaḥ śaṃbhur viṣṇunā prabhaviṣṇunā // BrP_110.95 //",
  "GP11brahmppu:13908": "varaṃ ca dattavān viṣṇoś cakraṃ ca tridaśārcitam /",
  "GP11brahmppu:13909": "gaccha tatra mahābuddhe daṇḍake gautamīṃ nadīm // BrP_110.96 //",
  "GP11brahmppu:13910": "cakreśvaraṃ nāma tīrthaṃ jānanty oṣadhayas tu tat /",
  "GP11brahmppu:13911": "taṃ gatvā stuhi deveśaṃ sarvabhāvena śaṃkaram /",
  "GP11brahmppu:13912": "sa te prītamanās tāta sarvān kāmān pradāsyati // BrP_110.97 //",
  "GP11brahmppu:13913": "{brahmovāca: }",
  "GP11brahmppu:13914": "tad rājavacanād brahman pippalādo mahāmuniḥ /",
  "GP11brahmppu:13915": "ājagāma jagannātho yatra rudraḥ sa cakradaḥ // BrP_110.98 //",
  "GP11brahmppu:13916": "taṃ bālaṃ kṛpayāviṣṭāḥ pippalāḥ svāśramān yayuḥ /",
  "GP11brahmppu:13917": "godāvaryāṃ tataḥ snātvā natvā tribhuvaneśvaram /",
  "GP11brahmppu:13918": "tuṣṭāva sarvabhāvena pippalādaḥ śivaṃ śuciḥ // BrP_110.99 //",
  "GP11brahmppu:13919": "{pippalāda uvāca: }",
  "GP11brahmppu:13920": "sarvāṇi karmāṇi vihāya dhīrās BrP_110.100a",
  "GP11brahmppu:13921": "tyaktaiṣaṇā nirjitacittavātāḥ BrP_110.100b",
  "GP11brahmppu:13922": "yaṃ yānti muktyai śaraṇaṃ prayatnāt BrP_110.100c",
  "GP11brahmppu:13923": "tam ādidevaṃ praṇamāmi śaṃbhum BrP_110.100d",
  "GP11brahmppu:13924": "yaḥ sarvasākṣī sakalāntarātmā BrP_110.101a",
  "GP11brahmppu:13925": "sarveśvaraḥ sarvakalānidhānam BrP_110.101b",
  "GP11brahmppu:13926": "vijñāya maccittagataṃ samastaṃ BrP_110.101c",
  "GP11brahmppu:13927": "sa me smarāriḥ karuṇāṃ karotu BrP_110.101d",
  "GP11brahmppu:13928": "digīśvarāñ jitya surārcitasya BrP_110.102a",
  "GP11brahmppu:13929": "kailāsam āndolayataḥ purāreḥ BrP_110.102b",
  "GP11brahmppu:13930": "aṅguṣṭhakṛtyaiva rasātalād adho BrP_110.102c",
  "GP11brahmppu:13931": "gatasya tasyaiva daśānanasya BrP_110.102d",
  "GP11brahmppu:13932": "ālūnakāyasya giraṃ niśamya BrP_110.103a",
  "GP11brahmppu:13933": "vihasya devyā saha dattam iṣṭam BrP_110.103b",
  "GP11brahmppu:13934": "tasmai prasannaḥ kupito 'pi tadvad BrP_110.103c",
  "GP11brahmppu:13935": "ayuktadātāsi maheśvara tvam BrP_110.103d",
  "GP11brahmppu:13936": "sautrāmaṇīm ṛddhim adhaḥ sa cakre BrP_110.104a",
  "GP11brahmppu:13937": "yo 'rcāṃ harau nityam atīva kṛtvā BrP_110.104b",
  "GP11brahmppu:13938": "bāṇaḥ praśasyaḥ kṛtavān uccapūjāṃ BrP_110.104c",
  "GP11brahmppu:13939": "ramyāṃ manojñāṃ śaśikhaṇḍamauleḥ BrP_110.104d",
  "GP11brahmppu:13940": "jitvā ripūn devagaṇān prapūjya BrP_110.105a",
  "GP11brahmppu:13941": "guruṃ namaskartum agād viśākhaḥ BrP_110.105b",
  "GP11brahmppu:13942": "cukopa dṛṣṭvā gaṇanātham ūḍham BrP_110.105c",
  "GP11brahmppu:13943": "aṅke tam āropya jahāsa somaḥ BrP_110.105d",
  "GP11brahmppu:13944": "īśāṅkarūḍho 'pi śiśusvabhāvān BrP_110.106a",
  "GP11brahmppu:13945": "na mātur aṅkaṃ pramumoca bālaḥ BrP_110.106b",
  "GP11brahmppu:13946": "kruddhaṃ sutaṃ bodhitum apy aśaktas BrP_110.106c",
  "GP11brahmppu:13947": "tato 'rdhanāritvam avāpa somaḥ BrP_110.106d",
  "GP11brahmppu:13948": "{brahmovāca: }",
  "GP11brahmppu:13949": "tataḥ svayaṃbhūḥ suprītaḥ pippalādam abhāṣata //* BrP_110.107 //",
  "GP11brahmppu:13950": "{śiva uvāca: }",
  "GP11brahmppu:13951": "varaṃ varaya bhadraṃ te pippalāda yathepsitam //* BrP_110.108 //",
  "GP11brahmppu:13952": "{pippalāda uvāca: }",
  "GP11brahmppu:13953": "hato devair mahādeva pitā mama mahāyaśāḥ /",
  "GP11brahmppu:13954": "adāmbhikaḥ satyavādī tathā mātā pativratā // BrP_110.109 //",
  "GP11brahmppu:13955": "devebhyaś ca tayor nāśaṃ śrutvā nātha savistaram /",
  "GP11brahmppu:13956": "duḥkhakopasamāviṣṭo nāhaṃ jīvitum utsahe // BrP_110.110 //",
  "GP11brahmppu:13957": "tasmān me dehi sāmarthyaṃ nāśayeyaṃ surān yathā /",
  "GP11brahmppu:13958": "avadhyasevyas trailokye tvam eva śaśiśekhara // BrP_110.111 //",
  "GP11brahmppu:13959": "{īśvara uvāca: }",
  "GP11brahmppu:13960": "tṛtīyaṃ nayanaṃ draṣṭuṃ yadi śaknoṣi me 'nagha /",
  "GP11brahmppu:13961": "tataḥ samartho bhavitā devāṃś chedayituṃ bhavān // BrP_110.112 //",
  "GP11brahmppu:13962": "{brahmovāca: }",
  "GP11brahmppu:13963": "tato draṣṭuṃ manaś cakre tṛtīyaṃ locanaṃ vibhoḥ /",
  "GP11brahmppu:13964": "na śaśāka tadovāca na śakto 'smīti śaṃkaram // BrP_110.113 //",
  "GP11brahmppu:13965": "{īśvara uvāca: }",
  "GP11brahmppu:13966": "kiṃcit kuru tapo bāla yadā drakṣyasi locanam /",
  "GP11brahmppu:13967": "tṛtīyaṃ tvaṃ tadābhīṣṭaṃ prāpsyase nātra saṃśayaḥ // BrP_110.114 //",
  "GP11brahmppu:13968": "{brahmovāca: }",
  "GP11brahmppu:13969": "etac chrutveśānavākyaṃ tapase kṛtaniścayaḥ /",
  "GP11brahmppu:13970": "dadhīcisūnur dharmātmā tatraiva bahulāḥ samāḥ // BrP_110.115 //",
  "GP11brahmppu:13971": "śivadhyānaikanirato bālo 'pi balavān iva /",
  "GP11brahmppu:13972": "pratyahaṃ prātar utthāya snātvā natvā gurūn kramāt // BrP_110.116 //",
  "GP11brahmppu:13973": "sukhāsīno manaḥ kṛtvā suṣumnāyām ananyadhīḥ /",
  "GP11brahmppu:13974": "hastasvastikam āropya nābhau vismṛtasaṃsṛtiḥ // BrP_110.117 //",
  "GP11brahmppu:13975": "sthānāt sthānāntarotkarṣān vidadhyau śāṃbhavaṃ mahaḥ /",
  "GP11brahmppu:13976": "dadarśa cakṣur devasya tṛtīyaṃ pippalāśanaḥ /",
  "GP11brahmppu:13977": "kṛtāñjalipuṭo bhūtvā vinīta idam abravīt // BrP_110.118 //",
  "GP11brahmppu:13978": "{pippalāda uvāca: }",
  "GP11brahmppu:13979": "śaṃbhunā devadevena varo dattaḥ purā mama /",
  "GP11brahmppu:13980": "tārtīyacakṣuṣo jyotir yadā paśyasi tatkṣaṇāt // BrP_110.119 //",
  "GP11brahmppu:13981": "sarvaṃ te prārthitaṃ sidhyed ity āha tridaśeśvaraḥ /",
  "GP11brahmppu:13982": "tasmād ripuvināśāya hetubhūtāṃ prayaccha me // BrP_110.120 //",
  "GP11brahmppu:13983": "tadaiva pippalāḥ procur vaḍavāpi mahādyute /",
  "GP11brahmppu:13984": "mātā tava prātitheyī vadanty evaṃ divaṃ gatā // BrP_110.121 //",
  "GP11brahmppu:13985": "parābhidrohaniratā vismṛtātmahitā narāḥ /",
  "GP11brahmppu:13986": "itas tato bhrāntacittāḥ patanti narakāvaṭe // BrP_110.122 //",
  "GP11brahmppu:13987": "tan mātṛvacanaṃ śrutvā kupitaḥ pippalāśanaḥ /",
  "GP11brahmppu:13988": "abhimāne jvalaty antaḥ sādhuvādo nirarthakaḥ // BrP_110.123 //",
  "GP11brahmppu:13989": "dehi dehīti taṃ prāha kṛtyā netravinirgatā /",
  "GP11brahmppu:13990": "vaḍaveti smaran vipraḥ kṛtyāpi vaḍavākṛtiḥ // BrP_110.124 //",
  "GP11brahmppu:13991": "sarvasattvavināśāya prabhūtānalagarbhiṇī /",
  "GP11brahmppu:13992": "gabhastinī bālagarbhā yā mātā pippalāśinaḥ // BrP_110.125 //",
  "GP11brahmppu:13993": "taddhyānayogāt tu jātā kṛtyā sānalagarbhiṇī /",
  "GP11brahmppu:13994": "utpannā sā mahāraudrā mṛtyujihveva bhīṣaṇā // BrP_110.126 //",
  "GP11brahmppu:13995": "avocat pippalādaṃ taṃ kiṃ kṛtyaṃ me vadasva tat /",
  "GP11brahmppu:13996": "pippalādo 'pi tāṃ prāha devān khāda ripūn mama // BrP_110.127 //",
  "GP11brahmppu:13997": "jagrāha sā tathety uktvā pippalādaṃ purasthitam /",
  "GP11brahmppu:13998": "sa prāha kim idaṃ kṛtye sā cāpy āha tvayoditam // BrP_110.128 //",
  "GP11brahmppu:13999": "devaiś ca nirmitaṃ dehaṃ tato bhītaḥ śivaṃ yayau /",
  "GP11brahmppu:14000": "tuṣṭāva devaṃ sa muniḥ kṛtyāṃ prāha tadā śivaḥ // BrP_110.129 //",
  "GP11brahmppu:14001": "{śiva uvāca: }",
  "GP11brahmppu:14002": "yojanāntaḥsthitāñ jīvān na gṛhāṇa madājñayā /",
  "GP11brahmppu:14003": "tasmād yāhi tato dūraṃ kṛtye kṛtyaṃ tataḥ kuru // BrP_110.130 //",
  "GP11brahmppu:14004": "{brahmovāca: }",
  "GP11brahmppu:14005": "tīrthāt tu pippalāt pūrvaṃ yāvad yojanasaṃkhyayā /",
  "GP11brahmppu:14006": "prātiṣṭhad vaḍavārūpā kṛtyā sā ṛṣinirmitā // BrP_110.131 //",
  "GP11brahmppu:14007": "tasyāṃ jāto mahān agnir lokasaṃharaṇakṣamaḥ /",
  "GP11brahmppu:14008": "taṃ dṛṣṭvā vibudhāḥ sarve trastāḥ śaṃbhum upāgaman // BrP_110.132 //",
  "GP11brahmppu:14009": "cakreśvaraṃ pippaleśaṃ pippalādena toṣitam /",
  "GP11brahmppu:14010": "stuvanto bhītamanasaḥ śaṃbhum ūcur divaukasaḥ // BrP_110.133 //",
  "GP11brahmppu:14011": "{devā ūcuḥ: }",
  "GP11brahmppu:14012": "rakṣasva śaṃbho kṛtyāsmān bādhate tadbhavānalaḥ /",
  "GP11brahmppu:14013": "śaraṇaṃ bhava sarveśa bhītānām abhayaprada // BrP_110.134 //",
  "GP11brahmppu:14014": "sarvataḥ paribhūtānām ārtānāṃ śrāntacetasām /",
  "GP11brahmppu:14015": "sarveṣām eva jantūnāṃ tvam eva śaraṇaṃ śiva // BrP_110.135 //",
  "GP11brahmppu:14016": "ṛṣiṇābhyarthitā kṛtyā tvaccakṣurvahninirgatā /",
  "GP11brahmppu:14017": "sā jighāṃsati lokāṃs trīṃs tvaṃ nas trātā na cetaraḥ // BrP_110.136 //",
  "GP11brahmppu:14018": "{brahmovāca: }",
  "GP11brahmppu:14019": "tān abravīj jagannātho yojanāntarnivāsinaḥ /",
  "GP11brahmppu:14020": "na bādhate tv asau kṛtyā tasmād yūyam aharniśam /",
  "GP11brahmppu:14021": "ihaivāsadhvam amarās tasyā vo na bhayaṃ bhavet // BrP_110.137 //",
  "GP11brahmppu:14022": "{brahmovāca: }",
  "GP11brahmppu:14023": "punar ūcuḥ sureśānaṃ tvayā dattaṃ triviṣṭapam /",
  "GP11brahmppu:14024": "tat tyaktvātra kathaṃ nātha vatsyāmas tridaśārcita // BrP_110.138 //",
  "GP11brahmppu:14025": "{brahmovāca: }",
  "GP11brahmppu:14026": "devānāṃ vacanaṃ śrutvā śivo vākyam athābravīt //* BrP_110.140 //",
  "GP11brahmppu:14027": "{śiva uvāca: }",
  "GP11brahmppu:14028": "devo 'sau viśvataścakṣur yo devo viśvatomukhaḥ /",
  "GP11brahmppu:14029": "yo raśmibhis tu dhamate nityaṃ yo janako mataḥ // BrP_110.141 //",
  "GP11brahmppu:14030": "sa sūrya eka evātra sākṣād rūpeṇa sarvadā /",
  "GP11brahmppu:14031": "sthitiṃ karotu tanmūrtau bhaviṣyanty akhilāḥ sthitāḥ // BrP_110.142 //",
  "GP11brahmppu:14032": "{brahmovāca: }",
  "GP11brahmppu:14033": "tatheti śaṃbhuvacanāt pārijātataros tadā /",
  "GP11brahmppu:14034": "devā divākaraṃ cakrus tvaṣṭā bhāskaram abravīt // BrP_110.143 //",
  "GP11brahmppu:14035": "{tvaṣṭovāca: }",
  "GP11brahmppu:14036": "ihaivāssva jagatsvāmin rakṣemān vibudhān svayam /",
  "GP11brahmppu:14037": "svāṃśaiś ca vayam apy atra tiṣṭhāmaḥ śaṃbhusaṃnidhau // BrP_110.144 //",
  "GP11brahmppu:14038": "cakreśvarasya parito yāvad yojanasaṃkhyayā /",
  "GP11brahmppu:14039": "gaṅgāyā ubhayaṃ tīram āsādyāsan surottamāḥ // BrP_110.145 //",
  "GP11brahmppu:14040": "aṅgulyardhārdhamātraṃ tu gaṅgātīraṃ samāśritāḥ /",
  "GP11brahmppu:14041": "tisraḥ koṭyas tathā pañca śatāni munisattama /",
  "GP11brahmppu:14042": "tīrthānāṃ tatra vyuṣṭiṃ ca kaḥ śṛṇoti bravīti vā // BrP_110.146 //",
  "GP11brahmppu:14043": "{brahmovāca: }",
  "GP11brahmppu:14044": "tataḥ suragaṇāḥ sarve vinītāḥ śivam abruvan //* BrP_110.147 //",
  "GP11brahmppu:14045": "{devā ūcuḥ: }",
  "GP11brahmppu:14046": "pippalādaṃ sureśāna śamaṃ naya jaganmaya //* BrP_110.148 //",
  "GP11brahmppu:14047": "{brahmovāca: }",
  "GP11brahmppu:14048": "om ity uktvā jagannāthaḥ pippalādam avocata //* BrP_110.149 //",
  "GP11brahmppu:14049": "{śiva uvāca: }",
  "GP11brahmppu:14050": "nāśiteṣv api deveṣu pitā te nāgamiṣyati /",
  "GP11brahmppu:14051": "dattāḥ pitrā tava prāṇā devānāṃ kāryasiddhaye // BrP_110.150 //",
  "GP11brahmppu:14052": "dīnārtakaruṇābandhuḥ ko hi tādṛgbhave bhavet /",
  "GP11brahmppu:14053": "tathā yātā divaṃ tāta tava mātā pativratā // BrP_110.151 //",
  "GP11brahmppu:14054": "samā kāpy atra matayā lopāmudrāpy arundhatī /",
  "GP11brahmppu:14055": "yad asthibhiḥ surāḥ sarve jayinaḥ sukhinaḥ sadā // BrP_110.152 //",
  "GP11brahmppu:14056": "tenāvāptaṃ yaśaḥ sphītaṃ tava mātrākṣayaṃ kṛtam /",
  "GP11brahmppu:14057": "tvayā putreṇa sarvatra nātaḥ parataraṃ kṛtam // BrP_110.153 //",
  "GP11brahmppu:14058": "tvatpratāpabhayāt svargāc cyutāṃs tvaṃ pātum arhasi /",
  "GP11brahmppu:14059": "kāṃdiśīkāṃs tava bhayād amarāṃs trātum arhasi /",
  "GP11brahmppu:14060": "nārtatrāṇād abhyadhikaṃ sukṛtaṃ kvāpi vidyate // BrP_110.154 //",
  "GP11brahmppu:14061": "yāvad yaśaḥ sphurati cāru manuṣyaloke BrP_110.155a",
  "GP11brahmppu:14062": "ahāni tāvanti divaṃ gatasya BrP_110.155b",
  "GP11brahmppu:14063": "dine dine varṣasaṃkhyā parasmiṃl BrP_110.155c",
  "GP11brahmppu:14064": "loke vāso jāyate nirvikāraḥ BrP_110.155d",
  "GP11brahmppu:14065": "mṛtās ta evātra yaśo na yeṣām BrP_110.156a",
  "GP11brahmppu:14066": "andhās ta eva śrutavarjitā ye BrP_110.156b",
  "GP11brahmppu:14067": "ye dānaśīlā na napuṃsakās te BrP_110.156c",
  "GP11brahmppu:14068": "ye dharmaśīlā na ta eva śocyāḥ BrP_110.156d",
  "GP11brahmppu:14069": "{brahmovāca: }",
  "GP11brahmppu:14070": "bhāṣitaṃ devadevasya śrutvā śānto 'bhavan muniḥ /",
  "GP11brahmppu:14071": "kṛtāñjalipuṭo bhūtvā natvā nātham athābravīt // BrP_110.157 //",
  "GP11brahmppu:14072": "{pippalāda uvāca: }",
  "GP11brahmppu:14073": "vāgbhir manobhiḥ kṛtibhiḥ kadācin BrP_110.158a",
  "GP11brahmppu:14074": "mamopakurvanti hite ratā ye BrP_110.158b",
  "GP11brahmppu:14075": "tebhyo hitārthaṃ tv iha cāpareṣāṃ BrP_110.158c",
  "GP11brahmppu:14076": "somaṃ namasyāmi surādipūjyam BrP_110.158d",
  "GP11brahmppu:14077": "saṃrakṣito yair abhivardhitaś ca BrP_110.159a",
  "GP11brahmppu:14078": "samānagotraś ca samānadharmā BrP_110.159b",
  "GP11brahmppu:14079": "teṣām abhīṣṭāni śivaḥ karotu BrP_110.159c",
  "GP11brahmppu:14080": "bālendumauliṃ praṇato 'smi nityam BrP_110.159d",
  "GP11brahmppu:14081": "yair ahaṃ vardhito nityaṃ mātṛvat pitṛvat prabho /",
  "GP11brahmppu:14082": "tannāmnā jāyatāṃ tīrthaṃ devadeva jagattraye // BrP_110.160 //",
  "GP11brahmppu:14083": "yaśas tu teṣāṃ bhavitā tebhyo 'ham anṛṇas tataḥ /",
  "GP11brahmppu:14084": "yāni kṣetrāṇi devānāṃ yāni tīrthāni bhūtale // BrP_110.161 //",
  "GP11brahmppu:14085": "tebhyo yad idam adhikam anumanyantu devatāḥ /",
  "GP11brahmppu:14086": "tataḥ kṣame 'haṃ devānām aparādhaṃ nirañjanaḥ // BrP_110.162 //",
  "GP11brahmppu:14087": "{brahmovāca: }",
  "GP11brahmppu:14088": "tataḥ samakṣaṃ surasākṣarāṃ giraṃ BrP_110.163a",
  "GP11brahmppu:14089": "sahasracakṣuḥpramukhāṃs tathāgrataḥ BrP_110.163b",
  "GP11brahmppu:14090": "uvāca devā api menire vaco BrP_110.163c",
  "GP11brahmppu:14091": "dadhīciputroditam ādareṇa BrP_110.163d",
  "GP11brahmppu:14092": "bālasya buddhiṃ vinayaṃ ca vidyāṃ BrP_110.164a",
  "GP11brahmppu:14093": "śauryaṃ balaṃ sāhasaṃ satyavācam BrP_110.164b",
  "GP11brahmppu:14094": "pitror bhaktiṃ bhāvaśuddhiṃ viditvā BrP_110.164c",
  "GP11brahmppu:14095": "tadāvādīc chaṃkaraḥ pippalādam BrP_110.164d",
  "GP11brahmppu:14096": "{śaṃkara uvāca: }",
  "GP11brahmppu:14097": "vatsa yad vai priyaṃ kāmaṃ yac cāpi suravallabham /",
  "GP11brahmppu:14098": "prāpsyase vada kalyāṇaṃ nānyathā tvaṃ manaḥ kṛthāḥ // BrP_110.165 //",
  "GP11brahmppu:14099": "{pippalāda uvāca: }",
  "GP11brahmppu:14100": "ye gaṅgāyām āplutā dharmaniṣṭhāḥ BrP_110.166a",
  "GP11brahmppu:14101": "saṃpaśyanti tvatpadābjaṃ maheśa BrP_110.166b",
  "GP11brahmppu:14102": "sarvān kāmān āpnuvantu prasahya BrP_110.166c",
  "GP11brahmppu:14103": "dehānte te padam āyāntu śaivam BrP_110.166d",
  "GP11brahmppu:14104": "tātaḥ prāptas tvatpadaṃ cāmbikā me BrP_110.167a",
  "GP11brahmppu:14105": "nātha prāptā pippalaś cāmarāś ca BrP_110.167b",
  "GP11brahmppu:14106": "sukhaṃ prāptā nāthanāthaṃ vilokya BrP_110.167c",
  "GP11brahmppu:14107": "tvāṃ paśyeyus tvatpadaṃ te prayāntu BrP_110.167d",
  "GP11brahmppu:14108": "{brahmovāca: }",
  "GP11brahmppu:14109": "tathety uktvā pippalādaṃ devadevo maheśvaraḥ /",
  "GP11brahmppu:14110": "abhinandya ca taṃ devaiḥ sārdhaṃ vākyam athābravīt // BrP_110.168 //",
  "GP11brahmppu:14111": "devā api mudā yuktā nirbhayās tatkṛtād bhayāt /",
  "GP11brahmppu:14112": "idam ūcuḥ sarva eva dādhīcaṃ śivasaṃnidhau // BrP_110.169 //",
  "GP11brahmppu:14113": "{devā ūcuḥ: }",
  "GP11brahmppu:14114": "surāṇāṃ yad abhīṣṭaṃ ca tvayā kṛtam asaṃśayam /",
  "GP11brahmppu:14115": "pālitā devadevasya ājñā trailokyamaṇḍanī // BrP_110.170 //",
  "GP11brahmppu:14116": "yācitaṃ ca tvayā pūrvaṃ parārthaṃ nātmane dvija /",
  "GP11brahmppu:14117": "tasmād anyatamaṃ brūhi kiṃcid dāsyāmahe vayam // BrP_110.171 //",
  "GP11brahmppu:14118": "{brahmovāca: }",
  "GP11brahmppu:14119": "punaḥ punas tad evocuḥ surasaṃghā dvijottamam /",
  "GP11brahmppu:14120": "kṛtāñjalipuṭaḥ pūrvaṃ natvā śaṃbhusurān idam /",
  "GP11brahmppu:14121": "uvāca pippalādaś ca umāṃ natvā ca pippalān // BrP_110.172 //",
  "GP11brahmppu:14122": "{pippalāda uvāca: }",
  "GP11brahmppu:14123": "pitarau draṣṭukāmo 'smi sadā me śabdagocarau /",
  "GP11brahmppu:14124": "te dhanyāḥ prāṇino loke mātāpitror vaśe sthitāḥ // BrP_110.173 //",
  "GP11brahmppu:14125": "śuśrūṣaṇaparā nityaṃ tatpādājñāpratīkṣakāḥ /",
  "GP11brahmppu:14126": "indriyāṇi śarīraṃ ca kulaṃ śaktiṃ dhiyaṃ vapuḥ // BrP_110.174 //",
  "GP11brahmppu:14127": "parilabhya tayoḥ kṛtye kṛtakṛtyo bhavet svayam /",
  "GP11brahmppu:14128": "paśūnāṃ pakṣiṇāṃ cāpi sulabhaṃ mātṛdarśanam // BrP_110.175 //",
  "GP11brahmppu:14129": "durlabhaṃ mama tac cāpi pṛcche pāpaphalaṃ nu kim /",
  "GP11brahmppu:14130": "durlabhaṃ ca tathā cet syāt sarveṣāṃ yasya kasyacit // BrP_110.176 //",
  "GP11brahmppu:14131": "nopapadyeta sulabhaṃ matto nānyo 'sti pāpakṛt /",
  "GP11brahmppu:14132": "tayor darśanamātraṃ ca yadi prāpsye surottamāḥ // BrP_110.177 //",
  "GP11brahmppu:14133": "manovākkāyakarmabhyaḥ phalaṃ prāptaṃ bhaviṣyati /",
  "GP11brahmppu:14134": "pitarau ye na paśyanti samutpannā na saṃsṛtau /",
  "GP11brahmppu:14135": "teṣāṃ mahāpātakānāṃ kaḥ saṃkhyāṃ kartum īśvaraḥ // BrP_110.178 //",
  "GP11brahmppu:14136": "{brahmovāca: }",
  "GP11brahmppu:14137": "tad ṛṣer vacanaṃ śrutvā mithaḥ saṃmantrya te surāḥ /",
  "GP11brahmppu:14138": "vimānavaram ārūḍhau pitarau daṃpatī śubhau // BrP_110.179 //",
  "GP11brahmppu:14139": "tava saṃdarśanākāṅkṣau drakṣyase vādya niścitam /",
  "GP11brahmppu:14140": "viṣādaṃ lobhamohau ca tyaktvā cittaṃ śamaṃ naya // BrP_110.180 //",
  "GP11brahmppu:14141": "paśya paśyeti taṃ prāhur dādhīcaṃ surasattamāḥ /",
  "GP11brahmppu:14142": "vimānavaram ārūḍhau svargiṇau svarṇabhūṣaṇau // BrP_110.181 //",
  "GP11brahmppu:14143": "tava saṃdarśanākāṅkṣau pitarau daṃpatī śubhau /",
  "GP11brahmppu:14144": "vījyamānau surastrībhiḥ stūyamānau ca kiṃnaraiḥ // BrP_110.182 //",
  "GP11brahmppu:14145": "dṛṣṭvā sa mātāpitarau nanāma śivasaṃnidhau /",
  "GP11brahmppu:14146": "harṣabāṣpāśrunayanau sa kathaṃcid uvāca tau // BrP_110.183 //",
  "GP11brahmppu:14147": "{putra uvāca: }",
  "GP11brahmppu:14148": "tārayanty eva pitarāv anye putrāḥ kulodvahāḥ /",
  "GP11brahmppu:14149": "ahaṃ tu mātur udare kevalaṃ bhedakāraṇam /",
  "GP11brahmppu:14150": "evaṃbhūto 'pi tau mohāt paśyeyam atidurmatiḥ // BrP_110.184 //",
  "GP11brahmppu:14151": "{brahmovāca: }",
  "GP11brahmppu:14152": "tāv ālokya tato duḥkhād vaktuṃ naiva śaśāka saḥ /",
  "GP11brahmppu:14153": "devāś ca mātāpitarau pippalādam athābruvan // BrP_110.185 //",
  "GP11brahmppu:14154": "dhanyas tvaṃ putra lokeṣu yasya kīrtir gatā divam /",
  "GP11brahmppu:14155": "sākṣātkṛtas tvayā tryakṣo devāś cāśvāsitās tvayā /",
  "GP11brahmppu:14156": "tvayā putreṇa sallokā na kṣīyante kadācana // BrP_110.186 //",
  "GP11brahmppu:14157": "{brahmovāca: }",
  "GP11brahmppu:14158": "puṣpavṛṣṭis tadā svargāt papāta tasya mūrdhani /",
  "GP11brahmppu:14159": "jayaśabdaḥ surair uktaḥ prādurbhūto mahāmune // BrP_110.187 //",
  "GP11brahmppu:14160": "āśiṣaṃ tu sute dattvā dadhīciḥ saha bhāryayā /",
  "GP11brahmppu:14161": "śaṃbhuṃ gaṅgāṃ surān natvā putraṃ vākyam athābravīt // BrP_110.188 //",
  "GP11brahmppu:14162": "{dadhīcir uvāca: }",
  "GP11brahmppu:14163": "prāpya bhāryāṃ śive bhaktiṃ kuru gaṅgāṃ ca sevaya /",
  "GP11brahmppu:14164": "putrān utpādya vidhivad yajñān iṣṭvā sadakṣiṇān /",
  "GP11brahmppu:14165": "kṛtakṛtyas tato vatsa ākramasva ciraṃ divam // BrP_110.189 //",
  "GP11brahmppu:14166": "{brahmovāca: }",
  "GP11brahmppu:14167": "karomy evam iti prāha dadhīciṃ pippalāśanaḥ /",
  "GP11brahmppu:14168": "dadhīciḥ putram āśvāsya bhāryayā ca punaḥ punaḥ // BrP_110.190 //",
  "GP11brahmppu:14169": "anujñātaḥ suragaṇaiḥ punaḥ sa divam ākramat /",
  "GP11brahmppu:14170": "devā apy ūcire sarve pippalādaṃ sasaṃbhramāḥ // BrP_110.191 //",
  "GP11brahmppu:14171": "{devā ūcuḥ: }",
  "GP11brahmppu:14172": "kṛtyāṃ śamaya bhadraṃ te tad utpannaṃ mahānalam //* BrP_110.192 //",
  "GP11brahmppu:14173": "{brahmovāca: }",
  "GP11brahmppu:14174": "pippalādas tu tān āha na śakto 'haṃ nivāraṇe /",
  "GP11brahmppu:14175": "asatyaṃ naiva vaktāhaṃ yūyaṃ kṛtyāṃ tu brūta tām // BrP_110.193 //",
  "GP11brahmppu:14176": "māṃ dṛṣṭvā sā mahāraudrā viparītaṃ kariṣyati /",
  "GP11brahmppu:14177": "tām eva gatvā vibudhāḥ procus te śāntikāraṇam // BrP_110.194 //",
  "GP11brahmppu:14178": "analaṃ ca yathāprīti te ubhe nety avocatām /",
  "GP11brahmppu:14179": "sarveṣāṃ bhakṣaṇāyaiva sṛṣṭā cāhaṃ dvijanmanā // BrP_110.195 //",
  "GP11brahmppu:14180": "tathā ca matprasūto 'gnir anyathā tat kathaṃ bhavet /",
  "GP11brahmppu:14181": "mahābhūtāni pañcāpi sthāvaraṃ jaṅgamaṃ tathā // BrP_110.196 //",
  "GP11brahmppu:14182": "sarvam asmanmukhe vidyād vaktavyaṃ nāvaśiṣyate /",
  "GP11brahmppu:14183": "mayā saṃmantrya te devāḥ punar ūcur ubhāv api // BrP_110.197 //",
  "GP11brahmppu:14184": "bhakṣayetām ubhau sarvaṃ yathānukramatas tathā /",
  "GP11brahmppu:14185": "vaḍavāpi surān evam uvāca śṛṇu nārada // BrP_110.198 //",
  "GP11brahmppu:14186": "{vaḍavovāca: }",
  "GP11brahmppu:14187": "bhavatām icchayā sarvaṃ bhakṣyaṃ me surasattamāḥ //* BrP_110.199 //",
  "GP11brahmppu:14188": "{brahmovāca: }",
  "GP11brahmppu:14189": "vaḍavā sā nadī jātā gaṅgayā saṃgatā mune /",
  "GP11brahmppu:14190": "tadbhavas tu mahān agnir ya āsīd atibhīṣaṇaḥ /",
  "GP11brahmppu:14191": "tam āhur amarā vahniṃ bhūtānām ādito viduḥ // BrP_110.200 //",
  "GP11brahmppu:14192": "{surā ūcuḥ: }",
  "GP11brahmppu:14193": "āpo jyeṣṭhatamā jñeyās tathaiva prathamaṃ bhavān /",
  "GP11brahmppu:14194": "tatrāpy apāṃpatiṃ jyeṣṭhaṃ samudram aśanaṃ kuru /",
  "GP11brahmppu:14195": "yathaiva tu vayaṃ brūmo gaccha bhuṅkṣva yathāsukham // BrP_110.201 //",
  "GP11brahmppu:14196": "{brahmovāca: }",
  "GP11brahmppu:14197": "analas tv amarān āha āpas tatra kathaṃ tv aham /",
  "GP11brahmppu:14198": "vrajeyaṃ yadi māṃ tatra prāpayanty udakaṃ mahat // BrP_110.202 //",
  "GP11brahmppu:14199": "bhavanta eva te 'py āhuḥ kathaṃ te 'gne gatir bhavet /",
  "GP11brahmppu:14200": "agnir apy āha tān devān kanyā māṃ guṇaśālinī // BrP_110.203 //",
  "GP11brahmppu:14201": "hiraṇyakalaśe sthāpya nayed yatra gatir mama /",
  "GP11brahmppu:14202": "tasya tad vacanaṃ śrutvā kanyām ūcuḥ sarasvatīm // BrP_110.204 //",
  "GP11brahmppu:14203": "{devā ūcuḥ: }",
  "GP11brahmppu:14204": "nayainam analaṃ śīghraṃ śirasā varuṇālayam //* BrP_110.205 //",
  "GP11brahmppu:14205": "{brahmovāca: }",
  "GP11brahmppu:14206": "sarasvatī surān āha naikā śaktā ca dhāraṇe /",
  "GP11brahmppu:14207": "yuktā catasṛbhiḥ śīghraṃ vaheyaṃ varuṇālayam // BrP_110.206 //",
  "GP11brahmppu:14208": "sarasvatyā vacaḥ śrutvā gaṅgāṃ ca yamunāṃ tathā /",
  "GP11brahmppu:14209": "narmadāṃ tapatīṃ caiva surāḥ procuḥ pṛthak pṛthak // BrP_110.207 //",
  "GP11brahmppu:14210": "tābhiḥ samanvitovāha hiraṇyakalaśe 'nalam /",
  "GP11brahmppu:14211": "saṃsthāpya śirasādhārya tā jagmur varuṇālayam // BrP_110.208 //",
  "GP11brahmppu:14212": "saṃsthāpya yatra deveśaḥ somanātho jagatpatiḥ /",
  "GP11brahmppu:14213": "adhyāste vibudhaiḥ sārdhaṃ prabhāse śaśibhūṣaṇaḥ // BrP_110.209 //",
  "GP11brahmppu:14214": "prāpayām āsur analaṃ pañcanadyaḥ sarasvatī /",
  "GP11brahmppu:14215": "adhyāste ca mahān agniḥ piban vāri śanaiḥ śanaiḥ // BrP_110.210 //",
  "GP11brahmppu:14216": "tataḥ suragaṇāḥ sarve śivam ūcuḥ surottamam //* BrP_110.211 //",
  "GP11brahmppu:14217": "{devā ūcuḥ: }",
  "GP11brahmppu:14218": "asthnāṃ ca pāvanaṃ brūhi asmākaṃ ca gavāṃ tathā //* BrP_110.212 //",
  "GP11brahmppu:14219": "{brahmovāca: }",
  "GP11brahmppu:14220": "śivaḥ prāha tadā sarvān gaṅgām āplutya yatnataḥ /",
  "GP11brahmppu:14221": "devāś ca gāvas tatpāpān mucyante nātra saṃśayaḥ // BrP_110.213 //",
  "GP11brahmppu:14222": "prakṣālitāni cāsthīni ṛṣidehabhavāny atha /",
  "GP11brahmppu:14223": "tāni prakṣālanād eva tatra prāptāni pūtatām // BrP_110.214 //",
  "GP11brahmppu:14224": "yatra devā muktapāpās tat tīrthaṃ pāpanāśanam /",
  "GP11brahmppu:14225": "tatra snānaṃ ca dānaṃ ca brahmahatyāvināśanam // BrP_110.215 //",
  "GP11brahmppu:14226": "gavāṃ ca pāvanaṃ yatra gotīrthaṃ tad udāhṛtam /",
  "GP11brahmppu:14227": "tatra snānān mahābuddhir gomedhaphalam āpnuyāt // BrP_110.216 //",
  "GP11brahmppu:14228": "yatra tadbrāhmaṇāsthīni āsan puṇyāni nārada /",
  "GP11brahmppu:14229": "pitṛtīrthaṃ tu vai jñeyaṃ pitṝṇāṃ prītivardhanam // BrP_110.217 //",
  "GP11brahmppu:14230": "bhasmāsthinakharomāṇi prāṇino yasya kasyacit /",
  "GP11brahmppu:14231": "tatra tīrthe saṃkrameran yāvac candrārkatārakam // BrP_110.218 //",
  "GP11brahmppu:14232": "svarge vāso bhavet tasya api duṣkṛtakarmaṇaḥ /",
  "GP11brahmppu:14233": "tathā cakreśvarāt tīrthāt trīṇi tīrthāni nārada /",
  "GP11brahmppu:14234": "tataḥ pūtāḥ suragaṇā gāvaḥ śaṃbhum athābruvan // BrP_110.219 //",
  "GP11brahmppu:14235": "{gosurā ūcuḥ: }",
  "GP11brahmppu:14236": "yāmaḥ svaṃ svam adhiṣṭhānam atra sūryaḥ pratiṣṭhitaḥ /",
  "GP11brahmppu:14237": "asmin sthite dinakare surāḥ sarve pratiṣṭhitāḥ // BrP_110.220 //",
  "GP11brahmppu:14238": "bhaveyur jagatām īśa tad anujñātum arhasi /",
  "GP11brahmppu:14239": "sūryo hy ātmāsya jagatas tasthuṣaś ca sanātanaḥ // BrP_110.221 //",
  "GP11brahmppu:14240": "divākaro devamayas tatrāsmābhiḥ pratiṣṭhitaḥ /",
  "GP11brahmppu:14241": "yatra gaṅgā jagaddhātrī yatra vai tryambakaḥ svayam /",
  "GP11brahmppu:14242": "suravāsaṃ pratiṣṭhānaṃ bhaved yatra ca tryambakam // BrP_110.222 //",
  "GP11brahmppu:14243": "{brahmovāca: }",
  "GP11brahmppu:14244": "āpṛcchya pippalādaṃ taṃ surāḥ svaṃ sadanaṃ yayuḥ /",
  "GP11brahmppu:14245": "pippalāḥ kālaparyāye svargaṃ jagmur athākṣayam // BrP_110.223 //",
  "GP11brahmppu:14246": "pādapānāṃ padaṃ vipraḥ pippalādaḥ pratāpavān /",
  "GP11brahmppu:14247": "kṣetrādhipatye saṃsthāpya pūjayām āsa śaṃkaram // BrP_110.224 //",
  "GP11brahmppu:14248": "dadhīcisūnur munir ugratejā BrP_110.225a",
  "GP11brahmppu:14249": "avāpya bhāryāṃ gautamasyātmajāṃ ca BrP_110.225b",
  "GP11brahmppu:14250": "putrān athāvāpya śriyaṃ yaśaś ca BrP_110.225c",
  "GP11brahmppu:14251": "suhṛjjanaiḥ svargam avāpa dhīraḥ BrP_110.225d",
  "GP11brahmppu:14252": "tataḥ prabhṛti tat tīrthaṃ pippaleśvaram ucyate /",
  "GP11brahmppu:14253": "sarvakratuphalaṃ puṇyaṃ smaraṇād aghanāśanam // BrP_110.226 //",
  "GP11brahmppu:14254": "kiṃ punaḥ snānadānābhyām ādityasya tu darśanāt /",
  "GP11brahmppu:14255": "cakreśvaraḥ pippaleśo devadevasya nāmanī // BrP_110.227 //",
  "GP11brahmppu:14256": "sarahasyaṃ viditvā tu sarvakāmān avāpnuyāt /",
  "GP11brahmppu:14257": "sūryasya ca pratiṣṭhānāt suravāse pratiṣṭhite /",
  "GP11brahmppu:14258": "pratiṣṭhānaṃ tu tat kṣetraṃ surāṇām api vallabham // BrP_110.228 //",
  "GP11brahmppu:14259": "itīdam ākhyānam atīva puṇyaṃ BrP_110.229a",
  "GP11brahmppu:14260": "paṭheta vā yaḥ śṛṇuyāt smared vā BrP_110.229b",
  "GP11brahmppu:14261": "sa dīrghajīvī dhanavān dharmayuktaś BrP_110.229c",
  "GP11brahmppu:14262": "cānte smarañ śaṃbhum upaiti nityam BrP_110.229d",
  "GP11brahmppu:14263": "{brahmovāca: }",
  "GP11brahmppu:14264": "nāgatīrtham iti khyātaṃ sarvakāmapradaṃ śubham /",
  "GP11brahmppu:14265": "yatra nāgeśvaro devaḥ śṛṇu tasyāpi vistaram // BrP_111.1 //",
  "GP11brahmppu:14266": "pratiṣṭhānapure rājā śūrasena iti śrutaḥ /",
  "GP11brahmppu:14267": "somavaṃśabhavaḥ śrīmān matimān guṇasāgaraḥ // BrP_111.2 //",
  "GP11brahmppu:14268": "putrārthaṃ sa mahāyatnam akarot priyayā saha /",
  "GP11brahmppu:14269": "tasya putraś cirād āsīt sarpo vai bhīṣaṇākṛtiḥ // BrP_111.3 //",
  "GP11brahmppu:14270": "putraṃ taṃ gopayām āsa śūraseno mahīpatiḥ /",
  "GP11brahmppu:14271": "rājñaḥ putraḥ sarpa iti na kaścid vindate janaḥ // BrP_111.4 //",
  "GP11brahmppu:14272": "antarvartī paro vāpi mātaraṃ pitaraṃ vinā /",
  "GP11brahmppu:14273": "dhātreyy api na jānāti nāmātyo na purohitaḥ // BrP_111.5 //",
  "GP11brahmppu:14274": "taṃ dṛṣṭvā bhīṣaṇaṃ sarpaṃ sabhāryo nṛpasattamaḥ /",
  "GP11brahmppu:14275": "saṃtāpaṃ nityam āpnoti sarpād varam aputratā // BrP_111.6 //",
  "GP11brahmppu:14276": "etad asti mahāsarpo vakti nityaṃ manuṣyavat /",
  "GP11brahmppu:14277": "sa sarpaḥ pitaraṃ prāha kuru cūḍām api kriyām // BrP_111.7 //",
  "GP11brahmppu:14278": "tathopanayanaṃ cāpi vedādhyayanam eva ca /",
  "GP11brahmppu:14279": "yāvad vedaṃ na cādhīte tāvac chūdrasamo dvijaḥ // BrP_111.8 //",
  "GP11brahmppu:14280": "{brahmovāca: }",
  "GP11brahmppu:14281": "etac chrutvā putravacaḥ śūraseno 'tiduḥkhitaḥ /",
  "GP11brahmppu:14282": "brāhmaṇaṃ kaṃcanānīya saṃskārādi tadākarot /",
  "GP11brahmppu:14283": "adhītavedaḥ sarpo 'pi pitaraṃ cābravīd idam // BrP_111.9 //",
  "GP11brahmppu:14284": "{sarpa uvāca: }",
  "GP11brahmppu:14285": "vivāhaṃ kuru me rājan strīkāmo 'haṃ nṛpottama /",
  "GP11brahmppu:14286": "anyathāpi ca kṛtyaṃ te na sidhyed iti me matiḥ // BrP_111.10 //",
  "GP11brahmppu:14287": "janayitvātmajān veda- vidhinākhilasaṃskṛtīḥ /",
  "GP11brahmppu:14288": "na kuryād yaḥ pitā tasya narakān nāsti niṣkṛtiḥ // BrP_111.11 //",
  "GP11brahmppu:14289": "{brahmovāca: }",
  "GP11brahmppu:14290": "vismitaḥ sa pitā prāha sutaṃ tam uragākṛtim //* BrP_111.12 //",
  "GP11brahmppu:14291": "{śūrasena uvāca: }",
  "GP11brahmppu:14292": "yasya śabdād api trāsaṃ yānti śūrāś ca pūruṣāḥ /",
  "GP11brahmppu:14293": "tasmai kanyāṃ tu ko dadyād vada putra karomi kim // BrP_111.13 //",
  "GP11brahmppu:14294": "{brahmovāca: }",
  "GP11brahmppu:14295": "tat pitur vacanaṃ śrutvā sarpaḥ prāha vicakṣaṇaḥ //* BrP_111.14 //",
  "GP11brahmppu:14296": "{sarpa uvāca: }",
  "GP11brahmppu:14297": "vivāhā bahavo rājan rājñāṃ santi janeśvara /",
  "GP11brahmppu:14298": "prasahyāharaṇaṃ cāpi śastrair vaivāha eva ca // BrP_111.15 //",
  "GP11brahmppu:14299": "jāte vivāhe putrasya pitāsau kṛtakṛd bhavet /",
  "GP11brahmppu:14300": "no ced atraiva gaṅgāyāṃ mariṣye nātra saṃśayaḥ // BrP_111.16 //",
  "GP11brahmppu:14301": "{brahmovāca: }",
  "GP11brahmppu:14302": "tat putraniścayaṃ jñātvā aputro nṛpasattamaḥ /",
  "GP11brahmppu:14303": "vivāhārtham amātyāṃs tān āhūyedaṃ vaco 'bravīt // BrP_111.17 //",
  "GP11brahmppu:14304": "{śūrasena uvāca: }",
  "GP11brahmppu:14305": "nāgeśvaro mama suto yuvarājo guṇākaraḥ /",
  "GP11brahmppu:14306": "guṇavān matimāñ śūro durjayaḥ śatrutāpanaḥ // BrP_111.18 //",
  "GP11brahmppu:14307": "rathe nāge sa dhanuṣi pṛthivyāṃ nopamīyate /",
  "GP11brahmppu:14308": "vivāhas tasya kartavyo hy ahaṃ vṛddhas tathaiva ca // BrP_111.19 //",
  "GP11brahmppu:14309": "rājyabhāraṃ sute nyasya niścinto 'haṃ bhavāmy ataḥ /",
  "GP11brahmppu:14310": "na dārasaṃgraho yāvat tāvat putro mama priyaḥ // BrP_111.20 //",
  "GP11brahmppu:14311": "bālabhāvaṃ no jahāti tasmāt sarve 'numanya ca /",
  "GP11brahmppu:14312": "vivāhāyātha kurvantu yatnaṃ mama hite ratāḥ // BrP_111.21 //",
  "GP11brahmppu:14313": "na me kācit tadā cintā kṛtodvāho yadātmajaḥ /",
  "GP11brahmppu:14314": "sute nyastabharā yānti kṛtinas tapase vanam // BrP_111.22 //",
  "GP11brahmppu:14315": "{brahmovāca: }",
  "GP11brahmppu:14316": "amātyā rājavacanaṃ śrutvā sarve vinītavat /",
  "GP11brahmppu:14317": "ūcuḥ prāñjalayo harṣād rājānaṃ bhūritejasam // BrP_111.23 //",
  "GP11brahmppu:14318": "{amātyā ūcuḥ: }",
  "GP11brahmppu:14319": "tava putro guṇajyeṣṭhas tvaṃ ca sarvatra viśrutaḥ /",
  "GP11brahmppu:14320": "vivāhe tava putrasya kiṃ mantryaṃ kiṃ tu cintyate // BrP_111.24 //",
  "GP11brahmppu:14321": "{brahmovāca: }",
  "GP11brahmppu:14322": "amātyeṣu tathokteṣu gambhīro nṛpasattamaḥ /",
  "GP11brahmppu:14323": "putraṃ sarpaṃ tv amātyānāṃ na cākhyāti na te viduḥ // BrP_111.25 //",
  "GP11brahmppu:14324": "rājā punas tān uvāca kā syāt kanyā guṇādhikā /",
  "GP11brahmppu:14325": "mahāvaṃśabhavaḥ śrīmān ko rājā syād guṇāśrayaḥ // BrP_111.26 //",
  "GP11brahmppu:14326": "saṃbandhayogyaḥ śūraś ca yatsaṃbandhaḥ praśasyate /",
  "GP11brahmppu:14327": "tad rājavacanaṃ śrutvā amātyānāṃ mahāmatiḥ // BrP_111.27 //",
  "GP11brahmppu:14328": "kulīnaḥ sādhur atyantaṃ rājakāryahite rataḥ /",
  "GP11brahmppu:14329": "rājño matiṃ viditvā tu iṅgitajño 'bravīd idam // BrP_111.28 //",
  "GP11brahmppu:14330": "{amātya uvāca: }",
  "GP11brahmppu:14331": "pūrvadeśe mahārāja vijayo nāma bhūpatiḥ /",
  "GP11brahmppu:14332": "vājivāraṇaratnānāṃ yasya saṃkhyā na vidyate // BrP_111.29 //",
  "GP11brahmppu:14333": "aṣṭau putrā maheṣvāsā mahārājasya dhīmataḥ /",
  "GP11brahmppu:14334": "teṣāṃ svasā bhogavatī sākṣāl lakṣmīr ivāparā /",
  "GP11brahmppu:14335": "tava putrasya yogyā sā bhāryā rājan mayoditā // BrP_111.30 //",
  "GP11brahmppu:14336": "{brahmovāca: }",
  "GP11brahmppu:14337": "vṛddhāmātyavacaḥ śrutvā rājā taṃ pratyabhāṣata //* BrP_111.31 //",
  "GP11brahmppu:14338": "{rājovāca: }",
  "GP11brahmppu:14339": "sutā tasya kathaṃ me 'sya sutasya syād vadasva tat //* BrP_111.32 //",
  "GP11brahmppu:14340": "{vṛddhāmātya uvāca: }",
  "GP11brahmppu:14341": "lakṣito 'si mahārāja yat te manasi vartate /",
  "GP11brahmppu:14342": "yac chūrasena kṛtyaṃ syād anujānīhi māṃ tataḥ // BrP_111.33 //",
  "GP11brahmppu:14343": "{brahmovāca: }",
  "GP11brahmppu:14344": "vṛddhāmātyavacaḥ śrutvā bhūṣaṇācchādanoktibhiḥ /",
  "GP11brahmppu:14345": "saṃpūjya preṣayām āsa mahatyā senayā saha // BrP_111.34 //",
  "GP11brahmppu:14346": "sa pūrvadeśam āgatya mahārājaṃ sametya ca /",
  "GP11brahmppu:14347": "saṃpūjya vividhair vākyair upāyair nītisaṃbhavaiḥ // BrP_111.35 //",
  "GP11brahmppu:14348": "mahārājasutāyāś ca bhogavatyā mahāmatiḥ /",
  "GP11brahmppu:14349": "śūrasenasya nṛpateḥ sūnor nāgasya dhīmataḥ // BrP_111.36 //",
  "GP11brahmppu:14350": "vivāhāyākarot saṃdhiṃ mithyāmithyāvacouktibhiḥ /",
  "GP11brahmppu:14351": "pūjayām āsa nṛpatiṃ bhūṣaṇācchādanādibhiḥ // BrP_111.37 //",
  "GP11brahmppu:14352": "avāpya pūjāṃ nṛpatir dadāmīty avadat tadā /",
  "GP11brahmppu:14353": "tata āgatya rājñe 'sau vṛddhāmātyo mahāmatiḥ // BrP_111.38 //",
  "GP11brahmppu:14354": "śūrasenāya tad vṛttaṃ vaivāhikam avedayat /",
  "GP11brahmppu:14355": "tato bahutithe kāle vṛddhāmātyo mahāmatiḥ // BrP_111.39 //",
  "GP11brahmppu:14356": "punar balena mahatā vastrālaṃkārabhūṣitaḥ /",
  "GP11brahmppu:14357": "jagāma tarasā sarvair anyaiś ca sacivair vṛtaḥ // BrP_111.40 //",
  "GP11brahmppu:14358": "vivāhāya mahāmātyo mahārājāya buddhimān /",
  "GP11brahmppu:14359": "sarvaṃ provāca vṛddho 'sāv amātyaḥ sacivair vṛtaḥ // BrP_111.41 //",
  "GP11brahmppu:14360": "{vṛddhāmātya uvāca: }",
  "GP11brahmppu:14361": "atrāgantuṃ na cāyāti śūrasenasya bhūpateḥ /",
  "GP11brahmppu:14362": "putro nāga iti khyāto buddhimān guṇasāgaraḥ // BrP_111.42 //",
  "GP11brahmppu:14363": "kṣatriyāṇāṃ vivāhāś ca bhaveyur bahudhā nṛpa /",
  "GP11brahmppu:14364": "tasmāc chastrair alaṃkārair vivāhaḥ syān mahāmate // BrP_111.43 //",
  "GP11brahmppu:14365": "kṣatriyā brāhmaṇāś caiva satyāṃ vācaṃ vadanti hi /",
  "GP11brahmppu:14366": "tasmāc chastrair alaṃkārair vivāhas tv anumanyatām // BrP_111.44 //",
  "GP11brahmppu:14367": "{brahmovāca: }",
  "GP11brahmppu:14368": "vṛddhāmātyavacaḥ śrutvā vijayo rājasattamaḥ /",
  "GP11brahmppu:14369": "mene vākyaṃ tathā satyam amātyaṃ bhūpatiṃ tadā // BrP_111.45 //",
  "GP11brahmppu:14370": "vivāham akarod rājā bhogavatyāḥ savistaram /",
  "GP11brahmppu:14371": "śastreṇa ca yathāśāstraṃ preṣayām āsa tāṃ punaḥ // BrP_111.46 //",
  "GP11brahmppu:14372": "svān amātyāṃs tathā gāś ca hiraṇyaturagādikam /",
  "GP11brahmppu:14373": "bahu dattvātha vijayo harṣeṇa mahatā yutaḥ // BrP_111.47 //",
  "GP11brahmppu:14374": "tām ādāyātha sacivā vṛddhāmātyapurogamāḥ /",
  "GP11brahmppu:14375": "pratiṣṭhānam athābhyetya śūrasenāya tāṃ snuṣām // BrP_111.48 //",
  "GP11brahmppu:14376": "nyavedayaṃs tathocus te vijayasya vaco bahu /",
  "GP11brahmppu:14377": "bhūṣaṇāni vicitrāṇi dāsyo vastrādikaṃ ca yat // BrP_111.49 //",
  "GP11brahmppu:14378": "nivedya śūrasenāya kṛtakṛtyā babhūvire /",
  "GP11brahmppu:14379": "vijayasya tu ye 'mātyā bhogavatyā sahāgatāḥ // BrP_111.50 //",
  "GP11brahmppu:14380": "tān pūjayitvā rājāsau bahumānapuraḥsaram /",
  "GP11brahmppu:14381": "vijayāya yathā prītis tathā kṛtvā vyasarjayat // BrP_111.51 //",
  "GP11brahmppu:14382": "vijayasya sutā bālā rūpayauvanaśālinī /",
  "GP11brahmppu:14383": "śvaśrūśvaśurayor nityaṃ śuśrūṣantī sumadhyamā // BrP_111.52 //",
  "GP11brahmppu:14384": "bhogavatyāś ca yo bhartā mahāsarpo 'tibhīṣaṇaḥ /",
  "GP11brahmppu:14385": "ekāntadeśe vijane gṛhe ratnasuśobhite // BrP_111.53 //",
  "GP11brahmppu:14386": "sugandhakusumākīrṇe tatrāste sukhaśītale /",
  "GP11brahmppu:14387": "sa sarpo mātaraṃ prāha pitaraṃ ca punaḥ punaḥ // BrP_111.54 //",
  "GP11brahmppu:14388": "mama bhāryā rājaputrī kiṃ māṃ naivopasarpati /",
  "GP11brahmppu:14389": "tat putravacanaṃ śrutvā sarpamātedam abravīt // BrP_111.55 //",
  "GP11brahmppu:14390": "{rājapatny uvāca: }",
  "GP11brahmppu:14391": "dhātrike gaccha subhage śīghraṃ bhogavatīṃ vada /",
  "GP11brahmppu:14392": "tava bhartā sarpa iti tataḥ sā kiṃ vadiṣyati // BrP_111.56 //",
  "GP11brahmppu:14393": "{brahmovāca: }",
  "GP11brahmppu:14394": "dhātrikā ca tathety uktvā gatvā bhogavatīṃ tadā /",
  "GP11brahmppu:14395": "rahogatā uvācedaṃ vinītavad apūrvavat // BrP_111.57 //",
  "GP11brahmppu:14396": "{dhātrikovāca: }",
  "GP11brahmppu:14397": "jāne 'haṃ subhage bhadre bhartāraṃ tava daivatam /",
  "GP11brahmppu:14398": "na cākhyeyaṃ tvayā kvāpi sarpo na puruṣo dhruvam // BrP_111.58 //",
  "GP11brahmppu:14399": "{brahmovāca: }",
  "GP11brahmppu:14400": "tasyās tad vacanaṃ śrutvā bhogavaty abravīd idam //* BrP_111.59 //",
  "GP11brahmppu:14401": "{bhogavaty uvāca: }",
  "GP11brahmppu:14402": "mānuṣīṇāṃ manuṣyo hi bhartā sāmānyato bhavet /",
  "GP11brahmppu:14403": "kiṃ punar devajātis tu bhartā puṇyena labhyate // BrP_111.60 //",
  "GP11brahmppu:14404": "{brahmovāca: }",
  "GP11brahmppu:14405": "bhogavatyās tu tad vākyaṃ sā ca sarvaṃ nyavedayat /",
  "GP11brahmppu:14406": "sarpāya sarpamātre ca rājñe caiva yathākramam // BrP_111.61 //",
  "GP11brahmppu:14407": "ruroda rājā tadvākyāt smṛtvā tāṃ karmaṇo gatim /",
  "GP11brahmppu:14408": "bhogavaty api tāṃ prāha uktapūrvāṃ punaḥ sakhīm // BrP_111.62 //",
  "GP11brahmppu:14409": "{bhogavaty uvāca: }",
  "GP11brahmppu:14410": "kāntaṃ darśaya bhadraṃ te vṛthā yāti vayo mama //* BrP_111.63 //",
  "GP11brahmppu:14411": "{brahmovāca: }",
  "GP11brahmppu:14412": "tataḥ sā darśayām āsa sarpaṃ tam atibhīṣaṇam /",
  "GP11brahmppu:14413": "sugandhakusumākīrṇe śayane sā rahogatā // BrP_111.64 //",
  "GP11brahmppu:14414": "taṃ dṛṣṭvā bhīṣaṇaṃ sarpaṃ bhartāraṃ ratnabhūṣitam /",
  "GP11brahmppu:14415": "kṛtāñjalipuṭā vākyam avadat kāntam añjasā // BrP_111.65 //",
  "GP11brahmppu:14416": "{bhogavaty uvāca: }",
  "GP11brahmppu:14417": "dhanyāsmy anugṛhītāsmi yasyā me daivataṃ patiḥ //* BrP_111.66 //",
  "GP11brahmppu:14418": "{brahmovāca: }",
  "GP11brahmppu:14419": "ity uktvā śayane sthitvā taṃ sarpaṃ sarpabhāvanaiḥ /",
  "GP11brahmppu:14420": "khelayām āsa tanvaṅgī gītaiś caivāṅgasaṃgamaiḥ // BrP_111.67 //",
  "GP11brahmppu:14421": "sugandhakusumaiḥ pānais toṣayām āsa taṃ patim /",
  "GP11brahmppu:14422": "tasyāś caiva prasādena sarpasyābhūt smṛtir mune /",
  "GP11brahmppu:14423": "smṛtvā sarvaṃ daivakṛtaṃ rātrau sarpo 'bravīt priyām // BrP_111.68 //",
  "GP11brahmppu:14424": "{sarpa uvāca: }",
  "GP11brahmppu:14425": "rājakanyāpi māṃ dṛṣṭvā na bhītāsi kathaṃ priye /",
  "GP11brahmppu:14426": "sovāca daivavihitaṃ ko 'tikramitum īśvaraḥ /",
  "GP11brahmppu:14427": "patir eva gatiḥ strīṇāṃ sarvadaiva viśeṣataḥ // BrP_111.69 //",
  "GP11brahmppu:14428": "{brahmovāca: }",
  "GP11brahmppu:14429": "śrutveti hṛṣṭas tām āha nāgaḥ prahasitānanaḥ //* BrP_111.70 //",
  "GP11brahmppu:14430": "{sarpa uvāca: }",
  "GP11brahmppu:14431": "tuṣṭo 'smi tava bhaktyāhaṃ kiṃ dadāmi tavepsitam /",
  "GP11brahmppu:14432": "tava prasādāc cārvaṅgi sarvasmṛtir abhūd iyam // BrP_111.71 //",
  "GP11brahmppu:14433": "śapto 'haṃ devadevena kupitena pinākinā /",
  "GP11brahmppu:14434": "maheśvarakare nāgaḥ śeṣaputro mahābalaḥ // BrP_111.72 //",
  "GP11brahmppu:14435": "so 'haṃ patis tvaṃ ca bhāryā nāmnā bhogavatī purā /",
  "GP11brahmppu:14436": "umāvākyāj jahāsoccaiḥ śaṃbhuḥ prīto rahogataḥ // BrP_111.73 //",
  "GP11brahmppu:14437": "mamāpi cāgataṃ bhadre hāsyaṃ taddevasaṃnidhau /",
  "GP11brahmppu:14438": "tatas tu kupitaḥ śaṃbhuḥ prādāc chāpaṃ mamedṛśam // BrP_111.74 //",
  "GP11brahmppu:14439": "{śiva uvāca: }",
  "GP11brahmppu:14440": "manuṣyayonau tvaṃ sarpo bhavitā jñānavān iti //* BrP_111.75 //",
  "GP11brahmppu:14441": "{sarpa uvāca: }",
  "GP11brahmppu:14442": "tataḥ prasāditaḥ śaṃbhus tvayā bhadre mayā saha /",
  "GP11brahmppu:14443": "tataś coktaṃ tena bhadre gautamyāṃ mama pūjanam // BrP_111.76 //",
  "GP11brahmppu:14444": "kurvato jñānam ādhāsye yadā sarpākṛtes tava /",
  "GP11brahmppu:14445": "tadā viśāpo bhavitā bhogavatyāḥ prasādataḥ // BrP_111.77 //",
  "GP11brahmppu:14446": "tasmād idaṃ mamāpannaṃ tava cāpi śubhānane /",
  "GP11brahmppu:14447": "tasmān nītvā gautamīṃ māṃ pūjāṃ kuru mayā saha // BrP_111.78 //",
  "GP11brahmppu:14448": "tato viśāpo bhavitā āvāṃ yāvaḥ śivaṃ punaḥ /",
  "GP11brahmppu:14449": "sarveṣāṃ sarvadārtānāṃ śiva eva parā gatiḥ // BrP_111.79 //",
  "GP11brahmppu:14450": "{brahmovāca: }",
  "GP11brahmppu:14451": "tac chrutvā bhartṛvacanaṃ sā bhartrā gautamīṃ yayau /",
  "GP11brahmppu:14452": "tataḥ snātvā tu gautamyāṃ pūjāṃ cakre śivasya tu // BrP_111.80 //",
  "GP11brahmppu:14453": "tataḥ prasanno bhagavān divyarūpaṃ dadau mune /",
  "GP11brahmppu:14454": "āpṛcchya pitarau sarpo bhāryayā gantum udyataḥ /",
  "GP11brahmppu:14455": "śivalokaṃ tato jñātvā pitā prāha mahāmatiḥ // BrP_111.81 //",
  "GP11brahmppu:14456": "{pitovāca: }",
  "GP11brahmppu:14457": "yuvarājyadharo jyeṣṭhaḥ putra eko bhavān iti /",
  "GP11brahmppu:14458": "tasmād rājyam aśeṣeṇa kṛtvotpādya sutān bahūn /",
  "GP11brahmppu:14459": "yāte mayi paraṃ dhāma tato yāhi śivaṃ puram // BrP_111.82 //",
  "GP11brahmppu:14460": "{brahmovāca: }",
  "GP11brahmppu:14461": "etac chrutvā pitṛvacas tathety āha sa nāgarāṭ /",
  "GP11brahmppu:14462": "kāmarūpam avāpyātha bhāryayā saha suvrataḥ // BrP_111.83 //",
  "GP11brahmppu:14463": "pitrā mātrā tathā putrai rājyaṃ kṛtvā suvistaram /",
  "GP11brahmppu:14464": "yāte pitari svarlokaṃ putrān sthāpya svake pade // BrP_111.84 //",
  "GP11brahmppu:14465": "bhāryāmātyādisahitas tataḥ śivapuraṃ yayau /",
  "GP11brahmppu:14466": "tataḥ prabhṛti tat tīrthaṃ nāgatīrtham iti śrutam // BrP_111.85 //",
  "GP11brahmppu:14467": "yatra nāgeśvaro devo bhogavatyā pratiṣṭhitaḥ /",
  "GP11brahmppu:14468": "tatra snānaṃ ca dānaṃ ca sarvakratuphalapradam // BrP_111.86 //",
  "GP11brahmppu:14469": "{brahmovāca: }",
  "GP11brahmppu:14470": "mātṛtīrtham iti khyātaṃ sarvasiddhikaraṃ nṛṇām /",
  "GP11brahmppu:14471": "ādhibhir mucyate jantus tattīrthasmaraṇād api // BrP_112.1 //",
  "GP11brahmppu:14472": "devānām asurāṇāṃ ca saṃgaro 'bhūt sudāruṇaḥ /",
  "GP11brahmppu:14473": "nāśaknuvaṃs tadā jetuṃ devā dānavasaṃgaram // BrP_112.2 //",
  "GP11brahmppu:14474": "tadāham agamaṃ devais tiṣṭhantaṃ śūlapāṇinam /",
  "GP11brahmppu:14475": "astavaṃ vividhair vākyaiḥ kṛtāñjalipuṭaḥ śanaiḥ // BrP_112.3 //",
  "GP11brahmppu:14476": "saṃmantrya devair asuraiś ca sarvair BrP_112.4a",
  "GP11brahmppu:14477": "yadāhṛtaṃ saṃmathituṃ samudram BrP_112.4b",
  "GP11brahmppu:14478": "yat kālakūṭaṃ samabhūn maheśa BrP_112.4c",
  "GP11brahmppu:14479": "tat tvāṃ vinā ko grasituṃ samarthaḥ BrP_112.4d",
  "GP11brahmppu:14480": "puṣpaprahāreṇa jagattrayaṃ yaḥ BrP_112.5a",
  "GP11brahmppu:14481": "svādhīnam āpādayituṃ samarthaḥ BrP_112.5b",
  "GP11brahmppu:14482": "māro hare 'py anyasurādivandyo BrP_112.5c",
  "GP11brahmppu:14483": "vitāyamāno vilayaṃ prayātaḥ BrP_112.5d",
  "GP11brahmppu:14484": "vimathya vārīśam anaṅgaśatro BrP_112.6a",
  "GP11brahmppu:14485": "yad uttamaṃ tat tu divaukasebhyaḥ BrP_112.6b",
  "GP11brahmppu:14486": "dattvā viṣaṃ saṃharan nīlakaṇṭha BrP_112.6c",
  "GP11brahmppu:14487": "ko vā dhartuṃ tvām ṛte vai samarthaḥ BrP_112.6d",
  "GP11brahmppu:14488": "tataś ca tuṣṭo bhagavān ādikartā trilocanaḥ //* BrP_112.7 //",
  "GP11brahmppu:14489": "{śiva uvāca: }",
  "GP11brahmppu:14490": "dāsye 'haṃ yad abhīṣṭaṃ vo bruvantu surasattamāḥ //* BrP_112.8 //",
  "GP11brahmppu:14491": "{devā ūcuḥ: }",
  "GP11brahmppu:14492": "dānavebhyo bhayaṃ ghoraṃ tatraihi vṛṣabhadhvaja /",
  "GP11brahmppu:14493": "jahi śatrūn surān pāhi nāthavantas tvayā prabho // BrP_112.9 //",
  "GP11brahmppu:14494": "niṣkāraṇaḥ suhṛc chaṃbho nābhaviṣyad bhavān yadi /",
  "GP11brahmppu:14495": "tadākariṣyan kim iva duḥkhārtāḥ sarvadehinaḥ // BrP_112.10 //",
  "GP11brahmppu:14496": "{brahmovāca: }",
  "GP11brahmppu:14497": "ity uktas tatkṣaṇāt prāyād yatra te devaśatravaḥ /",
  "GP11brahmppu:14498": "tatra tad yuddham abhavac chaṃkareṇa suradviṣām // BrP_112.11 //",
  "GP11brahmppu:14499": "tatas trilocanaḥ śrāntas tamorūpadharaḥ śivaḥ /",
  "GP11brahmppu:14500": "lalāṭād vyapataṃs tasya yudhyataḥ svedabindavaḥ // BrP_112.12 //",
  "GP11brahmppu:14501": "sa saṃharan daityagaṇāṃs tāmasīṃ mūrtim āśritaḥ /",
  "GP11brahmppu:14502": "tāṃ mūrtim asurā dṛṣṭvā merupṛṣṭhād bhuvaṃ yayuḥ // BrP_112.13 //",
  "GP11brahmppu:14503": "sa saṃharan sarvadaityāṃs tadāgacchad bhuvaṃ haraḥ /",
  "GP11brahmppu:14504": "itaś cetaś ca bhītās te 'dhāvan sarvāṃ mahīm imām // BrP_112.14 //",
  "GP11brahmppu:14505": "tathaiva kopād rudro 'pi śatrūṃs tān anudhāvati /",
  "GP11brahmppu:14506": "tathaiva yudhyataḥ śaṃbhoḥ patitāḥ svedabindavaḥ // BrP_112.15 //",
  "GP11brahmppu:14507": "yatra yatra bhuvaṃ prāpto bindur māheśvaro mune /",
  "GP11brahmppu:14508": "tatra tatra śivākārā mātaro jajñire tataḥ // BrP_112.16 //",
  "GP11brahmppu:14509": "procur maheśvaraṃ sarvāḥ khādāmas tv asurān iti /",
  "GP11brahmppu:14510": "tataḥ provāca bhagavān sarvaiḥ suragaṇair vṛtaḥ // BrP_112.17 //",
  "GP11brahmppu:14511": "{śiva uvāca: }",
  "GP11brahmppu:14512": "svargād bhuvam anuprāptā rākṣasās te rasātalam /",
  "GP11brahmppu:14513": "anuprāptās tataḥ sarvāḥ śṛṇvantu mama bhāṣitam // BrP_112.18 //",
  "GP11brahmppu:14514": "yatra yatra dviṣo yānti tatra gacchantu mātaraḥ /",
  "GP11brahmppu:14515": "rasātalam anuprāptā idānīṃ madbhayād dviṣaḥ /",
  "GP11brahmppu:14516": "bhavatyo 'py anugacchantu rasātalam anu dviṣaḥ // BrP_112.19 //",
  "GP11brahmppu:14517": "{brahmovāca: }",
  "GP11brahmppu:14518": "tāś ca jagmur bhuvaṃ bhittvā yatra te daityadānavāḥ /",
  "GP11brahmppu:14519": "tān hatvā mātaraḥ sarvān devārīn atibhīṣaṇān // BrP_112.20 //",
  "GP11brahmppu:14520": "punar devān upājagmuḥ pathā tenaiva mātaraḥ /",
  "GP11brahmppu:14521": "gatāś ca mātaro yāvad yāvac ca punar āgatāḥ // BrP_112.21 //",
  "GP11brahmppu:14522": "tāvad devāḥ sthitā āsan gautamītīram āśritāḥ /",
  "GP11brahmppu:14523": "prasthānāt tatra mātṝṇāṃ surāṇāṃ ca pratiṣṭhiteḥ // BrP_112.22 //",
  "GP11brahmppu:14524": "pratiṣṭhānaṃ tu tat kṣetraṃ puṇyaṃ vijayavardhanam /",
  "GP11brahmppu:14525": "mātṝṇāṃ yatra cotpattir mātṛtīrthaṃ pṛthak pṛthak // BrP_112.23 //",
  "GP11brahmppu:14526": "tatra tatra bilāny āsan rasātalagatāni ca /",
  "GP11brahmppu:14527": "surās tābhyo varān procur loke pūjāṃ yathā śivaḥ // BrP_112.24 //",
  "GP11brahmppu:14528": "prāpnoti tadvan mātṛbhyaḥ pūjā bhavatu sarvadā /",
  "GP11brahmppu:14529": "ity uktvāntardadhur devā āsaṃs tatraiva mātaraḥ // BrP_112.25 //",
  "GP11brahmppu:14530": "yatra yatra sthitā devyo mātṛtīrthaṃ tato viduḥ /",
  "GP11brahmppu:14531": "surāṇām api sevyāni kiṃ punar mānuṣādibhiḥ // BrP_112.26 //",
  "GP11brahmppu:14532": "teṣu snānam atho dānaṃ pitṝṇāṃ caiva tarpaṇam /",
  "GP11brahmppu:14533": "sarvaṃ tad akṣayaṃ jñeyaṃ śivasya vacanaṃ yathā // BrP_112.27 //",
  "GP11brahmppu:14534": "yas tv idaṃ śṛṇuyān nityaṃ smared api paṭhet tathā /",
  "GP11brahmppu:14535": "ākhyānaṃ mātṛtīrthānām āyuṣmān sa sukhī bhavet // BrP_112.28 //",
  "GP11brahmppu:14536": "{brahmovāca: }",
  "GP11brahmppu:14537": "idam apy aparaṃ tīrthaṃ devānām api durlabham /",
  "GP11brahmppu:14538": "brahmatīrtham iti khyātaṃ bhuktimuktipradaṃ nṛṇām // BrP_113.1 //",
  "GP11brahmppu:14539": "sthiteṣu devasainyeṣu praviṣṭeṣu rasātalam /",
  "GP11brahmppu:14540": "daityeṣu ca muniśreṣṭha tathā mātṛṣu tān anu // BrP_113.2 //",
  "GP11brahmppu:14541": "madīyaṃ pañcamaṃ vaktraṃ gardabhākṛti bhīṣaṇam /",
  "GP11brahmppu:14542": "tad vaktraṃ devasainyeṣu mayi tiṣṭhaty uvāca ha // BrP_113.3 //",
  "GP11brahmppu:14543": "he daityāḥ kiṃ palāyante na bhayaṃ vo 'stu satvaram /",
  "GP11brahmppu:14544": "āgacchantu surān sarvān bhakṣayiṣye kṣaṇād iti // BrP_113.4 //",
  "GP11brahmppu:14545": "nivārayantaṃ mām evaṃ bhakṣaṇāyodyataṃ tathā /",
  "GP11brahmppu:14546": "taṃ dṛṣṭvā vibudhāḥ sarve vitrastā viṣṇum abruvan // BrP_113.5 //",
  "GP11brahmppu:14547": "trāhi viṣṇo jagannātha brahmaṇo 'sya mukhaṃ luna /",
  "GP11brahmppu:14548": "cakradhṛg vibudhān āha cchedmi cakreṇa vai śiraḥ // BrP_113.6 //",
  "GP11brahmppu:14549": "kiṃ tu tac chinnam evedaṃ saṃharet sacarācaram /",
  "GP11brahmppu:14550": "mantraṃ brūmo 'tra vibudhāḥ śrūyatāṃ sarvam eva hi // BrP_113.7 //",
  "GP11brahmppu:14551": "trinetraḥ kaśiraś chettā sa ca dhatte na saṃśayaḥ /",
  "GP11brahmppu:14552": "mayā ca śaṃbhuḥ sarvaiś ca stutaḥ proktas tathaiva ca // BrP_113.8 //",
  "GP11brahmppu:14553": "yāgaḥ kṣaṇī dṛṣṭaphale 'samarthaḥ BrP_113.9a",
  "GP11brahmppu:14554": "sa naiva kartuḥ phalatīti matvā BrP_113.9b",
  "GP11brahmppu:14555": "phalasya dāne pratibhūr jaṭīti BrP_113.9c",
  "GP11brahmppu:14556": "niścitya lokaḥ pratikarma yātaḥ BrP_113.9d",
  "GP11brahmppu:14557": "tataḥ sureśaḥ saṃtuṣṭo devānāṃ kāryasiddhaye /",
  "GP11brahmppu:14558": "lokānām upakārārthaṃ tathety āha surān prati // BrP_113.10 //",
  "GP11brahmppu:14559": "tadvaktraṃ pāparūpaṃ yad bhīṣaṇaṃ lomaharṣaṇam /",
  "GP11brahmppu:14560": "nikṛtya nakhaśastraiś ca kva sthāpyaṃ cety athābravīt // BrP_113.11 //",
  "GP11brahmppu:14561": "tatrelā vibudhān āha nāhaṃ voḍhuṃ śiraḥ kṣamā /",
  "GP11brahmppu:14562": "rasātalam atho yāsye udadhiś cāpy athābravīt // BrP_113.12 //",
  "GP11brahmppu:14563": "śoṣaṃ yāsye kṣaṇād eva punaś cocuḥ śivaṃ surāḥ /",
  "GP11brahmppu:14564": "tvayaivaitad brahmaśiro dhāryaṃ lokānukampayā // BrP_113.13 //",
  "GP11brahmppu:14565": "acchede jagatāṃ nāśaś chede doṣaś ca tādṛśaḥ /",
  "GP11brahmppu:14566": "evaṃ vimṛśya someśo dadhāra kaśiras tadā // BrP_113.14 //",
  "GP11brahmppu:14567": "tad dṛṣṭvā duṣkaraṃ karma gautamīṃ prāpya pāvanīm /",
  "GP11brahmppu:14568": "astuvañ jagatām īśaṃ praṇayād bhaktitaḥ surāḥ // BrP_113.15 //",
  "GP11brahmppu:14569": "deveṣv amitraṃ kaśiro 'tibhīmaṃ BrP_113.16a",
  "GP11brahmppu:14570": "tān bhakṣaṇāyopagataṃ nikṛtya BrP_113.16b",
  "GP11brahmppu:14571": "nakhāgrasūcyā śakalendumaulis BrP_113.16c",
  "GP11brahmppu:14572": "tyāge 'pi doṣāt kṛpayānudhatte BrP_113.16d",
  "GP11brahmppu:14573": "tatra te vibudhāḥ sarve sthitā ye brahmaṇo 'ntike /",
  "GP11brahmppu:14574": "tuṣṭuvur vibudheśānaṃ karma dṛṣṭvātidaivatam // BrP_113.17 //",
  "GP11brahmppu:14575": "tataḥ prabhṛti tat tīrthaṃ brahmatīrtham iti śrutam /",
  "GP11brahmppu:14576": "adyāpi brahmaṇo rūpaṃ caturmukham avasthitam // BrP_113.18 //",
  "GP11brahmppu:14577": "śiromātraṃ tu yaḥ paśyet sa gacched brahmaṇaḥ padam /",
  "GP11brahmppu:14578": "yatra sthitvā svayaṃ rudro lūnavān brahmaṇaḥ śiraḥ // BrP_113.19 //",
  "GP11brahmppu:14579": "rudratīrthaṃ tad eva syāt tatra sākṣād divākaraḥ /",
  "GP11brahmppu:14580": "devānāṃ ca svarūpeṇa sthito yasmāt tad uttamam // BrP_113.20 //",
  "GP11brahmppu:14581": "sauryaṃ tīrthaṃ tad ākhyātaṃ sarvakratuphalapradam /",
  "GP11brahmppu:14582": "tatra snātvā raviṃ dṛṣṭvā punarjanma na vidyate // BrP_113.21 //",
  "GP11brahmppu:14583": "mahādevena yac chinnaṃ brahmaṇaḥ pañcamaṃ śiraḥ /",
  "GP11brahmppu:14584": "kṣetre 'vimukte saṃsthāpya devatānāṃ hitaṃ kṛtam // BrP_113.22 //",
  "GP11brahmppu:14585": "brahmatīrthe śiromātraṃ yo dṛṣṭvā gautamītaṭe /",
  "GP11brahmppu:14586": "kṣetre 'vimukte tasyaiva sthāpitaṃ yo 'nupaśyati /",
  "GP11brahmppu:14587": "kapālaṃ brahmaṇaḥ puṇyaṃ brahmahā pūtatāṃ vrajet // BrP_113.23 //",
  "GP11brahmppu:14588": "{brahmovāca: }",
  "GP11brahmppu:14589": "avighnaṃ tīrtham ākhyātaṃ sarvavighnavināśanam /",
  "GP11brahmppu:14590": "tatrāpi vṛttam ākhyāsye śṛṇu nārada bhaktitaḥ // BrP_114.1 //",
  "GP11brahmppu:14591": "devasattre pravṛtte tu gautamyāś cottare taṭe /",
  "GP11brahmppu:14592": "samāptir naiva sattrasya saṃjātā vighnadoṣataḥ // BrP_114.2 //",
  "GP11brahmppu:14593": "tataḥ suragaṇāḥ sarve mām avocan hariṃ tadā /",
  "GP11brahmppu:14594": "tato dhyānagato 'haṃ tān avocaṃ vīkṣya kāraṇam // BrP_114.3 //",
  "GP11brahmppu:14595": "vināyakakṛtair vighnair naitat sattraṃ samāpyate /",
  "GP11brahmppu:14596": "tasmāt stuvantu te sarve ādidevaṃ vināyakam // BrP_114.4 //",
  "GP11brahmppu:14597": "tathety uktvā suragaṇāḥ snātvā te gautamītaṭe /",
  "GP11brahmppu:14598": "astuvan bhaktito devā ādidevaṃ gaṇeśvaram // BrP_114.5 //",
  "GP11brahmppu:14599": "{devā ūcuḥ: }",
  "GP11brahmppu:14600": "yaḥ sarvakāryeṣu sadā surāṇām BrP_114.6a",
  "GP11brahmppu:14601": "apīśaviṣṇvambujasaṃbhavānām BrP_114.6b",
  "GP11brahmppu:14602": "pūjyo namasyaḥ paricintanīyas BrP_114.6c",
  "GP11brahmppu:14603": "taṃ vighnarājaṃ śaraṇaṃ vrajāmaḥ BrP_114.6d",
  "GP11brahmppu:14604": "na vighnarājena samo 'sti kaścid BrP_114.7a",
  "GP11brahmppu:14605": "devo manovāñchitasaṃpradātā BrP_114.7b",
  "GP11brahmppu:14606": "niścitya caitat tripurāntako 'pi BrP_114.7c",
  "GP11brahmppu:14607": "taṃ pūjayām āsa vadhe purāṇām BrP_114.7d",
  "GP11brahmppu:14608": "karotu so 'smākam avighnam asmin BrP_114.8a",
  "GP11brahmppu:14609": "mahākratau satvaram āmbikeyaḥ BrP_114.8b",
  "GP11brahmppu:14610": "dhyātena yenākhiladehabhājāṃ BrP_114.8c",
  "GP11brahmppu:14611": "pūrṇā bhaviṣyanti manobhilāṣāḥ BrP_114.8d",
  "GP11brahmppu:14612": "mahotsavo 'bhūd akhilasya devyā BrP_114.9a",
  "GP11brahmppu:14613": "jātaḥ sutaś cintitamātra eva BrP_114.9b",
  "GP11brahmppu:14614": "ato 'vadan surasaṃghāḥ kṛtārthāḥ BrP_114.9c",
  "GP11brahmppu:14615": "sadyojātaṃ vighnarājaṃ namantaḥ BrP_114.9d",
  "GP11brahmppu:14616": "yo mātur utsaṅgagato 'tha mātrā BrP_114.10a",
  "GP11brahmppu:14617": "nivāryamāṇo 'pi balāc ca candram BrP_114.10b",
  "GP11brahmppu:14618": "saṃgopayām āsa pitur jaṭāsu BrP_114.10c",
  "GP11brahmppu:14619": "gaṇādhināthasya vinoda eṣaḥ BrP_114.10d",
  "GP11brahmppu:14620": "papau stanaṃ mātur athāpi tṛpto BrP_114.11a",
  "GP11brahmppu:14621": "yo bhrātṛmātsaryakaṣāyabuddhiḥ BrP_114.11b",
  "GP11brahmppu:14622": "lambodaras tvaṃ bhava vighnarājo BrP_114.11c",
  "GP11brahmppu:14623": "lambodaraṃ nāma cakāra śaṃbhuḥ BrP_114.11d",
  "GP11brahmppu:14624": "saṃveṣṭito devagaṇair maheśaḥ BrP_114.12a",
  "GP11brahmppu:14625": "pravartatāṃ nṛtyam itīty uvāca BrP_114.12b",
  "GP11brahmppu:14626": "saṃtoṣito nūpurarāvamātrād BrP_114.12c",
  "GP11brahmppu:14627": "gaṇeśvaratve 'bhiṣiṣeca putram BrP_114.12d",
  "GP11brahmppu:14628": "yo vighnapāśaṃ ca kareṇa bibhrat BrP_114.13a",
  "GP11brahmppu:14629": "skandhe kuṭhāraṃ ca tathā pareṇa BrP_114.13b",
  "GP11brahmppu:14630": "apūjito vighnam atho 'pi mātuḥ BrP_114.13c",
  "GP11brahmppu:14631": "karoti ko vighnapateḥ samo 'nyaḥ BrP_114.13d",
  "GP11brahmppu:14632": "dharmārthakāmādiṣu pūrvapūjyo BrP_114.14a",
  "GP11brahmppu:14633": "devāsuraiḥ pūjyata eva nityam BrP_114.14b",
  "GP11brahmppu:14634": "yasyārcanaṃ naiva vināśam asti BrP_114.14c",
  "GP11brahmppu:14635": "taṃ pūrvapūjyaṃ prathamaṃ namāmi BrP_114.14d",
  "GP11brahmppu:14636": "yasyārcanāt prārthanayānurūpāṃ BrP_114.15a",
  "GP11brahmppu:14637": "dṛṣṭvā tu sarvasya phalasya siddhim BrP_114.15b",
  "GP11brahmppu:14638": "svatantrasāmarthyakṛtātigarvaṃ BrP_114.15c",
  "GP11brahmppu:14639": "bhrātṛpriyaṃ tv ākhurathaṃ tam īḍe BrP_114.15d",
  "GP11brahmppu:14640": "yo mātaraṃ sarasair nṛtyagītais BrP_114.16a",
  "GP11brahmppu:14641": "tathābhilāṣair akhilair vinodaiḥ BrP_114.16b",
  "GP11brahmppu:14642": "saṃtoṣayām āsa tadātituṣṭaṃ BrP_114.16c",
  "GP11brahmppu:14643": "taṃ śrīgaṇeśaṃ śaraṇaṃ prapadye BrP_114.16d",
  "GP11brahmppu:14644": "suropakārair asuraiś ca yuddhaiḥ BrP_114.17a",
  "GP11brahmppu:14645": "stotrair namaskāraparaiś ca mantraiḥ BrP_114.17b",
  "GP11brahmppu:14646": "pitṛprasādena sadā samṛddhaṃ BrP_114.17c",
  "GP11brahmppu:14647": "taṃ śrīgaṇeśaṃ śaraṇaṃ prapadye BrP_114.17d",
  "GP11brahmppu:14648": "jaye purāṇām akarot pratīpaṃ BrP_114.18a",
  "GP11brahmppu:14649": "pitrāpi harṣāt pratipūjito yaḥ BrP_114.18b",
  "GP11brahmppu:14650": "nirvighnatāṃ cāpi punaś cakāra BrP_114.18c",
  "GP11brahmppu:14651": "tasmai gaṇeśāya namaskaromi BrP_114.18d",
  "GP11brahmppu:14652": "{brahmovāca: }",
  "GP11brahmppu:14653": "iti stutaḥ suragaṇair vighneśaḥ prāha tān punaḥ //* BrP_114.19 //",
  "GP11brahmppu:14654": "{gaṇeśa uvāca: }",
  "GP11brahmppu:14655": "ito nirvighnatā sattre mattaḥ syād asurāriṇaḥ //* BrP_114.20 //",
  "GP11brahmppu:14656": "{brahmovāca: }",
  "GP11brahmppu:14657": "devasattre nivṛtte tu gaṇeśaḥ prāha tān surān //* BrP_114.21 //",
  "GP11brahmppu:14658": "{gaṇeśa uvāca: }",
  "GP11brahmppu:14659": "stotreṇānena ye bhaktyā māṃ stoṣyanti yatavratāḥ /",
  "GP11brahmppu:14660": "teṣāṃ dāridryaduḥkhāni na bhaveyuḥ kadācana // BrP_114.22 //",
  "GP11brahmppu:14661": "atra ye bhaktitaḥ snānaṃ dānaṃ kuryur atandritāḥ /",
  "GP11brahmppu:14662": "teṣāṃ sarvāṇi kāryāṇi bhaveyur iti manyatām // BrP_114.23 //",
  "GP11brahmppu:14663": "{brahmovāca: }",
  "GP11brahmppu:14664": "tadvākyasamakālaṃ tu tathety ūcuḥ surā api /",
  "GP11brahmppu:14665": "nivṛtte tu makhe tasmin surā jagmuḥ svam ālayam // BrP_114.24 //",
  "GP11brahmppu:14666": "tataḥ prabhṛti tat tīrtham avighnam iti gadyate /",
  "GP11brahmppu:14667": "sarvakāmapradaṃ puṃsāṃ sarvavighnavināśanam // BrP_114.25 //",
  "GP11brahmppu:14668": "{brahmovāca: }",
  "GP11brahmppu:14669": "śeṣatīrtham iti khyātaṃ sarvakāmapradāyakam /",
  "GP11brahmppu:14670": "tasya rūpaṃ pravakṣyāmi yan mayā paribhāṣitam // BrP_115.1 //",
  "GP11brahmppu:14671": "śeṣo nāma mahānāgo rasātalapatiḥ prabhuḥ /",
  "GP11brahmppu:14672": "sarvanāgaiḥ parivṛto rasātalam athābhyagāt // BrP_115.2 //",
  "GP11brahmppu:14673": "rākṣasā daityadanujāḥ praviṣṭā ye rasātalam /",
  "GP11brahmppu:14674": "tair nirasto bhogipatir mām uvācātha vihvalaḥ // BrP_115.3 //",
  "GP11brahmppu:14675": "{śeṣa uvāca: }",
  "GP11brahmppu:14676": "rasātalaṃ tvayā dattaṃ rākṣasānāṃ mamāpi ca /",
  "GP11brahmppu:14677": "te me sthānaṃ na dāsyanti tasmāt tvāṃ śaraṇaṃ gataḥ // BrP_115.4 //",
  "GP11brahmppu:14678": "tato 'ham abravaṃ nāgaṃ gautamīṃ yāhi pannaga /",
  "GP11brahmppu:14679": "tatra stutvā mahādevaṃ lapsyase tvaṃ manoratham // BrP_115.5 //",
  "GP11brahmppu:14680": "nānyo 'sti lokatritaye manorathasamarpakaḥ /",
  "GP11brahmppu:14681": "madvākyaprerito nāgo gaṅgām āplutya yatnataḥ /",
  "GP11brahmppu:14682": "kṛtāñjalipuṭo bhūtvā tuṣṭāva tridaśeśvaram // BrP_115.6 //",
  "GP11brahmppu:14683": "{śeṣa uvāca: }",
  "GP11brahmppu:14684": "namas trailokyanāthāya dakṣayajñavibhedine /",
  "GP11brahmppu:14685": "ādikartre namas tubhyaṃ namas trailokyarūpiṇe // BrP_115.7 //",
  "GP11brahmppu:14686": "namaḥ sahasraśirase namaḥ saṃhārakāriṇe /",
  "GP11brahmppu:14687": "somasūryāgnirūpāya jalarūpāya te namaḥ // BrP_115.8 //",
  "GP11brahmppu:14688": "sarvadā sarvarūpāya kālarūpāya te namaḥ /",
  "GP11brahmppu:14689": "pāhi śaṃkara sarveśa pāhi someśa sarvaga /",
  "GP11brahmppu:14690": "jagannātha namas tubhyaṃ dehi me manasepsitam // BrP_115.9 //",
  "GP11brahmppu:14691": "{brahmovāca: }",
  "GP11brahmppu:14692": "tato maheśvaraḥ prītaḥ prādān nāgepsitān varān /",
  "GP11brahmppu:14693": "vināśāya surārīṇāṃ daityadānavarakṣasām // BrP_115.10 //",
  "GP11brahmppu:14694": "śeṣāya pradadau śūlaṃ jahy anenāripuṃgavān /",
  "GP11brahmppu:14695": "tataḥ proktaḥ śivenāsau śeṣaḥ śūlena bhogibhiḥ // BrP_115.11 //",
  "GP11brahmppu:14696": "rasātalam atho gatvā nijaghāna ripūn raṇe /",
  "GP11brahmppu:14697": "nihatya nāgaḥ śūlena daityadānavarākṣasān // BrP_115.12 //",
  "GP11brahmppu:14698": "nyavartata punar devo yatra śeṣeśvaro haraḥ /",
  "GP11brahmppu:14699": "pathā yena samāyāto devaṃ draṣṭuṃ sa nāgarāṭ // BrP_115.13 //",
  "GP11brahmppu:14700": "rasātalād yatra devo bilaṃ tatra vyajāyata /",
  "GP11brahmppu:14701": "tasmād bilatalād yātaṃ gāṅgaṃ vāry atipuṇyadam // BrP_115.14 //",
  "GP11brahmppu:14702": "tad vāri gaṅgām agamad gaṅgāyāḥ saṃgamas tataḥ /",
  "GP11brahmppu:14703": "devasya purataś cāpi kuṇḍaṃ tatra suvistaram // BrP_115.15 //",
  "GP11brahmppu:14704": "nāgas tatrākarod dhomaṃ yatra cāgniḥ sadā sthitaḥ /",
  "GP11brahmppu:14705": "soṣṇaṃ tad abhavad vāri gaṅgāyās tatra saṃgamaḥ // BrP_115.16 //",
  "GP11brahmppu:14706": "devadevaṃ samārādhya nāgaḥ prīto mahāyaśāḥ /",
  "GP11brahmppu:14707": "rasātalaṃ tato 'bhīṣṭaṃ śivāt prāpya talaṃ yayau // BrP_115.17 //",
  "GP11brahmppu:14708": "tataḥ prabhṛti tat tīrthaṃ nāgatīrtham udāhṛtam /",
  "GP11brahmppu:14709": "sarvakāmapradaṃ puṇyaṃ rogadāridryanāśanam // BrP_115.18 //",
  "GP11brahmppu:14710": "āyurlakṣmīkaraṃ puṇyaṃ snānadānāc ca muktidam /",
  "GP11brahmppu:14711": "śṛṇuyād vā paṭhed bhaktyā yo vāpi smarate tu tat // BrP_115.19 //",
  "GP11brahmppu:14712": "tīrthaṃ śeṣeśvaro yatra yatra śaktipradaḥ śivaḥ /",
  "GP11brahmppu:14713": "ekaviṃśatitīrthānām ubhayos tatra tīrayoḥ /",
  "GP11brahmppu:14714": "śatāni muniśārdūla sarvasaṃpatpradāyinām // BrP_115.20 //",
  "GP11brahmppu:14715": "{brahmovāca: }",
  "GP11brahmppu:14716": "mahānalam iti khyātaṃ vaḍavānalam ucyate /",
  "GP11brahmppu:14717": "mahānalo yatra devo vaḍavā yatra sā nadī // BrP_116.1 //",
  "GP11brahmppu:14718": "tat tīrthaṃ putra vakṣyāmi mṛtyudoṣajarāpaham /",
  "GP11brahmppu:14719": "purāsan naimiṣāraṇye ṛṣayaḥ sattrakāriṇaḥ // BrP_116.2 //",
  "GP11brahmppu:14720": "śamitāraṃ ca ṛṣayo mṛtyuṃ cakrus tapasvinaḥ /",
  "GP11brahmppu:14721": "vartamāne sattrayāge mṛtyau śamitari sthite // BrP_116.3 //",
  "GP11brahmppu:14722": "na mamāra tadā kaścid ubhayaṃ sthāsnu jaṅgamam /",
  "GP11brahmppu:14723": "vinā paśūn muniśreṣṭha martyaṃ cāmartyatāṃ gatam // BrP_116.4 //",
  "GP11brahmppu:14724": "tatas triviṣṭape śūnye martye caivātisaṃbhṛte /",
  "GP11brahmppu:14725": "mṛtyunopekṣite devā rākṣasān ūcire tadā // BrP_116.5 //",
  "GP11brahmppu:14726": "{devā ūcuḥ: }",
  "GP11brahmppu:14727": "gacchadhvam ṛṣisattraṃ tan nāśayadhvaṃ mahādhvaram /",
  "GP11brahmppu:14728": "{brahmovāca: }",
  "GP11brahmppu:14729": "iti devavacaḥ śrutvā procus te rākṣasāḥ surān // BrP_116.6 //",
  "GP11brahmppu:14730": "{asurā ūcuḥ: }",
  "GP11brahmppu:14731": "vidhvaṃsayāmas taṃ yajñam asmākaṃ kiṃ phalaṃ tataḥ /",
  "GP11brahmppu:14732": "pravartate vinā hetuṃ na kopi kvāpi jātucit // BrP_116.7 //",
  "GP11brahmppu:14733": "{brahmovāca: }",
  "GP11brahmppu:14734": "devā apy asurān ūcur yajñārdhaṃ bhavatām api /",
  "GP11brahmppu:14735": "bhaved eva tato yāntu ṛṣīṇāṃ sattram uttamam // BrP_116.8 //",
  "GP11brahmppu:14736": "te śrutvā tvaritāḥ sarve yatra yajñaḥ pravartate /",
  "GP11brahmppu:14737": "jagmus tatra vināśāya devavākyād viśeṣataḥ // BrP_116.9 //",
  "GP11brahmppu:14738": "taj jñātvā ṛṣayo mṛtyum āhuḥ kiṃ kurmahe vayam /",
  "GP11brahmppu:14739": "āgatā devavacanād rākṣasā yajñanāśinaḥ // BrP_116.10 //",
  "GP11brahmppu:14740": "mṛtyunā saha saṃmantrya naimiṣāraṇyavāsinaḥ /",
  "GP11brahmppu:14741": "sarve tyaktvā svāśramaṃ taṃ śamitrā saha nārada // BrP_116.11 //",
  "GP11brahmppu:14742": "agnimātram upādāya tyaktvā pātrādikaṃ tu yat /",
  "GP11brahmppu:14743": "kratuniṣpattaye jagmur gautamīṃ prati satvarāḥ // BrP_116.12 //",
  "GP11brahmppu:14744": "tatra snātvā maheśānaṃ rakṣaṇāyopatasthire /",
  "GP11brahmppu:14745": "kṛtāñjalipuṭās te tu tuṣṭuvus tridaśeśvaram // BrP_116.13 //",
  "GP11brahmppu:14746": "{ṛṣaya ūcuḥ: }",
  "GP11brahmppu:14747": "yo līlayā viśvam idaṃ cakāra BrP_116.14a",
  "GP11brahmppu:14748": "dhātā vidhātā bhuvanatrayasya BrP_116.14b",
  "GP11brahmppu:14749": "yo viśvarūpaḥ sadasatparo yaḥ BrP_116.14c",
  "GP11brahmppu:14750": "someśvaraṃ taṃ śaraṇaṃ vrajāmaḥ BrP_116.14d",
  "GP11brahmppu:14751": "{mṛtyur uvāca: }",
  "GP11brahmppu:14752": "icchāmātreṇa yaḥ sarvaṃ hanti pāti karoti ca /",
  "GP11brahmppu:14753": "tam ahaṃ tridaśeśānaṃ śaraṇaṃ yāmi śaṃkaram // BrP_116.15 //",
  "GP11brahmppu:14754": "mahānalaṃ mahākāyaṃ mahānāgavibhūṣaṇam /",
  "GP11brahmppu:14755": "mahāmūrtidharaṃ devaṃ śaraṇaṃ yāmi śaṃkaram // BrP_116.16 //",
  "GP11brahmppu:14756": "{brahmovāca: }",
  "GP11brahmppu:14757": "tataḥ provāca bhagavān mṛtyo kā prītir astu te //* BrP_116.17 //",
  "GP11brahmppu:14758": "{mṛtyur uvāca: }",
  "GP11brahmppu:14759": "rākṣasebhyo bhayaṃ ghoram āpannaṃ tridaśeśvara /",
  "GP11brahmppu:14760": "yajñam asmāṃś ca rakṣasva yāvat sattraṃ samāpyate // BrP_116.18 //",
  "GP11brahmppu:14761": "{brahmovāca: }",
  "GP11brahmppu:14762": "tathā cakāra bhagavāṃs trinetro vṛṣabhadhvajaḥ /",
  "GP11brahmppu:14763": "śamitrā mṛtyunā sattram ṛṣīṇāṃ pūrṇatāṃ yayau // BrP_116.19 //",
  "GP11brahmppu:14764": "haviṣāṃ bhāgadheyāya ājagmur amarāḥ kramāt /",
  "GP11brahmppu:14765": "tān avocan munigaṇāḥ saṃkṣubdhā mṛtyunā saha // BrP_116.20 //",
  "GP11brahmppu:14766": "{ṛṣaya ūcuḥ: }",
  "GP11brahmppu:14767": "asmanmakhavināśāya rākṣasāḥ preṣitā yataḥ /",
  "GP11brahmppu:14768": "tasmād bhavadbhyaḥ pāpiṣṭhā rākṣasāḥ santu śatravaḥ // BrP_116.21 //",
  "GP11brahmppu:14769": "{brahmovāca: }",
  "GP11brahmppu:14770": "tataḥ prabhṛti devānāṃ rākṣasā vairiṇo 'bhavan /",
  "GP11brahmppu:14771": "kṛtyāṃ ca vaḍavāṃ tatra devāś ca ṛṣayo 'malāḥ // BrP_116.22 //",
  "GP11brahmppu:14772": "mṛtyor bhāryā bhava tvaṃ tām ity uktvā te 'bhyaṣecayan /",
  "GP11brahmppu:14773": "abhiṣekodakaṃ yat tu sā nadī vaḍavābhavat // BrP_116.23 //",
  "GP11brahmppu:14774": "mṛtyunā sthāpitaṃ liṅgaṃ mahānalam iti śrutam /",
  "GP11brahmppu:14775": "tataḥ prabhṛti tat tīrthaṃ vaḍavāsaṃgamaṃ viduḥ // BrP_116.24 //",
  "GP11brahmppu:14776": "mahānalo yatra devas tat tīrthaṃ bhuktimuktidam /",
  "GP11brahmppu:14777": "sahasraṃ tatra tīrthānāṃ sarvābhīṣṭapradāyinām /",
  "GP11brahmppu:14778": "ubhayos tīrayos tatra smaraṇād aghaghātinām // BrP_116.25 //",
  "GP11brahmppu:14779": "{brahmovāca: }",
  "GP11brahmppu:14780": "ātmatīrtham iti khyātaṃ bhuktimuktipradaṃ nṛṇām /",
  "GP11brahmppu:14781": "tasya prabhāvaṃ vakṣyāmi yatra jñāneśvaraḥ śivaḥ // BrP_117.1 //",
  "GP11brahmppu:14782": "datta ity api vikhyātaḥ so 'triputro harapriyaḥ /",
  "GP11brahmppu:14783": "durvāsasaḥ priyo bhrātā sarvajñānaviśāradaḥ /",
  "GP11brahmppu:14784": "sa gatvā pitaraṃ prāha vinayena praṇamya ca // BrP_117.2 //",
  "GP11brahmppu:14785": "{datta uvāca: }",
  "GP11brahmppu:14786": "brahmajñānaṃ kathaṃ me syāt kaṃ pṛcchāmi kva yāmi ca //* BrP_117.3 //",
  "GP11brahmppu:14787": "{brahmovāca: }",
  "GP11brahmppu:14788": "tac chrutvātriḥ putravākyaṃ dhyātvā vacanam abravīt //* BrP_117.4 //",
  "GP11brahmppu:14789": "{atrir uvāca: }",
  "GP11brahmppu:14790": "gautamīṃ putra gaccha tvaṃ tatra stuhi maheśvaram /",
  "GP11brahmppu:14791": "sa tu prīto yadaiva syāt tadā jñānam avāpsyasi // BrP_117.5 //",
  "GP11brahmppu:14792": "{brahmovāca: }",
  "GP11brahmppu:14793": "tathety uktvā tadātreyo gaṅgāṃ gatvā śucir yataḥ /",
  "GP11brahmppu:14794": "kṛtāñjalipuṭo bhūtvā bhaktyā tuṣṭāva śaṃkaram // BrP_117.6 //",
  "GP11brahmppu:14795": "{datta uvāca: }",
  "GP11brahmppu:14796": "saṃsārakūpe patito 'smi daivān BrP_117.7a",
  "GP11brahmppu:14797": "mohena gupto bhavaduḥkhapaṅke BrP_117.7b",
  "GP11brahmppu:14798": "ajñānanāmnā tamasāvṛto 'haṃ BrP_117.7c",
  "GP11brahmppu:14799": "paraṃ na vindāmi surādhinātha BrP_117.7d",
  "GP11brahmppu:14800": "bhinnas triśūlena balīyasāhaṃ BrP_117.8a",
  "GP11brahmppu:14801": "pāpena cintākṣurapāṭitaś ca BrP_117.8b",
  "GP11brahmppu:14802": "tapto 'smi pañcendriyatīvratāpaiḥ BrP_117.8c",
  "GP11brahmppu:14803": "śrānto 'smi saṃtāraya somanātha BrP_117.8d",
  "GP11brahmppu:14804": "baddho 'smi dāridryamayaiś ca bandhair BrP_117.9a",
  "GP11brahmppu:14805": "hato 'smi rogānalatīvratāpaiḥ BrP_117.9b",
  "GP11brahmppu:14806": "krānto 'smy ahaṃ mṛtyubhujaṃgamena BrP_117.9c",
  "GP11brahmppu:14807": "bhīto bhṛśaṃ kiṃ karavāṇi śaṃbho BrP_117.9d",
  "GP11brahmppu:14808": "bhavābhavābhyām atipīḍito 'haṃ BrP_117.10a",
  "GP11brahmppu:14809": "tṛṣṇākṣudhābhyāṃ ca rajastamobhyām BrP_117.10b",
  "GP11brahmppu:14810": "īdṛkṣayā jarayā cābhibhūtaḥ BrP_117.10c",
  "GP11brahmppu:14811": "paśyāvasthāṃ kṛpayā me 'dya nātha BrP_117.10d",
  "GP11brahmppu:14812": "kāmena kopena ca matsareṇa BrP_117.11a",
  "GP11brahmppu:14813": "dambhena darpādibhir apy anekaiḥ BrP_117.11b",
  "GP11brahmppu:14814": "ekaikaśaḥ kaṣṭagato 'smi viddhas BrP_117.11c",
  "GP11brahmppu:14815": "tvaṃ nāthavad vāraya nātha śatrūn BrP_117.11d",
  "GP11brahmppu:14816": "kasyāpi kaścit patitasya puṃso BrP_117.12a",
  "GP11brahmppu:14817": "duḥkhapraṇodī bhavatīti satyam BrP_117.12b",
  "GP11brahmppu:14818": "vinā bhavantaṃ mama somanātha BrP_117.12c",
  "GP11brahmppu:14819": "kutrāpi kāruṇyavaco 'pi nāsti BrP_117.12d",
  "GP11brahmppu:14820": "tāvat sa kopo bhayamohaduḥkhāny BrP_117.13a",
  "GP11brahmppu:14821": "ajñānadāridryarujas tathaiva BrP_117.13b",
  "GP11brahmppu:14822": "kāmādayo mṛtyur apīha yāvan BrP_117.13c",
  "GP11brahmppu:14823": "namaḥ śivāyeti na vacmi vākyam BrP_117.13d",
  "GP11brahmppu:14824": "na me 'sti dharmo na ca me 'sti bhaktir BrP_117.14a",
  "GP11brahmppu:14825": "nāhaṃ vivekī karuṇā kuto me BrP_117.14b",
  "GP11brahmppu:14826": "dātāsi tenāśu śaraṇya citte BrP_117.14c",
  "GP11brahmppu:14827": "nidhehi someti padaṃ madīye BrP_117.14d",
  "GP11brahmppu:14828": "yāce na cāhaṃ surabhūpatitvaṃ BrP_117.15a",
  "GP11brahmppu:14829": "hṛtpadmamadhye mama somanātha BrP_117.15b",
  "GP11brahmppu:14830": "śrīsomapādāmbujasaṃnidhānaṃ BrP_117.15c",
  "GP11brahmppu:14831": "yāce vicāryaiva ca tat kuruṣva BrP_117.15d",
  "GP11brahmppu:14832": "yathā tavāhaṃ vidito 'smi pāpas BrP_117.16a",
  "GP11brahmppu:14833": "tathāpi vijñāpanam āśṛṇuṣva BrP_117.16b",
  "GP11brahmppu:14834": "saṃśrūyate yatra vacaḥ śiveti BrP_117.16c",
  "GP11brahmppu:14835": "tatra sthitiḥ syān mama somanātha BrP_117.16d",
  "GP11brahmppu:14836": "gaurīpate śaṃkara somanātha BrP_117.17a",
  "GP11brahmppu:14837": "viśveśa kāruṇyanidhe 'khilātman BrP_117.17b",
  "GP11brahmppu:14838": "saṃstūyate yatra sadeti tatra BrP_117.17c",
  "GP11brahmppu:14839": "keṣām api syāt kṛtināṃ nivāsaḥ BrP_117.17d",
  "GP11brahmppu:14840": "{brahmovāca: }",
  "GP11brahmppu:14841": "ity ātreyastutiṃ śrutvā tutoṣa bhagavān haraḥ /",
  "GP11brahmppu:14842": "varado 'smīti taṃ prāha yoginaṃ viśvakṛd bhavaḥ // BrP_117.18 //",
  "GP11brahmppu:14843": "{ātreya uvāca: }",
  "GP11brahmppu:14844": "ātmajñānaṃ ca muktiṃ ca bhuktiṃ ca vipulāṃ tvayi /",
  "GP11brahmppu:14845": "tīrthasyāpi ca māhātmyaṃ varo 'yaṃ tridaśārcita // BrP_117.19 //",
  "GP11brahmppu:14846": "{brahmovāca: }",
  "GP11brahmppu:14847": "evam astv iti taṃ śaṃbhur uktvā cāntaradhīyata /",
  "GP11brahmppu:14848": "tataḥ prabhṛti tat tīrtham ātmatīrthaṃ vidur budhāḥ /",
  "GP11brahmppu:14849": "tatra snānena dānena muktiḥ syād iha nārada // BrP_117.20 //",
  "GP11brahmppu:14850": "{brahmovāca: }",
  "GP11brahmppu:14851": "aśvatthatīrtham ākhyātaṃ pippalaṃ ca tataḥ param /",
  "GP11brahmppu:14852": "uttare mandatīrthaṃ tu tatra vyuṣṭim itaḥ śṛṇu // BrP_118.1 //",
  "GP11brahmppu:14853": "purā tv agastyo bhagavān dakṣiṇāśāpatiḥ prabhuḥ /",
  "GP11brahmppu:14854": "devais tu preritaḥ pūrvaṃ vindhyasya prārthanaṃ prati // BrP_118.2 //",
  "GP11brahmppu:14855": "sa śanair vindhyam abhyāgāt sahasramunibhir vṛtaḥ /",
  "GP11brahmppu:14856": "tam āgatya nagaśreṣṭhaṃ bahuvṛkṣasamākulam // BrP_118.3 //",
  "GP11brahmppu:14857": "spardhinaṃ merubhānubhyāṃ vindhyaṃ śṛṅgaśatair vṛtam /",
  "GP11brahmppu:14858": "atyunnataṃ nagaṃ dhīro lopāmudrāpatir muniḥ // BrP_118.4 //",
  "GP11brahmppu:14859": "kṛtātithyo dvijaiḥ sārdhaṃ praśasya ca nagaṃ punaḥ /",
  "GP11brahmppu:14860": "idam āha muniśreṣṭho devakāryārthasiddhaye // BrP_118.5 //",
  "GP11brahmppu:14861": "{agastya uvāca: }",
  "GP11brahmppu:14862": "ahaṃ yāmi nagaśreṣṭha munibhis tattvadarśibhiḥ /",
  "GP11brahmppu:14863": "tīrthayātrāṃ karomīti dakṣiṇāśāṃ vrajāmy aham // BrP_118.6 //",
  "GP11brahmppu:14864": "dehi mārgaṃ nagapate ātithyaṃ dehi yācate /",
  "GP11brahmppu:14865": "yāvad āgamanaṃ me syāt sthātavyaṃ tāvad eva hi // BrP_118.7 //",
  "GP11brahmppu:14866": "nānyathā bhavitavyaṃ te tathety āha nagottamaḥ /",
  "GP11brahmppu:14867": "ākrāman dakṣiṇām āśāṃ tair vṛto munibhir muniḥ // BrP_118.8 //",
  "GP11brahmppu:14868": "śanaiḥ sa gautamīm āgāt sattrayāgāya dīkṣitaḥ /",
  "GP11brahmppu:14869": "yāvat saṃvatsaraṃ sattram akarod ṛṣibhir vṛtaḥ // BrP_118.9 //",
  "GP11brahmppu:14870": "kaiṭabhasya sutau pāpau rākṣasau dharmakaṇṭakau /",
  "GP11brahmppu:14871": "aśvatthaḥ pippalaś ceti vikhyātau tridaśālaye // BrP_118.10 //",
  "GP11brahmppu:14872": "aśvattho 'śvattharūpeṇa pippalo brahmarūpadhṛk /",
  "GP11brahmppu:14873": "tāv ubhāv antaraṃ prepsū yajñavidhvaṃsanāya tu // BrP_118.11 //",
  "GP11brahmppu:14874": "kurutāṃ kāṅkṣitaṃ rūpaṃ dānavau pāpacetasau /",
  "GP11brahmppu:14875": "aśvattho vṛkṣarūpeṇa pippalo brāhmaṇākṛtiḥ // BrP_118.12 //",
  "GP11brahmppu:14876": "ubhau tau brāhmaṇān nityaṃ pīḍayetāṃ tapodhana /",
  "GP11brahmppu:14877": "ālabhante ca ye 'śvatthaṃ tāṃs tān aśnāty asau taruḥ // BrP_118.13 //",
  "GP11brahmppu:14878": "pippalaḥ sāmago bhūtvā śiṣyān aśnāti rākṣasaḥ /",
  "GP11brahmppu:14879": "tasmād adyāpi vipreṣu sāmago 'tīva niṣkṛpaḥ // BrP_118.14 //",
  "GP11brahmppu:14880": "kṣīyamāṇān dvijān dṛṣṭvā munayo rākṣasāv imau /",
  "GP11brahmppu:14881": "iti buddhvā mahāprājñā dakṣiṇaṃ tīram āśritam // BrP_118.15 //",
  "GP11brahmppu:14882": "sauriṃ śanaiścaraṃ mandaṃ tapasyantaṃ dhṛtavratam /",
  "GP11brahmppu:14883": "gatvā munigaṇāḥ sarve rakṣaḥkarma nyavedayan // BrP_118.16 //",
  "GP11brahmppu:14884": "saurir munigaṇān āha pūrṇe tapasi me dvijāḥ /",
  "GP11brahmppu:14885": "rākṣasau hanmy apūrṇe tu tapasy akṣama eva hi // BrP_118.17 //",
  "GP11brahmppu:14886": "punaḥ procur munigaṇā dāsyāmas te tapo mahat /",
  "GP11brahmppu:14887": "ity ukto brāhmaṇaiḥ sauriḥ kṛtam ity āha tān api // BrP_118.18 //",
  "GP11brahmppu:14888": "saurir brāhmaṇaveṣeṇa prāyād aśvattharūpiṇam /",
  "GP11brahmppu:14889": "rākṣasaṃ brāhmaṇo bhūtvā pradakṣiṇam athākarot // BrP_118.19 //",
  "GP11brahmppu:14890": "pradakṣiṇaṃ tu kurvāṇaṃ mene brāhmaṇam eva tam /",
  "GP11brahmppu:14891": "nityavad rākṣasaḥ pāpo bhakṣayām āsa māyayā // BrP_118.20 //",
  "GP11brahmppu:14892": "tasya kāyaṃ samāviśya cakṣuṣāntrāṇy apaśyata /",
  "GP11brahmppu:14893": "dṛṣṭaḥ sa rākṣasaḥ pāpo mandena ravisūnunā // BrP_118.21 //",
  "GP11brahmppu:14894": "bhasmībhūtaḥ kṣaṇenaiva girir vajrahato yathā /",
  "GP11brahmppu:14895": "aśvatthaṃ bhasmasāt kṛtvā anyaṃ brāhmaṇarūpiṇam // BrP_118.22 //",
  "GP11brahmppu:14896": "rākṣasaṃ pāpanilayam eka eva tam abhyagāt /",
  "GP11brahmppu:14897": "adhīyāno vipra iva śiṣyarūpo vinītavat // BrP_118.23 //",
  "GP11brahmppu:14898": "pippalaḥ pūrvavac cāpi bhakṣayām āsa bhānujam /",
  "GP11brahmppu:14899": "sa bhakṣitaḥ pūrvavac ca kukṣāv antrāṇy avaikṣata // BrP_118.24 //",
  "GP11brahmppu:14900": "tenālokitamātro 'sau rākṣaso bhasmasād abhūt /",
  "GP11brahmppu:14901": "ubhau hatvā bhānusutaḥ kiṃ kṛtyaṃ me vadantv atha // BrP_118.25 //",
  "GP11brahmppu:14902": "munayo jātasaṃharṣāḥ sarva eva tapasvinaḥ /",
  "GP11brahmppu:14903": "tataḥ prasannā hy abhavann ṛṣayo 'gastyapūrvakāḥ // BrP_118.26 //",
  "GP11brahmppu:14904": "varān dadur yathākāmaṃ sauraye mandagāmine /",
  "GP11brahmppu:14905": "sa prīto brāhmaṇān āha śaniḥ sūryasuto balī // BrP_118.27 //",
  "GP11brahmppu:14906": "{saurir uvāca: }",
  "GP11brahmppu:14907": "maddvāre niyatā ye ca kurvanty aśvatthalambhanam /",
  "GP11brahmppu:14908": "teṣāṃ sarvāṇi kāryāṇi syuḥ pīḍā madbhavā na ca // BrP_118.28 //",
  "GP11brahmppu:14909": "tīrthe cāśvatthasaṃjñe vai snānaṃ kurvanti ye narāḥ /",
  "GP11brahmppu:14910": "teṣāṃ sarvāṇi kāryāṇi bhaveyur aparo varaḥ // BrP_118.29 //",
  "GP11brahmppu:14911": "mandavāre tu ye 'śvatthaṃ prātar utthāya mānavāḥ /",
  "GP11brahmppu:14912": "ālabhante ca teṣāṃ vai grahapīḍā vyapohatu // BrP_118.30 //",
  "GP11brahmppu:14913": "{brahmovāca: }",
  "GP11brahmppu:14914": "tataḥ prabhṛti tat tīrtham aśvatthaṃ pippalaṃ viduḥ /",
  "GP11brahmppu:14915": "tīrthaṃ śanaiścaraṃ tatra tatrāgastyaṃ ca sāttrikam // BrP_118.31 //",
  "GP11brahmppu:14916": "yājñikaṃ cāpi tat tīrthaṃ sāmagaṃ tīrtham eva ca /",
  "GP11brahmppu:14917": "ityādyaṣṭottarāṇy āsan sahasrāṇy atha ṣoḍaśa /",
  "GP11brahmppu:14918": "teṣu snānaṃ ca dānaṃ ca sattrayāgaphalapradam // BrP_118.32 //",
  "GP11brahmppu:14919": "{brahmovāca: }",
  "GP11brahmppu:14920": "somatīrtham iti khyātaṃ tad apy uktaṃ mahātmabhiḥ /",
  "GP11brahmppu:14921": "tatra snānena dānena somapānaphalaṃ labhet // BrP_119.1 //",
  "GP11brahmppu:14922": "jagatāṃ mātaraḥ pūrvam oṣadhyo jīvasaṃmatāḥ /",
  "GP11brahmppu:14923": "mamāpi mātaro devyaḥ pūrvāsāṃ pūrvavattarāḥ // BrP_119.2 //",
  "GP11brahmppu:14924": "āsu pratiṣṭhito dharmaḥ svādhyāyo yajñakarma ca /",
  "GP11brahmppu:14925": "ābhir eva dhṛtaṃ sarvaṃ trailokyaṃ sacarācaram // BrP_119.3 //",
  "GP11brahmppu:14926": "aśeṣarogopaśamo bhavaty ābhir asaṃśayam /",
  "GP11brahmppu:14927": "annam etābhir eva syād aśeṣaprāṇarakṣaṇam /",
  "GP11brahmppu:14928": "atrauṣadhyo jagadvandyā mām ūcur anahaṃkṛtāḥ // BrP_119.4 //",
  "GP11brahmppu:14929": "{oṣadhya ūcuḥ: }",
  "GP11brahmppu:14930": "asmākaṃ tvaṃ patiṃ dehi rājānaṃ surasattama //* BrP_119.5 //",
  "GP11brahmppu:14931": "{brahmovāca: }",
  "GP11brahmppu:14932": "tac chrutvā vacanaṃ tāsāṃ mayoktā oṣadhīr idam /",
  "GP11brahmppu:14933": "patiṃ prāpsyatha sarvāś ca rājānaṃ prītivardhanam // BrP_119.6 //",
  "GP11brahmppu:14934": "rājānam iti tac chrutvā tā mām ūcuḥ punar mune /",
  "GP11brahmppu:14935": "gantavyaṃ kva punaś coktā gautamīṃ yāntu mātaraḥ // BrP_119.7 //",
  "GP11brahmppu:14936": "tuṣṭāyām atha tasyāṃ vo rājā syāl lokapūjitaḥ /",
  "GP11brahmppu:14937": "tāś ca gatvā muniśreṣṭha tuṣṭuvur gautamīṃ nadīm // BrP_119.8 //",
  "GP11brahmppu:14938": "{oṣadhya ūcuḥ: }",
  "GP11brahmppu:14939": "kiṃ vākariṣyan bhavavartino janā BrP_119.9a",
  "GP11brahmppu:14940": "nānāghasaṃghābhibhavāc ca duḥkhitāḥ BrP_119.9b",
  "GP11brahmppu:14941": "na cāgamiṣyad bhavatī bhuvaṃ cet BrP_119.9c",
  "GP11brahmppu:14942": "puṇyodake gautami śaṃbhukānte BrP_119.9d",
  "GP11brahmppu:14943": "ko vetti bhāgyaṃ naradehabhājāṃ BrP_119.10a",
  "GP11brahmppu:14944": "mahīgatānāṃ saritām adhīśe BrP_119.10b",
  "GP11brahmppu:14945": "eṣāṃ mahāpātakasaṃghahantrī BrP_119.10c",
  "GP11brahmppu:14946": "tvam amba gaṅge sulabhā sadaiva BrP_119.10d",
  "GP11brahmppu:14947": "na te vibhūtiṃ nanu vetti ko 'pi BrP_119.11a",
  "GP11brahmppu:14948": "trailokyavandye jagadamba gaṅge BrP_119.11b",
  "GP11brahmppu:14949": "gaurīsamāliṅgitavigraho 'pi BrP_119.11c",
  "GP11brahmppu:14950": "dhatte smarāriḥ śirasāpi yat tvām BrP_119.11d",
  "GP11brahmppu:14951": "namo 'stu te mātar abhīṣṭadāyini BrP_119.12a",
  "GP11brahmppu:14952": "namo 'stu te brahmamaye 'ghanāśini BrP_119.12b",
  "GP11brahmppu:14953": "namo 'stu te viṣṇupadābjaniḥsṛte BrP_119.12c",
  "GP11brahmppu:14954": "namo 'stu te śaṃbhujaṭāviniḥsṛte BrP_119.12d",
  "GP11brahmppu:14955": "{brahmovāca: }",
  "GP11brahmppu:14956": "ity evaṃ stuvatām īśā kiṃ dadāmīty avocata //* BrP_119.13 //",
  "GP11brahmppu:14957": "{oṣadhya ūcuḥ: }",
  "GP11brahmppu:14958": "patiṃ dehi jaganmātā rājānam atitejasam //* BrP_119.14 //",
  "GP11brahmppu:14959": "{brahmovāca: }",
  "GP11brahmppu:14960": "tadovāca nadī gaṅgā oṣadhīs tā idaṃ vacaḥ //* BrP_119.15 //",
  "GP11brahmppu:14961": "{gaṅgovāca: }",
  "GP11brahmppu:14962": "ahaṃ cāmṛtarūpāsmi oṣadhyo mātaro 'mṛtāḥ /",
  "GP11brahmppu:14963": "tādṛśaṃ cāmṛtātmānaṃ patiṃ somaṃ dadāmi vaḥ // BrP_119.16 //",
  "GP11brahmppu:14964": "{brahmovāca: }",
  "GP11brahmppu:14965": "devāś ca ṛṣayo vākyaṃ menire soma eva ca /",
  "GP11brahmppu:14966": "oṣadhyaś cāpi tad vākyaṃ tato jagmuḥ svam ālayam // BrP_119.17 //",
  "GP11brahmppu:14967": "yatra cāpur mahauṣadhyo rājānam amṛtātmakam /",
  "GP11brahmppu:14968": "somaṃ samastasaṃtāpa- pāpasaṃghanivārakam // BrP_119.18 //",
  "GP11brahmppu:14969": "somatīrthaṃ tu tat khyātaṃ somapānaphalapradam /",
  "GP11brahmppu:14970": "tatra snānena dānena pitaraḥ svargam āpnuyuḥ // BrP_119.19 //",
  "GP11brahmppu:14971": "ya idaṃ śṛṇuyān nityaṃ paṭhed vā bhaktitaḥ smaret /",
  "GP11brahmppu:14972": "dīrgham āyur avāpnoti sa putrī dhanavān bhavet // BrP_119.20 //",
  "GP11brahmppu:14973": "{brahmovāca: }",
  "GP11brahmppu:14974": "dhānyatīrtham iti khyātaṃ sarvakāmapradaṃ nṛṇām /",
  "GP11brahmppu:14975": "subhikṣaṃ kṣemadaṃ puṃsāṃ sarvāpadvinivāraṇam // BrP_120.1 //",
  "GP11brahmppu:14976": "oṣadhyaḥ somarājānaṃ patiṃ prāpya mudānvitāḥ /",
  "GP11brahmppu:14977": "ūcuḥ sarvasya lokasya gaṅgāyāś cepsitaṃ vacaḥ // BrP_120.2 //",
  "GP11brahmppu:14978": "{oṣadhya ūcuḥ: }",
  "GP11brahmppu:14979": "vaidikī puṇyagāthāsti yāṃ vai vedavido viduḥ /",
  "GP11brahmppu:14980": "bhūmiṃ sasyavatīṃ kaścin mātaraṃ mātṛsaṃmitām // BrP_120.3 //",
  "GP11brahmppu:14981": "gaṅgāsamīpe yo dadyāt sarvakāmān avāpnuyāt /",
  "GP11brahmppu:14982": "bhūmiṃ sasyavatīṃ gāś ca oṣadhīś ca mudānvitaḥ // BrP_120.4 //",
  "GP11brahmppu:14983": "viṣṇubrahmeśarūpāya yo dadyād bhaktimān naraḥ /",
  "GP11brahmppu:14984": "sarvaṃ tad akṣayaṃ vidyāt sarvakāmān avāpnuyāt // BrP_120.5 //",
  "GP11brahmppu:14985": "oṣadhyaḥ somarājanyāḥ somaś cāpy oṣadhīpatiḥ /",
  "GP11brahmppu:14986": "iti jñātvā brahmavida oṣadhīr yaḥ pradāsyati // BrP_120.6 //",
  "GP11brahmppu:14987": "sarvān kāmān avāpnoti brahmaloke mahīyate /",
  "GP11brahmppu:14988": "tā eva somarājanyāḥ prītāḥ procuḥ punaḥ punaḥ // BrP_120.7 //",
  "GP11brahmppu:14989": "{oṣadhya ūcuḥ: }",
  "GP11brahmppu:14990": "yo 'smān dadāti gaṅgāyāṃ taṃ rājan pārayāmasi /",
  "GP11brahmppu:14991": "tvam uttamaś cauṣadhīśa tvadadhīnaṃ carācaram // BrP_120.8 //",
  "GP11brahmppu:14992": "oṣadhayaḥ saṃvadante somena saha rājñā /",
  "GP11brahmppu:14993": "yo 'smān dadāti viprebhyas taṃ rājan pārayāmasi // BrP_120.9 //",
  "GP11brahmppu:14994": "vayaṃ ca brahmarūpiṇyaḥ prāṇarūpiṇya eva ca /",
  "GP11brahmppu:14995": "yo 'smān dadāti viprebhyas taṃ rājan pārayāmasi // BrP_120.10 //",
  "GP11brahmppu:14996": "asmān dadāti yo nityaṃ brāhmaṇebhyo jitavrataḥ /",
  "GP11brahmppu:14997": "upāstir asti sāsmākaṃ taṃ rājan pārayāmasi // BrP_120.11 //",
  "GP11brahmppu:14998": "sthāvaraṃ jaṅgamaṃ kiṃcid asmābhir vyāpṛtaṃ jagat /",
  "GP11brahmppu:14999": "yo 'smān dadāti viprebhyas taṃ rājan pārayāmasi // BrP_120.12 //",
  "GP11brahmppu:15000": "havyaṃ kavyaṃ yad amṛtaṃ yat kiṃcid upabhujyate /",
  "GP11brahmppu:15001": "tadgarīyaś ca yo dadyāt taṃ rājan pārayāmasi // BrP_120.13 //",
  "GP11brahmppu:15002": "ity etāṃ vaidikīṃ gāthāṃ yaḥ śṛṇoti smareta vā /",
  "GP11brahmppu:15003": "paṭhate bhaktim āpannas taṃ rājan pārayāmasi // BrP_120.14 //",
  "GP11brahmppu:15004": "{brahmovāca: }",
  "GP11brahmppu:15005": "yatraiṣā paṭhitā gāthā somena saha rājñā /",
  "GP11brahmppu:15006": "gaṅgātīre cauṣadhībhir dhānyatīrthaṃ tad ucyate // BrP_120.15 //",
  "GP11brahmppu:15007": "tataḥ prabhṛti tat tīrtham auṣadhyaṃ saumyam eva ca /",
  "GP11brahmppu:15008": "amṛtaṃ vedagāthaṃ ca mātṛtīrthaṃ tathaiva ca // BrP_120.16 //",
  "GP11brahmppu:15009": "eṣu snānaṃ japo homo dānaṃ ca pitṛtarpaṇam /",
  "GP11brahmppu:15010": "annadānaṃ tu yaḥ kuryāt tad ānantyāya kalpate // BrP_120.17 //",
  "GP11brahmppu:15011": "ṣaṭśatādhikasāhasraṃ tīrthānāṃ tīrayor dvayoḥ /",
  "GP11brahmppu:15012": "sarvapāpanihantṝṇāṃ sarvasaṃpadvivardhanam // BrP_120.18 //",
  "GP11brahmppu:15013": "{brahmovāca: }",
  "GP11brahmppu:15014": "vidarbhāsaṃgamaṃ puṇyaṃ revatīsaṃgamaṃ tathā /",
  "GP11brahmppu:15015": "tatra yad vṛttam ākhyāsye yat purāṇavido viduḥ // BrP_121.1 //",
  "GP11brahmppu:15016": "bharadvāja iti khyāta ṛṣir āsīt tapodhikaḥ /",
  "GP11brahmppu:15017": "tasya svasā revatīti kurūpā vikṛtasvarā // BrP_121.2 //",
  "GP11brahmppu:15018": "tāṃ dṛṣṭvā vikṛtāṃ bhrātā bharadvājaḥ pratāpavān /",
  "GP11brahmppu:15019": "cintayā parayā yukto gaṅgāyā dakṣiṇe taṭe // BrP_121.3 //",
  "GP11brahmppu:15020": "kasmai dadyām imāṃ kanyāṃ svasāraṃ bhīṣaṇākṛtim /",
  "GP11brahmppu:15021": "na kaścit pratigṛhṇāti dātavyā ca svasā tathā // BrP_121.4 //",
  "GP11brahmppu:15022": "aho bhūyān na kasyāpi kanyā duḥkhaikakāraṇam /",
  "GP11brahmppu:15023": "maraṇaṃ jīvato 'py asya prāṇinas tu pade pade // BrP_121.5 //",
  "GP11brahmppu:15024": "evaṃ vimṛśatas tasya svāśrame cātiśobhane /",
  "GP11brahmppu:15025": "draṣṭuṃ munivaraḥ prāyād bharadvājaṃ yatavratam // BrP_121.6 //",
  "GP11brahmppu:15026": "dvyaṣṭavarṣaḥ śubhavapuḥ śānto dānto guṇākaraḥ /",
  "GP11brahmppu:15027": "nāmnā kaṭha iti khyāto bharadvājaṃ nanāma saḥ // BrP_121.7 //",
  "GP11brahmppu:15028": "vidhivat pūjya taṃ vipraṃ bharadvājaḥ kaṭhaṃ tadā /",
  "GP11brahmppu:15029": "tasyāgamanakāryaṃ ca papraccha purataḥ sthitaḥ // BrP_121.8 //",
  "GP11brahmppu:15030": "kaṭho 'py āha bharadvājaṃ vidyārthy aham upāgataḥ /",
  "GP11brahmppu:15031": "tathā ca darśanākāṅkṣī yad yuktaṃ tad vidhīyatām // BrP_121.9 //",
  "GP11brahmppu:15032": "bharadvājaḥ kaṭhaṃ prāha adhīṣva yad abhīpsitam /",
  "GP11brahmppu:15033": "purāṇaṃ smṛtayo vedā dharmasthānāny anekaśaḥ // BrP_121.10 //",
  "GP11brahmppu:15034": "sarvaṃ vedmi mahāprājña ruciraṃ vada mā ciram /",
  "GP11brahmppu:15035": "kulīno dharmanirato guruśuśrūṣaṇe rataḥ /",
  "GP11brahmppu:15036": "abhimānī śrutadharaḥ śiṣyaḥ puṇyair avāpyate // BrP_121.11 //",
  "GP11brahmppu:15037": "{kaṭha uvāca: }",
  "GP11brahmppu:15038": "adhyāpayasva bho brahmañ śiṣyaṃ māṃ vītakalmaṣam /",
  "GP11brahmppu:15039": "śuśrūṣaṇarataṃ bhaktaṃ kulīnaṃ satyavādinam // BrP_121.12 //",
  "GP11brahmppu:15040": "{brahmovāca: }",
  "GP11brahmppu:15041": "tathety uktvā bharadvājaḥ prādād vidyām aśeṣataḥ /",
  "GP11brahmppu:15042": "prāptavidyaḥ kaṭhaḥ prīto bharadvājam athābravīt // BrP_121.13 //",
  "GP11brahmppu:15043": "{kaṭha uvāca: }",
  "GP11brahmppu:15044": "iccheyaṃ dakṣiṇāṃ dātuṃ guro tava manaḥpriyām /",
  "GP11brahmppu:15045": "vadasva durlabhaṃ vāpi guro tubhyaṃ namo 'stu te // BrP_121.14 //",
  "GP11brahmppu:15046": "vidyāṃ prāpyāpi ye mohāt svaguroḥ pāritoṣikam /",
  "GP11brahmppu:15047": "na prayacchanti nirayaṃ te yānty ācandratārakam // BrP_121.15 //",
  "GP11brahmppu:15048": "{bharadvāja uvāca: }",
  "GP11brahmppu:15049": "gṛhāṇa kanyāṃ vidhivad bhāryāṃ kuru mama svasām /",
  "GP11brahmppu:15050": "asyāṃ prītyā vartitavyaṃ yāceyaṃ dakṣiṇām imām // BrP_121.16 //",
  "GP11brahmppu:15051": "{kaṭha uvāca: }",
  "GP11brahmppu:15052": "bhrātṛvat putravac cāpi śiṣyaḥ syāt tu guroḥ sadā /",
  "GP11brahmppu:15053": "guruś ca pitṛvac ca syāt saṃbandho 'tra kathaṃ bhavet // BrP_121.17 //",
  "GP11brahmppu:15054": "{bharadvāja uvāca: }",
  "GP11brahmppu:15055": "madvākyaṃ kuru satyaṃ tvaṃ mamājñā tava dakṣiṇā /",
  "GP11brahmppu:15056": "sarvaṃ smṛtvā kaṭhādya tvaṃ revatīṃ bhara tanmanāḥ // BrP_121.18 //",
  "GP11brahmppu:15057": "{brahmovāca: }",
  "GP11brahmppu:15058": "tathety uktvā guror vākyāt kaṭho jagrāha pāṇinā /",
  "GP11brahmppu:15059": "revatīṃ vidhivad dattāṃ tāṃ samīkṣya kaṭhas tv atha // BrP_121.19 //",
  "GP11brahmppu:15060": "tatraiva pūjayām āsa deveśaṃ śaṃkaraṃ tadā /",
  "GP11brahmppu:15061": "revatyā rūpasaṃpattyai śivaprītyai ca revatī // BrP_121.20 //",
  "GP11brahmppu:15062": "surūpā cārusarvāṅgī na rūpeṇopamīyate /",
  "GP11brahmppu:15063": "abhiṣekodakaṃ tatra revatyā yad viniḥsṛtam // BrP_121.21 //",
  "GP11brahmppu:15064": "sābhavat tatra gaṅgāyāṃ tasmāt tannāmato nadī /",
  "GP11brahmppu:15065": "revatīti samākhyātā rūpasaubhāgyadāyinī // BrP_121.22 //",
  "GP11brahmppu:15066": "punar darbhaiś ca vividhair abhiṣekaṃ cakāra saḥ /",
  "GP11brahmppu:15067": "puṇyarūpatvasaṃsiddhyai vidarbhā tad abhūn nadī // BrP_121.23 //",
  "GP11brahmppu:15068": "śraddhayā saṃgame snātvā revatīgaṅgayor naraḥ /",
  "GP11brahmppu:15069": "sarvapāpavinirmukto viṣṇuloke mahīyate // BrP_121.24 //",
  "GP11brahmppu:15070": "tathā vidarbhāgautamyoḥ saṃgame śraddhayā mune /",
  "GP11brahmppu:15071": "snānaṃ karoty asau yāti bhuktiṃ muktiṃ ca tatkṣaṇāt // BrP_121.25 //",
  "GP11brahmppu:15072": "ubhayos tīrayos tatra tīrthānāṃ śatam uttamam /",
  "GP11brahmppu:15073": "sarvapāpakṣayakaraṃ sarvasiddhipradāyakam // BrP_121.26 //",
  "GP11brahmppu:15074": "{brahmovāca: }",
  "GP11brahmppu:15075": "pūrṇatīrtham iti khyātaṃ gaṅgāyā uttare taṭe /",
  "GP11brahmppu:15076": "tatra snātvā naro 'jñānāt tathāpi śubham āpnuyāt // BrP_122.1 //",
  "GP11brahmppu:15077": "pūrṇatīrthasya māhātmyaṃ varṇyate kena jantunā /",
  "GP11brahmppu:15078": "svayaṃ saṃsthīyate yatra cakriṇā ca pinākinā // BrP_122.2 //",
  "GP11brahmppu:15079": "purā dhanvantarir nāma kalpādāv āyuṣaḥ sutaḥ /",
  "GP11brahmppu:15080": "iṣṭvā bahuvidhair yajñair aśvamedhapuraḥsaraiḥ // BrP_122.3 //",
  "GP11brahmppu:15081": "dattvā dānāny anekāni bhuktvā bhogāṃś ca puṣkalān /",
  "GP11brahmppu:15082": "vijñāya bhogavaiṣamyaṃ paraṃ vairāgyam āśritaḥ // BrP_122.4 //",
  "GP11brahmppu:15083": "giriśṛṅge 'mbudheḥ pāre tathā gaṅgānadītaṭe /",
  "GP11brahmppu:15084": "śivaviṣṇvor gṛhe vāpi viśeṣāt puṇyasaṃgame // BrP_122.5 //",
  "GP11brahmppu:15085": "taptaṃ hutaṃ ca japtaṃ ca sarvam akṣayatāṃ vrajet /",
  "GP11brahmppu:15086": "dhanvantarir iti jñātvā tatra tepe tapo mahat // BrP_122.6 //",
  "GP11brahmppu:15087": "jñānavairāgyasaṃpanno bhīmeśacaraṇāśrayaḥ /",
  "GP11brahmppu:15088": "tapaś cakāra vipulaṃ gaṅgāsāgarasaṃgame // BrP_122.7 //",
  "GP11brahmppu:15089": "purā ca nikṛto rājñā raṇaṃ hitvā mahāsuraḥ /",
  "GP11brahmppu:15090": "sahasram ekaṃ varṣāṇāṃ samudraṃ prāviśad bhayāt // BrP_122.8 //",
  "GP11brahmppu:15091": "dhanvantarau vanaṃ prāpte rājyaṃ prāpte tu tatsute /",
  "GP11brahmppu:15092": "virāgaṃ ca gate rājñi tataḥ prāyād athārṇavāt // BrP_122.9 //",
  "GP11brahmppu:15093": "tapasyantaṃ tamo nāma balavān asuro mune /",
  "GP11brahmppu:15094": "gaṅgātīraṃ samāśritya rājā dhanvantarir yataḥ // BrP_122.10 //",
  "GP11brahmppu:15095": "japahomarato nityaṃ brahmajñānaparāyaṇaḥ /",
  "GP11brahmppu:15096": "taṃ ripuṃ nāśayāmīti tamaḥ prāyād athārṇavāt // BrP_122.11 //",
  "GP11brahmppu:15097": "nāśito bahuśo 'nena rājñā balavatā tv aham /",
  "GP11brahmppu:15098": "taṃ ripuṃ nāśayāmīti tamaḥ prāyād athārṇavāt // BrP_122.12 //",
  "GP11brahmppu:15099": "māyayā pramadārūpaṃ kṛtvā rājānam abhyagāt /",
  "GP11brahmppu:15100": "nṛtyagītavatī subhrūr hasantī cārudarśanā // BrP_122.13 //",
  "GP11brahmppu:15101": "tāṃ dṛṣṭvā cārusarvāṅgīṃ bahukālaṃ nayānvitām /",
  "GP11brahmppu:15102": "śāntām anuvratāṃ bhaktāṃ kṛpayā cābravīn nṛpaḥ // BrP_122.14 //",
  "GP11brahmppu:15103": "{nṛpa uvāca: }",
  "GP11brahmppu:15104": "kāsi tvaṃ kasya hetor vā vartase gahane vane /",
  "GP11brahmppu:15105": "kaṃ dṛṣṭvā harṣasīva tvaṃ vada kalyāṇi pṛcchate // BrP_122.15 //",
  "GP11brahmppu:15106": "{brahmovāca: }",
  "GP11brahmppu:15107": "pramadā cāpi tadvākyaṃ śrutvā rājānam abravīt //* BrP_122.16 //",
  "GP11brahmppu:15108": "{pramadovāca: }",
  "GP11brahmppu:15109": "tvayi tiṣṭhati ko loke hetur harṣasya me bhavet /",
  "GP11brahmppu:15110": "aham indrasya yā lakṣmīs tvāṃ dṛṣṭvā kāmasaṃbhṛtam // BrP_122.17 //",
  "GP11brahmppu:15111": "harṣāc carāmi purato rājaṃs tava punaḥ punaḥ /",
  "GP11brahmppu:15112": "agaṇyapuṇyavirahād ahaṃ sarvasya durlabhā // BrP_122.18 //",
  "GP11brahmppu:15113": "{brahmovāca: }",
  "GP11brahmppu:15114": "etad vaco niśamyāśu tapas tyaktvā suduṣkaram /",
  "GP11brahmppu:15115": "tām eva manasā dhyāyaṃs tanniṣṭhas tatparāyaṇaḥ // BrP_122.19 //",
  "GP11brahmppu:15116": "tadekaśaraṇo rājā babhūva sa yadā tamaḥ /",
  "GP11brahmppu:15117": "antardhānaṃ gato brahman nāśayitvā tapo bṛhat // BrP_122.20 //",
  "GP11brahmppu:15118": "etasminn antare 'haṃ vai varān dātuṃ samabhyagām /",
  "GP11brahmppu:15119": "taṃ dṛṣṭvā vihvalībhūtaṃ tapobhraṣṭaṃ yathā mṛtam // BrP_122.21 //",
  "GP11brahmppu:15120": "tam āśvāsyātha vividhair hetubhir nṛpasattamam /",
  "GP11brahmppu:15121": "tava śatrus tamo nāma kṛtvā tāṃ tapasaś cyutim // BrP_122.22 //",
  "GP11brahmppu:15122": "caritārtho gato rājan na tvaṃ śocitum arhasi /",
  "GP11brahmppu:15123": "ānandayanti pramadās tāpayanti ca mānavam // BrP_122.23 //",
  "GP11brahmppu:15124": "sarvā eva viśeṣeṇa kim u māyāmayī tu sā /",
  "GP11brahmppu:15125": "tataḥ kṛtāñjalī rājā mām āha vigatabhramaḥ // BrP_122.24 //",
  "GP11brahmppu:15126": "{rājovāca: }",
  "GP11brahmppu:15127": "kiṃ karomi kathaṃ brahmaṃs tapasaḥ pāram āpnuyām //* BrP_122.25 //",
  "GP11brahmppu:15128": "{brahmovāca: }",
  "GP11brahmppu:15129": "tatas tasyottaraṃ prādāṃ devadevaṃ janārdanam /",
  "GP11brahmppu:15130": "stuhi sarvaprayatnena tataḥ siddhim avāpsyasi // BrP_122.26 //",
  "GP11brahmppu:15131": "sa hy aśeṣajagatsraṣṭā vedavedyaḥ purātanaḥ /",
  "GP11brahmppu:15132": "sarvārthasiddhidaḥ puṃsāṃ nānyo 'sti bhuvanatraye // BrP_122.27 //",
  "GP11brahmppu:15133": "sa jagāma nagaśreṣṭhaṃ himavantaṃ nṛpottamaḥ /",
  "GP11brahmppu:15134": "kṛtāñjalipuṭo bhūtvā viṣṇuṃ tuṣṭāva bhaktitaḥ // BrP_122.28 //",
  "GP11brahmppu:15135": "{dhanvantarir uvāca: }",
  "GP11brahmppu:15136": "jaya viṣṇo jayācintya jaya jiṣṇo jayācyuta /",
  "GP11brahmppu:15137": "jaya gopāla lakṣmīśa jaya kṛṣṇa jaganmaya // BrP_122.29 //",
  "GP11brahmppu:15138": "jaya bhūtapate nātha jaya pannagaśāyine /",
  "GP11brahmppu:15139": "jaya sarvaga govinda jaya viśvakṛte namaḥ // BrP_122.30 //",
  "GP11brahmppu:15140": "jaya viśvabhuje deva jaya viśvadhṛte namaḥ /",
  "GP11brahmppu:15141": "jayeśa sadasat tvaṃ vai jaya mādhava dharmiṇe // BrP_122.31 //",
  "GP11brahmppu:15142": "jaya kāmada kāma tvaṃ jaya rāma guṇārṇava /",
  "GP11brahmppu:15143": "jaya puṣṭida puṣṭīśa jaya kalyāṇadāyine // BrP_122.32 //",
  "GP11brahmppu:15144": "jaya bhūtapa bhūteśa jaya mānavidhāyine /",
  "GP11brahmppu:15145": "jaya karmada karma tvaṃ jaya pītāmbaracchada // BrP_122.33 //",
  "GP11brahmppu:15146": "jaya sarveśa sarvas tvaṃ jaya maṅgalarūpiṇe /",
  "GP11brahmppu:15147": "jaya sattvādhināthāya jaya vedavide namaḥ // BrP_122.34 //",
  "GP11brahmppu:15148": "jaya janmada janmistha paramātman namo 'stu te /",
  "GP11brahmppu:15149": "jaya muktida muktis tvaṃ jaya bhuktida keśava // BrP_122.35 //",
  "GP11brahmppu:15150": "jaya lokada lokeśa jaya pāpavināśana /",
  "GP11brahmppu:15151": "jaya vatsala bhaktānāṃ jaya cakradhṛte namaḥ // BrP_122.36 //",
  "GP11brahmppu:15152": "jaya mānada mānas tvaṃ jaya lokanamaskṛta /",
  "GP11brahmppu:15153": "jaya dharmada dharmas tvaṃ jaya saṃsārapāraga // BrP_122.37 //",
  "GP11brahmppu:15154": "jaya annada annaṃ tvaṃ jaya vācaspate namaḥ /",
  "GP11brahmppu:15155": "jaya śaktida śaktis tvaṃ jaya jaitravaraprada // BrP_122.38 //",
  "GP11brahmppu:15156": "jaya yajñada yajñas tvaṃ jaya padmadalekṣaṇa /",
  "GP11brahmppu:15157": "jaya dānada dānaṃ tvaṃ jaya kaiṭabhasūdana // BrP_122.39 //",
  "GP11brahmppu:15158": "jaya kīrtida kīrtis tvaṃ jaya mūrtida mūrtidhṛk /",
  "GP11brahmppu:15159": "jaya saukhyada saukhyātmañ jaya pāvanapāvana // BrP_122.40 //",
  "GP11brahmppu:15160": "jaya śāntida śāntis tvaṃ jaya śaṃkarasaṃbhava /",
  "GP11brahmppu:15161": "jaya pānada pānas tvaṃ jaya jyotiḥsvarūpiṇe // BrP_122.41 //",
  "GP11brahmppu:15162": "jaya vāmana vitteśa jaya dhūmapatākine /",
  "GP11brahmppu:15163": "jaya sarvasya jagato dātṛmūrte namo 'stu te // BrP_122.42 //",
  "GP11brahmppu:15164": "tvam eva lokatrayavartijīva BrP_122.43a",
  "GP11brahmppu:15165": "nikāyasaṃkleśavināśadakṣa BrP_122.43b",
  "GP11brahmppu:15166": "śrīpuṇḍarīkākṣa kṛpānidhe tvaṃ BrP_122.43c",
  "GP11brahmppu:15167": "nidhehi pāṇiṃ mama mūrdhni viṣṇo BrP_122.43d",
  "GP11brahmppu:15168": "{brahmovāca: }",
  "GP11brahmppu:15169": "evaṃ stuvantaṃ bhagavāñ śaṅkhacakragadādharaḥ /",
  "GP11brahmppu:15170": "vareṇa cchandayām āsa sarvakāmasamṛddhidaḥ // BrP_122.44 //",
  "GP11brahmppu:15171": "dhanvantariḥ prītamanā varadānena cakriṇaḥ /",
  "GP11brahmppu:15172": "varadānāya deveśaṃ govindaṃ saṃsthitaṃ puraḥ // BrP_122.45 //",
  "GP11brahmppu:15173": "tam āha nṛpatiḥ prahvaḥ surarājyaṃ mamepsitam /",
  "GP11brahmppu:15174": "tac ca dattaṃ tvayā viṣṇo prāpto 'smi kṛtakṛtyatām // BrP_122.46 //",
  "GP11brahmppu:15175": "stutaḥ saṃpūjito viṣṇus tatraivāntaradhīyata /",
  "GP11brahmppu:15176": "tathaiva tridaśeśatvam avāpa nṛpatiḥ kramāt // BrP_122.47 //",
  "GP11brahmppu:15177": "prāgarjitānekakarma- paripākavaśāt tataḥ /",
  "GP11brahmppu:15178": "triḥkṛtvo nāśam agamat sahasrākṣaḥ svakāt padāt // BrP_122.48 //",
  "GP11brahmppu:15179": "nahuṣād vṛtrahatyāyāḥ sindhusenavadhāt tataḥ /",
  "GP11brahmppu:15180": "ahalyāyāṃ ca gamanād yena kena ca hetunā // BrP_122.49 //",
  "GP11brahmppu:15181": "smāraṃ smāraṃ tat tad indraś cintāsaṃtāpadurmanāḥ /",
  "GP11brahmppu:15182": "tataḥ surapatiḥ prāha vācaspatim idaṃ vacaḥ // BrP_122.50 //",
  "GP11brahmppu:15183": "{indra uvāca: }",
  "GP11brahmppu:15184": "hetunā kena vāgīśa bhraṣṭarājyo bhavāmy aham /",
  "GP11brahmppu:15185": "madhye madhye padabhraṃśād varaṃ niḥśrīkatā nṛṇām // BrP_122.51 //",
  "GP11brahmppu:15186": "gahanāṃ karmaṇāṃ jīva- gatiṃ ko vetti tattvataḥ /",
  "GP11brahmppu:15187": "rahasyaṃ sarvabhāvānāṃ jñātuṃ nānyaḥ pragalbhate // BrP_122.52 //",
  "GP11brahmppu:15188": "{brahmovāca: }",
  "GP11brahmppu:15189": "bṛhaspatir hariṃ prāha brahmāṇaṃ pṛccha gaccha tam /",
  "GP11brahmppu:15190": "sa tu jānāti yad bhūtaṃ bhaviṣyac cāpi vartanam // BrP_122.53 //",
  "GP11brahmppu:15191": "sa tu vakṣyati yenedaṃ jātaṃ tac ca mahāmate /",
  "GP11brahmppu:15192": "tāv āgatya mahāprājñau namaskṛtya mamāntikam /",
  "GP11brahmppu:15193": "kṛtāñjalipuṭo bhūtvā mām ūcatur idaṃ vacaḥ // BrP_122.54 //",
  "GP11brahmppu:15194": "{indrabṛhaspatī ūcatuḥ: }",
  "GP11brahmppu:15195": "bhagavan kena doṣeṇa śacībhartā udāradhīḥ /",
  "GP11brahmppu:15196": "rājyāt prabhraśyate nātha saṃśayaṃ chettum arhasi // BrP_122.55 //",
  "GP11brahmppu:15197": "{brahmovāca: }",
  "GP11brahmppu:15198": "tadāham abravaṃ brahmaṃś ciraṃ dhyātvā bṛhaspatim /",
  "GP11brahmppu:15199": "khaṇḍadharmākhyadoṣeṇa tena rājyapadāc cyutaḥ // BrP_122.56 //",
  "GP11brahmppu:15200": "deśakālādidoṣeṇa śraddhāmantraviparyayāt /",
  "GP11brahmppu:15201": "yathāvaddakṣiṇādānād asaddravyapradānataḥ // BrP_122.57 //",
  "GP11brahmppu:15202": "devabhūdevatāvajñā- pātakāc ca viśeṣataḥ /",
  "GP11brahmppu:15203": "yat khaṇḍatvaṃ svadharmasya dehinām upajāyate // BrP_122.58 //",
  "GP11brahmppu:15204": "tenātimānasas tāpaḥ padahāniś ca dustyajā /",
  "GP11brahmppu:15205": "kṛto 'pi dharmo 'niṣṭāya jāyate kṣubdhacetasā // BrP_122.59 //",
  "GP11brahmppu:15206": "kāryasya na bhavet siddhyai tasmād avyākulāya ca /",
  "GP11brahmppu:15207": "asaṃpūrṇe svadharme hi kim aniṣṭaṃ na jāyate // BrP_122.60 //",
  "GP11brahmppu:15208": "tābhyāṃ yat pūrvavṛttāntaṃ tad apy uktaṃ mayānagha /",
  "GP11brahmppu:15209": "āyuṣas tu sutaḥ śrīmān dhanvantarir udāradhīḥ // BrP_122.61 //",
  "GP11brahmppu:15210": "tamasā ca kṛtaṃ vighnaṃ viṣṇunā tac ca nāśitam /",
  "GP11brahmppu:15211": "pūrvajanmasu vṛttāntam ityādi parikīrtitam // BrP_122.62 //",
  "GP11brahmppu:15212": "tac chrutvā vismitau cobhau mām eva punar ūcatuḥ //* BrP_122.63 //",
  "GP11brahmppu:15213": "{indrabṛhaspatī ūcatuḥ: }",
  "GP11brahmppu:15214": "taddoṣapratibandhas tu kena syāt surasattama //* BrP_122.64 //",
  "GP11brahmppu:15215": "{brahmovāca: }",
  "GP11brahmppu:15216": "punar dhyātvā tāv avadaṃ śrūyatāṃ doṣakārakam /",
  "GP11brahmppu:15217": "kāraṇaṃ sarvasiddhīnāṃ duḥkhasaṃsāratāraṇam // BrP_122.65 //",
  "GP11brahmppu:15218": "śaraṇaṃ taptacittānāṃ nirvāṇaṃ jīvatām api /",
  "GP11brahmppu:15219": "gatvā tu gautamīṃ devīṃ stūyetāṃ hariśaṃkarau // BrP_122.66 //",
  "GP11brahmppu:15220": "nopāyo 'nyo 'sti saṃśuddhyai tau tāṃ hitvā jagattraye /",
  "GP11brahmppu:15221": "tadaiva jagmatur ubhau gautamīṃ munisattama /",
  "GP11brahmppu:15222": "snātau kṛtakṣaṇau cobhau devau tuṣṭuvatur mudā // BrP_122.67 //",
  "GP11brahmppu:15223": "{indra uvāca: }",
  "GP11brahmppu:15224": "namo matsyāya kūrmāya varāhāya namo namaḥ /",
  "GP11brahmppu:15225": "narasiṃhāya devāya vāmanāya namo namaḥ // BrP_122.68 //",
  "GP11brahmppu:15226": "namo 'stu hayarūpāya trivikrama namo 'stu te /",
  "GP11brahmppu:15227": "namo 'stu buddharūpāya rāmarūpāya kalkine // BrP_122.69 //",
  "GP11brahmppu:15228": "anantāyācyutāyeśa jāmadagnyāya te namaḥ /",
  "GP11brahmppu:15229": "varuṇendrasvarūpāya yamarūpāya te namaḥ // BrP_122.70 //",
  "GP11brahmppu:15230": "parameśāya devāya namas trailokyarūpiṇe /",
  "GP11brahmppu:15231": "bibhratsarasvatīṃ vaktre sarvajño 'si namo 'stu te // BrP_122.71 //",
  "GP11brahmppu:15232": "lakṣmīvān asy ato lakṣmīṃ bibhrad vakṣasi cānagha /",
  "GP11brahmppu:15233": "bahubāhūrupādas tvaṃ bahukarṇākṣiśīrṣakaḥ /",
  "GP11brahmppu:15234": "tvām eva sukhinaṃ prāpya bahavaḥ sukhino 'bhavan // BrP_122.72 //",
  "GP11brahmppu:15235": "tāvan niḥśrīkatā puṃsāṃ mālinyaṃ dainyam eva vā /",
  "GP11brahmppu:15236": "yāvan na yānti śaraṇaṃ hare tvāṃ karuṇārṇavam // BrP_122.73 //",
  "GP11brahmppu:15237": "{bṛhaspatir uvāca: }",
  "GP11brahmppu:15238": "sūkṣmaṃ paraṃ jotir anantarūpam BrP_122.74a",
  "GP11brahmppu:15239": "oṃkāramātraṃ prakṛteḥ paraṃ yat BrP_122.74b",
  "GP11brahmppu:15240": "cidrūpam ānandamayaṃ samastam BrP_122.74c",
  "GP11brahmppu:15241": "evaṃ vadantīśa mumukṣavas tvām BrP_122.74d",
  "GP11brahmppu:15242": "ārādhayanty atra bhavantam īśaṃ BrP_122.75a",
  "GP11brahmppu:15243": "mahāmakhaiḥ pañcabhir apy akāmāḥ BrP_122.75b",
  "GP11brahmppu:15244": "saṃsārasindhoḥ param āptakāmā BrP_122.75c",
  "GP11brahmppu:15245": "viśanti divyaṃ bhuvanaṃ vapus te BrP_122.75d",
  "GP11brahmppu:15246": "sarveṣu sattveṣu samatvabuddhyā BrP_122.76a",
  "GP11brahmppu:15247": "saṃvīkṣya ṣaṭsūrmiṣu śāntabhāvāḥ BrP_122.76b",
  "GP11brahmppu:15248": "jñānena te karmaphalāni hitvā BrP_122.76c",
  "GP11brahmppu:15249": "dhyānena te tvāṃ praviśanti śaṃbho BrP_122.76d",
  "GP11brahmppu:15250": "na jātidharmāṇi na vedaśāstraṃ BrP_122.77a",
  "GP11brahmppu:15251": "na dhyānayogo na samādhidharmaḥ BrP_122.77b",
  "GP11brahmppu:15252": "rudraṃ śivaṃ śaṃkaraṃ śānticittaṃ BrP_122.77c",
  "GP11brahmppu:15253": "bhaktyā devaṃ somam ahaṃ namasye BrP_122.77d",
  "GP11brahmppu:15254": "mūrkho 'pi śaṃbho tava pādabhaktyā BrP_122.78a",
  "GP11brahmppu:15255": "samāpnuyān muktimayīṃ tanuṃ te BrP_122.78b",
  "GP11brahmppu:15256": "jñāneṣu yajñeṣu tapaḥsu caiva BrP_122.78c",
  "GP11brahmppu:15257": "dhyāneṣu homeṣu mahāphaleṣu BrP_122.78d",
  "GP11brahmppu:15258": "saṃpannam etat phalam uttamaṃ yat BrP_122.79a",
  "GP11brahmppu:15259": "someśvare bhaktir aharniśaṃ yat BrP_122.79b",
  "GP11brahmppu:15260": "sarvasya jīvasya sadā priyasya BrP_122.79c",
  "GP11brahmppu:15261": "phalasya dṛṣṭasya tathā śrutasya BrP_122.79d",
  "GP11brahmppu:15262": "svargasya mokṣasya jagannivāsa BrP_122.80a",
  "GP11brahmppu:15263": "sopānapaṅktis tava bhaktir eṣā BrP_122.80b",
  "GP11brahmppu:15264": "tvatpādasaṃprāptiphalāptaye tu BrP_122.80c",
  "GP11brahmppu:15265": "sopānapaṅktiṃ na vadanti dhīrāḥ BrP_122.80d",
  "GP11brahmppu:15266": "tasmād dayālo mama bhaktir astu BrP_122.81a",
  "GP11brahmppu:15267": "naivāsty upāyas tava rūpasevā BrP_122.81b",
  "GP11brahmppu:15268": "ātmīyam ālokya mahattvam īśa BrP_122.81c",
  "GP11brahmppu:15269": "pāpeṣu cāsmāsu kuru prasādam BrP_122.81d",
  "GP11brahmppu:15270": "sthūlaṃ ca sūkṣmaṃ tvam anādi nityaṃ BrP_122.82a",
  "GP11brahmppu:15271": "pitā ca mātā yad asac ca sac ca BrP_122.82b",
  "GP11brahmppu:15272": "evaṃ stuto yaḥ śrutibhiḥ purāṇair BrP_122.82c",
  "GP11brahmppu:15273": "namāmi someśvaram īśitāram BrP_122.82d",
  "GP11brahmppu:15274": "{brahmovāca: }",
  "GP11brahmppu:15275": "tataḥ prītau hariharāv ūcatus tridaśeśvarau //* BrP_122.83 //",
  "GP11brahmppu:15276": "{hariharāv ūcatuḥ: }",
  "GP11brahmppu:15277": "vriyatāṃ yan manobhīṣṭaṃ yad varaṃ cātidurlabham //* BrP_122.84 //",
  "GP11brahmppu:15278": "{brahmovāca: }",
  "GP11brahmppu:15279": "indraḥ prāha sureśānaṃ madrājyaṃ tu punaḥ punaḥ /",
  "GP11brahmppu:15280": "jāyate bhraśyate caiva tat pāpam upaśāmyatām // BrP_122.85 //",
  "GP11brahmppu:15281": "yathā sthiro 'haṃ rājye syāṃ sarvaṃ syān niścalaṃ mama /",
  "GP11brahmppu:15282": "suprītau yadi deveśau sarvaṃ syān niścalaṃ sadā // BrP_122.86 //",
  "GP11brahmppu:15283": "tatheti harivākyaṃ tāv abhinandyedam ūcatuḥ /",
  "GP11brahmppu:15284": "paraṃ prasādam āpannau tāv ālokya smitānanau // BrP_122.87 //",
  "GP11brahmppu:15285": "nirapāyanirādhāra- nirvikārasvarūpiṇau /",
  "GP11brahmppu:15286": "śaraṇyau sarvalokānāṃ bhuktimuktipradāv ubhau // BrP_122.88 //",
  "GP11brahmppu:15287": "{hariharāv ūcatuḥ: }",
  "GP11brahmppu:15288": "tridaivatyaṃ mahātīrthaṃ gautamī vāñchitapradā /",
  "GP11brahmppu:15289": "tasyām anena mantreṇa kurutāṃ snānam ādarāt // BrP_122.89 //",
  "GP11brahmppu:15290": "abhiṣekaṃ mahendrasya maṅgalāya bṛhaspatiḥ /",
  "GP11brahmppu:15291": "karotu saṃsmarann āvāṃ saṃpadāṃ sthairyasiddhaye // BrP_122.90 //",
  "GP11brahmppu:15292": "iha janmani pūrvasmin yat kiṃcit sukṛtaṃ kṛtam /",
  "GP11brahmppu:15293": "tat sarvaṃ pūrṇatām etu godāvari namo 'stu te // BrP_122.91 //",
  "GP11brahmppu:15294": "evaṃ smṛtvā tu yaḥ kaścid gautamyāṃ snānam ācaret /",
  "GP11brahmppu:15295": "āvābhyāṃ tu prasādena dharmaḥ saṃpūrṇatām iyāt /",
  "GP11brahmppu:15296": "pūrvajanmakṛtād doṣāt sa muktaḥ puṇyavān bhavet // BrP_122.92 //",
  "GP11brahmppu:15297": "{brahmovāca: }",
  "GP11brahmppu:15298": "tatheti cakratuḥ prītau surendradhiṣaṇau tataḥ /",
  "GP11brahmppu:15299": "mahābhiṣekam indrasya cakāra dyusadāṃ guruḥ // BrP_122.93 //",
  "GP11brahmppu:15300": "tenābhūd yā nadī puṇyā maṅgalety uditā tu sā /",
  "GP11brahmppu:15301": "tayā ca saṃgamaḥ puṇyo gaṅgāyāḥ śubhadas tv asau // BrP_122.94 //",
  "GP11brahmppu:15302": "indreṇa saṃstuto viṣṇuḥ pratyakṣo 'bhūj jaganmayaḥ /",
  "GP11brahmppu:15303": "trilokasaṃmitāṃ śakro bhūmiṃ lebhe jagatpateḥ // BrP_122.95 //",
  "GP11brahmppu:15304": "tannāmnā cāpi vikhyāto govinda iti tatra ca /",
  "GP11brahmppu:15305": "trilokasaṃmitā labdhā tena gaur vajradhāriṇā // BrP_122.96 //",
  "GP11brahmppu:15306": "dattā ca hariṇā tatra govindas tad abhūd dhariḥ /",
  "GP11brahmppu:15307": "trailokyarājyaṃ yat prāptaṃ hariṇā ca harer mune // BrP_122.97 //",
  "GP11brahmppu:15308": "niścalaṃ yena saṃjātaṃ devadevān maheśvarāt /",
  "GP11brahmppu:15309": "bṛhaspatir devagurur yatrāstauṣīn maheśvaram // BrP_122.98 //",
  "GP11brahmppu:15310": "rājyasya sthirabhāvāya devendrasya mahātmanaḥ /",
  "GP11brahmppu:15311": "siddheśvaras tatra devo liṅgaṃ tu tridaśārcitam // BrP_122.99 //",
  "GP11brahmppu:15312": "tataḥ prabhṛti tat tīrthaṃ govindam iti viśrutam /",
  "GP11brahmppu:15313": "maṅgalāsaṃgamaṃ caiva pūrṇatīrthaṃ tataḥ param // BrP_122.100 //",
  "GP11brahmppu:15314": "indratīrtham iti khyātaṃ bārhaspatyaṃ ca viśrutam /",
  "GP11brahmppu:15315": "yatra siddheśvaro devo viṣṇur govinda eva ca // BrP_122.101 //",
  "GP11brahmppu:15316": "teṣu snānaṃ ca dānaṃ ca yat kiṃcit sukṛtārjanam /",
  "GP11brahmppu:15317": "sarvaṃ tad akṣayaṃ vidyāt pitṝṇām ativallabham // BrP_122.102 //",
  "GP11brahmppu:15318": "śṛṇoti yaś cāpi paṭhed yaś ca smarati nityaśaḥ /",
  "GP11brahmppu:15319": "tasya tīrthasya māhātmyaṃ bhraṣṭarājyapradāyakam // BrP_122.103 //",
  "GP11brahmppu:15320": "saptatriṃśat sahasrāṇi tīrthānāṃ tīrayor dvayoḥ /",
  "GP11brahmppu:15321": "ubhayor muniśārdūla sarvasiddhipradāyinām // BrP_122.104 //",
  "GP11brahmppu:15322": "na pūrṇatīrthasadṛśaṃ tīrtham asti mahāphalam /",
  "GP11brahmppu:15323": "niṣphalaṃ tasya janmādi yo na seveta tan naraḥ // BrP_122.105 //",
  "GP11brahmppu:15324": "{brahmovāca: }",
  "GP11brahmppu:15325": "rāmatīrtham iti khyātaṃ bhrūṇahatyāvināśanam /",
  "GP11brahmppu:15326": "tasya śravaṇamātreṇa sarvapāpaiḥ pramucyate // BrP_123.1 //",
  "GP11brahmppu:15327": "ikṣvākuvaṃśaprabhavaḥ kṣatriyo lokaviśrutaḥ /",
  "GP11brahmppu:15328": "balavān matimāñ śūro yathā śakraḥ puraṃdaraḥ // BrP_123.2 //",
  "GP11brahmppu:15329": "pitṛpaitāmahaṃ rājyaṃ kurvann āste yathā baliḥ /",
  "GP11brahmppu:15330": "tasya tisro mahiṣyaḥ syū rājño daśarathasya hi // BrP_123.3 //",
  "GP11brahmppu:15331": "kauśalyā ca sumitrā ca kaikeyī ca mahāmate /",
  "GP11brahmppu:15332": "etāḥ kulīnāḥ subhagā rūpalakṣaṇasaṃyutāḥ // BrP_123.4 //",
  "GP11brahmppu:15333": "tasmin rājani rājye tu sthite 'yodhyāpatau mune /",
  "GP11brahmppu:15334": "vasiṣṭhe brahmavicchreṣṭhe purodhasi viśeṣataḥ // BrP_123.5 //",
  "GP11brahmppu:15335": "na ca vyādhir na durbhikṣaṃ na cāvṛṣṭir na cādhayaḥ /",
  "GP11brahmppu:15336": "brahmakṣatraviśāṃ nityaṃ śūdrāṇāṃ ca viśeṣataḥ // BrP_123.6 //",
  "GP11brahmppu:15337": "āśramāṇāṃ tu sarveṣām ānando 'bhūt pṛthak pṛthak /",
  "GP11brahmppu:15338": "tasmiñ śāsati rājendra ikṣvākūṇāṃ kulodvahe // BrP_123.7 //",
  "GP11brahmppu:15339": "devānāṃ dānavānāṃ tu rājyārthe vigraho 'bhavat /",
  "GP11brahmppu:15340": "kvāpi tatra jayaṃ prāpur devāḥ kvāpi tathetare // BrP_123.8 //",
  "GP11brahmppu:15341": "evaṃ pravartamāne tu trailokyam atipīḍitam /",
  "GP11brahmppu:15342": "abhūn nārada tatrāham avadaṃ daityadānavān // BrP_123.9 //",
  "GP11brahmppu:15343": "devāṃś cāpi viśeṣeṇa na kṛtaṃ tair madīritam /",
  "GP11brahmppu:15344": "punaś ca saṃgaras teṣāṃ babhūva sumahān mithaḥ // BrP_123.10 //",
  "GP11brahmppu:15345": "viṣṇuṃ gatvā surāḥ procus tatheśānaṃ jaganmayam /",
  "GP11brahmppu:15346": "tāv ūcatur ubhau devān asurān daityadānavān // BrP_123.11 //",
  "GP11brahmppu:15347": "tapasā balino yāntu punaḥ kurvantu saṃgaram /",
  "GP11brahmppu:15348": "tathety āhur yayuḥ sarve tapase niyatavratāḥ // BrP_123.12 //",
  "GP11brahmppu:15349": "yayus tu rākṣasān devāḥ punas te matsarānvitāḥ /",
  "GP11brahmppu:15350": "devānāṃ dānavānāṃ ca saṃgaro 'bhūt sudāruṇaḥ // BrP_123.13 //",
  "GP11brahmppu:15351": "na tatra devā jetāro naiva daityāś ca dānavāḥ /",
  "GP11brahmppu:15352": "saṃyuge vartamāne tu vāg uvācāśarīriṇī // BrP_123.14 //",
  "GP11brahmppu:15353": "{ākāśavāg uvāca: }",
  "GP11brahmppu:15354": "yeṣāṃ daśaratho rājā te jetāro na cetare //* BrP_123.15 //",
  "GP11brahmppu:15355": "{brahmovāca: }",
  "GP11brahmppu:15356": "iti śrutvā jayāyobhau jagmatur devadānavau /",
  "GP11brahmppu:15357": "tatra vāyus tvaran prāpto rājānam avadat tadā // BrP_123.16 //",
  "GP11brahmppu:15358": "{vāyur uvāca: }",
  "GP11brahmppu:15359": "āgantavyaṃ tvayā rājan devadānavasaṃgare /",
  "GP11brahmppu:15360": "yatra rājā daśaratho jayas tatreti viśrutam // BrP_123.17 //",
  "GP11brahmppu:15361": "tasmāt tvaṃ devapakṣe syā bhaveyur jayinaḥ surāḥ //* BrP_123.18 //",
  "GP11brahmppu:15362": "{brahmovāca: }",
  "GP11brahmppu:15363": "tad vāyuvacanaṃ śrutvā rājā daśaratho nṛpaḥ /",
  "GP11brahmppu:15364": "āgamyate mayā satyaṃ gaccha vāyo yathāsukham // BrP_123.19 //",
  "GP11brahmppu:15365": "gate vāyau tadā daityā ājagmur bhūpatiṃ prati /",
  "GP11brahmppu:15366": "te 'py ūcur bhagavann asmat- sāhāyyaṃ kartum arhasi // BrP_123.20 //",
  "GP11brahmppu:15367": "rājan daśaratha śrīman vijayas tvayi saṃsthitaḥ /",
  "GP11brahmppu:15368": "tasmāt tvaṃ vai daityapateḥ sāhāyyaṃ kartum arhasi // BrP_123.21 //",
  "GP11brahmppu:15369": "tataḥ provāca nṛpatir vāyunā prārthitaḥ purā /",
  "GP11brahmppu:15370": "pratijñātaṃ mayā tac ca yāntu daityāś ca dānavāḥ // BrP_123.22 //",
  "GP11brahmppu:15371": "sa tu rājā tathā cakre gatvā caiva triviṣṭapam /",
  "GP11brahmppu:15372": "yuddhaṃ cakre tathā daityair dānavaiḥ saha rākṣasaiḥ // BrP_123.23 //",
  "GP11brahmppu:15373": "paśyatsu devasaṃgheṣu namucer bhrātaras tadā /",
  "GP11brahmppu:15374": "vividhur niśitair bāṇair athākṣaṃ nṛpates tathā // BrP_123.24 //",
  "GP11brahmppu:15375": "bhinnākṣaṃ taṃ rathaṃ rājā na jānāti sa saṃbhramāt /",
  "GP11brahmppu:15376": "rājāntike sthitā subhrūḥ kaikeyyājñāyi nārada // BrP_123.25 //",
  "GP11brahmppu:15377": "na jñāpitaṃ tayā rājñe svayam ālokya suvratā /",
  "GP11brahmppu:15378": "bhagnam akṣaṃ samālakṣya cakre hastaṃ tadā svakam // BrP_123.26 //",
  "GP11brahmppu:15379": "akṣavan muniśārdūla tad etan mahad adbhutam /",
  "GP11brahmppu:15380": "rathena rathināṃ śreṣṭhas tayā dattakareṇa ca // BrP_123.27 //",
  "GP11brahmppu:15381": "jitavān daityadanujān devaiḥ prāpya varān bahūn /",
  "GP11brahmppu:15382": "tato devair anujñātas tv ayodhyāṃ punar abhyagāt // BrP_123.28 //",
  "GP11brahmppu:15383": "sa tu madhye mahārājo mārge vīkṣya tadā priyām /",
  "GP11brahmppu:15384": "kaikeyyāḥ karma tad dṛṣṭvā vismayaṃ paramaṃ gataḥ // BrP_123.29 //",
  "GP11brahmppu:15385": "tatas tasyai varān prādāt trīṃs tu nārada sā api /",
  "GP11brahmppu:15386": "anumānya nṛpaproktaṃ kaikeyī vākyam abravīt // BrP_123.30 //",
  "GP11brahmppu:15387": "{kaikeyy uvāca: }",
  "GP11brahmppu:15388": "tvayi tiṣṭhantu rājendra tvayā dattā varā amī //* BrP_123.31 //",
  "GP11brahmppu:15389": "{brahmovāca: }",
  "GP11brahmppu:15390": "vibhūṣaṇāni rājendro dattvā sa priyayā saha /",
  "GP11brahmppu:15391": "rathena vijayī rājā yayau svanagaraṃ sukhī // BrP_123.32 //",
  "GP11brahmppu:15392": "yoṣitāṃ kim adeyaṃ hi priyāṇām ucitāgame /",
  "GP11brahmppu:15393": "sa kadācid daśaratho mṛgayāśīlibhir vṛtaḥ // BrP_123.33 //",
  "GP11brahmppu:15394": "aṭann araṇye śarvaryāṃ vāribandham athākarot /",
  "GP11brahmppu:15395": "saptavyasanahīnena bhavitavyaṃ tu bhūbhujā // BrP_123.34 //",
  "GP11brahmppu:15396": "iti jānann api ca tac cakāra tu vidher vaśāt /",
  "GP11brahmppu:15397": "gartaṃ praviśya pānārtham āgatān niśitaiḥ śaraiḥ // BrP_123.35 //",
  "GP11brahmppu:15398": "mṛgān hanti mahābāhuḥ śṛṇu kālaviparyayam /",
  "GP11brahmppu:15399": "gartaṃ praviṣṭe nṛpatau tasminn eva nagottame // BrP_123.36 //",
  "GP11brahmppu:15400": "vṛddho vaiśravaṇo nāma na śṛṇoti na paśyati /",
  "GP11brahmppu:15401": "tasya bhāryā tathābhūtā tāv abrūtāṃ tadā sutam // BrP_123.37 //",
  "GP11brahmppu:15402": "{mātāpitarāv ūcatuḥ: }",
  "GP11brahmppu:15403": "āvāṃ tṛṣārtau rātriś ca kṛṣṇā cāpi pravartate /",
  "GP11brahmppu:15404": "vṛddhānāṃ jīvitaṃ kṛtsnaṃ bālas tvam asi putraka // BrP_123.38 //",
  "GP11brahmppu:15405": "andhānāṃ badhirāṇāṃ ca vṛddhānāṃ dhik ca jīvitam /",
  "GP11brahmppu:15406": "jarājarjaradehānāṃ dhig dhik putraka jīvitam // BrP_123.39 //",
  "GP11brahmppu:15407": "tāvat puṃbhir jīvitavyaṃ yāval lakṣmīr dṛḍhaṃ vapuḥ /",
  "GP11brahmppu:15408": "yāvad ājñāpratihatā tīrthādāv anyathā mṛtiḥ // BrP_123.40 //",
  "GP11brahmppu:15409": "{brahmovāca: }",
  "GP11brahmppu:15410": "ity etad vacanaṃ śrutvā vṛddhayor guruvatsalaḥ /",
  "GP11brahmppu:15411": "putraḥ provāca tad duḥkhaṃ girā madhurayā haran // BrP_123.41 //",
  "GP11brahmppu:15412": "{putra uvāca: }",
  "GP11brahmppu:15413": "mayi jīvati kiṃ nāma yuvayor duḥkham īdṛśam /",
  "GP11brahmppu:15414": "na haraty ātmajaḥ pitror yaś caritrair manorujam // BrP_123.42 //",
  "GP11brahmppu:15415": "tena kiṃ tanujeneha kulodvegavidhāyinā //* BrP_123.43 //",
  "GP11brahmppu:15416": "{brahmovāca: }",
  "GP11brahmppu:15417": "ity uktvā pitarau natvā tāv āśvāsya mahāmanāḥ /",
  "GP11brahmppu:15418": "taruskandhe samāropya vṛddhau ca pitarau tadā // BrP_123.44 //",
  "GP11brahmppu:15419": "haste gṛhītvā kalaśaṃ jagāma ṛṣiputrakaḥ /",
  "GP11brahmppu:15420": "sa ṛṣir na tu rājānaṃ jānāti nṛpatir dvijam // BrP_123.45 //",
  "GP11brahmppu:15421": "ubhau sarabhasau tatra dvijo vāri samāviśat /",
  "GP11brahmppu:15422": "satvaraṃ kalaśe nyubje vāri gṛhṇantam āśugaiḥ // BrP_123.46 //",
  "GP11brahmppu:15423": "dvijaṃ rājā dvipaṃ matvā vivyādha niśitaiḥ śaraiḥ /",
  "GP11brahmppu:15424": "vanadvipo 'pi bhūpānām avadhyas tad vidann api // BrP_123.47 //",
  "GP11brahmppu:15425": "vivyādha taṃ nṛpaḥ kuryān na kiṃ kiṃ vidhivañcitaḥ /",
  "GP11brahmppu:15426": "sa viddho marmadeśe tu duḥkhito vākyam abravīt // BrP_123.48 //",
  "GP11brahmppu:15427": "{dvija uvāca: }",
  "GP11brahmppu:15428": "kenedaṃ duḥkhadaṃ karma kṛtaṃ sadbrāhmaṇasya me /",
  "GP11brahmppu:15429": "maitro brāhmaṇa ity ukto nāparādho 'sti kaścana // BrP_123.49 //",
  "GP11brahmppu:15430": "{brahmovāca: }",
  "GP11brahmppu:15431": "tad etad vacanaṃ śrutvā muner ārtasya bhūpatiḥ /",
  "GP11brahmppu:15432": "niśceṣṭaś ca nirutsāho śanais taṃ deśam abhyagāt // BrP_123.50 //",
  "GP11brahmppu:15433": "taṃ tu dṛṣṭvā dvijavaraṃ jvalantam iva tejasā /",
  "GP11brahmppu:15434": "asāv apy abhavat tatra saśalya iva mūrcchitaḥ // BrP_123.51 //",
  "GP11brahmppu:15435": "ātmānam ātmanā kṛtvā sthiraṃ rājābravīd idam //* BrP_123.52 //",
  "GP11brahmppu:15436": "{rājovāca: }",
  "GP11brahmppu:15437": "ko bhavān dvijaśārdūla kimartham iha cāgataḥ /",
  "GP11brahmppu:15438": "vada pāpakṛte mahyaṃ vada me niṣkṛtiṃ parām // BrP_123.53 //",
  "GP11brahmppu:15439": "brahmahā varṇibhiḥ kiṃtu śvapacair api jātucit /",
  "GP11brahmppu:15440": "na spraṣṭavyo mahābuddhe draṣṭavyo na kadācana // BrP_123.54 //",
  "GP11brahmppu:15441": "{brahmovāca: }",
  "GP11brahmppu:15442": "tad rājavacanaṃ śrutvā muniputro 'bravīd vacaḥ //* BrP_123.55 //",
  "GP11brahmppu:15443": "{muniputra uvāca: }",
  "GP11brahmppu:15444": "utkramiṣyanti me prāṇā ato vakṣyāmi kiṃcana /",
  "GP11brahmppu:15445": "svacchandavṛttitājñāne viddhi pākaṃ ca karmaṇām // BrP_123.56 //",
  "GP11brahmppu:15446": "ātmārthaṃ tu na śocāmi vṛddhau tu pitarau mama /",
  "GP11brahmppu:15447": "tayoḥ śuśrūṣakaḥ kaḥ syād andhayor ekaputrayoḥ // BrP_123.57 //",
  "GP11brahmppu:15448": "vinā mayā mahāraṇye kathaṃ tau jīvayiṣyataḥ /",
  "GP11brahmppu:15449": "mamābhāgyam aho kīdṛk pitṛśuśrūṣaṇe kṣatiḥ // BrP_123.58 //",
  "GP11brahmppu:15450": "jātā me 'dya vinā prāṇair hā vidhe kiṃ kṛtaṃ tvayā /",
  "GP11brahmppu:15451": "tathāpi gaccha tatra tvaṃ gṛhītakalaśas tvaran // BrP_123.59 //",
  "GP11brahmppu:15452": "tābhyāṃ dehy udapānaṃ tvaṃ yathā tau na mariṣyataḥ //* BrP_123.60 //",
  "GP11brahmppu:15453": "{brahmovāca: }",
  "GP11brahmppu:15454": "ity evaṃ bruvatas tasya gatāḥ prāṇā mahāvane /",
  "GP11brahmppu:15455": "visṛjya saśaraṃ cāpam ādāya kalaśaṃ nṛpaḥ // BrP_123.61 //",
  "GP11brahmppu:15456": "tatrāgāt sa tu vegena yatra vṛddhau mahāvane /",
  "GP11brahmppu:15457": "vṛddhau cāpi tadā rātrau tāv anyonyaṃ samūcatuḥ // BrP_123.62 //",
  "GP11brahmppu:15458": "{vṛddhāv ūcatuḥ: }",
  "GP11brahmppu:15459": "udvignaḥ kupito vā syād athavā bhakṣitaḥ katham /",
  "GP11brahmppu:15460": "na prāptaś cāvayor yaṣṭiḥ kiṃ kurmaḥ kā gatir bhavet // BrP_123.63 //",
  "GP11brahmppu:15461": "na kopi tādṛśaḥ putro vidyate sacarācare /",
  "GP11brahmppu:15462": "yaḥ pitror anyathā vākyaṃ na karoty api ninditaḥ // BrP_123.64 //",
  "GP11brahmppu:15463": "vajrād api kaṭhoraṃ vā jīvitaṃ tam apaśyatoḥ /",
  "GP11brahmppu:15464": "śīghraṃ na yānti yat prāṇās tadekāyattajīvayoḥ // BrP_123.65 //",
  "GP11brahmppu:15465": "{brahmovāca: }",
  "GP11brahmppu:15466": "evaṃ bahuvidhā vāco vṛddhayor vadator vane /",
  "GP11brahmppu:15467": "tadā daśaratho rājā śanais taṃ deśam abhyagāt // BrP_123.66 //",
  "GP11brahmppu:15468": "pādasaṃcāraśabdena menāte sutam āgatam //* BrP_123.67 //",
  "GP11brahmppu:15469": "{vṛddhāv ūcatuḥ: }",
  "GP11brahmppu:15470": "kuto vatsa cirāt prāptas tvaṃ dṛṣṭis tvaṃ parāyaṇam /",
  "GP11brahmppu:15471": "na brūṣe kiṃtu ruṣṭo 'si vṛddhayor andhayoḥ sutaḥ // BrP_123.68 //",
  "GP11brahmppu:15472": "{brahmovāca: }",
  "GP11brahmppu:15473": "saśalya iva duḥkhārtaḥ śocan duṣkṛtam ātmanaḥ /",
  "GP11brahmppu:15474": "sa bhīta iva rājendras tāv uvācātha nārada // BrP_123.69 //",
  "GP11brahmppu:15475": "udapānaṃ ca kurutāṃ tac chrutvā nṛpabhāṣitam /",
  "GP11brahmppu:15476": "nāyaṃ vaktā suto 'smākaṃ ko bhavāṃs tat purā vada // BrP_123.70 //",
  "GP11brahmppu:15477": "paścāt pibāvaḥ pānīyaṃ tato rājābravīc ca tau //* BrP_123.71 //",
  "GP11brahmppu:15478": "{rājovāca: }",
  "GP11brahmppu:15479": "tatra tiṣṭhati vāṃ putro yatra vārisamāśrayaḥ //* BrP_123.72 //",
  "GP11brahmppu:15480": "{brahmovāca: }",
  "GP11brahmppu:15481": "tac chrutvocatur ārtau tau satyaṃ brūhi na cānyathā /",
  "GP11brahmppu:15482": "ācacakṣe tato rājā sarvam eva yathātatham // BrP_123.73 //",
  "GP11brahmppu:15483": "tatas tu patitau vṛddhau tatrāvāṃ naya mā spṛśa /",
  "GP11brahmppu:15484": "brahmaghnasparśanaṃ pāpaṃ na kadācid vinaśyati // BrP_123.74 //",
  "GP11brahmppu:15485": "ninye vai śravaṇaṃ vṛddhaṃ sabhāryaṃ nṛpasattamaḥ /",
  "GP11brahmppu:15486": "yatrāsau patitaḥ putras taṃ spṛṣṭvā tau vilepatuḥ // BrP_123.75 //",
  "GP11brahmppu:15487": "{vṛddhāv ūcatuḥ: }",
  "GP11brahmppu:15488": "yathā putraviyogena mṛtyur nau vihitas tathā /",
  "GP11brahmppu:15489": "tvaṃ cāpi pāpa putrasya viyogān mṛtyum āpsyasi // BrP_123.76 //",
  "GP11brahmppu:15490": "{brahmovāca: }",
  "GP11brahmppu:15491": "evaṃ tu jalpator brahman gatāḥ prāṇās tato nṛpaḥ /",
  "GP11brahmppu:15492": "agninā yojayām āsa vṛddhau ca ṛṣiputrakam // BrP_123.77 //",
  "GP11brahmppu:15493": "tato jagāma nagaraṃ duḥkhito nṛpatir mune /",
  "GP11brahmppu:15494": "vasiṣṭhāya ca tat sarvaṃ nyavedayad aśeṣataḥ // BrP_123.78 //",
  "GP11brahmppu:15495": "nṛpāṇāṃ sūryavaṃśyānāṃ vasiṣṭho hi parā gatiḥ /",
  "GP11brahmppu:15496": "vasiṣṭho 'pi dvijaśreṣṭhaiḥ saṃmantryāha ca niṣkṛtim // BrP_123.79 //",
  "GP11brahmppu:15497": "{vasiṣṭha uvāca: }",
  "GP11brahmppu:15498": "gālavaṃ vāmadevaṃ ca jābālim atha kaśyapam /",
  "GP11brahmppu:15499": "etān anyān samāhūya hayamedhāya yatnataḥ // BrP_123.80 //",
  "GP11brahmppu:15500": "yajasva hayamedhaiś ca bahubhir bahudakṣiṇaiḥ //* BrP_123.81 //",
  "GP11brahmppu:15501": "{brahmovāca: }",
  "GP11brahmppu:15502": "akarod dhayamedhāṃś ca rājā daśaratho dvijaiḥ /",
  "GP11brahmppu:15503": "etasminn antare tatra vāg uvācāśarīriṇī // BrP_123.82 //",
  "GP11brahmppu:15504": "{ākāśavāṇy uvāca: }",
  "GP11brahmppu:15505": "pūtaṃ śarīram abhavad rājño daśarathasya hi /",
  "GP11brahmppu:15506": "vyavahāryaś ca bhavitā bhaviṣyanti tathā sutāḥ /",
  "GP11brahmppu:15507": "jyeṣṭhaputraprasādena rājāpāpo bhaviṣyati // BrP_123.83 //",
  "GP11brahmppu:15508": "{brahmovāca: }",
  "GP11brahmppu:15509": "tato bahutithe kāle ṛṣyaśṛṅgān munīśvarāt /",
  "GP11brahmppu:15510": "devānāṃ kāryasiddhyarthaṃ sutā āsan suropamāḥ // BrP_123.84 //",
  "GP11brahmppu:15511": "kauśalyāyāṃ tathā rāmaḥ sumitrāyāṃ ca lakṣmaṇaḥ /",
  "GP11brahmppu:15512": "śatrughnaś cāpi kaikeyyāṃ bharato matimattaraḥ // BrP_123.85 //",
  "GP11brahmppu:15513": "te sarve matimantaś ca priyā rājño vaśe sthitāḥ /",
  "GP11brahmppu:15514": "taṃ rājānam ṛṣiḥ prāpya viśvāmitraḥ prajāpatiḥ // BrP_123.86 //",
  "GP11brahmppu:15515": "rāmaṃ ca lakṣmaṇaṃ cāpi ayācata mahāmate /",
  "GP11brahmppu:15516": "yajñasaṃrakṣaṇārthāya jñātatanmahimā muniḥ // BrP_123.87 //",
  "GP11brahmppu:15517": "ciraprāptasuto vṛddho rājā naivety abhāṣata //* BrP_123.88 //",
  "GP11brahmppu:15518": "{rājovāca: }",
  "GP11brahmppu:15519": "mahatā daivayogena kathaṃcid vārdhake mune /",
  "GP11brahmppu:15520": "jātāv ānandasaṃdoha- dāyakau mama bālakau // BrP_123.89 //",
  "GP11brahmppu:15521": "saśarīram idaṃ rājyaṃ dāsye naiva sutāv imau //* BrP_123.90 //",
  "GP11brahmppu:15522": "{brahmovāca: }",
  "GP11brahmppu:15523": "vasiṣṭhena tadā prokto rājā daśarathas tv iti //* BrP_123.91 //",
  "GP11brahmppu:15524": "{vasiṣṭha uvāca: }",
  "GP11brahmppu:15525": "raghavaḥ prārthanābhaṅgaṃ na rājan kvāpi śikṣitāḥ //* BrP_123.92 //",
  "GP11brahmppu:15526": "{brahmovāca: }",
  "GP11brahmppu:15527": "rāmaṃ ca lakṣmaṇaṃ caiva kathaṃcid avadan nṛpaḥ //* BrP_123.93 //",
  "GP11brahmppu:15528": "{rājovāca: }",
  "GP11brahmppu:15529": "viśvāmitrasya brahmarṣeḥ kurutāṃ yajñarakṣaṇam //* BrP_123.94 //",
  "GP11brahmppu:15530": "{brahmovāca: }",
  "GP11brahmppu:15531": "vadann iti sutau soṣṇaṃ niśvasan glapitādharaḥ /",
  "GP11brahmppu:15532": "putrau samarpayām āsa viśvāmitrasya śāstrakṛt // BrP_123.95 //",
  "GP11brahmppu:15533": "tathety uktvā daśarathaṃ namasya ca punaḥ punaḥ /",
  "GP11brahmppu:15534": "jagmatū rakṣaṇārthāya viśvāmitreṇa tau mudā // BrP_123.96 //",
  "GP11brahmppu:15535": "tataḥ prahṛṣṭaḥ sa munir mudā prādāt tadobhayoḥ /",
  "GP11brahmppu:15536": "māheśvarīṃ mahāvidyāṃ dhanurvidyāpuraḥsarām // BrP_123.97 //",
  "GP11brahmppu:15537": "śāstrīm āstrīṃ laukikīṃ ca rathavidyāṃ gajodbhavām /",
  "GP11brahmppu:15538": "aśvavidyāṃ gadāvidyāṃ mantrāhvānavisarjane // BrP_123.98 //",
  "GP11brahmppu:15539": "sarvavidyām athāvāpya ubhau tau rāmalakṣmaṇau /",
  "GP11brahmppu:15540": "vanaukasāṃ hitārthāya jaghnatus tāṭakāṃ vane // BrP_123.99 //",
  "GP11brahmppu:15541": "ahalyāṃ śāpanirmuktāṃ pādasparśāc ca cakratuḥ /",
  "GP11brahmppu:15542": "yajñavidhvaṃsanāyātāñ jaghnatus tatra rākṣasān // BrP_123.100 //",
  "GP11brahmppu:15543": "kṛtavidyau dhanuṣpāṇī cakratur yajñarakṣaṇam /",
  "GP11brahmppu:15544": "tato mahāmakhe vṛtte viśvāmitro munīśvaraḥ // BrP_123.101 //",
  "GP11brahmppu:15545": "putrābhyāṃ sahito rājño janakaṃ draṣṭum abhyagāt /",
  "GP11brahmppu:15546": "citrām adarśayat tatra rājamadhye nṛpātmajaḥ // BrP_123.102 //",
  "GP11brahmppu:15547": "rāmaḥ saumitrisahito dhanurvidyāṃ guror matām /",
  "GP11brahmppu:15548": "tatprīto janakaḥ prādāt sītāṃ lakṣmīm ayonijām // BrP_123.103 //",
  "GP11brahmppu:15549": "tathaiva lakṣmaṇasyāpi bharatasyānujasya ca /",
  "GP11brahmppu:15550": "śatrughnabharatādīnāṃ vasiṣṭhādimate sthitaḥ // BrP_123.104 //",
  "GP11brahmppu:15551": "rājā daśarathaḥ śrīmān vivāham akaron mune /",
  "GP11brahmppu:15552": "tato bahutithe kāle rājyaṃ tasya prayacchati // BrP_123.105 //",
  "GP11brahmppu:15553": "nṛpatau sarvalokānām anumatyā guror api /",
  "GP11brahmppu:15554": "mantharātmakadurdaiva- preritā matsarākulā // BrP_123.106 //",
  "GP11brahmppu:15555": "kaikeyī vighnam ātasthe vanapravrājanaṃ tathā /",
  "GP11brahmppu:15556": "bharatasya ca tad rājyaṃ rājā naiva ca dattavān // BrP_123.107 //",
  "GP11brahmppu:15557": "pitaraṃ satyavākyaṃ taṃ kurvan rāmo mahāvanam /",
  "GP11brahmppu:15558": "viveśa sītayā sārdhaṃ tathā saumitriṇā saha // BrP_123.108 //",
  "GP11brahmppu:15559": "satāṃ ca mānasaṃ śuddhaṃ sa viveśa svakair guṇaiḥ /",
  "GP11brahmppu:15560": "tasmin vinirgate rāme vanavāsāya dīkṣite // BrP_123.109 //",
  "GP11brahmppu:15561": "samaṃ lakṣmaṇasītābhyāṃ rājyatṛṣṇāvivarjite /",
  "GP11brahmppu:15562": "taṃ rāmaṃ cāpi saumitriṃ sītāṃ ca guṇaśālinīm // BrP_123.110 //",
  "GP11brahmppu:15563": "duḥkhena mahatāviṣṭo brahmaśāpaṃ ca saṃsmaran /",
  "GP11brahmppu:15564": "tadā daśaratho rājā prāṇāṃs tatyāja duḥkhitaḥ // BrP_123.111 //",
  "GP11brahmppu:15565": "kṛtakarmavipākena rājā nīto yamānugaiḥ /",
  "GP11brahmppu:15566": "tasmai rājñe mahāprājña yāvat sthāvarajaṅgame // BrP_123.112 //",
  "GP11brahmppu:15567": "yamasadmany anekāni tāmisrādīni nārada /",
  "GP11brahmppu:15568": "narakāṇy atha ghorāṇi bhīṣaṇāni bahūni ca // BrP_123.113 //",
  "GP11brahmppu:15569": "tatra kṣiptas tadā rājā narakeṣu pṛthak pṛthak /",
  "GP11brahmppu:15570": "pacyate chidyate rājā piṣyate cūrṇyate tathā // BrP_123.114 //",
  "GP11brahmppu:15571": "śoṣyate daśyate bhūyo dahyate ca nimajjyate /",
  "GP11brahmppu:15572": "evamādiṣu ghoreṣu narakeṣu sa pacyate // BrP_123.115 //",
  "GP11brahmppu:15573": "rāmo 'pi gacchann adhvānaṃ citrakūṭam athāgamat /",
  "GP11brahmppu:15574": "tatraiva trīṇi varṣāṇi vyatītāni mahāmate // BrP_123.116 //",
  "GP11brahmppu:15575": "punaḥ sa dakṣiṇām āśām ākrāmad daṇḍakaṃ vanam /",
  "GP11brahmppu:15576": "vikhyātaṃ triṣu lokeṣu deśānāṃ tad dhi puṇyadam // BrP_123.117 //",
  "GP11brahmppu:15577": "prāviśat tan mahāraṇyaṃ bhīṣaṇaṃ daityasevitam /",
  "GP11brahmppu:15578": "tadbhayād ṛṣibhis tyaktaṃ hatvā daityāṃs tu rākṣasān // BrP_123.118 //",
  "GP11brahmppu:15579": "vicaran daṇḍakāraṇye ṛṣisevyam athākarot /",
  "GP11brahmppu:15580": "tatredaṃ vṛttam ākhyāsye śṛṇu nārada yatnataḥ // BrP_123.119 //",
  "GP11brahmppu:15581": "tāvac chanais tv agād rāmo yāvad yojanapañcakam /",
  "GP11brahmppu:15582": "gautamīṃ samanuprāpto rājāpi narake sthitaḥ // BrP_123.120 //",
  "GP11brahmppu:15583": "yamaḥ svakiṃkarān āha rāmo daśarathātmajaḥ /",
  "GP11brahmppu:15584": "gautamīm abhito yāti pitaraṃ tasya dhīmataḥ // BrP_123.121 //",
  "GP11brahmppu:15585": "ākarṣantv atha rājānaṃ narakān nātra saṃśayaḥ /",
  "GP11brahmppu:15586": "uttīrya gautamīṃ yāti yāvad yojanapañcakam // BrP_123.122 //",
  "GP11brahmppu:15587": "rāmas tāvat tasya pitā narake naiva pacyatām /",
  "GP11brahmppu:15588": "yad etan madvacaḥ puṇyaṃ na kuryur yadi dūtakāḥ // BrP_123.123 //",
  "GP11brahmppu:15589": "tataś ca narake ghore yūyaṃ sarve nimajjatha /",
  "GP11brahmppu:15590": "yā kāpy uktā parā śaktiḥ śivasya samavāyinī // BrP_123.124 //",
  "GP11brahmppu:15591": "tām eva gautamīṃ santo vadanty ambhaḥsvarūpiṇīm /",
  "GP11brahmppu:15592": "haribrahmamaheśānāṃ mānyā vandyā ca saiva yat // BrP_123.125 //",
  "GP11brahmppu:15593": "nistīryate na kenāpi tad atikramajaṃ tv agham /",
  "GP11brahmppu:15594": "pāpino 'py ātmajaḥ kaścid yaś ca gaṅgām anusmaret // BrP_123.126 //",
  "GP11brahmppu:15595": "so 'nekadurganirayān nirgato muktatāṃ vrajet /",
  "GP11brahmppu:15596": "kiṃ punas tādṛśaḥ putro gautamīnikaṭe sthitaḥ // BrP_123.127 //",
  "GP11brahmppu:15597": "yasyāsau narake paktuṃ na kairapi hi śakyate /",
  "GP11brahmppu:15598": "dakṣiṇāśāpater vākyaṃ niśamya yamakiṃkarāḥ // BrP_123.128 //",
  "GP11brahmppu:15599": "narake pacyamānaṃ tam ayodhyādhipatiṃ nṛpam /",
  "GP11brahmppu:15600": "uttārya ghoranarakād vacanaṃ cedam abruvan // BrP_123.129 //",
  "GP11brahmppu:15601": "{yamakiṃkarā ūcuḥ: }",
  "GP11brahmppu:15602": "dhanyo 'si nṛpaśārdūla yasya putraḥ sa tādṛśaḥ /",
  "GP11brahmppu:15603": "iha cāmutra viśrāntiḥ suputraḥ kena labhyate // BrP_123.130 //",
  "GP11brahmppu:15604": "{brahmovāca: }",
  "GP11brahmppu:15605": "sa viśrāntaḥ śanai rājā kiṃkarān vākyam abravīt //* BrP_123.131 //",
  "GP11brahmppu:15606": "{rājovāca: }",
  "GP11brahmppu:15607": "narakeṣv atha ghoreṣu pacyamānaḥ punaḥ punaḥ /",
  "GP11brahmppu:15608": "kathaṃ tv ākarṣitaḥ śīghraṃ tan me vaktum ihārhatha // BrP_123.132 //",
  "GP11brahmppu:15609": "{brahmovāca: }",
  "GP11brahmppu:15610": "tatra kaścic chāntamanā rājānam idam abravīt //* BrP_123.133 //",
  "GP11brahmppu:15611": "{yamadūta uvāca: }",
  "GP11brahmppu:15612": "vedaśāstrapurāṇādāv etad gopyaṃ prayatnataḥ /",
  "GP11brahmppu:15613": "prakāśyate tad api te sāmarthyaṃ putratīrthayoḥ // BrP_123.134 //",
  "GP11brahmppu:15614": "rāmas tava sutaḥ śrīmān gautamītīram āgataḥ /",
  "GP11brahmppu:15615": "tasmāt tvaṃ narakād ghorād ākṛṣṭo 'si narottama // BrP_123.135 //",
  "GP11brahmppu:15616": "yadi tvāṃ tatra gautamyāṃ smared rāmaḥ salakṣmaṇaḥ /",
  "GP11brahmppu:15617": "snānaṃ kṛtvātha piṇḍādi te dadyāt sa nṛpottama /",
  "GP11brahmppu:15618": "tatas tvaṃ sarvapāpebhyo mukto yāsi triviṣṭapam // BrP_123.136 //",
  "GP11brahmppu:15619": "{rājovāca: }",
  "GP11brahmppu:15620": "tatra gatvā bhavadvākyam ākhyāsye svasutau prati /",
  "GP11brahmppu:15621": "bhavanta eva śaraṇam anujñāṃ dātum arhatha // BrP_123.137 //",
  "GP11brahmppu:15622": "{brahmovāca: }",
  "GP11brahmppu:15623": "tad rājavacanaṃ śrutvā kṛpayā yamakiṃkarāḥ /",
  "GP11brahmppu:15624": "ājñāṃ ca pradadus tasmai rājā prāgāt sutau prati // BrP_123.138 //",
  "GP11brahmppu:15625": "bhīṣaṇaṃ yātanādeham āpanno niḥśvasan muhuḥ /",
  "GP11brahmppu:15626": "nirīkṣya svaṃ lajjamānaḥ kṛtaṃ karma ca saṃsmaran // BrP_123.139 //",
  "GP11brahmppu:15627": "svecchayā viharan gaṅgām āsasāda ca rāghavaḥ /",
  "GP11brahmppu:15628": "gautamyās taṭam āśritya rāmo lakṣmaṇa eva ca // BrP_123.140 //",
  "GP11brahmppu:15629": "sītayā saha vaidehyā sasnau caiva yathāvidhi /",
  "GP11brahmppu:15630": "naiva tatrābhavad bhojyaṃ bhakṣyaṃ vā gautamītaṭe // BrP_123.141 //",
  "GP11brahmppu:15631": "taddine tatra vasatāṃ gautamītīravāsinām /",
  "GP11brahmppu:15632": "tad dṛṣṭvā duḥkhito bhrātā lakṣmaṇo rāmam abravīt // BrP_123.142 //",
  "GP11brahmppu:15633": "{lakṣmaṇa uvāca: }",
  "GP11brahmppu:15634": "putrau daśarathasyāvāṃ tavāpi balam īdṛśam /",
  "GP11brahmppu:15635": "nāsti bhojyam athāsmākaṃ gaṅgātīranivāsinām // BrP_123.143 //",
  "GP11brahmppu:15636": "{rāma uvāca: }",
  "GP11brahmppu:15637": "bhrātar yad vihitaṃ karma naiva tac cānyathā bhavet /",
  "GP11brahmppu:15638": "pṛthivyām annapūrṇāyāṃ vayam annābhilāṣiṇaḥ // BrP_123.144 //",
  "GP11brahmppu:15639": "saumitre nūnam asmābhir na brāhmaṇamukhe hutam /",
  "GP11brahmppu:15640": "avajñayā mahīdevāṃs tarpayanty arcayanti na // BrP_123.145 //",
  "GP11brahmppu:15641": "te ye lakṣmaṇa jāyante sarvadaiva bubhukṣitāḥ /",
  "GP11brahmppu:15642": "snātvā devān athābhyarcya hotavyaś ca hutāśanaḥ /",
  "GP11brahmppu:15643": "tataḥ svasamaye devo vidhāsyaty aśanaṃ tu nau // BrP_123.146 //",
  "GP11brahmppu:15644": "{brahmovāca: }",
  "GP11brahmppu:15645": "bhrātroḥ saṃjalpator evaṃ paśyatoḥ karmaṇo gatim /",
  "GP11brahmppu:15646": "śanair daśaratho rājā taṃ deśam upajagmivān // BrP_123.147 //",
  "GP11brahmppu:15647": "taṃ dṛṣṭvā lakṣmaṇaḥ śīghraṃ tiṣṭha tiṣṭheti cābravīt /",
  "GP11brahmppu:15648": "dhanur ākṛṣya kopena rakṣas tvaṃ dānavo 'thavā // BrP_123.148 //",
  "GP11brahmppu:15649": "āsannaṃ ca punar dṛṣṭvā yāhi yāhy atra puṇyabhāk /",
  "GP11brahmppu:15650": "rāmo dāśarathī rājā dharmabhāk paśya vartate // BrP_123.149 //",
  "GP11brahmppu:15651": "gurubhaktaḥ satyasaṃdho devabrāhmaṇasevakaḥ /",
  "GP11brahmppu:15652": "trailokyarakṣādakṣo 'sau vartate yatra rāghavaḥ // BrP_123.150 //",
  "GP11brahmppu:15653": "na tatra tvādṛśām asti praveśaḥ pāpakarmaṇām /",
  "GP11brahmppu:15654": "yadi praviśase pāpa tato vadham avāpsyasi // BrP_123.151 //",
  "GP11brahmppu:15655": "tat putravacanaṃ śrutvā śanair āhūya vācayā /",
  "GP11brahmppu:15656": "uvācādhomukho bhūtvā snuṣāṃ putrau kṛtāñjaliḥ /",
  "GP11brahmppu:15657": "muhur antar vinidhyāyan gatiṃ duṣkṛtakarmaṇaḥ // BrP_123.152 //",
  "GP11brahmppu:15658": "{rājovāca: }",
  "GP11brahmppu:15659": "ahaṃ daśaratho rājā putrau me śṛṇutaṃ vacaḥ /",
  "GP11brahmppu:15660": "tisṛbhir brahmahatyābhir vṛto 'haṃ duḥkham āgataḥ /",
  "GP11brahmppu:15661": "chinnaṃ paśyata me dehaṃ narakeṣu ca pātitam // BrP_123.153 //",
  "GP11brahmppu:15662": "{brahmovāca: }",
  "GP11brahmppu:15663": "tataḥ kṛtāñjalī rāmaḥ sītayā lakṣmaṇena ca /",
  "GP11brahmppu:15664": "bhūmau praṇemus te sarve vacanaṃ caitad abruvan // BrP_123.154 //",
  "GP11brahmppu:15665": "{sītārāmalakṣmaṇā ūcuḥ: }",
  "GP11brahmppu:15666": "kasyedaṃ karmaṇas tāta phalaṃ nṛpatisattama //* BrP_123.155 //",
  "GP11brahmppu:15667": "{brahmovāca: }",
  "GP11brahmppu:15668": "sa ca prāha yathāvṛttaṃ brahmahatyātrayaṃ tathā //* BrP_123.156 //",
  "GP11brahmppu:15669": "{rājovāca: }",
  "GP11brahmppu:15670": "niṣkṛtir brahmahantṝṇāṃ putrau kvāpi na vidyate //* BrP_123.157 //",
  "GP11brahmppu:15671": "{brahmovāca: }",
  "GP11brahmppu:15672": "tato duḥkhena mahatā- vṛtāḥ sarve bhuvaṃ gatāḥ /",
  "GP11brahmppu:15673": "rājānaṃ vanavāsaṃ ca mātaraṃ pitaraṃ tathā // BrP_123.158 //",
  "GP11brahmppu:15674": "duḥkhāgamaṃ karmagatiṃ narake pātanaṃ tathā /",
  "GP11brahmppu:15675": "evamādy atha saṃsmṛtya mumoha nṛpateḥ sutaḥ /",
  "GP11brahmppu:15676": "visaṃjñaṃ nṛpatiṃ dṛṣṭvā sītā vākyam athābravīt // BrP_123.159 //",
  "GP11brahmppu:15677": "{sītovāca: }",
  "GP11brahmppu:15678": "na śocanti mahātmānas tvādṛśā vyasanāgame /",
  "GP11brahmppu:15679": "cintayanti pratīkāraṃ daivyam apy atha mānuṣam // BrP_123.160 //",
  "GP11brahmppu:15680": "śocadbhir yugasāhasraṃ vipattir naiva tīryate /",
  "GP11brahmppu:15681": "vyāmoham āpnuvantīha na kadācid vicakṣaṇāḥ // BrP_123.161 //",
  "GP11brahmppu:15682": "kim anenātra duḥkhena niṣphalena janeśvara /",
  "GP11brahmppu:15683": "dehi hatyāṃ prathamato yā jātā hy atibhīṣaṇā // BrP_123.162 //",
  "GP11brahmppu:15684": "pitṛbhaktaḥ puṇyaśīlo vedavedāṅgapāragaḥ /",
  "GP11brahmppu:15685": "anāgā yo hato vipras tatpāpasyātra niṣkṛtim // BrP_123.163 //",
  "GP11brahmppu:15686": "ācarāmi yathāśāstraṃ mā śokaṃ kurutaṃ yuvām /",
  "GP11brahmppu:15687": "dvitīyāṃ lakṣmaṇo hatyāṃ gṛhṇātu tv aparāṃ bhavān // BrP_123.164 //",
  "GP11brahmppu:15688": "{brahmovāca: }",
  "GP11brahmppu:15689": "etad dharmayutaṃ vākyaṃ sītayā bhāṣitaṃ dṛḍham /",
  "GP11brahmppu:15690": "tatheti cāhatur ubhau tato daśaratho 'bravīt // BrP_123.165 //",
  "GP11brahmppu:15691": "{daśaratha uvāca: }",
  "GP11brahmppu:15692": "tvaṃ hi brahmavidaḥ kanyā janakasya tv ayonijā /",
  "GP11brahmppu:15693": "bhāryā rāmasya kiṃ citraṃ yad yuktam anubhāṣase // BrP_123.166 //",
  "GP11brahmppu:15694": "na kopi bhavatāṃ kiṃtu śramaḥ svalpo 'pi vidyate /",
  "GP11brahmppu:15695": "gautamyāṃ snānadānena piṇḍanirvapaṇena ca // BrP_123.167 //",
  "GP11brahmppu:15696": "tisṛbhir brahmahatyābhir mukto yāmi triviṣṭapam /",
  "GP11brahmppu:15697": "tvayā janakasaṃbhūte svakulocitam īritam // BrP_123.168 //",
  "GP11brahmppu:15698": "prāpayanti paraṃ pāraṃ bhavābdheḥ kulayoṣitaḥ /",
  "GP11brahmppu:15699": "godāvaryāḥ prasādena kiṃ nāmāsty atra durlabham // BrP_123.169 //",
  "GP11brahmppu:15700": "{brahmovāca: }",
  "GP11brahmppu:15701": "tatheti kriyamāṇe tu piṇḍadānāya śatruhā /",
  "GP11brahmppu:15702": "naivāpaśyad bhakṣyabhojyaṃ tato lakṣmaṇam abravīt // BrP_123.170 //",
  "GP11brahmppu:15703": "lakṣmaṇaḥ prāha vinayād iṅgudyāś ca phalāni ca /",
  "GP11brahmppu:15704": "santi teṣāṃ ca piṇyākam ānītaṃ tatkṣaṇād iva // BrP_123.171 //",
  "GP11brahmppu:15705": "piṇyākenātha gaṅgāyāṃ piṇḍaṃ dātuṃ tathā pituḥ /",
  "GP11brahmppu:15706": "manaḥ kurvaṃs tato rāmo mando 'bhūd duḥkhitas tadā // BrP_123.172 //",
  "GP11brahmppu:15707": "daivī vāg abhavat tatra duḥkhaṃ tyaja nṛpātmaja /",
  "GP11brahmppu:15708": "rājyabhraṣṭo vanaṃ prāptaḥ kiṃ vai niṣkiṃcano bhavān // BrP_123.173 //",
  "GP11brahmppu:15709": "aśaṭho dharmanirato na śocitum ihārhasi /",
  "GP11brahmppu:15710": "vittaśāṭhyena yo dharmaṃ karoti sa tu pātakī // BrP_123.174 //",
  "GP11brahmppu:15711": "śrūyate sarvaśāstreṣu yad rāma śṛṇu yatnataḥ /",
  "GP11brahmppu:15712": "yadannaḥ puruṣo rājaṃs tadannās tasya devatāḥ // BrP_123.175 //",
  "GP11brahmppu:15713": "piṇḍe nipatite bhūmau nāpaśyat pitaraṃ tadā /",
  "GP11brahmppu:15714": "śavaṃ ca patitaṃ yatra śavatīrtham anuttamam // BrP_123.176 //",
  "GP11brahmppu:15715": "mahāpātakasaṃghāta- vighātakṛd anusmṛtiḥ /",
  "GP11brahmppu:15716": "tatrāgacchaṃl lokapālā rudrādityās tathāśvinau // BrP_123.177 //",
  "GP11brahmppu:15717": "svaṃ svaṃ vimānam ārūḍhās teṣāṃ madhye 'tidīptimān /",
  "GP11brahmppu:15718": "vimānavaram ārūḍhaḥ stūyamānaś ca kiṃnaraiḥ // BrP_123.178 //",
  "GP11brahmppu:15719": "ādityasadṛśākāras teṣāṃ madhye babhau pitā /",
  "GP11brahmppu:15720": "tam adṛṣṭvā svapitaraṃ devān dṛṣṭvā vimāninaḥ // BrP_123.179 //",
  "GP11brahmppu:15721": "kṛtāñjalipuṭo rāmaḥ pitā me kvety abhāṣata /",
  "GP11brahmppu:15722": "iti divyābhavad vāṇī rāmaṃ saṃbodhya sītayā // BrP_123.180 //",
  "GP11brahmppu:15723": "tisṛbhir brahmahatyābhir mukto daśaratho nṛpaḥ /",
  "GP11brahmppu:15724": "vṛtaṃ paśya surais tāta devā apy ūcire ca tam // BrP_123.181 //",
  "GP11brahmppu:15725": "{devā ūcuḥ: }",
  "GP11brahmppu:15726": "dhanyo 'si kṛtakṛtyo 'si rāma svargaṃ gataḥ pitā /",
  "GP11brahmppu:15727": "nānānirayasaṃghātāt pūrvajān uddharet tu yaḥ // BrP_123.182 //",
  "GP11brahmppu:15728": "sa dhanyo 'laṃkṛtaṃ tena kṛtinā bhuvanatrayam /",
  "GP11brahmppu:15729": "enaṃ paśya mahābāho muktapāpaṃ raviprabham // BrP_123.183 //",
  "GP11brahmppu:15730": "sarvasaṃpattiyukto 'pi pāpī dagdhadrumopamaḥ /",
  "GP11brahmppu:15731": "niṣkiṃcano 'pi sukṛtī dṛśyate candramaulivat // BrP_123.184 //",
  "GP11brahmppu:15732": "{brahmovāca: }",
  "GP11brahmppu:15733": "dṛṣṭvābravīt sutaṃ rājā āśīrbhir abhinandya ca //* BrP_123.185 //",
  "GP11brahmppu:15734": "{rājovāca: }",
  "GP11brahmppu:15735": "kṛtakṛtyo 'si bhadraṃ te tārito 'haṃ tvayānagha /",
  "GP11brahmppu:15736": "dhanyaḥ sa putro loke 'smin pitṝṇāṃ yas tu tārakaḥ // BrP_123.186 //",
  "GP11brahmppu:15737": "{brahmovāca: }",
  "GP11brahmppu:15738": "tataḥ suragaṇāḥ procur devānāṃ kāryasiddhaye /",
  "GP11brahmppu:15739": "rāmaṃ ca puruṣaśreṣṭhaṃ gaccha tāta yathāsukham /",
  "GP11brahmppu:15740": "tatas tadvacanaṃ śrutvā rāmas tān abravīt surān // BrP_123.187 //",
  "GP11brahmppu:15741": "{rāma uvāca: }",
  "GP11brahmppu:15742": "gurau pitari me devāḥ kiṃ kṛtyam avaśiṣyate //* BrP_123.188 //",
  "GP11brahmppu:15743": "{devā ūcuḥ: }",
  "GP11brahmppu:15744": "nadī na gaṅgayā tulyā na tvayā sadṛśaḥ sutaḥ /",
  "GP11brahmppu:15745": "na śivena samo devo na tāreṇa samo manuḥ // BrP_123.189 //",
  "GP11brahmppu:15746": "tvayā rāma gurūṇāṃ ca kāryaṃ sarvam anuṣṭhitam /",
  "GP11brahmppu:15747": "tāritāḥ pitaro rāma tvayā putreṇa mānada /",
  "GP11brahmppu:15748": "gacchantu sarve svasthānaṃ tvaṃ ca gaccha yathāsukham // BrP_123.190 //",
  "GP11brahmppu:15749": "{brahmovāca: }",
  "GP11brahmppu:15750": "tad devavacanād dhṛṣṭaḥ sītayā lakṣmaṇāgrajaḥ /",
  "GP11brahmppu:15751": "tad dṛṣṭvā gaṅgāmāhātmyaṃ vismito vākyam abravīt // BrP_123.191 //",
  "GP11brahmppu:15752": "{rāma uvāca: }",
  "GP11brahmppu:15753": "aho gaṅgāprabhāvo 'yaṃ trailokye nopamīyate /",
  "GP11brahmppu:15754": "vayaṃ dhanyā yato gaṅgā dṛṣṭāsmābhis tripāvanī // BrP_123.192 //",
  "GP11brahmppu:15755": "{brahmovāca: }",
  "GP11brahmppu:15756": "harṣeṇa mahatā yukto devaṃ sthāpya maheśvaram /",
  "GP11brahmppu:15757": "taṃ ṣoḍaśabhir īśānam upacāraiḥ prayatnataḥ // BrP_123.193 //",
  "GP11brahmppu:15758": "saṃpūjyāvaraṇair yuktaṃ ṣaṭtriṃśatkalam īśvaram /",
  "GP11brahmppu:15759": "kṛtāñjalipuṭo bhūtvā rāmas tuṣṭāva śaṃkaram // BrP_123.194 //",
  "GP11brahmppu:15760": "{rāma uvāca: }",
  "GP11brahmppu:15761": "namāmi śaṃbhuṃ puruṣaṃ purāṇaṃ BrP_123.195a",
  "GP11brahmppu:15762": "namāmi sarvajñam apārabhāvam BrP_123.195b",
  "GP11brahmppu:15763": "namāmi rudraṃ prabhum akṣayaṃ taṃ BrP_123.195c",
  "GP11brahmppu:15764": "namāmi śarvaṃ śirasā namāmi BrP_123.195d",
  "GP11brahmppu:15765": "namāmi devaṃ param avyayaṃ tam BrP_123.196a",
  "GP11brahmppu:15766": "umāpatiṃ lokaguruṃ namāmi BrP_123.196b",
  "GP11brahmppu:15767": "namāmi dāridryavidāraṇaṃ taṃ BrP_123.196c",
  "GP11brahmppu:15768": "namāmi rogāpaharaṃ namāmi BrP_123.196d",
  "GP11brahmppu:15769": "namāmi kalyāṇam acintyarūpaṃ BrP_123.197a",
  "GP11brahmppu:15770": "namāmi viśvodbhavabījarūpam BrP_123.197b",
  "GP11brahmppu:15771": "namāmi viśvasthitikāraṇaṃ taṃ BrP_123.197c",
  "GP11brahmppu:15772": "namāmi saṃhārakaraṃ namāmi BrP_123.197d",
  "GP11brahmppu:15773": "namāmi gaurīpriyam avyayaṃ taṃ BrP_123.198a",
  "GP11brahmppu:15774": "namāmi nityaṃ kṣaram akṣaraṃ tam BrP_123.198b",
  "GP11brahmppu:15775": "namāmi cidrūpam ameyabhāvaṃ BrP_123.198c",
  "GP11brahmppu:15776": "trilocanaṃ taṃ śirasā namāmi BrP_123.198d",
  "GP11brahmppu:15777": "namāmi kāruṇyakaraṃ bhavasya BrP_123.199a",
  "GP11brahmppu:15778": "bhayaṃkaraṃ vāpi sadā namāmi BrP_123.199b",
  "GP11brahmppu:15779": "namāmi dātāram abhīpsitānāṃ BrP_123.199c",
  "GP11brahmppu:15780": "namāmi someśam umeśam ādau BrP_123.199d",
  "GP11brahmppu:15781": "namāmi vedatrayalocanaṃ taṃ BrP_123.200a",
  "GP11brahmppu:15782": "namāmi mūrtitrayavarjitaṃ tam BrP_123.200b",
  "GP11brahmppu:15783": "namāmi puṇyaṃ sadasadvyatītaṃ BrP_123.200c",
  "GP11brahmppu:15784": "namāmi taṃ pāpaharaṃ namāmi BrP_123.200d",
  "GP11brahmppu:15785": "namāmi viśvasya hite rataṃ taṃ BrP_123.201a",
  "GP11brahmppu:15786": "namāmi rūpāṇi bahūni dhatte BrP_123.201b",
  "GP11brahmppu:15787": "yo viśvagoptā sadasatpraṇetā BrP_123.201c",
  "GP11brahmppu:15788": "namāmi taṃ viśvapatiṃ namāmi BrP_123.201d",
  "GP11brahmppu:15789": "yajñeśvaraṃ saṃprati havyakavyaṃ BrP_123.202a",
  "GP11brahmppu:15790": "tathā gatiṃ lokasadāśivo yaḥ BrP_123.202b",
  "GP11brahmppu:15791": "ārādhito yaś ca dadāti sarvaṃ BrP_123.202c",
  "GP11brahmppu:15792": "namāmi dānapriyam iṣṭadevam BrP_123.202d",
  "GP11brahmppu:15793": "namāmi someśvaram asvatantram BrP_123.203a",
  "GP11brahmppu:15794": "umāpatiṃ taṃ vijayaṃ namāmi BrP_123.203b",
  "GP11brahmppu:15795": "namāmi vighneśvaranandināthaṃ BrP_123.203c",
  "GP11brahmppu:15796": "putrapriyaṃ taṃ śirasā namāmi BrP_123.203d",
  "GP11brahmppu:15797": "namāmi devaṃ bhavaduḥkhaśoka BrP_123.204a",
  "GP11brahmppu:15798": "vināśanaṃ candradharaṃ namāmi BrP_123.204b",
  "GP11brahmppu:15799": "namāmi gaṅgādharam īśam īḍyam BrP_123.204c",
  "GP11brahmppu:15800": "umādhavaṃ devavaraṃ namāmi BrP_123.204d",
  "GP11brahmppu:15801": "namāmy ajādīśapuraṃdarādi BrP_123.205a",
  "GP11brahmppu:15802": "surāsurair arcitapādapadmam BrP_123.205b",
  "GP11brahmppu:15803": "namāmi devīmukhavādanānām BrP_123.205c",
  "GP11brahmppu:15804": "īkṣārtham akṣitritayaṃ ya aicchat BrP_123.205d",
  "GP11brahmppu:15805": "pañcāmṛtair gandhasudhūpadīpair BrP_123.206a",
  "GP11brahmppu:15806": "vicitrapuṣpair vividhaiś ca mantraiḥ BrP_123.206b",
  "GP11brahmppu:15807": "annaprakāraiḥ sakalopacāraiḥ BrP_123.206c",
  "GP11brahmppu:15808": "saṃpūjitaṃ somam ahaṃ namāmi BrP_123.206d",
  "GP11brahmppu:15809": "{brahmovāca: }",
  "GP11brahmppu:15810": "tataḥ sa bhagavān āha rāmaṃ śaṃbhuḥ salakṣmaṇam /",
  "GP11brahmppu:15811": "varān vṛṇīṣva bhadraṃ te rāmaḥ prāha vṛṣadhvajam // BrP_123.207 //",
  "GP11brahmppu:15812": "{rāma uvāca: }",
  "GP11brahmppu:15813": "stotreṇānena ye bhaktyā toṣyanti tvāṃ surottama /",
  "GP11brahmppu:15814": "teṣāṃ sarvāṇi kāryāṇi siddhiṃ yāntu maheśvara // BrP_123.208 //",
  "GP11brahmppu:15815": "yeṣāṃ ca pitaraḥ śaṃbho patitā narakārṇave /",
  "GP11brahmppu:15816": "teṣāṃ piṇḍādidānena pūtā yāntu triviṣṭapam // BrP_123.209 //",
  "GP11brahmppu:15817": "janmaprabhṛti pāpāni manovākkāyikaṃ tv agham /",
  "GP11brahmppu:15818": "atra tu snānamātreṇa tat sadyo nāśam āpnuyāt // BrP_123.210 //",
  "GP11brahmppu:15819": "atra ye bhaktitaḥ śaṃbho dadaty arthibhya aṇv api /",
  "GP11brahmppu:15820": "sarvaṃ tad akṣayaṃ śaṃbho dātṝṇāṃ phalakṛd bhavet // BrP_123.211 //",
  "GP11brahmppu:15821": "{brahmovāca: }",
  "GP11brahmppu:15822": "evam astv iti taṃ rāmaṃ śaṃkaro hṛṣito 'bravīt /",
  "GP11brahmppu:15823": "gate tasmin suraśreṣṭhe rāmo 'py anucaraiḥ saha // BrP_123.212 //",
  "GP11brahmppu:15824": "gautamī yatra cotpannā śanais taṃ deśam abhyagāt /",
  "GP11brahmppu:15825": "tataḥ prabhṛti tat tīrthaṃ rāmatīrtham udāhṛtam // BrP_123.213 //",
  "GP11brahmppu:15826": "dayālor apatat tatra lakṣmaṇasya karāc charaḥ /",
  "GP11brahmppu:15827": "tad bāṇatīrtham abhavat sarvāpadvinivāraṇam // BrP_123.214 //",
  "GP11brahmppu:15828": "yatra saumitriṇā snānaṃ śaṃkarasyārcanaṃ kṛtam /",
  "GP11brahmppu:15829": "tat tīrthaṃ lakṣmaṇaṃ jātaṃ tathā sītāsamudbhavam // BrP_123.215 //",
  "GP11brahmppu:15830": "nānāvidhāśeṣapāpa- saṃghanirmūlanakṣamam /",
  "GP11brahmppu:15831": "yad aṅghrisaṃgād abhavad gaṅgā trailokyapāvanī // BrP_123.216 //",
  "GP11brahmppu:15832": "sa yatra snānam akarot tad vaiśiṣṭyaṃ kim ucyate /",
  "GP11brahmppu:15833": "tad rāmatīrthasadṛśaṃ tīrthaṃ kvāpi na vidyate // BrP_123.217 //",
  "GP11brahmppu:15834": "{brahmovāca: }",
  "GP11brahmppu:15835": "putratīrtham iti khyātaṃ puṇyatīrthaṃ tad ucyate /",
  "GP11brahmppu:15836": "sarvān kāmān avāpnoti yanmahimnaḥ śruter api // BrP_124.1 //",
  "GP11brahmppu:15837": "tasya svarūpaṃ vakṣyāmi śṛṇu yatnena nārada /",
  "GP11brahmppu:15838": "diteḥ putrāś ca danujāḥ parikṣīṇā yadābhavan /",
  "GP11brahmppu:15839": "adites tu sutā jyeṣṭhāḥ sarvabhāvena nārada // BrP_124.2 //",
  "GP11brahmppu:15840": "tadā ditiḥ putraviyogaduḥkhāt BrP_124.3a",
  "GP11brahmppu:15841": "saṃspardhamānā danum ājagāma BrP_124.3b",
  "GP11brahmppu:15842": "{ditir uvāca: }",
  "GP11brahmppu:15843": "kṣīṇāḥ sutā āvayor eva bhadre BrP_124.4a",
  "GP11brahmppu:15844": "kiṃ kurmahe karma loke garīyaḥ BrP_124.4b",
  "GP11brahmppu:15845": "paśyāditer vaṃśam abhinnam uttamaṃ BrP_124.4c",
  "GP11brahmppu:15846": "saurājyayuktaṃ yaśasā jayaśriyā BrP_124.4d",
  "GP11brahmppu:15847": "jitārim abhyunnatakīrtidharmaṃ BrP_124.5a",
  "GP11brahmppu:15848": "maccittasaṃharṣavināśadakṣam BrP_124.5b",
  "GP11brahmppu:15849": "samānabhartṛtvasamānadharme BrP_124.5c",
  "GP11brahmppu:15850": "samānagotre 'pi samānarūpe BrP_124.5d",
  "GP11brahmppu:15851": "na jīvayeyaṃ śriyam unnatiṃ ca BrP_124.6a",
  "GP11brahmppu:15852": "jīrṇāsmi dṛṣṭvā tv aditiprasūtān BrP_124.6b",
  "GP11brahmppu:15853": "kām apy avasthām anuyāmi duḥsthā BrP_124.6c",
  "GP11brahmppu:15854": "'diter vilokyātha parāṃ samṛddhim BrP_124.6d",
  "GP11brahmppu:15855": "dāvapraveśo 'pi sukhāya nūnaṃ BrP_124.6e",
  "GP11brahmppu:15856": "svapne 'py avekṣyā na sapatnalakṣmīḥ BrP_124.6f",
  "GP11brahmppu:15857": "{brahmovāca: }",
  "GP11brahmppu:15858": "evaṃ bruvāṇām atidīnavaktrāṃ BrP_124.7a",
  "GP11brahmppu:15859": "viniśvasantīṃ parameṣṭhiputraḥ BrP_124.7b",
  "GP11brahmppu:15860": "kṛtābhipūjo vigataśramas tāṃ BrP_124.7c",
  "GP11brahmppu:15861": "sa sāntvayann āha manobhirāmām BrP_124.7d",
  "GP11brahmppu:15862": "{parameṣṭhiputra uvāca: }",
  "GP11brahmppu:15863": "khedo na kāryaḥ samabhīpsitaṃ yat BrP_124.8a",
  "GP11brahmppu:15864": "tat prāpyate puṇyata eva bhadre BrP_124.8b",
  "GP11brahmppu:15865": "tatsādhanaṃ vetti mahānubhāvaḥ BrP_124.8c",
  "GP11brahmppu:15866": "prajāpatis te sa tu vakṣyatīti BrP_124.8d",
  "GP11brahmppu:15867": "sādhvy etat sarvabhāvena praśrayāvanatā satī //* BrP_124.9 //",
  "GP11brahmppu:15868": "{brahmovāca: }",
  "GP11brahmppu:15869": "evaṃ bruvāṇāṃ ca ditiṃ danuḥ provāca nārada //* BrP_124.10 //",
  "GP11brahmppu:15870": "{danur uvāca: }",
  "GP11brahmppu:15871": "bhartāraṃ kaśyapaṃ bhadre toṣayasva nijair guṇaiḥ /",
  "GP11brahmppu:15872": "tuṣṭo yadi bhaved bhartā tataḥ kāmān avāpsyasi // BrP_124.11 //",
  "GP11brahmppu:15873": "{brahmovāca: }",
  "GP11brahmppu:15874": "tathety uktvā sarvabhāvais toṣayām āsa kaśyapam /",
  "GP11brahmppu:15875": "ditiṃ provāca bhagavān kaśyapo 'tha prajāpatiḥ // BrP_124.12 //",
  "GP11brahmppu:15876": "{kaśyapa uvāca: }",
  "GP11brahmppu:15877": "kiṃ dadāmi vadābhīṣṭaṃ dite varaya suvrate //* BrP_124.13 //",
  "GP11brahmppu:15878": "{brahmovāca: }",
  "GP11brahmppu:15879": "ditir apy āha bhartāraṃ putraṃ bahuguṇānvitam /",
  "GP11brahmppu:15880": "jetāraṃ sarvalokānāṃ sarvalokanamaskṛtam // BrP_124.14 //",
  "GP11brahmppu:15881": "yena jātena loke 'smin bhaveyaṃ vīraputriṇī /",
  "GP11brahmppu:15882": "taṃ vareyaṃ surapitar ity āha vinayānvitā // BrP_124.15 //",
  "GP11brahmppu:15883": "{kaśyapa uvāca: }",
  "GP11brahmppu:15884": "upadekṣye vrataṃ śreṣṭhaṃ dvādaśābdaphalapradam /",
  "GP11brahmppu:15885": "tata āgatya te garbham ādhāsye yan manogatam /",
  "GP11brahmppu:15886": "niṣpāpatāyāṃ jātāyāṃ sidhyanti hi manorathāḥ // BrP_124.16 //",
  "GP11brahmppu:15887": "{brahmovāca: }",
  "GP11brahmppu:15888": "bhartṛvākyād ditiḥ prītā taṃ namasyāyatekṣaṇā /",
  "GP11brahmppu:15889": "upadiṣṭaṃ vrataṃ cakre bhartrādiṣṭaṃ yathāvidhi // BrP_124.17 //",
  "GP11brahmppu:15890": "tīrthasevāpātradāna- vratacaryādivarjitāḥ /",
  "GP11brahmppu:15891": "katham āsādayiṣyanti prāṇino 'tra manorathān // BrP_124.18 //",
  "GP11brahmppu:15892": "tataś cīrṇe vrate tasyāṃ dityāṃ garbham adhārayat /",
  "GP11brahmppu:15893": "punaḥ kāntām athovāca kaśyapas tāṃ ditiṃ rahaḥ // BrP_124.19 //",
  "GP11brahmppu:15894": "{kaśyapa uvāca: }",
  "GP11brahmppu:15895": "na prāpnuvanti yatkāmān munayo 'pi tapassthitāḥ /",
  "GP11brahmppu:15896": "yathāvihitakarmāṅga- avajñayā tac chucismite // BrP_124.20 //",
  "GP11brahmppu:15897": "ninditaṃ ca na kartavyaṃ saṃdhyayor ubhayor api /",
  "GP11brahmppu:15898": "na svaptavyaṃ na gantavyaṃ muktakeśī ca no bhava // BrP_124.21 //",
  "GP11brahmppu:15899": "bhoktavyaṃ subhage naiva kṣutaṃ vā jṛmbhaṇaṃ tathā /",
  "GP11brahmppu:15900": "saṃdhyākāle na kartavyaṃ bhūtasaṃghasamākule // BrP_124.22 //",
  "GP11brahmppu:15901": "sāntardhānaṃ sadā kāryaṃ hasitaṃ tu viśeṣataḥ /",
  "GP11brahmppu:15902": "gṛhāntadeśe saṃdhyāsu na sthātavyaṃ kadācana // BrP_124.23 //",
  "GP11brahmppu:15903": "muśalolūkhalādīni śūrpapīṭhapidhānakam /",
  "GP11brahmppu:15904": "naivātikramaṇīyāni divā rātrau sadā priye // BrP_124.24 //",
  "GP11brahmppu:15905": "udakśīrṣaṃ tu śayanaṃ na saṃdhyāsu viśeṣataḥ /",
  "GP11brahmppu:15906": "vaktavyaṃ nānṛtaṃ kiṃcin nānyagehāṭanaṃ tathā // BrP_124.25 //",
  "GP11brahmppu:15907": "kāntād anyo na vīkṣyas tu prayatnena naraḥ kvacit /",
  "GP11brahmppu:15908": "ityādiniyamair yuktā yadi tvam anuvartase /",
  "GP11brahmppu:15909": "tatas te bhavitā putras trailokyaiśvaryabhājanam // BrP_124.26 //",
  "GP11brahmppu:15910": "{brahmovāca: }",
  "GP11brahmppu:15911": "tatheti pratijajñe sā bhartāraṃ lokapūjitam /",
  "GP11brahmppu:15912": "gataś ca kaśyapo brahmann itaś cetaḥ surān prati // BrP_124.27 //",
  "GP11brahmppu:15913": "diter garbho 'pi vavṛdhe balavān puṇyasaṃbhavaḥ /",
  "GP11brahmppu:15914": "etat sarvaṃ mayo daityo māyayā vetti tattvataḥ // BrP_124.28 //",
  "GP11brahmppu:15915": "indrasya sakhyam abhavan mayena prītipūrvakam /",
  "GP11brahmppu:15916": "mayo gatvā rahaḥ prāha indraṃ sa vinayānvitaḥ // BrP_124.29 //",
  "GP11brahmppu:15917": "diter danor abhiprāyaṃ vrataṃ garbhasya vardhanam /",
  "GP11brahmppu:15918": "tasya vīryaṃ ca vividhaṃ prītyendrāya nyavedayat // BrP_124.30 //",
  "GP11brahmppu:15919": "viśvāsaikagṛhaṃ mitram apāyatrāsavarjitam /",
  "GP11brahmppu:15920": "arjitaṃ sukṛtaṃ nānā- vidhaṃ cet tad avāpyate // BrP_124.31 //",
  "GP11brahmppu:15921": "{nārada uvāca: }",
  "GP11brahmppu:15922": "namuceś ca priyo bhrātā mayo daityo mahābalaḥ /",
  "GP11brahmppu:15923": "bhrātṛhantrā kathaṃ maitryaṃ mayasyāsīt sureśvara // BrP_124.32 //",
  "GP11brahmppu:15924": "{brahmovāca: }",
  "GP11brahmppu:15925": "daityānām adhipaś cāsīd balavān namuciḥ purā /",
  "GP11brahmppu:15926": "indreṇa vairam abhavad bhīṣaṇaṃ lomaharṣaṇam // BrP_124.33 //",
  "GP11brahmppu:15927": "yuddhaṃ hitvā kadācid bho gacchantaṃ tu śatakratum /",
  "GP11brahmppu:15928": "dṛṣṭvā daityapatiḥ śūro namuciḥ pṛṣṭhato 'nvagāt // BrP_124.34 //",
  "GP11brahmppu:15929": "tam āyāntam abhiprekṣya śacībhartā bhayāturaḥ /",
  "GP11brahmppu:15930": "airāvataṃ gajaṃ tyaktvā indraḥ phenam athāviśat // BrP_124.35 //",
  "GP11brahmppu:15931": "sa vajrapāṇis tarasā phenenaivāhanad ripum /",
  "GP11brahmppu:15932": "namucir nāśam agamat tasya bhrātā mayo 'nujaḥ // BrP_124.36 //",
  "GP11brahmppu:15933": "bhrātṛhantṛvināśāya tapas tepe mayo mahat /",
  "GP11brahmppu:15934": "māyāṃ ca vividhām āpa devānām atibhīṣaṇām // BrP_124.37 //",
  "GP11brahmppu:15935": "varāṃś cāvāpya tapasā viṣṇor lokaparāyaṇāt /",
  "GP11brahmppu:15936": "dānaśauṇḍaḥ priyālāpī tadābhavad asau mayaḥ // BrP_124.38 //",
  "GP11brahmppu:15937": "agnīṃś ca brāhmaṇān pūjya jetum indraṃ kṛtakṣaṇaḥ /",
  "GP11brahmppu:15938": "dātāraṃ ca tadārthibhyaḥ stūyamānaṃ ca bandibhiḥ // BrP_124.39 //",
  "GP11brahmppu:15939": "viditvā maghavā vāyor mayaṃ māyāvinaṃ ripum /",
  "GP11brahmppu:15940": "upakrāntaṃ suyuddhāya vipro bhūtvā tam abhyagāt /",
  "GP11brahmppu:15941": "śacībhartā mayaṃ daityaṃ provācedaṃ punaḥ punaḥ // BrP_124.40 //",
  "GP11brahmppu:15942": "{indra uvāca: }",
  "GP11brahmppu:15943": "dehi daityapate mahyam arthine 'pekṣitaṃ varam /",
  "GP11brahmppu:15944": "tvāṃ śrutvā dātṛtilakam āgato 'haṃ dvijottamaḥ // BrP_124.41 //",
  "GP11brahmppu:15945": "{brahmovāca: }",
  "GP11brahmppu:15946": "mayo 'pi brāhmaṇaṃ matvā 'vadad dattaṃ mayā tava /",
  "GP11brahmppu:15947": "vicārayanti kṛtino bahv alpaṃ vā puro 'rthini // BrP_124.42 //",
  "GP11brahmppu:15948": "ity ukte tu hariḥ prāha sakhyam icche hy ahaṃ tvayā /",
  "GP11brahmppu:15949": "indraṃ mayaḥ punaḥ prāha kim anena dvijottama // BrP_124.43 //",
  "GP11brahmppu:15950": "na tvayā mama vairaṃ bhoḥ svastīty āha harir mayam /",
  "GP11brahmppu:15951": "tattvaṃ vadeti sa harir daityenoktaḥ svakaṃ vapuḥ // BrP_124.44 //",
  "GP11brahmppu:15952": "darśayām āsa daityāya sahasrākṣaṃ yad ucyate /",
  "GP11brahmppu:15953": "tataḥ savismayo daityo mayo harim uvāca ha // BrP_124.45 //",
  "GP11brahmppu:15954": "{maya uvāca: }",
  "GP11brahmppu:15955": "kim idaṃ vajrapāṇis tvaṃ tavāyogyā kṛtiḥ sakhe //* BrP_124.46 //",
  "GP11brahmppu:15956": "{brahmovāca: }",
  "GP11brahmppu:15957": "pariṣvajya vihasyātha vṛttam ity abravīd dhariḥ /",
  "GP11brahmppu:15958": "kenāpi sādhayanty atra paṇḍitāś ca samīhitam // BrP_124.47 //",
  "GP11brahmppu:15959": "tataḥ prabhṛti śakrasya mayena mahatī hy abhūt /",
  "GP11brahmppu:15960": "suprītir muniśārdūla mayo harihitaḥ sadā // BrP_124.48 //",
  "GP11brahmppu:15961": "indrasya bhavanaṃ gatvā tasmai sarvaṃ nyavedayat /",
  "GP11brahmppu:15962": "kiṃ me kṛtyam iti prāha mayaṃ māyāvinaṃ hariḥ // BrP_124.49 //",
  "GP11brahmppu:15963": "haraye ca mayo māyāṃ prādāt prītyā tathā hariḥ /",
  "GP11brahmppu:15964": "prāptaḥ saṃprītimān āha kiṃ kṛtyaṃ maya tad vada // BrP_124.50 //",
  "GP11brahmppu:15965": "{maya uvāca: }",
  "GP11brahmppu:15966": "agastyasyāśramaṃ gaccha tatrāste garbhiṇī ditiḥ /",
  "GP11brahmppu:15967": "tasyāḥ śuśrūṣaṇaṃ kurvann āssva tatra kiyanti ca // BrP_124.51 //",
  "GP11brahmppu:15968": "ahāni maghavaṃs tasyā garbham āviśya vajradhṛk /",
  "GP11brahmppu:15969": "vardhamānaṃ ca taṃ chindhi yāvad vaśyo 'thavā mṛtim /",
  "GP11brahmppu:15970": "prāpnoti tāvad vajreṇa tato na bhavitā ripuḥ // BrP_124.52 //",
  "GP11brahmppu:15971": "{brahmovāca: }",
  "GP11brahmppu:15972": "tathety uktvā mayaṃ pūjya maghavān eka eva hi BrP_124.53a",
  "GP11brahmppu:15973": "vinītavat tadā prāyād ditiṃ mātaram añjasā BrP_124.53b",
  "GP11brahmppu:15974": "śuśrūṣamāṇas tāṃ devīṃ śakro daiteyamātaram BrP_124.53c",
  "GP11brahmppu:15975": "sā na jānāti tac cittaṃ śakrasya dviṣato ditiḥ BrP_124.53d",
  "GP11brahmppu:15976": "garbhe sthitaṃ tu yad bhūtaṃ devendrasya viceṣṭitam /",
  "GP11brahmppu:15977": "amoghaṃ tan munes tejaḥ kaśyapasya durāsadam // BrP_124.54 //",
  "GP11brahmppu:15978": "tataḥ pragṛhya kuliśaṃ sahasrākṣaḥ puraṃdaraḥ /",
  "GP11brahmppu:15979": "antaḥpraveśakāmo 'sau bahukālaṃ samāvasan // BrP_124.55 //",
  "GP11brahmppu:15980": "saṃdhyodakśīrṣanidrāṃ tām avekṣya kuliśāyudhaḥ /",
  "GP11brahmppu:15981": "idam antaram ity uktvā dityāḥ kukṣiṃ samāviśat // BrP_124.56 //",
  "GP11brahmppu:15982": "antarvarti ca yad bhūtam indraṃ dṛṣṭvā dhṛtāyudham /",
  "GP11brahmppu:15983": "hantukāmaṃ tadovāca punaḥ punar abhītavat // BrP_124.57 //",
  "GP11brahmppu:15984": "{garbhastha uvāca: }",
  "GP11brahmppu:15985": "kiṃ māṃ na rakṣase vajrin bhrātaraṃ tvaṃ jighāṃsasi /",
  "GP11brahmppu:15986": "nāraṇe māraṇād anyat pātakaṃ vidyate mahat // BrP_124.58 //",
  "GP11brahmppu:15987": "ṛte yuddhān mahābāho śakra yudhyasva nirgate /",
  "GP11brahmppu:15988": "mayi tasmān naitad evaṃ tava yuktaṃ bhaviṣyati // BrP_124.59 //",
  "GP11brahmppu:15989": "śatakratuḥ sahasrākṣaḥ śacībhartā puraṃdaraḥ /",
  "GP11brahmppu:15990": "vajrapāṇiḥ surendras tvaṃ te na yuktaṃ bhavet prabho // BrP_124.60 //",
  "GP11brahmppu:15991": "athavā yuddhakāmas tvaṃ mama niṣkramaṇaṃ yathā /",
  "GP11brahmppu:15992": "tathā kuru mahābāho mārgād asmād apāsara // BrP_124.61 //",
  "GP11brahmppu:15993": "kumārge na pravartante mahānto 'pi vipadgatāḥ /",
  "GP11brahmppu:15994": "avidyaś cāpy aśastraś ca naiva cāyudhasaṃgrahaḥ // BrP_124.62 //",
  "GP11brahmppu:15995": "tvaṃ vidyāvān vajrapāṇe māṃ nighnan kiṃ na lajjase /",
  "GP11brahmppu:15996": "kurvanti garhitaṃ karma na kulīnāḥ kadācana // BrP_124.63 //",
  "GP11brahmppu:15997": "hatvā vā kiṃ tu jāyeta yaśo vā puṇyam eva vā /",
  "GP11brahmppu:15998": "vadhyante bhrātaraḥ kāmād garbhasthāḥ kiṃ nu pauruṣam // BrP_124.64 //",
  "GP11brahmppu:15999": "yadi vā yuddhabhaktis te mayi bhrātar asaṃśayam /",
  "GP11brahmppu:16000": "tato muṣṭiṃ puraskṛtya vajriṇe 'sau vyavasthitaḥ // BrP_124.65 //",
  "GP11brahmppu:16001": "bālaghātī brahmaghātī tathā viśvāsaghātakaḥ /",
  "GP11brahmppu:16002": "evaṃbhūtaṃ phalaṃ śakra kasmān māṃ hantum udyataḥ // BrP_124.66 //",
  "GP11brahmppu:16003": "yasyājñayā sarvam idaṃ vartate sacarācaram /",
  "GP11brahmppu:16004": "sa hantā bālakaṃ māṃ vai kiṃ yaśaḥ kiṃ tu pauruṣam // BrP_124.67 //",
  "GP11brahmppu:16005": "{brahmovāca: }",
  "GP11brahmppu:16006": "evaṃ bruvantaṃ taṃ garbhaṃ ciccheda kuliśena saḥ /",
  "GP11brahmppu:16007": "krodhāndhānāṃ lobhināṃ ca na ghṛṇā kvāpi vidyate // BrP_124.68 //",
  "GP11brahmppu:16008": "na mamāra tato duḥkhād āhus te bhrātaro vayam /",
  "GP11brahmppu:16009": "punaś ciccheda tān khaṇḍān mā vadhīr iti cābruvan // BrP_124.69 //",
  "GP11brahmppu:16010": "viśvastān mātṛgarbhasthān nijabhrātṝñ śatakrato /",
  "GP11brahmppu:16011": "dveṣavidhvastabuddhīnāṃ na citte karuṇākaṇaḥ // BrP_124.70 //",
  "GP11brahmppu:16012": "evaṃ tu khaṇḍitaṃ khaṇḍaṃ hastapādādijīvavat /",
  "GP11brahmppu:16013": "nirvikāraṃ tato dṛṣṭvā saptasapta suvismitaḥ // BrP_124.71 //",
  "GP11brahmppu:16014": "ekavad bahurūpāṇi garbhasthāni śubhāni ca /",
  "GP11brahmppu:16015": "rudanti bahurūpāṇi mā rutety abravīd dhariḥ // BrP_124.72 //",
  "GP11brahmppu:16016": "tatas te maruto jātā balavanto mahaujasaḥ /",
  "GP11brahmppu:16017": "garbhasthā eva te 'nyonyam ūcuḥ śakraṃ gatabhramāḥ // BrP_124.73 //",
  "GP11brahmppu:16018": "agastyaṃ muniśārdūlaṃ mātā yasyāśrame sthitā /",
  "GP11brahmppu:16019": "asmatpitā tava bhrātā sakhyaṃ te bahu manyate // BrP_124.74 //",
  "GP11brahmppu:16020": "asmān upari sasnehaṃ manas te vidmahe mune /",
  "GP11brahmppu:16021": "na yat karoti śvapacaḥ pravṛttas tatra vajradhṛk // BrP_124.75 //",
  "GP11brahmppu:16022": "ity etad vacanaṃ śrutvā agastyo 'gāt sasaṃbhramaḥ /",
  "GP11brahmppu:16023": "ditiṃ saṃbodhayām āsa vyathitāṃ garbhavedanāt // BrP_124.76 //",
  "GP11brahmppu:16024": "tatrāgastyaḥ śacīkāntam aśapat kupito bhṛśam //* BrP_124.77 //",
  "GP11brahmppu:16025": "{agastya uvāca: }",
  "GP11brahmppu:16026": "saṃgrāme ripavaḥ pṛṣṭhaṃ paśyeyus te sadā hare /",
  "GP11brahmppu:16027": "jīvatām eva maraṇam etad eva hi māninām /",
  "GP11brahmppu:16028": "pṛṣṭhaṃ palāyamānānāṃ yat paśyanty ahitā raṇe // BrP_124.78 //",
  "GP11brahmppu:16029": "{brahmovāca: }",
  "GP11brahmppu:16030": "sāpi taṃ garbhasaṃsthaṃ ca śaśāpendraṃ ruṣā ditiḥ //* BrP_124.79 //",
  "GP11brahmppu:16031": "{ditir uvāca: }",
  "GP11brahmppu:16032": "na pauruṣaṃ kṛtaṃ tasmāc chāpo 'yaṃ bhavitā tava /",
  "GP11brahmppu:16033": "strībhiḥ paribhavaṃ prāpya rājyāt prabhraśyase hare // BrP_124.80 //",
  "GP11brahmppu:16034": "{brahmovāca: }",
  "GP11brahmppu:16035": "etasminn antare tatra kaśyapo vai prajāpatiḥ /",
  "GP11brahmppu:16036": "prāyāc ca vyathito 'gastyāc chrutvā śakraviceṣṭitam /",
  "GP11brahmppu:16037": "garbhāntaragataḥ śakraḥ pitaraṃ prāha bhītavat // BrP_124.81 //",
  "GP11brahmppu:16038": "{śakra uvāca: }",
  "GP11brahmppu:16039": "agastyāc ca diteś caiva bibhemi kramituṃ bahiḥ //* BrP_124.82 //",
  "GP11brahmppu:16040": "{brahmovāca: }",
  "GP11brahmppu:16041": "etasminn antare prāpya kaśyapo 'pi prajāpatiḥ /",
  "GP11brahmppu:16042": "putrakarma ca tad dṛṣṭvā garbhāntaḥsthitim eva ca /",
  "GP11brahmppu:16043": "ditiśāpam agastyasya śrutvāsau duḥkhito 'bhavat // BrP_124.83 //",
  "GP11brahmppu:16044": "{kaśyapa uvāca: }",
  "GP11brahmppu:16045": "nirgaccha śakra putraitat pāpaṃ kiṃ kṛtavān asi /",
  "GP11brahmppu:16046": "na nirmalakulotpannā manaḥ kurvanti pātake // BrP_124.84 //",
  "GP11brahmppu:16047": "{brahmovāca: }",
  "GP11brahmppu:16048": "sa nirgato vajrapāṇiḥ savrīḍo 'dhomukho 'bravīt /",
  "GP11brahmppu:16049": "tanmūrtir eva vadati sadasacceṣṭitaṃ nṛṇām // BrP_124.85 //",
  "GP11brahmppu:16050": "{śakra uvāca: }",
  "GP11brahmppu:16051": "yad uktam atra śreyaḥ syāt tatkartāham asaṃśayam //* BrP_124.86 //",
  "GP11brahmppu:16052": "{brahmovāca: }",
  "GP11brahmppu:16053": "tato mamāntikaṃ prāyāl lokapālaiḥ sa kaśyapaḥ /",
  "GP11brahmppu:16054": "sarvaṃ vṛttam athovāca punaḥ papraccha māṃ suraiḥ // BrP_124.87 //",
  "GP11brahmppu:16055": "ditigarbhasya vai śāntiṃ sahasrākṣaviśāpatām /",
  "GP11brahmppu:16056": "garbhasthānāṃ ca sarveṣām indreṇa saha mitratām // BrP_124.88 //",
  "GP11brahmppu:16057": "teṣām ārogyatāṃ cāpi śacībhartur adoṣatām /",
  "GP11brahmppu:16058": "agastyadattaśāpasya viśāpatvam api kramāt // BrP_124.89 //",
  "GP11brahmppu:16059": "tato 'ham abravaṃ vākyaṃ kaśyapaṃ vinayānvitam /",
  "GP11brahmppu:16060": "prajāpate kaśyapa tvaṃ vasubhir lokapālakaiḥ // BrP_124.90 //",
  "GP11brahmppu:16061": "indreṇa sahitaḥ śīghraṃ gautamīṃ yāhi mānada /",
  "GP11brahmppu:16062": "tatra snātvā maheśānaṃ stuhi sarvaiḥ samanvitaḥ // BrP_124.91 //",
  "GP11brahmppu:16063": "tataḥ śivaprasādena sarvaṃ śreyo bhaved iti /",
  "GP11brahmppu:16064": "tathety uktvā jagāmāsau kaśyapo gautamīṃ tadā // BrP_124.92 //",
  "GP11brahmppu:16065": "snātvā tuṣṭāva deveśam ebhir eva padakramaiḥ /",
  "GP11brahmppu:16066": "sarvaduḥkhāpanodāya dvayam eva prakīrtitam /",
  "GP11brahmppu:16067": "gautamī vā puṇyanadī śivo vā karuṇākaraḥ // BrP_124.93 //",
  "GP11brahmppu:16068": "{kaśyapa uvāca: }",
  "GP11brahmppu:16069": "pāhi śaṃkara deveśa pāhi lokanamaskṛta /",
  "GP11brahmppu:16070": "pāhi pāvana vāgīśa pāhi pannagabhūṣaṇa // BrP_124.94 //",
  "GP11brahmppu:16071": "pāhi dharma vṛṣārūḍha pāhi vedatrayekṣaṇa /",
  "GP11brahmppu:16072": "pāhi godhara lakṣmīśa pāhi śarva gajāmbara // BrP_124.95 //",
  "GP11brahmppu:16073": "pāhi tripurahan nātha pāhi somārdhabhūṣaṇa /",
  "GP11brahmppu:16074": "pāhi yajñeśa someśa pāhy abhīṣṭapradāyaka // BrP_124.96 //",
  "GP11brahmppu:16075": "pāhi kāruṇyanilaya pāhi maṅgaladāyaka /",
  "GP11brahmppu:16076": "pāhi prabhava sarvasya pāhi pālaka vāsava // BrP_124.97 //",
  "GP11brahmppu:16077": "pāhi bhāskara vitteśa pāhi brahmanamaskṛta /",
  "GP11brahmppu:16078": "pāhi viśveśa siddheśa pāhi pūrṇa namo 'stu te // BrP_124.98 //",
  "GP11brahmppu:16079": "ghorasaṃsārakāntāra- saṃcārodvignacetasām /",
  "GP11brahmppu:16080": "śarīriṇāṃ kṛpāsindho tvam eva śaraṇaṃ śiva // BrP_124.99 //",
  "GP11brahmppu:16081": "{brahmovāca: }",
  "GP11brahmppu:16082": "evaṃ saṃstuvatas tasya purato 'bhūd vṛṣadhvajaḥ /",
  "GP11brahmppu:16083": "vareṇa cchandayām āsa kaśyapaṃ taṃ prajāpatim // BrP_124.100 //",
  "GP11brahmppu:16084": "kaśyapo 'pi śivaṃ prāha vinītavad idaṃ vacaḥ /",
  "GP11brahmppu:16085": "sa prāha vistareṇātha indrasya tu viceṣṭitam // BrP_124.101 //",
  "GP11brahmppu:16086": "śāpaṃ nāśaṃ ca putrāṇāṃ parasparam amitratām /",
  "GP11brahmppu:16087": "pāpaprāptiṃ tu śakrasya śāpaprāptiṃ tathaiva ca /",
  "GP11brahmppu:16088": "tato vṛṣākapiḥ prāha ditiṃ cāgastyam eva ca // BrP_124.102 //",
  "GP11brahmppu:16089": "{śiva uvāca: }",
  "GP11brahmppu:16090": "maruto ye bhavatputrāḥ pañcāśac caikavarjitāḥ /",
  "GP11brahmppu:16091": "sarve bhaveyuḥ subhagā bhaveyur yajñabhāginaḥ // BrP_124.103 //",
  "GP11brahmppu:16092": "indreṇa sahitā nityaṃ vartayeyur mudānvitāḥ //* BrP_124.104 //",
  "GP11brahmppu:16093": "indrasya tu havirbhāgo yatra yatra makhe bhavet /",
  "GP11brahmppu:16094": "ādau tu marutas tatra bhaveyur nātra saṃśayaḥ // BrP_124.105 //",
  "GP11brahmppu:16095": "marudbhiḥ sahitaṃ śakraṃ na jayeyuḥ kadācana /",
  "GP11brahmppu:16096": "jetā bhavet sarvadaiva sukhaṃ tiṣṭha prajāpate // BrP_124.106 //",
  "GP11brahmppu:16097": "adyaprabhṛti ye kuryur anayād bhrātṛghātanam /",
  "GP11brahmppu:16098": "vaṃśacchedo vipattiś ca nityaṃ teṣāṃ bhaviṣyati // BrP_124.107 //",
  "GP11brahmppu:16099": "{brahmovāca: }",
  "GP11brahmppu:16100": "agastyam ṛṣiśārdūlaṃ śaṃbhur apy āha yatnataḥ //* BrP_124.108 //",
  "GP11brahmppu:16101": "{śaṃbhur uvāca: }",
  "GP11brahmppu:16102": "na kuryās tvaṃ ca kopaṃ ca śacībhartari vai mune /",
  "GP11brahmppu:16103": "śamaṃ vraja mahāprājña marutas tv amarā bhavan // BrP_124.109 //",
  "GP11brahmppu:16104": "{brahmovāca: }",
  "GP11brahmppu:16105": "ditiṃ cāpi śivaḥ prāha prasanno vṛṣabhadhvajaḥ //* BrP_124.110 //",
  "GP11brahmppu:16106": "{śiva uvāca: }",
  "GP11brahmppu:16107": "eko bhūyān mama sutas trailokyaiśvaryamaṇḍitaḥ /",
  "GP11brahmppu:16108": "ity evaṃ cintayantī tvaṃ tapase niyatābhavaḥ // BrP_124.111 //",
  "GP11brahmppu:16109": "tad etat saphalaṃ te 'dya putrā bahuguṇāḥ śubhāḥ /",
  "GP11brahmppu:16110": "abhavan balinaḥ śūrās tasmāj jahi manorujam /",
  "GP11brahmppu:16111": "anyān api varān subhrūr yācasva gatasaṃbhramā // BrP_124.112 //",
  "GP11brahmppu:16112": "{brahmovāca: }",
  "GP11brahmppu:16113": "tad etad vacanaṃ śrutvā devadevasya sā ditiḥ /",
  "GP11brahmppu:16114": "kṛtāñjalipuṭā natvā śaṃbhuṃ vākyam athābravīt // BrP_124.113 //",
  "GP11brahmppu:16115": "{ditir uvāca: }",
  "GP11brahmppu:16116": "loke yad etat paramaṃ yat pitroḥ putradarśanam /",
  "GP11brahmppu:16117": "viśeṣeṇa tu tan mātuḥ priyaṃ syāt surapūjita // BrP_124.114 //",
  "GP11brahmppu:16118": "tatrāpi rūpasaṃpatti- śauryavikramavān bhavet /",
  "GP11brahmppu:16119": "eko 'pi tanayaḥ kiṃtu bahavaś cet kim ucyate // BrP_124.115 //",
  "GP11brahmppu:16120": "matputrās te prabhāvāc ca jetāro balino dhruvam /",
  "GP11brahmppu:16121": "indrasya bhrātaraḥ satyaṃ putrāś caiva prajāpateḥ // BrP_124.116 //",
  "GP11brahmppu:16122": "agastyasya prasādāc ca gaṅgāyāś ca prasādataḥ /",
  "GP11brahmppu:16123": "yatra deva prasādas te tac chubhaṃ ko 'tra saṃśayaḥ // BrP_124.117 //",
  "GP11brahmppu:16124": "kṛtārthāhaṃ tathāpi tvāṃ bhaktyā vijñāpayāmy aham /",
  "GP11brahmppu:16125": "śṛṇuṣva deva vacanaṃ kuruṣva ca jagaddhitam // BrP_124.118 //",
  "GP11brahmppu:16126": "{brahmovāca: }",
  "GP11brahmppu:16127": "vadety uktā jagaddhātrā ditir namrābravīd idam //* BrP_124.119 //",
  "GP11brahmppu:16128": "{ditir uvāca: }",
  "GP11brahmppu:16129": "saṃtatiprāpaṇaṃ loke durlabhaṃ suravandita /",
  "GP11brahmppu:16130": "viśeṣeṇa priyaṃ mātuḥ putraś cet kiṃ nu varṇyate // BrP_124.120 //",
  "GP11brahmppu:16131": "sa cāpi guṇavāñ śrīmān āyuṣmān yadi jāyate /",
  "GP11brahmppu:16132": "kiṃ tu svargeṇa deveśa pārameṣṭhyapadena vā // BrP_124.121 //",
  "GP11brahmppu:16133": "sarveṣām api bhūtānām ihāmutra phalaiṣiṇām /",
  "GP11brahmppu:16134": "guṇavatputrasaṃprāptir abhīṣṭā sarvadaiva ca /",
  "GP11brahmppu:16135": "tasmād āplavanād atra kriyatāṃ samanugrahaḥ // BrP_124.122 //",
  "GP11brahmppu:16136": "{śaṃkara uvāca: }",
  "GP11brahmppu:16137": "mahāpāpaphalaṃ cedaṃ yad etad anapatyatā /",
  "GP11brahmppu:16138": "striyā vā puruṣasyāpi vandhyatvaṃ yadi jāyate // BrP_124.123 //",
  "GP11brahmppu:16139": "tad atra snānamātreṇa taddoṣo nāśam āpnuyāt /",
  "GP11brahmppu:16140": "snātvā tatra phalaṃ dadyāt stotram etac ca yaḥ paṭhet // BrP_124.124 //",
  "GP11brahmppu:16141": "sa tu putram avāpnoti trimāsasnānadānataḥ /",
  "GP11brahmppu:16142": "aputriṇī tv atra snānaṃ kṛtvā putram avāpnuyāt // BrP_124.125 //",
  "GP11brahmppu:16143": "ṛtusnātā tu yā kācit tatra snātā sutāṃl labhet /",
  "GP11brahmppu:16144": "trimāsābhyantaraṃ yā tu gurviṇī bhaktitas tv iha // BrP_124.126 //",
  "GP11brahmppu:16145": "phalaiḥ snātvā tu māṃ paśyet stotreṇa stauti māṃ tathā /",
  "GP11brahmppu:16146": "tasyāḥ śakrasamaḥ putro jāyate nātra saṃśayaḥ // BrP_124.127 //",
  "GP11brahmppu:16147": "pitṛdoṣaiś ca ye putraṃ na labhante dite śṛṇu /",
  "GP11brahmppu:16148": "dhanāpahāradoṣaiś ca tatraiṣā niṣkṛtiḥ parā // BrP_124.128 //",
  "GP11brahmppu:16149": "tatraiṣāṃ piṇḍadānena pitṝṇāṃ prīṇanena ca /",
  "GP11brahmppu:16150": "kiṃcit suvarṇadānena tataḥ putro bhaved dhruvam // BrP_124.129 //",
  "GP11brahmppu:16151": "ye nyāsādyapahartāro ratnāpahnavakārakāḥ /",
  "GP11brahmppu:16152": "śrāddhakarmavihīnāś ca teṣāṃ vaṃśo na vardhate // BrP_124.130 //",
  "GP11brahmppu:16153": "doṣiṇāṃ tu paretānāṃ gatir eṣā bhaved iti /",
  "GP11brahmppu:16154": "saṃtatir jāyatāṃ ślāghyā jīvatāṃ tīrthasevanāt // BrP_124.131 //",
  "GP11brahmppu:16155": "saṃgame ditigaṅgāyāḥ snātvā siddheśvaraṃ prabhum /",
  "GP11brahmppu:16156": "anādyapāram ajaraṃ citsadānandavigraham // BrP_124.132 //",
  "GP11brahmppu:16157": "devarṣisiddhagandharva- yogīśvaraniṣevitam /",
  "GP11brahmppu:16158": "liṅgātmakaṃ mahādevaṃ jyotirmayam anāmayam // BrP_124.133 //",
  "GP11brahmppu:16159": "pūjayitvopacāraiś ca nityaṃ bhaktyā yatavrataḥ /",
  "GP11brahmppu:16160": "stotreṇānena yaḥ stauti caturdaśyaṣṭamīṣu ca // BrP_124.134 //",
  "GP11brahmppu:16161": "yathāśaktyā svarṇadānaṃ brāhmaṇānāṃ ca bhojanam /",
  "GP11brahmppu:16162": "yaḥ karoty atra gaṅgāyāṃ sa putraśatam āpnuyāt // BrP_124.135 //",
  "GP11brahmppu:16163": "saṃprāpya sakalān kāmān ante śivapuraṃ vrajet /",
  "GP11brahmppu:16164": "stotreṇānena yaḥ kaścid yatra kvāpi stavīti mām /",
  "GP11brahmppu:16165": "ṣaṇmāsāt putram āpnoti api vandhyāpy aśaṅkitam // BrP_124.136 //",
  "GP11brahmppu:16166": "{brahmovāca: }",
  "GP11brahmppu:16167": "tataḥ prabhṛti tat tīrthaṃ putratīrtham udāhṛtam /",
  "GP11brahmppu:16168": "tatra tu snānadānādyaiḥ sarvakāmān avāpnuyāt // BrP_124.137 //",
  "GP11brahmppu:16169": "marudbhiḥ saha maitryeṇa mitratīrthaṃ tad ucyate /",
  "GP11brahmppu:16170": "niṣpāpatvena cendrasya śakratīrthaṃ tad ucyate // BrP_124.138 //",
  "GP11brahmppu:16171": "aindrīṃ śriyaṃ yatra lebhe tat tīrthaṃ kamalābhidham /",
  "GP11brahmppu:16172": "etāni sarvatīrthāni sarvābhīṣṭapradāni hi // BrP_124.139 //",
  "GP11brahmppu:16173": "sarvaṃ bhaviṣyatīty uktvā śivaś cāntaradhīyata /",
  "GP11brahmppu:16174": "kṛtakṛtyāś ca te jagmuḥ sarva eva yathāgatam /",
  "GP11brahmppu:16175": "tīrthānāṃ puṇyadaṃ tatra lakṣam ekaṃ prakīrtitam // BrP_124.140 //",
  "GP11brahmppu:16176": "{brahmovāca: }",
  "GP11brahmppu:16177": "yamatīrtham iti khyātaṃ pitṝṇāṃ prītivardhanam /",
  "GP11brahmppu:16178": "dṛṣṭādṛṣṭeṣṭadaṃ sarva- devarṣigaṇasevitam // BrP_125.1 //",
  "GP11brahmppu:16179": "tasya prabhāvaṃ vakṣyāmi sarvapāpapraṇāśanam /",
  "GP11brahmppu:16180": "anuhrāda iti khyātaḥ kapoto balavān abhūt // BrP_125.2 //",
  "GP11brahmppu:16181": "tasya bhāryā hetināmnī pakṣiṇī kāmarūpiṇī /",
  "GP11brahmppu:16182": "mṛtyoḥ pautro hy anuhrādo dauhitrī hetir eva ca // BrP_125.3 //",
  "GP11brahmppu:16183": "kālenātha tayoḥ putrāḥ pautrāś caiva babhūvire /",
  "GP11brahmppu:16184": "tasya śatruś ca balavān ulūko nāma pakṣirāṭ // BrP_125.4 //",
  "GP11brahmppu:16185": "tasya putrāś ca pautrāś ca āgneyās te balotkaṭāḥ /",
  "GP11brahmppu:16186": "tayoś ca vairam abhavad bahukālaṃ dvijanmanoḥ // BrP_125.5 //",
  "GP11brahmppu:16187": "gaṅgāyā uttare tīre kapotasyāśramo 'bhavat /",
  "GP11brahmppu:16188": "tasyāś ca dakṣiṇe kūla ulūko nāma pakṣirāṭ // BrP_125.6 //",
  "GP11brahmppu:16189": "vāsaṃ cakre tatra putraiḥ pautraiś ca dvijasattama /",
  "GP11brahmppu:16190": "tayoś ca yuddham abhavad bahukālaṃ viruddhayoḥ // BrP_125.7 //",
  "GP11brahmppu:16191": "putraiḥ pautraiś ca vṛtayor balinor balibhiḥ saha /",
  "GP11brahmppu:16192": "ulūko vā kapoto vā naivāpnoti jayājayau // BrP_125.8 //",
  "GP11brahmppu:16193": "kapoto yamam ārādhya mṛtyuṃ paitāmahaṃ tathā /",
  "GP11brahmppu:16194": "yāmyam astram avāpyātha sarvebhyo 'py adhiko 'bhavat // BrP_125.9 //",
  "GP11brahmppu:16195": "tatholūko 'gnim ārādhya balavān abhavad bhṛśam /",
  "GP11brahmppu:16196": "varair unmattayor yuddham abhavac cātibhīṣaṇam // BrP_125.10 //",
  "GP11brahmppu:16197": "tatrāgneyam ulūko 'pi kapotāyāstram ākṣipat /",
  "GP11brahmppu:16198": "kapoto 'py atha pāśān vai yāmyān ākṣipya śatrave // BrP_125.11 //",
  "GP11brahmppu:16199": "ulūkāyātha daṇḍaṃ ca mṛtyupāśān avāsṛjat /",
  "GP11brahmppu:16200": "punas tad abhavad yuddhaṃ purāḍibakayor yathā // BrP_125.12 //",
  "GP11brahmppu:16201": "hetiḥ kapotakī dṛṣṭvā jvalanaṃ prāptam antike /",
  "GP11brahmppu:16202": "pativratā mahāyuddhe bhartuḥ sā duḥkhavihvalā // BrP_125.13 //",
  "GP11brahmppu:16203": "agninā veṣṭyamānāṃś ca putrān dṛṣṭvā viśeṣataḥ /",
  "GP11brahmppu:16204": "sā gatvā jvalanaṃ hetis tuṣṭāva vividhoktibhiḥ // BrP_125.14 //",
  "GP11brahmppu:16205": "{hetir uvāca: }",
  "GP11brahmppu:16206": "rūpaṃ na dānaṃ na parokṣam asti BrP_125.15a",
  "GP11brahmppu:16207": "yasyātmabhūtaṃ ca padārthajātam BrP_125.15b",
  "GP11brahmppu:16208": "aśnanti havyāni ca yena devāḥ BrP_125.15c",
  "GP11brahmppu:16209": "svāhāpatiṃ yajñabhujaṃ namasye BrP_125.15d",
  "GP11brahmppu:16210": "mukhabhūtaṃ ca devānāṃ devānāṃ havyavāhanam /",
  "GP11brahmppu:16211": "hotāraṃ cāpi devānāṃ devānāṃ dūtam eva ca // BrP_125.16 //",
  "GP11brahmppu:16212": "taṃ devaṃ śaraṇaṃ yāmi ādidevaṃ vibhāvasum /",
  "GP11brahmppu:16213": "antaḥ sthitaḥ prāṇarūpo bahiś cānnaprado hi yaḥ /",
  "GP11brahmppu:16214": "yo yajñasādhanaṃ yāmi śaraṇaṃ taṃ dhanaṃjayam // BrP_125.17 //",
  "GP11brahmppu:16215": "{agnir uvāca: }",
  "GP11brahmppu:16216": "amogham etad astraṃ me nyastaṃ yuddhe kapotaki /",
  "GP11brahmppu:16217": "yatra viśramayed astraṃ tan me brūhi pativrate // BrP_125.18 //",
  "GP11brahmppu:16218": "{kapoty uvāca: }",
  "GP11brahmppu:16219": "mayi viśramyatām astraṃ na putre na ca bhartari /",
  "GP11brahmppu:16220": "satyavāg bhava havyeśa jātavedo namo 'stu te // BrP_125.19 //",
  "GP11brahmppu:16221": "{jātavedā uvāca: }",
  "GP11brahmppu:16222": "tuṣṭo 'smi tava vākyena bhartṛbhaktyā pativrate /",
  "GP11brahmppu:16223": "tavāpi bhartṛputrāṇāṃ heti kṣemaṃ dadāmy aham // BrP_125.20 //",
  "GP11brahmppu:16224": "āgneyam etad astraṃ me na bhartāraṃ sutān api /",
  "GP11brahmppu:16225": "na tvāṃ dahet tato yāhi sukhena tvaṃ kapotaki // BrP_125.21 //",
  "GP11brahmppu:16226": "{brahmovāca: }",
  "GP11brahmppu:16227": "etasminn antare tatra ulūkī dadṛśe patim /",
  "GP11brahmppu:16228": "veṣṭyamānaṃ yāmyapāśair yamadaṇḍena tāḍitam /",
  "GP11brahmppu:16229": "ulūkī duḥkhitā bhūtvā yamaṃ prāyād bhayāturā // BrP_125.22 //",
  "GP11brahmppu:16230": "{ulūky uvāca: }",
  "GP11brahmppu:16231": "tvadbhītā anudravante janās BrP_125.23a",
  "GP11brahmppu:16232": "tvadbhītā brahmacaryaṃ caranti BrP_125.23b",
  "GP11brahmppu:16233": "tvadbhītāḥ sādhu caranti dhīrās BrP_125.23c",
  "GP11brahmppu:16234": "tvadbhītāḥ karmaniṣṭhā bhavanti BrP_125.23d",
  "GP11brahmppu:16235": "tvadbhītā anāśakam ācaranti BrP_125.24a",
  "GP11brahmppu:16236": "grāmād araṇyam abhi yac caranti BrP_125.24b",
  "GP11brahmppu:16237": "tvadbhītāḥ saumyatām āśrayante BrP_125.24c",
  "GP11brahmppu:16238": "tvadbhītāḥ somapānaṃ bhajante BrP_125.24d",
  "GP11brahmppu:16239": "tvadbhītāś cānnagodānaniṣṭhās BrP_125.24e",
  "GP11brahmppu:16240": "tvadbhītā brahmavādaṃ vadanti BrP_125.24f",
  "GP11brahmppu:16241": "{brahmovāca: }",
  "GP11brahmppu:16242": "evaṃ bruvatyāṃ tasyāṃ tām āha dakṣiṇadikpatiḥ //* BrP_125.25 //",
  "GP11brahmppu:16243": "{yama uvāca: }",
  "GP11brahmppu:16244": "varaṃ varaya bhadraṃ te dāsye 'haṃ manasaḥ priyam //* BrP_125.26 //",
  "GP11brahmppu:16245": "{brahmovāca: }",
  "GP11brahmppu:16246": "yamasyeti vacaḥ śrutvā sā tam āha pativratā //* BrP_125.27 //",
  "GP11brahmppu:16247": "{ulūky uvāca: }",
  "GP11brahmppu:16248": "bhartā me veṣṭitaḥ pāśair daṇḍenābhihatas tava /",
  "GP11brahmppu:16249": "tasmād rakṣa suraśreṣṭha putrān bhartāram eva ca // BrP_125.28 //",
  "GP11brahmppu:16250": "{brahmovāca: }",
  "GP11brahmppu:16251": "tadvākyāt kṛpayā yukto yamaḥ prāha punaḥ punaḥ //* BrP_125.29 //",
  "GP11brahmppu:16252": "{yama uvāca: }",
  "GP11brahmppu:16253": "pāśānāṃ cāpi daṇḍasya sthānaṃ vada śubhānane //* BrP_125.30 //",
  "GP11brahmppu:16254": "{brahmovāca: }",
  "GP11brahmppu:16255": "sā provāca yamaṃ devaṃ mayi pāśās tvayeritāḥ /",
  "GP11brahmppu:16256": "āviśantu jagannātha daṇḍo mayy eva saṃviśet /",
  "GP11brahmppu:16257": "tataḥ provāca bhagavān yamas tāṃ kṛpayā punaḥ // BrP_125.31 //",
  "GP11brahmppu:16258": "{yama uvāca: }",
  "GP11brahmppu:16259": "tava bhartā ca putrāś ca sarve jīvantu vijvarāḥ //* BrP_125.32 //",
  "GP11brahmppu:16260": "{brahmovāca: }",
  "GP11brahmppu:16261": "nyavārayad yamaḥ pāśān āgneyāstraṃ tu havyavāṭ /",
  "GP11brahmppu:16262": "kapotolūkayoś cāpi prītiṃ vai cakratuḥ surau /",
  "GP11brahmppu:16263": "āhatuś ca dvijanmānau vriyatāṃ vara īpsitaḥ // BrP_125.33 //",
  "GP11brahmppu:16264": "{pakṣiṇāv ūcatuḥ: }",
  "GP11brahmppu:16265": "bhavator darśanaṃ labdhaṃ vairavyājena duṣkaram /",
  "GP11brahmppu:16266": "vayaṃ ca pakṣiṇaḥ pāpāḥ kiṃ vareṇa surottamau // BrP_125.34 //",
  "GP11brahmppu:16267": "atha deyo varo 'smākaṃ bhavadbhyāṃ prītipūrvakam /",
  "GP11brahmppu:16268": "nātmārtham anuyācāvo dīyamānaṃ varaṃ śubham // BrP_125.35 //",
  "GP11brahmppu:16269": "ātmārthaṃ yas tu yāceta sa śocyo hi sureśvarau /",
  "GP11brahmppu:16270": "jīvitaṃ saphalaṃ tasya yaḥ parārthodyataḥ sadā // BrP_125.36 //",
  "GP11brahmppu:16271": "agnir āpo raviḥ pṛthvī dhānyāni vividhāni ca /",
  "GP11brahmppu:16272": "parārthaṃ vartanaṃ teṣāṃ satāṃ cāpi viśeṣataḥ // BrP_125.37 //",
  "GP11brahmppu:16273": "brahmādayo 'pi hi yato yujyante mṛtyunā saha /",
  "GP11brahmppu:16274": "evaṃ jñātvā tu deveśau vṛthā svārthapariśramaḥ // BrP_125.38 //",
  "GP11brahmppu:16275": "janmanā saha yat puṃsāṃ vihitaṃ parameṣṭhinā /",
  "GP11brahmppu:16276": "kadācin nānyathā tad vai vṛthā kliśyanti jantavaḥ // BrP_125.39 //",
  "GP11brahmppu:16277": "tasmād yācāvahe kiṃcid dhitāya jagatāṃ śubham /",
  "GP11brahmppu:16278": "guṇadāyi tu sarveṣāṃ tad yuvām anumanyatām // BrP_125.40 //",
  "GP11brahmppu:16279": "{brahmovāca: }",
  "GP11brahmppu:16280": "tāv āhatur ubhau devau pakṣiṇau lokaviśrutau /",
  "GP11brahmppu:16281": "dharmasya yaśaso 'vāptye lokānāṃ hitakāmyayā // BrP_125.41 //",
  "GP11brahmppu:16282": "{pakṣiṇāv ūcatuḥ: }",
  "GP11brahmppu:16283": "āvābhyām āśramau tīrthe gaṅgāyā ubhaye taṭe /",
  "GP11brahmppu:16284": "bhavetāṃ jagatāṃ nāthāv eṣa eva paro varaḥ // BrP_125.42 //",
  "GP11brahmppu:16285": "snānaṃ dānaṃ japo homaḥ pitṝṇāṃ cāpi pūjanam /",
  "GP11brahmppu:16286": "sukṛtī duṣkṛtī vāpi yaḥ karoti yathā tathā /",
  "GP11brahmppu:16287": "sarvaṃ tad akṣayaṃ puṇyaṃ syād ity eṣa paro varaḥ // BrP_125.43 //",
  "GP11brahmppu:16288": "{devāv ūcatuḥ: }",
  "GP11brahmppu:16289": "evam astu tathā cānyat suprītau tu bravāvahai //* BrP_125.44 //",
  "GP11brahmppu:16290": "{yama uvāca: }",
  "GP11brahmppu:16291": "uttare gautamītīre yamastotraṃ paṭhanti ye /",
  "GP11brahmppu:16292": "teṣāṃ saptasu vaṃśeṣu nākāle mṛtyum āpnuyāt // BrP_125.45 //",
  "GP11brahmppu:16293": "puruṣo bhājanaṃ ca syāt sarvadā sarvasaṃpadām /",
  "GP11brahmppu:16294": "yas tv idaṃ paṭhate nityaṃ mṛtyustotraṃ jitātmavān // BrP_125.46 //",
  "GP11brahmppu:16295": "aṣṭāśītisahasraiś ca vyādhibhir na sa bādhyate /",
  "GP11brahmppu:16296": "asmiṃs tīrthe dvijaśreṣṭhau trimāsād gurviṇī satī // BrP_125.47 //",
  "GP11brahmppu:16297": "arvāgvandhyā ca ṣaṇmāsāt saptāhaṃ snānam ācaret /",
  "GP11brahmppu:16298": "vīrasūḥ sā bhaven nārī śatāyuḥ sa suto bhavet // BrP_125.48 //",
  "GP11brahmppu:16299": "lakṣmīvān matimāñ śūraḥ putrapautravivardhanaḥ /",
  "GP11brahmppu:16300": "tatra piṇḍādidānena pitaro muktim āpnuyuḥ /",
  "GP11brahmppu:16301": "manovākkāyajāt pāpāt snānān mukto bhaven naraḥ // BrP_125.49 //",
  "GP11brahmppu:16302": "{brahmovāca: }",
  "GP11brahmppu:16303": "yamavākyād anu tathā havyavāḍ āha pakṣiṇau //* BrP_125.50 //",
  "GP11brahmppu:16304": "{agnir uvāca: }",
  "GP11brahmppu:16305": "matstotraṃ dakṣiṇe tīre ye paṭhanti yatavratāḥ /",
  "GP11brahmppu:16306": "teṣām ārogyam aiśvaryaṃ lakṣmīṃ rūpaṃ dadāmy aham // BrP_125.51 //",
  "GP11brahmppu:16307": "idaṃ stotraṃ tu yaḥ kaścid yatra kvāpi paṭhen naraḥ /",
  "GP11brahmppu:16308": "naivāgnito bhayaṃ tasya likhite 'pi gṛhe sthite // BrP_125.52 //",
  "GP11brahmppu:16309": "snānaṃ dānaṃ ca yaḥ kuryād agnitīrthe śucir naraḥ /",
  "GP11brahmppu:16310": "agniṣṭomaphalaṃ tasya bhaved eva na saṃśayaḥ // BrP_125.53 //",
  "GP11brahmppu:16311": "{brahmovāca: }",
  "GP11brahmppu:16312": "tataḥ prabhṛti tat tīrthaṃ yāmyam āgneyam eva ca /",
  "GP11brahmppu:16313": "kapotaṃ ca tatholūkaṃ hetyulūkaṃ vidur budhāḥ // BrP_125.54 //",
  "GP11brahmppu:16314": "tatra trīṇi sahasrāṇi tāvanty eva śatāni ca /",
  "GP11brahmppu:16315": "punar navatitīrthāni pratyekaṃ muktibhājanam // BrP_125.55 //",
  "GP11brahmppu:16316": "teṣu snānena dānena pretībhūtāś ca ye narāḥ /",
  "GP11brahmppu:16317": "pūtās te putravittāḍhyā ākrameyur divaṃ śubhāḥ // BrP_125.56 //",
  "GP11brahmppu:16318": "{brahmovāca: }",
  "GP11brahmppu:16319": "tapastīrtham iti khyātaṃ tapovṛddhikaraṃ mahat /",
  "GP11brahmppu:16320": "sarvakāmapradaṃ puṇyaṃ pitṝṇāṃ prītivardhanam // BrP_126.1 //",
  "GP11brahmppu:16321": "tasmiṃs tīrthe tu yad vṛttaṃ śṛṇu pāpapraṇāśanam /",
  "GP11brahmppu:16322": "apām agneś ca saṃvādam ṛṣīṇāṃ ca parasparam // BrP_126.2 //",
  "GP11brahmppu:16323": "apo jyeṣṭhatamāḥ kecin menire 'gniṃ tathāpare /",
  "GP11brahmppu:16324": "evaṃ bruvanto munayaḥ saṃvādaṃ cāgnivāriṇoḥ // BrP_126.3 //",
  "GP11brahmppu:16325": "vināgniṃ jīvanaṃ kva syāj jīvabhūto yato 'nalaḥ /",
  "GP11brahmppu:16326": "ātmabhūto havyabhūtaś cāgninā jāyate 'khilam // BrP_126.4 //",
  "GP11brahmppu:16327": "agninā dhriyate loko hy agnir jyotirmayaṃ jagat /",
  "GP11brahmppu:16328": "tasmād agneḥ paraṃ nāsti pāvanaṃ daivataṃ mahat // BrP_126.5 //",
  "GP11brahmppu:16329": "antarjyotiḥ sa evoktaḥ paraṃ jyotiḥ sa eva hi /",
  "GP11brahmppu:16330": "vināgninā kiṃcid asti yasya dhāma jagattrayam // BrP_126.6 //",
  "GP11brahmppu:16331": "tasmād agneḥ paraṃ nāsti bhūtānāṃ jyaiṣṭhyabhājanam /",
  "GP11brahmppu:16332": "yoṣitkṣetre 'rpitaṃ bījaṃ puruṣeṇa yathā tathā // BrP_126.7 //",
  "GP11brahmppu:16333": "tasya dehādikā śaktiḥ kṛśānor eva nānyathā /",
  "GP11brahmppu:16334": "devānāṃ hi mukhaṃ vahnis tasmān nātaḥ paraṃ viduḥ // BrP_126.8 //",
  "GP11brahmppu:16335": "apare tu hy apāṃ jyaiṣṭhyaṃ menire vedavādinaḥ /",
  "GP11brahmppu:16336": "adbhiḥ saṃpatsyate hy annaṃ śucir adbhiḥ prajāyate // BrP_126.9 //",
  "GP11brahmppu:16337": "adbhir eva dhṛtaṃ sarvam āpo vai mātaraḥ smṛtāḥ /",
  "GP11brahmppu:16338": "trailokyajīvanaṃ vāri vadantīti purāvidaḥ // BrP_126.10 //",
  "GP11brahmppu:16339": "utpannam amṛtaṃ hy adbhyas tābhyaś cauṣadhisaṃbhavaḥ /",
  "GP11brahmppu:16340": "agnir jyeṣṭha iti prāhur āpo jyeṣṭhatamāḥ pare // BrP_126.11 //",
  "GP11brahmppu:16341": "evaṃ mīmāṃsamānās te ṛṣayo vedavādinaḥ /",
  "GP11brahmppu:16342": "viruddhavādino māṃ ca samabhyetyedam abruvan // BrP_126.12 //",
  "GP11brahmppu:16343": "{ṛṣaya ūcuḥ: }",
  "GP11brahmppu:16344": "agner apāṃ vada jyaiṣṭhyaṃ trailokyasya bhavān prabhuḥ //* BrP_126.13 //",
  "GP11brahmppu:16345": "{brahmovāca: }",
  "GP11brahmppu:16346": "aham apy abravaṃ prāptān ṛṣīn sarvān yatavratān /",
  "GP11brahmppu:16347": "ubhau pūjyatamau loka ubhābhyāṃ jāyate jagat // BrP_126.14 //",
  "GP11brahmppu:16348": "ubhābhyāṃ jāyate havyaṃ kavyaṃ cāmṛtam eva ca /",
  "GP11brahmppu:16349": "ubhābhyāṃ jīvanaṃ loke śarīrasya ca dhāraṇam // BrP_126.15 //",
  "GP11brahmppu:16350": "nānayoś ca viśeṣo 'sti tato jyaiṣṭhyaṃ samaṃ matam /",
  "GP11brahmppu:16351": "tato madvacanāj jyaiṣṭhyam ubhayor naiva kasyacit // BrP_126.16 //",
  "GP11brahmppu:16352": "jyaiṣṭhyam anyatarasyeti menire ṛṣisattamāḥ /",
  "GP11brahmppu:16353": "na tṛptā mama vākyena jagmur vāyuṃ tapasvinaḥ // BrP_126.17 //",
  "GP11brahmppu:16354": "{munaya ūcuḥ: }",
  "GP11brahmppu:16355": "kasya jyaiṣṭhyaṃ bhavān prāṇo vāyo satyaṃ tvayi sthitam //* BrP_126.18 //",
  "GP11brahmppu:16356": "{brahmovāca: }",
  "GP11brahmppu:16357": "vāyur āhānalo jyeṣṭhaḥ sarvam agnau pratiṣṭhitam /",
  "GP11brahmppu:16358": "nety uktvānyonyam ṛṣayo jagmus te 'pi vasuṃdharām // BrP_126.19 //",
  "GP11brahmppu:16359": "{munaya ūcuḥ: }",
  "GP11brahmppu:16360": "satyaṃ bhūme vada jyaiṣṭhyam ādhārāsi carācare //* BrP_126.20 //",
  "GP11brahmppu:16361": "{brahmovāca: }",
  "GP11brahmppu:16362": "bhūmir apy āha vinayād āgatāṃs tān ṛṣīn idam //* BrP_126.21 //",
  "GP11brahmppu:16363": "{bhūmir uvāca: }",
  "GP11brahmppu:16364": "mamāpy ādhārabhūtāḥ syur āpo devyaḥ sanātanāḥ /",
  "GP11brahmppu:16365": "adbhyas tu jāyate sarvaṃ jyaiṣṭhyam apsu pratiṣṭhitam // BrP_126.22 //",
  "GP11brahmppu:16366": "{brahmovāca: }",
  "GP11brahmppu:16367": "nety uktvānyonyam ṛṣayo jagmuḥ kṣīrodaśāyinam /",
  "GP11brahmppu:16368": "tuṣṭuvur vividhaiḥ stotraiḥ śaṅkhacakragadādharam // BrP_126.23 //",
  "GP11brahmppu:16369": "{ṛṣaya ūcuḥ: }",
  "GP11brahmppu:16370": "yo veda sarvaṃ bhuvanaṃ bhaviṣyad BrP_126.24a",
  "GP11brahmppu:16371": "yaj jāyamānaṃ ca guhāniviṣṭam BrP_126.24b",
  "GP11brahmppu:16372": "lokatrayaṃ citravicitrarūpam BrP_126.24c",
  "GP11brahmppu:16373": "ante samastaṃ ca yam āviveśa BrP_126.24d",
  "GP11brahmppu:16374": "yad akṣaraṃ śāśvatam aprameyaṃ BrP_126.25a",
  "GP11brahmppu:16375": "yaṃ vedavedyam ṛṣayo vadanti BrP_126.25b",
  "GP11brahmppu:16376": "yam āśritāḥ svepsitam āpnuvanti BrP_126.25c",
  "GP11brahmppu:16377": "tad vastu satyaṃ śaraṇaṃ vrajāmaḥ BrP_126.25d",
  "GP11brahmppu:16378": "bhūtaṃ mahābhūtajagatpradhānaṃ BrP_126.26a",
  "GP11brahmppu:16379": "na vindate yogino viṣṇurūpam BrP_126.26b",
  "GP11brahmppu:16380": "tad vaktum ete ṛṣayo 'tra yātāḥ BrP_126.26c",
  "GP11brahmppu:16381": "satyaṃ vadasveha jagannivāsa BrP_126.26d",
  "GP11brahmppu:16382": "tvam antarātmākhiladehabhājāṃ BrP_126.27a",
  "GP11brahmppu:16383": "tvam eva sarvaṃ tvayi sarvam īśa BrP_126.27b",
  "GP11brahmppu:16384": "tathāpi jānanti na keapi kutrāpi BrP_126.27c",
  "GP11brahmppu:16385": "aho bhavantaṃ prakṛtiprabhāvāt BrP_126.27d",
  "GP11brahmppu:16386": "antar bahiḥ sarvata eva santaṃ BrP_126.27e",
  "GP11brahmppu:16387": "viśvātmanā saṃparivartamānam BrP_126.27f",
  "GP11brahmppu:16388": "{brahmovāca: }",
  "GP11brahmppu:16389": "tataḥ prāha jagaddhātrī daivī vāg aśarīriṇī //* BrP_126.28 //",
  "GP11brahmppu:16390": "{daivī vāg uvāca: }",
  "GP11brahmppu:16391": "ubhāv ārādhya tapasā bhaktyā ca niyamena ca /",
  "GP11brahmppu:16392": "yasya syāt prathamaṃ siddhis tad bhūtaṃ jyeṣṭham ucyate // BrP_126.29 //",
  "GP11brahmppu:16393": "{brahmovāca: }",
  "GP11brahmppu:16394": "tathety tathā yayuḥ sarve ṛṣayo lokapūjitāḥ /",
  "GP11brahmppu:16395": "śrāntāḥ khinnāntarātmānaḥ paraṃ vairāgyam āśritāḥ // BrP_126.30 //",
  "GP11brahmppu:16396": "sarvalokaikajananīṃ bhuvanatrayapāvanīm /",
  "GP11brahmppu:16397": "gautamīm agaman sarve tapas taptuṃ yatavratāḥ // BrP_126.31 //",
  "GP11brahmppu:16398": "abdaivataṃ tathāgniṃ ca pūjanāyodyatās tadā /",
  "GP11brahmppu:16399": "agneś ca pūjakā ye ca apāṃ vai pūjane sthitāḥ /",
  "GP11brahmppu:16400": "tatra vāg abravīd daivī vedamātā sarasvatī // BrP_126.32 //",
  "GP11brahmppu:16401": "{daivī vāg uvāca: }",
  "GP11brahmppu:16402": "agner āpas tathā yonir adbhiḥ śaucam avāpyate /",
  "GP11brahmppu:16403": "agneś ca pūjakā ye ca vinādbhiḥ pūjanaṃ katham // BrP_126.33 //",
  "GP11brahmppu:16404": "apsu jātāsu sarvatra karmaṇy adhikṛto bhavet /",
  "GP11brahmppu:16405": "tāvat karmaṇy anarho 'yam aśucir malino naraḥ // BrP_126.34 //",
  "GP11brahmppu:16406": "na magnaḥ śraddhayā yāvad apsu śītāsu vedavit /",
  "GP11brahmppu:16407": "tasmād āpo variṣṭhāḥ syur mātṛbhūtā yataḥ smṛtāḥ /",
  "GP11brahmppu:16408": "tasmāj jyaiṣṭhyam apām eva jananyo 'gner viśeṣataḥ // BrP_126.35 //",
  "GP11brahmppu:16409": "{brahmovāca: }",
  "GP11brahmppu:16410": "etad vacaḥ śuśruvus te ṛṣayo vedavādinaḥ /",
  "GP11brahmppu:16411": "niścayaṃ ca tataś cakrur bhavej jyaiṣṭhyam apām iti // BrP_126.36 //",
  "GP11brahmppu:16412": "yatra tīrthe vṛttam idam ṛṣisattre ca nārada /",
  "GP11brahmppu:16413": "tapastīrthaṃ tu tat proktaṃ sattratīrthaṃ tad ucyate // BrP_126.37 //",
  "GP11brahmppu:16414": "agnitīrthaṃ ca tat proktaṃ tathā sārasvataṃ viduḥ /",
  "GP11brahmppu:16415": "teṣu snānaṃ ca dānaṃ ca sarvakāmapradaṃ śubham // BrP_126.38 //",
  "GP11brahmppu:16416": "caturdaśa śatāny atra tīrthānāṃ puṇyadāyinām /",
  "GP11brahmppu:16417": "teṣu snānaṃ ca dānaṃ ca svargamokṣapradāyakam // BrP_126.39 //",
  "GP11brahmppu:16418": "kṛtaṃ saṃdehaharaṇam ṛṣīṇāṃ yatra bhāṣayā /",
  "GP11brahmppu:16419": "sarasvaty abhavat tatra gaṅgayā saṃgatā nadī /",
  "GP11brahmppu:16420": "māhātmyaṃ tasya ko vaktuṃ saṃgamasya kṣamo naraḥ // BrP_126.40 //",
  "GP11brahmppu:16421": "{brahmovāca: }",
  "GP11brahmppu:16422": "devatīrtham iti khyātaṃ gaṅgāyā uttare taṭe /",
  "GP11brahmppu:16423": "tasya prabhāvaṃ vakṣyāmi sarvapāpapraṇāśanam // BrP_127.1 //",
  "GP11brahmppu:16424": "ārṣṭiṣeṇa iti khyāto rājā sarvaguṇānvitaḥ /",
  "GP11brahmppu:16425": "tasya bhāryā jayā nāma sākṣāl lakṣmīr ivāparā // BrP_127.2 //",
  "GP11brahmppu:16426": "tasya putro bharo nāma matimān pitṛvatsalaḥ /",
  "GP11brahmppu:16427": "dhanurvede ca vede ca niṣṇāto dakṣa eva ca // BrP_127.3 //",
  "GP11brahmppu:16428": "tasya bhāryā rūpavatī suprabhety abhiviśrutā /",
  "GP11brahmppu:16429": "ārṣṭiṣeṇas tato rājā putre rājyaṃ niveśya saḥ // BrP_127.4 //",
  "GP11brahmppu:16430": "purodhasā ca mukhyena dīkṣāṃ cakre nareśvaraḥ /",
  "GP11brahmppu:16431": "sarasvatyās tatas tīre hayamedhāya yatnavān // BrP_127.5 //",
  "GP11brahmppu:16432": "ṛtvigbhir ṛṣimukhyaiś ca vedaśāstraparāyaṇaiḥ /",
  "GP11brahmppu:16433": "dīkṣitaṃ taṃ nṛpaśreṣṭhaṃ brāhmaṇāgnisamīpataḥ // BrP_127.6 //",
  "GP11brahmppu:16434": "mithur dānavarāṭ śūraḥ pāpabuddhiḥ pratāpavān /",
  "GP11brahmppu:16435": "makhaṃ vidhvasya nṛpatiṃ sabhāryaṃ sapurohitam // BrP_127.7 //",
  "GP11brahmppu:16436": "ādāya vegāt sa prāgād rasātalatalaṃ mune /",
  "GP11brahmppu:16437": "nīte tasmin nṛpavare yajñe naṣṭe tato 'marāḥ // BrP_127.8 //",
  "GP11brahmppu:16438": "ṛtvijaś ca yayuḥ sarve svaṃ svaṃ sthānaṃ makhāt tataḥ /",
  "GP11brahmppu:16439": "purohitasuto rājño devāpir iti viśrutaḥ // BrP_127.9 //",
  "GP11brahmppu:16440": "bālas tāṃ mātaraṃ dṛṣṭvā ātmanaḥ pitaraṃ na ca /",
  "GP11brahmppu:16441": "dṛṣṭvā savismayo bhūtvā duḥkhito 'tīva cābhavat // BrP_127.10 //",
  "GP11brahmppu:16442": "sa mātaraṃ tu papraccha pitā me kva gato 'mbike /",
  "GP11brahmppu:16443": "pitṛhīno na jīveyaṃ mātaḥ satyaṃ vadasva me // BrP_127.11 //",
  "GP11brahmppu:16444": "dhig dhik pitṛvihīnānāṃ jīvitaṃ pāpakarmaṇām /",
  "GP11brahmppu:16445": "na vakṣi yadi me mātar jalam agnim athāviśe // BrP_127.12 //",
  "GP11brahmppu:16446": "putraṃ provāca sā mātā rājño bhāryā purodhasaḥ /",
  "GP11brahmppu:16447": "dānavena talaṃ nīto rājñā saha pitā tava // BrP_127.13 //",
  "GP11brahmppu:16448": "{devāpir uvāca: }",
  "GP11brahmppu:16449": "kva nītaḥ kena vā nītaḥ kathaṃ nītaḥ kva karmaṇi /",
  "GP11brahmppu:16450": "keṣu paśyatsu kiṃ sthānaṃ dānavasya vadasva me // BrP_127.14 //",
  "GP11brahmppu:16451": "{mātovāca: }",
  "GP11brahmppu:16452": "dīkṣitaṃ yajñasadasi sabhāryaṃ sapurodhasam /",
  "GP11brahmppu:16453": "rājānaṃ taṃ mithur daityo nītavān sa rasātalam /",
  "GP11brahmppu:16454": "paśyatsu devasaṃgheṣu vahnibrāhmaṇasaṃnidhau // BrP_127.15 //",
  "GP11brahmppu:16455": "{brahmovāca: }",
  "GP11brahmppu:16456": "tan mātṛvacanaṃ śrutvā devāpiḥ kṛtyam asmarat /",
  "GP11brahmppu:16457": "devān paśye 'thavāgniṃ vā ṛtvijo vāsurāṃs tathā // BrP_127.16 //",
  "GP11brahmppu:16458": "eteṣv eva pitānveṣyo nānyatreti matir mama /",
  "GP11brahmppu:16459": "iti niścitya devāpir bharaṃ prāha nṛpātmajam // BrP_127.17 //",
  "GP11brahmppu:16460": "{devāpir uvāca: }",
  "GP11brahmppu:16461": "tapasā brahmacaryeṇa vratena niyamena ca /",
  "GP11brahmppu:16462": "ānetavyā mayā sarve nītā ye ca rasātalam // BrP_127.18 //",
  "GP11brahmppu:16463": "jāte parābhave ghore yo na kuryāt pratikriyām /",
  "GP11brahmppu:16464": "narādhamena kiṃ tena jīvatā vā mṛtena vā // BrP_127.19 //",
  "GP11brahmppu:16465": "tvaṃ praśādhi mahīṃ kṛtsnām ārṣṭiṣeṇaḥ pitā yathā /",
  "GP11brahmppu:16466": "mātā mama tvayā pālyā rājan yāvan mamāgatiḥ /",
  "GP11brahmppu:16467": "bhavec ca kṛtakāryasya anujānīhi māṃ bhara // BrP_127.20 //",
  "GP11brahmppu:16468": "{brahmovāca: }",
  "GP11brahmppu:16469": "bhareṇoktaḥ sa devāpiḥ sarvaṃ niścitya yatnataḥ //* BrP_127.21 //",
  "GP11brahmppu:16470": "{bhara uvāca: }",
  "GP11brahmppu:16471": "siddhiṃ kuru sukhaṃ yāhi mā cintām alpikāṃ bhaja //* BrP_127.22 //",
  "GP11brahmppu:16472": "{brahmovāca: }",
  "GP11brahmppu:16473": "tato devāpir amara- rājāṅghridhyānatatparaḥ /",
  "GP11brahmppu:16474": "ṛtvijo 'nveṣya yatnena natvā tān ṛtvijaḥ pṛthak /",
  "GP11brahmppu:16475": "kṛtāñjalipuṭo bālo devāpir vākyam abravīt // BrP_127.23 //",
  "GP11brahmppu:16476": "{devāpir uvāca: }",
  "GP11brahmppu:16477": "bhavadbhiś ca makho rakṣyo yajamānaś ca dīkṣitaḥ /",
  "GP11brahmppu:16478": "purodhāś ca tathā rakṣyaḥ patnī yā dīkṣitasya tu // BrP_127.24 //",
  "GP11brahmppu:16479": "bhavatsu tatra paśyatsu yajñaṃ vidhvasya daityarāṭ /",
  "GP11brahmppu:16480": "rājādayas tena nītās tan na yuktatamaṃ bhavet // BrP_127.25 //",
  "GP11brahmppu:16481": "athāpy etad ahaṃ manye bhavantas tān arogiṇaḥ /",
  "GP11brahmppu:16482": "dātum arhanti tān sarvān anyathā śāpam arhatha // BrP_127.26 //",
  "GP11brahmppu:16483": "{ṛtvija ūcuḥ: }",
  "GP11brahmppu:16484": "makhe 'gniḥ prathamaṃ pūjyo hy agnir evātra daivatam /",
  "GP11brahmppu:16485": "tasmād vayaṃ na jānīmo hy agnīnāṃ paricārakāḥ // BrP_127.27 //",
  "GP11brahmppu:16486": "sa eva dātā bhoktā ca hartā kartā ca havyavāṭ //* BrP_127.28 //",
  "GP11brahmppu:16487": "{brahmovāca: }",
  "GP11brahmppu:16488": "ṛtvijaḥ pṛṣṭhataḥ kṛtvā devāpir jātavedasam /",
  "GP11brahmppu:16489": "pūjayitvā yathānyāyam agnaye tan nyavedayat // BrP_127.29 //",
  "GP11brahmppu:16490": "{agnir uvāca: }",
  "GP11brahmppu:16491": "yathartvijas tathā cāhaṃ devānāṃ paricārakaḥ /",
  "GP11brahmppu:16492": "havyaṃ vahāmi devānāṃ bhoktāro rakṣakāś ca te // BrP_127.30 //",
  "GP11brahmppu:16493": "{devāpir uvāca: }",
  "GP11brahmppu:16494": "devān āhūya yatnena havirbhāgān pṛthak pṛthak /",
  "GP11brahmppu:16495": "dāsye 'ham eṣa doṣo me tasmād yāhi surān prati // BrP_127.31 //",
  "GP11brahmppu:16496": "{brahmovāca: }",
  "GP11brahmppu:16497": "devāpiḥ sa surān prāpya natvā tebhyaḥ pṛthak pṛthak /",
  "GP11brahmppu:16498": "ṛtvigvākyaṃ cāgnivākyaṃ śāpaṃ cāpi nyavedayat // BrP_127.32 //",
  "GP11brahmppu:16499": "{devā ūcuḥ: }",
  "GP11brahmppu:16500": "āhūtā vaidikair mantrair ṛtvigbhiś ca yathākramam /",
  "GP11brahmppu:16501": "bhokṣyāmahe havirbhāgān na svatantrā dvijottama // BrP_127.33 //",
  "GP11brahmppu:16502": "tasmād vedānugā nityaṃ vayaṃ vedena coditāḥ /",
  "GP11brahmppu:16503": "paratantrās tato vipra vedebhyas tan nivedaya // BrP_127.34 //",
  "GP11brahmppu:16504": "{brahmovāca: }",
  "GP11brahmppu:16505": "sa devāpiḥ śucir bhūtvā vedān āhūya yatnataḥ /",
  "GP11brahmppu:16506": "dhyānena tapasā yukto vedāś cāpi puro 'bhavan // BrP_127.35 //",
  "GP11brahmppu:16507": "vedān uvāca devāpir namasya tu punaḥ punaḥ /",
  "GP11brahmppu:16508": "ṛtvigvākyaṃ cāgnivākyaṃ devavākyaṃ nyavedayat // BrP_127.36 //",
  "GP11brahmppu:16509": "{vedā ūcuḥ: }",
  "GP11brahmppu:16510": "paratantrā vayaṃ tāta īśvarasya vaśānugāḥ /",
  "GP11brahmppu:16511": "aśeṣajagadādhāro nirādhāro nirañjanaḥ // BrP_127.37 //",
  "GP11brahmppu:16512": "sarvaśaktyaikasadanaṃ nidhānaṃ sarvasaṃpadām /",
  "GP11brahmppu:16513": "sa tu kartā mahādevaḥ saṃhartā sa maheśvaraḥ // BrP_127.38 //",
  "GP11brahmppu:16514": "vayaṃ śabdamayā brahman vadāmo vidma eva ca /",
  "GP11brahmppu:16515": "asmākam etat kṛtyaṃ syād vadāmo yat tu pṛcchasi // BrP_127.39 //",
  "GP11brahmppu:16516": "kena nītās tasya nāma tatpuraṃ tadbalaṃ tathā /",
  "GP11brahmppu:16517": "bhakṣitāḥ kiṃ tu no naṣṭā etaj jānīmahe vayam // BrP_127.40 //",
  "GP11brahmppu:16518": "yathā ca tava sāmarthyaṃ yam ārādhya ca yatra ca /",
  "GP11brahmppu:16519": "syād ity etac ca jānīmo yathā prāpsyasi tān puraḥ // BrP_127.41 //",
  "GP11brahmppu:16520": "{brahmovāca: }",
  "GP11brahmppu:16521": "etac chrutvāvadad vedān vicārya suciraṃ hṛdi //* BrP_127.42 //",
  "GP11brahmppu:16522": "{devāpir uvāca: }",
  "GP11brahmppu:16523": "vedā vadantv etad eva sarvam eva yathārthataḥ /",
  "GP11brahmppu:16524": "sarvān prāpsye talaṃ nītān alaṃ tebhyo namo 'stu vaḥ // BrP_127.43 //",
  "GP11brahmppu:16525": "{vedā ūcuḥ: }",
  "GP11brahmppu:16526": "gautamīṃ gaccha devāpe tatra stuhi maheśvaram /",
  "GP11brahmppu:16527": "suprasannas tavābhīṣṭaṃ dāsyaty eva kṛpākaraḥ // BrP_127.44 //",
  "GP11brahmppu:16528": "bhaved devaḥ śivaḥ prītaḥ stutaḥ satyaṃ mahāmate /",
  "GP11brahmppu:16529": "ārṣṭiṣeṇaś ca nṛpatis tasya jāyā jayā satī // BrP_127.45 //",
  "GP11brahmppu:16530": "pitā tavāpy upamanyus tale tiṣṭhanty arogiṇaḥ /",
  "GP11brahmppu:16531": "varadānān maheśasya mithuṃ hatvā ca rākṣasam /",
  "GP11brahmppu:16532": "yaśaḥ prāpsyasi dharmaṃ ca etac chakyaṃ na cetarat // BrP_127.46 //",
  "GP11brahmppu:16533": "{brahmovāca: }",
  "GP11brahmppu:16534": "tad vedavacanād bālo devāpir gautamīṃ gataḥ /",
  "GP11brahmppu:16535": "snātvā kṛtakṣaṇo vipras tuṣṭāva ca maheśvaram // BrP_127.47 //",
  "GP11brahmppu:16536": "{devāpir uvāca: }",
  "GP11brahmppu:16537": "bālo 'haṃ devadeveśa gurūṇāṃ tvaṃ gurur mama /",
  "GP11brahmppu:16538": "na me śaktis tvatstavane tubhyaṃ śaṃbho namo 'stu te // BrP_127.48 //",
  "GP11brahmppu:16539": "na tvāṃ jānanti nigamā na devā munayo na ca /",
  "GP11brahmppu:16540": "na brahmā nāpi vaikuṇṭho yo 'si so 'si namo 'stu te // BrP_127.49 //",
  "GP11brahmppu:16541": "ye 'nāthā ye ca kṛpaṇā ye daridrāś ca rogiṇaḥ /",
  "GP11brahmppu:16542": "pāpātmāno ye ca loke tāṃs tvaṃ pāsi maheśvara // BrP_127.50 //",
  "GP11brahmppu:16543": "tapasā niyamair mantraiḥ pūjitās tridivaukasaḥ /",
  "GP11brahmppu:16544": "tvayā dattaṃ phalaṃ tebhyo dāsyanti jagatāṃ pate // BrP_127.51 //",
  "GP11brahmppu:16545": "yācitāraś ca dātāras tebhyo yad yan manīṣitam /",
  "GP11brahmppu:16546": "bhavatīti na citraṃ syāt tvaṃ viparyayakārakaḥ // BrP_127.52 //",
  "GP11brahmppu:16547": "ye 'jñānino ye ca pāpā ye magnā narakārṇave /",
  "GP11brahmppu:16548": "śiveti vacanān nātha tān pāsi tvaṃ jagadguro // BrP_127.53 //",
  "GP11brahmppu:16549": "{brahmovāca: }",
  "GP11brahmppu:16550": "evaṃ tu stuvatas tasya puraḥ prāha trilocanaḥ //* BrP_127.54 //",
  "GP11brahmppu:16551": "{śiva uvāca: }",
  "GP11brahmppu:16552": "varaṃ brūhy atha devāpe alaṃ dainyena bālaka //* BrP_127.55 //",
  "GP11brahmppu:16553": "{devāpir uvāca: }",
  "GP11brahmppu:16554": "rājānaṃ rājapatnīṃ ca pitaraṃ ca guruṃ mama /",
  "GP11brahmppu:16555": "prāptum icche jagannātha nidhanaṃ ca ripor mama // BrP_127.56 //",
  "GP11brahmppu:16556": "{brahmovāca: }",
  "GP11brahmppu:16557": "devāpivacanaṃ śrutvā tathety āhākhileśvaraḥ /",
  "GP11brahmppu:16558": "devāpeḥ sarvam abhavad ājñayā śaṃkarasya tat // BrP_127.57 //",
  "GP11brahmppu:16559": "punar apy āha taṃ śaṃbhur devāpikaruṇākaraḥ /",
  "GP11brahmppu:16560": "nandinaṃ preṣayām āsa śaṃbhuḥ śūlena nārada // BrP_127.58 //",
  "GP11brahmppu:16561": "rasātalaṃ mithuṃ nandī hatvā cāsurapuṃgavān /",
  "GP11brahmppu:16562": "tatpitrādīn samānīya tasmai tān sa nyavedayat // BrP_127.59 //",
  "GP11brahmppu:16563": "hayamedhaś ca tatrāsīd ārṣṭiṣeṇasya dhīmataḥ /",
  "GP11brahmppu:16564": "agniś ca ṛtvijo devā vedāś ca ṛṣayo 'bruvan // BrP_127.60 //",
  "GP11brahmppu:16565": "{agnyādaya ūcuḥ: }",
  "GP11brahmppu:16566": "yatra sākṣād abhūc chaṃbhur devāpe bhaktavatsalaḥ /",
  "GP11brahmppu:16567": "devadevo jagannātho devatīrtham abhūc ca tat // BrP_127.61 //",
  "GP11brahmppu:16568": "sarvapāpakṣayakaraṃ sarvasiddhipradaṃ nṛṇām /",
  "GP11brahmppu:16569": "puṇyadaṃ tīrtham etat syāt tava kīrtiś ca śāśvatī // BrP_127.62 //",
  "GP11brahmppu:16570": "{brahmovāca: }",
  "GP11brahmppu:16571": "aśvamedhe nivṛtte tu surās tebhyo varān daduḥ /",
  "GP11brahmppu:16572": "snātvā kṛtārthā gaṅgāyāṃ tatas te divam ākraman // BrP_127.63 //",
  "GP11brahmppu:16573": "tataḥ prabhṛti tatrāsaṃs tīrthāni daśa pañca ca /",
  "GP11brahmppu:16574": "sahasrāṇi śatāny aṣṭāv ubhayor api tīrayoḥ /",
  "GP11brahmppu:16575": "teṣu snānaṃ ca dānaṃ ca hy atīva phaladaṃ viduḥ // BrP_127.64 //",
  "GP11brahmppu:16576": "{brahmovāca: }",
  "GP11brahmppu:16577": "tapovanam iti khyātaṃ nandinīsaṃgamaṃ tathā /",
  "GP11brahmppu:16578": "siddheśvaraṃ tatra tīrthaṃ gautamyā dakṣiṇe taṭe // BrP_128.1 //",
  "GP11brahmppu:16579": "śārdūlaṃ ceti vikhyātaṃ teṣāṃ vṛttam idaṃ śṛṇu /",
  "GP11brahmppu:16580": "yasyākarṇanamātreṇa sarvapāpaiḥ pramucyate // BrP_128.2 //",
  "GP11brahmppu:16581": "agnir hotā purā tv āsīd devānāṃ havyavāhanaḥ /",
  "GP11brahmppu:16582": "bhāryāṃ prāpto dakṣasutāṃ svāhānāmnīṃ surūpiṇīm // BrP_128.3 //",
  "GP11brahmppu:16583": "sānapatyā purā cāsīt putrārthaṃ tapa āviśat /",
  "GP11brahmppu:16584": "tapaś carantīṃ vipulaṃ toṣayantīṃ hutāśanam /",
  "GP11brahmppu:16585": "sa bhartā hutabhuk prāha bhāryāṃ svāhām aninditām // BrP_128.4 //",
  "GP11brahmppu:16586": "{agnir uvāca: }",
  "GP11brahmppu:16587": "apatyāni bhaviṣyanti mā tapaḥ kuru śobhane //* BrP_128.5 //",
  "GP11brahmppu:16588": "{brahmovāca: }",
  "GP11brahmppu:16589": "etac chrutvā bhartṛvākyaṃ nivṛttā tapaso 'bhavat /",
  "GP11brahmppu:16590": "strīṇām abhīṣṭadaṃ nānyad bhartṛvākyaṃ vinā kvacit // BrP_128.6 //",
  "GP11brahmppu:16591": "tataḥ katipaye kāle tārakād bhaya āgate /",
  "GP11brahmppu:16592": "anutpanne kārttikeye cirakālarahogate // BrP_128.7 //",
  "GP11brahmppu:16593": "maheśvare bhavānyā ca trastā devāḥ samāgatāḥ /",
  "GP11brahmppu:16594": "devānāṃ kāryasiddhyartham agniṃ procur divaukasaḥ // BrP_128.8 //",
  "GP11brahmppu:16595": "{devā ūcuḥ: }",
  "GP11brahmppu:16596": "deva gaccha mahābhāga śaṃbhuṃ trailokyapūjitam /",
  "GP11brahmppu:16597": "tārakād bhayam utpannaṃ śaṃbhave tvaṃ nivedaya // BrP_128.9 //",
  "GP11brahmppu:16598": "{agnir uvāca: }",
  "GP11brahmppu:16599": "na gantavyaṃ tatra deśe daṃpatyoḥ sthitayo rahaḥ /",
  "GP11brahmppu:16600": "sāmānyamātrato nyāyaḥ kiṃ punaḥ śūlapāṇini // BrP_128.10 //",
  "GP11brahmppu:16601": "ekāntasthitayoḥ svairaṃ jalpator yaḥ sarāgayoḥ /",
  "GP11brahmppu:16602": "daṃpatyoḥ śṛṇuyād vākyaṃ nirayāt tasya noddhṛtiḥ // BrP_128.11 //",
  "GP11brahmppu:16603": "sa svāmy akhilalokānāṃ mahākālas triśūlavān /",
  "GP11brahmppu:16604": "nirīkṣaṇīyaḥ kena syād bhavānyā rahasi sthitaḥ // BrP_128.12 //",
  "GP11brahmppu:16605": "{devā ūcuḥ: }",
  "GP11brahmppu:16606": "mahābhaye cānugate nyāyaḥ ko 'nv atra varṇyate /",
  "GP11brahmppu:16607": "tārakād bhaya utpanne gaccha tvaṃ tārako bhavān // BrP_128.13 //",
  "GP11brahmppu:16608": "mahābhayābdhau sādhūnāṃ yat parārthāya jīvitam /",
  "GP11brahmppu:16609": "rūpeṇānyena vā gaccha vācaṃ vada yathā tathā // BrP_128.14 //",
  "GP11brahmppu:16610": "viśrāvya devavacanaṃ śaṃbhum āgaccha satvaraḥ /",
  "GP11brahmppu:16611": "tato dāsyāmahe pūjām ubhayor lokayoḥ kave // BrP_128.15 //",
  "GP11brahmppu:16612": "{brahmovāca: }",
  "GP11brahmppu:16613": "śuko bhūtvā jagāmāśu devavākyād dhutāśanaḥ /",
  "GP11brahmppu:16614": "yatrāsīj jagatāṃ nātho ramamāṇas tadomayā // BrP_128.16 //",
  "GP11brahmppu:16615": "sa bhītavad atha prāyāc chuko bhūtvā tadānalaḥ /",
  "GP11brahmppu:16616": "nāśakad dvāradeśe tu praveṣṭuṃ havyavāhanaḥ // BrP_128.17 //",
  "GP11brahmppu:16617": "tato gavākṣadeśe tu tasthau dhunvann adhomukhaḥ /",
  "GP11brahmppu:16618": "taṃ dṛṣṭvā prahasañ śaṃbhur umāṃ prāha rahogataḥ // BrP_128.18 //",
  "GP11brahmppu:16619": "{śaṃbhur uvāca: }",
  "GP11brahmppu:16620": "paśya devi śukaṃ prāptaṃ devavākyād dhutāśanam //* BrP_128.19 //",
  "GP11brahmppu:16621": "{brahmovāca: }",
  "GP11brahmppu:16622": "lajjitā cāvadad devam alaṃ deveti pārvatī /",
  "GP11brahmppu:16623": "puraścarantaṃ deveśo hy agniṃ taṃ dvijarūpiṇam // BrP_128.20 //",
  "GP11brahmppu:16624": "āhūya bahuśaś cāpi jñāto 'sy agne 'tra mā vada /",
  "GP11brahmppu:16625": "vidārayasva svamukhaṃ gṛhāṇedaṃ nayasva tat // BrP_128.21 //",
  "GP11brahmppu:16626": "ity uktvā tasya cāsye 'gne retaḥ sa prākṣipad bahu /",
  "GP11brahmppu:16627": "retogarbhas tadā cāgnir gantuṃ naiva ca śaktavān // BrP_128.22 //",
  "GP11brahmppu:16628": "suranadyās tatas tīraṃ śrānto 'gnir upatasthivān /",
  "GP11brahmppu:16629": "kṛttikāsu ca tad retaḥ prakṣepāt kārttiko 'bhavat // BrP_128.23 //",
  "GP11brahmppu:16630": "avaśiṣṭaṃ ca yat kiṃcid agner dehe ca śāṃbhavam /",
  "GP11brahmppu:16631": "tad eva reto vahnis tu svabhāryāyāṃ dvidhākṣipat // BrP_128.24 //",
  "GP11brahmppu:16632": "svāhāyāṃ priyabhūtāyāṃ putrārthinyāṃ viśeṣataḥ /",
  "GP11brahmppu:16633": "purā sāśvāsitā tena saṃtatis te bhaviṣyati // BrP_128.25 //",
  "GP11brahmppu:16634": "tad vahninātha saṃsmṛtya tat kṣiptaṃ śāṃbhavaṃ mahaḥ /",
  "GP11brahmppu:16635": "tad agne retasas tasyāṃ jajñe mithunam uttamam // BrP_128.26 //",
  "GP11brahmppu:16636": "suvarṇaś ca suvarṇā ca rūpeṇāpratimaṃ bhuvi /",
  "GP11brahmppu:16637": "agneḥ prītikaraṃ nityaṃ lokānāṃ prītivardhanam // BrP_128.27 //",
  "GP11brahmppu:16638": "agniḥ prītyā suvarṇāṃ tāṃ prādād dharmāya dhīmate /",
  "GP11brahmppu:16639": "suvarṇasyātha putrasya saṃkalpām akarot priyām /",
  "GP11brahmppu:16640": "evaṃ putrasya putryāś ca vivāham akarot kaviḥ // BrP_128.28 //",
  "GP11brahmppu:16641": "anyonyaretovyatiṣaṅgadoṣād BrP_128.29a",
  "GP11brahmppu:16642": "agner apatyam ubhayaṃ tathaiva BrP_128.29b",
  "GP11brahmppu:16643": "putraḥ suvarṇo bahurūparūpī BrP_128.29c",
  "GP11brahmppu:16644": "rūpāṇi kṛtvā surasattamānām BrP_128.29d",
  "GP11brahmppu:16645": "indrasya vāyor dhanadasya bhāryāṃ BrP_128.30a",
  "GP11brahmppu:16646": "jaleśvarasyāpi munīśvarāṇām BrP_128.30b",
  "GP11brahmppu:16647": "bhāryās tu gacchaty aniśaṃ suvarṇo BrP_128.30c",
  "GP11brahmppu:16648": "yasyāḥ priyaṃ yac ca vapuḥ sa kṛtvā BrP_128.30d",
  "GP11brahmppu:16649": "yāti kvacic cāpi kaves tanūjas BrP_128.31a",
  "GP11brahmppu:16650": "tadbhartṛrūpaṃ ca pativratāsu BrP_128.31b",
  "GP11brahmppu:16651": "kṛtvāniśaṃ tābhir udārabhāvaḥ BrP_128.31c",
  "GP11brahmppu:16652": "kurvan kṛtārthaṃ madanaṃ sa reme BrP_128.31d",
  "GP11brahmppu:16653": "kṛtvā gatā kvāpi caivaṃ suvarṇā BrP_128.32a",
  "GP11brahmppu:16654": "dharmasya bhāryāpi suvarṇanāmnī BrP_128.32b",
  "GP11brahmppu:16655": "svāhāsutā svairiṇī sā babhūva BrP_128.32c",
  "GP11brahmppu:16656": "yasyāpi yasyāpi manogatā yā BrP_128.32d",
  "GP11brahmppu:16657": "bhāryāsvarūpā saiva bhūtvā suvarṇā BrP_128.33a",
  "GP11brahmppu:16658": "reme patīn mānuṣān āsurāṃś ca BrP_128.33b",
  "GP11brahmppu:16659": "devān ṛṣīn pitṛrūpāṃs tathānyān BrP_128.33c",
  "GP11brahmppu:16660": "rūpaudāryasthairyagāmbhīryayuktān BrP_128.33d",
  "GP11brahmppu:16661": "yābhipretā yasya devasya bhāryā BrP_128.34a",
  "GP11brahmppu:16662": "tadrūpā sā ramate tena sārdham BrP_128.34b",
  "GP11brahmppu:16663": "nānābhedaiḥ karaṇaiś cāpy anekair BrP_128.34c",
  "GP11brahmppu:16664": "ākarṣantī tanmanaḥ kāmasiddhim BrP_128.34d",
  "GP11brahmppu:16665": "evaṃ suvarṇasya nirīkṣya ceṣṭām BrP_128.35a",
  "GP11brahmppu:16666": "agneḥ sūnoḥ putrikāyās tathāgneḥ BrP_128.35b",
  "GP11brahmppu:16667": "sarve ca śepuḥ kupitās tadāgneḥ BrP_128.35c",
  "GP11brahmppu:16668": "putraṃ ca putrīṃ ca surāsurās te BrP_128.35d",
  "GP11brahmppu:16669": "{surāsurā ūcuḥ: }",
  "GP11brahmppu:16670": "kṛtaṃ yad etad vyabhicārarūpaṃ BrP_128.36a",
  "GP11brahmppu:16671": "yac chadmanā vartanaṃ pāparūpam BrP_128.36b",
  "GP11brahmppu:16672": "tasmāt sutas te vyabhicāravāṃś ca BrP_128.36c",
  "GP11brahmppu:16673": "sarvatra gāmī jāyatāṃ havyavāha BrP_128.36d",
  "GP11brahmppu:16674": "tathā suvarṇāpi na caikaniṣṭhā BrP_128.37a",
  "GP11brahmppu:16675": "bhūyād agne naikatṛptā bahūṃś ca BrP_128.37b",
  "GP11brahmppu:16676": "nānājātīn ninditān dehabhājo BrP_128.37c",
  "GP11brahmppu:16677": "bhajitrī syād eṣa doṣaś ca putryāḥ BrP_128.37d",
  "GP11brahmppu:16678": "{brahmovāca: }",
  "GP11brahmppu:16679": "ity etac chāpavacanaṃ śrutvāgnir atibhītavat /",
  "GP11brahmppu:16680": "mām abhyetya tadovāca niṣkṛtiṃ vada putrayoḥ // BrP_128.38 //",
  "GP11brahmppu:16681": "tadāham abravaṃ vahne gautamīṃ gaccha śaṃkaram /",
  "GP11brahmppu:16682": "stutvā tatra mahābāho nivedaya jagatpateḥ // BrP_128.39 //",
  "GP11brahmppu:16683": "māheśvareṇa vīryeṇa tava dehasthitena ca /",
  "GP11brahmppu:16684": "evaṃvidhaṃ tv apatyaṃ te jātaṃ vahne tato bhavān // BrP_128.40 //",
  "GP11brahmppu:16685": "nivedayasva devāya devānāṃ śāpam īdṛśam /",
  "GP11brahmppu:16686": "svāpatyarakṣaṇāyāsau śaṃbhuḥ śreyaḥ kariṣyati // BrP_128.41 //",
  "GP11brahmppu:16687": "stuhi devaṃ ca devīṃ ca bhaktyā prīto bhavec chivaḥ /",
  "GP11brahmppu:16688": "tatas tv apatyaviṣaye priyān kāmān avāpsyasi // BrP_128.42 //",
  "GP11brahmppu:16689": "tato madvacanād agnir gaṅgāṃ gatvā maheśvaram /",
  "GP11brahmppu:16690": "tuṣṭāva niyato vākyaiḥ stutibhir vedasaṃmitaiḥ // BrP_128.43 //",
  "GP11brahmppu:16691": "{agnir uvāca: }",
  "GP11brahmppu:16692": "viśvasya jagato dhātā viśvamūrtir nirañjanaḥ /",
  "GP11brahmppu:16693": "ādikartā svayaṃbhūś ca taṃ namāmi jagatpatim // BrP_128.44 //",
  "GP11brahmppu:16694": "yo 'gnir bhūtvā saṃharati sraṣṭā vai jalarūpataḥ /",
  "GP11brahmppu:16695": "sūryarūpeṇa yaḥ pāti taṃ namāmi ca tryambakam // BrP_128.45 //",
  "GP11brahmppu:16696": "{brahmovāca: }",
  "GP11brahmppu:16697": "tataḥ prasanno bhagavān anantaḥ śaṃbhur avyayaḥ /",
  "GP11brahmppu:16698": "vareṇa cchandayām āsa pāvakaṃ surapūjitam // BrP_128.46 //",
  "GP11brahmppu:16699": "sa vinītaḥ śivaṃ prāha tava vīryaṃ mayi sthitam /",
  "GP11brahmppu:16700": "tena jātaḥ suto ramyaḥ suvarṇo lokaviśrutaḥ // BrP_128.47 //",
  "GP11brahmppu:16701": "tathā suvarṇā putrī ca tasmād eva jagatprabho /",
  "GP11brahmppu:16702": "anyonyavīryasaṅgāc ca taddoṣād ubhayaṃ tv idam // BrP_128.48 //",
  "GP11brahmppu:16703": "vyabhicārāt sadoṣaṃ ca apatyam abhavac chiva /",
  "GP11brahmppu:16704": "śāpaṃ daduḥ surāḥ sarve tayoḥ śāntiṃ kuru prabho // BrP_128.49 //",
  "GP11brahmppu:16705": "tadagnivacanāc chaṃbhuḥ provācedaṃ śubhodayam //* BrP_128.50 //",
  "GP11brahmppu:16706": "{śaṃbhur uvāca: }",
  "GP11brahmppu:16707": "madvīryād abhavat tvattaḥ suvarṇo bhūrivikramaḥ /",
  "GP11brahmppu:16708": "samagrā ṛddhayaḥ sarvāḥ suvarṇe 'smin samāhitāḥ // BrP_128.51 //",
  "GP11brahmppu:16709": "bhaviṣyanti na saṃdeho vahne śṛṇu vaco mama /",
  "GP11brahmppu:16710": "trayāṇām api lokānāṃ pāvanaḥ sa bhaviṣyati // BrP_128.52 //",
  "GP11brahmppu:16711": "sa eva cāmṛtaṃ loke sa eva suravallabhaḥ /",
  "GP11brahmppu:16712": "sa eva bhuktimuktī ca sa eva makhadakṣiṇā // BrP_128.53 //",
  "GP11brahmppu:16713": "sa eva rūpaṃ sarvasya gurūṇām apy asau guruḥ /",
  "GP11brahmppu:16714": "vīryaṃ śreṣṭhatamaṃ vidyād vīryaṃ matto yad uttamam // BrP_128.54 //",
  "GP11brahmppu:16715": "viśeṣatas tvayi kṣiptaṃ tasya kā syād vicāraṇā /",
  "GP11brahmppu:16716": "hīnaṃ tena vinā sarvaṃ saṃpūrṇās tena saṃpadaḥ // BrP_128.55 //",
  "GP11brahmppu:16717": "jīvanto 'pi mṛtāḥ sarve suvarṇena vinā narāḥ /",
  "GP11brahmppu:16718": "nirguṇo 'pi dhanī mānyaḥ saguṇo 'py adhano nahi // BrP_128.56 //",
  "GP11brahmppu:16719": "tasmān nātaḥ paraṃ kiṃcit suvarṇād dhi bhaviṣyati /",
  "GP11brahmppu:16720": "tathā caiṣā suvarṇāpi syād utkṛṣṭāpi cañcalā // BrP_128.57 //",
  "GP11brahmppu:16721": "anayā vīkṣitaṃ sarvaṃ nyūnaṃ pūrṇaṃ bhaviṣyati /",
  "GP11brahmppu:16722": "tapasā japahomaiś ca yeyaṃ prāpyā jagattraye // BrP_128.58 //",
  "GP11brahmppu:16723": "tasyāḥ prabhāvaṃ prāśastyam agne kiṃcic ca kīrtyate /",
  "GP11brahmppu:16724": "sarvatra yā tu saṃtiṣṭhed āyātu vicariṣyati // BrP_128.59 //",
  "GP11brahmppu:16725": "suvarṇā kamalā sākṣāt pavitrā ca bhaviṣyati /",
  "GP11brahmppu:16726": "adya prabhṛty ātmajayos tathā svairaṃ viceṣṭatoḥ // BrP_128.60 //",
  "GP11brahmppu:16727": "tathāpi caitayoḥ puṇyaṃ na bhūtaṃ na bhaviṣyati //* BrP_128.61 //",
  "GP11brahmppu:16728": "{brahmovāca: }",
  "GP11brahmppu:16729": "evam uktvā tataḥ śaṃbhuḥ sākṣāt tatrābhavac chivaḥ /",
  "GP11brahmppu:16730": "liṅgarūpeṇa sarveṣāṃ lokānāṃ hitakāmyayā // BrP_128.62 //",
  "GP11brahmppu:16731": "varān prāpya sutābhyāṃ sa agnis tuṣṭo 'bhavat tataḥ /",
  "GP11brahmppu:16732": "svabhartrā ca suvarṇā sā dharmeṇāgnisutā mudā // BrP_128.63 //",
  "GP11brahmppu:16733": "vartayām āsa putro 'pi vahneḥ saṃkalpayā mudā /",
  "GP11brahmppu:16734": "etasminn antare svarṇām agner duhitaraṃ mune // BrP_128.64 //",
  "GP11brahmppu:16735": "paribhūya ca dharmaṃ taṃ śārdūlo dānaveśvaraḥ /",
  "GP11brahmppu:16736": "aharad bhāgyasaubhāgya- vilāsavasatiṃ chalāt // BrP_128.65 //",
  "GP11brahmppu:16737": "nītā rasātalaṃ tena suvarṇā lokaviśrutā /",
  "GP11brahmppu:16738": "jāmātāgneḥ sa dharmaś ca agniś caiva sa havyavāṭ // BrP_128.66 //",
  "GP11brahmppu:16739": "viṣṇave lokanāthāya stutvā caiva punaḥ punaḥ /",
  "GP11brahmppu:16740": "kāryavijñāpanaṃ cobhau cakratuḥ prabhaviṣṇave // BrP_128.67 //",
  "GP11brahmppu:16741": "tataś cakreṇa ciccheda śārdūlasya śiro hariḥ /",
  "GP11brahmppu:16742": "sānītā viṣṇunā devī suvarṇā lokasundarī // BrP_128.68 //",
  "GP11brahmppu:16743": "maheśvarasutā caiva agneś caiva tathā priyā /",
  "GP11brahmppu:16744": "maheśvarāya tāṃ viṣṇur darśayām āsa nārada // BrP_128.69 //",
  "GP11brahmppu:16745": "prīto 'bhavan maheśo 'pi sasvaje tāṃ punaḥ punaḥ /",
  "GP11brahmppu:16746": "cakraṃ prakṣālitaṃ yatra śārdūlacchedi dīptimat // BrP_128.70 //",
  "GP11brahmppu:16747": "cakratīrthaṃ tu vikhyātaṃ śārdūlaṃ ceti tad viduḥ /",
  "GP11brahmppu:16748": "yatra nītā suvarṇā sā viṣṇunā śaṃkarāntikam // BrP_128.71 //",
  "GP11brahmppu:16749": "tat tīrthaṃ śāṃkaraṃ jñeyaṃ vaiṣṇavaṃ siddham eva tu /",
  "GP11brahmppu:16750": "yatrānandam anuprāpto hy agnir dharmaś ca śāśvataḥ // BrP_128.72 //",
  "GP11brahmppu:16751": "ānandāśrūṇi nyapatan yatrāgner munisattama /",
  "GP11brahmppu:16752": "ānandeti nadī jātā tathā vai nandinīti ca // BrP_128.73 //",
  "GP11brahmppu:16753": "tasyāś ca saṃgamaḥ puṇyo gaṅgāyāṃ tatra vai śivaḥ /",
  "GP11brahmppu:16754": "tatraiva saṃgame sākṣāt suvarṇādyāpi saṃsthitā // BrP_128.74 //",
  "GP11brahmppu:16755": "dākṣāyaṇī saiva śivā āgneyī ceti viśrutā /",
  "GP11brahmppu:16756": "ambikā jagadādhārā śivā kātyāyanīśvarī // BrP_128.75 //",
  "GP11brahmppu:16757": "bhaktābhīṣṭapradā nityam alaṃkṛtyobhayaṃ taṭam /",
  "GP11brahmppu:16758": "tapas tepe yatra cāgnis tat tīrthaṃ tu tapovanam // BrP_128.76 //",
  "GP11brahmppu:16759": "evamādīni tīrthāni tīrayor ubhayor mune /",
  "GP11brahmppu:16760": "teṣu snānaṃ ca dānaṃ ca sarvakāmapradaṃ śubham // BrP_128.77 //",
  "GP11brahmppu:16761": "uttare caiva pāre ca sahasrāṇi caturdaśa /",
  "GP11brahmppu:16762": "dakṣiṇe ca tathā pāre sahasrāṇy atha ṣoḍaśa // BrP_128.78 //",
  "GP11brahmppu:16763": "tatra tatra ca tīrthāni sābhijñānāni santi vai /",
  "GP11brahmppu:16764": "nāmāni ca pṛthak santi saṃkṣepāt tan mayocyate // BrP_128.79 //",
  "GP11brahmppu:16765": "etāni yaś ca śṛṇuyād yaś ca vā paṭhati smaret /",
  "GP11brahmppu:16766": "sarveṣu tatra kāmyeṣu paripūrṇo bhaven naraḥ // BrP_128.80 //",
  "GP11brahmppu:16767": "etad vṛttaṃ tu yo jñātvā tatra snānādikaṃ caret /",
  "GP11brahmppu:16768": "lakṣmīvāñ jāyate nityaṃ dharmavāṃś ca viśeṣataḥ // BrP_128.81 //",
  "GP11brahmppu:16769": "abjakāt paścime tīrthaṃ tac chārdūlam udāhṛtam /",
  "GP11brahmppu:16770": "vārāṇasyāditīrthebhyaḥ sarvebhyo hy adhikaṃ bhavet // BrP_128.82 //",
  "GP11brahmppu:16771": "tatra snātvā pitṝn devān vandate tarpayaty api /",
  "GP11brahmppu:16772": "sarvapāpavinirmukto viṣṇuloke mahīyate // BrP_128.83 //",
  "GP11brahmppu:16773": "tapovanāc ca śārdūlān madhye tīrthāny aśeṣataḥ /",
  "GP11brahmppu:16774": "tasyaikaikasya māhātmyaṃ na kenāpy atra varṇyate // BrP_128.84 //",
  "GP11brahmppu:16775": "{brahmovāca: }",
  "GP11brahmppu:16776": "indratīrtham iti khyātaṃ tatraiva ca vṛṣākapam /",
  "GP11brahmppu:16777": "phenāyāḥ saṃgamo yatra hanūmataṃ tathaiva ca // BrP_129.1 //",
  "GP11brahmppu:16778": "abjakaṃ cāpi yat proktaṃ yatra devas trivikramaḥ /",
  "GP11brahmppu:16779": "tatra snānaṃ ca dānaṃ ca punarāvṛttidurlabham // BrP_129.2 //",
  "GP11brahmppu:16780": "tatra vṛttāny athākhyāsye gaṅgāyā dakṣiṇe taṭe /",
  "GP11brahmppu:16781": "indreśvaraṃ cottare ca śṛṇu bhaktyā yatavrataḥ // BrP_129.3 //",
  "GP11brahmppu:16782": "namucir balavān āsīd indraśatrur madotkaṭaḥ /",
  "GP11brahmppu:16783": "tasyendreṇābhavad yuddhaṃ phenenendro 'harac chiraḥ // BrP_129.4 //",
  "GP11brahmppu:16784": "apāṃ ca namuceḥ śatros tatphenavajrarūpadhṛk /",
  "GP11brahmppu:16785": "śiraś chittvā tac ca phenaṃ gaṅgāyā dakṣiṇe taṭe // BrP_129.5 //",
  "GP11brahmppu:16786": "nyapatad bhūmiṃ bhittvā tu rasātalam athāviśat /",
  "GP11brahmppu:16787": "rasātalabhavaṃ gāṅgaṃ vāri yad viśvapāvanam // BrP_129.6 //",
  "GP11brahmppu:16788": "vajrādiṣṭena mārgeṇa vyagamad bhūmimaṇḍalam /",
  "GP11brahmppu:16789": "taj jalaṃ phenanāmnā tu nadī pheneti gadyate // BrP_129.7 //",
  "GP11brahmppu:16790": "tasyās tu saṃgamaḥ puṇyo gaṅgayā lokaviśrutaḥ /",
  "GP11brahmppu:16791": "sarvapāpakṣayakaro gaṅgāyamunayor iva // BrP_129.8 //",
  "GP11brahmppu:16792": "hanūmadupamātā vai yatrāplavanamātrataḥ /",
  "GP11brahmppu:16793": "mārjāratvād abhūn muktā viṣṇugaṅgāprasādataḥ // BrP_129.9 //",
  "GP11brahmppu:16794": "mārjāraṃ ceti tat tīrthaṃ purā proktaṃ mayā tava /",
  "GP11brahmppu:16795": "hanūmataṃ ca tat proktaṃ tatrākhyānaṃ puroditam // BrP_129.10 //",
  "GP11brahmppu:16796": "vṛṣākapaṃ cābjakaṃ ca tatredaṃ prayataḥ śṛṇu /",
  "GP11brahmppu:16797": "hiraṇya iti vikhyāto daityānāṃ pūrvajo balī // BrP_129.11 //",
  "GP11brahmppu:16798": "tapas taptvā suraiḥ sarvair ajeyo 'bhūt sudāruṇaḥ /",
  "GP11brahmppu:16799": "tasyāpi balavān putro devānāṃ durjayaḥ sadā // BrP_129.12 //",
  "GP11brahmppu:16800": "mahāśanir iti khyātas tasya bhāryā parājitā /",
  "GP11brahmppu:16801": "tenendrasyābhavad yuddhaṃ bahukālaṃ nirantaram // BrP_129.13 //",
  "GP11brahmppu:16802": "mahāśanir mahāvīryaḥ satataṃ raṇamūrdhani /",
  "GP11brahmppu:16803": "jitvā nāgena sahitaṃ śakraṃ pitre nyavedayat // BrP_129.14 //",
  "GP11brahmppu:16804": "baddhvā hastisamāyuktaṃ svasāraṃ vīkṣya tāṃ tadā /",
  "GP11brahmppu:16805": "vihāya krūratāṃ daityo hiraṇyāya nyavedayat // BrP_129.15 //",
  "GP11brahmppu:16806": "mahāśanipitā daityaḥ pūrveṣāṃ pūrvavattaraḥ /",
  "GP11brahmppu:16807": "śacīkāntaṃ tale sthāpya tasya rakṣām athākarot // BrP_129.16 //",
  "GP11brahmppu:16808": "mahāśanir hariṃ jitvā jetuṃ varuṇam abhyagāt /",
  "GP11brahmppu:16809": "varuṇo 'pi mahābuddhiḥ prādāt kanyāṃ mahāśaneḥ // BrP_129.17 //",
  "GP11brahmppu:16810": "udadhiṃ svālayaṃ prādād varuṇas tu mahāśaneḥ /",
  "GP11brahmppu:16811": "tayoś ca sakhyam abhavad varuṇasya mahāśaneḥ // BrP_129.18 //",
  "GP11brahmppu:16812": "vāruṇī cāpi yā kanyā sā priyābhūn mahāśaneḥ /",
  "GP11brahmppu:16813": "vīryeṇa yaśasā cāpi śauryeṇa ca balena ca // BrP_129.19 //",
  "GP11brahmppu:16814": "mahāśanir mahādaityas trailokye nopamīyate /",
  "GP11brahmppu:16815": "nirindratvaṃ gate loke devāḥ sarve nyamantrayan // BrP_129.20 //",
  "GP11brahmppu:16816": "{devā ūcuḥ: }",
  "GP11brahmppu:16817": "viṣṇur evendradātā syād daityahantā sa eva ca /",
  "GP11brahmppu:16818": "mantradṛg vā sa eva syād indraṃ cānyaṃ kariṣyati // BrP_129.21 //",
  "GP11brahmppu:16819": "{brahmovāca: }",
  "GP11brahmppu:16820": "evaṃ saṃmantrya te devā viṣṇor mantraṃ nyavedayan /",
  "GP11brahmppu:16821": "mamāvadhyo mahādaityo mahāśanir iti bruvan // BrP_129.22 //",
  "GP11brahmppu:16822": "prāyād vārīśvaraṃ viṣṇuḥ śvaśuraṃ varuṇaṃ tadā /",
  "GP11brahmppu:16823": "keśavo varuṇaṃ gatvā prāhendrasya parābhavam // BrP_129.23 //",
  "GP11brahmppu:16824": "tathā tvayaitat kartavyaṃ yathāyāti puraṃdaraḥ /",
  "GP11brahmppu:16825": "tadviṣṇuvacanāc chīghraṃ yayau jalapatir mune // BrP_129.24 //",
  "GP11brahmppu:16826": "sutāpatiṃ hiraṇyasutaṃ vikrāntaṃ taṃ mahāśanim /",
  "GP11brahmppu:16827": "atisaṃmānitas tena jāmātrā varuṇaḥ prabhuḥ // BrP_129.25 //",
  "GP11brahmppu:16828": "papracchāgamanaṃ daityo vinayāc chvaśuraṃ tadā /",
  "GP11brahmppu:16829": "varuṇaḥ prāha taṃ daityaṃ yad āgamanakāraṇam // BrP_129.26 //",
  "GP11brahmppu:16830": "{varuṇa uvāca: }",
  "GP11brahmppu:16831": "indraṃ dehi mahābāho yas tvayā nirjitaḥ purā /",
  "GP11brahmppu:16832": "baddhaṃ rasātalasthaṃ taṃ devānām adhipaṃ sakhe // BrP_129.27 //",
  "GP11brahmppu:16833": "asmākaṃ sarvadā mānyaṃ dehi tvaṃ mama śatruhan /",
  "GP11brahmppu:16834": "baddhvā vimokṣaṇaṃ śatror mahate yaśase satām // BrP_129.28 //",
  "GP11brahmppu:16835": "{brahmovāca: }",
  "GP11brahmppu:16836": "tathety uktvā kathaṃcit sa daityeśo varuṇāya tam /",
  "GP11brahmppu:16837": "prādād indraṃ śacīkāntaṃ vāraṇena samanvitam // BrP_129.29 //",
  "GP11brahmppu:16838": "sa daityamadhye 'tivirājamāno BrP_129.30a",
  "GP11brahmppu:16839": "hariṃ tadovāca jaleśasaṃnidhau BrP_129.30b",
  "GP11brahmppu:16840": "saṃpūjya caivātha mahopacārair BrP_129.30c",
  "GP11brahmppu:16841": "mahāśanir maghavantaṃ babhāṣe BrP_129.30d",
  "GP11brahmppu:16842": "{mahāśanir uvāca: }",
  "GP11brahmppu:16843": "kena tvam indro 'dya kṛto 'si kena BrP_129.31a",
  "GP11brahmppu:16844": "vīryaṃ tavedṛg bahu bhāṣase ca BrP_129.31b",
  "GP11brahmppu:16845": "tvaṃ saṃgare śatrubhir bādhyase ca BrP_129.31c",
  "GP11brahmppu:16846": "tathāpi cendro bhavasīti citram BrP_129.31d",
  "GP11brahmppu:16847": "athāpi baddhā puruṣeṇa kācit BrP_129.32a",
  "GP11brahmppu:16848": "tasyāḥ patis tāṃ mocayatīti yuktam BrP_129.32b",
  "GP11brahmppu:16849": "striyo 'svatantrāḥ puruṣapradhānās BrP_129.32c",
  "GP11brahmppu:16850": "tvaṃ vai pumān bhavitā śakra sādho BrP_129.32d",
  "GP11brahmppu:16851": "baddho mayā saṃgare vāhanena BrP_129.33a",
  "GP11brahmppu:16852": "kvāpy astraṃ te vajram uddāmaśakti BrP_129.33b",
  "GP11brahmppu:16853": "cintāratnaṃ nandanaṃ yoṣitas tā BrP_129.33c",
  "GP11brahmppu:16854": "yaśo balaṃ devarājopabhogyam BrP_129.33d",
  "GP11brahmppu:16855": "sarvaṃ hi tvā kiṃ tu mukto jaleśād BrP_129.33e",
  "GP11brahmppu:16856": "ākāṅkṣase jīvitaṃ dhik tavedam BrP_129.33f",
  "GP11brahmppu:16857": "taj jīvanaṃ yat tu yaśonidhānaṃ BrP_129.34a",
  "GP11brahmppu:16858": "sa eva mṛtyur yaśaso yad virodhi BrP_129.34b",
  "GP11brahmppu:16859": "evaṃ jānañ śakra kathaṃ jaleśān BrP_129.34c",
  "GP11brahmppu:16860": "muktiṃ prāpto naiva lajjāṃ bhajethāḥ BrP_129.34d",
  "GP11brahmppu:16861": "triviṣṭapasthaḥ pariveṣṭitaḥ san BrP_129.35a",
  "GP11brahmppu:16862": "sarvaiḥ suraiḥ kāntayā vījyamānaḥ BrP_129.35b",
  "GP11brahmppu:16863": "saṃstūyamānaś ca tathāpsarobhir BrP_129.35c",
  "GP11brahmppu:16864": "nūnaṃ lajjā te bibhetīti manye BrP_129.35d",
  "GP11brahmppu:16865": "tvaṃ vṛtrahā namuceś cāpi hantā BrP_129.36a",
  "GP11brahmppu:16866": "purāṃ bhettā gotrabhid vajrabāhuḥ BrP_129.36b",
  "GP11brahmppu:16867": "evaṃ surās tvāṃ paripūjayantīty BrP_129.36c",
  "GP11brahmppu:16868": "ato jiṣṇo sarvam etat tyajasva BrP_129.36d",
  "GP11brahmppu:16869": "vikāram āpyāpy ahitodbhavaṃ ye BrP_129.37a",
  "GP11brahmppu:16870": "jīvanti lokān anusaṃviśanti BrP_129.37b",
  "GP11brahmppu:16871": "bhavādṛśāṃ duścyavanābjajanmā BrP_129.37c",
  "GP11brahmppu:16872": "kathaṃ na hṛdbhedam avāpa kartā BrP_129.37d",
  "GP11brahmppu:16873": "{brahmovāca: }",
  "GP11brahmppu:16874": "evam uktvā tu daityeśo varuṇāya mahātmane /",
  "GP11brahmppu:16875": "prādād indraṃ punaś cedaṃ vacanaṃ tad abhāṣata // BrP_129.38 //",
  "GP11brahmppu:16876": "{mahāśanir uvāca: }",
  "GP11brahmppu:16877": "adya prabhṛty asau śiṣya indraḥ syād varuṇo guruḥ /",
  "GP11brahmppu:16878": "śvaśuro mama yena tvaṃ muktim āpto 'si vāsava // BrP_129.39 //",
  "GP11brahmppu:16879": "tathā tvaṃ bhṛtyabhāvena vartethā varuṇaṃ prati /",
  "GP11brahmppu:16880": "no ced baddhvā punas tvāṃ vai kṣepsye caiva rasātalam // BrP_129.40 //",
  "GP11brahmppu:16881": "{brahmovāca: }",
  "GP11brahmppu:16882": "evaṃ nirbhartsya taṃ śakraṃ hasaṃś cāpi punaḥ punaḥ /",
  "GP11brahmppu:16883": "abravīd gaccha gaccheti varuṇaṃ cānumanya tu // BrP_129.41 //",
  "GP11brahmppu:16884": "sa tu prāptaḥ svanilayaṃ lajjayā kaluṣīkṛtaḥ /",
  "GP11brahmppu:16885": "paulomyāṃ prāha tat sarvaṃ yat tac chatruparābhavam // BrP_129.42 //",
  "GP11brahmppu:16886": "{indra uvāca: }",
  "GP11brahmppu:16887": "evam uktaḥ kṛtaś caiva śatruṇāhaṃ varānane /",
  "GP11brahmppu:16888": "nirvāpayāmi yena svam ātmānaṃ subhage vada // BrP_129.43 //",
  "GP11brahmppu:16889": "{indrāṇy uvāca: }",
  "GP11brahmppu:16890": "dānavānām athodbhūtiṃ śakra māyāṃ parābhavam /",
  "GP11brahmppu:16891": "varadānaṃ tathā mṛtyuṃ jāne 'haṃ balasūdana // BrP_129.44 //",
  "GP11brahmppu:16892": "tasmād yasmāt tasya mṛtyur athavāpi parābhavaḥ /",
  "GP11brahmppu:16893": "jāyeta śṛṇu tat sarvaṃ vakṣye 'haṃ prītaye tava // BrP_129.45 //",
  "GP11brahmppu:16894": "hiraṇyasya suto vīraḥ pitṛvyasya suto balī /",
  "GP11brahmppu:16895": "tasmān mama syāt sa bhrātā varadānāc ca darpitaḥ // BrP_129.46 //",
  "GP11brahmppu:16896": "brahmāṇaṃ toṣayām āsa tapasā niyamena ca /",
  "GP11brahmppu:16897": "īdṛśaṃ balam āpannaṃ tapasā kiṃ na sidhyati // BrP_129.47 //",
  "GP11brahmppu:16898": "tasmāt tvayā cittarāgo vismayo vā kathaṃcana /",
  "GP11brahmppu:16899": "na kāryaḥ śṛṇu tatredaṃ kāryaṃ yat tu kramāgatam // BrP_129.48 //",
  "GP11brahmppu:16900": "{brahmovāca: }",
  "GP11brahmppu:16901": "evam uktvā tu paulomī prāhendraṃ vinayānvitā //* BrP_129.49 //",
  "GP11brahmppu:16902": "{indrāṇy uvāca: }",
  "GP11brahmppu:16903": "nāsādhyam asti tapaso nāsādhyaṃ yajñakarmaṇaḥ /",
  "GP11brahmppu:16904": "nāsādhyaṃ lokanāthasya viṣṇor bhaktyā harasya ca // BrP_129.50 //",
  "GP11brahmppu:16905": "punaś cedaṃ mayā kānta śrutam asty atiśobhanam /",
  "GP11brahmppu:16906": "strīṇāṃ svabhāvaṃ jānanti striya eva surādhipa // BrP_129.51 //",
  "GP11brahmppu:16907": "tasmād bhūmes tathā cāpāṃ nāsādhyaṃ vidyate prabho /",
  "GP11brahmppu:16908": "tapo vā yajñakarmādi tābhyām eva yato bhavet // BrP_129.52 //",
  "GP11brahmppu:16909": "tatrāpi tīrthabhūtā tu yā bhūmis tāṃ vrajed bhavān /",
  "GP11brahmppu:16910": "tatra viṣṇuṃ śivaṃ pūjya sarvān kāmān avāpsyasi // BrP_129.53 //",
  "GP11brahmppu:16911": "śrutam asti punaś cedaṃ striyo yāś ca pativratāḥ /",
  "GP11brahmppu:16912": "tā eva sarvaṃ jānanti dhṛtaṃ tābhiś carācaram // BrP_129.54 //",
  "GP11brahmppu:16913": "pṛthivyāṃ sārabhūtaṃ syāt tanmadhye daṇḍakaṃ vanam /",
  "GP11brahmppu:16914": "tatra gaṅgā jagaddhātrī tatreśaṃ pūjaya prabho // BrP_129.55 //",
  "GP11brahmppu:16915": "viṣṇuṃ vā jagatām īśaṃ dīnārtārtiharaṃ vibhum /",
  "GP11brahmppu:16916": "anāthānām iha nṛṇāṃ majjatāṃ duḥkhasāgare // BrP_129.56 //",
  "GP11brahmppu:16917": "haro harir vā gaṅgā vā kvāpy anyac charaṇaṃ nahi /",
  "GP11brahmppu:16918": "tasmāt sarvaprayatnena toṣayaitān samāhitaḥ // BrP_129.57 //",
  "GP11brahmppu:16919": "bhaktyā stotraiś ca tapasā kuru caiva mayā saha /",
  "GP11brahmppu:16920": "tataḥ prāpsyasi kalyāṇam īśaviṣṇuprasādajam // BrP_129.58 //",
  "GP11brahmppu:16921": "ajñātvaikaguṇaṃ karma phalaṃ dāsyati karmiṇaḥ /",
  "GP11brahmppu:16922": "jñātvā śataguṇaṃ tat syād bhāryayā ca tad akṣayam // BrP_129.59 //",
  "GP11brahmppu:16923": "puṃsaḥ sarveṣu kāryeṣu bhāryaiveha sahāyinī /",
  "GP11brahmppu:16924": "svalpānām api kāryāṇāṃ nahi siddhis tayā vinā // BrP_129.60 //",
  "GP11brahmppu:16925": "ekena yat kṛtaṃ karma tasmād ardhaphalaṃ bhavet /",
  "GP11brahmppu:16926": "jāyayā tu kṛtaṃ nātha puṣkalaṃ puruṣo labhet // BrP_129.61 //",
  "GP11brahmppu:16927": "tasmād etat suviditam ardho jāyā iti śruteḥ /",
  "GP11brahmppu:16928": "śrūyate daṇḍakāraṇye saricchreṣṭhāsti gautamī // BrP_129.62 //",
  "GP11brahmppu:16929": "aśeṣāghapraśamanī sarvābhīṣṭapradāyinī /",
  "GP11brahmppu:16930": "tasmād gaccha mayā tatra kuru puṇyaṃ mahāphalam // BrP_129.63 //",
  "GP11brahmppu:16931": "tataḥ śatrūn nihatyājau mahat sukham avāpsyasi //* BrP_129.64 //",
  "GP11brahmppu:16932": "{brahmovāca: }",
  "GP11brahmppu:16933": "tathety uktvā sa guruṇā bhāryayā ca śatakratuḥ /",
  "GP11brahmppu:16934": "yayau gaṅgāṃ jagaddhātrīṃ gautamīṃ ceti viśrutām // BrP_129.65 //",
  "GP11brahmppu:16935": "daṇḍakāraṇyamadhyasthāṃ yayau sa prītimān hariḥ /",
  "GP11brahmppu:16936": "tapaḥ kartuṃ manaś cakre devadevāya śaṃbhave // BrP_129.66 //",
  "GP11brahmppu:16937": "gaṅgāṃ natvā tu prathamaṃ snātvā ca sa kṛtāñjaliḥ /",
  "GP11brahmppu:16938": "śivaikaśaraṇo bhūtvā stotraṃ cedaṃ tato 'bravīt // BrP_129.67 //",
  "GP11brahmppu:16939": "{indra uvāca: }",
  "GP11brahmppu:16940": "svamāyayā yo hy akhilaṃ carācaraṃ BrP_129.68a",
  "GP11brahmppu:16941": "sṛjaty avaty atti na sajjate 'smin BrP_129.68b",
  "GP11brahmppu:16942": "ekaḥ svatantro 'dvayacit sukhātmakaḥ BrP_129.68c",
  "GP11brahmppu:16943": "sa naḥ prasanno 'stu pinākapāṇiḥ BrP_129.68d",
  "GP11brahmppu:16944": "na yasya tattvaṃ sanakādayo 'pi BrP_129.69a",
  "GP11brahmppu:16945": "jānanti vedāntarahasyavijñāḥ BrP_129.69b",
  "GP11brahmppu:16946": "sa pārvatīśaḥ sakalābhilāṣa BrP_129.69c",
  "GP11brahmppu:16947": "dātā prasanno 'stu mamāndhakāriḥ BrP_129.69d",
  "GP11brahmppu:16948": "sṛṣṭvā svayaṃbhūr bhagavān viriñciṃ BrP_129.70a",
  "GP11brahmppu:16949": "bhayaṃkaraṃ cāsya śiro 'nvapaśyat BrP_129.70b",
  "GP11brahmppu:16950": "chittvā nakhāgrair nakhasaktam etac BrP_129.70c",
  "GP11brahmppu:16951": "cikṣepa tasmād abhavat trivargaḥ BrP_129.70d",
  "GP11brahmppu:16952": "pāpaṃ daridraṃ tv atha lobhayācñe BrP_129.71a",
  "GP11brahmppu:16953": "moho vipac ceti tato 'py anantam BrP_129.71b",
  "GP11brahmppu:16954": "jātaprabhāvaṃ bhavaduḥkharūpaṃ BrP_129.71c",
  "GP11brahmppu:16955": "babhūva tair vyāptam idaṃ samastam BrP_129.71d",
  "GP11brahmppu:16956": "avekṣya sarvaṃ cakitaḥ sureśo BrP_129.72a",
  "GP11brahmppu:16957": "devīm avocaj jagad astam eti BrP_129.72b",
  "GP11brahmppu:16958": "tvaṃ pāhi lokeśvari lokamātar BrP_129.72c",
  "GP11brahmppu:16959": "ume śaraṇye subhage subhadre BrP_129.72d",
  "GP11brahmppu:16960": "jagatpratiṣṭhe varade jaya tvaṃ BrP_129.73a",
  "GP11brahmppu:16961": "bhuktiḥ samādhiḥ paramā ca muktiḥ BrP_129.73b",
  "GP11brahmppu:16962": "svāhā svadhā svastir anādisiddhir BrP_129.73c",
  "GP11brahmppu:16963": "gīr buddhir āsīr ajarāmare tvam BrP_129.73d",
  "GP11brahmppu:16964": "vidyādirūpeṇa jagattraye tvaṃ BrP_129.74a",
  "GP11brahmppu:16965": "rakṣāṃ karoṣy eva madājñayā ca BrP_129.74b",
  "GP11brahmppu:16966": "tvayaiva sṛṣṭaṃ bhuvanatrayaṃ syād BrP_129.74c",
  "GP11brahmppu:16967": "yataḥ prakṛtyaiva tathaiva citram BrP_129.74d",
  "GP11brahmppu:16968": "ity evam uktā dayitā hareṇa BrP_129.75a",
  "GP11brahmppu:16969": "saṃśleṣasaṃlāpaparā babhūva BrP_129.75b",
  "GP11brahmppu:16970": "śrāntā bhavasyārdhatanau sulagnā BrP_129.75c",
  "GP11brahmppu:16971": "cikṣepa ca svedajalaṃ karāgraiḥ BrP_129.75d",
  "GP11brahmppu:16972": "tasmād babhūva prathamaṃ sa dharmo BrP_129.76a",
  "GP11brahmppu:16973": "lakṣmīr atho dānam atho suvṛṣṭiḥ BrP_129.76b",
  "GP11brahmppu:16974": "sattvaṃ susaṃpannadharaṃ sarāṃsi BrP_129.76c",
  "GP11brahmppu:16975": "dhānyāni puṣpāṇi phalāni caiva BrP_129.76d",
  "GP11brahmppu:16976": "saubhāgyavastūni vapuḥ suveṣaḥ BrP_129.77a",
  "GP11brahmppu:16977": "śṛṅgārabhājīni mahauṣadhāni BrP_129.77b",
  "GP11brahmppu:16978": "nṛtyāni gītāny amṛtaṃ purāṇaṃ BrP_129.77c",
  "GP11brahmppu:16979": "śrutismṛtī nītir athānnapāne BrP_129.77d",
  "GP11brahmppu:16980": "śastrāṇi śāstrāṇi gṛhopayogyāny BrP_129.78a",
  "GP11brahmppu:16981": "astrāṇi tīrthāni ca kānanāni BrP_129.78b",
  "GP11brahmppu:16982": "iṣṭāni pūrtāni ca maṅgalāni BrP_129.78c",
  "GP11brahmppu:16983": "yānāni śubhrābharaṇāsanāni BrP_129.78d",
  "GP11brahmppu:16984": "bhavāṅgasaṃsargasusaṃprahāsa BrP_129.79a",
  "GP11brahmppu:16985": "susvedasaṃlāparahaḥprakāraiḥ BrP_129.79b",
  "GP11brahmppu:16986": "tathaiva jātaṃ sacarācaraṃ ca BrP_129.79c",
  "GP11brahmppu:16987": "apāpakaṃ devi tataś ca jātam BrP_129.79d",
  "GP11brahmppu:16988": "sukhaṃ prabhūtaṃ ca śubhaṃ ca nityaṃ BrP_129.80a",
  "GP11brahmppu:16989": "virāji caitat tava devi bhāvāt BrP_129.80b",
  "GP11brahmppu:16990": "tasmāt tu māṃ rakṣa jagajjanitri BrP_129.80c",
  "GP11brahmppu:16991": "bhītaṃ bhayebhyo jagatāṃ pradhāne BrP_129.80d",
  "GP11brahmppu:16992": "eke tarkair vimuhyanti līyante tatra cāpare /",
  "GP11brahmppu:16993": "śivaśaktyos tadādvaitaṃ sundaraṃ naumi vigraham // BrP_129.81 //",
  "GP11brahmppu:16994": "{brahmovāca: }",
  "GP11brahmppu:16995": "evaṃ tu stuvatas tasya purastād abhavac chivaḥ //* BrP_129.82 //",
  "GP11brahmppu:16996": "{śiva uvāca: }",
  "GP11brahmppu:16997": "kim abhīṣṭaṃ varayase hare vada parāyaṇam //* BrP_129.83 //",
  "GP11brahmppu:16998": "{indra uvāca: }",
  "GP11brahmppu:16999": "balavān me ripuś cāsīd darśanaiś ca śanir yathā /",
  "GP11brahmppu:17000": "tena baddhas talaṃ nītaḥ paribhūtas tv anekadhā // BrP_129.84 //",
  "GP11brahmppu:17001": "vāksāyakais tathā viddhas tadvadhāya tv iyaṃ kṛtiḥ /",
  "GP11brahmppu:17002": "tadarthaṃ jagatām īśa yena jeṣye ripuṃ prabho // BrP_129.85 //",
  "GP11brahmppu:17003": "tad eva dehi vīryaṃ me yac cānyad ripunāśanam /",
  "GP11brahmppu:17004": "jātaḥ parābhavo yasmāt tadvināśe kṛte sati /",
  "GP11brahmppu:17005": "punarjātam ahaṃ manye varaṃ kīrtir jayaśriyoḥ // BrP_129.86 //",
  "GP11brahmppu:17006": "{brahmovāca: }",
  "GP11brahmppu:17007": "sa śivaḥ śakram āhedaṃ na mayaikena te ripuḥ /",
  "GP11brahmppu:17008": "vadham āpnoti tasmāt tvaṃ viṣṇum apy avyayaṃ harim // BrP_129.87 //",
  "GP11brahmppu:17009": "ārādhayasva paulomyā saha devaṃ janārdanam /",
  "GP11brahmppu:17010": "lokatrayaikaśaraṇaṃ nārāyaṇam ananyadhīḥ // BrP_129.88 //",
  "GP11brahmppu:17011": "tataḥ prāpsyasi tasmāc ca mattaś cāpi priyaṃ hare /",
  "GP11brahmppu:17012": "punaś covāca bhagavān ādikartā maheśvaraḥ // BrP_129.89 //",
  "GP11brahmppu:17013": "mantrābhyāsas tapo vāpi yogābhyasanam eva ca /",
  "GP11brahmppu:17014": "saṃgame yatra kutrāpi siddhidaṃ munayo viduḥ // BrP_129.90 //",
  "GP11brahmppu:17015": "kiṃ punaḥ saṃgame vipra gautamīsindhuphenayoḥ /",
  "GP11brahmppu:17016": "girīṇāṃ gahvare yad vā saritām atha saṃgame // BrP_129.91 //",
  "GP11brahmppu:17017": "vipro dhiyaiva bhavati mukundāṅghriniviṣṭayā /",
  "GP11brahmppu:17018": "gaṅgāyā dakṣiṇe tīra āpastambo munīśvaraḥ // BrP_129.92 //",
  "GP11brahmppu:17019": "āste tasyāpy ahaṃ toṣam agamaṃ balasūdana /",
  "GP11brahmppu:17020": "tena tvaṃ bhāryayā caiva toṣayasva gadādharam // BrP_129.93 //",
  "GP11brahmppu:17021": "{brahmovāca: }",
  "GP11brahmppu:17022": "āpastambena sahito gaṅgāyā dakṣiṇe taṭe /",
  "GP11brahmppu:17023": "tuṣṭāva devaṃ prayataḥ snātvā puṇye 'tha saṃgame // BrP_129.94 //",
  "GP11brahmppu:17024": "phenāyāś caiva gaṅgāyās tatra devaṃ janārdanam /",
  "GP11brahmppu:17025": "vaidikair vividhair mantrais tapasātoṣayat tadā // BrP_129.95 //",
  "GP11brahmppu:17026": "tatas tuṣṭo 'bhavad viṣṇuḥ kiṃ deyaṃ cety abhāṣata /",
  "GP11brahmppu:17027": "dehi me śatruhantāram ity āha bhagavān hariḥ // BrP_129.96 //",
  "GP11brahmppu:17028": "dattam ity eva jānīhi tam uvāca janārdanaḥ /",
  "GP11brahmppu:17029": "tatrābhavac chivasyaiva gaṅgāviṣṇvoḥ prasādataḥ // BrP_129.97 //",
  "GP11brahmppu:17030": "ambhasā puruṣo jātaḥ śivaviṣṇusvarūpadhṛk /",
  "GP11brahmppu:17031": "cakrapāṇiḥ śūladharaḥ sa gatvā tu rasātalam // BrP_129.98 //",
  "GP11brahmppu:17032": "nijaghāna tadā daityam indraśatruṃ mahāśanim /",
  "GP11brahmppu:17033": "sakhābhavat sa cendrasya abjakaḥ sa vṛṣākapiḥ // BrP_129.99 //",
  "GP11brahmppu:17034": "divistho 'pi sadā cendras tam anveti vṛṣākapim /",
  "GP11brahmppu:17035": "kupitā praṇayenābhūd anyāsaktaṃ vilokya tam /",
  "GP11brahmppu:17036": "śacīṃ tāṃ sāntvayann āha śatamanyur hasann idam // BrP_129.100 //",
  "GP11brahmppu:17037": "{indra uvāca: }",
  "GP11brahmppu:17038": "nāham indrāṇi śaraṇam ṛte sakhyur vṛṣākapeḥ /",
  "GP11brahmppu:17039": "vāri vāpi havir yasya agneḥ priyakaraṃ sadā // BrP_129.101 //",
  "GP11brahmppu:17040": "nāham anyatra gantāsmi priye cāṅgena te śape /",
  "GP11brahmppu:17041": "tasmān nārhasi māṃ vaktuṃ śaṅkayānyatra bhāmini // BrP_129.102 //",
  "GP11brahmppu:17042": "pativratā priyā me tvaṃ dharme mantre sahāyinī /",
  "GP11brahmppu:17043": "sāpatyā ca kulīnā ca tvatto 'nyā kā priyā mama // BrP_129.103 //",
  "GP11brahmppu:17044": "tasmāt tavopadeśena gaṅgāṃ prāpya mahānadīm /",
  "GP11brahmppu:17045": "prasādād devadevasya viṣṇor vai cakrapāṇinaḥ // BrP_129.104 //",
  "GP11brahmppu:17046": "tathā śivasya devasya prasādāc ca vṛṣākapeḥ /",
  "GP11brahmppu:17047": "jalodbhavāc ca me mitrād abjakāl lokaviśrutāt // BrP_129.105 //",
  "GP11brahmppu:17048": "uttīrṇaduḥkhaḥ subhage ita indro 'ham acyutaḥ /",
  "GP11brahmppu:17049": "kiṃ na sādhyaṃ yatra bhāryā bhartṛcittānugāminī // BrP_129.106 //",
  "GP11brahmppu:17050": "duṣkarā tatra no muktiḥ kiṃtv arthāditrayaṃ śubhe /",
  "GP11brahmppu:17051": "jāyaiva paramaṃ mitraṃ lokadvayahitaiṣiṇī // BrP_129.107 //",
  "GP11brahmppu:17052": "sā cet kulīnā priyabhāṣiṇī ca BrP_129.108a",
  "GP11brahmppu:17053": "pativratā rūpavatī guṇāḍhyā BrP_129.108b",
  "GP11brahmppu:17054": "saṃpatsu cāpatsu samānarūpā BrP_129.108c",
  "GP11brahmppu:17055": "tayā hy asādhyaṃ kim iha trilokyām BrP_129.108d",
  "GP11brahmppu:17056": "tasmāt tava dhiyā kānte mamedaṃ śubham āgatam /",
  "GP11brahmppu:17057": "itas tavoditaṃ caiva kartavyaṃ nānyad asti me // BrP_129.109 //",
  "GP11brahmppu:17058": "paraloke ca dharme ca satputrasadṛśaṃ na ca /",
  "GP11brahmppu:17059": "ārtasya puruṣasyeha bhāryāvad bheṣajaṃ nahi // BrP_129.110 //",
  "GP11brahmppu:17060": "niḥśreyasapadaprāptyai tathā pāpasya muktaye /",
  "GP11brahmppu:17061": "gaṅgayā sadṛśaṃ nāsti śṛṇu cānyad varānane // BrP_129.111 //",
  "GP11brahmppu:17062": "dharmārthakāmamokṣāṇāṃ prāptaye pāpamuktaye /",
  "GP11brahmppu:17063": "śivaviṣṇvor ananyatva- jñānān nāsty atra muktaye // BrP_129.112 //",
  "GP11brahmppu:17064": "tasmāt tava dhiyā sādhvi sarvam etan manogatam /",
  "GP11brahmppu:17065": "avāptaṃ ca śivād viṣṇor gaṅgāyāś ca prasādataḥ // BrP_129.113 //",
  "GP11brahmppu:17066": "indratvaṃ me sthiraṃ ceto manye mitrabalāt punaḥ /",
  "GP11brahmppu:17067": "vṛṣākapir mama sakhā yo jātas tv apsu bhāmini // BrP_129.114 //",
  "GP11brahmppu:17068": "tvaṃ ca priyasakhī nityaṃ nānyat priyataraṃ mama /",
  "GP11brahmppu:17069": "tīrthānāṃ gautamī gaṅgā devānāṃ hariśaṃkarau // BrP_129.115 //",
  "GP11brahmppu:17070": "tasmād ebhyaḥ prasādena sarvaṃ cepsitam āptavān /",
  "GP11brahmppu:17071": "mama prītikaraṃ cedaṃ tīrthaṃ trailokyaviśrutam // BrP_129.116 //",
  "GP11brahmppu:17072": "tasmād etad dhi yāciṣye devān sarvān anukramāt /",
  "GP11brahmppu:17073": "anumanyantu ṛṣayo gaṅgā ca hariśaṃkarau // BrP_129.117 //",
  "GP11brahmppu:17074": "indreśvare cābjake ca ubhayos tīrayoḥ surāḥ /",
  "GP11brahmppu:17075": "ekatra śaṃkaro devo hy aparatra janārdanaḥ // BrP_129.118 //",
  "GP11brahmppu:17076": "pāvayan daṇḍakāraṇyaṃ sākṣād viṣṇus trivikramaḥ /",
  "GP11brahmppu:17077": "antare yāni tīrthāni sarvapuṇyapradāni ca // BrP_129.119 //",
  "GP11brahmppu:17078": "atra tu snānamātreṇa sarve te muktim āpnuyuḥ /",
  "GP11brahmppu:17079": "pāpiṣṭhāḥ pāpato muktim āpnuyur ye ca dharmiṇaḥ // BrP_129.120 //",
  "GP11brahmppu:17080": "teṣāṃ tu paramā muktiḥ pitṛbhiḥ pañcapañcabhiḥ /",
  "GP11brahmppu:17081": "atra kiṃcic ca ye dadyur arthibhyas tilamātrakam // BrP_129.121 //",
  "GP11brahmppu:17082": "dātṛbhyo hy akṣayaṃ tat syāt kāmadaṃ mokṣadaṃ tathā /",
  "GP11brahmppu:17083": "dhanyaṃ yaśasyam āyuṣyam ārogyaṃ puṇyavardhanam // BrP_129.122 //",
  "GP11brahmppu:17084": "ākhyānaṃ viṣṇuśaṃbhvoś ca jñātvā snānāc ca muktidam /",
  "GP11brahmppu:17085": "asya tīrthasya māhātmyaṃ ye śṛṇvanti paṭhanti ca // BrP_129.123 //",
  "GP11brahmppu:17086": "puṇyabhājo bhaveyus te tebhyo 'traiva smṛtir bhavet /",
  "GP11brahmppu:17087": "śivaviṣṇvor aśeṣāgha- saṃghavicchedakāriṇī /",
  "GP11brahmppu:17088": "yāṃ prārthayanti munayo vijitendriyamānasāḥ // BrP_129.124 //",
  "GP11brahmppu:17089": "{brahmovāca: }",
  "GP11brahmppu:17090": "bhaviṣyaty evam eveti taṃ devā ṛṣayo 'bruvan /",
  "GP11brahmppu:17091": "gautamyā uttare pāre tīrthānāṃ mokṣadāyinām // BrP_129.125 //",
  "GP11brahmppu:17092": "devarṣisiddhasevyānāṃ sahasrāṇy atha sapta vai /",
  "GP11brahmppu:17093": "tathaiva dakṣiṇe tīre tīrthāny ekādaśaiva tu // BrP_129.126 //",
  "GP11brahmppu:17094": "abjakaṃ hṛdayaṃ proktaṃ godāvaryā munīśvaraiḥ /",
  "GP11brahmppu:17095": "viśrāmasthānam īśasya viṣṇor brahmaṇa eva ca // BrP_129.127 //",
  "GP11brahmppu:17096": "{brahmovāca: }",
  "GP11brahmppu:17097": "āpastambam iti khyātaṃ tīrthaṃ trailokyaviśrutam /",
  "GP11brahmppu:17098": "smaraṇād apy aśeṣāgha- saṃghavidhvaṃsanakṣamam // BrP_130.1 //",
  "GP11brahmppu:17099": "āpastambo mahāprājño munir āsīn mahāyaśāḥ /",
  "GP11brahmppu:17100": "tasya bhāryākṣasūtreti patidharmaparāyaṇā // BrP_130.2 //",
  "GP11brahmppu:17101": "tasya putro mahāprājñaḥ karkināmātha tattvavit /",
  "GP11brahmppu:17102": "tasyāśramam anuprāpto hy agastyo munisattamaḥ // BrP_130.3 //",
  "GP11brahmppu:17103": "tam agastyaṃ pūjayitvā āpastambo munīśvaraḥ /",
  "GP11brahmppu:17104": "śiṣyair anugato dhīmāṃs taṃ praṣṭum upacakrame // BrP_130.4 //",
  "GP11brahmppu:17105": "{āpastamba uvāca: }",
  "GP11brahmppu:17106": "trayāṇāṃ ko nu pūjyaḥ syād devānāṃ munisattama /",
  "GP11brahmppu:17107": "bhuktir muktiś ca kasmād vā syād anādiś ca ko bhavet // BrP_130.5 //",
  "GP11brahmppu:17108": "anantaś cāpi ko vipra devānām api daivatam /",
  "GP11brahmppu:17109": "yajñaiḥ ka ijyate devaḥ ko vedeṣv anugīyate /",
  "GP11brahmppu:17110": "etaṃ me saṃśayaṃ chettuṃ vadāgastya mahāmune // BrP_130.6 //",
  "GP11brahmppu:17111": "{agastya uvāca: }",
  "GP11brahmppu:17112": "dharmārthakāmamokṣāṇāṃ pramāṇaṃ śabda ucyate /",
  "GP11brahmppu:17113": "tatrāpi vaidikaḥ śabdaḥ pramāṇaṃ paramaṃ mataḥ // BrP_130.7 //",
  "GP11brahmppu:17114": "vedena gīyate yas tu puruṣaḥ sa parāt paraḥ /",
  "GP11brahmppu:17115": "mṛto 'paraḥ sa vijñeyo hy amṛtaḥ para ucyate // BrP_130.8 //",
  "GP11brahmppu:17116": "yo 'mūrtaḥ sa paro jñeyo hy aparo mūrta ucyate /",
  "GP11brahmppu:17117": "guṇābhivyāptibhedena mūrto 'sau trividho bhavet // BrP_130.9 //",
  "GP11brahmppu:17118": "brahmā viṣṇuḥ śivaś ceti eka eva tridhocyate /",
  "GP11brahmppu:17119": "trayāṇām api devānāṃ vedyam ekaṃ paraṃ hi tat // BrP_130.10 //",
  "GP11brahmppu:17120": "ekasya bahudhā vyāptir guṇakarmavibhedataḥ /",
  "GP11brahmppu:17121": "lokānām upakārārtham ākṛtitritayaṃ bhavet // BrP_130.11 //",
  "GP11brahmppu:17122": "yas tattvaṃ vetti paramaṃ sa ca vidvān na cetaraḥ /",
  "GP11brahmppu:17123": "tatra yo bhedam ācaṣṭe liṅgabhedī sa ucyate // BrP_130.12 //",
  "GP11brahmppu:17124": "prāyaścittaṃ na tasyāsti yaś caiṣāṃ vyāhared bhidam /",
  "GP11brahmppu:17125": "trayāṇām api devānāṃ mūrtibhedaḥ pṛthak pṛthak // BrP_130.13 //",
  "GP11brahmppu:17126": "vedāḥ pramāṇaṃ sarvatra sākāreṣu pṛthak pṛthak /",
  "GP11brahmppu:17127": "nirākāraṃ ca yat tv ekaṃ tat tebhyaḥ paramaṃ matam // BrP_130.14 //",
  "GP11brahmppu:17128": "{āpastamba uvāca: }",
  "GP11brahmppu:17129": "nānena nirṇayaḥ kaścin mayātra vidito bhavet /",
  "GP11brahmppu:17130": "tatrāpy atra rahasyaṃ yat tad vimṛśyāśu kīrtyatām /",
  "GP11brahmppu:17131": "niḥsaṃśayaṃ nirvikalpaṃ bhājanaṃ sarvasaṃpadām // BrP_130.15 //",
  "GP11brahmppu:17132": "{brahmovāca: }",
  "GP11brahmppu:17133": "etad ākarṇya bhagavān agastyo vākyam abravīt //* BrP_130.16 //",
  "GP11brahmppu:17134": "{agastya uvāca: }",
  "GP11brahmppu:17135": "yadyapy eṣāṃ na bhedo 'sti devānāṃ tu parasparam /",
  "GP11brahmppu:17136": "tathāpi sarvasiddhiḥ syāc chivād eva sukhātmanaḥ // BrP_130.17 //",
  "GP11brahmppu:17137": "prapañcasya nimittaṃ yat taj jyotiś ca paraṃ śivaḥ /",
  "GP11brahmppu:17138": "tam eva sādhaya haraṃ bhaktyā paramayā mune /",
  "GP11brahmppu:17139": "gautamyāṃ sakalāghaugha- saṃhartā daṇḍake vane // BrP_130.18 //",
  "GP11brahmppu:17140": "{brahmovāca: }",
  "GP11brahmppu:17141": "etac chrutvā muner vākyaṃ parāṃ prītim upāgataḥ /",
  "GP11brahmppu:17142": "bhuktido muktidaḥ puṃsāṃ sākāro 'tha nirākṛtiḥ // BrP_130.19 //",
  "GP11brahmppu:17143": "sṛṣṭyākāras tataḥ śaktaḥ pālanākāra eva ca /",
  "GP11brahmppu:17144": "dātā ca hanti sarvaṃ yo yasmād etat samāpyate // BrP_130.20 //",
  "GP11brahmppu:17145": "{agastya uvāca: }",
  "GP11brahmppu:17146": "brahmākṛtiḥ kartṛrūpā vaiṣṇavī pālanī tathā /",
  "GP11brahmppu:17147": "rudrākṛtir nihantrī sā sarvavedeṣu paṭhyate // BrP_130.21 //",
  "GP11brahmppu:17148": "{brahmovāca: }",
  "GP11brahmppu:17149": "āpastambas tadā gaṅgāṃ gatvā snātvā yatavrataḥ /",
  "GP11brahmppu:17150": "tuṣṭāva śaṃkaraṃ devaṃ stotreṇānena nārada // BrP_130.22 //",
  "GP11brahmppu:17151": "{āpastamba uvāca: }",
  "GP11brahmppu:17152": "kāṣṭheṣu vahniḥ kusumeṣu gandho BrP_130.23a",
  "GP11brahmppu:17153": "bījeṣu vṛkṣādi dṛṣatsu hema BrP_130.23b",
  "GP11brahmppu:17154": "bhūteṣu sarveṣu tathāsti yo vai BrP_130.23c",
  "GP11brahmppu:17155": "taṃ somanāthaṃ śaraṇaṃ vrajāmi BrP_130.23d",
  "GP11brahmppu:17156": "yo līlayā viśvam idaṃ cakāra BrP_130.24a",
  "GP11brahmppu:17157": "dhātā vidhātā bhuvanatrayasya BrP_130.24b",
  "GP11brahmppu:17158": "yo viśvarūpaḥ sadasatparo yaḥ BrP_130.24c",
  "GP11brahmppu:17159": "someśvaraṃ taṃ śaraṇaṃ vrajāmi BrP_130.24d",
  "GP11brahmppu:17160": "yaṃ smṛtya dāridryamahābhiśāpa BrP_130.25a",
  "GP11brahmppu:17161": "rogādibhir na spṛśyate śarīrī BrP_130.25b",
  "GP11brahmppu:17162": "yam āśritāś cepsitam āpnuvanti BrP_130.25c",
  "GP11brahmppu:17163": "someśvaraṃ taṃ śaraṇaṃ vrajāmi BrP_130.25d",
  "GP11brahmppu:17164": "yena trayīdharmam avekṣya pūrvaṃ BrP_130.26a",
  "GP11brahmppu:17165": "brahmādayas tatra samīhitāś ca BrP_130.26b",
  "GP11brahmppu:17166": "evaṃ dvidhā yena kṛtaṃ śarīraṃ BrP_130.26c",
  "GP11brahmppu:17167": "someśvaraṃ taṃ śaraṇaṃ vrajāmi BrP_130.26d",
  "GP11brahmppu:17168": "yasmai namo gacchati mantrapūtaṃ BrP_130.27a",
  "GP11brahmppu:17169": "hutaṃ havir yā ca kṛtā ca pūjā BrP_130.27b",
  "GP11brahmppu:17170": "dattaṃ havir yena surā bhajante BrP_130.27c",
  "GP11brahmppu:17171": "someśvaraṃ taṃ śaraṇaṃ vrajāmi BrP_130.27d",
  "GP11brahmppu:17172": "yasmāt paraṃ nānyad asti praśastaṃ BrP_130.28a",
  "GP11brahmppu:17173": "yasmāt paraṃ naiva susūkṣmam anyat BrP_130.28b",
  "GP11brahmppu:17174": "yasmāt paraṃ no mahatāṃ mahac ca BrP_130.28c",
  "GP11brahmppu:17175": "someśvaraṃ taṃ śaraṇaṃ vrajāmi BrP_130.28d",
  "GP11brahmppu:17176": "yasyājñayā viśvam idaṃ vicitram BrP_130.29a",
  "GP11brahmppu:17177": "acintyarūpaṃ vividhaṃ mahac ca BrP_130.29b",
  "GP11brahmppu:17178": "ekakriyaṃ yadvad anuprayāti BrP_130.29c",
  "GP11brahmppu:17179": "someśvaraṃ taṃ śaraṇaṃ vrajāmi BrP_130.29d",
  "GP11brahmppu:17180": "yasmin vibhūtiḥ sakalādhipatyaṃ BrP_130.30a",
  "GP11brahmppu:17181": "kartṛtvadātṛtvamahattvam eva BrP_130.30b",
  "GP11brahmppu:17182": "prītir yaśaḥ saukhyam anādidharmaḥ BrP_130.30c",
  "GP11brahmppu:17183": "someśvaraṃ taṃ śaraṇaṃ vrajāmi BrP_130.30d",
  "GP11brahmppu:17184": "nityaṃ śaraṇyaḥ sakalasya pūjyo BrP_130.31a",
  "GP11brahmppu:17185": "nityaṃ priyo yaḥ śaraṇāgatasya BrP_130.31b",
  "GP11brahmppu:17186": "nityaṃ śivo yaḥ sakalasya rūpaṃ BrP_130.31c",
  "GP11brahmppu:17187": "someśvaraṃ taṃ śaraṇaṃ vrajāmi BrP_130.31d",
  "GP11brahmppu:17188": "{brahmovāca: }",
  "GP11brahmppu:17189": "tataḥ prasanno bhagavān āha nārada taṃ munim /",
  "GP11brahmppu:17190": "ātmārthaṃ ca parārthaṃ ca āpastambo 'bravīc chivam // BrP_130.32 //",
  "GP11brahmppu:17191": "sarvān kāmān āpnuyus te ye snātvā devam īśvaram /",
  "GP11brahmppu:17192": "paśyeyur jagatām īśam astv ity āha śivo munim // BrP_130.33 //",
  "GP11brahmppu:17193": "tataḥ prabhṛti tat tīrtham āpastambam udāhṛtam /",
  "GP11brahmppu:17194": "anādy avidyātimira- vrātanirmūlanakṣamam // BrP_130.34 //",
  "GP11brahmppu:17195": "{brahmovāca: }",
  "GP11brahmppu:17196": "yamatīrtham iti khyātaṃ pitṝṇāṃ prītivardhanam /",
  "GP11brahmppu:17197": "aśeṣapāpaśamanaṃ tatra vṛttam idaṃ śṛṇu // BrP_131.1 //",
  "GP11brahmppu:17198": "tatrākhyānam idaṃ tv āsīd itihāsaṃ purātanam /",
  "GP11brahmppu:17199": "sarameti prasiddhāsti nāmnā devaśunī mune // BrP_131.2 //",
  "GP11brahmppu:17200": "tasyāḥ putrau mahāśreṣṭhau śvānau nityaṃ janān anu /",
  "GP11brahmppu:17201": "gāminau pavanāhārau caturakṣau yamapriyau // BrP_131.3 //",
  "GP11brahmppu:17202": "gā rakṣati sma devānāṃ yajñārthaṃ kalpitān paśūn /",
  "GP11brahmppu:17203": "rakṣantīm anujagmus te rākṣasā daityadānavāḥ // BrP_131.4 //",
  "GP11brahmppu:17204": "rakṣantīṃ tāṃ mahāprājñāḥ śvānayor mātaraṃ śunīm /",
  "GP11brahmppu:17205": "pralobhayitvā vividhair vākyair dānaiś ca yatnataḥ // BrP_131.5 //",
  "GP11brahmppu:17206": "hṛtā gā rākṣasaiḥ pāpaiḥ paśvarthe kalpitāḥ śubhāḥ /",
  "GP11brahmppu:17207": "tata āgatya sā devān idam āha kramāc chunī // BrP_131.6 //",
  "GP11brahmppu:17208": "{saramovāca: }",
  "GP11brahmppu:17209": "māṃ baddhvā rākṣasaiḥ pāśais tāḍayitvā prahārakaiḥ /",
  "GP11brahmppu:17210": "nītā gā yajñasiddhyarthaṃ kalpitāḥ paśavaḥ surāḥ // BrP_131.7 //",
  "GP11brahmppu:17211": "{brahmovāca: }",
  "GP11brahmppu:17212": "tasyā vācaṃ niśamyāśu surān prāha bṛhaspatiḥ //* BrP_131.8 //",
  "GP11brahmppu:17213": "{bṛhaspatir uvāca: }",
  "GP11brahmppu:17214": "iyaṃ vikṛtarūpāste asyāḥ pāpaṃ ca lakṣaye /",
  "GP11brahmppu:17215": "asyā matena tā gāvo nītā nānyena hetunā /",
  "GP11brahmppu:17216": "pāpeyaṃ sukṛtīveti lakṣyate dehaceṣṭitaiḥ // BrP_131.9 //",
  "GP11brahmppu:17217": "{brahmovāca: }",
  "GP11brahmppu:17218": "tad guror vacanāc chakraḥ padā tāṃ prāharac chunīm /",
  "GP11brahmppu:17219": "padāghātāt tadā tasyā mukhāt kṣīraṃ prasusruve // BrP_131.10 //",
  "GP11brahmppu:17220": "punaḥ prāha śacībhartā kṣīraṃ pītaṃ tvayā śuni /",
  "GP11brahmppu:17221": "rākṣasaiś ca tadā dattaṃ tasmān nītās tu gā mama // BrP_131.11 //",
  "GP11brahmppu:17222": "{saramovāca: }",
  "GP11brahmppu:17223": "nāparādho 'sti me nātha na cānyasyāpi kasyacit /",
  "GP11brahmppu:17224": "nāparādho na copekṣā mamāsti tridaśeśvara /",
  "GP11brahmppu:17225": "tasmād ruṣṭo 'si kiṃ nātha ripavo balinas tu te // BrP_131.12 //",
  "GP11brahmppu:17226": "{brahmovāca: }",
  "GP11brahmppu:17227": "tato dhyātvā devagurur jñātvā tasyā viceṣṭitam /",
  "GP11brahmppu:17228": "satyaṃ śakra tv iyaṃ duṣṭā ripūṇāṃ pakṣakāriṇī // BrP_131.13 //",
  "GP11brahmppu:17229": "tataḥ śaśāpa tāṃ śakraḥ pāpiṣṭhe tvaṃ śunī bhava /",
  "GP11brahmppu:17230": "martyaloke pāpabhūtā ajñānāt pāpakāriṇī // BrP_131.14 //",
  "GP11brahmppu:17231": "tadendrasya tu śāpena mānuṣe sā vyajāyata /",
  "GP11brahmppu:17232": "yathā śaptā maghavatā pāpāt sā hy atibhīṣaṇā // BrP_131.15 //",
  "GP11brahmppu:17233": "gāvo yā rākṣasair nītās tāsām ānayanāya ca /",
  "GP11brahmppu:17234": "yatnaṃ kurvan surapatir viṣṇave tan nyavedayat // BrP_131.16 //",
  "GP11brahmppu:17235": "viṣṇur daityāṃś ca danujān gohartṝṃś caiva rākṣasān /",
  "GP11brahmppu:17236": "hantuṃ prayatnam akaroj jagṛhe ca mahad dhanuḥ // BrP_131.17 //",
  "GP11brahmppu:17237": "śārṅgaṃ yal lokavikhyātaṃ daityanāśanam eva ca /",
  "GP11brahmppu:17238": "jitāriḥ pūjito devaiḥ svayaṃ sthitvā janārdanaḥ // BrP_131.18 //",
  "GP11brahmppu:17239": "yatra vai daṇḍakāraṇye śārṅgapāṇir jagatprabhuḥ /",
  "GP11brahmppu:17240": "tatrasthān daityadanujān rākṣasāṃś ca balīyasaḥ // BrP_131.19 //",
  "GP11brahmppu:17241": "punar jaghne sa vai viṣṇur gā yair nītāś ca rākṣasaiḥ /",
  "GP11brahmppu:17242": "tatra vai daṇḍakāraṇye śārṅgapāṇir iti śrutaḥ // BrP_131.20 //",
  "GP11brahmppu:17243": "yudhyamānas tato viṣṇur ditijai rākṣasaiḥ saha /",
  "GP11brahmppu:17244": "te jagmur dakṣiṇām āśāṃ viṣṇos trāsān mahāmune // BrP_131.21 //",
  "GP11brahmppu:17245": "anvagacchat tato viṣṇus tān eva parameśvaraḥ /",
  "GP11brahmppu:17246": "garutmatā tān avāpya śārṅgamuktair manojavaiḥ // BrP_131.22 //",
  "GP11brahmppu:17247": "bāṇais tān vyāhanad viṣṇur gaṅgāyā uttare taṭe /",
  "GP11brahmppu:17248": "devārayaḥ kṣayaṃ nītā viṣṇunā prabhaviṣṇunā // BrP_131.23 //",
  "GP11brahmppu:17249": "śārṅgamuktair mahāvegaiḥ susvanaiś ca sumantritaiḥ /",
  "GP11brahmppu:17250": "kṣayaṃ prāptā viṣṇubāṇais tatas te devaśatravaḥ // BrP_131.24 //",
  "GP11brahmppu:17251": "gāvo labdhā yatra devair bāṇatīrthaṃ tad ucyate /",
  "GP11brahmppu:17252": "vaiṣṇavaṃ lokaviditaṃ gotīrthaṃ ceti viśrutam // BrP_131.25 //",
  "GP11brahmppu:17253": "paśvarthe kalpitā gāvo gaṅgāyā dakṣiṇe taṭe /",
  "GP11brahmppu:17254": "pradrutās te surāḥ sarve gaṅgāyāṃ saṃnyaveśayan // BrP_131.26 //",
  "GP11brahmppu:17255": "tanmadhye kārayām āsur dvīpaṃ caivāśrayaṃ gavām /",
  "GP11brahmppu:17256": "tair gobhis tatra gaṅgāyāṃ surayajño vyajāyata // BrP_131.27 //",
  "GP11brahmppu:17257": "yajñatīrthaṃ tu tat proktaṃ godvīpaṃ gāṅgamadhyataḥ /",
  "GP11brahmppu:17258": "devānāṃ yajanaṃ tac ca sarvakāmapradaṃ śubham // BrP_131.28 //",
  "GP11brahmppu:17259": "svayaṃ mūrtimatī bhūtvā gaṅgāśaktir mahādyute /",
  "GP11brahmppu:17260": "asārāpārasaṃsāra- sāgarottaraṇe tariḥ // BrP_131.29 //",
  "GP11brahmppu:17261": "viśveśvarī yogamāyā sadbhaktābhayadāyinī /",
  "GP11brahmppu:17262": "gorakṣaṃ tu tatas tīrthaṃ gaṅgāyā dakṣiṇe taṭe // BrP_131.30 //",
  "GP11brahmppu:17263": "tau śvānau saramāputrau caturakṣau yamapriyau /",
  "GP11brahmppu:17264": "mātuḥ śāpaṃ cāparādhaṃ sarvaṃ cāpi savistaram // BrP_131.31 //",
  "GP11brahmppu:17265": "nivedya tu yathānyāyaṃ kāryaṃ cāpi sukhapradam /",
  "GP11brahmppu:17266": "viśāpakaraṇaṃ cāpi papracchatur ubhau yamam // BrP_131.32 //",
  "GP11brahmppu:17267": "sa tābhyāṃ sahitaḥ sauriḥ pitre sūryāya cābravīt /",
  "GP11brahmppu:17268": "śrutvā sūryaḥ sutaṃ prāha gaṅgāyāṃ surasattama // BrP_131.33 //",
  "GP11brahmppu:17269": "lokatrayaikapāvanyāṃ gautamyāṃ daṇḍake vane /",
  "GP11brahmppu:17270": "śraddhayā parayā vatsa susnātaḥ susamāhitaḥ // BrP_131.34 //",
  "GP11brahmppu:17271": "brahmāṇaṃ caiva viṣṇuṃ ca mām īśaṃ ca yathākramam /",
  "GP11brahmppu:17272": "stuhi tvaṃ sarvabhāvena bhṛtyau prītim avāpsyataḥ // BrP_131.35 //",
  "GP11brahmppu:17273": "tat pitur vacanaṃ śrutvā yamaḥ prītamanās tadā /",
  "GP11brahmppu:17274": "tayoś ca prītaye prāyād devatarpaṇayor yamaḥ // BrP_131.36 //",
  "GP11brahmppu:17275": "gautamyām aghahāriṇyāṃ susamāhitamānasaḥ /",
  "GP11brahmppu:17276": "tathaiva toṣayām āsa gaṅgāyāṃ surasattamān // BrP_131.37 //",
  "GP11brahmppu:17277": "śvabhyāṃ ca sahitaḥ śrīmān dakṣiṇāśāpatiḥ prabhuḥ /",
  "GP11brahmppu:17278": "brahmāṇaṃ toṣayām āsa bhānuṃ vai dakṣiṇe taṭe // BrP_131.38 //",
  "GP11brahmppu:17279": "īśānam uttare viṣṇuṃ svayaṃ dharmaḥ pratāpavān /",
  "GP11brahmppu:17280": "dattavanto varaṃ śreṣṭhaṃ saramāyā viśāpakam /",
  "GP11brahmppu:17281": "varān ayācata bahūṃl lokānām upakārakān // BrP_131.39 //",
  "GP11brahmppu:17282": "{yama uvāca: }",
  "GP11brahmppu:17283": "eṣu snānaṃ tu ye kuryur brahmaviṣṇumaheśvarāḥ /",
  "GP11brahmppu:17284": "ātmārthaṃ ca parārthaṃ ca te kāmān āpnuyuḥ śubhān // BrP_131.40 //",
  "GP11brahmppu:17285": "bāṇatīrthe tu ye snātvā śārṅgapāṇiṃ smaranti vai /",
  "GP11brahmppu:17286": "tebhyo dāridryaduḥkhāni na bhaveyur yuge yuge // BrP_131.41 //",
  "GP11brahmppu:17287": "gotīrthe brahmatīrthe vā yas tu snātvā yatavrataḥ /",
  "GP11brahmppu:17288": "brahmāṇaṃ taṃ namasyātha dvīpasyāpi pradakṣiṇam // BrP_131.42 //",
  "GP11brahmppu:17289": "yaḥ kuryāt tena pṛthivī saptadvīpā vasuṃdharā /",
  "GP11brahmppu:17290": "pradakṣiṇīkṛtā tatra kiṃcid dattvā vasu dvijam // BrP_131.43 //",
  "GP11brahmppu:17291": "tad devayajanaṃ prāpya kiṃcid dhutvā hutāśane /",
  "GP11brahmppu:17292": "aśvamedhādiyajñānāṃ phalaṃ prāpnoti puṣkalam // BrP_131.44 //",
  "GP11brahmppu:17293": "yaḥ sakṛt tatra paṭhati gāyatrīṃ vedamātaram /",
  "GP11brahmppu:17294": "adhītās tena vedā vai niṣkāmo muktibhājanam // BrP_131.45 //",
  "GP11brahmppu:17295": "snātvā tu dakṣiṇe kūle śaktiṃ devīṃ tu bhaktitaḥ /",
  "GP11brahmppu:17296": "pūjayitvā yathānyāyaṃ sarvān kāmān avāpnuyāt // BrP_131.46 //",
  "GP11brahmppu:17297": "brahmaviṣṇumaheśānāṃ śaktir mātā trayīmayī /",
  "GP11brahmppu:17298": "sarvān kāmān avāpnoti putravān dhanavān bhavet // BrP_131.47 //",
  "GP11brahmppu:17299": "ādityaṃ bhaktito yas tu dakṣiṇe niyato naraḥ /",
  "GP11brahmppu:17300": "snātvā paśyeta teneṣṭā yajñā vividhadakṣiṇāḥ // BrP_131.48 //",
  "GP11brahmppu:17301": "kūle yaś cottare caiva gaṅgāyā daityasūdanam /",
  "GP11brahmppu:17302": "snātvā paśyeta taṃ natvā tasya viṣṇoḥ paraṃ padam // BrP_131.49 //",
  "GP11brahmppu:17303": "yameśvaraṃ tato yas tu yamatīrthe tu pūjitam /",
  "GP11brahmppu:17304": "snātaḥ paśyati yuktātmā sa karoty acireṇa hi // BrP_131.50 //",
  "GP11brahmppu:17305": "pitṝṇām akṣayaṃ puṇyaṃ phaladaṃ kīrtivardhanam /",
  "GP11brahmppu:17306": "tatra snānena dānena japena stavanena ca /",
  "GP11brahmppu:17307": "api duṣkṛtakarmāṇaḥ pitaro mokṣam āpnuyuḥ // BrP_131.51 //",
  "GP11brahmppu:17308": "{brahmovāca: }",
  "GP11brahmppu:17309": "ityādy aṣṭa sahasrāṇi tīrthāni trīṇi nārada /",
  "GP11brahmppu:17310": "teṣu snānaṃ ca dānaṃ ca sarvam akṣayapuṇyadam // BrP_131.52 //",
  "GP11brahmppu:17311": "eteṣāṃ smaraṇaṃ puṇyaṃ nānājanmāghanāśanam /",
  "GP11brahmppu:17312": "śravaṇāt pitṛbhiḥ sārdhaṃ paṭhanāt svakulaiḥ saha // BrP_131.53 //",
  "GP11brahmppu:17313": "teṣām apy atipāpāni nāśaṃ yānti mamājñayā /",
  "GP11brahmppu:17314": "tatra snānādi yaḥ kṛtvā kiṃcid dattvā yatātmavān // BrP_131.54 //",
  "GP11brahmppu:17315": "pitṝṇāṃ piṇḍadānādi kṛtvā natvā surān imān /",
  "GP11brahmppu:17316": "dhanaṃ dhānyaṃ yaśo vīryam āyur ārogyasaṃpadaḥ // BrP_131.55 //",
  "GP11brahmppu:17317": "putrān pautrān priyāṃ bhāryāṃ labdhvā cānyan manīṣitam /",
  "GP11brahmppu:17318": "aviyuktaḥ prītamanā bandhubhiś cātimānitaḥ // BrP_131.56 //",
  "GP11brahmppu:17319": "narakasthān api pitṝṃs tārayitvā kulāni ca /",
  "GP11brahmppu:17320": "pāvayitvā priyair yukto hy ante viṣṇuṃ śivaṃ smaret /",
  "GP11brahmppu:17321": "tato muktipadaṃ gacched devānāṃ vacanaṃ yathā // BrP_131.57 //",
  "GP11brahmppu:17322": "{brahmovāca: }",
  "GP11brahmppu:17323": "yakṣiṇīsaṃgamaṃ nāma tīrthaṃ sarvaphalapradam /",
  "GP11brahmppu:17324": "tatra snānena dānena sarvān kāmān avāpnuyāt // BrP_132.1 //",
  "GP11brahmppu:17325": "yatra yakṣeśvaro devo darśanād bhuktimuktidaḥ /",
  "GP11brahmppu:17326": "tatra ca snānamātreṇa sattrayāgaphalaṃ labhet // BrP_132.2 //",
  "GP11brahmppu:17327": "viśvāvasoḥ svasā nāmnā pippalā guruhāsinī /",
  "GP11brahmppu:17328": "ṛṣīṇāṃ sattram agamad gautamītīravartinām // BrP_132.3 //",
  "GP11brahmppu:17329": "dṛṣṭvā tatra ṛṣīn kṣāmān sā jahāsātigarvitā /",
  "GP11brahmppu:17330": "yā gatvāśrāvaya vauṣaḍ astu śrauṣaḍ iti sthiram // BrP_132.4 //",
  "GP11brahmppu:17331": "visvareṇa bruvatī tāṃ te śepuḥ srāviṇī bhava /",
  "GP11brahmppu:17332": "tato nady abhavat tatra yakṣiṇīti suviśrutā // BrP_132.5 //",
  "GP11brahmppu:17333": "tato viśvāvasuḥ pūjya ṛṣīn devaṃ trilocanam /",
  "GP11brahmppu:17334": "saṃgamya caiva gautamyā tāṃ viśāpām athākarot // BrP_132.6 //",
  "GP11brahmppu:17335": "tataḥ prabhṛti tat tīrthaṃ yakṣiṇīsaṃgamaṃ smṛtam /",
  "GP11brahmppu:17336": "tatra snānādidānena sarvān kāmān avāpnuyāt // BrP_132.7 //",
  "GP11brahmppu:17337": "viśvāvasoḥ prasanno 'bhūd yatra śaṃbhuḥ śivānvitaḥ /",
  "GP11brahmppu:17338": "śaivaṃ tat paramaṃ tīrthaṃ durgātīrthaṃ ca viśrutam // BrP_132.8 //",
  "GP11brahmppu:17339": "sarvapāpaughaharaṇaṃ sarvadurgatināśanam /",
  "GP11brahmppu:17340": "sarveṣāṃ tīrthamukhyānāṃ tad dhi sāraṃ mahāmune /",
  "GP11brahmppu:17341": "tīrthaṃ munivaraiḥ khyātaṃ sarvasiddhipradaṃ nṛṇām // BrP_132.9 //",
  "GP11brahmppu:17342": "{brahmovāca: }",
  "GP11brahmppu:17343": "śuklatīrtham iti khyātaṃ sarvasiddhikaraṃ nṛṇām /",
  "GP11brahmppu:17344": "yasya smaraṇamātreṇa sarvakāmān avāpnuyāt // BrP_133.1 //",
  "GP11brahmppu:17345": "bharadvāja iti khyāto muniḥ paramadhārmikaḥ /",
  "GP11brahmppu:17346": "tasya paiṭhīnasī nāma bhāryā sukalabhūṣaṇā // BrP_133.2 //",
  "GP11brahmppu:17347": "gautamītīram adhyāste pativrataparāyaṇā /",
  "GP11brahmppu:17348": "agnīṣomīyam aindrāgnaṃ puroḍāśam akalpayat // BrP_133.3 //",
  "GP11brahmppu:17349": "puroḍāśe śrapyamāṇe dhūmāt kaścid ajāyata /",
  "GP11brahmppu:17350": "puroḍāśaṃ bhakṣayitvā lokatritayabhīṣaṇaḥ // BrP_133.4 //",
  "GP11brahmppu:17351": "yajñaṃ me hy atra ko haṃsi kopāt tvam iti taṃ muniḥ /",
  "GP11brahmppu:17352": "provāca satvaraṃ kruddho bharadvājo dvijottamaḥ /",
  "GP11brahmppu:17353": "tad ṛṣer vacanaṃ śrutvā rākṣasaḥ pratyuvāca tam // BrP_133.5 //",
  "GP11brahmppu:17354": "{rākṣasa uvāca: }",
  "GP11brahmppu:17355": "havyaghna iti vikhyātaṃ bharadvāja nibodha mām /",
  "GP11brahmppu:17356": "saṃdhyāsuto 'haṃ jyeṣṭhaś ca sutaḥ prācīnabarhiṣaḥ // BrP_133.6 //",
  "GP11brahmppu:17357": "brahmaṇā me varo datto yajñān khāda yathāsukham /",
  "GP11brahmppu:17358": "mamānujaḥ kaliś cāpi balavān atibhīṣaṇaḥ // BrP_133.7 //",
  "GP11brahmppu:17359": "ahaṃ kṛṣṇaḥ pitā kṛṣṇo mātā kṛṣṇā tathānujaḥ /",
  "GP11brahmppu:17360": "ahaṃ makhaṃ haniṣyāmi yūpaṃ chedmi kṛtāntakaḥ // BrP_133.8 //",
  "GP11brahmppu:17361": "{bharadvāja uvāca: }",
  "GP11brahmppu:17362": "rakṣyatāṃ me tvayā yajñaḥ priyo dharmaḥ sanātanaḥ /",
  "GP11brahmppu:17363": "jāne tvāṃ yajñahantāraṃ saddvijaṃ rakṣa me kratum // BrP_133.9 //",
  "GP11brahmppu:17364": "{yajñaghna uvāca: }",
  "GP11brahmppu:17365": "bharadvāja nibodhedaṃ vākyaṃ mama samāsataḥ /",
  "GP11brahmppu:17366": "brahmaṇāhaṃ purā śapto devadānavasaṃnidhau // BrP_133.10 //",
  "GP11brahmppu:17367": "tataḥ prasādito devo mayā lokapitāmahaḥ /",
  "GP11brahmppu:17368": "amṛtaiḥ prokṣayiṣyanti yadā tvāṃ munisattamāḥ // BrP_133.11 //",
  "GP11brahmppu:17369": "tadā viśāpo bhavitā havyaghna tvaṃ na cānyathā /",
  "GP11brahmppu:17370": "evaṃ kariṣyasi yadā tataḥ sarvaṃ bhaviṣyati // BrP_133.12 //",
  "GP11brahmppu:17371": "{brahmovāca: }",
  "GP11brahmppu:17372": "bharadvājaḥ punaḥ prāha sakhā me 'si mahāmate /",
  "GP11brahmppu:17373": "makhasaṃrakṣaṇaṃ yena syān me vada karomi tat // BrP_133.13 //",
  "GP11brahmppu:17374": "saṃbhūya devā daiteyā mamanthuḥ kṣīrasāgaram /",
  "GP11brahmppu:17375": "alabhantāmṛtaṃ kaṣṭāt tad asmatsulabhaṃ katham // BrP_133.14 //",
  "GP11brahmppu:17376": "prītyā yadi prasanno 'si sulabhaṃ yad vadasva tat /",
  "GP11brahmppu:17377": "tad ṛṣer vacanaṃ śrutvā rakṣaḥ prāha tadā mudā // BrP_133.15 //",
  "GP11brahmppu:17378": "{rakṣa uvāca: }",
  "GP11brahmppu:17379": "amṛtaṃ gautamīvāri amṛtaṃ svarṇam ucyate /",
  "GP11brahmppu:17380": "amṛtaṃ gobhavaṃ cājyam amṛtaṃ soma eva ca // BrP_133.16 //",
  "GP11brahmppu:17381": "etair mām abhiṣiñcasva athavaitais tathā tribhiḥ /",
  "GP11brahmppu:17382": "gaṅgāyā vāriṇājyena hiraṇyena tathaiva ca /",
  "GP11brahmppu:17383": "sarvebhyo 'py adhikaṃ divyam amṛtaṃ gautamījalam // BrP_133.17 //",
  "GP11brahmppu:17384": "{brahmovāca: }",
  "GP11brahmppu:17385": "etad ākarṇya sa ṛṣiḥ paraṃ saṃtoṣam āgataḥ /",
  "GP11brahmppu:17386": "pāṇāv ādāya gaṅgāyāḥ salilāmṛtam ādarāt // BrP_133.18 //",
  "GP11brahmppu:17387": "tenākarod ṛṣī rakṣo hy abhiṣiktaṃ tadā makhe /",
  "GP11brahmppu:17388": "punaś ca yūpe ca paśāv ṛtvikṣu makhamaṇḍale // BrP_133.19 //",
  "GP11brahmppu:17389": "sarvam evābhavac chuklam abhiṣekān mahātmanaḥ /",
  "GP11brahmppu:17390": "tad rakṣo 'pi tadā śuklo bhūtvotpanno mahābalaḥ // BrP_133.20 //",
  "GP11brahmppu:17391": "yaḥ purā kṛṣṇarūpo 'bhūt sa tu śuklo 'bhavat kṣaṇāt /",
  "GP11brahmppu:17392": "yajñaṃ sarvaṃ samāpyātha bharadvājaḥ pratāpavān // BrP_133.21 //",
  "GP11brahmppu:17393": "ṛtvijo 'pi visṛjyātha yūpaṃ gaṅgodake 'kṣipat /",
  "GP11brahmppu:17394": "gaṅgāmadhye tad dhi yūpam adyāpy āste mahāmate // BrP_133.22 //",
  "GP11brahmppu:17395": "abhiṣiktaṃ cāmṛtena abhijñānaṃ tu tan mahat /",
  "GP11brahmppu:17396": "tatra tīrthe punā rakṣo bharadvājam uvāca ha // BrP_133.23 //",
  "GP11brahmppu:17397": "{rakṣa uvāca: }",
  "GP11brahmppu:17398": "ahaṃ yāmi bharadvāja kṛtaḥ śuklas tvayā punaḥ /",
  "GP11brahmppu:17399": "tasmāt tavātra tīrthe ye snānadānādipūjanam // BrP_133.24 //",
  "GP11brahmppu:17400": "kuryus teṣām abhīṣṭāni bhaveyur yat phalaṃ makhe /",
  "GP11brahmppu:17401": "smaraṇād api pāpāni nāśaṃ yāntu sadā mune // BrP_133.25 //",
  "GP11brahmppu:17402": "tataḥ prabhṛti tat tīrthaṃ śuklatīrtham iti smṛtam /",
  "GP11brahmppu:17403": "gautamyāṃ daṇḍakāraṇye svargadvāram apāvṛtam // BrP_133.26 //",
  "GP11brahmppu:17404": "ubhayos tīrayoḥ sapta sahasrāṇy aparāṇi ca /",
  "GP11brahmppu:17405": "tīrthānāṃ muniśārdūla sarvasiddhipradāyinām // BrP_133.27 //",
  "GP11brahmppu:17406": "{brahmovāca: }",
  "GP11brahmppu:17407": "cakratīrtham iti khyātaṃ smaraṇāt pāpanāśanam /",
  "GP11brahmppu:17408": "tasya prabhāvaṃ vakṣyāmi śṛṇu yatnena nārada // BrP_134.1 //",
  "GP11brahmppu:17409": "ṛṣayaḥ sapta vikhyātā vasiṣṭhapramukhā mune /",
  "GP11brahmppu:17410": "gautamyās tīram āśritya sattrayajñam upāsate // BrP_134.2 //",
  "GP11brahmppu:17411": "tatra vighna upakrānte rakṣobhir atibhīṣaṇe /",
  "GP11brahmppu:17412": "mām abhyetyātha munayo rakṣaḥkṛtyaṃ nyavedayan // BrP_134.3 //",
  "GP11brahmppu:17413": "tadāhaṃ pramadārūpaṃ māyayāsṛjya nārada /",
  "GP11brahmppu:17414": "yasyāś ca darśanād eva nāśaṃ yānty atha rākṣasāḥ // BrP_134.4 //",
  "GP11brahmppu:17415": "evam uktvā tu tāṃ prādām ṛṣibhyaḥ pramadāṃ mune /",
  "GP11brahmppu:17416": "madvākyād ṛṣayo māyām ādāya punar āgaman // BrP_134.5 //",
  "GP11brahmppu:17417": "ajaikā yā samākhyātā kṛṣṇalohitarūpiṇī /",
  "GP11brahmppu:17418": "muktakeśīty abhidhayā sāste 'dyāpi svarūpiṇī // BrP_134.6 //",
  "GP11brahmppu:17419": "lokatritayasaṃmoha- dāyinī kāmarūpiṇī /",
  "GP11brahmppu:17420": "tadbalāt svasthamanasaḥ sarve ca munipuṃgavaḥ // BrP_134.7 //",
  "GP11brahmppu:17421": "gautamīṃ saritāṃ śreṣṭhāṃ punar yajñāya dīkṣitāḥ /",
  "GP11brahmppu:17422": "punas tanmakhanāśāya rākṣasāḥ samupāgaman // BrP_134.8 //",
  "GP11brahmppu:17423": "yakṣavāṭāntike māyāṃ dṛṣṭvā rākṣasapuṃgavāḥ /",
  "GP11brahmppu:17424": "tato nṛtyanti gāyanti hasanti ca rudanti ca // BrP_134.9 //",
  "GP11brahmppu:17425": "māheśvarī mahāmāyā prabhāveṇātidarpitā /",
  "GP11brahmppu:17426": "teṣāṃ madhye daityapatiḥ śambaro nāma vīryavān // BrP_134.10 //",
  "GP11brahmppu:17427": "māyārūpāṃ tu pramadāṃ bhakṣayām āsa nārada /",
  "GP11brahmppu:17428": "tad adbhutam atīvāsīt tanmāyābaladarśinām // BrP_134.11 //",
  "GP11brahmppu:17429": "makhe vidhvaṃsyamāne tu te viṣṇuṃ śaraṇaṃ yayuḥ /",
  "GP11brahmppu:17430": "prādād viṣṇuś cakram atho munīnāṃ rakṣaṇāya tu // BrP_134.12 //",
  "GP11brahmppu:17431": "cakraṃ tad rākṣasān ājau daityāṃś ca danujāṃs tathā /",
  "GP11brahmppu:17432": "ciccheda tadbhayād eva mṛtā rākṣasapuṃgavāḥ // BrP_134.13 //",
  "GP11brahmppu:17433": "ṛṣibhis tan mahāsattraṃ saṃpūrṇam abhavat tadā /",
  "GP11brahmppu:17434": "viṣṇoḥ prakṣālitaṃ cakraṃ gaṅgāmbhobhiḥ sudarśanam // BrP_134.14 //",
  "GP11brahmppu:17435": "tataḥ prabhṛti tat tīrthaṃ cakratīrtham udāhṛtam /",
  "GP11brahmppu:17436": "tatra snānena dānena sattrayāgaphalaṃ labhet // BrP_134.15 //",
  "GP11brahmppu:17437": "tatra pañca śatāny āsaṃs tīrthānāṃ pāpahāriṇām /",
  "GP11brahmppu:17438": "teṣu snānaṃ tathā dānaṃ pratyekaṃ muktidāyakam // BrP_134.16 //",
  "GP11brahmppu:17439": "{brahmovāca: }",
  "GP11brahmppu:17440": "vāṇīsaṃgamam ākhyātaṃ yatra vāgīśvaro haraḥ /",
  "GP11brahmppu:17441": "tat tīrthaṃ sarvapāpānāṃ mocanaṃ sarvakāmadam // BrP_135.1 //",
  "GP11brahmppu:17442": "tatra snānena dānena brahmahatyādināśanam /",
  "GP11brahmppu:17443": "brahmaviṣṇvoś ca saṃvāde mahattve ca parasparam // BrP_135.2 //",
  "GP11brahmppu:17444": "tayor madhye mahādevo jyotirmūrtir abhūt kila /",
  "GP11brahmppu:17445": "tatraiva vāg uvācedaṃ daivī putra tayoḥ śubhā // BrP_135.3 //",
  "GP11brahmppu:17446": "aham asmi mahāṃs tatra aham asmīti vai mithaḥ /",
  "GP11brahmppu:17447": "daivī vāk tāv ubhau prāha yas tv asyāntaṃ tu paśyati // BrP_135.4 //",
  "GP11brahmppu:17448": "sa tu jyeṣṭho bhavet tasmān mā vādaṃ kartum arhathaḥ /",
  "GP11brahmppu:17449": "tadvākyād viṣṇur agamad adho 'haṃ cordhvam eva ca // BrP_135.5 //",
  "GP11brahmppu:17450": "tato viṣṇuḥ śīghram etya jyotiḥpārśva upāviśat /",
  "GP11brahmppu:17451": "aprāpyāntam ahaṃ prāyāṃ dūrād dūrataraṃ mune // BrP_135.6 //",
  "GP11brahmppu:17452": "tataḥ śrānto nivṛtto 'haṃ draṣṭum īśaṃ tu taṃ prabhum /",
  "GP11brahmppu:17453": "tadaivaṃ mama dhīr āsīd dṛṣṭaś cānto mayā bhṛśam // BrP_135.7 //",
  "GP11brahmppu:17454": "asya devasya tad viṣṇor mama jyaiṣṭhyaṃ sphuṭaṃ bhavet /",
  "GP11brahmppu:17455": "punaś cāpi mama tv evaṃ matir āsīn mahāmate // BrP_135.8 //",
  "GP11brahmppu:17456": "satyair vaktraiḥ kathaṃ vakṣye pīḍito 'py anṛtaṃ vacaḥ /",
  "GP11brahmppu:17457": "nānāvidheṣu pāpeṣu nānṛtāt pātakaṃ param // BrP_135.9 //",
  "GP11brahmppu:17458": "satyair vaktrair asatyāṃ vā vācaṃ vakṣye kathaṃ tv iti /",
  "GP11brahmppu:17459": "tato 'haṃ pañcamaṃ vaktraṃ gardabhākṛtibhīṣaṇam // BrP_135.10 //",
  "GP11brahmppu:17460": "kṛtvā tenānṛtaṃ vakṣya iti dhyātvā ciraṃ tadā /",
  "GP11brahmppu:17461": "abravaṃ taṃ hariṃ tatra āsīnaṃ jagatāṃ prabhum // BrP_135.11 //",
  "GP11brahmppu:17462": "asya cānto mayā dṛṣṭas tena jyaiṣṭhyaṃ janārdana /",
  "GP11brahmppu:17463": "mameti vadataḥ pārśve ubhau tau hariśaṃkarau // BrP_135.12 //",
  "GP11brahmppu:17464": "ekarūpatvam āpannau sūryācandramasāv iva /",
  "GP11brahmppu:17465": "tau dṛṣṭvā vismito bhītaś cāstavaṃ tāv ubhāv api /",
  "GP11brahmppu:17466": "tataḥ kruddhau jagannāthau vācaṃ tām idam ūcatuḥ // BrP_135.13 //",
  "GP11brahmppu:17467": "{hariharāv ūcatuḥ: }",
  "GP11brahmppu:17468": "duṣṭe tvaṃ nimnagā bhūyā nānṛtād asti pātakam //* BrP_135.14 //",
  "GP11brahmppu:17469": "{brahmovāca: }",
  "GP11brahmppu:17470": "tataḥ sā vihvalā bhūtvā nadībhāvam upāgatā /",
  "GP11brahmppu:17471": "tad dṛṣṭvā vismito bhītas tām abravam ahaṃ tadā // BrP_135.15 //",
  "GP11brahmppu:17472": "yasmād asatyam uktāsi brahmavāci sthitā satī /",
  "GP11brahmppu:17473": "tasmād adṛśyā tvaṃ bhūyāḥ pāparūpāsy asaṃśayam // BrP_135.16 //",
  "GP11brahmppu:17474": "etac chāpaṃ viditvā tu tau devau praṇatā tadā /",
  "GP11brahmppu:17475": "viśāpatvaṃ prārthayantī tuṣṭāva ca punaḥ punaḥ // BrP_135.17 //",
  "GP11brahmppu:17476": "tatas tuṣṭau devadevau prārthitau tridaśārcitau /",
  "GP11brahmppu:17477": "prītyā hariharāv evaṃ vācaṃ vācam athocatuḥ // BrP_135.18 //",
  "GP11brahmppu:17478": "{hariharāv ūcatuḥ: }",
  "GP11brahmppu:17479": "gaṅgayā saṃgatā bhadre yadā tvaṃ lokapāvanī /",
  "GP11brahmppu:17480": "tadā punar vapus te syāt pavitraṃ hi suśobhane // BrP_135.19 //",
  "GP11brahmppu:17481": "{brahmovāca: }",
  "GP11brahmppu:17482": "tathety uktvā sāpi devī gaṅgayā saṃgatābhavat /",
  "GP11brahmppu:17483": "bhāgīrathī gautamī ca tataś cāpi svakaṃ vapuḥ // BrP_135.20 //",
  "GP11brahmppu:17484": "devī sā vyagamad brahman devānām api durlabham /",
  "GP11brahmppu:17485": "gautamyāṃ saiva vikhyātā nāmnā vāṇīti puṇyadā // BrP_135.21 //",
  "GP11brahmppu:17486": "bhāgīrathyāṃ saiva devī sarasvaty abhidhīyate /",
  "GP11brahmppu:17487": "ubhayatrāpi vikhyātaḥ saṃgamo lokapūjitaḥ // BrP_135.22 //",
  "GP11brahmppu:17488": "sarasvatīsaṃgamaś ca vāṇīsaṃgama eva ca /",
  "GP11brahmppu:17489": "gautamyā saṃgatā devī vāṇī vācā sarasvatī // BrP_135.23 //",
  "GP11brahmppu:17490": "sarvatra pūjitaṃ tīrthaṃ tatra vācā śivaṃ prabhum /",
  "GP11brahmppu:17491": "deveśvaraṃ pūjayitvā viśāpam agamad yataḥ // BrP_135.24 //",
  "GP11brahmppu:17492": "brahmā vidhūya vāgdauṣṭyaṃ svaṃ ca dhāmāgamat punaḥ /",
  "GP11brahmppu:17493": "tasmāt tatra śucir bhūtvā snātvā tatra ca saṃgame // BrP_135.25 //",
  "GP11brahmppu:17494": "vāgīśvaraṃ tato dṛṣṭvā tāvatā muktim āpnuyāt /",
  "GP11brahmppu:17495": "dānahomādikaṃ kiṃcid upavāsādikāṃ kriyām // BrP_135.26 //",
  "GP11brahmppu:17496": "yaḥ kuryāt saṃgame puṇye saṃsāre na bhavet punaḥ /",
  "GP11brahmppu:17497": "ekonaviṃśatiśataṃ tīrthānāṃ tīrayor dvayoḥ /",
  "GP11brahmppu:17498": "nānājanmārjitāśeṣa- pāpakṣayavidhāyinām // BrP_135.27 //",
  "GP11brahmppu:17499": "{brahmovāca: }",
  "GP11brahmppu:17500": "viṣṇutīrtham iti khyātaṃ tatra vṛttam idaṃ śṛṇu /",
  "GP11brahmppu:17501": "maudgalya iti vikhyāto mudgalasya suto ṛṣiḥ // BrP_136.1 //",
  "GP11brahmppu:17502": "tasya bhāryā tu jābālā nāmnā khyātā suputriṇī /",
  "GP11brahmppu:17503": "pitā ṛṣis tathā vṛddho mudgalo lokaviśrutaḥ // BrP_136.2 //",
  "GP11brahmppu:17504": "tasya bhāryā tathā khyātā nāmnā bhāgīrathī śubhā /",
  "GP11brahmppu:17505": "sa maudgalyaḥ prātar eva gaṅgāṃ snāti yatavrataḥ // BrP_136.3 //",
  "GP11brahmppu:17506": "nityam eva tv idaṃ karma tasyāsīn munisattama /",
  "GP11brahmppu:17507": "gaṅgātīre kuśair mṛdbhiḥ śamīpuṣpair aharniśam // BrP_136.4 //",
  "GP11brahmppu:17508": "gurūditena mārgeṇa svamānasasaroruhe /",
  "GP11brahmppu:17509": "āvāhanaṃ nityam eva viṣṇoś cakre sa maudgaliḥ // BrP_136.5 //",
  "GP11brahmppu:17510": "tenāhūtas tvarann eti lakṣmībhartā jagatpatiḥ /",
  "GP11brahmppu:17511": "vainateyam athāruhya śaṅkhacakragadādharaḥ // BrP_136.6 //",
  "GP11brahmppu:17512": "pūjitas tena ṛṣiṇā sa maudgalyena yatnataḥ /",
  "GP11brahmppu:17513": "prabrūte ca kathāś citrā maudgalyāya jagatprabhuḥ // BrP_136.7 //",
  "GP11brahmppu:17514": "tato 'parāhṇasamaye viṣṇuḥ prāha sa maudgalim /",
  "GP11brahmppu:17515": "yāhi vatsa svabhavanaṃ śrānto 'sīti punaḥ punaḥ // BrP_136.8 //",
  "GP11brahmppu:17516": "evam uktaḥ sa devena viṣṇunā yāti sa dvijaḥ /",
  "GP11brahmppu:17517": "jagatprabhus tato yāti devair yuktaḥ svamandiram // BrP_136.9 //",
  "GP11brahmppu:17518": "maudgalyo 'pi tathābhyetya kiṃcid ādāya nityaśaḥ /",
  "GP11brahmppu:17519": "svam eva bhavanaṃ vidvān bhāryāyai svārjitaṃ dhanam // BrP_136.10 //",
  "GP11brahmppu:17520": "dadāti sa mahāviṣṇu- caraṇābjaparāyaṇaḥ /",
  "GP11brahmppu:17521": "maudgalyasya priyā sāpi pativrataparāyaṇā // BrP_136.11 //",
  "GP11brahmppu:17522": "śākaṃ mūlaṃ phalaṃ vāpi bhartrānītaṃ tu yatnataḥ /",
  "GP11brahmppu:17523": "susaṃskṛtyāpy atithīnāṃ bālānāṃ bhartur eva ca // BrP_136.12 //",
  "GP11brahmppu:17524": "dattvā tu bhojanaṃ tebhyaḥ paścād bhuṅkte yatavratā /",
  "GP11brahmppu:17525": "bhuktavatsv atha sarveṣu rātrau nityaṃ sa maudgaliḥ // BrP_136.13 //",
  "GP11brahmppu:17526": "viṣṇoḥ śrutāḥ kathāś citrās tebhyo vakty atha harṣitaḥ /",
  "GP11brahmppu:17527": "evaṃ bahutithe kāle vyatīte cātivismitā /",
  "GP11brahmppu:17528": "maudgalyasya raho bhāryā bhartāraṃ vākyam abravīt // BrP_136.14 //",
  "GP11brahmppu:17529": "{jābālovāca: }",
  "GP11brahmppu:17530": "yadi te viṣṇur abhyeti samīpaṃ tridaśārcitaḥ /",
  "GP11brahmppu:17531": "tathāpi kaṣṭam asmākaṃ kasmād iti jagatprabhum // BrP_136.15 //",
  "GP11brahmppu:17532": "tat pṛccha tvaṃ mahāprājña yadāsau viṣṇur eti ca /",
  "GP11brahmppu:17533": "yasmiṃś ca smṛtamātre tu jarājanmarujo mṛtiḥ /",
  "GP11brahmppu:17534": "nāśaṃ yānti kuto dṛṣṭe tasmāt pṛccha jagatpatim // BrP_136.16 //",
  "GP11brahmppu:17535": "{brahmovāca: }",
  "GP11brahmppu:17536": "tathety uktvā priyāvākyān maudgalyo nityavad dharim /",
  "GP11brahmppu:17537": "pūjayitvā vinītaś ca papraccha sa kṛtāñjaliḥ // BrP_136.17 //",
  "GP11brahmppu:17538": "{maudgalya uvāca: }",
  "GP11brahmppu:17539": "tvayi smṛte jagannātha śokadāridryaduṣkṛtam /",
  "GP11brahmppu:17540": "nāśaṃ yāti vipattir me tvayi dṛṣṭe kathaṃ sthitā // BrP_136.18 //",
  "GP11brahmppu:17541": "{śrīviṣṇur uvāca: }",
  "GP11brahmppu:17542": "svakṛtaṃ bhujyate bhūtaiḥ sarvaiḥ sarvatra sarvadā /",
  "GP11brahmppu:17543": "na kopi kasyacit kiṃcit karoty atra hitāhite // BrP_136.19 //",
  "GP11brahmppu:17544": "yādṛśaṃ copyate bījaṃ phalaṃ bhavati tādṛśam /",
  "GP11brahmppu:17545": "rasālaḥ syān na nimbasya bījāj jātv api kutracit // BrP_136.20 //",
  "GP11brahmppu:17546": "na kṛtā gautamīsevā nārcitau hariśaṃkarau /",
  "GP11brahmppu:17547": "na dattaṃ yaiś ca viprebhyas te kathaṃ bhājanaṃ śriyaḥ // BrP_136.21 //",
  "GP11brahmppu:17548": "tvayā na dattaṃ kiṃcic ca brāhmaṇebhyo mamāpi ca /",
  "GP11brahmppu:17549": "yad dīyate tad eveha parasmiṃś copatiṣṭhati // BrP_136.22 //",
  "GP11brahmppu:17550": "mṛdbhir vārbhiḥ kuśair mantraiḥ śucikarma sadaiva yat /",
  "GP11brahmppu:17551": "karoti tasmāt pūtātmā śarīrasya ca śoṣaṇāt // BrP_136.23 //",
  "GP11brahmppu:17552": "vinā dānena na kvāpi bhogāvāptir nṛṇāṃ bhavet /",
  "GP11brahmppu:17553": "satkarmācaraṇāc chuddho viraktaḥ syāt tato naraḥ // BrP_136.24 //",
  "GP11brahmppu:17554": "tato 'pratihatajñāno jīvanmuktas tato bhavet /",
  "GP11brahmppu:17555": "sarveṣāṃ sulabhā muktir madbhaktyā ceha pūrtataḥ // BrP_136.25 //",
  "GP11brahmppu:17556": "bhuktir dānādinā sarva- bhūtaduḥkhanibarhaṇāt /",
  "GP11brahmppu:17557": "athavā lapsyase muktiṃ bhaktyā bhuktiṃ na lapsyase // BrP_136.26 //",
  "GP11brahmppu:17558": "{maudgalya uvāca: }",
  "GP11brahmppu:17559": "bhaktyā muktiḥ kathaṃ bhūyād bhukter muktiḥ sudurlabhā /",
  "GP11brahmppu:17560": "jātā ced dehināṃ muktiḥ kim anyena prayojanam // BrP_136.27 //",
  "GP11brahmppu:17561": "bhaktyā muktiḥ sarvapūjyā tām iccheyaṃ jaganmaya //* BrP_136.28 //",
  "GP11brahmppu:17562": "{viṣṇur uvāca: }",
  "GP11brahmppu:17563": "etad evāntaraṃ brahman dīyate mām anusmaran /",
  "GP11brahmppu:17564": "brāhmaṇāyāthavārthibhyas tad evākṣayatāṃ vrajet // BrP_136.29 //",
  "GP11brahmppu:17565": "mām adhyātvātha yad dadyāt tat tanmātraphalapradam /",
  "GP11brahmppu:17566": "tat punar dattam eveha na bhogāyātra kalpate // BrP_136.30 //",
  "GP11brahmppu:17567": "tasmād dehi mahābuddhe bhojyaṃ kiṃcin mama dhruvam /",
  "GP11brahmppu:17568": "athavā vipramukhyāya gautamītīram āśritaḥ // BrP_136.31 //",
  "GP11brahmppu:17569": "{brahmovāca: }",
  "GP11brahmppu:17570": "maudgalyaḥ prāha taṃ viṣṇuṃ deyaṃ mama na vidyate /",
  "GP11brahmppu:17571": "nānyat kiṃcana dehādi yat tat tvayi samarpitam // BrP_136.32 //",
  "GP11brahmppu:17572": "tato viṣṇur garutmantaṃ prāha śīghraṃ jagatpatiḥ /",
  "GP11brahmppu:17573": "ihānayasva kaṇiśaṃ mamāyaṃ cārpayiṣyati // BrP_136.33 //",
  "GP11brahmppu:17574": "tato yogyān ayaṃ bhogān prāpsyate manasaḥ priyān /",
  "GP11brahmppu:17575": "ākarṇya svāminādiṣṭaṃ tathā cakre sa pakṣirāṭ // BrP_136.34 //",
  "GP11brahmppu:17576": "viṣṇuhaste kaṇān prādāt sa maudgalyo yatavrataḥ /",
  "GP11brahmppu:17577": "etasminn antare viṣṇur viśvakarmāṇam abravīt // BrP_136.35 //",
  "GP11brahmppu:17578": "{viṣṇur uvāca: }",
  "GP11brahmppu:17579": "yāvac cāsya kule sapta puruṣās tāvad eva tu /",
  "GP11brahmppu:17580": "bhavitāro mahābuddhe tāvat kāmā manīṣitāḥ /",
  "GP11brahmppu:17581": "gāvo hiraṇyaṃ dhānyāni vastrāṇy ābharaṇāni ca // BrP_136.36 //",
  "GP11brahmppu:17582": "{brahmovāca: }",
  "GP11brahmppu:17583": "yac ca kiṃcin manaḥprītyai loke bhavati bhūṣaṇam /",
  "GP11brahmppu:17584": "tat sarvam āpa maudgalyo viṣṇugaṅgāprabhāvataḥ // BrP_136.37 //",
  "GP11brahmppu:17585": "gṛhaṃ gaccheti maudgalyo viṣṇunoktas tato yayau /",
  "GP11brahmppu:17586": "āśrame svasya sarvarddhiṃ dṛṣṭvā ṛṣir abhāṣata // BrP_136.38 //",
  "GP11brahmppu:17587": "{ṛṣir uvāca: }",
  "GP11brahmppu:17588": "aho dānaprabhāvo 'yam aho viṣṇor anusmṛtiḥ /",
  "GP11brahmppu:17589": "aho gaṅgāprabhāvaś ca kair vicāryo mahān ayam // BrP_136.39 //",
  "GP11brahmppu:17590": "{brahmovāca: }",
  "GP11brahmppu:17591": "maudgalyo bhāryayā sārdhaṃ putraiḥ pautraiś ca bandhubhiḥ /",
  "GP11brahmppu:17592": "pitṛbhyāṃ bubhuje bhogān bhuktiṃ muktim avāpa ca // BrP_136.40 //",
  "GP11brahmppu:17593": "tataḥ prabhṛti tat tīrthaṃ maudgalyaṃ vaiṣṇavaṃ tathā /",
  "GP11brahmppu:17594": "tatra snānaṃ ca dānaṃ ca bhuktimuktiphalapradam // BrP_136.41 //",
  "GP11brahmppu:17595": "tatra śrutiḥ smṛtir vāpi tīrthasya syāt kathaṃcana /",
  "GP11brahmppu:17596": "tasya viṣṇur bhavet prītaḥ pāpair muktaḥ sukhī bhavet // BrP_136.42 //",
  "GP11brahmppu:17597": "ekādaśa sahasrāṇi tīrthānāṃ tīrayor dvayoḥ /",
  "GP11brahmppu:17598": "sarvārthadāyināṃ tatra snānadānajapādibhiḥ // BrP_136.43 //",
  "GP11brahmppu:17599": "{brahmovāca: }",
  "GP11brahmppu:17600": "lakṣmītīrtham iti khyātaṃ sākṣāl lakṣmīvivardhanam /",
  "GP11brahmppu:17601": "alakṣmīnāśanaṃ puṇyam ākhyānaṃ śṛṇu nārada // BrP_137.1 //",
  "GP11brahmppu:17602": "saṃvādaś ca purā tv āsīl lakṣmyāḥ putra daridrayā /",
  "GP11brahmppu:17603": "parasparavirodhinyāv ubhe viśvaṃ samīyatuḥ // BrP_137.2 //",
  "GP11brahmppu:17604": "tābhyām avyāpṛtaṃ vastu tan nāsti bhuvanatraye /",
  "GP11brahmppu:17605": "mama jyaiṣṭhyaṃ mama jyaiṣṭhyam ity ūcatur ubhe mithaḥ /",
  "GP11brahmppu:17606": "ahaṃ pūrvaṃ samudbhūtā ity āha śriyam ojasā // BrP_137.3 //",
  "GP11brahmppu:17607": "{śrīlakṣmīr uvāca: }",
  "GP11brahmppu:17608": "kulaṃ śīlaṃ jīvitaṃ vā dehinām aham eva tu /",
  "GP11brahmppu:17609": "mayā vinā dehabhājo jīvanto 'pi mṛtā iva // BrP_137.4 //",
  "GP11brahmppu:17610": "{brahmovāca: }",
  "GP11brahmppu:17611": "daridrayā ca sā proktā sarvebhyo hy adhikā hy aham /",
  "GP11brahmppu:17612": "muktir madāśritā nityaṃ daridraivaṃ vaco 'bravīt // BrP_137.5 //",
  "GP11brahmppu:17613": "kāmaḥ krodhaś ca lobhaś ca mado mātsaryam eva ca /",
  "GP11brahmppu:17614": "yatrāham asmi tatraite na tiṣṭhanti kadācana // BrP_137.6 //",
  "GP11brahmppu:17615": "na bhayodbhūtir unmāda īrṣyā uddhatavṛttitā /",
  "GP11brahmppu:17616": "yatrāham asmi tatraite na tiṣṭhanti kadācana // BrP_137.7 //",
  "GP11brahmppu:17617": "daridrāyā vacaḥ śrutvā lakṣmīs tāṃ pratyabhāṣata //* BrP_137.8 //",
  "GP11brahmppu:17618": "{lakṣmīr uvāca: }",
  "GP11brahmppu:17619": "alaṃkṛto mayā jantuḥ sarvo bhavati pūjitaḥ /",
  "GP11brahmppu:17620": "nirdhanaḥ śivatulyo 'pi sarvair apy abhibhūyate // BrP_137.9 //",
  "GP11brahmppu:17621": "dehīti vacanadvārā dehasthāḥ pañca devatāḥ /",
  "GP11brahmppu:17622": "sadyo nirgatya gacchanti dhīśrīhrīśāntikīrtayaḥ // BrP_137.10 //",
  "GP11brahmppu:17623": "tāvad guṇā gurutvaṃ ca yāvan nārthayate param /",
  "GP11brahmppu:17624": "arthī cet puruṣo jātaḥ kva guṇāḥ kva ca gauravam // BrP_137.11 //",
  "GP11brahmppu:17625": "tāvat sarvottamo jantus tāvat sarvaguṇālayaḥ /",
  "GP11brahmppu:17626": "namasyaḥ sarvalokānāṃ yāvan nārthayate param // BrP_137.12 //",
  "GP11brahmppu:17627": "kaṣṭam etan mahāpāpaṃ nirdhanatvaṃ śarīriṇām /",
  "GP11brahmppu:17628": "na mānayati no vakti na spṛśaty adhanaṃ janaḥ // BrP_137.13 //",
  "GP11brahmppu:17629": "aham eva tataḥ śreṣṭhā daridre śṛṇu me vacaḥ //* BrP_137.14 //",
  "GP11brahmppu:17630": "{brahmovāca: }",
  "GP11brahmppu:17631": "tal lakṣmīvacanaṃ śrutvā daridrā vākyam abravīt //* BrP_137.15 //",
  "GP11brahmppu:17632": "{daridrovāca: }",
  "GP11brahmppu:17633": "vaktuṃ na lakṣmīr jyeṣṭhāham iti vai lajjase muhuḥ /",
  "GP11brahmppu:17634": "pāpeṣu ramase nityaṃ vihāya puruṣottamam // BrP_137.16 //",
  "GP11brahmppu:17635": "viśvastavañcakā nityaṃ bhavatī ślāghase katham /",
  "GP11brahmppu:17636": "sukhaṃ na tādṛk tvatprāptau paścāttāpo yathā guruḥ // BrP_137.17 //",
  "GP11brahmppu:17637": "na tathā jāyate puṃsāṃ surayā dāruṇo madaḥ /",
  "GP11brahmppu:17638": "tvatsaṃnidhānamātreṇa yathā vai viduṣām api // BrP_137.18 //",
  "GP11brahmppu:17639": "sadaiva ramase lakṣmīḥ prāyas tvaṃ pāpakāriṣu /",
  "GP11brahmppu:17640": "ahaṃ vasāmi yogyeṣu dharmaśīleṣu sarvadā // BrP_137.19 //",
  "GP11brahmppu:17641": "śivaviṣṇvanurakteṣu kṛtajñeṣu mahatsu ca /",
  "GP11brahmppu:17642": "sadācāreṣu śānteṣu gurusevodyateṣu ca // BrP_137.20 //",
  "GP11brahmppu:17643": "satsu vidvatsu śūreṣu kṛtabuddhiṣu sādhuṣu /",
  "GP11brahmppu:17644": "nivasāmi sadā lakṣmīs tasmāj jyaiṣṭhyaṃ mayi sthitam // BrP_137.21 //",
  "GP11brahmppu:17645": "brāhmaṇeṣu śuciṣmatsu vratacāriṣu bhikṣuṣu /",
  "GP11brahmppu:17646": "nirbhayeṣu vasiṣyāmi lakṣmīs tvaṃ śṛṇu te sthitim // BrP_137.22 //",
  "GP11brahmppu:17647": "rājavartiṣu pāpeṣu niṣṭhureṣu khaleṣu ca /",
  "GP11brahmppu:17648": "piśuneṣu ca lubdheṣu vikṛteṣu śaṭheṣu ca // BrP_137.23 //",
  "GP11brahmppu:17649": "anāryeṣu kṛtaghneṣu dharmaghātiṣu sarvadā /",
  "GP11brahmppu:17650": "mitradrohiṣv aniṣṭeṣu bhagnacitteṣu vartase // BrP_137.24 //",
  "GP11brahmppu:17651": "{brahmovāca: }",
  "GP11brahmppu:17652": "evaṃ vivadamāne te jagmatur mām ubhe api /",
  "GP11brahmppu:17653": "tayor vākyam upaśrutya mayokte te ubhe api // BrP_137.25 //",
  "GP11brahmppu:17654": "mattaḥ pūrvatarā pṛthvī āpaḥ pūrvatarās tataḥ /",
  "GP11brahmppu:17655": "strīṇāṃ vivādaṃ tā eva striyo jānanti netare // BrP_137.26 //",
  "GP11brahmppu:17656": "viśeṣataḥ punas tābhyaḥ kamaṇḍalubhavāś ca yāḥ /",
  "GP11brahmppu:17657": "tatrāpi gautamī devī niścayaṃ kathayiṣyati // BrP_137.27 //",
  "GP11brahmppu:17658": "saiva sarvārtisaṃhartrī saiva saṃdehakartarī /",
  "GP11brahmppu:17659": "te madvākyād bhuvaṃ gatvā bhūmyā ca sahite api // BrP_137.28 //",
  "GP11brahmppu:17660": "adbhiś ca sahitāḥ sarvā gautamīṃ yayur āpagām /",
  "GP11brahmppu:17661": "bhūmir āpas tayor vākyaṃ gautamyai kramaśaḥ sphuṭam // BrP_137.29 //",
  "GP11brahmppu:17662": "sarvaṃ nivedayām āsur yathāvṛttaṃ praṇamya tām /",
  "GP11brahmppu:17663": "daridrāyāś ca lakṣmyāś ca vākyaṃ madhyasthavat tadā // BrP_137.30 //",
  "GP11brahmppu:17664": "śṛṇvatsu lokapāleṣu śṛṇvatyāṃ bhuvi nārada /",
  "GP11brahmppu:17665": "śṛṇvatīṣv apsu sā gaṅgā daridrāṃ vākyam abravīt /",
  "GP11brahmppu:17666": "saṃpraśasya tathā lakṣmīṃ gautamī vākyam abravīt // BrP_137.31 //",
  "GP11brahmppu:17667": "{gautamy uvāca: }",
  "GP11brahmppu:17668": "brahmaśrīś ca tapaḥśrīś ca yajñaśrīḥ kīrtisaṃjñitā /",
  "GP11brahmppu:17669": "dhanaśrīś ca yaśaśrīś ca vidyā prajñā sarasvatī // BrP_137.32 //",
  "GP11brahmppu:17670": "bhuktiśrīś cātha muktiś ca smṛtir lajjā dhṛtiḥ kṣamā /",
  "GP11brahmppu:17671": "siddhis tuṣṭis tathā puṣṭiḥ śāntir āpas tathā mahī // BrP_137.33 //",
  "GP11brahmppu:17672": "ahaṃśaktir athauṣadhyaḥ śrutiḥ śuddhir vibhāvarī /",
  "GP11brahmppu:17673": "dyaur jyotsnā āśiṣaḥ svastir vyāptir māyā uṣā śivā // BrP_137.34 //",
  "GP11brahmppu:17674": "yat kiṃcid vidyate loke lakṣmyā vyāptaṃ carācaram /",
  "GP11brahmppu:17675": "brāhmaṇeṣv atha dhīreṣu kṣamāvatsv atha sādhuṣu // BrP_137.35 //",
  "GP11brahmppu:17676": "vidyāyukteṣu cānyeṣu bhuktimuktyanusāriṣu /",
  "GP11brahmppu:17677": "yad yad ramyaṃ sundaraṃ vā tat tal lakṣmīvijṛmbhitam // BrP_137.36 //",
  "GP11brahmppu:17678": "kim atra bahunoktena sarvaṃ lakṣmīmayaṃ jagat /",
  "GP11brahmppu:17679": "yasmin kasmiṃś ca yat kiṃcid utkṛṣṭaṃ paridṛśyate // BrP_137.37 //",
  "GP11brahmppu:17680": "lakṣmīmayaṃ tu tat sarvaṃ tayā hīnaṃ na kiṃcana /",
  "GP11brahmppu:17681": "atremāṃ sundarīṃ devīṃ spardhayantī na lajjase // BrP_137.38 //",
  "GP11brahmppu:17682": "gaccha gaccheti tāṃ gaṅgā daridrāṃ vākyam abravīt /",
  "GP11brahmppu:17683": "tataḥ prabhṛti gaṅgāmbho daridrāvairakāry abhūt // BrP_137.39 //",
  "GP11brahmppu:17684": "tāvad daridrābhibhavo gaṅgā yāvan na sevyate /",
  "GP11brahmppu:17685": "tataḥ prabhṛti tat tīrtham alakṣmīnāśanaṃ śubham // BrP_137.40 //",
  "GP11brahmppu:17686": "tatra snānena dānena lakṣmīvān puṇyavān bhavet /",
  "GP11brahmppu:17687": "tīrthānāṃ ṣaṭ sahasrāṇi tasmiṃs tīrthe mahāmate /",
  "GP11brahmppu:17688": "devarṣimunijuṣṭānāṃ sarvasiddhipradāyinām // BrP_137.41 //",
  "GP11brahmppu:17689": "{brahmovāca: }",
  "GP11brahmppu:17690": "bhānutīrtham iti khyātaṃ sarvasiddhikaraṃ nṛṇām /",
  "GP11brahmppu:17691": "tatredaṃ vṛttam ākhyāsye mahāpātakanāśanam // BrP_138.1 //",
  "GP11brahmppu:17692": "śaryātir iti vikhyāto rājā paramadhārmikaḥ /",
  "GP11brahmppu:17693": "tasya bhāryā sthaviṣṭheti rūpeṇāpratimā bhuvi // BrP_138.2 //",
  "GP11brahmppu:17694": "madhucchandā iti khyāto vaiśvāmitro dvijottamaḥ /",
  "GP11brahmppu:17695": "purodhās tasya nṛpater brahmarṣiḥ śamināṃ prabhuḥ // BrP_138.3 //",
  "GP11brahmppu:17696": "diśo vijetuṃ sa jagāma rājā BrP_138.4a",
  "GP11brahmppu:17697": "purodhasā tena nṛpapravīraḥ BrP_138.4b",
  "GP11brahmppu:17698": "purodhasaṃ prāha mahānubhāvaṃ BrP_138.4c",
  "GP11brahmppu:17699": "jitvā diśaś cādhvani saṃniviṣṭaḥ BrP_138.4d",
  "GP11brahmppu:17700": "papracchedaṃ kena khedaṃ gato 'si BrP_138.5a",
  "GP11brahmppu:17701": "hetuṃ vadasveti mahānubhāva BrP_138.5b",
  "GP11brahmppu:17702": "tvam eva rājye mama sarvamānyaḥ BrP_138.5c",
  "GP11brahmppu:17703": "samastavidyāniravadyabodhaḥ BrP_138.5d",
  "GP11brahmppu:17704": "vidhūtapāpaḥ paritāpaśūnyaḥ BrP_138.6a",
  "GP11brahmppu:17705": "kim anyacetā iva lakṣyase tvam BrP_138.6b",
  "GP11brahmppu:17706": "jiteyam urvī vijitā narendrā BrP_138.6c",
  "GP11brahmppu:17707": "harṣasya hetau mahatīha jāte BrP_138.6d",
  "GP11brahmppu:17708": "kiṃ tvaṃ kṛśo me vada satyam eva BrP_138.7a",
  "GP11brahmppu:17709": "dvijātivaryātimahānubhāva BrP_138.7b",
  "GP11brahmppu:17710": "saṃbodhya śaryātim uvāca vipraś BrP_138.7c",
  "GP11brahmppu:17711": "chandomadhuḥ premamayīṃ priyoktim BrP_138.7d",
  "GP11brahmppu:17712": "{madhucchandā uvāca: }",
  "GP11brahmppu:17713": "śṛṇu bhūpāla madvākyaṃ bhāryayā yad udīritam /",
  "GP11brahmppu:17714": "sthite yāme vayaṃ yāmo yāminī cārdhagāminī // BrP_138.8 //",
  "GP11brahmppu:17715": "svāminī cāsya dehasya kāminī māṃ pratīkṣate /",
  "GP11brahmppu:17716": "smṛtvā tat kāminīvākyaṃ śoṣaṃ yāti kalevaram /",
  "GP11brahmppu:17717": "vikāre smarasaṃjāte jīvātur nalinānanā // BrP_138.9 //",
  "GP11brahmppu:17718": "{brahmovāca: }",
  "GP11brahmppu:17719": "vihasya cābravīd rājā purodhasam ariṃdamaḥ //* BrP_138.10 //",
  "GP11brahmppu:17720": "{rājovāca: }",
  "GP11brahmppu:17721": "tvaṃ gurur mama mitraṃ ca kim ātmānaṃ viḍambase /",
  "GP11brahmppu:17722": "kim anena mahāprājña mama vākyena mānada /",
  "GP11brahmppu:17723": "kṣaṇavidhvaṃsini sukhe kā nāmāsthā mahātmanām // BrP_138.11 //",
  "GP11brahmppu:17724": "{brahmovāca: }",
  "GP11brahmppu:17725": "etad ākarṇya matimān madhucchandā vaco 'bravīt //* BrP_138.12 //",
  "GP11brahmppu:17726": "{madhucchandā uvāca: }",
  "GP11brahmppu:17727": "yatrānukūlyaṃ daṃpatyos trivargas tatra vardhate /",
  "GP11brahmppu:17728": "na cedaṃ dūṣaṇaṃ rājan bhūṣaṇaṃ cātimanyatām // BrP_138.13 //",
  "GP11brahmppu:17729": "{brahmovāca: }",
  "GP11brahmppu:17730": "ājagāma svakaṃ deśaṃ mahatyā senayā vṛtaḥ /",
  "GP11brahmppu:17731": "parīkṣārthaṃ ca tatprema puryāṃ vārttām adīdiśat // BrP_138.14 //",
  "GP11brahmppu:17732": "diśo vijetuṃ śaryātau yāte rākṣasapuṃgavaḥ /",
  "GP11brahmppu:17733": "hatvā rasātalaṃ yāto rājānaṃ sapurodhasam // BrP_138.15 //",
  "GP11brahmppu:17734": "rājño bhāryā niścayāya pravṛttā munisattama /",
  "GP11brahmppu:17735": "vārttāṃ śrutvā dūtamukhān madhucchandaḥpriyā punaḥ // BrP_138.16 //",
  "GP11brahmppu:17736": "tadaivābhūd gataprāṇā tad vicitram ivābhavat /",
  "GP11brahmppu:17737": "tasyā vṛttaṃ tu te dṛṣṭvā dūtā rājñe nyavedayan // BrP_138.17 //",
  "GP11brahmppu:17738": "yat kṛtaṃ rājapatnībhiḥ priyayā ca purodhasaḥ /",
  "GP11brahmppu:17739": "vismito duḥkhito rājā punar dūtān abhāṣata // BrP_138.18 //",
  "GP11brahmppu:17740": "{rājovāca: }",
  "GP11brahmppu:17741": "śīghraṃ gacchantu he dūtā brāhmaṇyā yat kalevaram /",
  "GP11brahmppu:17742": "rakṣantu vārttāṃ kuruta rājāgantā purodhasā // BrP_138.19 //",
  "GP11brahmppu:17743": "{brahmovāca: }",
  "GP11brahmppu:17744": "iti cintāture rājñi vāg uvācāśarīriṇī //* BrP_138.20 //",
  "GP11brahmppu:17745": "{ākāśavāg uvāca: }",
  "GP11brahmppu:17746": "vidhāsyaty akhilaṃ gaṅgā rājaṃs tava samīhitam /",
  "GP11brahmppu:17747": "sarvābhiṣaṅgaśamanī pāvanī bhuvi gautamī // BrP_138.21 //",
  "GP11brahmppu:17748": "{brahmovāca: }",
  "GP11brahmppu:17749": "etac chrutvā sa śaryātir gautamītaṭam āśritaḥ /",
  "GP11brahmppu:17750": "brāhmaṇebhyo dhanaṃ dattvā tarpayitvā pitṝn dvijān // BrP_138.22 //",
  "GP11brahmppu:17751": "purohitaṃ dvijaśreṣṭhaṃ preṣayitvā dhanānvitam /",
  "GP11brahmppu:17752": "anyatra tīrthe sārtheṣu dānaṃ dehi prayatnataḥ // BrP_138.23 //",
  "GP11brahmppu:17753": "etat sarvaṃ na jānāti rājñaḥ kṛtyaṃ purohitaḥ /",
  "GP11brahmppu:17754": "gate tasmin gurau rājā vaiśvāmitre mahātmani // BrP_138.24 //",
  "GP11brahmppu:17755": "sarvaṃ balaṃ preṣayitvā gaṅgātīre 'gnim āviśat /",
  "GP11brahmppu:17756": "ity uktvā sa tu rājendro gaṅgāṃ bhānuṃ surān api // BrP_138.25 //",
  "GP11brahmppu:17757": "yadi dattaṃ yadi hutaṃ yadi trātā prajā mayā /",
  "GP11brahmppu:17758": "tena satyena sā sādhvī mamāyuṣyeṇa jīvatu // BrP_138.26 //",
  "GP11brahmppu:17759": "ity uktvāgnau praviṣṭe tu śaryātau nṛpasattame /",
  "GP11brahmppu:17760": "tadaiva jīvitā bhāryā rājñas tasya purodhasaḥ // BrP_138.27 //",
  "GP11brahmppu:17761": "agnipraviṣṭaṃ rājānaṃ śrutvā vismayakāraṇam /",
  "GP11brahmppu:17762": "pativratāṃ tathā bhāryāṃ mṛtāṃ jīvānvitāṃ punaḥ // BrP_138.28 //",
  "GP11brahmppu:17763": "tadarthaṃ cāpi rājānaṃ tyaktātmānaṃ viśeṣataḥ /",
  "GP11brahmppu:17764": "ātmanaś ca punaḥ kṛtyam asmaran nṛpater guruḥ // BrP_138.29 //",
  "GP11brahmppu:17765": "aham apy agnim āvekṣya uta yāsye priyāntikam /",
  "GP11brahmppu:17766": "athaveha tapas tapsye tato niścayavān dvijaḥ // BrP_138.30 //",
  "GP11brahmppu:17767": "etad evātmanaḥ kṛtyaṃ manye sukṛtam eva ca /",
  "GP11brahmppu:17768": "jīvayāmi ca rājānaṃ tato yāmi priyāṃ punaḥ // BrP_138.31 //",
  "GP11brahmppu:17769": "etad eva śubhaṃ me syāt tatas tuṣṭāva bhāskaram /",
  "GP11brahmppu:17770": "na hy anyaḥ kopi devo 'sti sarvābhīṣṭaprado raveḥ // BrP_138.32 //",
  "GP11brahmppu:17771": "{madhucchandā uvāca: }",
  "GP11brahmppu:17772": "namo 'stu tasmai sūryāya muktaye 'mitatejase /",
  "GP11brahmppu:17773": "chandomayāya devāya oṃkārārthāya te namaḥ // BrP_138.33 //",
  "GP11brahmppu:17774": "virūpāya surūpāya triguṇāya trimūrtaye /",
  "GP11brahmppu:17775": "sthityutpattivināśānāṃ hetave prabhaviṣṇave // BrP_138.34 //",
  "GP11brahmppu:17776": "{brahmovāca: }",
  "GP11brahmppu:17777": "tataḥ prasannaḥ sūryo 'bhūd varayasvety abhāṣata //* BrP_138.35 //",
  "GP11brahmppu:17778": "{madhucchandā uvāca: }",
  "GP11brahmppu:17779": "rājānaṃ dehi deveśa bhāryāṃ ca priyavādinīm /",
  "GP11brahmppu:17780": "ātmanaś ca śubhān putrān rājñaś caiva śubhān varān // BrP_138.36 //",
  "GP11brahmppu:17781": "{brahmovāca: }",
  "GP11brahmppu:17782": "tataḥ prādāj jagannāthaḥ śaryātiṃ ratnabhūṣitam /",
  "GP11brahmppu:17783": "tāṃ ca bhāryāṃ varān anyān sarvaṃ kṣemamayaṃ tathā // BrP_138.37 //",
  "GP11brahmppu:17784": "tato yātaḥ priyāviṣṭaḥ prītena ca purodhasā /",
  "GP11brahmppu:17785": "yayau sukhī svakaṃ deśaṃ tat tu tīrthaṃ śubhaṃ smṛtam // BrP_138.38 //",
  "GP11brahmppu:17786": "tatra trīṇi sahasrāṇi tīrthāni guṇavanti ca /",
  "GP11brahmppu:17787": "tataḥ prabhṛti tat tīrthaṃ bhānutīrtham udāhṛtam // BrP_138.39 //",
  "GP11brahmppu:17788": "mṛtasaṃjīvanaṃ caiva śāryātaṃ ceti viśrutam /",
  "GP11brahmppu:17789": "mādhucchandasamākhyātaṃ smaraṇāt pāpanun mune // BrP_138.40 //",
  "GP11brahmppu:17790": "teṣu snānaṃ ca dānaṃ ca sarvakratuphalapradam /",
  "GP11brahmppu:17791": "mṛtasaṃjīvanaṃ tat syād āyurārogyavardhanam // BrP_138.41 //",
  "GP11brahmppu:17792": "{brahmovāca: }",
  "GP11brahmppu:17793": "khaḍgatīrtham iti khyātaṃ gautamyā uttare taṭe /",
  "GP11brahmppu:17794": "tatra snānena dānena muktibhāgī bhaven naraḥ // BrP_139.1 //",
  "GP11brahmppu:17795": "tatra vṛttaṃ pravakṣyāmi śṛṇu nārada yatnataḥ /",
  "GP11brahmppu:17796": "pailūṣa iti vikhyātaḥ kavaṣasya suto dvijaḥ // BrP_139.2 //",
  "GP11brahmppu:17797": "kuṭumbabhārāt parito hy arthārthī paridhāvati /",
  "GP11brahmppu:17798": "na kimapy āsasādāsau tato vairāgyam āsthitaḥ // BrP_139.3 //",
  "GP11brahmppu:17799": "atyantavimukhe daive vyarthībhūte tu pauruṣe /",
  "GP11brahmppu:17800": "na vairāgyād anyad asti paṇḍitasyāvalambanam // BrP_139.4 //",
  "GP11brahmppu:17801": "iti saṃcintayām āsa tadāsau niḥśvasan muhuḥ /",
  "GP11brahmppu:17802": "kramāgataṃ dhanaṃ nāsti poṣyāś ca bahavo mama // BrP_139.5 //",
  "GP11brahmppu:17803": "mānī cātmā na kaṣṭārho hā dhig durdaivaceṣṭitam /",
  "GP11brahmppu:17804": "sa kadācid vṛttiyuto vṛttibhiḥ parivartayan // BrP_139.6 //",
  "GP11brahmppu:17805": "na lebhe tad dhanaṃ vṛtter virāgam agamat tadā /",
  "GP11brahmppu:17806": "sevā niṣiddhā yā kācid gahanā duṣkaraṃ tapaḥ // BrP_139.7 //",
  "GP11brahmppu:17807": "balād ākarṣatīyaṃ māṃ tṛṣṇā sarvatra duṣkṛte /",
  "GP11brahmppu:17808": "tvayāpakṛtam ajñānāt tasmāt tṛṣṇe namo 'stu te // BrP_139.8 //",
  "GP11brahmppu:17809": "evaṃ vicintya medhāvī tṛṣṇāchedāya kiṃ bhavet /",
  "GP11brahmppu:17810": "ity ālocya sa pailūṣaḥ pitaraṃ vākyam abravīt // BrP_139.9 //",
  "GP11brahmppu:17811": "{pailūṣa uvāca: }",
  "GP11brahmppu:17812": "jñānāsinā krodhalobhau saṃsṛtiṃ cātidustarām /",
  "GP11brahmppu:17813": "chedmīmāṃ kena he tāta tam upāyaṃ vada prabho // BrP_139.10 //",
  "GP11brahmppu:17814": "{kavaṣa uvāca: }",
  "GP11brahmppu:17815": "īśvarāj jñānam anvicched ity eṣā vaidikī śrutiḥ /",
  "GP11brahmppu:17816": "tasmād ārādhayeśānaṃ tato jñānam avāpsyasi // BrP_139.11 //",
  "GP11brahmppu:17817": "{brahmovāca: }",
  "GP11brahmppu:17818": "tathety uktvā sa pailūṣo jñānāyeśvaram ārcayat /",
  "GP11brahmppu:17819": "tatas tuṣṭo maheśāno jñānaṃ prādād dvijātaye /",
  "GP11brahmppu:17820": "prāptajñāno mahābuddhir gāthāḥ provāca muktidāḥ // BrP_139.12 //",
  "GP11brahmppu:17821": "{pailūṣa uvāca: }",
  "GP11brahmppu:17822": "krodhas tu prathamaṃ śatrur niṣphalo dehanāśanaḥ /",
  "GP11brahmppu:17823": "jñānakhaḍgena taṃ chittvā paramaṃ sukham āpnuyāt // BrP_139.13 //",
  "GP11brahmppu:17824": "tṛṣṇā bahuvidhā māyā bandhanī pāpakāriṇī /",
  "GP11brahmppu:17825": "chittvaitāṃ jñānakhaḍgena sukhaṃ tiṣṭhati mānavaḥ // BrP_139.14 //",
  "GP11brahmppu:17826": "saṅgas tu paramo 'dharmo devādīnām iti śrutiḥ /",
  "GP11brahmppu:17827": "asaṅgasyātmano hy asya saṅgo 'yaṃ paramo ripuḥ // BrP_139.15 //",
  "GP11brahmppu:17828": "chittvainaṃ jñānakhaḍgena śivaikatvam avāpnuyāt /",
  "GP11brahmppu:17829": "saṃśayaḥ paramo nāśo dharmārthānāṃ vināśakṛt // BrP_139.16 //",
  "GP11brahmppu:17830": "chittvainaṃ saṃśayaṃ jantuḥ paramepsitam āpnuyāt /",
  "GP11brahmppu:17831": "piśācīva viśaty āśā nirdahaty akhilaṃ sukham /",
  "GP11brahmppu:17832": "pūrṇāhantāsinā chittvā jīvan muktim avāpnuyāt // BrP_139.17 //",
  "GP11brahmppu:17833": "{brahmovāca: }",
  "GP11brahmppu:17834": "tato jñānam avāpyāsau gaṅgātīraṃ samāśritaḥ /",
  "GP11brahmppu:17835": "jñānakhaḍgena nirmohas tato muktim avāpa saḥ // BrP_139.18 //",
  "GP11brahmppu:17836": "tataḥ prabhṛti tat tīrthaṃ khaḍgatīrtham iti smṛtam /",
  "GP11brahmppu:17837": "jñānatīrthaṃ ca kavaṣaṃ pailūṣaṃ sarvakāmadam // BrP_139.19 //",
  "GP11brahmppu:17838": "ityādiṣaṭsahasrāṇi tīrthāny āhur maharṣayaḥ /",
  "GP11brahmppu:17839": "aśeṣapāpatāpaugha- harāṇīṣṭapradāni ca // BrP_139.20 //",
  "GP11brahmppu:17840": "{brahmovāca: }",
  "GP11brahmppu:17841": "ātreyam iti vikhyātam anvindraṃ tīrtham uttamam /",
  "GP11brahmppu:17842": "tasya prabhāvaṃ vakṣyāmi bhraṣṭarājyapradāyakam // BrP_140.1 //",
  "GP11brahmppu:17843": "gautamyā uttare tīra ātreyo bhagavān ṛṣiḥ /",
  "GP11brahmppu:17844": "anvārebhe 'tha sattrāṇi ṛtvigbhir munibhir vṛtaḥ // BrP_140.2 //",
  "GP11brahmppu:17845": "tasya hotābhavat tv agnir havyavāhana eva ca /",
  "GP11brahmppu:17846": "evaṃ sattre tu saṃpūrṇa iṣṭiṃ māheśvarīṃ punaḥ // BrP_140.3 //",
  "GP11brahmppu:17847": "kṛtvaiśvaryam agād vipraḥ sarvatra gatim eva ca /",
  "GP11brahmppu:17848": "indrasya bhavanaṃ ramyaṃ svargalokaṃ rasātalam // BrP_140.4 //",
  "GP11brahmppu:17849": "svecchayā yāti viprendraḥ prabhāvāt tapasaḥ śubhāt /",
  "GP11brahmppu:17850": "sa kadācid divaṃ gatvā indralokam agāt punaḥ // BrP_140.5 //",
  "GP11brahmppu:17851": "tatrāpaśyat sahasrākṣaṃ suraiḥ parivṛtaṃ śubhaiḥ /",
  "GP11brahmppu:17852": "stūyamānaṃ siddhasādhyaiḥ prekṣantaṃ nṛtyam uttamam /",
  "GP11brahmppu:17853": "śṛṇvānaṃ madhuraṃ gītam apsarobhiś ca vījitam // BrP_140.6 //",
  "GP11brahmppu:17854": "upopaviṣṭaiḥ suranāyakais taiḥ BrP_140.7a",
  "GP11brahmppu:17855": "saṃpūjyamānaṃ mahadāsanastham BrP_140.7b",
  "GP11brahmppu:17856": "jayantam aṅke vinidhāya sūnuṃ BrP_140.7c",
  "GP11brahmppu:17857": "śacyā yutaṃ prāptaratiṃ mahiṣṭham BrP_140.7d",
  "GP11brahmppu:17858": "satāṃ śaraṇyaṃ varadaṃ mahendraṃ BrP_140.8a",
  "GP11brahmppu:17859": "samīkṣya viprādhipatir mahātmā BrP_140.8b",
  "GP11brahmppu:17860": "vimohito 'sau munir indralakṣmyā BrP_140.8c",
  "GP11brahmppu:17861": "samīhayām āsa tad indrarājyam BrP_140.8d",
  "GP11brahmppu:17862": "saṃpūjito devagaṇair yathāvat BrP_140.9a",
  "GP11brahmppu:17863": "svam āśramaṃ vai punar ājagāma BrP_140.9b",
  "GP11brahmppu:17864": "samīkṣya tāṃ śakrapurīṃ suramyāṃ BrP_140.9c",
  "GP11brahmppu:17865": "ratnair yutāṃ puṇyaguṇaiḥ supūrṇām BrP_140.9d",
  "GP11brahmppu:17866": "svam āśramaṃ niṣprabhahemavarjyaṃ BrP_140.10a",
  "GP11brahmppu:17867": "samīkṣya vipro viramaṃ jagāma BrP_140.10b",
  "GP11brahmppu:17868": "samīhamānaḥ surarājyam āśu BrP_140.10c",
  "GP11brahmppu:17869": "priyāṃ tadovāca mahātriputraḥ BrP_140.10d",
  "GP11brahmppu:17870": "{ātreya uvāca: }",
  "GP11brahmppu:17871": "bhoktuṃ na śakto 'smi phalāni mūlāny BrP_140.11a",
  "GP11brahmppu:17872": "anuttamāny apy atisaṃskṛtāni BrP_140.11b",
  "GP11brahmppu:17873": "smṛtvāmṛtaṃ puṇyatamaṃ ca tatra BrP_140.11c",
  "GP11brahmppu:17874": "bhakṣyaṃ ca bhojyaṃ ca varāsanāni BrP_140.11d",
  "GP11brahmppu:17875": "stutiṃ ca dānaṃ ca sabhāṃ śubhāṃ ca BrP_140.11e",
  "GP11brahmppu:17876": "astraṃ ca vāsāṃsi purīṃ vanāni BrP_140.11f",
  "GP11brahmppu:17877": "{brahmovāca: }",
  "GP11brahmppu:17878": "tato mahātmā tapasaḥ prabhāvāt BrP_140.12a",
  "GP11brahmppu:17879": "tvaṣṭāram āhūya vaco babhāṣe BrP_140.12b",
  "GP11brahmppu:17880": "{ātreya uvāca: }",
  "GP11brahmppu:17881": "iccheyam indratvam ahaṃ mahātman BrP_140.13a",
  "GP11brahmppu:17882": "kuruṣva śīghraṃ padam aindram atra BrP_140.13b",
  "GP11brahmppu:17883": "brūṣe 'nyathā cen madudīritaṃ tvaṃ BrP_140.13c",
  "GP11brahmppu:17884": "bhasmīkaromy eva na saṃśayo 'tra BrP_140.13d",
  "GP11brahmppu:17885": "{brahmovāca: }",
  "GP11brahmppu:17886": "tadatrivākyāt tvaritaḥ prajānāṃ BrP_140.14a",
  "GP11brahmppu:17887": "sraṣṭā vibhur viśvakarmā tadaiva BrP_140.14b",
  "GP11brahmppu:17888": "cakāra meruṃ ca purīṃ surāṇāṃ BrP_140.14c",
  "GP11brahmppu:17889": "kalpadrumān kalpalatāṃ ca dhenum BrP_140.14d",
  "GP11brahmppu:17890": "cakāra vajrādivibhūṣitāni BrP_140.15a",
  "GP11brahmppu:17891": "gṛhāṇi śubhrāṇy aticitritāni BrP_140.15b",
  "GP11brahmppu:17892": "cakāra sarvāvayavānavadyāṃ BrP_140.15c",
  "GP11brahmppu:17893": "śacīṃ smarasyeva vihāraśālām BrP_140.15d",
  "GP11brahmppu:17894": "sabhāṃ sudharmāṇam aho kṣaṇena BrP_140.16a",
  "GP11brahmppu:17895": "tathā cakārāpsaraso manojñāḥ BrP_140.16b",
  "GP11brahmppu:17896": "cakāra coccaiḥśravasaṃ gajaṃ ca BrP_140.16c",
  "GP11brahmppu:17897": "vajrādi cāstrāṇi surān aśeṣān BrP_140.16d",
  "GP11brahmppu:17898": "nivāryamāṇaḥ priyayātriputraḥ BrP_140.17a",
  "GP11brahmppu:17899": "śacīsamām ātmavadhūṃ cakāra BrP_140.17b",
  "GP11brahmppu:17900": "tadātriputro 'trimukhaiḥ sameto BrP_140.17c",
  "GP11brahmppu:17901": "vajrādirūpaṃ ca cakāra cāstram BrP_140.17d",
  "GP11brahmppu:17902": "nṛtyādi gītādi ca sarvam eva BrP_140.18a",
  "GP11brahmppu:17903": "cakāra śakrasya pure ca dṛṣṭam BrP_140.18b",
  "GP11brahmppu:17904": "tat sarvam āsādya tadā munīndraḥ BrP_140.18c",
  "GP11brahmppu:17905": "prahṛṣṭacetāḥ sutarāṃ babhūva BrP_140.18d",
  "GP11brahmppu:17906": "āpātaramyeṣv api kasya nāma BrP_140.19a",
  "GP11brahmppu:17907": "bhavaty apekṣā nahi gocareṣu BrP_140.19b",
  "GP11brahmppu:17908": "śrutvā ca daityā danujāḥ sametā BrP_140.19c",
  "GP11brahmppu:17909": "rakṣāṃsi kopena yutāni sadyaḥ BrP_140.19d",
  "GP11brahmppu:17910": "svargaṃ parityajya kuto harir bhuvaṃ BrP_140.20a",
  "GP11brahmppu:17911": "samāgato nv eṣa mithaḥ sukhāya BrP_140.20b",
  "GP11brahmppu:17912": "tasmād vayaṃ yāma ito nu yoddhuṃ BrP_140.20c",
  "GP11brahmppu:17913": "vṛtrasya hantāram adīrghasattram BrP_140.20d",
  "GP11brahmppu:17914": "tataḥ samāgatya tadātriputraṃ BrP_140.21a",
  "GP11brahmppu:17915": "saṃveṣṭayām āsur athāsurās te BrP_140.21b",
  "GP11brahmppu:17916": "saṃveṣṭayitvā puram atriputra BrP_140.21c",
  "GP11brahmppu:17917": "kṛtaṃ tathā cendrapurābhidhānam BrP_140.21d",
  "GP11brahmppu:17918": "tair vadhyamānaḥ śastrapātair mahadbhis BrP_140.21e",
  "GP11brahmppu:17919": "tato bhīto vākyam idaṃ jagāda BrP_140.21f",
  "GP11brahmppu:17920": "{ātreya uvāca: }",
  "GP11brahmppu:17921": "yo jāta eva prathamo manasvān BrP_140.22a",
  "GP11brahmppu:17922": "devo devān kratunā paryabhūṣat BrP_140.22b",
  "GP11brahmppu:17923": "yasya śuṣmād rodasī abhyasetāṃ BrP_140.22c",
  "GP11brahmppu:17924": "nṛmṇasya mahnā sa janāsa indraḥ BrP_140.22d",
  "GP11brahmppu:17925": "{brahmovāca: }",
  "GP11brahmppu:17926": "ityādisūktena ripūn uvāca BrP_140.23a",
  "GP11brahmppu:17927": "hariṃ ca tuṣṭāva tadātriputraḥ BrP_140.23b",
  "GP11brahmppu:17928": "{ātreya uvāca: }",
  "GP11brahmppu:17929": "nāhaṃ harir naiva śacī madīyā BrP_140.24a",
  "GP11brahmppu:17930": "neyaṃ purī naiva vanaṃ tad aindram BrP_140.24b",
  "GP11brahmppu:17931": "sa eva cendro vṛtrahantā sa vajrī BrP_140.24c",
  "GP11brahmppu:17932": "sahasrākṣo gotrabhid vajrabāhuḥ BrP_140.24d",
  "GP11brahmppu:17933": "ahaṃ tu vipro vedavid brahmavṛndaiḥ BrP_140.25a",
  "GP11brahmppu:17934": "samāviṣṭo gautamītīrasaṃsthaḥ BrP_140.25b",
  "GP11brahmppu:17935": "yatrāyatyāṃ nādya vā saukhyahetus BrP_140.25c",
  "GP11brahmppu:17936": "tac cākārṣaṃ karma durdaivayogāt BrP_140.25d",
  "GP11brahmppu:17937": "{asurā ūcuḥ: }",
  "GP11brahmppu:17938": "saṃharasvedam ātreya yad indrasya viḍambanam /",
  "GP11brahmppu:17939": "kṣemas te bhavitā satyaṃ nānyathā munisattama // BrP_140.26 //",
  "GP11brahmppu:17940": "{brahmovāca: }",
  "GP11brahmppu:17941": "tadātreyo 'bravīd vākyaṃ yathā vakṣyanti mām iha /",
  "GP11brahmppu:17942": "karomy eva mahābhāgāḥ satyenāgniṃ samālabhe // BrP_140.27 //",
  "GP11brahmppu:17943": "evam uktvā sa daiteyāṃs tvaṣṭāraṃ punar abravīt //* BrP_140.28 //",
  "GP11brahmppu:17944": "{ātreya uvāca: }",
  "GP11brahmppu:17945": "yat kṛtaṃ tv atra matprītyāai aindraṃ tvaṣṭaḥ padaṃ tvayā /",
  "GP11brahmppu:17946": "saṃharasva punaḥ śīghraṃ rakṣa māṃ brāhmaṇaṃ munim // BrP_140.29 //",
  "GP11brahmppu:17947": "punar dehi padaṃ mahyam āśramaṃ mṛgapakṣiṇaḥ /",
  "GP11brahmppu:17948": "vṛkṣāṃś ca vāri yatrāsīn na me divyaiḥ prayojanam /",
  "GP11brahmppu:17949": "sarvam akramam āyātaṃ na sukhāya manīṣiṇām // BrP_140.30 //",
  "GP11brahmppu:17950": "{brahmovāca: }",
  "GP11brahmppu:17951": "tathety uktvā prajānāthas tvaṣṭā saṃhṛtavāṃs tadā /",
  "GP11brahmppu:17952": "daityāś ca jagmuḥ svasthānaṃ kṛtvā deśam akaṇṭakam // BrP_140.31 //",
  "GP11brahmppu:17953": "tvaṣṭā cāpi yayau sthānaṃ svakaṃ saṃprahasann iva /",
  "GP11brahmppu:17954": "ātreyo 'pi tadā śiṣyaiḥ saṃvṛtaḥ saha bhāryayā // BrP_140.32 //",
  "GP11brahmppu:17955": "gautamītīram āśritya taponiṣṭho 'khilair vṛtaḥ /",
  "GP11brahmppu:17956": "vartamāne mahāyajñe lajjito vākyam abravīt // BrP_140.33 //",
  "GP11brahmppu:17957": "{ātreya uvāca: }",
  "GP11brahmppu:17958": "aho mohasya mahimā mamāpi bhrāntacittatā /",
  "GP11brahmppu:17959": "kiṃ mahendrapadaṃ labdhaṃ kiṃ mayātra purā kṛtam // BrP_140.34 //",
  "GP11brahmppu:17960": "{brahmovāca: }",
  "GP11brahmppu:17961": "evaṃ vadantam ātreyaṃ lajjitaṃ prābruvan surāḥ //* BrP_140.35 //",
  "GP11brahmppu:17962": "{surā ūcuḥ: }",
  "GP11brahmppu:17963": "lajjāṃ jahi mahābāho bhavitā khyātir uttamā /",
  "GP11brahmppu:17964": "ātreyatīrthe ye snānaṃ prāṇinaḥ kuryur añjasā // BrP_140.36 //",
  "GP11brahmppu:17965": "indrās te bhavitāro vai smaraṇāt sukhabhāginaḥ /",
  "GP11brahmppu:17966": "tatra pañca sahasrāṇi tīrthāny āhur manīṣiṇaḥ // BrP_140.37 //",
  "GP11brahmppu:17967": "anvindrātreyadaiteya- nāmabhiḥ kīrtitāni ca /",
  "GP11brahmppu:17968": "teṣu snānaṃ ca dānaṃ ca sarvam akṣayapuṇyadam // BrP_140.38 //",
  "GP11brahmppu:17969": "{brahmovāca: }",
  "GP11brahmppu:17970": "ity uktvā vibudhā yātāḥ saṃtuṣṭaś cābhavan muniḥ //* BrP_140.39 //",
  "GP11brahmppu:17971": "{brahmovāca: }",
  "GP11brahmppu:17972": "kapilāsaṃgamaṃ nāma tīrthaṃ trailokyaviśrutam /",
  "GP11brahmppu:17973": "tatra nārada vakṣyāmi kathāṃ puṇyām anuttamām // BrP_141.1 //",
  "GP11brahmppu:17974": "kapilo nāma tattvajño munir āsīn mahāyaśāḥ /",
  "GP11brahmppu:17975": "krūraś cāpi prasannaś ca tapovrataparāyaṇaḥ // BrP_141.2 //",
  "GP11brahmppu:17976": "tapasyantaṃ muniśreṣṭhaṃ gautamītīram āśritam /",
  "GP11brahmppu:17977": "tam āgatya mahātmānaṃ vāmadevādayo 'bruvan // BrP_141.3 //",
  "GP11brahmppu:17978": "hatvā venaṃ brahmaśāpair naṣṭadharme tv arājake /",
  "GP11brahmppu:17979": "kapilaṃ siddham ācāryam ūcur munigaṇās tadā // BrP_141.4 //",
  "GP11brahmppu:17980": "{munigaṇā ūcuḥ: }",
  "GP11brahmppu:17981": "gate vede gate dharme kiṃ kartavyaṃ munīśvara //* BrP_141.5 //",
  "GP11brahmppu:17982": "{brahmovāca: }",
  "GP11brahmppu:17983": "tato 'bravīn munir dhyātvā kapilas tv āgatān munīn //* BrP_141.6 //",
  "GP11brahmppu:17984": "{kapila uvāca: }",
  "GP11brahmppu:17985": "venasyorur vimathyo 'bhūt tataḥ kaścid bhaviṣyati //* BrP_141.7 //",
  "GP11brahmppu:17986": "{brahmovāca: }",
  "GP11brahmppu:17987": "tathaiva cakrur munayo venasyoruṃ vimathya vai /",
  "GP11brahmppu:17988": "tatrotpanno mahāpāpaḥ kṛṣṇo raudraparākramaḥ // BrP_141.8 //",
  "GP11brahmppu:17989": "taṃ dṛṣṭvā munayo bhītā niṣīdasveti cābruvan /",
  "GP11brahmppu:17990": "niṣādaḥ so 'bhavat tasmān niṣādāś cābhavaṃs tataḥ // BrP_141.9 //",
  "GP11brahmppu:17991": "venabāhuṃ mamanthus te dakṣiṇaṃ dharmasaṃhitam /",
  "GP11brahmppu:17992": "tataḥ pṛthusvaraś caiva sarvalakṣaṇalakṣitaḥ // BrP_141.10 //",
  "GP11brahmppu:17993": "rājābhavat pṛthuḥ śrīmān brahmasāmarthyasaṃyutaḥ /",
  "GP11brahmppu:17994": "tam āgatya surāḥ sarve abhinandya varāñ śubhān // BrP_141.11 //",
  "GP11brahmppu:17995": "tasmai dadus tathāstrāṇi mantrāṇi guṇavanti ca /",
  "GP11brahmppu:17996": "tato 'bruvan munigaṇās taṃ pṛthuṃ kapilena ca // BrP_141.12 //",
  "GP11brahmppu:17997": "{munaya ūcuḥ: }",
  "GP11brahmppu:17998": "āhāraṃ dehi jīvebhyo bhuvā grastauṣadhīr api //* BrP_141.13 //",
  "GP11brahmppu:17999": "{brahmovāca: }",
  "GP11brahmppu:18000": "tataḥ sa dhanur ādāya bhuvam āha nṛpottamaḥ //* BrP_141.14 //",
  "GP11brahmppu:18001": "{pṛthur uvāca: }",
  "GP11brahmppu:18002": "oṣadhīr dehi yā grastāḥ prajānāṃ hitakāmyayā //* BrP_141.15 //",
  "GP11brahmppu:18003": "{brahmovāca: }",
  "GP11brahmppu:18004": "tam uvāca mahī bhītā pṛthuṃ taṃ pṛthulocanam //* BrP_141.16 //",
  "GP11brahmppu:18005": "{mahy uvāca: }",
  "GP11brahmppu:18006": "mayi jīrṇā mahauṣadhyaḥ kathaṃ dātum ahaṃ kṣamā //* BrP_141.17 //",
  "GP11brahmppu:18007": "{brahmovāca: }",
  "GP11brahmppu:18008": "tataḥ sakopo nṛpatis tām āha pṛthivīṃ punaḥ //* BrP_141.18 //",
  "GP11brahmppu:18009": "{pṛthur uvāca: }",
  "GP11brahmppu:18010": "no ced dadāsy adya tvāṃ vai hatvā dāsye mahauṣadhīḥ //* BrP_141.19 //",
  "GP11brahmppu:18011": "{bhūmir uvāca: }",
  "GP11brahmppu:18012": "kathaṃ haṃsi striyaṃ rājañ jñānī bhūtvā nṛpottama /",
  "GP11brahmppu:18013": "vinā mayā kathaṃ cemāḥ prajāḥ saṃdhārayiṣyasi // BrP_141.20 //",
  "GP11brahmppu:18014": "{pṛthur uvāca: }",
  "GP11brahmppu:18015": "yatropakāro 'nekānām ekanāśe bhaviṣyati /",
  "GP11brahmppu:18016": "na doṣas tatra pṛthivi tapasā dhāraye prajāḥ // BrP_141.21 //",
  "GP11brahmppu:18017": "na doṣam atra paśyāmi nācakṣe 'narthakaṃ vacaḥ /",
  "GP11brahmppu:18018": "yasmin nipātite saukhyaṃ bahūnām upajāyate /",
  "GP11brahmppu:18019": "munayas tadvadhaṃ prāhur aśvamedhaśatādhikam // BrP_141.22 //",
  "GP11brahmppu:18020": "{brahmovāca: }",
  "GP11brahmppu:18021": "tato devāś ca ṛṣayaḥ sāntvayitvā nṛpottamam /",
  "GP11brahmppu:18022": "mahīṃ ca mātaraṃ devīm ūcuḥ suragaṇās tadā // BrP_141.23 //",
  "GP11brahmppu:18023": "{devā ūcuḥ: }",
  "GP11brahmppu:18024": "bhūme gorūpiṇī bhūtvā payorūpā mahauṣadhīḥ /",
  "GP11brahmppu:18025": "dehi tvaṃ pṛthave rājñe tataḥ prīto bhaven nṛpaḥ /",
  "GP11brahmppu:18026": "prajāsaṃrakṣaṇaṃ ca syāt tataḥ kṣemaṃ bhaviṣyati // BrP_141.24 //",
  "GP11brahmppu:18027": "{brahmovāca: }",
  "GP11brahmppu:18028": "tato gorūpam āsthāya bhūmy āsīt kapilāntike /",
  "GP11brahmppu:18029": "dudoha ca mahauṣadhyo rājā venakarodbhavaḥ // BrP_141.25 //",
  "GP11brahmppu:18030": "yatra devāḥ sagandharvā ṛṣayaḥ kapilo muniḥ /",
  "GP11brahmppu:18031": "mahīṃ gorūpam āpannāṃ narmadāyāṃ mahāmune // BrP_141.26 //",
  "GP11brahmppu:18032": "sarasvatyāṃ bhāgīrathyāṃ godāvaryāṃ viśeṣataḥ /",
  "GP11brahmppu:18033": "mahānadīṣu sarvāsu duduhe 'sau payo mahat // BrP_141.27 //",
  "GP11brahmppu:18034": "sā duhyamānā pṛthunā puṇyatoyābhavan nadī /",
  "GP11brahmppu:18035": "gautamyā saṃgatā cābhūt tad adbhutam ivābhavat // BrP_141.28 //",
  "GP11brahmppu:18036": "tataḥ prabhṛti tat tīrthaṃ kapilāsaṃgamaṃ viduḥ /",
  "GP11brahmppu:18037": "tatrāṣṭāśītiḥ pūjyāni sahasrāṇi mahāmate // BrP_141.29 //",
  "GP11brahmppu:18038": "tīrthāny āhur munigaṇāḥ smaraṇād api nārada /",
  "GP11brahmppu:18039": "pāvanāni jagaty asmiṃs tāni sarvāṇy anukramāt // BrP_141.30 //",
  "GP11brahmppu:18040": "{brahmovāca: }",
  "GP11brahmppu:18041": "devasthānam iti khyātaṃ tīrthaṃ trailokyaviśrutam /",
  "GP11brahmppu:18042": "tasya prabhāvaṃ vakṣyāmi śṛṇu yatnena nārada // BrP_142.1 //",
  "GP11brahmppu:18043": "purā kṛtayugasyādau devadānavasaṃgare /",
  "GP11brahmppu:18044": "pravṛtte vā siṃhiketi vikhyātā daityasundarī // BrP_142.2 //",
  "GP11brahmppu:18045": "tasyāḥ putro mahādaityo rāhur nāma mahābalaḥ /",
  "GP11brahmppu:18046": "amṛte tu samutpanne saiṃhikeye ca bhedite // BrP_142.3 //",
  "GP11brahmppu:18047": "tasya putro mahādaityo meghahāsa iti śrutaḥ /",
  "GP11brahmppu:18048": "pitaraṃ ghātitaṃ śrutvā tapas tepe 'tiduḥkhitaḥ // BrP_142.4 //",
  "GP11brahmppu:18049": "tapasyantaṃ rāhusutaṃ gautamītīram āśritam /",
  "GP11brahmppu:18050": "devāś ca ṛṣayaḥ sarve tam ūcur atibhītavat // BrP_142.5 //",
  "GP11brahmppu:18051": "{devarṣaya ūcuḥ: }",
  "GP11brahmppu:18052": "tapo jahi mahābāho yat te manasi saṃsthitam /",
  "GP11brahmppu:18053": "sarvaṃ bhavatu nāmedaṃ śivagaṅgāprasādataḥ /",
  "GP11brahmppu:18054": "śivagaṅgāprasādena kiṃ nāmāsty atra durlabham // BrP_142.6 //",
  "GP11brahmppu:18055": "{meghahāsa uvāca: }",
  "GP11brahmppu:18056": "paribhūtaḥ pitā pūjyo yuṣmābhir mama daivatam /",
  "GP11brahmppu:18057": "tasyāpi mama cātyantaṃ prītiś ca kriyate yadi // BrP_142.7 //",
  "GP11brahmppu:18058": "bhavadbhis tapaso 'smāc ca ahaṃ vairān nivartaye /",
  "GP11brahmppu:18059": "vairaniryātanaṃ kāryaṃ putreṇa pitur ādarāt /",
  "GP11brahmppu:18060": "prārthayante bhavantaś cet pūrṇās tan me manorathāḥ // BrP_142.8 //",
  "GP11brahmppu:18061": "{brahmovāca: }",
  "GP11brahmppu:18062": "tataḥ suragaṇāḥ sarve rāhuṃ cakrur grahānugam /",
  "GP11brahmppu:18063": "taṃ cāpi meghahāsaṃ te cakrū rākṣasapuṃgavam // BrP_142.9 //",
  "GP11brahmppu:18064": "tato 'bhavad rāhusuto nairṛtādhipatiḥ prabhuḥ /",
  "GP11brahmppu:18065": "punaś cāha surān daityo mama khyātir yathā bhavet // BrP_142.10 //",
  "GP11brahmppu:18066": "tīrthasyāsya prabhāvaś ca dātavya iti me matiḥ /",
  "GP11brahmppu:18067": "tathety uktvā dadur devāḥ sarvam eva manogatam // BrP_142.11 //",
  "GP11brahmppu:18068": "daityeśvarasya devarṣe tannāmnā tīrtham ucyate /",
  "GP11brahmppu:18069": "devā yato 'bhavan sarve tatra sthāne mahāmate // BrP_142.12 //",
  "GP11brahmppu:18070": "devasthānaṃ tu tat tīrthaṃ devānām api durlabham /",
  "GP11brahmppu:18071": "yatra deveśvaro devo devatīrthaṃ tataḥ smṛtam // BrP_142.13 //",
  "GP11brahmppu:18072": "tatrāṣṭādaśa tīrthāni daityapūjyāni nārada /",
  "GP11brahmppu:18073": "teṣu snānaṃ ca dānaṃ ca mahāpātakanāśanam // BrP_142.14 //",
  "GP11brahmppu:18074": "{brahmovāca: }",
  "GP11brahmppu:18075": "siddhatīrtham iti khyātaṃ yatra siddheśvaro haraḥ /",
  "GP11brahmppu:18076": "tasya prabhāvaṃ vakṣyāmi sarvasiddhikaraṃ nṛṇām // BrP_143.1 //",
  "GP11brahmppu:18077": "pulastyavaṃśasaṃbhūto rāvaṇo lokarāvaṇaḥ /",
  "GP11brahmppu:18078": "diśo vijitya sarvāś ca somalokam ajīgamat // BrP_143.2 //",
  "GP11brahmppu:18079": "somena saha yotsyantaṃ daśāsyam aham abravam /",
  "GP11brahmppu:18080": "mantraṃ dāsye nivartasva somayuddhād daśānana // BrP_143.3 //",
  "GP11brahmppu:18081": "ity uktvāṣṭottaraṃ mantraṃ śatanāmabhir anvitam /",
  "GP11brahmppu:18082": "śivasya rākṣasendrāya prādāṃ nārada śāntaye // BrP_143.4 //",
  "GP11brahmppu:18083": "niḥśrīkāṇāṃ vipannānāṃ nānākleśajuṣāṃ nṛṇām /",
  "GP11brahmppu:18084": "śaraṇaṃ śiva evātra saṃsāre 'nyo na kaścana // BrP_143.5 //",
  "GP11brahmppu:18085": "tato nivṛttaḥ sa ha mantriyuktas BrP_143.6a",
  "GP11brahmppu:18086": "tat somalokāj jayam āpya rakṣaḥ BrP_143.6b",
  "GP11brahmppu:18087": "sa puṣpakārūḍhagatiḥ sagarvo BrP_143.6c",
  "GP11brahmppu:18088": "lokān punaḥ prāpa javād daśāsyaḥ BrP_143.6d",
  "GP11brahmppu:18089": "sa prekṣamāṇo devam antarikṣaṃ BrP_143.7a",
  "GP11brahmppu:18090": "bhuvaṃ ca nāgāṃś ca gajāṃś ca viprān BrP_143.7b",
  "GP11brahmppu:18091": "ālokayām āsa nagaṃ mahāntaṃ BrP_143.7c",
  "GP11brahmppu:18092": "kailāsam āvāsa umāpater yaḥ BrP_143.7d",
  "GP11brahmppu:18093": "dṛṣṭvā smayotphulladṛg adrirājaṃ BrP_143.8a",
  "GP11brahmppu:18094": "sa mantriṇau rāvaṇa ity uvāca BrP_143.8b",
  "GP11brahmppu:18095": "{rāvaṇa uvāca: }",
  "GP11brahmppu:18096": "ko vā girāv atra vasen mahātmā BrP_143.9a",
  "GP11brahmppu:18097": "giriṃ nayāmy enam athādhi bhūmeḥ BrP_143.9b",
  "GP11brahmppu:18098": "laṅkāgato 'yaṃ girir āśu śobhāṃ BrP_143.9c",
  "GP11brahmppu:18099": "laṅkāpi satyaṃ śriyam ātanoti BrP_143.9d",
  "GP11brahmppu:18100": "{brahmovāca: }",
  "GP11brahmppu:18101": "itthaṃ vaco rākṣasamantriṇau tau BrP_143.10a",
  "GP11brahmppu:18102": "niśamya rakṣodhipateś ca bhāvam BrP_143.10b",
  "GP11brahmppu:18103": "na yuktam ity ūcatur iṣṭabuddhyā BrP_143.10c",
  "GP11brahmppu:18104": "niśācaras tadvacanaṃ na mene BrP_143.10d",
  "GP11brahmppu:18105": "saṃsthāpya tat puṣpakam āśu rakṣaḥ BrP_143.11a",
  "GP11brahmppu:18106": "puplāva kailāsagireś ca mūle BrP_143.11b",
  "GP11brahmppu:18107": "hindolayām āsa giriṃ daśāsyo BrP_143.11c",
  "GP11brahmppu:18108": "jñātvā bhavaḥ kṛtyam idaṃ cakāra BrP_143.11d",
  "GP11brahmppu:18109": "jitvā digīśāṃś ca sagarvitasya BrP_143.12a",
  "GP11brahmppu:18110": "kailāsam āndolayataḥ surāreḥ BrP_143.12b",
  "GP11brahmppu:18111": "aṅguṣṭhakṛtyaiva rasātalādi BrP_143.12c",
  "GP11brahmppu:18112": "lokāṃś ca yātasya daśānanasya BrP_143.12d",
  "GP11brahmppu:18113": "ālūnakāyasya giraṃ niśamya BrP_143.13a",
  "GP11brahmppu:18114": "vihasya devyā saha dattam iṣṭam BrP_143.13b",
  "GP11brahmppu:18115": "tasmai prasannaḥ kupito 'pi śaṃbhur BrP_143.13c",
  "GP11brahmppu:18116": "ayuktadāteti na saṃśayo 'tra BrP_143.13d",
  "GP11brahmppu:18117": "tato 'yam āvāpya varān suvīro BrP_143.14a",
  "GP11brahmppu:18118": "bhavaprasādāt kusumaṃ jagāma BrP_143.14b",
  "GP11brahmppu:18119": "gacchan sa laṅkāṃ bhavapūjanāya BrP_143.14c",
  "GP11brahmppu:18120": "gaṅgām agāc chaṃbhujaṭāprasūtām BrP_143.14d",
  "GP11brahmppu:18121": "saṃpūjayitvā vividhaiś ca mantrair BrP_143.15a",
  "GP11brahmppu:18122": "gaṅgājalaiḥ śaṃbhum adīnasattvaḥ BrP_143.15b",
  "GP11brahmppu:18123": "asiṃ sa lebhe śaśikhaṇḍabhūṣāt BrP_143.15c",
  "GP11brahmppu:18124": "siddhiṃ ca sarvarddhim abhīpsitāṃ ca BrP_143.15d",
  "GP11brahmppu:18125": "maddattamantraṃ śaśirakṣaṇāya BrP_143.16a",
  "GP11brahmppu:18126": "sa sādhayām āsa bhavaṃ prapūjya BrP_143.16b",
  "GP11brahmppu:18127": "siddhe tu mantre punar eva laṅkām BrP_143.16c",
  "GP11brahmppu:18128": "ayāt sa rakṣodhipatiḥ sa tuṣṭaḥ BrP_143.16d",
  "GP11brahmppu:18129": "tataḥ prabhṛty etad atiprabhāvaṃ BrP_143.17a",
  "GP11brahmppu:18130": "tīrthaṃ mahāsiddhidam iṣṭadaṃ ca BrP_143.17b",
  "GP11brahmppu:18131": "samastapāpaughavināśanaṃ ca BrP_143.17c",
  "GP11brahmppu:18132": "siddhair aśeṣaiḥ parisevitaṃ ca BrP_143.17d",
  "GP11brahmppu:18133": "{brahmovāca: }",
  "GP11brahmppu:18134": "paruṣṇīsaṃgamaṃ ceti tīrthaṃ trailokyaviśrutam /",
  "GP11brahmppu:18135": "tasya svarūpaṃ vakṣyāmi śṛṇu pāpavināśanam // BrP_144.1 //",
  "GP11brahmppu:18136": "atrir ārādhayām āsa brahmaviṣṇumaheśvarān /",
  "GP11brahmppu:18137": "teṣu tuṣṭeṣu sa prāha putrā yūyaṃ bhaviṣyatha // BrP_144.2 //",
  "GP11brahmppu:18138": "tathā caikā rūpavatī kanyā mama bhavet surāḥ /",
  "GP11brahmppu:18139": "tathā putratvam āpus te brahmaviṣṇumaheśvarāḥ // BrP_144.3 //",
  "GP11brahmppu:18140": "kanyāṃ ca janayām āsa śubhātreyīti nāmataḥ /",
  "GP11brahmppu:18141": "dattaḥ somo 'tha durvāsāḥ putrās tasya mahātmanaḥ // BrP_144.4 //",
  "GP11brahmppu:18142": "agner aṅgiraso jāto hy aṅgārair aṅgirā yataḥ /",
  "GP11brahmppu:18143": "tasmād aṅgirase prādād ātreyīm atirociṣam // BrP_144.5 //",
  "GP11brahmppu:18144": "agneḥ prabhāvāt paruṣam ātreyīṃ sarvadāvadat /",
  "GP11brahmppu:18145": "ātreyy api ca śuśrūṣāṃ kurvatī sarvadābhavat // BrP_144.6 //",
  "GP11brahmppu:18146": "tasyām āṅgirasā jātā mahābalaparākramāḥ /",
  "GP11brahmppu:18147": "aṅgirāḥ paruṣaṃ vādīd ātreyīṃ nityam eva ca // BrP_144.7 //",
  "GP11brahmppu:18148": "putrās tv āṅgirasā nityaṃ pitaraṃ śamayanti te /",
  "GP11brahmppu:18149": "sā kadācid bhartṛvākyād udvignā paruṣākṣarāt /",
  "GP11brahmppu:18150": "kṛtāñjalipuṭā dīnā prābravīc chvaśuraṃ gurum // BrP_144.8 //",
  "GP11brahmppu:18151": "{ātreyy uvāca: }",
  "GP11brahmppu:18152": "atrijāhaṃ havyavāha bhāryā tava sutasya vai /",
  "GP11brahmppu:18153": "śuśrūṣaṇaparā nityaṃ putrāṇāṃ bhartur eva ca // BrP_144.9 //",
  "GP11brahmppu:18154": "patir māṃ paruṣaṃ vakti vṛthaivodvīkṣate ruṣā /",
  "GP11brahmppu:18155": "praśādhi māṃ surajyeṣṭha bhartāraṃ mama daivatam // BrP_144.10 //",
  "GP11brahmppu:18156": "{jvalana uvāca: }",
  "GP11brahmppu:18157": "aṅgārebhyaḥ samudbhūto bhartā te hy aṅgirā ṛṣiḥ /",
  "GP11brahmppu:18158": "yathā śānto bhaved bhadre tathā nītir vidhīyatām // BrP_144.11 //",
  "GP11brahmppu:18159": "āgneyo 'gniṃ samāyāto tava bhartā varānane /",
  "GP11brahmppu:18160": "tadā tvaṃ jalarūpeṇa plāvayethā madājñayā // BrP_144.12 //",
  "GP11brahmppu:18161": "{ātreyy uvāca: }",
  "GP11brahmppu:18162": "saheyaṃ paruṣaṃ vākyaṃ mā bhartāgniṃ samāviśet /",
  "GP11brahmppu:18163": "bhartari pratikūlānāṃ yoṣitāṃ jīvanena kim // BrP_144.13 //",
  "GP11brahmppu:18164": "iccheyaṃ śāntivākyāni bhartāraṃ labhate tathā //* BrP_144.14 //",
  "GP11brahmppu:18165": "{jvalana uvāca: }",
  "GP11brahmppu:18166": "agnis tv apsu śarīreṣu sthāvare jaṅgame tathā /",
  "GP11brahmppu:18167": "tava bhartur ahaṃ dhāma nityaṃ ca janako mataḥ // BrP_144.15 //",
  "GP11brahmppu:18168": "yo 'haṃ so 'ham iti jñātvā na cintāṃ kartum arhasi /",
  "GP11brahmppu:18169": "kiṃ cāpo mātaro devyo hy agniḥ śvaśura ity api /",
  "GP11brahmppu:18170": "iti buddhyā viniścitya mā viṣaṇṇā bhava snuṣe // BrP_144.16 //",
  "GP11brahmppu:18171": "{snuṣovāca: }",
  "GP11brahmppu:18172": "āpo jananya iti yad babhāṣe BrP_144.17a",
  "GP11brahmppu:18173": "agner ahaṃ tava putrasya bhāryā BrP_144.17b",
  "GP11brahmppu:18174": "kathaṃ bhūtvā jananī cāpi bhāryā BrP_144.17c",
  "GP11brahmppu:18175": "viruddham etaj jalarūpeṇa nātha BrP_144.17d",
  "GP11brahmppu:18176": "{jvalana uvāca: }",
  "GP11brahmppu:18177": "ādau tu patnī bharaṇāt tu bhāryā BrP_144.18a",
  "GP11brahmppu:18178": "janes tu jāyā svaguṇaiḥ kalatram BrP_144.18b",
  "GP11brahmppu:18179": "ityādirūpāṇi bibharṣi bhadre BrP_144.18c",
  "GP11brahmppu:18180": "kuruṣva vākyaṃ madudīritaṃ yat BrP_144.18d",
  "GP11brahmppu:18181": "yo 'syāṃ prajātaḥ sa tu putra eva BrP_144.19a",
  "GP11brahmppu:18182": "sā tasya mātaiva na saṃśayo 'tra BrP_144.19b",
  "GP11brahmppu:18183": "tasmād vadanti śrutitattvavijñāḥ BrP_144.19c",
  "GP11brahmppu:18184": "sā naiva yoṣit tanaye 'bhijāte BrP_144.19d",
  "GP11brahmppu:18185": "{brahmovāca: }",
  "GP11brahmppu:18186": "śvaśurasya tu tad vākyaṃ śrutvātreyī tadaiva tat /",
  "GP11brahmppu:18187": "āgneyaṃ rūpam āpannam ambhasāplāvayat patim // BrP_144.20 //",
  "GP11brahmppu:18188": "ubhau tau daṃpatī brahman saṃgatau gāṅgavāriṇā /",
  "GP11brahmppu:18189": "śāntarūpadharau cobhau daṃpatī saṃbabhūvatuḥ // BrP_144.21 //",
  "GP11brahmppu:18190": "lakṣmyā yukto yathā viṣṇur umayā śaṃkaro yathā /",
  "GP11brahmppu:18191": "rohiṇyā ca yathā candras tathābhūn mithunaṃ tadā // BrP_144.22 //",
  "GP11brahmppu:18192": "bhartāraṃ plāvayantī sā dadhārāmbumayaṃ vapuḥ /",
  "GP11brahmppu:18193": "paruṣṇī ceti vikhyātā gaṅgayā saṃgatā nadī // BrP_144.23 //",
  "GP11brahmppu:18194": "gośatārpaṇajaṃ puṇyaṃ paruṣṇīsnānato bhavet /",
  "GP11brahmppu:18195": "tatra cāṅgirasāś cakrur yajñāṃś ca bahudakṣiṇān // BrP_144.24 //",
  "GP11brahmppu:18196": "tatra trīṇi sahasrāṇi tīrthāny āhuḥ purāṇagāḥ /",
  "GP11brahmppu:18197": "ubhayos tīrayos tāta pṛthag yāgaphalaṃ viduḥ // BrP_144.25 //",
  "GP11brahmppu:18198": "teṣu snānaṃ ca dānaṃ ca vājapeyādhikaṃ matam /",
  "GP11brahmppu:18199": "viśeṣatas tu gaṅgāyāḥ paruṣṇyā saha saṃgame // BrP_144.26 //",
  "GP11brahmppu:18200": "snānadānādibhiḥ puṇyaṃ yat tad vaktuṃ na śakyate //* BrP_144.27 //",
  "GP11brahmppu:18201": "{brahmovāca: }",
  "GP11brahmppu:18202": "mārkaṇḍeyaṃ nāma tīrthaṃ sarvapāpavimocanam /",
  "GP11brahmppu:18203": "sarvakratuphalaṃ puṇyam aghaughavinivāraṇam // BrP_145.1 //",
  "GP11brahmppu:18204": "tasya prabhāvaṃ vakṣyāmi śṛṇu nārada yatnataḥ /",
  "GP11brahmppu:18205": "mārkaṇḍeyo bharadvājo vasiṣṭho 'triś ca gautamaḥ // BrP_145.2 //",
  "GP11brahmppu:18206": "yājñavalkyaś ca jābālir munayo 'nye 'pi nārada /",
  "GP11brahmppu:18207": "ete śāstrapraṇetāro vedavedāṅgapāragāḥ // BrP_145.3 //",
  "GP11brahmppu:18208": "purāṇanyāyamīmāṃsā- kathāsu pariniṣṭhitāḥ /",
  "GP11brahmppu:18209": "mithaḥ samūcur vidvāṃso muktiṃ prati yathāmati // BrP_145.4 //",
  "GP11brahmppu:18210": "kecij jñānaṃ praśaṃsanti kecit karma tathobhayam /",
  "GP11brahmppu:18211": "evaṃ vivadamānās te mām ūcur ubhayaṃ matam // BrP_145.5 //",
  "GP11brahmppu:18212": "madīyaṃ tu mataṃ jñātvā yayuś cakragadādharam /",
  "GP11brahmppu:18213": "tasya cāpi mataṃ jñātvā ṛṣayas te mahaujasaḥ // BrP_145.6 //",
  "GP11brahmppu:18214": "punar vivadamānās te śaṃkaraṃ praṣṭum udyatāḥ /",
  "GP11brahmppu:18215": "gaṅgāyāṃ ca bhavaṃ pūjya tam evārthaṃ śaśaṃsire // BrP_145.7 //",
  "GP11brahmppu:18216": "karmaṇas tu pradhānatvam uvāca tripurāntakaḥ /",
  "GP11brahmppu:18217": "kriyārūpaṃ ca taj jñānaṃ kriyā saiva tad ucyate // BrP_145.8 //",
  "GP11brahmppu:18218": "tasmāt sarvāṇi bhūtāni karmaṇā siddhim āpnuyuḥ /",
  "GP11brahmppu:18219": "karmaiva viśvatovyāpi tadṛte nāsti kiṃcana // BrP_145.9 //",
  "GP11brahmppu:18220": "vidyābhyāso yajñakṛtir yogābhyāsaḥ śivārcanam /",
  "GP11brahmppu:18221": "sarvaṃ karmaiva nākarmī prāṇī kvāpy atra vidyate // BrP_145.10 //",
  "GP11brahmppu:18222": "karmaiva kāraṇaṃ tasmād anyad unmattaceṣṭitam /",
  "GP11brahmppu:18223": "ṛṣīṇāṃ yatra saṃvādo yatra devo maheśvaraḥ // BrP_145.11 //",
  "GP11brahmppu:18224": "cakāra nirṇayaṃ sarvaṃ karmaṇāvāpyate nṛbhiḥ /",
  "GP11brahmppu:18225": "mārkaṇḍaṃ mukhyataḥ kṛtvā tato mārkaṇḍam ucyate // BrP_145.12 //",
  "GP11brahmppu:18226": "tīrtham ṛṣigaṇākīrṇaṃ gaṅgāyā uttare taṭe /",
  "GP11brahmppu:18227": "pitṝṇāṃ pāvanaṃ puṇyaṃ smaraṇād api sarvadā // BrP_145.13 //",
  "GP11brahmppu:18228": "tatrāṣṭau navatis tāta tīrthāny āha jaganmayaḥ /",
  "GP11brahmppu:18229": "vedena cāpi tat proktam ṛṣayo menire ca tat // BrP_145.14 //",
  "GP11brahmppu:18230": "{brahmovāca: }",
  "GP11brahmppu:18231": "yāyātam aparaṃ tīrthaṃ yatra kālañjaraḥ śivaḥ /",
  "GP11brahmppu:18232": "sarvapāpapraśamanaṃ tadvṛttam ucyate mayā // BrP_146.1 //",
  "GP11brahmppu:18233": "yayātir nāhuṣo rājā sākṣād indra ivāparaḥ /",
  "GP11brahmppu:18234": "tasya bhāryādvayaṃ cāsīt kulalakṣaṇabhūṣitam // BrP_146.2 //",
  "GP11brahmppu:18235": "jyeṣṭhā tu devayānīti nāmnā śukrasutā śubhā /",
  "GP11brahmppu:18236": "śarmiṣṭheti dvitīyā sā sutā syād vṛṣaparvaṇaḥ // BrP_146.3 //",
  "GP11brahmppu:18237": "brāhmaṇy api mahāprājñā devayānī sumadhyamā /",
  "GP11brahmppu:18238": "yayāter abhavad bhāryā sā tu śukraprasādataḥ // BrP_146.4 //",
  "GP11brahmppu:18239": "śarmiṣṭhā cāpi tasyaiva bhāryā yā vṛṣaparvajā /",
  "GP11brahmppu:18240": "devayānī śukrasutā dvau putrau samajījanat // BrP_146.5 //",
  "GP11brahmppu:18241": "yaduṃ ca turvasuṃ caiva devaputrasamāv ubhau /",
  "GP11brahmppu:18242": "śarmiṣṭhā ca nṛpāl lebhe trīn putrān devasaṃnibhān // BrP_146.6 //",
  "GP11brahmppu:18243": "druhyuṃ cānuṃ ca pūruṃ ca yayāter nṛpasattamāt /",
  "GP11brahmppu:18244": "devayānyāḥ sutau brahman sadṛśau śukrarūpataḥ // BrP_146.7 //",
  "GP11brahmppu:18245": "śarmiṣṭhāyās tu tanayāḥ śakrāgnivaruṇaprabhāḥ /",
  "GP11brahmppu:18246": "devayānī kadācit tu pitaraṃ prāha duḥkhitā // BrP_146.8 //",
  "GP11brahmppu:18247": "{devayāny uvāca: }",
  "GP11brahmppu:18248": "mama tv apatyadvitayam abhāgyāyā bhṛgūdvaha /",
  "GP11brahmppu:18249": "mama dāsyāḥ sabhāgyāyā apatyatritayaṃ pitaḥ // BrP_146.9 //",
  "GP11brahmppu:18250": "tad etad anumṛśyāyaṃ duḥkham atyantam āgatā /",
  "GP11brahmppu:18251": "mariṣye dānavaguro yayātikṛtavipriyāt /",
  "GP11brahmppu:18252": "mānabhaṅgād varaṃ tāta maraṇaṃ hi manasvinām // BrP_146.10 //",
  "GP11brahmppu:18253": "{brahmovāca: }",
  "GP11brahmppu:18254": "tad etat putrikāvākyaṃ śrutvā śukraḥ pratāpavān /",
  "GP11brahmppu:18255": "kupito 'bhyāyayau śīghraṃ yayātim idam abravīt // BrP_146.11 //",
  "GP11brahmppu:18256": "{śukra uvāca: }",
  "GP11brahmppu:18257": "yad idaṃ vipriyaṃ me tvaṃ sutāyāḥ kṛtavān asi /",
  "GP11brahmppu:18258": "rūponmattena rājendra tasmād vṛddho bhaviṣyasi // BrP_146.12 //",
  "GP11brahmppu:18259": "na ca bhoktuṃ na ca tyaktuṃ śaknoti viṣayāturaḥ /",
  "GP11brahmppu:18260": "spṛhayan manasaivāste niḥśvāsocchvāsanaṣṭadhīḥ // BrP_146.13 //",
  "GP11brahmppu:18261": "vṛddhatvam eva maraṇaṃ jīvatām api dehinām /",
  "GP11brahmppu:18262": "tasmāc chīghraṃ prayāhi tvaṃ jarāṃ bhūpātidurdharām // BrP_146.14 //",
  "GP11brahmppu:18263": "{brahmovāca: }",
  "GP11brahmppu:18264": "etac chrutvā yayātis tu śāpaṃ śukrasya dhīmataḥ /",
  "GP11brahmppu:18265": "kṛtāñjalipuṭo rājā yayātiḥ śukram abravīt // BrP_146.15 //",
  "GP11brahmppu:18266": "{yayātir uvāca: }",
  "GP11brahmppu:18267": "nāparādhye na saṃkupye naivādharmaṃ pravartaye /",
  "GP11brahmppu:18268": "adharmakāriṇaḥ pāpāḥ śāsyā eva mahātmanām // BrP_146.16 //",
  "GP11brahmppu:18269": "dharmam eva carantaṃ vai kathaṃ māṃ śaptavān asi /",
  "GP11brahmppu:18270": "devayānī dvijaśreṣṭha vṛthā māṃ vakti kiṃcana // BrP_146.17 //",
  "GP11brahmppu:18271": "tasmān na mama viprendra śāpaṃ dātuṃ tvam arhasi /",
  "GP11brahmppu:18272": "vidvāṃso 'pi hi nirdoṣe yadi kupyanti mohitāḥ /",
  "GP11brahmppu:18273": "tadā na doṣo mūrkhāṇāṃ dveṣāgnipluṣṭacetasām // BrP_146.18 //",
  "GP11brahmppu:18274": "{brahmovāca: }",
  "GP11brahmppu:18275": "yayātivākyāc chukro 'pi sasmāra sutayā kṛtam /",
  "GP11brahmppu:18276": "asakṛd vipriyaṃ tasya divā rātrau pracaṇḍayā // BrP_146.19 //",
  "GP11brahmppu:18277": "gatakopo 'ham ity uktvā kāvyo rājānam abravīt //* BrP_146.20 //",
  "GP11brahmppu:18278": "{śukra uvāca: }",
  "GP11brahmppu:18279": "jñātaṃ mayānayākāri vipriyaṃ na vade 'nṛtam /",
  "GP11brahmppu:18280": "śāpasyemaṃ kariṣyāmi śṛṇuṣvānugrahaṃ nṛpa // BrP_146.21 //",
  "GP11brahmppu:18281": "yasmai putrāya saṃdātuṃ jarām icchasi mānada /",
  "GP11brahmppu:18282": "tasya sā yātv iyaṃ rājañ jarā putrāya madvarāt // BrP_146.22 //",
  "GP11brahmppu:18283": "{brahmovāca: }",
  "GP11brahmppu:18284": "punar yayātiḥ śvaśuraṃ śukraṃ prāha vinītavat //* BrP_146.23 //",
  "GP11brahmppu:18285": "{yayātir uvāca: }",
  "GP11brahmppu:18286": "yo gṛhṇāti mayā dattāṃ jarāṃ bhaktisamanvitaḥ /",
  "GP11brahmppu:18287": "sa rājā syād daityaguro tad etad anumanyatām // BrP_146.24 //",
  "GP11brahmppu:18288": "yo madvākyaṃ nābhinandet suto daityaguro dṛḍham /",
  "GP11brahmppu:18289": "taṃ śapeyam anujñātra dātavyaiva tvayā guro // BrP_146.25 //",
  "GP11brahmppu:18290": "{brahmovāca: }",
  "GP11brahmppu:18291": "evam astv iti rājānam uvāca bhṛgunandanaḥ /",
  "GP11brahmppu:18292": "tato yayātiḥ svaṃ putram āhūyedaṃ vaco 'bravīt // BrP_146.26 //",
  "GP11brahmppu:18293": "{yayātir uvāca: }",
  "GP11brahmppu:18294": "yado gṛhāṇa me śāpāj jarāṃ jātāṃ suto bhavān /",
  "GP11brahmppu:18295": "jyeṣṭhaḥ sarvārthavit prauḍhaḥ putrāṇāṃ dhuri saṃsthitaḥ /",
  "GP11brahmppu:18296": "putrī tenaiva janako yas tadājñāvaśe sthitaḥ // BrP_146.27 //",
  "GP11brahmppu:18297": "{brahmovāca: }",
  "GP11brahmppu:18298": "nety uvāca yadus tātaṃ yayātiṃ bhūridakṣiṇam /",
  "GP11brahmppu:18299": "yayātiś ca yaduṃ śaptvā turvasuṃ kāmam abravīt // BrP_146.28 //",
  "GP11brahmppu:18300": "nāgṛhṇāt turvasuś cāpi pitrā dattāṃ jarāṃ tadā /",
  "GP11brahmppu:18301": "taṃ śaptvā cābravīd druhyuṃ gṛhāṇemāṃ jarāṃ mama // BrP_146.29 //",
  "GP11brahmppu:18302": "druhyuś ca naicchat tāṃ dattāṃ jarāṃ rūpavināśinīm /",
  "GP11brahmppu:18303": "anum apy abravīd rājā gṛhāṇemāṃ jarāṃ mama // BrP_146.30 //",
  "GP11brahmppu:18304": "anur neti tadovāca śaptvā taṃ pūrum abravīt /",
  "GP11brahmppu:18305": "abhinandya tadā pūrur jarāṃ tāṃ jagṛhe pituḥ // BrP_146.31 //",
  "GP11brahmppu:18306": "sahasram ekaṃ varṣāṇāṃ yāvat prīto 'bhavat pitā /",
  "GP11brahmppu:18307": "yauvane yāni bhogyāni vastūni vividhāni ca // BrP_146.32 //",
  "GP11brahmppu:18308": "putrayauvanasaṃtuṣṭo yayātir bubhuje sukham /",
  "GP11brahmppu:18309": "tatas tṛpto 'bhavad rājā sarvabhogeṣu nāhuṣaḥ /",
  "GP11brahmppu:18310": "tato harṣāt samāhūya pūruṃ putram athābravīt // BrP_146.33 //",
  "GP11brahmppu:18311": "{yayātir uvāca: }",
  "GP11brahmppu:18312": "tṛpto 'smi sarvabhogeṣu yauvanena tavānagha /",
  "GP11brahmppu:18313": "gṛhāṇa yauvanaṃ putra jarāṃ me dehi kaśmalām // BrP_146.34 //",
  "GP11brahmppu:18314": "{brahmovāca: }",
  "GP11brahmppu:18315": "nety uvāca tadā pūrur jarayā kṣīyate mayā /",
  "GP11brahmppu:18316": "vikārās tāta bhāvānāṃ durnivārāḥ śarīriṇām // BrP_146.35 //",
  "GP11brahmppu:18317": "balāt kālāgatā sahyā jarāpy akhiladehibhiḥ /",
  "GP11brahmppu:18318": "sā ced gurūpakārāya gṛhītā tyajyate katham // BrP_146.36 //",
  "GP11brahmppu:18319": "svīkṛtatyāgapāpād dhi dehināṃ maraṇaṃ varam /",
  "GP11brahmppu:18320": "athavā tu jarāṃ rājaṃs tapasā nāśayāmy aham // BrP_146.37 //",
  "GP11brahmppu:18321": "{brahmovāca: }",
  "GP11brahmppu:18322": "evam uktvā tu pitaraṃ yayau gaṅgām anuttamām /",
  "GP11brahmppu:18323": "gautamyā dakṣiṇe pāre tatas tepe tapo mahat // BrP_146.38 //",
  "GP11brahmppu:18324": "tataḥ prīto 'bhavad devaḥ kālena mahatā śivaḥ /",
  "GP11brahmppu:18325": "lokātītamahodāra- guṇasanmaṇibhūṣitam /",
  "GP11brahmppu:18326": "kiṃ dadāmīti taṃ prāha pūruṃ sa surasattamaḥ // BrP_146.39 //",
  "GP11brahmppu:18327": "{pūrur uvāca: }",
  "GP11brahmppu:18328": "śāpaprāptāṃ jarāṃ nātha pitur mama surādhipa /",
  "GP11brahmppu:18329": "tāṃ nāśayasva deveśa pitṛśaptāṃś ca kopataḥ /",
  "GP11brahmppu:18330": "madbhrātṝñ śāpato muktān kuruṣva surapūjita // BrP_146.40 //",
  "GP11brahmppu:18331": "{brahmovāca: }",
  "GP11brahmppu:18332": "tathety uktvā jagannāthaḥ śāpāj jātāṃ jarāṃ tathā /",
  "GP11brahmppu:18333": "anāśayaj jagannātho bhrātṝṃś cakre viśāpinaḥ // BrP_146.41 //",
  "GP11brahmppu:18334": "tataḥ prabhṛti tat tīrthaṃ jarārogavināśanam /",
  "GP11brahmppu:18335": "akālajajarādīnāṃ smaraṇād api nāśanam // BrP_146.42 //",
  "GP11brahmppu:18336": "tannāmnā cāpi vikhyātaṃ kālañjaram udāhṛtam /",
  "GP11brahmppu:18337": "yāyātaṃ nāhuṣaṃ pauraṃ śaukraṃ śārmiṣṭham eva ca // BrP_146.43 //",
  "GP11brahmppu:18338": "evamādīni tīrthāni tatrāṣṭottaram eva ca /",
  "GP11brahmppu:18339": "śataṃ vidyān mahābuddhe sarvasiddhikaraṃ tathā // BrP_146.44 //",
  "GP11brahmppu:18340": "teṣu snānaṃ ca dānaṃ ca śravaṇaṃ paṭhanaṃ tathā /",
  "GP11brahmppu:18341": "sarvapāpapraśamanaṃ bhuktimuktipradaṃ bhavet // BrP_146.45 //",
  "GP11brahmppu:18342": "{brahmovāca: }",
  "GP11brahmppu:18343": "apsaroyugam ākhyātam apsarāsaṃgamaṃ tataḥ /",
  "GP11brahmppu:18344": "tīre ca dakṣiṇe puṇyaṃ smaraṇāt subhago bhavet // BrP_147.1 //",
  "GP11brahmppu:18345": "mukto bhavaty asaṃdehaṃ tatra snānādinā naraḥ /",
  "GP11brahmppu:18346": "strī satī saṃgame tasminn ṛtusnātā ca nārada // BrP_147.2 //",
  "GP11brahmppu:18347": "vandhyāpi janayet putraṃ trimāsāt patinā saha /",
  "GP11brahmppu:18348": "snānadānena vartantī nānyathā madvaco bhavet // BrP_147.3 //",
  "GP11brahmppu:18349": "apsaroyugam ākhyātaṃ tīrthaṃ yena ca hetunā /",
  "GP11brahmppu:18350": "tatredaṃ kāraṇaṃ vakṣye śṛṇu nārada yatnataḥ // BrP_147.4 //",
  "GP11brahmppu:18351": "spardhāsīn mahatī brahman viśvāmitravasiṣṭhayoḥ /",
  "GP11brahmppu:18352": "tapasyantaṃ gādhisutaṃ brāhmaṇyārthe yatavratam // BrP_147.5 //",
  "GP11brahmppu:18353": "gaṅgādvāre samāsīnaṃ preritendreṇa menakā /",
  "GP11brahmppu:18354": "taṃ gatvā tapaso bhraṣṭaṃ kuru bhadre mamājñayā // BrP_147.6 //",
  "GP11brahmppu:18355": "tadoktendreṇa sā menā viśvāmitraṃ tapaścyutam /",
  "GP11brahmppu:18356": "kṛtvā kanyāṃ tathā dattvā jagāmendrapuraṃ punaḥ // BrP_147.7 //",
  "GP11brahmppu:18357": "tasyāṃ gatāyāṃ sasmāra gādhiputro 'khilaṃ kṛtam /",
  "GP11brahmppu:18358": "taṃ tu deśaṃ parityajya tīrthaṃ tu suravallabham // BrP_147.8 //",
  "GP11brahmppu:18359": "jagāma dakṣiṇāṃ gaṅgāṃ yatra kālañjaro haraḥ /",
  "GP11brahmppu:18360": "tapasyantaṃ tadovāca punar indraḥ sahasradṛk // BrP_147.9 //",
  "GP11brahmppu:18361": "urvaśīṃ ca tato menāṃ rambhāṃ cāpi tilottamām /",
  "GP11brahmppu:18362": "naivety ūcur bhayatrastāḥ punar āha śacīpatiḥ // BrP_147.10 //",
  "GP11brahmppu:18363": "gambhīrāṃ cātigambhīrām ubhe ye garvite tadā /",
  "GP11brahmppu:18364": "te ūcatur ubhe devaṃ sahasrākṣaṃ puraṃdaram // BrP_147.11 //",
  "GP11brahmppu:18365": "{gambhīrātigambhīre ūcatuḥ: }",
  "GP11brahmppu:18366": "āvāṃ gatvā tapasyantaṃ gādhiputraṃ mahādyutim /",
  "GP11brahmppu:18367": "cyāvayāvo nṛtyagītai rūpayauvanasaṃpadā // BrP_147.12 //",
  "GP11brahmppu:18368": "yāsām apāṅge hasite vāci vibhramasaṃpadi /",
  "GP11brahmppu:18369": "nityaṃ vasati pañceṣus tābhiḥ ko 'tra na jīyate // BrP_147.13 //",
  "GP11brahmppu:18370": "{brahmovāca: }",
  "GP11brahmppu:18371": "tathety ukte sahasrākṣe te āgatya mahānadīm /",
  "GP11brahmppu:18372": "dadṛśāte tapasyantaṃ viśvāmitraṃ mahāmunim // BrP_147.14 //",
  "GP11brahmppu:18373": "mṛtyor api durādharṣaṃ bhūmistham iva dhūrjaṭim /",
  "GP11brahmppu:18374": "sahasram ekaṃ varṣāṇām īkṣituṃ na ca śaknutaḥ // BrP_147.15 //",
  "GP11brahmppu:18375": "dūre sthite nṛtyagīta- cāṭukārarate tadā /",
  "GP11brahmppu:18376": "vilokya muniśārdūlas tataḥ kopākulo 'bhavat // BrP_147.16 //",
  "GP11brahmppu:18377": "pratīpācaraṇaṃ dṛṣṭvā krodhaḥ kasya na jāyate /",
  "GP11brahmppu:18378": "nispṛho 'pi mahābāhus tam indraṃ prahasann iva // BrP_147.17 //",
  "GP11brahmppu:18379": "ābhyāṃ muktaḥ sahasrākṣo hy apsarobhyāṃ bruvann iva /",
  "GP11brahmppu:18380": "śaśāpa te sa gādheyo dravarūpe bhaviṣyathaḥ // BrP_147.18 //",
  "GP11brahmppu:18381": "dravituṃ māṃ samāyāte yatas tv iha tato laghu /",
  "GP11brahmppu:18382": "tataḥ prasāditas tābhyāṃ śāpamokṣaṃ cakāra saḥ // BrP_147.19 //",
  "GP11brahmppu:18383": "bhavetāṃ divyarūpe vāṃ gaṅgayā saṃgate yadā /",
  "GP11brahmppu:18384": "tacchāpāt te nadīrūpe tatkṣaṇāt saṃbabhūvatuḥ // BrP_147.20 //",
  "GP11brahmppu:18385": "apsaroyugam ākhyātaṃ nadīdvayam ato 'bhavat /",
  "GP11brahmppu:18386": "tābhyāṃ parasparaṃ cāpi tābhyāṃ gaṅgāsusaṃgamaḥ // BrP_147.21 //",
  "GP11brahmppu:18387": "sarvalokeṣu vikhyāto bhuktimuktipradaḥ śivaḥ /",
  "GP11brahmppu:18388": "tatrāste dṛṣṭa evāsau sarvasiddhipradāyakaḥ // BrP_147.22 //",
  "GP11brahmppu:18389": "tatra snātvā tu taṃ dṛṣṭvā mucyate sarvabandhanāt //* BrP_147.23 //",
  "GP11brahmppu:18390": "{brahmovāca: }",
  "GP11brahmppu:18391": "koṭitīrtham iti khyātaṃ gaṅgāyā dakṣiṇe taṭe /",
  "GP11brahmppu:18392": "yasyānusmaraṇād eva sarvapāpaiḥ pramucyate // BrP_148.1 //",
  "GP11brahmppu:18393": "yatra koṭīśvaro devaḥ sarvaṃ koṭiguṇaṃ bhavet /",
  "GP11brahmppu:18394": "koṭidvayaṃ tatra pūrṇaṃ tīrthānāṃ śubhadāyinām // BrP_148.2 //",
  "GP11brahmppu:18395": "tatra vyuṣṭiṃ pravakṣyāmi śṛṇu nārada tanmanāḥ /",
  "GP11brahmppu:18396": "kaṇvasya tu suto jyeṣṭho bāhlīka iti viśrutaḥ // BrP_148.3 //",
  "GP11brahmppu:18397": "kāṇvaś ceti janaiḥ khyāto vedavedāṅgapāragaḥ /",
  "GP11brahmppu:18398": "iṣṭīḥ pārvāyaṇānīr yāḥ sabhāryo vedapāragaḥ // BrP_148.4 //",
  "GP11brahmppu:18399": "kurvann āste sa gautamyās tīrastho lokapūjitaḥ /",
  "GP11brahmppu:18400": "prātaḥkāle sabhāryo 'sau juhvad agnau samāhitaḥ // BrP_148.5 //",
  "GP11brahmppu:18401": "sarvadāste kadācit tu havanāya samudyataḥ /",
  "GP11brahmppu:18402": "ekāhutiṃ sa hutvā tu samiddhe havyavāhane // BrP_148.6 //",
  "GP11brahmppu:18403": "āhutyantaradānāya havir dravyaṃ kare 'grahīt /",
  "GP11brahmppu:18404": "etasminn antare vahnir upaśānto 'bhavat tadā // BrP_148.7 //",
  "GP11brahmppu:18405": "tataś cintāparaḥ kāṇvaḥ kartavyaṃ kiṃ bhaved iti /",
  "GP11brahmppu:18406": "antar vicārayām āsa viṣādaṃ paramaṃ gataḥ // BrP_148.8 //",
  "GP11brahmppu:18407": "āhutyoś ca dvayor madhya upaśānto hutāśanaḥ /",
  "GP11brahmppu:18408": "agnyantaram upādeyaṃ vaidikaṃ laukikaṃ tathā // BrP_148.9 //",
  "GP11brahmppu:18409": "kva hoṣyaṃ syād dvitīyaṃ tu āhutyantaram eva ca /",
  "GP11brahmppu:18410": "evaṃ mīmāṃsamāne tu daivī vāg abravīt tadā // BrP_148.10 //",
  "GP11brahmppu:18411": "agnyantaraṃ naiva te 'tra upādeyaṃ bhaviṣyati /",
  "GP11brahmppu:18412": "yāni tatra bhaviṣyanti śakalāni samīpataḥ // BrP_148.11 //",
  "GP11brahmppu:18413": "ardhadagdheṣu kāṣṭheṣu viprarāja prahūyatām /",
  "GP11brahmppu:18414": "nety uvāca tadā kāṇvaḥ saiva vāg abravīt punaḥ // BrP_148.12 //",
  "GP11brahmppu:18415": "agneḥ putro hiraṇyas tu pitā putraḥ sa eva tu /",
  "GP11brahmppu:18416": "putre dattaṃ priyāyaiva pituḥ prītyai bhaviṣyati // BrP_148.13 //",
  "GP11brahmppu:18417": "pitre deyaṃ sute dadyāt koṭiprītiguṇaṃ bhavet /",
  "GP11brahmppu:18418": "daivī vāg abravīd evaṃ tataḥ sarve maharṣayaḥ // BrP_148.14 //",
  "GP11brahmppu:18419": "niścitya dharmasarvasvaṃ tathā cakrur yathoditam /",
  "GP11brahmppu:18420": "etaj jñātvā jagaty atra putre dattaṃ pitur bhavet // BrP_148.15 //",
  "GP11brahmppu:18421": "apatyādyupakāreṇa pitroḥ prītir yathā bhavet /",
  "GP11brahmppu:18422": "tathā nānyena kenāpi jagaty etad dhi viśrutam // BrP_148.16 //",
  "GP11brahmppu:18423": "suprasiddhaṃ jagaty etat sarvalokeṣu pūjitam /",
  "GP11brahmppu:18424": "tasmin datte bhavet puṇyaṃ sarvaṃ koṭiguṇaṃ suta // BrP_148.17 //",
  "GP11brahmppu:18425": "manoglāninivṛttiś ca jāyate ca mahat sukham /",
  "GP11brahmppu:18426": "punar apy āha sā vāṇī kāṇve 'smiṃs tīrtha uttame // BrP_148.18 //",
  "GP11brahmppu:18427": "abhavat tan mahat tīrthaṃ kāṇva puṇyaprabhāvataḥ /",
  "GP11brahmppu:18428": "lokatrayāśrayāśeṣa- tīrthebhyo 'pi mahāphalam // BrP_148.19 //",
  "GP11brahmppu:18429": "snānadānādikaṃ kiṃcid bhaktyā kurvan samāhitaḥ /",
  "GP11brahmppu:18430": "phalaṃ prāpsyasy aśeṣeṇa sarvaṃ koṭiguṇaṃ mune // BrP_148.20 //",
  "GP11brahmppu:18431": "yat kiṃcit kriyate cātra snānadānādikaṃ naraiḥ /",
  "GP11brahmppu:18432": "sarvaṃ koṭiguṇaṃ vidyāt koṭitīrthaṃ tato viduḥ // BrP_148.21 //",
  "GP11brahmppu:18433": "yatraitad vṛttam āgneyaṃ kāṇvaṃ pautraṃ hiraṇyakam /",
  "GP11brahmppu:18434": "vāṇīsaṃjñaṃ koṭitīrthaṃ koṭitīrthaphalaṃ yataḥ // BrP_148.22 //",
  "GP11brahmppu:18435": "koṭitīrthasya māhātmyam atra vaktuṃ na śakyate /",
  "GP11brahmppu:18436": "vācaspatiprabhṛtibhir athavānyaiḥ surair api // BrP_148.23 //",
  "GP11brahmppu:18437": "yatrānuṣṭhīyamānaṃ hi sarvaṃ karma yathā tathā /",
  "GP11brahmppu:18438": "godāvaryāḥ prasādena sarvaṃ koṭiguṇaṃ bhavet // BrP_148.24 //",
  "GP11brahmppu:18439": "koṭitīrthe dvijāgryāya gām ekāṃ yaḥ prayacchati /",
  "GP11brahmppu:18440": "tasya tīrthasya māhātmyād gokoṭiphalam aśnute // BrP_148.25 //",
  "GP11brahmppu:18441": "tasmiṃs tīrthe śucir bhūtvā bhūmidānaṃ karoti yaḥ /",
  "GP11brahmppu:18442": "śraddhāyuktena manasā syāt tatkoṭiguṇottaram // BrP_148.26 //",
  "GP11brahmppu:18443": "sarvatra gautamītīre pitṝṇāṃ dānam uttamam /",
  "GP11brahmppu:18444": "viśeṣataḥ koṭitīrthe tad anantaphalapradam /",
  "GP11brahmppu:18445": "atraikanyūnapañcāśat tīrthāni munayo viduḥ // BrP_148.27 //",
  "GP11brahmppu:18446": "{brahmovāca: }",
  "GP11brahmppu:18447": "nārasiṃham iti khyātaṃ gaṅgāyā uttare taṭe /",
  "GP11brahmppu:18448": "tasyānubhāvaṃ vakṣyāmi sarvarakṣāvidhāyakam // BrP_149.1 //",
  "GP11brahmppu:18449": "hiraṇyakaśipuḥ pūrvam abhavad balināṃ varaḥ /",
  "GP11brahmppu:18450": "tapasā vikrameṇāpi devānām aparājitaḥ // BrP_149.2 //",
  "GP11brahmppu:18451": "haribhaktātmajadveṣa- kaluṣīkṛtamānasaḥ /",
  "GP11brahmppu:18452": "āvirbhūya sabhāstambhād viśvātmatvaṃ pradarśayan // BrP_149.3 //",
  "GP11brahmppu:18453": "taṃ hatvā narasiṃhas tat- sainyam adrāvayat tadā /",
  "GP11brahmppu:18454": "sarvān hatvā mahādaityān krameṇājau mahāmṛgaḥ // BrP_149.4 //",
  "GP11brahmppu:18455": "rasātalasthāñ śatrūṃś ca jitvā svarlokam īyivān /",
  "GP11brahmppu:18456": "tatra jitvā bhuvaṃ gatvā daityān hatvā nagasthitān // BrP_149.5 //",
  "GP11brahmppu:18457": "samudrasthān nadīsaṃsthān grāmasthān vanavāsinaḥ /",
  "GP11brahmppu:18458": "nānārūpadharān daityān nijaghāna mṛgākṛtiḥ // BrP_149.6 //",
  "GP11brahmppu:18459": "ākāśagān vāyusaṃsthāñ jyotirlokam upāgatān /",
  "GP11brahmppu:18460": "vajrapātādhikanakhaḥ samuddhūtamahāsaṭaḥ // BrP_149.7 //",
  "GP11brahmppu:18461": "daityagarbhasrāvigarjī nirjitāśeṣarākṣasaḥ /",
  "GP11brahmppu:18462": "mahānādair vīkṣitaiś ca pralayānalasaṃnibhaiḥ // BrP_149.8 //",
  "GP11brahmppu:18463": "capeṭair aṅgavikṣepair asurān paryacūrṇayat /",
  "GP11brahmppu:18464": "evaṃ hatvā bahuvidhān gautamīm agamad dhariḥ // BrP_149.9 //",
  "GP11brahmppu:18465": "svapadāmbujasaṃbhūtāṃ manonayananandinīm /",
  "GP11brahmppu:18466": "tatrāmbarya iti khyāto daṇḍakādhipate ripuḥ // BrP_149.10 //",
  "GP11brahmppu:18467": "devānāṃ durjayo yoddhā balena mahatāvṛtaḥ /",
  "GP11brahmppu:18468": "tenābhavan mahāraudraṃ bhīṣaṇaṃ lomaharṣaṇam // BrP_149.11 //",
  "GP11brahmppu:18469": "śastrāstravarṣaṇaṃ yuddhaṃ hariṇā daityasūnunā /",
  "GP11brahmppu:18470": "nijaghāna hariḥ śrīmāṃs taṃ ripuṃ hy uttare taṭe // BrP_149.12 //",
  "GP11brahmppu:18471": "gaṅgāyāṃ nārasiṃhaṃ tu tīrthaṃ trailokyaviśrutam /",
  "GP11brahmppu:18472": "snānadānādikaṃ tatra sarvapāpagrahārdanam // BrP_149.13 //",
  "GP11brahmppu:18473": "sarvarakṣākaraṃ nityaṃ jarāmaraṇavāraṇam /",
  "GP11brahmppu:18474": "yathā surāṇāṃ sarveṣāṃ na kopi hariṇā samaḥ // BrP_149.14 //",
  "GP11brahmppu:18475": "tīrthānām apy aśeṣāṇāṃ tathā tat tīrtham uttamam /",
  "GP11brahmppu:18476": "tatra tīrthe naraḥ snātvā kuryān nṛharipūjanam // BrP_149.15 //",
  "GP11brahmppu:18477": "svarge martye tale vāpi tasya kiṃcin na durlabham /",
  "GP11brahmppu:18478": "ityādy aṣṭau mune tatra mahātīrthāni nārada // BrP_149.16 //",
  "GP11brahmppu:18479": "pṛthak pṛthak tīrthakoṭi- phalam āhur manīṣiṇaḥ /",
  "GP11brahmppu:18480": "aśraddhayāpi yannāmni smṛte sarvāghasaṃkṣayaḥ // BrP_149.17 //",
  "GP11brahmppu:18481": "bhavet sākṣān nṛsiṃho 'sau sarvadā yatra saṃsthitaḥ /",
  "GP11brahmppu:18482": "tat tīrthasevāsaṃjātaṃ phalaṃ kair iha varṇyate // BrP_149.18 //",
  "GP11brahmppu:18483": "yathā na devo nṛharer adhikaḥ kvāpi vartate /",
  "GP11brahmppu:18484": "tathā nṛsiṃhatīrthena samaṃ tīrthaṃ na kutracit // BrP_149.19 //",
  "GP11brahmppu:18485": "{brahmovāca: }",
  "GP11brahmppu:18486": "paiśācaṃ tīrtham ākhyātaṃ gaṅgāyā uttare taṭe /",
  "GP11brahmppu:18487": "piśācatvāt purā vipro muktim āpa mahāmate // BrP_150.1 //",
  "GP11brahmppu:18488": "suyavasyātmajo loke jīgartir iti viśrutaḥ /",
  "GP11brahmppu:18489": "kuṭumbabhāraduḥkhārto durbhikṣeṇa tu pīḍitaḥ // BrP_150.2 //",
  "GP11brahmppu:18490": "madhyamaṃ tu śunaḥśepaṃ putraṃ brahmavidāṃ varam /",
  "GP11brahmppu:18491": "vikrītavān kṣatriyāya vadhāya bahulair dhanaiḥ // BrP_150.3 //",
  "GP11brahmppu:18492": "kiṃ nāmāpadgataḥ pāpaṃ nācaraty api paṇḍitaḥ /",
  "GP11brahmppu:18493": "śamitṛtve dhanaṃ cāpi jagṛhe bahulaṃ muniḥ // BrP_150.4 //",
  "GP11brahmppu:18494": "vidāraṇārthaṃ ca dhanaṃ jagṛhe brāhmaṇādhamaḥ /",
  "GP11brahmppu:18495": "tato 'pratisamādheya- mahāroganipīḍitaḥ // BrP_150.5 //",
  "GP11brahmppu:18496": "sa mṛtaḥ kālaparyāye narakeṣv atha pātitaḥ /",
  "GP11brahmppu:18497": "bhogād ṛte na kṣayo 'sti prāktanānām ihāṃhasām // BrP_150.6 //",
  "GP11brahmppu:18498": "kiṃkarair yamavākyena bahuyonyantaraṃ gataḥ /",
  "GP11brahmppu:18499": "tataḥ piśāco hy abhavad dāruṇo dāruṇākṛtiḥ // BrP_150.7 //",
  "GP11brahmppu:18500": "śuṣkakāṣṭheṣv athāraṇye nirjale nirjane tathā /",
  "GP11brahmppu:18501": "grīṣme grīṣmadavavyāpte kṣipyate yamakiṃkaraiḥ // BrP_150.8 //",
  "GP11brahmppu:18502": "kanyāputramahīvāji- gavāṃ vikrayakāriṇaḥ /",
  "GP11brahmppu:18503": "narakān na nivartante yāvad ābhūtasaṃplavam // BrP_150.9 //",
  "GP11brahmppu:18504": "svakṛtāghavipākena dāruṇair yamakiṃkaraiḥ /",
  "GP11brahmppu:18505": "saṃghāte pacyamāno 'sau rurodoccaiḥ kṛtaṃ smaran // BrP_150.10 //",
  "GP11brahmppu:18506": "pathi gacchan kadācit sa jīgarter madhyamaḥ sutaḥ /",
  "GP11brahmppu:18507": "śuśrāva rudato vāṇīṃ piśācasya muhur muhuḥ // BrP_150.11 //",
  "GP11brahmppu:18508": "putrakretur brahmahantur jīgartes tu pitus tadā /",
  "GP11brahmppu:18509": "pāpinaḥ putravikretur brahmahantuḥ pituś ca tām // BrP_150.12 //",
  "GP11brahmppu:18510": "śunaḥśepas tadovāca ko bhavān atiduḥkhitaḥ /",
  "GP11brahmppu:18511": "jīgartir abravīd duḥkhāc chunaḥśepapitā hy aham // BrP_150.13 //",
  "GP11brahmppu:18512": "pāpīyasīṃ kriyāṃ kṛtvā yoniṃ prāpto 'smi dāruṇām /",
  "GP11brahmppu:18513": "narakeṣv atha pakvaś ca punaḥ prāpto 'ntarālakam /",
  "GP11brahmppu:18514": "ye ye duṣkṛtakarmāṇas teṣāṃ teṣām iyaṃ gatiḥ // BrP_150.14 //",
  "GP11brahmppu:18515": "jīgartiputras tam uvāca duḥkhāt BrP_150.15a",
  "GP11brahmppu:18516": "so 'haṃ sutas te mama doṣeṇa tāta BrP_150.15b",
  "GP11brahmppu:18517": "vikrītvā māṃ narakān evam āptas BrP_150.15c",
  "GP11brahmppu:18518": "tataḥ kariṣye svargataṃ tvām idānīm BrP_150.15d",
  "GP11brahmppu:18519": "evaṃ pratijñāya sa gādhiputra BrP_150.16a",
  "GP11brahmppu:18520": "putratvam āpto 'tha munipravīraḥ BrP_150.16b",
  "GP11brahmppu:18521": "gaṅgām abhidhyāya pituś ca lokān BrP_150.16c",
  "GP11brahmppu:18522": "anuttamān īhamāno jagāma BrP_150.16d",
  "GP11brahmppu:18523": "aśeṣaduḥkhānaladhūpitānāṃ BrP_150.17a",
  "GP11brahmppu:18524": "nimajjatāṃ mohamahāsamudre BrP_150.17b",
  "GP11brahmppu:18525": "śarīriṇāṃ nānyad aho trilokyām BrP_150.17c",
  "GP11brahmppu:18526": "ālambanaṃ viṣṇupadīṃ vihāya BrP_150.17d",
  "GP11brahmppu:18527": "evaṃ viniścitya munir mahātmā BrP_150.18a",
  "GP11brahmppu:18528": "samuddidhīrṣuḥ pitaraṃ sa durgateḥ BrP_150.18b",
  "GP11brahmppu:18529": "śucis tato gautamīm āśu gatvā BrP_150.18c",
  "GP11brahmppu:18530": "tatra snātvā saṃsmarañ chaṃbhuviṣṇū BrP_150.18d",
  "GP11brahmppu:18531": "dadau jalaṃ pretarūpāya pitre BrP_150.19a",
  "GP11brahmppu:18532": "piśācarūpāya suduḥkhitāya BrP_150.19b",
  "GP11brahmppu:18533": "taddānamātreṇa tadaiva pūto BrP_150.19c",
  "GP11brahmppu:18534": "jīgartir āvāpa vapuḥ supuṇyam BrP_150.19d",
  "GP11brahmppu:18535": "vimānayuktaḥ surasaṃghajuṣṭaṃ BrP_150.20a",
  "GP11brahmppu:18536": "viṣṇoḥ padaṃ prāpa sutaprabhāvāt BrP_150.20b",
  "GP11brahmppu:18537": "gaṅgāprabhāvāc ca hareś ca śaṃbhor BrP_150.20c",
  "GP11brahmppu:18538": "vidhātur arkāyutatulyatejāḥ BrP_150.20d",
  "GP11brahmppu:18539": "tataḥ prabhṛty etad atiprasiddhaṃ BrP_150.21a",
  "GP11brahmppu:18540": "paiśācanāśaṃ ca mahāgadaṃ ca BrP_150.21b",
  "GP11brahmppu:18541": "mahānti pāpāni ca nāśam āśu BrP_150.21c",
  "GP11brahmppu:18542": "prayānti yasya smaraṇena puṃsām BrP_150.21d",
  "GP11brahmppu:18543": "tīrthasya cedaṃ gaditaṃ tavādya BrP_150.22a",
  "GP11brahmppu:18544": "māhātmyam etat triśatāni yatra BrP_150.22b",
  "GP11brahmppu:18545": "tīrthāny athānyāni bhavanti bhukti BrP_150.22c",
  "GP11brahmppu:18546": "muktipradāyīni kim anyad atra BrP_150.22d",
  "GP11brahmppu:18547": "sarvasiddhidam ākhyātam ityādy atra śatatrayam /",
  "GP11brahmppu:18548": "tīrthānāṃ munijuṣṭānāṃ smaraṇād apy abhīṣṭadam // BrP_150.23 //",
  "GP11brahmppu:18549": "{brahmovāca: }",
  "GP11brahmppu:18550": "nimnabhedam iti khyātaṃ sarvapāpapraṇāśanam /",
  "GP11brahmppu:18551": "gaṅgāyā uttare pāre tīrthaṃ trailokyaviśrutam // BrP_151.1 //",
  "GP11brahmppu:18552": "yasya saṃsmaraṇenāpi sarvapāpakṣayo bhavet /",
  "GP11brahmppu:18553": "vedadvīpaś ca tatraiva darśanād vedavid bhavet // BrP_151.2 //",
  "GP11brahmppu:18554": "urvaśīṃ cakame rājā ailaḥ paramadhārmikaḥ /",
  "GP11brahmppu:18555": "ko na moham upāyāti vilokya madirekṣaṇām // BrP_151.3 //",
  "GP11brahmppu:18556": "sā prāyād yatra rājāsau ghṛtaṃ stokaṃ samaśnute /",
  "GP11brahmppu:18557": "ānagnadarśanāt kṛtvā tasyāḥ kālāvadhiṃ nṛpaḥ // BrP_151.4 //",
  "GP11brahmppu:18558": "tāṃ svīcakāra lalanāṃ yūnāṃ ramyāṃ navāṃ navām /",
  "GP11brahmppu:18559": "suptāyāṃ śayane tasyāṃ samuttasthau purūravāḥ // BrP_151.5 //",
  "GP11brahmppu:18560": "vilokya taṃ vivasanaṃ tadaivāsau vinirgatā /",
  "GP11brahmppu:18561": "vidyuccañcalacittānāṃ kva sthairyaṃ nanu yoṣitām // BrP_151.6 //",
  "GP11brahmppu:18562": "īkṣāṃ cakre sa śarvaryāṃ vivastro vismito mahān /",
  "GP11brahmppu:18563": "etasminn antare rājā yuddhāyāgād ripūn prati // BrP_151.7 //",
  "GP11brahmppu:18564": "tāñ jitvā punar apy āgād devalokaṃ supūjitam /",
  "GP11brahmppu:18565": "sa cāgatya mahārājo vasiṣṭhāc ca purodhasaḥ // BrP_151.8 //",
  "GP11brahmppu:18566": "urvaśyā gamanaṃ śrutvā tato duḥkhasamanvitaḥ /",
  "GP11brahmppu:18567": "na juhoti na cāśnāti na śṛṇoti na paśyati // BrP_151.9 //",
  "GP11brahmppu:18568": "etasminn antare tatra mṛtāvasthaṃ nṛpottamam /",
  "GP11brahmppu:18569": "bodhayām āsa vākyaiś ca hetubhūtaiḥ purohitaḥ // BrP_151.10 //",
  "GP11brahmppu:18570": "{vasiṣṭha uvāca: }",
  "GP11brahmppu:18571": "sā mṛtādya mahārāja mā vyathasva mahāmate /",
  "GP11brahmppu:18572": "evaṃ sthitaṃ tu mā tvāṃ vai aśivāḥ spṛśyur āśugāḥ // BrP_151.11 //",
  "GP11brahmppu:18573": "na vai straiṇāni jānīṣe hṛdayāni mahāmate /",
  "GP11brahmppu:18574": "śālāvṛkāṇāṃ yādṝṃśi tasmāt tvaṃ bhūpa mā śucaḥ // BrP_151.12 //",
  "GP11brahmppu:18575": "ko nāma loke rājendra kāminībhir na vañcitaḥ /",
  "GP11brahmppu:18576": "vañcakatvaṃ nṛśaṃsatvaṃ cañcalatvaṃ kuśīlatā // BrP_151.13 //",
  "GP11brahmppu:18577": "iti svābhāvikaṃ yāsāṃ tāḥ kathaṃ sukhahetavaḥ /",
  "GP11brahmppu:18578": "kālena ko na nihataḥ ko 'rthī gauravam āgataḥ // BrP_151.14 //",
  "GP11brahmppu:18579": "śriyā na bhrāmitaḥ ko vā yoṣidbhiḥ ko na khaṇḍitaḥ /",
  "GP11brahmppu:18580": "svapnamāyopamā rājan madaviplutacetasaḥ // BrP_151.15 //",
  "GP11brahmppu:18581": "sukhāya yoṣitaḥ kasya jñātvaitad vijvaro bhava /",
  "GP11brahmppu:18582": "vihāya śaṃkaraṃ viṣṇuṃ gautamīṃ vā mahāmate /",
  "GP11brahmppu:18583": "duḥkhināṃ śaraṇaṃ nānyad vidyate bhuvanatraye // BrP_151.16 //",
  "GP11brahmppu:18584": "{brahmovāca: }",
  "GP11brahmppu:18585": "etac chrutvā tato rājā duḥkhaṃ saṃhṛtya yatnataḥ /",
  "GP11brahmppu:18586": "gautamyā madhyasaṃstho 'sāv ailaḥ paramadhārmikaḥ // BrP_151.17 //",
  "GP11brahmppu:18587": "tatra cārādhayām āsa śivaṃ devaṃ janārdanam /",
  "GP11brahmppu:18588": "brahmāṇaṃ bhāskaraṃ gaṅgāṃ devān anyāṃś ca yatnataḥ // BrP_151.18 //",
  "GP11brahmppu:18589": "yo vipanno na tīrthāni devatāś ca na sevate /",
  "GP11brahmppu:18590": "sa kālavaśago jantuḥ kāṃ daśām anuyāsyati // BrP_151.19 //",
  "GP11brahmppu:18591": "tadīśvaraikaśaraṇo gautamīsevanotsukaḥ /",
  "GP11brahmppu:18592": "parāṃ śraddhām upagataḥ saṃsārāsthāparāṅmukhaḥ // BrP_151.20 //",
  "GP11brahmppu:18593": "īje yajñāṃś ca bahulān ṛtvigbhir bahudakṣiṇān /",
  "GP11brahmppu:18594": "vedadvīpo 'bhavat tena yajñadvīpaḥ sa ucyate // BrP_151.21 //",
  "GP11brahmppu:18595": "paurṇamāsyāṃ tu śarvaryāṃ tatrāyāti sadorvaśī /",
  "GP11brahmppu:18596": "tasya dīpasya yaḥ kuryāt pradakṣiṇam atho naraḥ // BrP_151.22 //",
  "GP11brahmppu:18597": "pradakṣiṇīkṛtā tena pṛthivī sāgarāmbarā /",
  "GP11brahmppu:18598": "vedānāṃ smaraṇaṃ tatra yajñānāṃ smaraṇaṃ tathā // BrP_151.23 //",
  "GP11brahmppu:18599": "sukṛtī tatra yaḥ kuryād vedayajñaphalaṃ labhet /",
  "GP11brahmppu:18600": "ailatīrthaṃ tu taj jñeyaṃ tad eva ca purūravam // BrP_151.24 //",
  "GP11brahmppu:18601": "vāsiṣṭhaṃ cāpi tat tu syān nimnabhedaṃ tad ucyate /",
  "GP11brahmppu:18602": "aile rājñi na kiṃcit syān nimnaṃ sarveṣu karmasu // BrP_151.25 //",
  "GP11brahmppu:18603": "yad etan nimnam urvaśyāṃ sarvabhāvena vartanam /",
  "GP11brahmppu:18604": "tac cāpi bheditaṃ nimnaṃ vasiṣṭhena ca gaṅgayā // BrP_151.26 //",
  "GP11brahmppu:18605": "nimnabhedam abhūt tena dṛṣṭādṛṣṭeṣṭasiddhidam /",
  "GP11brahmppu:18606": "tatra sapta śatāny āhus tīrthāni guṇavanti ca // BrP_151.27 //",
  "GP11brahmppu:18607": "teṣu snānaṃ ca dānaṃ ca sarvakratuphalapradam /",
  "GP11brahmppu:18608": "snānaṃ kṛtvā nimnabhede yaḥ paśyati surān imān // BrP_151.28 //",
  "GP11brahmppu:18609": "iha cāmutra vā nimnaṃ na kiṃcit tasya vidyate /",
  "GP11brahmppu:18610": "sarvonnatim avāpyāsau modate divi śakravat // BrP_151.29 //",
  "GP11brahmppu:18611": "{brahmovāca: }",
  "GP11brahmppu:18612": "nandītaṭam iti khyātaṃ tīrthaṃ vedavido viduḥ /",
  "GP11brahmppu:18613": "tasya prabhāvaṃ vakṣyāmi śṛṇu yatnena nārada // BrP_152.1 //",
  "GP11brahmppu:18614": "atriputro mahātejāś candramā iti viśrutaḥ /",
  "GP11brahmppu:18615": "sarvān vedāṃś ca vidhivad dhanurvedaṃ yathāvidhi // BrP_152.2 //",
  "GP11brahmppu:18616": "adhītya jīvāt sarvāś ca vidyāś cānyā mahāmate /",
  "GP11brahmppu:18617": "gurupūjāṃ karomīti jīvam āha sa candramāḥ /",
  "GP11brahmppu:18618": "bṛhaspatis tadā prāha candraṃ śiṣyaṃ mudānvitaḥ // BrP_152.3 //",
  "GP11brahmppu:18619": "{bṛhaspatir uvāca: }",
  "GP11brahmppu:18620": "mama priyā tu jānīte tārā ratisamaprabhā //* BrP_152.4 //",
  "GP11brahmppu:18621": "{brahmovāca: }",
  "GP11brahmppu:18622": "praṣṭuṃ tāṃ ca tadā prāyād antar veśma sa candramāḥ /",
  "GP11brahmppu:18623": "tārāṃ tārāmukhīṃ dṛṣṭvā jagṛhe tāṃ kareṇa saḥ // BrP_152.5 //",
  "GP11brahmppu:18624": "svaveśma prati tāṃ lobhād balād ākarṣayat tadā /",
  "GP11brahmppu:18625": "tāvad dhairyanidhir jñānī matimān vijitendriyaḥ // BrP_152.6 //",
  "GP11brahmppu:18626": "yāvan na kāminīnetra- vāgurābhir nibadhyate /",
  "GP11brahmppu:18627": "viśeṣato rahaḥsaṃsthāṃ kāminīm āyatekṣaṇām // BrP_152.7 //",
  "GP11brahmppu:18628": "vilokya na mano yāti kasya kāmeṣu vaśyatām /",
  "GP11brahmppu:18629": "ata evānyapuruṣa- darśanaṃ na kadācana // BrP_152.8 //",
  "GP11brahmppu:18630": "kulavadhvā rahaḥ kāryaṃ bhītayā śīlavipluteḥ /",
  "GP11brahmppu:18631": "vijñāya tat parijanāt sahasotthāya nirgataḥ // BrP_152.9 //",
  "GP11brahmppu:18632": "dṛṣṭvā tad duṣkṛtaṃ karma bṛhaspatir udāradhīḥ /",
  "GP11brahmppu:18633": "śaśāpa kopāc cākṣipya vāgbhir vipriyakāribhiḥ // BrP_152.10 //",
  "GP11brahmppu:18634": "parābhibhūtām ālokya kāntāṃ kaḥ soḍhum īśvaraḥ /",
  "GP11brahmppu:18635": "yuyudhe tena jīvo 'pi devaś candramasā ruṣā // BrP_152.11 //",
  "GP11brahmppu:18636": "na śāpair hanyate candro nāyudhaiḥ suramantritaiḥ /",
  "GP11brahmppu:18637": "bṛhaspatipraṇītaiś ca na mantrair hanyate śaśī // BrP_152.12 //",
  "GP11brahmppu:18638": "tadā candras tu tāṃ tārāṃ nītvā saṃsthāpya mandire /",
  "GP11brahmppu:18639": "bubhuje bahuvarṣāṇi rohiṇīṃ cākutobhayaḥ // BrP_152.13 //",
  "GP11brahmppu:18640": "na jīyeta tadā devair na kopaiḥ śāpamantrakaiḥ /",
  "GP11brahmppu:18641": "na rājabhir na ṛṣibhir na sāmnā bhedadaṇḍanaiḥ // BrP_152.14 //",
  "GP11brahmppu:18642": "yadā bhāryāṃ na lebhe 'sau guruḥ sarvaprayatnataḥ /",
  "GP11brahmppu:18643": "sarvopāyakṣaye jīvas tadā nītim athāsmarat // BrP_152.15 //",
  "GP11brahmppu:18644": "apamānaṃ puraskṛtya mānaṃ kṛtvā tu pṛṣṭhataḥ /",
  "GP11brahmppu:18645": "svārtham uddharate prājñaḥ svārthabhraṃśo hi mūrkhatā // BrP_152.16 //",
  "GP11brahmppu:18646": "sādhyaṃ kenāpy upāyena jānadbhiḥ puruṣaiḥ phalam /",
  "GP11brahmppu:18647": "vṛthābhimāninaḥ śīghraṃ vipadyante vimohitāḥ // BrP_152.17 //",
  "GP11brahmppu:18648": "evaṃ niścitya medhāvī śukraṃ gatvā nyavedayat /",
  "GP11brahmppu:18649": "tam āgataṃ kavir jñātvā saṃmānenābhyanandayat // BrP_152.18 //",
  "GP11brahmppu:18650": "upaviṣṭaṃ suviśrāntaṃ pūjitaṃ ca yathāvidhi /",
  "GP11brahmppu:18651": "paryapṛcchad daityagurus tadāgamanakāraṇam // BrP_152.19 //",
  "GP11brahmppu:18652": "gṛhāgatasya vimukhāḥ śatravo 'py uttamā nahi /",
  "GP11brahmppu:18653": "tasmai sa vistareṇāha bhāryāharaṇam āditaḥ // BrP_152.20 //",
  "GP11brahmppu:18654": "bṛhaspates tadā vākyaṃ śrutvā kopānvitaḥ kaviḥ /",
  "GP11brahmppu:18655": "aparādhaṃ tu candrasya mene śiṣyasya nārada /",
  "GP11brahmppu:18656": "atikramam imaṃ śrutvā kopāt kavir athābravīt // BrP_152.21 //",
  "GP11brahmppu:18657": "{śukra uvāca: }",
  "GP11brahmppu:18658": "tadā bhokṣye tadā pāsye tadā svapsye tadā vade /",
  "GP11brahmppu:18659": "yadānaye priyāṃ bhrātas tava bhāryāṃ parārditām // BrP_152.22 //",
  "GP11brahmppu:18660": "tām ānīya bhavaṃ pūjya candraṃ śaptvā gurudruham /",
  "GP11brahmppu:18661": "paścād bhokṣye mahābāho śṛṇu vācaṃ graheśvara // BrP_152.23 //",
  "GP11brahmppu:18662": "{brahmovāca: }",
  "GP11brahmppu:18663": "evam uktvā sa jīvena daityācāryo jagāma ha /",
  "GP11brahmppu:18664": "śivam ārādhya yatnena paraṃ sāmarthyam āptavān // BrP_152.24 //",
  "GP11brahmppu:18665": "varān avāpya vividhāñ śaṃkarād bhāvapūjitāt /",
  "GP11brahmppu:18666": "śivaprasādāt kiṃ nāma dehinām iha durlabham // BrP_152.25 //",
  "GP11brahmppu:18667": "jagāma śukro jīvena tārayā yatra candramāḥ /",
  "GP11brahmppu:18668": "vartate taṃ śaśāpoccaiḥ śṛṇu tvaṃ candra me vacaḥ // BrP_152.26 //",
  "GP11brahmppu:18669": "yasmāt pāpataraṃ karma tvayā pāpa madāt kṛtam /",
  "GP11brahmppu:18670": "kuṣṭhī bhūyās tataś candraṃ śaśāpaivaṃ ruṣā kaviḥ // BrP_152.27 //",
  "GP11brahmppu:18671": "kaviśāpapradagdho 'bhūt tadaiva mṛgalāñchanaḥ /",
  "GP11brahmppu:18672": "prāpuḥ kṣayaṃ na ke nāma gurusvāmisakhidruhaḥ // BrP_152.28 //",
  "GP11brahmppu:18673": "tatyāja tāṃ sa candro 'pi tāṃ tārāṃ jagṛhe kaviḥ /",
  "GP11brahmppu:18674": "śukro 'pi devān āhūya ṛṣīn pitṛgaṇāṃs tathā // BrP_152.29 //",
  "GP11brahmppu:18675": "nadīr nadāṃś ca vividhān oṣadhīś ca pativratāḥ /",
  "GP11brahmppu:18676": "tataḥ saṃpraṣṭum ārebhe tārāvṛttaviniṣkrayam // BrP_152.30 //",
  "GP11brahmppu:18677": "tataḥ śrutiḥ surān āha gautamyāṃ bhaktitas tv iyam /",
  "GP11brahmppu:18678": "snānaṃ karotu jīvena tārā pūtā bhaviṣyati // BrP_152.31 //",
  "GP11brahmppu:18679": "rahasyam etat paramaṃ na kathyaṃ yasya kasyacit /",
  "GP11brahmppu:18680": "sarvāsv api daśāsv eha śaraṇaṃ gautamī nṛṇām // BrP_152.32 //",
  "GP11brahmppu:18681": "tathākaroc caiva tārā bhartrā snānaṃ yathāvidhi /",
  "GP11brahmppu:18682": "puṣpavṛṣṭir abhūt tatra jayaśabdo vyavartata // BrP_152.33 //",
  "GP11brahmppu:18683": "punar vai devā adaduḥ punar manuṣyā uta /",
  "GP11brahmppu:18684": "rājānaḥ satyaṃ kṛṇvānā brahmajāyāṃ punar daduḥ // BrP_152.34 //",
  "GP11brahmppu:18685": "punar dattvā brahmajāyāṃ kṛtāṃ devair akalmaṣām /",
  "GP11brahmppu:18686": "sarvaṃ kṣemam abhūt tatra tasmāt tīrthaṃ mahāmune // BrP_152.35 //",
  "GP11brahmppu:18687": "punar dattvā brahmajāyāṃ kṛtāṃ devair akalmaṣām BrP_152.36a",
  "GP11brahmppu:18688": "sarvaṃ kṣemam abhūt tatra tasmāt tīrthaṃ mahāmune BrP_152.36b",
  "GP11brahmppu:18689": "tad abhūt sakalāghaughadhvaṃsanaṃ sarvakāmadam BrP_152.36c",
  "GP11brahmppu:18690": "ānandaṃ kṣemam abhavat surāṇām asurāriṇām BrP_152.36d",
  "GP11brahmppu:18691": "bṛhaspateś ca śukrasya tārāyāś ca viśeṣataḥ /",
  "GP11brahmppu:18692": "paramānandam āpanno gurur gaṅgām abhāṣata // BrP_152.37 //",
  "GP11brahmppu:18693": "{gurur uvāca: }",
  "GP11brahmppu:18694": "tvaṃ gautami sadā pūjyā sarveṣām api muktidā /",
  "GP11brahmppu:18695": "viśeṣatas tu siṃhasthe mayi trailokyapāvanī // BrP_152.38 //",
  "GP11brahmppu:18696": "bhaviṣyasi saricchreṣṭhe sarvatīrthaiḥ samanvitā /",
  "GP11brahmppu:18697": "yāni kāni ca tīrthāni svargamṛtyurasātale /",
  "GP11brahmppu:18698": "tvāṃ snātuṃ tāni yāsyanti mayi siṃhasthite 'mbike // BrP_152.39 //",
  "GP11brahmppu:18699": "{brahmovāca: }",
  "GP11brahmppu:18700": "dhanyaṃ yaśasyam āyuṣyam ārogyaśrīvivardhanam /",
  "GP11brahmppu:18701": "saubhāgyaiśvaryajananaṃ tīrtham ānandanāmakam // BrP_152.40 //",
  "GP11brahmppu:18702": "tatra pañca sahasrāṇi tīrthāny āha sa gautamaḥ /",
  "GP11brahmppu:18703": "smaraṇāt paṭhanād vāpi iṣṭaiḥ saṃyujyate sadā // BrP_152.41 //",
  "GP11brahmppu:18704": "śivasyātra niviṣṭasya nandī gaṅgātaṭe 'niśam /",
  "GP11brahmppu:18705": "sākṣāc caraty asau dharmas tasmān nandītaṭaṃ smṛtam /",
  "GP11brahmppu:18706": "ānandam api tat tīrthaṃ sarvānandavivardhanāt // BrP_152.42 //",
  "GP11brahmppu:18707": "{brahmovāca: }",
  "GP11brahmppu:18708": "bhāvatīrtham iti proktaṃ yatra sākṣād bhavaḥ sthitaḥ /",
  "GP11brahmppu:18709": "aśeṣajagadantastho bhūtātmā saccidākṛtiḥ // BrP_153.1 //",
  "GP11brahmppu:18710": "tatremāṃ śṛṇu vakṣyāmi kathāṃ puṇyatamāṃ śubhām /",
  "GP11brahmppu:18711": "sūryavaṃśakaraḥ śrīmān kṣatriyāṇāṃ dhuraṃdharaḥ // BrP_153.2 //",
  "GP11brahmppu:18712": "prācīnabarhir ākhyātaḥ sarvadharmeṣu pāragaḥ /",
  "GP11brahmppu:18713": "tisraḥ koṭyo 'rdhakoṭiś ca varṣāṇāṃ rājya āsthitaḥ // BrP_153.3 //",
  "GP11brahmppu:18714": "tasyedṛśaṃ vrataṃ cāsīd yad ahaṃ yauvanacyutaḥ /",
  "GP11brahmppu:18715": "bhaveyaṃ priyayā vāpi putrair vā priyavastubhiḥ // BrP_153.4 //",
  "GP11brahmppu:18716": "viyujyeyaṃ tato rājyaṃ tyakṣye 'haṃ nātra saṃśayaḥ /",
  "GP11brahmppu:18717": "vivekināṃ kulīnānām idam evocitaṃ nṛṇām // BrP_153.5 //",
  "GP11brahmppu:18718": "sthīyate vijane kvāpi viraktair vibhavakṣaye /",
  "GP11brahmppu:18719": "tasmin praśāsati mahīṃ na viyogaḥ priyaiḥ kvacit // BrP_153.6 //",
  "GP11brahmppu:18720": "nādhivyādhī na durbhikṣaṃ na bandhukalaho nṛṇām /",
  "GP11brahmppu:18721": "tasmiñ śāsati rājyaṃ tu na ca kaścid viyujyate // BrP_153.7 //",
  "GP11brahmppu:18722": "tataḥ putrārtham akarod yajñaṃ rājā mahāmatiḥ /",
  "GP11brahmppu:18723": "tataḥ prasanno bhagavān varaṃ prādād yathepsitam // BrP_153.8 //",
  "GP11brahmppu:18724": "gautamītīrasaṃsthāya rājñe devo maheśvaraḥ /",
  "GP11brahmppu:18725": "putraṃ dehīti rājā vai bhavaṃ prāha sa bhāryayā // BrP_153.9 //",
  "GP11brahmppu:18726": "bhavaḥ prāha nṛpaṃ prītyā paśya netraṃ tṛtīyakam /",
  "GP11brahmppu:18727": "tataḥ paśyati rājendre bhavasyākṣi tu mānada // BrP_153.10 //",
  "GP11brahmppu:18728": "cakṣurdīptyābhavat putro mahimā nāma viśrutaḥ /",
  "GP11brahmppu:18729": "yenākāri stutiḥ puṇyā mahimna iti viśrutā // BrP_153.11 //",
  "GP11brahmppu:18730": "kim alabhyaṃ bhagavati prasanne tripurāntake /",
  "GP11brahmppu:18731": "yaṃ nityam anuvartante haribrahmādayaḥ surāḥ // BrP_153.12 //",
  "GP11brahmppu:18732": "prāptaputraś ca nṛpatis tīrthaśraiṣṭhyam ayācata /",
  "GP11brahmppu:18733": "mahāpāpamahāroga- mahāvyasanināṃ nṛṇām // BrP_153.13 //",
  "GP11brahmppu:18734": "nānāvipadgaṇārtānāṃ sarvābhimatalabdhaye /",
  "GP11brahmppu:18735": "prādāj jyaiṣṭhyaṃ bhavaś cāpi bhāvatīrthaṃ tad ucyate // BrP_153.14 //",
  "GP11brahmppu:18736": "tatra snānena dānena sarvān kāmān avāpnuyāt /",
  "GP11brahmppu:18737": "bhavaprasādād abhavat sutaḥ prācīnabarhiṣaḥ // BrP_153.15 //",
  "GP11brahmppu:18738": "mahimā gautamītīre bhāvatīrthaṃ tad ucyate /",
  "GP11brahmppu:18739": "tatra saptati tīrthāni puṇyāny akhiladāni ca // BrP_153.16 //",
  "GP11brahmppu:18740": "{brahmovāca: }",
  "GP11brahmppu:18741": "sahasrakuṇḍam ākhyātaṃ tīrthaṃ vedavido viduḥ /",
  "GP11brahmppu:18742": "yasya smaraṇamātreṇa sukhī saṃpadyate naraḥ // BrP_154.1 //",
  "GP11brahmppu:18743": "purā dāśarathī rāmaḥ setuṃ baddhvā mahārṇave /",
  "GP11brahmppu:18744": "laṅkāṃ dagdhvā ripūn hatvā rāvaṇādīn raṇe śaraiḥ // BrP_154.2 //",
  "GP11brahmppu:18745": "vaidehīṃ ca samāsādya rāmo vacanam abravīt /",
  "GP11brahmppu:18746": "paśyatsu lokapāleṣu tasyācārye puraḥ sthite // BrP_154.3 //",
  "GP11brahmppu:18747": "agnau śuddhigatāṃ sītāṃ rāmo lakṣmaṇasaṃnidhau /",
  "GP11brahmppu:18748": "ehi vaidehi śuddhāsi aṅkam āroḍhum arhasi // BrP_154.4 //",
  "GP11brahmppu:18749": "nety uvāca tadā śrīmān aṅgado hanumāṃs tathā /",
  "GP11brahmppu:18750": "ayodhyāyāṃ tu vaidehi sārdhaṃ yāmaḥ suhṛjjanaiḥ // BrP_154.5 //",
  "GP11brahmppu:18751": "tatra śuddhim avāpyātha punar bhrātṛṣu mātṛṣu /",
  "GP11brahmppu:18752": "laukikeṣv api paśyatsu tataḥ śuddhā nṛpātmajā // BrP_154.6 //",
  "GP11brahmppu:18753": "ayodhyāyāṃ supuṇye 'hni aṅkam āroḍhum arhasi /",
  "GP11brahmppu:18754": "asyāś caritraviṣaye saṃdehaḥ kasya jāyate // BrP_154.7 //",
  "GP11brahmppu:18755": "lokāpavādas tad api nirasyaḥ svajaneṣu hi /",
  "GP11brahmppu:18756": "tayor vākyam anādṛtya lakṣmaṇaḥ savibhīṣaṇaḥ // BrP_154.8 //",
  "GP11brahmppu:18757": "rāmaś ca jāmbavāṃś caiva tām āhvayan nṛpātmajām /",
  "GP11brahmppu:18758": "svastīty uktā devatābhī rājño 'ṅkaṃ cāruroha sā // BrP_154.9 //",
  "GP11brahmppu:18759": "muditās te yayuḥ śīghraṃ puṣpakeṇa virājatā /",
  "GP11brahmppu:18760": "ayodhyāṃ nagarīṃ prāpya tathā rājyaṃ svakaṃ tu yat // BrP_154.10 //",
  "GP11brahmppu:18761": "muditās te 'bhavan sarve sadā rāmānuvartinaḥ /",
  "GP11brahmppu:18762": "tataḥ katipayāheṣu anāryebhyo virūpikām // BrP_154.11 //",
  "GP11brahmppu:18763": "vācaṃ śrutvā sa tatyāja gurviṇīṃ tām ayonijām /",
  "GP11brahmppu:18764": "mithyāpavādam api hi na sahante kulonnatāḥ // BrP_154.12 //",
  "GP11brahmppu:18765": "vālmīker munimukhyasya āśramasya samīpataḥ /",
  "GP11brahmppu:18766": "tatyāja lakṣmaṇaḥ sītām aduṣṭāṃ rudatīṃ rudan // BrP_154.13 //",
  "GP11brahmppu:18767": "nollaṅghyājñā gurūṇām ity asau tad akarod bhiyā /",
  "GP11brahmppu:18768": "tataḥ katipayāheṣu vyatīteṣu nṛpātmajaḥ // BrP_154.14 //",
  "GP11brahmppu:18769": "rāmaḥ saumitriṇā sārdhaṃ hayamedhāya dīkṣitaḥ /",
  "GP11brahmppu:18770": "tatraivājagmatur ubhau rāmaputrau yaśasvinau // BrP_154.15 //",
  "GP11brahmppu:18771": "lavaḥ kuśaś ca vikhyātau nāradāv iva gāyakau /",
  "GP11brahmppu:18772": "rāmāyaṇaṃ samagraṃ tad gandharvāv iva susvarau // BrP_154.16 //",
  "GP11brahmppu:18773": "rāmasya caritaṃ sarvaṃ gāyamānau samīyatuḥ /",
  "GP11brahmppu:18774": "yajñavāṭaṃ rājasutau hetubhir lakṣitau tadā // BrP_154.17 //",
  "GP11brahmppu:18775": "rāmaputrāv ubhau śūrau vaidehyās tanayāv iti /",
  "GP11brahmppu:18776": "tāv ānīya tataḥ putrāv abhiṣicya yathākramam // BrP_154.18 //",
  "GP11brahmppu:18777": "aṅkārūḍhau tataḥ kṛtvā sasvaje tau punaḥ punaḥ /",
  "GP11brahmppu:18778": "saṃsāraduḥkhakhinnānām agatīnāṃ śarīriṇām // BrP_154.19 //",
  "GP11brahmppu:18779": "putrāliṅganam evātra paraṃ viśrāntikāraṇam /",
  "GP11brahmppu:18780": "muhur āliṅgya tau putrau muhuḥ svajati cumbati // BrP_154.20 //",
  "GP11brahmppu:18781": "kim apy antar dhyāyati ca niḥśvasaty api vai muhuḥ /",
  "GP11brahmppu:18782": "etasminn antare prāptā rākṣasā laṅkavāsinaḥ // BrP_154.21 //",
  "GP11brahmppu:18783": "sugrīvo hanumāṃś caiva aṅgado jāmbavāṃs tathā /",
  "GP11brahmppu:18784": "anye ca vānarāḥ sarve vibhīṣaṇapuraḥsarāḥ // BrP_154.22 //",
  "GP11brahmppu:18785": "te cāgatya nṛpaṃ prāptāḥ siṃhāsanam upasthitam /",
  "GP11brahmppu:18786": "sītām adṛṣṭvā hanumān aṅgadaḥ kanakāṅgadaḥ // BrP_154.23 //",
  "GP11brahmppu:18787": "kva gatāyonijā mātā eko rāmo 'tra dṛśyate /",
  "GP11brahmppu:18788": "rāmeṇa sā parityaktā ity ūcur dvārapālakāḥ // BrP_154.24 //",
  "GP11brahmppu:18789": "paśyatsu lokapāleṣu ārye tatra pravādini /",
  "GP11brahmppu:18790": "agnau śuddhigatāṃ sītāṃ kiṃ tu rājā niraṅkuśaḥ // BrP_154.25 //",
  "GP11brahmppu:18791": "utpannair laukikair vākyai rāmas tyajati tāṃ priyām /",
  "GP11brahmppu:18792": "mariṣyāva iti hy uktvā gautamīṃ punar īyatuḥ // BrP_154.26 //",
  "GP11brahmppu:18793": "rāmas tau pṛṣṭhato 'bhyetya ayodhyāvāsibhiḥ saha /",
  "GP11brahmppu:18794": "āgatya gautamīṃ tatra 'kurvaṃs te paramaṃ tapaḥ // BrP_154.27 //",
  "GP11brahmppu:18795": "smāraṃ smāraṃ niśvasantas tāṃ sītāṃ lokamātaram /",
  "GP11brahmppu:18796": "saṃsārāsthāvirahitā gautamīsevanotsukāḥ // BrP_154.28 //",
  "GP11brahmppu:18797": "lokatrayapatiḥ sākṣād rāmo 'nujasamanvitaḥ /",
  "GP11brahmppu:18798": "prāptaḥ snātvā ca gautamyāṃ śivārādhanatatparaḥ // BrP_154.29 //",
  "GP11brahmppu:18799": "paritāpaṃ jahau sarvaṃ sahasraparivāritaḥ /",
  "GP11brahmppu:18800": "yatra cāsīt sa vṛttāntaḥ sahasrakuṇḍam ucyate // BrP_154.30 //",
  "GP11brahmppu:18801": "daśāparāṇi tīrthāni tatra sarvārthadāni ca /",
  "GP11brahmppu:18802": "tatra snānaṃ ca dānaṃ ca sahasraphaladāyakam // BrP_154.31 //",
  "GP11brahmppu:18803": "yatra śrīgautamītīre vasiṣṭhādimunīśvaraiḥ /",
  "GP11brahmppu:18804": "sarvāpattārakaṃ homam akārayad aghāntakam // BrP_154.32 //",
  "GP11brahmppu:18805": "sahasrasaṃkhyāyukteṣu kuṇḍeṣu vasudhārayā /",
  "GP11brahmppu:18806": "sarvān apekṣitān kāmān avāpāsau mahātapāḥ // BrP_154.33 //",
  "GP11brahmppu:18807": "gautamyāḥ saridambāyāḥ prasādād rākṣasāntakaḥ /",
  "GP11brahmppu:18808": "sahasrakuṇḍābhidhaṃ tad abhūt tīrthaṃ mahāphalam // BrP_154.34 //",
  "GP11brahmppu:18809": "{brahmovāca: }",
  "GP11brahmppu:18810": "kapilatīrtham ākhyātaṃ tad evāṅgirasaṃ smṛtam /",
  "GP11brahmppu:18811": "tad evādityam ākhyātaṃ saiṃhikeyaṃ tad ucyate // BrP_155.1 //",
  "GP11brahmppu:18812": "gautamyā dakṣiṇe pāre ādityān munisattama /",
  "GP11brahmppu:18813": "ayājayann aṅgiraso dakṣiṇāṃ te bhuvaṃ daduḥ // BrP_155.2 //",
  "GP11brahmppu:18814": "aṅgirobhyas tadādityās tapase 'ṅgiraso yayuḥ /",
  "GP11brahmppu:18815": "sā bhūmiḥ saiṃhikī bhūtvā janān sarvān abhakṣayat // BrP_155.3 //",
  "GP11brahmppu:18816": "tatrasus te janāḥ sarve aṅgirobhyo nyavedayan /",
  "GP11brahmppu:18817": "vibhītā jñānato jñātvā bhuvaṃ tāṃ saiṃhikīm iti // BrP_155.4 //",
  "GP11brahmppu:18818": "ādityān anugatvātha vācam aṅgiraso 'bruvan /",
  "GP11brahmppu:18819": "bhuvaṃ gṛhṇantu yā dattā nety ādityās tadābruvan // BrP_155.5 //",
  "GP11brahmppu:18820": "nivṛttāṃ dakṣiṇāṃ naiva pratigṛhṇanti sūrayaḥ /",
  "GP11brahmppu:18821": "svadattāṃ paradattāṃ vā yo hareta vasuṃdharām // BrP_155.6 //",
  "GP11brahmppu:18822": "ṣaṣṭir varṣasahasrāṇi viṣṭhāyāṃ jāyate kṛmiḥ /",
  "GP11brahmppu:18823": "bhūmeḥ svaparadattāyā haraṇān nādhikaṃ kvacit // BrP_155.7 //",
  "GP11brahmppu:18824": "pāpam asti mahāraudraṃ na svīkurmaḥ punas tu tām /",
  "GP11brahmppu:18825": "evaṃ yadā svadattāyā haraṇe kiṃ tadā bhavet // BrP_155.8 //",
  "GP11brahmppu:18826": "tathāpi krayarūpeṇa gṛhṇīmo dakṣiṇāṃ bhuvam /",
  "GP11brahmppu:18827": "tathety ukte tu te devāḥ kapilāṃ śubhalakṣaṇām // BrP_155.9 //",
  "GP11brahmppu:18828": "gaṅgāyā dakṣiṇe pāre bhuvaḥ sthāne tu tāṃ daduḥ /",
  "GP11brahmppu:18829": "bhuktimuktipradaḥ sākṣād viṣṇus tiṣṭhati mūrtimān // BrP_155.10 //",
  "GP11brahmppu:18830": "kapilāsaṃgamaṃ tac ca sarvāghaughavināśanam /",
  "GP11brahmppu:18831": "tatrābhavad dānatoyād āpagā kapilābhidhā // BrP_155.11 //",
  "GP11brahmppu:18832": "sasyavatyā api bhuvo dānād godānam uttamam /",
  "GP11brahmppu:18833": "lokarakṣāṃ cakārāsau kṛtvā vinimayaṃ muniḥ // BrP_155.12 //",
  "GP11brahmppu:18834": "yatra tīrthe ca tad vṛttaṃ gotīrthaṃ tad udāhṛtam /",
  "GP11brahmppu:18835": "puṇyadaṃ tatra tīrthānāṃ śatam uktaṃ manīṣibhiḥ // BrP_155.13 //",
  "GP11brahmppu:18836": "tatra snānena dānena bhūmidānaphalaṃ labhet /",
  "GP11brahmppu:18837": "saṃgatā gaṅgayā tac ca kapilāsaṃgamaṃ viduḥ // BrP_155.14 //",
  "GP11brahmppu:18838": "{brahmovāca: }",
  "GP11brahmppu:18839": "śaṅkhahradaṃ nāma tīrthaṃ yatra śaṅkhagadādharaḥ /",
  "GP11brahmppu:18840": "tatra snātvā ca taṃ dṛṣṭvā mucyate bhavabandhanāt // BrP_156.1 //",
  "GP11brahmppu:18841": "tatredaṃ vṛttam ākhyāsye bhuktimuktipradāyakam /",
  "GP11brahmppu:18842": "purā kṛtayugasyādau brahmaṇaḥ sāmagāyinaḥ // BrP_156.2 //",
  "GP11brahmppu:18843": "brahmāṇḍāgārasaṃbhūtā rākṣasā bahurūpiṇaḥ /",
  "GP11brahmppu:18844": "brahmāṇaṃ khādituṃ prāptā balonmattā dhṛtāyudhāḥ // BrP_156.3 //",
  "GP11brahmppu:18845": "tadāham abravaṃ viṣṇuṃ rakṣaṇāya jagadgurum /",
  "GP11brahmppu:18846": "sa viṣṇus tāni rakṣāṃsi hantuṃ cakreṇa codyataḥ // BrP_156.4 //",
  "GP11brahmppu:18847": "chittvā cakreṇa rakṣāṃsi śaṅkham āpūrayat tadā /",
  "GP11brahmppu:18848": "niṣkaṇṭakaṃ talaṃ kṛtvā svargaṃ nirvairam eva ca // BrP_156.5 //",
  "GP11brahmppu:18849": "tato harṣaprakarṣeṇa śaṅkham āpūrayad dhariḥ /",
  "GP11brahmppu:18850": "tato rakṣāṃsi sarvāṇi hy anīnaśur aśeṣataḥ // BrP_156.6 //",
  "GP11brahmppu:18851": "yatraitad vṛttam akhilaṃ viṣṇuśaṅkhaprabhāvataḥ /",
  "GP11brahmppu:18852": "śaṅkhatīrthaṃ tu tat proktaṃ sarvakṣemakaraṃ nṛṇām // BrP_156.7 //",
  "GP11brahmppu:18853": "sarvābhīṣṭapradaṃ puṇyaṃ smaraṇān maṅgalapradam /",
  "GP11brahmppu:18854": "āyurārogyajananaṃ lakṣmīputrapravardhanam // BrP_156.8 //",
  "GP11brahmppu:18855": "smaraṇāt paṭhanād vāpi sarvakāmān avāpnuyāt /",
  "GP11brahmppu:18856": "tīrthānām ayutaṃ tatra sarvapāpanudaṃ mune // BrP_156.9 //",
  "GP11brahmppu:18857": "tīrthāny ayutasaṃkhyāni sarvapāpaharāṇi ca /",
  "GP11brahmppu:18858": "yeṣāṃ prabhāvaṃ jānāti vaktuṃ devo maheśvaraḥ // BrP_156.10 //",
  "GP11brahmppu:18859": "pāpakṣayapratinidhir naitebhyo 'sty aparaḥ kvacit //* BrP_156.11 //",
  "GP11brahmppu:18860": "{brahmovāca: }",
  "GP11brahmppu:18861": "kiṣkindhātīrtham ākhyātaṃ sarvakāmapradaṃ nṛṇām /",
  "GP11brahmppu:18862": "sarvapāpapraśamanaṃ yatra saṃnihito bhavaḥ // BrP_157.1 //",
  "GP11brahmppu:18863": "tasya svarūpaṃ vakṣyāmi yatnena śṛṇu nārada /",
  "GP11brahmppu:18864": "purā dāśarathī rāmo rāvaṇaṃ lokarāvaṇam // BrP_157.2 //",
  "GP11brahmppu:18865": "kiṣkindhāvāsibhiḥ sārdhaṃ jaghāna raṇamūrdhani /",
  "GP11brahmppu:18866": "saputraṃ sabalaṃ hatvā sītām ādāya śatruhā // BrP_157.3 //",
  "GP11brahmppu:18867": "bhrātrā saumitriṇā sārdhaṃ vānaraiś ca mahābalaiḥ /",
  "GP11brahmppu:18868": "vibhīṣaṇena balinā devaiḥ pratyāgato nṛpaḥ // BrP_157.4 //",
  "GP11brahmppu:18869": "kṛtasvastyayanaḥ śrīmān puṣpakeṇa virājitaḥ /",
  "GP11brahmppu:18870": "yad āsīd dhanarājasya kāmagenāśugāminā // BrP_157.5 //",
  "GP11brahmppu:18871": "ayodhyām agaman sarve gacchan gaṅgām apaśyata /",
  "GP11brahmppu:18872": "rāmo virāmaḥ śatrūṇāṃ śaraṇyaḥ śaraṇārthinām // BrP_157.6 //",
  "GP11brahmppu:18873": "gautamīṃ tu jagatpuṇyāṃ sarvakāmapradāyinīm /",
  "GP11brahmppu:18874": "manonayanasaṃtāpa- nivāraṇaparāyaṇām // BrP_157.7 //",
  "GP11brahmppu:18875": "tāṃ dṛṣṭvā nṛpatiḥ śrīmān gaṅgātīram athāviśat /",
  "GP11brahmppu:18876": "tāṃ dṛṣṭvā prāha nṛpatir harṣagadgadayā girā /",
  "GP11brahmppu:18877": "harīn sarvān athāmantrya hanumatpramukhān mune // BrP_157.8 //",
  "GP11brahmppu:18878": "{rāma uvāca: }",
  "GP11brahmppu:18879": "asyāḥ prabhāvād dharayo yo 'sau mama pitā prabhuḥ /",
  "GP11brahmppu:18880": "sarvapāpavinirmuktas tato yātas triviṣṭapam // BrP_157.9 //",
  "GP11brahmppu:18881": "iyaṃ janitrī sakalasya jantor BrP_157.10a",
  "GP11brahmppu:18882": "bhuktipradā muktim athāpi dadyāt BrP_157.10b",
  "GP11brahmppu:18883": "pāpāni hanyād api dāruṇāni BrP_157.10c",
  "GP11brahmppu:18884": "kānyānayāsty atra nadī samānā BrP_157.10d",
  "GP11brahmppu:18885": "hatāni śaśvad duritāni caiva BrP_157.11a",
  "GP11brahmppu:18886": "asyāḥ prabhāvād arayaḥ sakhāyaḥ BrP_157.11b",
  "GP11brahmppu:18887": "vibhīṣaṇo maitram upaiti nityaṃ BrP_157.11c",
  "GP11brahmppu:18888": "sītā ca labdhā hanumāṃś ca bandhuḥ BrP_157.11d",
  "GP11brahmppu:18889": "laṅkā ca bhagnā sagaṇaṃ hi rakṣo BrP_157.12a",
  "GP11brahmppu:18890": "hataṃ hi yasyāḥ parisevanena BrP_157.12b",
  "GP11brahmppu:18891": "yāṃ gautamo devavaraṃ prapūjya BrP_157.12c",
  "GP11brahmppu:18892": "śivaṃ śaraṇyaṃ sajaṭām avāpa BrP_157.12d",
  "GP11brahmppu:18893": "seyaṃ janitrī sakalepsitānām BrP_157.13a",
  "GP11brahmppu:18894": "amaṅgalānām api saṃnihantrī BrP_157.13b",
  "GP11brahmppu:18895": "jagatpavitrīkaraṇaikadakṣā BrP_157.13c",
  "GP11brahmppu:18896": "dṛṣṭādya sākṣāt saritāṃ savitrī BrP_157.13d",
  "GP11brahmppu:18897": "kāyena vācā manasā sadaināṃ BrP_157.14a",
  "GP11brahmppu:18898": "vrajāmi gaṅgāṃ śaraṇaṃ śaraṇyām BrP_157.14b",
  "GP11brahmppu:18899": "{brahmovāca: }",
  "GP11brahmppu:18900": "etat samākarṇya vaco nṛpasya BrP_157.15a",
  "GP11brahmppu:18901": "tatrāplavan harayaḥ sarva eva BrP_157.15b",
  "GP11brahmppu:18902": "pūjāṃ cakrur vidhivat te pṛthak ca BrP_157.15c",
  "GP11brahmppu:18903": "puṣpair anekaiḥ sarvalokopahāraiḥ BrP_157.15d",
  "GP11brahmppu:18904": "saṃpūjya śarvaṃ nṛpatir yathāvat BrP_157.16a",
  "GP11brahmppu:18905": "stutvā vākyaiḥ sarvabhāvopayuktaiḥ BrP_157.16b",
  "GP11brahmppu:18906": "te vānarā muditāḥ sarva eva BrP_157.16c",
  "GP11brahmppu:18907": "nṛtyaṃ ca gītaṃ ca tathaiva cakruḥ BrP_157.16d",
  "GP11brahmppu:18908": "sukhoṣitas tāṃ rajanīṃ mahātmā BrP_157.17a",
  "GP11brahmppu:18909": "priyānuyuktaḥ saṃvṛtaḥ premavadbhiḥ BrP_157.17b",
  "GP11brahmppu:18910": "duḥkhaṃ jahau sarvam amitrasaṃbhavaṃ BrP_157.17c",
  "GP11brahmppu:18911": "kiṃ nāpyate gautamīsevanena BrP_157.17d",
  "GP11brahmppu:18912": "savismayaḥ paśyati bhṛtyavargaṃ BrP_157.18a",
  "GP11brahmppu:18913": "godāvarīṃ stauti ca saṃprahṛṣṭaḥ BrP_157.18b",
  "GP11brahmppu:18914": "saṃmānayan bhṛtyagaṇaṃ samagram BrP_157.18c",
  "GP11brahmppu:18915": "avāpa rāmaḥ kamapi pramodam BrP_157.18d",
  "GP11brahmppu:18916": "punaḥ prabhāte vimale tu sūrye BrP_157.18e",
  "GP11brahmppu:18917": "vibhīṣaṇo dāśarathiṃ babhāṣe BrP_157.18f",
  "GP11brahmppu:18918": "{vibhīṣaṇa uvāca: }",
  "GP11brahmppu:18919": "nādyāpi tṛptās tu bhavāma tīrthe BrP_157.19a",
  "GP11brahmppu:18920": "kaṃcic ca kālaṃ nivasāma cātra BrP_157.19b",
  "GP11brahmppu:18921": "vatsyāma cātraiva parāś catasro BrP_157.19c",
  "GP11brahmppu:18922": "rātrīr atho yāma vṛtās tv ayodhyām BrP_157.19d",
  "GP11brahmppu:18923": "{brahmovāca: }",
  "GP11brahmppu:18924": "tasyātha vākyaṃ harayo 'numenire BrP_157.20a",
  "GP11brahmppu:18925": "tathaiva rātrīr aparāś catasraḥ BrP_157.20b",
  "GP11brahmppu:18926": "saṃpūjya devaṃ sakaleśvaraṃ taṃ BrP_157.20c",
  "GP11brahmppu:18927": "bhrātṛpriyaṃ tīrtham atho jagāma BrP_157.20d",
  "GP11brahmppu:18928": "siddheśvaraṃ nāma jagatprasiddhaṃ BrP_157.21a",
  "GP11brahmppu:18929": "yasya prabhāvāt prabalo daśāsyaḥ BrP_157.21b",
  "GP11brahmppu:18930": "evaṃ tu pañcāham athoṣire te BrP_157.21c",
  "GP11brahmppu:18931": "svaṃ svaṃ pratiṣṭhāpitaliṅgam arcya BrP_157.21d",
  "GP11brahmppu:18932": "śuśrūṣaṇaṃ tatra karoti vāyoḥ BrP_157.22a",
  "GP11brahmppu:18933": "suto 'nugāmī hanumān nṛpasya BrP_157.22b",
  "GP11brahmppu:18934": "gacchan nṛpendro hanumantam āha BrP_157.22c",
  "GP11brahmppu:18935": "liṅgāni sarvāṇi visarjayasva BrP_157.22d",
  "GP11brahmppu:18936": "matsthāpitāny uttamamantravidbhis BrP_157.23a",
  "GP11brahmppu:18937": "tathetaraiḥ śaṃkarakiṃkaraiś ca BrP_157.23b",
  "GP11brahmppu:18938": "nodvāsya pūjāṃ paraśaṃkareṇa BrP_157.23c",
  "GP11brahmppu:18939": "bāhyaṃ samāyojyam aho bhavasya BrP_157.23d",
  "GP11brahmppu:18940": "tiṣṭhanti susthās tadanādareṇa BrP_157.24a",
  "GP11brahmppu:18941": "te khaḍgapattrādiṣu saṃbhavanti BrP_157.24b",
  "GP11brahmppu:18942": "ye 'śraddadhānāḥ śivaliṅgapūjāṃ BrP_157.24c",
  "GP11brahmppu:18943": "vidhāya kṛtyaṃ na samācaranti BrP_157.24d",
  "GP11brahmppu:18944": "yathocitaṃ te yamakiṃkarair hi BrP_157.25a",
  "GP11brahmppu:18945": "pacyanta evākhiladurgatīṣu BrP_157.25b",
  "GP11brahmppu:18946": "rāmājñayā vāyusuto jagāma BrP_157.25c",
  "GP11brahmppu:18947": "dorbhyāṃ na cotpāṭayituṃ śaśāka BrP_157.25d",
  "GP11brahmppu:18948": "tataḥ svapucchena grahītukāmaḥ BrP_157.26a",
  "GP11brahmppu:18949": "saṃveṣṭya liṅgaṃ tu visṛṣṭakāmaḥ BrP_157.26b",
  "GP11brahmppu:18950": "naivāśakat tan mahad adbhutaṃ syāt BrP_157.26c",
  "GP11brahmppu:18951": "kapīśvarāṇāṃ nṛpates tathaiva BrP_157.26d",
  "GP11brahmppu:18952": "kaś cālayel labdhamahānubhāvaṃ BrP_157.27a",
  "GP11brahmppu:18953": "maheśaliṅgaṃ puruṣo manasvī BrP_157.27b",
  "GP11brahmppu:18954": "tan niścalaṃ prekṣya mahānubhāvo BrP_157.27c",
  "GP11brahmppu:18955": "nṛpapravīraḥ sahasā jagāma BrP_157.27d",
  "GP11brahmppu:18956": "viprān athāmantrya vidhāya pūjāṃ BrP_157.28a",
  "GP11brahmppu:18957": "pradakṣiṇīkṛtya ca rāmacandraḥ BrP_157.28b",
  "GP11brahmppu:18958": "śuddhātiśuddhena hṛdākhilais tair BrP_157.28c",
  "GP11brahmppu:18959": "liṅgāni sarvāṇi nanāma rāmaḥ BrP_157.28d",
  "GP11brahmppu:18960": "kiṣkindhavāsipravarair aśeṣaiḥ BrP_157.29a",
  "GP11brahmppu:18961": "saṃsevitaṃ tīrtham ato babhūva BrP_157.29b",
  "GP11brahmppu:18962": "atrāplavād eva mahānti pāpāny BrP_157.29c",
  "GP11brahmppu:18963": "api kṣayaṃ yānti na saṃśayo 'tra BrP_157.29d",
  "GP11brahmppu:18964": "punaś ca gaṅgāṃ praṇanāma bhaktyā BrP_157.30a",
  "GP11brahmppu:18965": "prasīda mātar mama gautamīti BrP_157.30b",
  "GP11brahmppu:18966": "jalpan muhur vismitacittavṛttir BrP_157.30c",
  "GP11brahmppu:18967": "vilokayan praṇaman gautamīṃ tām BrP_157.30d",
  "GP11brahmppu:18968": "tataḥ prabhṛty etad atīva puṇyaṃ BrP_157.31a",
  "GP11brahmppu:18969": "kiṣkindhatīrthaṃ vibudhā vadanti BrP_157.31b",
  "GP11brahmppu:18970": "paṭhet smared vāpi śṛṇoti bhaktyā BrP_157.31c",
  "GP11brahmppu:18971": "pāpāpahaṃ kiṃ punaḥ snānadānaiḥ BrP_157.31d",
  "GP11brahmppu:18972": "{brahmovāca: }",
  "GP11brahmppu:18973": "vyāsatīrtham iti khyātaṃ prācetasam ataḥ param /",
  "GP11brahmppu:18974": "nātaḥ parataraṃ kiṃcit pāvanaṃ sarvasiddhidam // BrP_158.1 //",
  "GP11brahmppu:18975": "daśa me mānasāḥ putrāḥ sraṣṭāro jagatām api /",
  "GP11brahmppu:18976": "antaṃ jijñāsavas te vai pṛthivyā jagmur ojasā // BrP_158.2 //",
  "GP11brahmppu:18977": "punaḥ sṛṣṭāḥ punas te 'pi yātās tān samavekṣitum /",
  "GP11brahmppu:18978": "naiva te 'pi samāyātā ye gatās te gatā gatāḥ // BrP_158.3 //",
  "GP11brahmppu:18979": "tadotpannā mahāprājñā divyā āṅgiraso mune /",
  "GP11brahmppu:18980": "vedavedāṅgatattvajñāḥ sarvaśāstraviśāradāḥ // BrP_158.4 //",
  "GP11brahmppu:18981": "te 'nujñātā aṅgirasā guruṃ natvā tapodhanāḥ /",
  "GP11brahmppu:18982": "tapase niścitāḥ sarve naiva pṛṣṭvā tu mātaram // BrP_158.5 //",
  "GP11brahmppu:18983": "sarvebhyo hy adhikā mātā gurubhyo gauraveṇa hi /",
  "GP11brahmppu:18984": "tadā nārada kopena sā śaśāpa tadātmajān // BrP_158.6 //",
  "GP11brahmppu:18985": "{mātovāca: }",
  "GP11brahmppu:18986": "mām anādṛtya ye putrāḥ pravṛttāś carituṃ tapaḥ /",
  "GP11brahmppu:18987": "sarvair api prakārais tan na teṣāṃ siddhim eṣyati // BrP_158.7 //",
  "GP11brahmppu:18988": "{brahmovāca: }",
  "GP11brahmppu:18989": "nānādeśāṃś ca cinvānās tapaḥsiddhiṃ na yānti ca /",
  "GP11brahmppu:18990": "vighnam anveti tān sarvān itaś cetaś ca dhāvataḥ // BrP_158.8 //",
  "GP11brahmppu:18991": "kvāpi tad rākṣasair vighnaṃ kvāpi tan mānuṣair abhūt /",
  "GP11brahmppu:18992": "pramadābhiḥ kvacic cāpi kvāpi taddehadoṣataḥ // BrP_158.9 //",
  "GP11brahmppu:18993": "evaṃ tu bhramamāṇās te yayuḥ sarve taponidhim /",
  "GP11brahmppu:18994": "agastyaṃ tapatāṃ śreṣṭhaṃ kumbhayoniṃ jagadgurum // BrP_158.10 //",
  "GP11brahmppu:18995": "namaskṛtvā hy āṅgirasā hy agnivaṃśasamudbhavāḥ /",
  "GP11brahmppu:18996": "dakṣiṇāśāpatiṃ śāntaṃ vinītāḥ praṣṭum udyatāḥ // BrP_158.11 //",
  "GP11brahmppu:18997": "{āṅgirasā ūcuḥ: }",
  "GP11brahmppu:18998": "bhagavan kena doṣeṇa tapo 'smākaṃ na sidhyati /",
  "GP11brahmppu:18999": "nānāvidhair apy upāyaiḥ kurvatāṃ ca punaḥ punaḥ // BrP_158.12 //",
  "GP11brahmppu:19000": "kiṃ kurmaḥ kaḥ prakāro 'tra tapasy eva bhavāma kim /",
  "GP11brahmppu:19001": "upāyaṃ brūhi viprendra jyeṣṭho 'si tapasā dhruvam // BrP_158.13 //",
  "GP11brahmppu:19002": "jñātāsi jñānināṃ brahman vaktāsi vadatāṃ varaḥ /",
  "GP11brahmppu:19003": "śānto 'si yamināṃ nityaṃ dayāvān priyakṛt tathā // BrP_158.14 //",
  "GP11brahmppu:19004": "akrodhanaś ca na dveṣṭā tasmād brūhi vivakṣitam /",
  "GP11brahmppu:19005": "sāhaṃkārā dayāhīnā gurusevāvivarjitāḥ /",
  "GP11brahmppu:19006": "asatyavādinaḥ krūrā na te tattvaṃ vijānate // BrP_158.15 //",
  "GP11brahmppu:19007": "{brahmovāca: }",
  "GP11brahmppu:19008": "agastyaḥ prāha tān sarvān kṣaṇaṃ dhyātvā śanaiḥ śanaiḥ //* BrP_158.16 //",
  "GP11brahmppu:19009": "{agastya uvāca: }",
  "GP11brahmppu:19010": "śāntātmāno bhavanto vai sraṣṭāro brahmaṇā kṛtāḥ /",
  "GP11brahmppu:19011": "na paryāptaṃ tapaś cābhūt smaradhvaṃ smayakāraṇam // BrP_158.17 //",
  "GP11brahmppu:19012": "brahmaṇā nirmitāḥ pūrvaṃ ye gatāḥ sukham edhate /",
  "GP11brahmppu:19013": "ye gatāḥ punar anveṣṭuṃ te ca tv āṅgiraso 'bhavan // BrP_158.18 //",
  "GP11brahmppu:19014": "te yūyaṃ ca punaḥ kāle yātā yātāḥ śanaiḥ śanaiḥ /",
  "GP11brahmppu:19015": "prajāpater apy adhikā bhavitāro na saṃśayaḥ // BrP_158.19 //",
  "GP11brahmppu:19016": "ito yāntu tapas taptuṃ gaṅgāṃ trailokyapāvanīm /",
  "GP11brahmppu:19017": "nopāyo 'nyo 'sti saṃsāre vinā gaṅgāṃ śivapriyām // BrP_158.20 //",
  "GP11brahmppu:19018": "tatrāśrame puṇyadeśe jñānadaṃ pūjayiṣyatha /",
  "GP11brahmppu:19019": "sa cchedayiṣyaty akhilaṃ saṃśayaṃ vo mahāmatiḥ /",
  "GP11brahmppu:19020": "na siddhiḥ kvāpi keṣāṃcid vinā sadguruṇā yataḥ // BrP_158.21 //",
  "GP11brahmppu:19021": "{brahmovāca: }",
  "GP11brahmppu:19022": "te tam ūcur munivaraṃ jñānadaḥ ko 'bhidhīyate /",
  "GP11brahmppu:19023": "brahmā viṣṇur maheśo vā ādityo vāpi candramāḥ // BrP_158.22 //",
  "GP11brahmppu:19024": "agniś ca varuṇaḥ kaḥ syāj jñānado munisattama /",
  "GP11brahmppu:19025": "agastyaḥ punar apy āha jñānadaḥ śrūyatām ayam // BrP_158.23 //",
  "GP11brahmppu:19026": "yā āpaḥ so 'gnir ity ukto yo 'gniḥ sūryaḥ sa ucyate /",
  "GP11brahmppu:19027": "yaś ca sūryaḥ sa vai viṣṇur yaś ca viṣṇuḥ sa bhāskaraḥ // BrP_158.24 //",
  "GP11brahmppu:19028": "yaś ca brahmā sa vai rudro yo rudraḥ sarvam eva tat /",
  "GP11brahmppu:19029": "yasya sarvaṃ tu taj jñānaṃ jñānadaḥ so 'tra kīrtyate // BrP_158.25 //",
  "GP11brahmppu:19030": "deśikaprerakavyākhyā- kṛdupādhyāyadehadāḥ /",
  "GP11brahmppu:19031": "guravaḥ santi bahavas teṣāṃ jñānaprado mahān // BrP_158.26 //",
  "GP11brahmppu:19032": "tad eva jñānam atroktaṃ yena bhedo vihanyate /",
  "GP11brahmppu:19033": "eka evādvayaḥ śaṃbhur indramitrāgnināmabhiḥ /",
  "GP11brahmppu:19034": "vadanti bahudhā viprā bhrāntopakṛtihetave // BrP_158.27 //",
  "GP11brahmppu:19035": "{brahmovāca: }",
  "GP11brahmppu:19036": "etac chrutvā muner vākyaṃ gāthā gāyanta eva te /",
  "GP11brahmppu:19037": "jagmuḥ pañcottarāṃ gaṅgāṃ pañca jagmuś ca dakṣiṇām // BrP_158.28 //",
  "GP11brahmppu:19038": "agastyenoditān devān pūjayanto yathāvidhi /",
  "GP11brahmppu:19039": "āsaneṣu viśeṣeṇa hy āsīnās tattvacintakāḥ // BrP_158.29 //",
  "GP11brahmppu:19040": "teṣāṃ sarve suragaṇāḥ prītimanto 'bhavan mune /",
  "GP11brahmppu:19041": "sraṣṭṛtvaṃ tu yugādau yat kalpitaṃ viśvayoninā // BrP_158.30 //",
  "GP11brahmppu:19042": "adharmāṇāṃ nivṛttyarthaṃ vedānāṃ sthāpanāya ca /",
  "GP11brahmppu:19043": "lokānām upakārārthaṃ dharmakāmārthasiddhaye // BrP_158.31 //",
  "GP11brahmppu:19044": "purāṇasmṛtivedārtha- dharmaśāstrārthaniścaye /",
  "GP11brahmppu:19045": "sraṣṭṛtvaṃ jagatām iṣṭaṃ tādṛgrūpā bhaviṣyatha // BrP_158.32 //",
  "GP11brahmppu:19046": "prajāpatitvaṃ teṣāṃ vai bhaviṣyati śanaiḥ kramāt /",
  "GP11brahmppu:19047": "yadā hy adharmo bhavitā vedānāṃ ca parābhavaḥ // BrP_158.33 //",
  "GP11brahmppu:19048": "vedānāṃ vyasanaṃ tebhyo bhāvivyāsās tatas tu te /",
  "GP11brahmppu:19049": "yadā yadā tu dharmasya glānir vedasya dṛśyate // BrP_158.34 //",
  "GP11brahmppu:19050": "tadā tadā tu te vyāsā bhaviṣyanty upakāriṇaḥ /",
  "GP11brahmppu:19051": "teṣāṃ yat tapasaḥ sthānaṃ gaṅgāyās tīram uttamam // BrP_158.35 //",
  "GP11brahmppu:19052": "tatra tatra śivo viṣṇur aham āditya eva ca /",
  "GP11brahmppu:19053": "agnir āpaḥ sarvam iti tatra saṃnihitaṃ sadā // BrP_158.36 //",
  "GP11brahmppu:19054": "naitebhyaḥ pāvanaṃ kiṃcin naitebhyas tv adhikaṃ kvacit /",
  "GP11brahmppu:19055": "tattadākāratāṃ prāptaṃ paraṃ brahmaiva kevalam // BrP_158.37 //",
  "GP11brahmppu:19056": "sarvātmakaḥ śivo vyāpī sarvabhāvasvarūpadhṛk /",
  "GP11brahmppu:19057": "viśeṣatas tatra tīrthe sarvaprāṇyanukampayā // BrP_158.38 //",
  "GP11brahmppu:19058": "sarvair devair anuvṛtas tadanugrahakārakaḥ /",
  "GP11brahmppu:19059": "dharmavyāsās tu te jñeyā vedavyāsās tathaiva ca // BrP_158.39 //",
  "GP11brahmppu:19060": "teṣāṃ tīrthaṃ tena nāmnā vyapadiṣṭaṃ jagattraye /",
  "GP11brahmppu:19061": "pāpapaṅkakṣālanāmbho mohadhvāntamadāpaham /",
  "GP11brahmppu:19062": "sarvasiddhipradaṃ puṃsāṃ vyāsatīrtham anuttamam // BrP_158.40 //",
  "GP11brahmppu:19063": "{brahmovāca: }",
  "GP11brahmppu:19064": "vañjarāsaṃgamaṃ nāma tīrthaṃ trailokyaviśrutam /",
  "GP11brahmppu:19065": "ṛṣibhiḥ sevitaṃ nityaṃ siddhai rājarṣibhis tathā // BrP_159.1 //",
  "GP11brahmppu:19066": "dāsatvam agamat pūrvaṃ nāgānāṃ garuḍaḥ khagaḥ /",
  "GP11brahmppu:19067": "mātṛdāsyāt tadā duḥkha- parisaṃtaptamānasaḥ /",
  "GP11brahmppu:19068": "kadācic cintayām āsa rahaḥ sthitvā viniśvasan // BrP_159.2 //",
  "GP11brahmppu:19069": "{garuḍa uvāca: }",
  "GP11brahmppu:19070": "ta eva dhanyā loke 'smin kṛtapuṇyās ta eva hi /",
  "GP11brahmppu:19071": "nānyasevā kṛtā yais tu na yeṣāṃ vyasanāgamaḥ // BrP_159.3 //",
  "GP11brahmppu:19072": "sukhaṃ tiṣṭhanti gāyanti svapanti ca hasanti ca /",
  "GP11brahmppu:19073": "svadehaprabhavo dhanyā dhig dhig anyavaśe sthitān // BrP_159.4 //",
  "GP11brahmppu:19074": "{brahmovāca: }",
  "GP11brahmppu:19075": "iti cintāsamāviṣṭo jananīm etya duḥkhitaḥ /",
  "GP11brahmppu:19076": "paryapṛcchad ameyātmā vainateyo 'tha mātaram // BrP_159.5 //",
  "GP11brahmppu:19077": "{garuḍa uvāca: }",
  "GP11brahmppu:19078": "kasyāparādhān mātas tvaṃ pitur vā mama vānyataḥ /",
  "GP11brahmppu:19079": "dāsītvam āptā vada tat- kāraṇaṃ mama pṛcchataḥ // BrP_159.6 //",
  "GP11brahmppu:19080": "{brahmovāca: }",
  "GP11brahmppu:19081": "sābravīt putram ātmīyam aruṇasyānujaṃ priyam //* BrP_159.7 //",
  "GP11brahmppu:19082": "{vinatovāca: }",
  "GP11brahmppu:19083": "naiva kasyāparādho 'sti svāparādho mayoditaḥ /",
  "GP11brahmppu:19084": "yasyā vākyaṃ viparyeti sā dāsī syān mayoditam // BrP_159.8 //",
  "GP11brahmppu:19085": "kadrūś cāpi tathaivāhaṃ sā mayā saṃyutā yayau /",
  "GP11brahmppu:19086": "kadrvā mamābhavad vādaś chadmanāhaṃ tayā jitā // BrP_159.9 //",
  "GP11brahmppu:19087": "vidhir hi balavāṃs tāta kāṃ kāṃ ceṣṭāṃ na ceṣṭate /",
  "GP11brahmppu:19088": "evaṃ dāsītvam agamaṃ kadrvāḥ kaśyapanandana /",
  "GP11brahmppu:19089": "yadā dāsī tu jātāhaṃ dāso 'bhūs tvaṃ dvijanmaja // BrP_159.10 //",
  "GP11brahmppu:19090": "{brahmovāca: }",
  "GP11brahmppu:19091": "tūṣṇīṃ tadā babhūvāsau garuḍo 'tīva duḥkhitaḥ /",
  "GP11brahmppu:19092": "na kiṃcid ūce jananīṃ cintayan bhavitavyatām // BrP_159.11 //",
  "GP11brahmppu:19093": "kadrūḥ kadācit sā prāha putrāṇāṃ hitam icchatī /",
  "GP11brahmppu:19094": "ātmano bhūtim icchantī vinatāṃ khagamātaram // BrP_159.12 //",
  "GP11brahmppu:19095": "{kadrūr uvāca: }",
  "GP11brahmppu:19096": "putraḥ sūryaṃ namaskartuṃ tava yāty anivāritaḥ /",
  "GP11brahmppu:19097": "aho lokatraye 'py asmin dhanyāsi bata dāsy api // BrP_159.13 //",
  "GP11brahmppu:19098": "{brahmovāca: }",
  "GP11brahmppu:19099": "svaduḥkhaṃ gūhamānā sā kadrūṃ prāha suvismitā //* BrP_159.14 //",
  "GP11brahmppu:19100": "{vinatovāca: }",
  "GP11brahmppu:19101": "tava putrās tu kim iti raviṃ draṣṭuṃ na yānti ca //* BrP_159.15 //",
  "GP11brahmppu:19102": "{kadrūr uvāca: }",
  "GP11brahmppu:19103": "putrān madīyān subhage naya nāgālayaṃ prati /",
  "GP11brahmppu:19104": "samudrasya samīpe tu tad āste śītalaṃ saraḥ // BrP_159.16 //",
  "GP11brahmppu:19105": "{brahmovāca: }",
  "GP11brahmppu:19106": "suparṇas tv avahan nāgān kadrūṃ ca vinatā tathā /",
  "GP11brahmppu:19107": "tataḥ provāca muditā vainateyasya mātaram // BrP_159.17 //",
  "GP11brahmppu:19108": "surāṇāṃ netu nilayaṃ garuḍo matsutān iti /",
  "GP11brahmppu:19109": "punaḥ prāha sarpamātā garuḍaṃ vinayānvitam // BrP_159.18 //",
  "GP11brahmppu:19110": "{sarpamātovāca: }",
  "GP11brahmppu:19111": "putrā me draṣṭum icchanti haṃsaṃ trijagatāṃ gurum /",
  "GP11brahmppu:19112": "namaskṛtvā tataḥ sūryam eṣyanti nilayaṃ mama /",
  "GP11brahmppu:19113": "haṇḍe tvaṃ naya putrān me sūryamaṇḍalam anvaham // BrP_159.19 //",
  "GP11brahmppu:19114": "{brahmovāca: }",
  "GP11brahmppu:19115": "sā vepamānā vinatā dīnā kadrūm abhāṣata //* BrP_159.20 //",
  "GP11brahmppu:19116": "{vinatovāca: }",
  "GP11brahmppu:19117": "nāhaṃ kṣamā sarpamātaḥ putro me neṣyate sutān /",
  "GP11brahmppu:19118": "dṛṣṭvā dinakaraṃ devaṃ punar eva prayāntu te // BrP_159.21 //",
  "GP11brahmppu:19119": "{brahmovāca: }",
  "GP11brahmppu:19120": "vinatā svasutaṃ prāha vihagānām adhīśvaram /",
  "GP11brahmppu:19121": "namaskartum athecchanti nāgāḥ svāmitvam āgatāḥ // BrP_159.22 //",
  "GP11brahmppu:19122": "bhāsvantam ity uvāceyaṃ māṃ sarpajananī haṭhāt /",
  "GP11brahmppu:19123": "tathety uktvā sa garuḍo mām ārohantu pannagāḥ // BrP_159.23 //",
  "GP11brahmppu:19124": "tadārūḍhaṃ sarpasainyaṃ garuḍaṃ vihagādhipam /",
  "GP11brahmppu:19125": "śanaiḥ śanair upagamad yatra devo divākaraḥ /",
  "GP11brahmppu:19126": "te dahyamānās tīkṣṇena bhānutāpena vivyathuḥ // BrP_159.24 //",
  "GP11brahmppu:19127": "{sarpā ūcuḥ: }",
  "GP11brahmppu:19128": "nivartasva mahāprājña pataṃgāya namo namaḥ /",
  "GP11brahmppu:19129": "alaṃ sūryasya sadanaṃ dagdhāḥ sūryasya tejasā /",
  "GP11brahmppu:19130": "yāmas tvayā vā garuḍa vihāya tvām athāpi vā // BrP_159.25 //",
  "GP11brahmppu:19131": "{brahmovāca: }",
  "GP11brahmppu:19132": "evaṃ nāgair ucyamāna ādityaṃ darśayāmi vaḥ /",
  "GP11brahmppu:19133": "ity uktvā gaganaṃ śīghraṃ jagāmādityasaṃmukhaḥ // BrP_159.26 //",
  "GP11brahmppu:19134": "dagdhabhogā nipetus te dvīpaṃ taṃ vīraṇaṃ prati /",
  "GP11brahmppu:19135": "bahavaḥ śatasāhasrāḥ pīḍitā dagdhavigrahāḥ // BrP_159.27 //",
  "GP11brahmppu:19136": "putrāṇām ārtasaṃnādaṃ patitānāṃ mahītale /",
  "GP11brahmppu:19137": "āśvāsituṃ samāyātā tān sā kadrūḥ suvihvalā // BrP_159.28 //",
  "GP11brahmppu:19138": "uvāca vinatāṃ kadrūs tava putro 'tiduṣkṛtam /",
  "GP11brahmppu:19139": "kṛtavān atidurmedhā yeṣāṃ śāntir na vidyate // BrP_159.29 //",
  "GP11brahmppu:19140": "nānyathā kartum āyāti svāmivākyaṃ phaṇīśvaraḥ /",
  "GP11brahmppu:19141": "sa kāśyapo bṛhattejā yady atra syād anāmayam // BrP_159.30 //",
  "GP11brahmppu:19142": "bhavec caivaṃ kathaṃ śāntiḥ putrāṇāṃ mama bhāmini /",
  "GP11brahmppu:19143": "kadrvās tad vacanaṃ śrutvā vinatā hy atibhītavat // BrP_159.31 //",
  "GP11brahmppu:19144": "putram āha mahātmānaṃ garuḍaṃ vihagādhipam //* BrP_159.32 //",
  "GP11brahmppu:19145": "{vinatovāca: }",
  "GP11brahmppu:19146": "nedaṃ yuktataraṃ putra bhūṣaṇaṃ vinayena hi /",
  "GP11brahmppu:19147": "vartituṃ yuktam ity uktaṃ vaiparītyaṃ na yujyate // BrP_159.33 //",
  "GP11brahmppu:19148": "nāmitreṣv api kartavyaṃ sadbhir jihmaṃ kadācana /",
  "GP11brahmppu:19149": "śrotriye cāntyaje vāpi samaṃ candraḥ prakāśate // BrP_159.34 //",
  "GP11brahmppu:19150": "kurvanty aniṣṭaṃ kapaṭais ta eva mama putraka /",
  "GP11brahmppu:19151": "prasahya kartuṃ ye sākṣād aśaktāḥ puruṣādhamāḥ // BrP_159.35 //",
  "GP11brahmppu:19152": "{brahmovāca: }",
  "GP11brahmppu:19153": "vinatā ca tataḥ prāha kadrūṃ tāṃ sarpamātaram //* BrP_159.36 //",
  "GP11brahmppu:19154": "{vinatovāca: }",
  "GP11brahmppu:19155": "kiṃ kṛtvā śāntir abhyeti putrāṇāṃ te karomi tat /",
  "GP11brahmppu:19156": "jarayā tu gṛhītās te vada śāntiṃ karomi tat // BrP_159.37 //",
  "GP11brahmppu:19157": "{brahmovāca: }",
  "GP11brahmppu:19158": "kadrūr apy āha vinatāṃ rasātalagataṃ payaḥ /",
  "GP11brahmppu:19159": "tenābhiṣecitānāṃ me putrāṇāṃ śāntir eṣyati // BrP_159.38 //",
  "GP11brahmppu:19160": "kadrvās tad vacanaṃ śrutvā rasātalagataṃ payaḥ /",
  "GP11brahmppu:19161": "kṣaṇenaiva samānīya nāgāṃs tān abhyaṣecayat /",
  "GP11brahmppu:19162": "tataḥ provāca garuḍo maghavānaṃ śatakratum // BrP_159.39 //",
  "GP11brahmppu:19163": "{garuḍa uvāca: }",
  "GP11brahmppu:19164": "meghāś cāpy atra varṣantu trailokyasyopakāriṇaḥ //* BrP_159.40 //",
  "GP11brahmppu:19165": "{brahmovāca: }",
  "GP11brahmppu:19166": "tathā vavarṣa parjanyo nāgānām abhavac chivam /",
  "GP11brahmppu:19167": "rasātalabhavaṃ gāṅgaṃ nāgasaṃjīvanaṃ payaḥ // BrP_159.41 //",
  "GP11brahmppu:19168": "jarāśokavināśārtham ānītaṃ garuḍena yat /",
  "GP11brahmppu:19169": "yatrābhiṣecitā nāgās tan nāgālayam ucyate // BrP_159.42 //",
  "GP11brahmppu:19170": "garuḍena yato vāri ānītaṃ tad rasātalāt /",
  "GP11brahmppu:19171": "tad gāṅgaṃ vāri sarveṣāṃ sarvapāpapraṇāśanam // BrP_159.43 //",
  "GP11brahmppu:19172": "jarāyā vāraṇaṃ yasmān nāgānām abhavac chivam /",
  "GP11brahmppu:19173": "rasātalabhavaṃ gāṅgaṃ nāgasaṃjīvanaṃ yataḥ // BrP_159.44 //",
  "GP11brahmppu:19174": "jarāśokavināśārthaṃ gaṅgāyā dakṣiṇe taṭe /",
  "GP11brahmppu:19175": "sākṣād amṛtasaṃvāhā vañjarā sābhavan nadī // BrP_159.45 //",
  "GP11brahmppu:19176": "jarādāridryasaṃtāpa- hāriṇī kleśavāriṇī /",
  "GP11brahmppu:19177": "rasātalabhavā gaṅgā martyalokabhavā tu yā // BrP_159.46 //",
  "GP11brahmppu:19178": "tayoś ca saṃgamo yaḥ syāt kiṃ punas tatra varṇyate /",
  "GP11brahmppu:19179": "yasyānusmaraṇād eva nāśaṃ yānty aghasaṃcayāḥ // BrP_159.47 //",
  "GP11brahmppu:19180": "tatra ca snānadānānāṃ phalaṃ ko vaktum īśvaraḥ /",
  "GP11brahmppu:19181": "sapādaṃ tatra tīrthānāṃ lakṣam āhur manīṣiṇaḥ // BrP_159.48 //",
  "GP11brahmppu:19182": "sarvasaṃpattidātṝṇāṃ sarvapāpaughahāriṇām /",
  "GP11brahmppu:19183": "vañjarāsaṃgamasamaṃ tīrthaṃ kvāpi na vidyate /",
  "GP11brahmppu:19184": "yadanusmaraṇenāpi vipadyante vipattayaḥ // BrP_159.49 //",
  "GP11brahmppu:19185": "{brahmovāca: }",
  "GP11brahmppu:19186": "devāgamaṃ nāma tīrthaṃ sarvakāmapradaṃ śivam /",
  "GP11brahmppu:19187": "bhuktimuktipradaṃ nṝṇāṃ pitṝṇāṃ tṛptikārakam // BrP_160.1 //",
  "GP11brahmppu:19188": "tatra vṛttaṃ samākhyāsye tava yatnena nārada /",
  "GP11brahmppu:19189": "devānām asurāṇāṃ ca spardhābhūd dhanahetave // BrP_160.2 //",
  "GP11brahmppu:19190": "svargaḥ surāṇām abhavad asurāṇām ilābhavat /",
  "GP11brahmppu:19191": "karmabhūmim avaṣṭabhya asurāḥ sarvato 'bhavan // BrP_160.3 //",
  "GP11brahmppu:19192": "devānāṃ yajñabhāgāṃś ca dātṝn ghnanty asurās tataḥ /",
  "GP11brahmppu:19193": "tataḥ suragaṇāḥ sarve yajñabhāgair vinā kṛtāḥ // BrP_160.4 //",
  "GP11brahmppu:19194": "vyathitā mām upājagmuḥ kiṃ kṛtyam iti cābruvan /",
  "GP11brahmppu:19195": "mayā coktāḥ suragaṇā yuddhe jitvāsurān balāt // BrP_160.5 //",
  "GP11brahmppu:19196": "bhuvaṃ prāpsyatha karmāṇi havīṃṣi ca yaśāṃsi ca /",
  "GP11brahmppu:19197": "tathety uktvā gatā devā bhūmiṃ te samarārthinaḥ // BrP_160.6 //",
  "GP11brahmppu:19198": "daityāś ca dānavāś caiva rākṣasā baladarpitāḥ /",
  "GP11brahmppu:19199": "ekībhūtvā yayus te 'pi jayino yuddhakāṅkṣiṇaḥ // BrP_160.7 //",
  "GP11brahmppu:19200": "ahir vṛtro balis tvāṣṭrir namuciḥ śambaro mayaḥ /",
  "GP11brahmppu:19201": "ete cānye ca bahavo yoddhāro baladarpitāḥ // BrP_160.8 //",
  "GP11brahmppu:19202": "agnir indro 'tha varuṇas tvaṣṭā pūṣā tathāśvinau /",
  "GP11brahmppu:19203": "maruto lokapālāś ca nānāyuddhaviśāradāḥ // BrP_160.9 //",
  "GP11brahmppu:19204": "te dānavāḥ sarva eva yāmyāṃ vai diśi saṃgare /",
  "GP11brahmppu:19205": "akurvanta mahāyatnaṃ dakṣiṇārṇavasaṃsthitāḥ // BrP_160.10 //",
  "GP11brahmppu:19206": "trikūṭaḥ parvataśreṣṭho rākṣasānāṃ purābhavat /",
  "GP11brahmppu:19207": "tadvanena yayuḥ sarve taiḥ sārdhaṃ dakṣiṇārṇavam // BrP_160.11 //",
  "GP11brahmppu:19208": "sarveṣāṃ melanaṃ yatra parvato malayas tu saḥ /",
  "GP11brahmppu:19209": "malayasyāpi deśo 'sau devārīṇām abhūt tadā // BrP_160.12 //",
  "GP11brahmppu:19210": "devānāṃ gautamītīre tatra saṃnihitaḥ śivaḥ /",
  "GP11brahmppu:19211": "iti teṣāṃ samāyogo devānām abhavat kila // BrP_160.13 //",
  "GP11brahmppu:19212": "devāḥ svaratham ārūḍhās tatra tatra samāgaman /",
  "GP11brahmppu:19213": "gautamyāḥ saridambāyāḥ puline vimalāśayāḥ // BrP_160.14 //",
  "GP11brahmppu:19214": "prasannābhīṣṭadā yā syāt pitṝṇām akhilasya tu /",
  "GP11brahmppu:19215": "tato devagaṇāḥ sarve stutvā devaṃ maheśvaram /",
  "GP11brahmppu:19216": "abhayaṃ cintayām āsus te sarve 'tha parasparam // BrP_160.15 //",
  "GP11brahmppu:19217": "{devā ūcuḥ: }",
  "GP11brahmppu:19218": "atrāpy upāyaḥ ko 'smākaṃ nirjitānāṃ parair haṭhāt /",
  "GP11brahmppu:19219": "ekam evātra naḥ śreyo vijayo vāthavā mṛtiḥ /",
  "GP11brahmppu:19220": "sapatnair abhibhūtānāṃ jīvitaṃ dhiṅ manasvinām // BrP_160.16 //",
  "GP11brahmppu:19221": "{brahmovāca: }",
  "GP11brahmppu:19222": "etasminn antare putra vāg uvācāśarīriṇī //* BrP_160.17 //",
  "GP11brahmppu:19223": "{ākāśavāg uvāca: }",
  "GP11brahmppu:19224": "kleśenālaṃ suragaṇā gautamīm āśu gacchata /",
  "GP11brahmppu:19225": "bhaktyā hariharau tatra samārādhayateśvarau // BrP_160.18 //",
  "GP11brahmppu:19226": "godāvaryās tayoś caiva prasādāt kiṃ tu duṣkaram //* BrP_160.19 //",
  "GP11brahmppu:19227": "{brahmovāca: }",
  "GP11brahmppu:19228": "prasannābhyāṃ harīśābhyāṃ devā jayam abhīpsitam /",
  "GP11brahmppu:19229": "avāpya sarvato jagmuḥ pālayanto divaukasaḥ // BrP_160.20 //",
  "GP11brahmppu:19230": "yatra devāgamo jātas tat tīrthaṃ tena viśrutam /",
  "GP11brahmppu:19231": "devāgamaṃ praśaṃsanti munayas tattvadarśinaḥ // BrP_160.21 //",
  "GP11brahmppu:19232": "tatrāśītisahasrāṇi śivaliṅgāni nārada /",
  "GP11brahmppu:19233": "devāgamaḥ parvato 'sau priya ity api kathyate /",
  "GP11brahmppu:19234": "tataḥ prabhṛti tat tīrthaṃ devapriyam ato viduḥ // BrP_160.22 //",
  "GP11brahmppu:19235": "{brahmovāca: }",
  "GP11brahmppu:19236": "kuśatarpaṇam ākhyātaṃ praṇītāsaṃgamaṃ tathā /",
  "GP11brahmppu:19237": "tīrthaṃ sarveṣu lokeṣu bhuktimuktipradāyakam // BrP_161.1 //",
  "GP11brahmppu:19238": "tasya svarūpaṃ vakṣyāmi śṛṇu pāpaharaṃ śubham /",
  "GP11brahmppu:19239": "vindhyasya dakṣiṇe pārśve sahyo nāma mahāgiriḥ // BrP_161.2 //",
  "GP11brahmppu:19240": "yadaṅghribhyo 'bhavan nadyo godābhīmarathīmukhāḥ /",
  "GP11brahmppu:19241": "yatrābhavat tad virajam ekavīrā ca yatra sā // BrP_161.3 //",
  "GP11brahmppu:19242": "na tasya mahimā kaiścid api śakyo 'nuvarṇitum /",
  "GP11brahmppu:19243": "tasmin girau puṇyadeśe śṛṇu nārada yatnataḥ // BrP_161.4 //",
  "GP11brahmppu:19244": "guhyād guhyataraṃ vakṣye sākṣād vedoditaṃ śubham /",
  "GP11brahmppu:19245": "yan na jānanti munayo devāś ca pitaro 'surāḥ // BrP_161.5 //",
  "GP11brahmppu:19246": "tad ahaṃ prītaye vakṣye śravaṇāt sarvakāmadam /",
  "GP11brahmppu:19247": "paraḥ sa puruṣo jñeyo hy avyakto 'kṣara eva tu // BrP_161.6 //",
  "GP11brahmppu:19248": "aparaś ca kṣaras tasmāt prakṛtyanvita eva ca /",
  "GP11brahmppu:19249": "nirākārāt sāvayavaḥ puruṣaḥ samajāyata // BrP_161.7 //",
  "GP11brahmppu:19250": "tasmād āpaḥ samudbhūtā adbhyaś ca puruṣas tathā /",
  "GP11brahmppu:19251": "tābhyām abjaṃ samudbhūtaṃ tatrāham abhavaṃ mune // BrP_161.8 //",
  "GP11brahmppu:19252": "pṛthivī vāyur ākāśa āpo jyotis tathaiva ca /",
  "GP11brahmppu:19253": "ete mattaḥ pūrvatarā ekadaivābhavan mune // BrP_161.9 //",
  "GP11brahmppu:19254": "etān eva prapaśyāmi nānyat sthāvarajaṅgamam /",
  "GP11brahmppu:19255": "naiva vedās tadā cāsan nāhaṃ draṣṭāsmi kiṃcana // BrP_161.10 //",
  "GP11brahmppu:19256": "yasmād ahaṃ samudbhūto na paśyeyaṃ tam apy atha /",
  "GP11brahmppu:19257": "tūṣṇīṃ sthite mayi tadā aśrauṣaṃ vācam uttamām // BrP_161.11 //",
  "GP11brahmppu:19258": "{ākāśavāg uvāca: }",
  "GP11brahmppu:19259": "brahman kuru jagatsṛṣṭiṃ sthāvarasya carasya ca //* BrP_161.12 //",
  "GP11brahmppu:19260": "{brahmovāca: }",
  "GP11brahmppu:19261": "tato 'ham abravaṃ vācaṃ paruṣāṃ tatra nārada /",
  "GP11brahmppu:19262": "kathaṃ srakṣye kva vā srakṣye kena srakṣya idaṃ jagat // BrP_161.13 //",
  "GP11brahmppu:19263": "saiva vāg abravīd daivī prakṛtir yābhidhīyate /",
  "GP11brahmppu:19264": "viṣṇunā preritā mātā jagadīśā jaganmayī // BrP_161.14 //",
  "GP11brahmppu:19265": "{ākāśavāg uvāca: }",
  "GP11brahmppu:19266": "yajñaṃ kuru tataḥ śaktis te bhavitrī na saṃśayaḥ /",
  "GP11brahmppu:19267": "yajño vai viṣṇur ity eṣā śrutir brahman sanātanī // BrP_161.15 //",
  "GP11brahmppu:19268": "kiṃ yajvanām asādhyaṃ syād iha loke paratra ca //* BrP_161.16 //",
  "GP11brahmppu:19269": "{brahmovāca: }",
  "GP11brahmppu:19270": "punas tām abravaṃ devīṃ kva vā keneti tad vada /",
  "GP11brahmppu:19271": "yajñaḥ kāryo mahābhāge tataḥ sovāca māṃ prati // BrP_161.17 //",
  "GP11brahmppu:19272": "{ākāśavāg uvāca: }",
  "GP11brahmppu:19273": "oṃkārabhūtā yā devī mātṛkalpā jaganmayī /",
  "GP11brahmppu:19274": "karmabhūmau yajasveha yajñeśaṃ yajñapūruṣam // BrP_161.18 //",
  "GP11brahmppu:19275": "sa eva sādhanaṃ te syāt tena taṃ yaja suvrata /",
  "GP11brahmppu:19276": "yajñaḥ svāhā svadhā mantrā brāhmaṇā havirādikam // BrP_161.19 //",
  "GP11brahmppu:19277": "harir evākhilaṃ tena sarvaṃ viṣṇor avāpyate //* BrP_161.20 //",
  "GP11brahmppu:19278": "{brahmovāca: }",
  "GP11brahmppu:19279": "punas tām abravaṃ devīṃ karmabhūḥ kva vidhīyate /",
  "GP11brahmppu:19280": "tadā nārada naivāsīd bhāgīrathy atha narmadā // BrP_161.21 //",
  "GP11brahmppu:19281": "yamunā naiva tāpī sā sarasvaty atha gautamī /",
  "GP11brahmppu:19282": "samudro vā nadaḥ kaścin na saraḥ sarito 'malāḥ /",
  "GP11brahmppu:19283": "sā śaktiḥ punar apy evaṃ mām uvāca punaḥ punaḥ // BrP_161.22 //",
  "GP11brahmppu:19284": "{daivī vāg uvāca: }",
  "GP11brahmppu:19285": "sumeror dakṣiṇe pārśve tathā himavato gireḥ /",
  "GP11brahmppu:19286": "dakṣiṇe cāpi vindhyasya sahyāc caivātha dakṣiṇe /",
  "GP11brahmppu:19287": "sarvasya sarvakāle tu karmabhūmiḥ śubhodayā // BrP_161.23 //",
  "GP11brahmppu:19288": "{brahmovāca: }",
  "GP11brahmppu:19289": "tat tu vākyam atho śrutvā tyaktvā meruṃ mahāgirim /",
  "GP11brahmppu:19290": "taṃ pradeśam athāgatya sthātavyaṃ kvety acintayam /",
  "GP11brahmppu:19291": "tato mām abravīt saiva viṣṇor vāṇy aśarīriṇī // BrP_161.24 //",
  "GP11brahmppu:19292": "{ākāśavāg uvāca: }",
  "GP11brahmppu:19293": "ito gaccha itas tiṣṭha tathopaviśa cātra hi /",
  "GP11brahmppu:19294": "saṃkalpaṃ kuru yajñasya sa te yajñaḥ samāpyate // BrP_161.25 //",
  "GP11brahmppu:19295": "kṛte caivātha saṃkalpe yajñārthe surasattama /",
  "GP11brahmppu:19296": "yad vadanty akhilā vedā vidhe tat tat samācara // BrP_161.26 //",
  "GP11brahmppu:19297": "{brahmovāca: }",
  "GP11brahmppu:19298": "itihāsapurāṇāni yad anyac chabdagocaram /",
  "GP11brahmppu:19299": "svato mukhe mama prāyād abhūc ca smṛtigocaram // BrP_161.27 //",
  "GP11brahmppu:19300": "vedārthaś ca mayā sarvo jñāto 'sau tatkṣaṇena ca /",
  "GP11brahmppu:19301": "tataḥ puruṣasūktaṃ tad asmaraṃ lokaviśrutam // BrP_161.28 //",
  "GP11brahmppu:19302": "yajñopakaraṇaṃ sarvaṃ tad uktaṃ ca tv akalpayam /",
  "GP11brahmppu:19303": "taduktena prakāreṇa yajñapātrāṇy akalpayam // BrP_161.29 //",
  "GP11brahmppu:19304": "ahaṃ sthitvā yatra deśe śucir bhūtvā yatātmavān /",
  "GP11brahmppu:19305": "dīkṣito vipradeśo 'sau mannāmnā tu prakīrtitaḥ // BrP_161.30 //",
  "GP11brahmppu:19306": "maddevayajanaṃ puṇyaṃ nāmnā brahmagiriḥ smṛtaḥ /",
  "GP11brahmppu:19307": "caturaśītiparyantaṃ yojanāni mahāmune // BrP_161.31 //",
  "GP11brahmppu:19308": "maddevayajanaṃ puṇyaṃ pūrvato brahmaṇo gireḥ /",
  "GP11brahmppu:19309": "tatra madhye vedikā syād gārhapatyo 'sya dakṣiṇe // BrP_161.32 //",
  "GP11brahmppu:19310": "tatra cāhavanīyasya evam agnīṃs tv akalpayam /",
  "GP11brahmppu:19311": "vinā patnyā na sidhyeta yajñaḥ śrutinidarśanāt // BrP_161.33 //",
  "GP11brahmppu:19312": "śarīram ātmano 'haṃ vai dvedhā cākaravaṃ mune /",
  "GP11brahmppu:19313": "pūrvārdhena tataḥ patnī mamābhūd yajñasiddhaye // BrP_161.34 //",
  "GP11brahmppu:19314": "uttareṇa tv ahaṃ tadvad ardho jāyā iti śruteḥ /",
  "GP11brahmppu:19315": "kālaṃ vasantam utkṛṣṭam ājyarūpeṇa nārada // BrP_161.35 //",
  "GP11brahmppu:19316": "akalpayaṃ tathā cedhmaṃ grīṣmaṃ cāpi śarad dhaviḥ /",
  "GP11brahmppu:19317": "ṛtuṃ ca prāvṛṣaṃ putra tadā barhir akalpayam // BrP_161.36 //",
  "GP11brahmppu:19318": "chandāṃsi sapta vai tatra tadā paridhayo 'bhavan /",
  "GP11brahmppu:19319": "kalākāṣṭhānimeṣā hi samitpātrakuśāḥ smṛtāḥ // BrP_161.37 //",
  "GP11brahmppu:19320": "yo 'nādiś ca tv anantaś ca svayaṃ kālo 'bhavat tadā /",
  "GP11brahmppu:19321": "yūparūpeṇa devarṣe yoktraṃ ca paśubandhanam // BrP_161.38 //",
  "GP11brahmppu:19322": "sattvāditriguṇāḥ pāśā naiva tatrābhavat paśuḥ /",
  "GP11brahmppu:19323": "tato 'ham abravaṃ vācaṃ vaiṣṇavīm aśarīriṇīm // BrP_161.39 //",
  "GP11brahmppu:19324": "vinaiva paśunā nāyaṃ yajñaḥ parisamāpyate /",
  "GP11brahmppu:19325": "tato mām avadad devī saiva nityāśarīriṇī // BrP_161.40 //",
  "GP11brahmppu:19326": "{ākāśavāg uvāca: }",
  "GP11brahmppu:19327": "pauruṣeṇātha sūktena stuhi taṃ puruṣaṃ param //* BrP_161.41 //",
  "GP11brahmppu:19328": "{brahmovāca: }",
  "GP11brahmppu:19329": "tathety uktvā stūyamāne devadeve janārdane /",
  "GP11brahmppu:19330": "mama cotpādake bhaktyā sūktena puruṣasya hi // BrP_161.42 //",
  "GP11brahmppu:19331": "sā ca mām abravīd devī brahman māṃ tvaṃ paśuṃ kuru /",
  "GP11brahmppu:19332": "tadā vijñāya puruṣaṃ janakaṃ mama cāvyayam // BrP_161.43 //",
  "GP11brahmppu:19333": "kālayūpasya pārśve taṃ guṇapāśair niveśitam /",
  "GP11brahmppu:19334": "barhisthitam ahaṃ praukṣaṃ puruṣaṃ jātam agrataḥ // BrP_161.44 //",
  "GP11brahmppu:19335": "etasminn antare tatra tasmāt sarvam abhūd idam /",
  "GP11brahmppu:19336": "brāhmaṇās tu mukhāt tasya 'bhavan bāhvoś ca kṣatriyāḥ // BrP_161.45 //",
  "GP11brahmppu:19337": "mukhād indras tathāgniś ca śvasanaḥ prāṇato 'bhavat /",
  "GP11brahmppu:19338": "diśaḥ śrotrāt tathā śīrṣṇaḥ sarvaḥ svargo 'bhavat tadā // BrP_161.46 //",
  "GP11brahmppu:19339": "manasaś candramā jātaḥ sūryo 'bhūc cakṣuṣas tathā /",
  "GP11brahmppu:19340": "antarikṣaṃ tathā nābher ūrubhyāṃ viśa eva ca // BrP_161.47 //",
  "GP11brahmppu:19341": "padbhyāṃ śūdraś ca saṃjātas tathā bhūmir ajāyata /",
  "GP11brahmppu:19342": "ṛṣayo romakūpebhya oṣadhyaḥ keśato 'bhavan // BrP_161.48 //",
  "GP11brahmppu:19343": "grāmyāraṇyāś ca paśavo nakhebhyaḥ sarvato 'bhavan /",
  "GP11brahmppu:19344": "kṛmikīṭapataṃgādi pāyūpasthād ajāyata // BrP_161.49 //",
  "GP11brahmppu:19345": "sthāvaraṃ jaṅgamaṃ kiṃcid dṛśyādṛśyaṃ ca kiṃcana /",
  "GP11brahmppu:19346": "tasmāt sarvam abhūd devā mattaś cāpy abhavan punaḥ /",
  "GP11brahmppu:19347": "etasminn antare saiva viṣṇor vāg abravīc ca mām // BrP_161.50 //",
  "GP11brahmppu:19348": "{ākāśavāg uvāca: }",
  "GP11brahmppu:19349": "sarvaṃ saṃpūrṇam abhavat sṛṣṭir jātā tathepsitā /",
  "GP11brahmppu:19350": "idānīṃ juhudhi hy agnau pātrāṇi ca samāni ca // BrP_161.51 //",
  "GP11brahmppu:19351": "visarjaya tathā yūpaṃ praṇītāṃ ca kuśāṃs tathā /",
  "GP11brahmppu:19352": "ṛtvigrūpaṃ yajñarūpam uddeśyaṃ dhyeyam eva ca // BrP_161.52 //",
  "GP11brahmppu:19353": "sruvaṃ ca puruṣaṃ pāśān sarvaṃ brahman visarjaya //* BrP_161.53 //",
  "GP11brahmppu:19354": "{brahmovāca: }",
  "GP11brahmppu:19355": "tadvākyasamakālaṃ tu kramaśo yajñayoniṣu /",
  "GP11brahmppu:19356": "gārhapatye dakṣiṇāgnau tathā caiva mahāmune // BrP_161.54 //",
  "GP11brahmppu:19357": "pūrvasminn api caivāgnau kramaśo juhvatas tadā /",
  "GP11brahmppu:19358": "tatra tatra jagadyonim anusaṃdhāya pūruṣam // BrP_161.55 //",
  "GP11brahmppu:19359": "mantrapūtaṃ śuciḥ samyag yajñadevo jaganmayaḥ /",
  "GP11brahmppu:19360": "lokanātho viśvakartā kuṇḍānāṃ tatra saṃnidhau // BrP_161.56 //",
  "GP11brahmppu:19361": "śuklarūpadharo viṣṇur bhaved āhavanīyake /",
  "GP11brahmppu:19362": "śyāmo viṣṇur dakṣiṇāgneḥ pīto gṛhapateḥ kaveḥ // BrP_161.57 //",
  "GP11brahmppu:19363": "sarvakālaṃ teṣu viṣṇur ato deśeṣu saṃsthitaḥ /",
  "GP11brahmppu:19364": "na tena rahitaṃ kiṃcid viṣṇunā viśvayoninā // BrP_161.58 //",
  "GP11brahmppu:19365": "praṇītāyāḥ praṇayanaṃ mantraiś cākaravaṃ tataḥ /",
  "GP11brahmppu:19366": "praṇītodakam apy etat praṇīteti nadī śubhā // BrP_161.59 //",
  "GP11brahmppu:19367": "vyasarjayaṃ praṇītāṃ tāṃ mārjayitvā kuśair atha /",
  "GP11brahmppu:19368": "mārjane kriyamāṇe tu praṇītodakabindavaḥ // BrP_161.60 //",
  "GP11brahmppu:19369": "patitās tatra tīrthāni jātāni guṇavanti ca /",
  "GP11brahmppu:19370": "saṃjātā muniśārdūla snānāt kratuphalapradā // BrP_161.61 //",
  "GP11brahmppu:19371": "yālaṃkṛtā sarvakālaṃ devadevena śārṅgiṇā /",
  "GP11brahmppu:19372": "sopānapaṅktiḥ sarveṣāṃ vaikuṇṭhārohaṇāya sā // BrP_161.62 //",
  "GP11brahmppu:19373": "saṃmārjitāḥ kuśā yatra patitā bhūtale śubhe /",
  "GP11brahmppu:19374": "kuśatarpaṇam ākhyātaṃ bahupuṇyaphalapradam // BrP_161.63 //",
  "GP11brahmppu:19375": "kuśaiś ca tarpitāḥ sarve kuśatarpaṇam ucyate /",
  "GP11brahmppu:19376": "paścāc ca saṃgatā tatra gautamī kāraṇāntarāt // BrP_161.64 //",
  "GP11brahmppu:19377": "praṇītāyāṃ mahābuddhe praṇītāsaṃgamo 'bhavat /",
  "GP11brahmppu:19378": "kuśatarpaṇadeśe tu tat tīrthaṃ kuśatarpaṇam // BrP_161.65 //",
  "GP11brahmppu:19379": "tatraiva kalpito yūpo mayā vindhyasya cottare /",
  "GP11brahmppu:19380": "visṛṣṭo lokapūjyo 'sau viṣṇor āsīt samāśrayaḥ // BrP_161.66 //",
  "GP11brahmppu:19381": "akṣayaś cābhavac chrīmān akṣayo 'sau vaṭo 'bhavat /",
  "GP11brahmppu:19382": "nityaś ca kālarūpo 'sau smaraṇāt kratupuṇyadaḥ // BrP_161.67 //",
  "GP11brahmppu:19383": "maddevayajanaṃ cedaṃ daṇḍakāraṇyam ucyate /",
  "GP11brahmppu:19384": "saṃpūrṇe tu kratau viṣṇur mayā bhaktyā prasāditaḥ // BrP_161.68 //",
  "GP11brahmppu:19385": "yo virāḍ ucyate vede yasmān mūrtam ajāyata /",
  "GP11brahmppu:19386": "yasmāc ca mama cotpattir yasyedaṃ vikṛtaṃ jagat // BrP_161.69 //",
  "GP11brahmppu:19387": "tam ahaṃ devadeveśam abhivandya vyasarjayam /",
  "GP11brahmppu:19388": "yojanāni caturviṃśan maddevayajanaṃ śubham // BrP_161.70 //",
  "GP11brahmppu:19389": "tasmād adyāpi kuṇḍāni santi ca trīṇi nārada /",
  "GP11brahmppu:19390": "yajñeśvarasvarūpāṇi viṣṇor vai cakrapāṇinaḥ // BrP_161.71 //",
  "GP11brahmppu:19391": "tataḥ prabhṛti cākhyātaṃ maddevayajanaṃ ca tat /",
  "GP11brahmppu:19392": "tatrasthaḥ kṛmikīṭādiḥ so 'py ante muktibhājanam // BrP_161.72 //",
  "GP11brahmppu:19393": "dharmabījaṃ muktibījaṃ daṇḍakāraṇyam ucyate /",
  "GP11brahmppu:19394": "viśeṣād gautamīśliṣṭo deśaḥ puṇyatamo 'bhavat // BrP_161.73 //",
  "GP11brahmppu:19395": "praṇītāsaṃgame cāpi kuśatarpaṇa eva vā /",
  "GP11brahmppu:19396": "snānadānādi yaḥ kuryāt sa gacchet paramaṃ padam // BrP_161.74 //",
  "GP11brahmppu:19397": "smaraṇaṃ paṭhanaṃ vāpi śravaṇaṃ cāpi bhaktitaḥ /",
  "GP11brahmppu:19398": "sarvakāmapradaṃ puṃsāṃ bhuktimuktipradaṃ viduḥ // BrP_161.75 //",
  "GP11brahmppu:19399": "ubhayos tīrayos tatra tīrthāny āhur manīṣiṇaḥ /",
  "GP11brahmppu:19400": "ṣaḍaśītisahasrāṇi teṣu puṇyaṃ puroditam // BrP_161.76 //",
  "GP11brahmppu:19401": "vārāṇasyā api mune kuśatarpaṇam uttamam /",
  "GP11brahmppu:19402": "nānena sadṛśaṃ tīrthaṃ vidyate sacarācare // BrP_161.77 //",
  "GP11brahmppu:19403": "brahmahatyādipāpānāṃ smaraṇād api nāśanam /",
  "GP11brahmppu:19404": "tīrtham etan mune proktaṃ svargadvāraṃ mahītale // BrP_161.78 //",
  "GP11brahmppu:19405": "{brahmovāca: }",
  "GP11brahmppu:19406": "manyutīrtham iti khyātaṃ sarvapāpapraṇāśanam /",
  "GP11brahmppu:19407": "sarvakāmapradaṃ nṝṇāṃ smaraṇād aghanāśanam // BrP_162.1 //",
  "GP11brahmppu:19408": "tasya prabhāvaṃ vakṣyāmi śṛṇuṣvāvahito mune /",
  "GP11brahmppu:19409": "devānāṃ dānavānāṃ ca saṃgaro 'bhūn mithaḥ purā // BrP_162.2 //",
  "GP11brahmppu:19410": "tatrājayan naiva surā dānavā jayino 'bhavan /",
  "GP11brahmppu:19411": "parāṅmukhāḥ suragaṇāḥ saṃgarād gatacetasaḥ // BrP_162.3 //",
  "GP11brahmppu:19412": "mām abhyetya samūcus te dehi no 'bhayakāraṇam /",
  "GP11brahmppu:19413": "tān ahaṃ pratyavocaṃ vai gaṅgāṃ gacchata sarvaśaḥ // BrP_162.4 //",
  "GP11brahmppu:19414": "tatra vai gautamītīre stutvā devaṃ maheśvaram /",
  "GP11brahmppu:19415": "anapāyanirāyāsa- sahajānandasundaram // BrP_162.5 //",
  "GP11brahmppu:19416": "lapsyate sarvavibudhā jayahetur maheśvarāt /",
  "GP11brahmppu:19417": "tathety uktvā suragaṇāḥ stuvanti sma maheśvaram // BrP_162.6 //",
  "GP11brahmppu:19418": "tapo 'tapyanta kecid vai nanṛtuś ca tathāpare /",
  "GP11brahmppu:19419": "asnāpayaṃś ca kecic ca 'pūjayaṃś ca tathāpare // BrP_162.7 //",
  "GP11brahmppu:19420": "tataḥ prasanno bhagavāñ śūlapāṇir maheśvaraḥ /",
  "GP11brahmppu:19421": "devān athābravīt tuṣṭo vriyatāṃ yad abhīpsitam // BrP_162.8 //",
  "GP11brahmppu:19422": "devā ūcuḥ surapatiṃ vijayāya dadasva naḥ /",
  "GP11brahmppu:19423": "puruṣaṃ paramaślāghyaṃ raṇeṣu purataḥ sthitam // BrP_162.9 //",
  "GP11brahmppu:19424": "yadbāhubalam āśritya bhavāmaḥ sukhino vayam /",
  "GP11brahmppu:19425": "tathety uvāca bhagavān devān prati maheśvaraḥ // BrP_162.10 //",
  "GP11brahmppu:19426": "ātmanas tejasā kaścin nirmitaḥ parameṣṭhinā /",
  "GP11brahmppu:19427": "manyunāmānam atyugraṃ devasainyapurogamam // BrP_162.11 //",
  "GP11brahmppu:19428": "taṃ natvā tridaśāḥ sarve śivaṃ natvā svam ālayam /",
  "GP11brahmppu:19429": "manyunā saha cābhyetya punar yuddhāya tasthire // BrP_162.12 //",
  "GP11brahmppu:19430": "yuddhe sthitvā tu danujair daiteyaiś ca mahābalaiḥ /",
  "GP11brahmppu:19431": "vibudhā jātasaṃnaddhā manyum ūcuḥ puraḥ sthitāḥ // BrP_162.13 //",
  "GP11brahmppu:19432": "{devā ūcuḥ: }",
  "GP11brahmppu:19433": "sāmarthyaṃ tava paśyāmaḥ paścād yotsyāmahe paraiḥ /",
  "GP11brahmppu:19434": "tasmād darśaya cātmānaṃ manyo 'smākaṃ yuyutsatām // BrP_162.14 //",
  "GP11brahmppu:19435": "{brahmovāca: }",
  "GP11brahmppu:19436": "tad devavacanaṃ śrutvā manyur āha smayann iva //* BrP_162.15 //",
  "GP11brahmppu:19437": "{manyur uvāca: }",
  "GP11brahmppu:19438": "janitā mama deveśaḥ sarvajñaḥ sarvadṛk prabhuḥ /",
  "GP11brahmppu:19439": "yaḥ sarvaṃ vetti sarveṣāṃ dhāmanāma manaḥsthitam // BrP_162.16 //",
  "GP11brahmppu:19440": "naiva kaścic ca taṃ vetti yaḥ sarvaṃ vetti sarvadā /",
  "GP11brahmppu:19441": "amūrtaṃ mūrtam apy etad vetti kartā jaganmayaḥ // BrP_162.17 //",
  "GP11brahmppu:19442": "paro 'sau bhagavān sākṣāt tathā divy antarikṣagaḥ /",
  "GP11brahmppu:19443": "kas tasya rūpaṃ yo veda kasya kartā jaganmayaḥ // BrP_162.18 //",
  "GP11brahmppu:19444": "evaṃvidhād ahaṃ jāto māṃ kathaṃ vettum arhatha /",
  "GP11brahmppu:19445": "athavā draṣṭukāmā vai bhavanto mānupaśyata // BrP_162.19 //",
  "GP11brahmppu:19446": "{brahmovāca: }",
  "GP11brahmppu:19447": "ity uktvā darśayām āsa manyū rūpaṃ svakaṃ mahat /",
  "GP11brahmppu:19448": "tārtīyacakṣuṣodbhūtaṃ bhavasya parameṣṭhinaḥ // BrP_162.20 //",
  "GP11brahmppu:19449": "tejasā saṃbhṛtaṃ rūpaṃ yataḥ sarvaṃ tad ucyate /",
  "GP11brahmppu:19450": "pauruṣaṃ puruṣeṣv eva ahaṃkāraś ca jantuṣu // BrP_162.21 //",
  "GP11brahmppu:19451": "krodhaḥ sarvasya yo bhīma upasaṃhārakṛd bhavet /",
  "GP11brahmppu:19452": "taṃ śaṃkarapratinidhiṃ jvalantaṃ nijatejasā // BrP_162.22 //",
  "GP11brahmppu:19453": "sarvāyudhadharaṃ dṛṣṭvā praṇemuḥ sarvadevatāḥ /",
  "GP11brahmppu:19454": "vitresur daityadanujāḥ kṛtāñjalipuṭāḥ surāḥ // BrP_162.23 //",
  "GP11brahmppu:19455": "bhūtvā manyum athocus te tvaṃ senānīḥ prabho bhava /",
  "GP11brahmppu:19456": "tvayā dattam idaṃ rājyaṃ manyo bhokṣyāmahe vayam // BrP_162.24 //",
  "GP11brahmppu:19457": "tasmāt sarveṣu kāryeṣu jetā tvaṃ jayavardhanaḥ /",
  "GP11brahmppu:19458": "tvam indras tvaṃ ca varuṇo lokapālās tvam eva ca // BrP_162.25 //",
  "GP11brahmppu:19459": "asmāsu sarvadeveṣu praviśa tvaṃ jayāya vai /",
  "GP11brahmppu:19460": "manyuḥ provāca tān sarvān vinā matto na kiṃcana // BrP_162.26 //",
  "GP11brahmppu:19461": "sarveṣv antaḥ praviṣṭo 'haṃ na māṃ jānāti kaścana /",
  "GP11brahmppu:19462": "sa eva bhagavān manyus tato jātaḥ pṛthak pṛthak // BrP_162.27 //",
  "GP11brahmppu:19463": "sa eva rudrarūpī syād rudro manyuḥ śivo 'bhavat /",
  "GP11brahmppu:19464": "sthāvaraṃ jaṅgamaṃ caiva sarvaṃ vyāptaṃ hi manyunā // BrP_162.28 //",
  "GP11brahmppu:19465": "tam avāpya surāḥ sarve jayam āpuś ca saṃgare /",
  "GP11brahmppu:19466": "jayo manyuś ca śauryaṃ ca īśatejaḥsamudbhavam // BrP_162.29 //",
  "GP11brahmppu:19467": "manyunā jayam āpyātha kṛtvā daityaiś ca saṃgamam /",
  "GP11brahmppu:19468": "yathāgataṃ yayuḥ sarve manyunā parirakṣitāḥ // BrP_162.30 //",
  "GP11brahmppu:19469": "yatra vai gautamītīre śivam ārādhya te surāḥ /",
  "GP11brahmppu:19470": "manyum āpur jayaṃ caiva manyutīrthaṃ tad ucyate // BrP_162.31 //",
  "GP11brahmppu:19471": "utpattiṃ ca tathā manyor yo naraḥ prayataḥ smaret /",
  "GP11brahmppu:19472": "vijayo jāyate tasya na kaiścit paribhūyate // BrP_162.32 //",
  "GP11brahmppu:19473": "na manyutīrthasadṛśaṃ pāvanaṃ hi mahāmune /",
  "GP11brahmppu:19474": "yatra sākṣān manyurūpī sarvadā śaṃkaraḥ sthitaḥ /",
  "GP11brahmppu:19475": "tatra snānaṃ ca dānaṃ ca smaraṇaṃ sarvakāmadam // BrP_162.33 //",
  "GP11brahmppu:19476": "{brahmovāca: }",
  "GP11brahmppu:19477": "sārasvataṃ nāma tīrthaṃ sarvakāmapradaṃ śubham /",
  "GP11brahmppu:19478": "bhuktimuktipradaṃ nṝṇāṃ sarvapāpapraṇāśanam // BrP_163.1 //",
  "GP11brahmppu:19479": "sarvarogapraśamanaṃ sarvasiddhipradāyakam /",
  "GP11brahmppu:19480": "tatremaṃ śṛṇu vṛttāntaṃ vistareṇātha nārada // BrP_163.2 //",
  "GP11brahmppu:19481": "puṣpotkaṭāt pūrvabhāge parvato lokaviśrutaḥ /",
  "GP11brahmppu:19482": "śubhro nāma giriśreṣṭho gautamyā dakṣiṇe taṭe // BrP_163.3 //",
  "GP11brahmppu:19483": "śākalya iti vikhyāto muniḥ paramanaiṣṭhikaḥ /",
  "GP11brahmppu:19484": "tasmiñ śubhre puṇyagirau tapas tepe hy anuttamam // BrP_163.4 //",
  "GP11brahmppu:19485": "tapasyantaṃ dvijaśreṣṭhaṃ gautamītīram āśritam /",
  "GP11brahmppu:19486": "sarve bhūtagaṇā nityaṃ praṇamanti stuvanti tam // BrP_163.5 //",
  "GP11brahmppu:19487": "agniśuśrūṣaṇaparaṃ vedādhyayanatatparam /",
  "GP11brahmppu:19488": "ṛṣigandharvasumanaḥ- sevite tatra parvate // BrP_163.6 //",
  "GP11brahmppu:19489": "tasmin girau mahāpuṇye devadvijabhayaṃkaraḥ /",
  "GP11brahmppu:19490": "yajñadveṣī brahmahantā paraśur nāma rākṣasaḥ // BrP_163.7 //",
  "GP11brahmppu:19491": "kāmarūpī vicarati nānārūpadharo vane /",
  "GP11brahmppu:19492": "kṣaṇaṃ ca brahmarūpeṇa kadācid vyāghrarūpadhṛk // BrP_163.8 //",
  "GP11brahmppu:19493": "kadācid devarūpeṇa kadācit paśurūpadhṛk /",
  "GP11brahmppu:19494": "kadācit pramadārūpaḥ kadācin mṛgarūpataḥ // BrP_163.9 //",
  "GP11brahmppu:19495": "kadācid bālarūpeṇa evaṃ carati pāpakṛt /",
  "GP11brahmppu:19496": "yatrāste brāhmaṇo vidvāñ śākalyo munisattamaḥ // BrP_163.10 //",
  "GP11brahmppu:19497": "tam āyāti mahāpāpī paraśū rākṣasādhamaḥ /",
  "GP11brahmppu:19498": "śuciṣmantaṃ dvijaśreṣṭhaṃ paraśur nityam eva ca // BrP_163.11 //",
  "GP11brahmppu:19499": "netuṃ hantuṃ pravṛtto 'pi na śaśāka sa pāpakṛt /",
  "GP11brahmppu:19500": "sa kadācid dvijaśreṣṭho devān abhyarcya yatnataḥ // BrP_163.12 //",
  "GP11brahmppu:19501": "bhoktukāmaḥ kilāyātas tatrāyāt paraśur mune /",
  "GP11brahmppu:19502": "brahmarūpadharo bhūtvā śithilaḥ palito 'balī /",
  "GP11brahmppu:19503": "kanyām ādāya kāṃcic ca śākalyaṃ vākyam abravīt // BrP_163.13 //",
  "GP11brahmppu:19504": "{paraśur uvāca: }",
  "GP11brahmppu:19505": "bhojanasyārthinaṃ viddhi māṃ ca kanyām imāṃ dvija /",
  "GP11brahmppu:19506": "ātithyakāle saṃprāptaṃ kṛtakṛtyo 'si mānada // BrP_163.14 //",
  "GP11brahmppu:19507": "ta eva dhanyā loke 'smin yeṣām atithayo gṛhāt /",
  "GP11brahmppu:19508": "pūrṇābhilāṣā niryānti jīvanto 'pi mṛtāḥ pare // BrP_163.15 //",
  "GP11brahmppu:19509": "bhojane tūpaviṣṭe tu ātmārthaṃ kalpitaṃ tu yat /",
  "GP11brahmppu:19510": "atithibhyas tu yo dadyād dattā tena vasuṃdharā // BrP_163.16 //",
  "GP11brahmppu:19511": "{brahmovāca: }",
  "GP11brahmppu:19512": "etac chrutvā tu śākalyo dadāmīty evam abravīt /",
  "GP11brahmppu:19513": "āsane copaveśyāthā- jñānāt taṃ paraśuṃ dvijam // BrP_163.17 //",
  "GP11brahmppu:19514": "yathānyāyaṃ pūjayitvā śākalyo bhojanaṃ dadau /",
  "GP11brahmppu:19515": "āpośanaṃ kare kṛtvā paraśur vākyam abravīt // BrP_163.18 //",
  "GP11brahmppu:19516": "{paraśur uvāca: }",
  "GP11brahmppu:19517": "dūrād abhyāgataṃ śrāntam anugacchanti devatāḥ /",
  "GP11brahmppu:19518": "tasmiṃs tṛpte tu tṛptāḥ syur atṛpte tu viparyayaḥ // BrP_163.19 //",
  "GP11brahmppu:19519": "atithiś cāpavādī ca dvāv etau viśvabāndhavau /",
  "GP11brahmppu:19520": "apavādī haret pāpam atithiḥ svargasaṃkramaḥ // BrP_163.20 //",
  "GP11brahmppu:19521": "abhyāgataṃ pathi śrāntaṃ sāvajñaṃ yo 'bhivīkṣate /",
  "GP11brahmppu:19522": "tatkṣaṇād eva naśyanti tasya dharmayaśaḥśriyaḥ // BrP_163.21 //",
  "GP11brahmppu:19523": "tasmād abhyāgataḥ śrānto yāce 'haṃ tvāṃ dvijottama /",
  "GP11brahmppu:19524": "dāsyase yadi me kāmaṃ tad bhokṣye 'haṃ na cānyathā // BrP_163.22 //",
  "GP11brahmppu:19525": "{brahmovāca: }",
  "GP11brahmppu:19526": "dattam ity eva śākalyo bhuṅkṣvety evāha rākṣasam /",
  "GP11brahmppu:19527": "tataḥ provāca paraśur ahaṃ rākṣasasattamaḥ // BrP_163.23 //",
  "GP11brahmppu:19528": "nāhaṃ dvijas tava ripur na vṛddhaḥ palitaḥ kṛśaḥ /",
  "GP11brahmppu:19529": "bahūni me vyatītāni varṣāṇi tvāṃ prapaśyataḥ // BrP_163.24 //",
  "GP11brahmppu:19530": "śuṣyanti mama gātrāṇi grīṣme svalpodakaṃ yathā /",
  "GP11brahmppu:19531": "tasmān neṣye sānugaṃ tvāṃ bhakṣayiṣye dvijottama // BrP_163.25 //",
  "GP11brahmppu:19532": "{brahmovāca: }",
  "GP11brahmppu:19533": "śrutvā paraśuvākyaṃ tac chākalyo vākyam abravīt //* BrP_163.26 //",
  "GP11brahmppu:19534": "{śākalya uvāca: }",
  "GP11brahmppu:19535": "ye mahākulasaṃbhūtā vijñātasakalāgamāḥ /",
  "GP11brahmppu:19536": "tat pratiśrutam abhyeti na jātv atra viparyayam // BrP_163.27 //",
  "GP11brahmppu:19537": "yathocitaṃ kuru sakhe tathāpi śṛṇu me vacaḥ /",
  "GP11brahmppu:19538": "nihantum apy udyateṣu vaktavyaṃ hitam uttamaiḥ // BrP_163.28 //",
  "GP11brahmppu:19539": "brāhmaṇo 'haṃ vajratanuḥ sarvato rakṣako hariḥ /",
  "GP11brahmppu:19540": "pādau rakṣatu me viṣṇuḥ śiro devo janārdanaḥ // BrP_163.29 //",
  "GP11brahmppu:19541": "bāhū rakṣatu vārāhaḥ pṛṣṭhaṃ rakṣatu kūrmarāṭ /",
  "GP11brahmppu:19542": "hṛdayaṃ rakṣatāt kṛṣṇo hy aṅgulī rakṣatān mṛgaḥ // BrP_163.30 //",
  "GP11brahmppu:19543": "mukhaṃ rakṣatu vāgīśo netre rakṣatu pakṣigaḥ /",
  "GP11brahmppu:19544": "śrotraṃ rakṣatu vitteśaḥ sarvato rakṣatād bhavaḥ /",
  "GP11brahmppu:19545": "nānāpatsv ekaśaraṇaṃ devo nārāyaṇaḥ svayam // BrP_163.31 //",
  "GP11brahmppu:19546": "{brahmovāca: }",
  "GP11brahmppu:19547": "evam uktvā tu śākalyo naya vā bhakṣa vā sukham /",
  "GP11brahmppu:19548": "māṃ rākṣasendra paraśo tvam idānīm atandritaḥ // BrP_163.32 //",
  "GP11brahmppu:19549": "rākṣasas tasya vacanād bhakṣaṇāya samudyataḥ /",
  "GP11brahmppu:19550": "nāsty eva hṛdaye nūnaṃ pāpināṃ karuṇākaṇaḥ // BrP_163.33 //",
  "GP11brahmppu:19551": "daṃṣṭrākarālavadano gatvā tasyāntikaṃ tadā /",
  "GP11brahmppu:19552": "brāhmaṇaṃ taṃ nirīkṣyaivaṃ paraśur vākyam abravīt // BrP_163.34 //",
  "GP11brahmppu:19553": "{paraśur uvāca: }",
  "GP11brahmppu:19554": "śaṅkhacakragadāpāṇiṃ tvāṃ paśye 'haṃ dvijottama /",
  "GP11brahmppu:19555": "sahasrapādaśirasaṃ sahasrākṣakaraṃ vibhum // BrP_163.35 //",
  "GP11brahmppu:19556": "sarvabhūtaikanilayaṃ chandorūpaṃ jaganmayam /",
  "GP11brahmppu:19557": "tvām adya vipra paśyāmi nāsti te pūrvakaṃ vapuḥ // BrP_163.36 //",
  "GP11brahmppu:19558": "tasmāt prasādaye vipra tvam eva śaraṇaṃ bhava /",
  "GP11brahmppu:19559": "jñānaṃ dehi mahābuddhe tīrthaṃ brūhy aghaniṣkṛtim // BrP_163.37 //",
  "GP11brahmppu:19560": "mahatāṃ darśanaṃ brahmañ jāyate nahi niṣphalam /",
  "GP11brahmppu:19561": "dveṣād ajñānato vāpi prasaṅgād vā pramādataḥ // BrP_163.38 //",
  "GP11brahmppu:19562": "ayasaḥ sparśasaṃsparśo rukmatvāyaiva jāyate //* BrP_163.39 //",
  "GP11brahmppu:19563": "{brahmovāca: }",
  "GP11brahmppu:19564": "etad vākyaṃ samākarṇya rākṣasena samīritam /",
  "GP11brahmppu:19565": "śākalyaḥ kṛpayā prāha varadā sā sarasvatī // BrP_163.40 //",
  "GP11brahmppu:19566": "tavācirād daityapate tataḥ stuhi janārdanam /",
  "GP11brahmppu:19567": "manorathaphalaprāptau nānyan nārāyaṇastuteḥ // BrP_163.41 //",
  "GP11brahmppu:19568": "kiṃcid apy asti loke 'smin kāraṇaṃ śṛṇu rākṣasa /",
  "GP11brahmppu:19569": "prasannā tava sā devī madvākyāc ca bhaviṣyati // BrP_163.42 //",
  "GP11brahmppu:19570": "{brahmovāca: }",
  "GP11brahmppu:19571": "tathety uktvā sa paraśur gaṅgāṃ trailokyapāvanīm /",
  "GP11brahmppu:19572": "snātvā śucir yatamanā gaṅgām abhimukhaḥ sthitaḥ // BrP_163.43 //",
  "GP11brahmppu:19573": "tatrāpaśyad divyarūpāṃ divyagandhānulepanām /",
  "GP11brahmppu:19574": "sarasvatīṃ jagaddhātrīṃ śākalyavacane sthitām // BrP_163.44 //",
  "GP11brahmppu:19575": "jagajjāḍyaharāṃ viśva- jananīṃ bhuvaneśvarīm /",
  "GP11brahmppu:19576": "tām uvāca vinītātmā paraśur gatakalmaṣaḥ // BrP_163.45 //",
  "GP11brahmppu:19577": "{paraśur uvāca: }",
  "GP11brahmppu:19578": "guruḥ śākalya ity āha mākāntaṃ stuhi vidhvajam /",
  "GP11brahmppu:19579": "tava prasādāt sā śaktir yathā me syāt tathā kuru // BrP_163.46 //",
  "GP11brahmppu:19580": "{brahmovāca: }",
  "GP11brahmppu:19581": "tathāstv iti ca sā prāha paraśuṃ śrīsarasvatī /",
  "GP11brahmppu:19582": "sarasvatyāḥ prasādena paraśus taṃ janārdanam // BrP_163.47 //",
  "GP11brahmppu:19583": "tuṣṭāva vividhair vākyais tatas tuṣṭo 'bhavad dhariḥ /",
  "GP11brahmppu:19584": "varaṃ prādād rākṣasāya kṛpāsindhur janārdanaḥ // BrP_163.48 //",
  "GP11brahmppu:19585": "{janārdana uvāca: }",
  "GP11brahmppu:19586": "yad yan manogataṃ rakṣas tat tat sarvaṃ bhaviṣyati //* BrP_163.49 //",
  "GP11brahmppu:19587": "{brahmovāca: }",
  "GP11brahmppu:19588": "śākalyasya prasādena gautamyāś ca prasādataḥ /",
  "GP11brahmppu:19589": "sarasvatyāḥ prasādena narasiṃhaprasādataḥ // BrP_163.50 //",
  "GP11brahmppu:19590": "pāpiṣṭho 'pi tadā rakṣaḥ paraśur divam eyivān /",
  "GP11brahmppu:19591": "sarvatīrthāṅghripadmasya prasādāc chārṅgadhanvanaḥ // BrP_163.51 //",
  "GP11brahmppu:19592": "tataḥ prabhṛti tat tīrthaṃ sārasvatam iti śrutam /",
  "GP11brahmppu:19593": "tatra snānena dānena viṣṇuloke mahīyate // BrP_163.52 //",
  "GP11brahmppu:19594": "vāgjavaiṣṇavaśākalya- paraśuprabhavāṇi hi /",
  "GP11brahmppu:19595": "bahūny abhūvaṃs tīrthāni tasmin vai śvetaparvate // BrP_163.53 //",
  "GP11brahmppu:19596": "{brahmovāca: }",
  "GP11brahmppu:19597": "ciccikātīrtham ity uktaṃ sarvarogavināśanam /",
  "GP11brahmppu:19598": "sarvacintāpraharaṇaṃ sarvaśāntikaraṃ nṛṇām // BrP_164.1 //",
  "GP11brahmppu:19599": "tasya svarūpaṃ vakṣyāmi śubhre tasmin nagottame /",
  "GP11brahmppu:19600": "gaṅgāyā uttare pāre yatra devo gadādharaḥ // BrP_164.2 //",
  "GP11brahmppu:19601": "ciccikaḥ pakṣirāṭ tatra bheruṇḍo yo 'bhidhīyate /",
  "GP11brahmppu:19602": "sadā vasati tatraiva māṃsāśī śvetaparvate // BrP_164.3 //",
  "GP11brahmppu:19603": "nānāpuṣpaphalākīrṇaiḥ sarvartukusumair nagaiḥ /",
  "GP11brahmppu:19604": "sevite dvijamukhyaiś ca gautamyā copaśobhite // BrP_164.4 //",
  "GP11brahmppu:19605": "siddhacāraṇagandharva- kiṃnarāmarasaṃkule /",
  "GP11brahmppu:19606": "tatsamīpe nagaḥ kaścid dvipadāṃ ca catuṣpadām // BrP_164.5 //",
  "GP11brahmppu:19607": "rogārtikṣuttṛṣācintā- maraṇānāṃ na bhājanam /",
  "GP11brahmppu:19608": "evaṃ guṇānvite śaile nānāmunigaṇāvṛte // BrP_164.6 //",
  "GP11brahmppu:19609": "pūrvadeśādhipaḥ kaścit pavamāna iti śrutaḥ /",
  "GP11brahmppu:19610": "kṣatradharmarataḥ śrīmān devabrāhmaṇapālakaḥ // BrP_164.7 //",
  "GP11brahmppu:19611": "balena mahatā yuktaḥ sapurodhā vanaṃ yayau /",
  "GP11brahmppu:19612": "reme strībhir manojñābhir nṛtyavāditrajaiḥ sukhaiḥ // BrP_164.8 //",
  "GP11brahmppu:19613": "sa ca evaṃ dhanuṣpāṇir mṛgayāśīlibhir vṛtaḥ /",
  "GP11brahmppu:19614": "evaṃ bhraman kadācit sa śrānto drumam upāgataḥ // BrP_164.9 //",
  "GP11brahmppu:19615": "gautamītīrasaṃbhūtaṃ nānāpakṣigaṇair vṛtam /",
  "GP11brahmppu:19616": "āśramāṇāṃ gṛhapatiṃ dharmajñam iva sevitam // BrP_164.10 //",
  "GP11brahmppu:19617": "tam āśritya nagaśreṣṭhaṃ pavamāno nṛpottamaḥ /",
  "GP11brahmppu:19618": "sa viśrānto janavṛta īkṣāṃ cakre nagottamam // BrP_164.11 //",
  "GP11brahmppu:19619": "tatrāpaśyad dvijaṃ sthūlaṃ dvimukhaṃ śobhanākṛtim /",
  "GP11brahmppu:19620": "cintāviṣṭaṃ tathā śrāntaṃ tam apṛcchan nṛpottamaḥ // BrP_164.12 //",
  "GP11brahmppu:19621": "{rājovāca: }",
  "GP11brahmppu:19622": "ko bhavān dvimukhaḥ pakṣī cintāvān iva lakṣyase /",
  "GP11brahmppu:19623": "naivātra kaścid duḥkhārtaḥ kasmāt tvaṃ duḥkham āgataḥ // BrP_164.13 //",
  "GP11brahmppu:19624": "{brahmovāca: }",
  "GP11brahmppu:19625": "tataḥ provāca nṛpatiṃ pavamānaṃ śanaiḥ śanaiḥ /",
  "GP11brahmppu:19626": "samāśvastamanāḥ pakṣī cicciko niḥśvasan muhuḥ // BrP_164.14 //",
  "GP11brahmppu:19627": "{ciccika uvāca: }",
  "GP11brahmppu:19628": "matto bhayaṃ na cānyeṣāṃ mama vānyopapāditam /",
  "GP11brahmppu:19629": "nānāpuṣpaphalākīrṇaṃ munibhiḥ parisevitam // BrP_164.15 //",
  "GP11brahmppu:19630": "paśyeyaṃ śūnyam evādriṃ tataḥ śocāmi mām aham /",
  "GP11brahmppu:19631": "na labhāmi sukhaṃ kiṃcin na tṛpyāmi kadācana /",
  "GP11brahmppu:19632": "nidrāṃ prāpnomi na kvāpi na viśrāntiṃ na nirvṛtim // BrP_164.16 //",
  "GP11brahmppu:19633": "{brahmovāca: }",
  "GP11brahmppu:19634": "dvimukhasya dvijasyoktaṃ śrutvā rājātivismitaḥ //* BrP_164.17 //",
  "GP11brahmppu:19635": "{rājovāca: }",
  "GP11brahmppu:19636": "ko bhavān kiṃ kṛtaṃ pāpaṃ kasmāc chūnyaś ca parvataḥ /",
  "GP11brahmppu:19637": "ekenāsyena tṛpyanti prāṇino 'tra nagottame // BrP_164.18 //",
  "GP11brahmppu:19638": "kim utāsyadvayena tvaṃ na tṛptim upayāsyasi /",
  "GP11brahmppu:19639": "kiṃ vā te duṣkṛtaṃ prāptam iha janmany atho purā // BrP_164.19 //",
  "GP11brahmppu:19640": "tat sarvaṃ śaṃsa me satyaṃ trāsye tvāṃ mahato bhayāt //* BrP_164.20 //",
  "GP11brahmppu:19641": "{brahmovāca: }",
  "GP11brahmppu:19642": "rājānaṃ taṃ dvijaḥ prāha niḥśvasann atha ciccikaḥ //* BrP_164.21 //",
  "GP11brahmppu:19643": "{ciccika uvāca: }",
  "GP11brahmppu:19644": "vakṣye 'haṃ tvāṃ pūrvavṛttaṃ pavamāna śṛṇuṣva tat /",
  "GP11brahmppu:19645": "ahaṃ dvijātipravaro vedavedāṅgapāragaḥ // BrP_164.22 //",
  "GP11brahmppu:19646": "kulīno viditaprājñaḥ kāryahantā kalipriyaḥ /",
  "GP11brahmppu:19647": "vade puras tathā pṛṣṭhe anyad anyac ca jantuṣu // BrP_164.23 //",
  "GP11brahmppu:19648": "paravṛddhyā sadā duḥkhī māyayā viśvavañcakaḥ /",
  "GP11brahmppu:19649": "kṛtaghnaḥ satyarahitaḥ paranindāvicakṣaṇaḥ // BrP_164.24 //",
  "GP11brahmppu:19650": "mitrasvāmigurudrohī dambhācāro 'tinirghṛṇaḥ /",
  "GP11brahmppu:19651": "manasā karmaṇā vācā tāpayāmi janān bahūn // BrP_164.25 //",
  "GP11brahmppu:19652": "ayam eva vinodo me sadā yat parahiṃsanam /",
  "GP11brahmppu:19653": "yugmabhedaṃ gaṇocchedaṃ maryādābhedanaṃ sadā // BrP_164.26 //",
  "GP11brahmppu:19654": "karomi nirvicāro 'haṃ vidvatsevāparāṅmukhaḥ /",
  "GP11brahmppu:19655": "na mayā sadṛśaḥ kaścit pātakī bhavanatraye // BrP_164.27 //",
  "GP11brahmppu:19656": "tenāhaṃ dvimukho jātas tāpanād duḥkhabhāgy aham /",
  "GP11brahmppu:19657": "tasmād duḥkhena saṃtaptaḥ śūnyo 'yaṃ parvato mama // BrP_164.28 //",
  "GP11brahmppu:19658": "anyac ca śṛṇu bhūpāla vākyaṃ dharmārthasaṃhitam /",
  "GP11brahmppu:19659": "brahmahatyāsamaṃ pāpaṃ tad vinā tad avāpyate // BrP_164.29 //",
  "GP11brahmppu:19660": "kṣatriyaḥ saṃgaraṃ gatvā athavānyatra saṃgarāt /",
  "GP11brahmppu:19661": "palāyantaṃ nyastaśastraṃ viśvastaṃ ca parāṅmukham // BrP_164.30 //",
  "GP11brahmppu:19662": "avijñātaṃ copaviṣṭaṃ bibhemīti ca vādinam /",
  "GP11brahmppu:19663": "taṃ yadi kṣatriyo hanyāt sa tu syād brahmaghātakaḥ // BrP_164.31 //",
  "GP11brahmppu:19664": "adhītaṃ vismarati yas tvaṃ karoti tathottamam /",
  "GP11brahmppu:19665": "anādaraṃ ca guruṣu tam āhur brahmaghātakam // BrP_164.32 //",
  "GP11brahmppu:19666": "pratyakṣe ca priyaṃ vakti parokṣe paruṣāṇi ca /",
  "GP11brahmppu:19667": "anyad dhṛdi vacasy anyat karoty anyat sadaiva yaḥ // BrP_164.33 //",
  "GP11brahmppu:19668": "gurūṇāṃ śapathaṃ kartā dveṣṭā brāhmaṇanindakaḥ /",
  "GP11brahmppu:19669": "mithyā vinītaḥ pāpātmā sa tu syād brahmaghātakaḥ // BrP_164.34 //",
  "GP11brahmppu:19670": "devaṃ vedam athādhyātmaṃ dharmabrāhmaṇasaṃgatim /",
  "GP11brahmppu:19671": "etān nindati yo dveṣāt sa tu syād brahmaghātakaḥ // BrP_164.35 //",
  "GP11brahmppu:19672": "evaṃ bhūto 'py ahaṃ rājan dambhārthaṃ lajjayā tathā /",
  "GP11brahmppu:19673": "sadvṛtta iva varte 'haṃ tasmād rājan dvijo 'bhavam // BrP_164.36 //",
  "GP11brahmppu:19674": "evaṃ bhūto 'pi satkarma kiṃcit kartāsmi kutracit /",
  "GP11brahmppu:19675": "tenāhaṃ karmaṇā rājan svataḥ smartā purā kṛtam // BrP_164.37 //",
  "GP11brahmppu:19676": "{brahmovāca: }",
  "GP11brahmppu:19677": "tac ciccikavacaḥ śrutvā pavamānaḥ suvismitaḥ /",
  "GP11brahmppu:19678": "karmaṇā kena te muktir ity āha nṛpatir dvijam // BrP_164.38 //",
  "GP11brahmppu:19679": "iti tasya vacaḥ śrutvā nṛpatiṃ prāha pakṣirāṭ //* BrP_164.39 //",
  "GP11brahmppu:19680": "{ciccika uvāca: }",
  "GP11brahmppu:19681": "asminn eva nagaśreṣṭhe gautamyā uttare taṭe /",
  "GP11brahmppu:19682": "gadādharaṃ nāma tīrthaṃ tatra māṃ naya suvrata // BrP_164.40 //",
  "GP11brahmppu:19683": "tad dhi tīrthaṃ puṇyatamaṃ sarvapāpapraṇāśanam /",
  "GP11brahmppu:19684": "sarvakāmapradaṃ ceti mahadbhir munibhiḥ śrutam // BrP_164.41 //",
  "GP11brahmppu:19685": "na gautamyās tathā viṣṇor aparaṃ kleśanāśanam /",
  "GP11brahmppu:19686": "sarvabhāvena tat tīrthaṃ paśyeyam iti me matiḥ // BrP_164.42 //",
  "GP11brahmppu:19687": "matkṛtena prayatnena naitac chakyaṃ kadācana /",
  "GP11brahmppu:19688": "katham ākāṅkṣitaprāptir bhaved duṣkṛtakarmaṇām // BrP_164.43 //",
  "GP11brahmppu:19689": "saprayatno 'py ahaṃ vīra na paśye tat suduṣkaram /",
  "GP11brahmppu:19690": "tasmāt tava prasādāc ca paśyeyaṃ hi gadādharam // BrP_164.44 //",
  "GP11brahmppu:19691": "avijñāpitaduḥkhajñaṃ karuṇāvaruṇālayam /",
  "GP11brahmppu:19692": "yasmin dṛṣṭe bhavakleśā na dṛśyante punar naraiḥ // BrP_164.45 //",
  "GP11brahmppu:19693": "dṛṣṭvaiva taṃ divaṃ yāsye prasādāt tava suvrata //* BrP_164.46 //",
  "GP11brahmppu:19694": "{brahmovāca: }",
  "GP11brahmppu:19695": "evam uktaḥ sa nṛpatiś ciccikena dvijanmanā /",
  "GP11brahmppu:19696": "darśayām āsa taṃ devaṃ tāṃ ca gaṅgāṃ dvijanmane // BrP_164.47 //",
  "GP11brahmppu:19697": "tataḥ sa ciccikaḥ snātvā gaṅgāṃ trailokyapāvanīm //* BrP_164.48 //",
  "GP11brahmppu:19698": "{ciccika uvāca: }",
  "GP11brahmppu:19699": "gaṅge gautami yāvat tvāṃ trijagatpāvanīṃ naraḥ /",
  "GP11brahmppu:19700": "na paśyaty ucyate tāvad ihāmutrāpi pātakī // BrP_164.49 //",
  "GP11brahmppu:19701": "tasmāt sarvāgasam api mām uddhara saridvare /",
  "GP11brahmppu:19702": "saṃsāre dehinām anyā na gatiḥ kāpi kutracit /",
  "GP11brahmppu:19703": "tvāṃ vinā viṣṇucaraṇa- saroruhasamudbhave // BrP_164.50 //",
  "GP11brahmppu:19704": "{brahmovāca: }",
  "GP11brahmppu:19705": "iti śraddhāviśuddhātmā gaṅgaikaśaraṇo dvijaḥ /",
  "GP11brahmppu:19706": "snānaṃ cakre smarann antar gaṅge trāyasva mām iti // BrP_164.51 //",
  "GP11brahmppu:19707": "gadādharaṃ tato natvā paśyatsu nagavāsiṣu /",
  "GP11brahmppu:19708": "pavamānābhyanujñātas tadaiva divam ākramat // BrP_164.52 //",
  "GP11brahmppu:19709": "pavamānaḥ svanagaraṃ prayayau sānugas tataḥ /",
  "GP11brahmppu:19710": "tataḥ prabhṛti tat tīrthaṃ pāvamānaṃ saciccikam // BrP_164.53 //",
  "GP11brahmppu:19711": "gadādharaṃ koṭitīrtham iti vedavido viduḥ /",
  "GP11brahmppu:19712": "koṭikoṭiguṇaṃ karma kṛtaṃ tatra bhaven nṛṇām // BrP_164.54 //",
  "GP11brahmppu:19713": "{brahmovāca: }",
  "GP11brahmppu:19714": "bhadratīrtham iti proktaṃ sarvāniṣṭanivāraṇam /",
  "GP11brahmppu:19715": "sarvapāpapraśamanaṃ mahāśāntipradāyakam // BrP_165.1 //",
  "GP11brahmppu:19716": "ādityasya priyā bhāryā uṣā tvāṣṭrī pativratā /",
  "GP11brahmppu:19717": "chāyāpi bhāryā savitus tasyāḥ putraḥ śanaiścaraḥ // BrP_165.2 //",
  "GP11brahmppu:19718": "tasya svasā viṣṭir iti bhīṣaṇā pāparūpiṇī /",
  "GP11brahmppu:19719": "tāṃ kanyāṃ savitā kasmai dadāmīti matiṃ dadhe // BrP_165.3 //",
  "GP11brahmppu:19720": "yasmai yasmai dātukāmaḥ sūryo lokaguruḥ prabhuḥ /",
  "GP11brahmppu:19721": "tac chrutvā bhīṣaṇā ceti kiṃ kurmo bhāryayānayā /",
  "GP11brahmppu:19722": "evaṃ tu vartamāne sā pitaraṃ prāha duḥkhitā // BrP_165.4 //",
  "GP11brahmppu:19723": "{viṣṭir uvāca: }",
  "GP11brahmppu:19724": "bālām eva pitā yas tu dadyāt kanyāṃ surūpiṇe /",
  "GP11brahmppu:19725": "sa kṛtārtho bhavel loke na ced duṣkṛtavān pitā // BrP_165.6 //",
  "GP11brahmppu:19726": "caturthād vatsarād ūrdhvaṃ yāvan na daśamātyayaḥ /",
  "GP11brahmppu:19727": "tāvad vivāhaḥ kanyāyāḥ pitrā kāryaḥ prayatnataḥ // BrP_165.7 //",
  "GP11brahmppu:19728": "śrīmate viduṣe yūne kulīnāya yaśasvine /",
  "GP11brahmppu:19729": "udārāya sanāthāya kanyā deyā varāya vai // BrP_165.8 //",
  "GP11brahmppu:19730": "etac ced anyathā kuryāt pitā sa nirayī sadā /",
  "GP11brahmppu:19731": "dharmasya sādhanaṃ kanyā viduṣām api bhāskara // BrP_165.9 //",
  "GP11brahmppu:19732": "narakasyeva mūrkhāṇāṃ kāmopahatacetasām /",
  "GP11brahmppu:19733": "ekataḥ pṛthivī kṛtsnā saśailavanakānanā // BrP_165.10 //",
  "GP11brahmppu:19734": "svalaṃkṛtopādhihīnā sukanyā caikataḥ smṛtā /",
  "GP11brahmppu:19735": "vikrīṇīte yaś ca kanyām aśvaṃ vā gāṃ tilān api // BrP_165.11 //",
  "GP11brahmppu:19736": "na tasya rauravādibhyaḥ kadācin niṣkṛtir bhavet /",
  "GP11brahmppu:19737": "vivāhātikramaḥ kāryo na kanyāyāḥ kadācana // BrP_165.12 //",
  "GP11brahmppu:19738": "tasmin kṛte yat pituḥ syāt pāpaṃ tat kena kathyate /",
  "GP11brahmppu:19739": "yāval lajjāṃ na jānāti yāvat krīḍati pāṃśubhiḥ // BrP_165.13 //",
  "GP11brahmppu:19740": "tāvat kanyā pradātavyā no cet pitror adhogatiḥ /",
  "GP11brahmppu:19741": "pituḥ svarūpaṃ putraḥ syād yaḥ pitā putra eva saḥ // BrP_165.14 //",
  "GP11brahmppu:19742": "ātmanaḥ sukhitāṃ loke ko na kuryāt karoti ca /",
  "GP11brahmppu:19743": "yat kanyāyāṃ pitā kuryād dānaṃ pūjanam īkṣaṇam // BrP_165.15 //",
  "GP11brahmppu:19744": "yat kṛtaṃ tat kṛtaṃ vidyāt tāsu dattaṃ tad akṣayam /",
  "GP11brahmppu:19745": "yad dattaṃ tāsu kanyāsu tad ānantyāya kalpate // BrP_165.16 //",
  "GP11brahmppu:19746": "putreṣu caiva pautreṣu ko na kuryāt sukhaṃ rave /",
  "GP11brahmppu:19747": "karoti yaḥ kanyakānāṃ sa saṃpadbhājanaṃ bhavet // BrP_165.17 //",
  "GP11brahmppu:19748": "{brahmovāca: }",
  "GP11brahmppu:19749": "evaṃ tāṃ vādinīṃ kanyāṃ viṣṭiṃ provāca bhāskaraḥ //* BrP_165.18 //",
  "GP11brahmppu:19750": "{sūrya uvāca: }",
  "GP11brahmppu:19751": "kiṃ karomi na gṛhṇāti tvāṃ kaścid bhīṣaṇākṛtim /",
  "GP11brahmppu:19752": "kulaṃ rūpaṃ vayo vittaṃ vidyāṃ vṛttaṃ suśīlatām // BrP_165.19 //",
  "GP11brahmppu:19753": "mithaḥ paśyanti saṃbandhe vivāhe strīṣu puṃsu ca /",
  "GP11brahmppu:19754": "asmāsu sarvam apy asti vinā tava guṇaiḥ śubhe /",
  "GP11brahmppu:19755": "kiṃ karomi kva dāsyāmi vṛthā māṃ dhik karoṣi kim // BrP_165.20 //",
  "GP11brahmppu:19756": "{brahmovāca: }",
  "GP11brahmppu:19757": "evam uktvā punas tāṃ ca viṣṭiṃ provāca bhāskaraḥ //* BrP_165.21 //",
  "GP11brahmppu:19758": "{sūrya uvāca: }",
  "GP11brahmppu:19759": "yasmai kasmai ca dātavyā tvaṃ vai yady anumanyase /",
  "GP11brahmppu:19760": "dīyase 'dya mayā viṣṭe anujānīhi māṃ tataḥ // BrP_165.22 //",
  "GP11brahmppu:19761": "{brahmovāca: }",
  "GP11brahmppu:19762": "pitaraṃ prāha sā viṣṭir bhartā putrā dhanaṃ sukham /",
  "GP11brahmppu:19763": "āyū rūpaṃ ca saṃprītir jāyate prāktanānugam // BrP_165.23 //",
  "GP11brahmppu:19764": "yat purā vihitaṃ karma prāṇinā sādhv asādhu vā /",
  "GP11brahmppu:19765": "phalaṃ tadanurodhena prāpyate 'pi bhavāntare // BrP_165.24 //",
  "GP11brahmppu:19766": "svadoṣa eva tat pitrā parihartavya ādarāt /",
  "GP11brahmppu:19767": "tādṛg eva phalaṃ tu syād yādṛg ācaritaṃ purā // BrP_165.25 //",
  "GP11brahmppu:19768": "tasmāt taddānasaṃbandhaṃ svavaṃśānugataṃ pitā /",
  "GP11brahmppu:19769": "karoti śeṣaṃ daivena yad bhāvyaṃ tad bhaviṣyati // BrP_165.26 //",
  "GP11brahmppu:19770": "{brahmovāca: }",
  "GP11brahmppu:19771": "tac chrutvā duhitur vākyaṃ tvaṣṭuḥ putrāya bhīṣaṇām /",
  "GP11brahmppu:19772": "viśvarūpāya tāṃ prādād viṣṭiṃ lokabhayaṃkarīm // BrP_165.27 //",
  "GP11brahmppu:19773": "viśvarūpo 'pi tadvac ca bhīṣaṇo bhīṣaṇākṛtiḥ /",
  "GP11brahmppu:19774": "evaṃ mithaḥ saṃcaratoḥ śīlarūpasamānayoḥ // BrP_165.28 //",
  "GP11brahmppu:19775": "prītiḥ kadācid vaiṣamyaṃ daṃpatyor abhavan mithaḥ /",
  "GP11brahmppu:19776": "gaṇḍo nāmābhavat putro hy atigaṇḍas tathaiva ca // BrP_165.29 //",
  "GP11brahmppu:19777": "raktākṣaḥ krodhanaś caiva vyayo durmukha eva ca /",
  "GP11brahmppu:19778": "tebhyaḥ kanīyān abhavad dharṣaṇo nāma puṇyabhāk // BrP_165.30 //",
  "GP11brahmppu:19779": "sutaḥ suśīlaḥ subhagaḥ śāntaḥ śuddhamatiḥ śuciḥ /",
  "GP11brahmppu:19780": "sa kadācid yamagṛhaṃ draṣṭuṃ mātulam abhyagāt // BrP_165.31 //",
  "GP11brahmppu:19781": "sa dadarśa bahūñ jantūn svargasthān iva duḥkhinaḥ /",
  "GP11brahmppu:19782": "sa mātulaṃ tu papraccha natvā dharmaṃ sanātanam // BrP_165.32 //",
  "GP11brahmppu:19783": "{harṣaṇa uvāca: }",
  "GP11brahmppu:19784": "ka ime sukhinas tāta pacyante narake ca ke //* BrP_165.33 //",
  "GP11brahmppu:19785": "{brahmovāca: }",
  "GP11brahmppu:19786": "evaṃ pṛṣṭo dharmarājaḥ sarvaṃ prāha yathārthavat /",
  "GP11brahmppu:19787": "tatkarmaṇāṃ gatiṃ sarvām aśeṣeṇa nyavedayat // BrP_165.34 //",
  "GP11brahmppu:19788": "{yama uvāca: }",
  "GP11brahmppu:19789": "vihitasya na kurvanti ye kadācid atikramam /",
  "GP11brahmppu:19790": "na te paśyanti nirayaṃ kadācid api mānavāḥ // BrP_165.35 //",
  "GP11brahmppu:19791": "na mānayanti ye śāstraṃ nācāraṃ na bahuśrutān /",
  "GP11brahmppu:19792": "vihitātikramaṃ kuryur ye te narakagāminaḥ // BrP_165.36 //",
  "GP11brahmppu:19793": "{brahmovāca: }",
  "GP11brahmppu:19794": "sa tu śrutvā dharmavākyaṃ harṣaṇaḥ punar abravīt //* BrP_165.37 //",
  "GP11brahmppu:19795": "{harṣaṇa uvāca: }",
  "GP11brahmppu:19796": "pitā tvāṣṭro bhīṣaṇaś ca mātā viṣṭiś ca bhīṣaṇā /",
  "GP11brahmppu:19797": "bhrātaraś ca mahātmāno yena te śāntabuddhayaḥ // BrP_165.38 //",
  "GP11brahmppu:19798": "surūpāś ca bhaviṣyanti nirdoṣā maṅgalapradāḥ /",
  "GP11brahmppu:19799": "tan me karma vadasvādya tatkartāsmi surottama // BrP_165.39 //",
  "GP11brahmppu:19800": "anyathā tān na gaccheyam ity uktaḥ prāha dharmarāṭ /",
  "GP11brahmppu:19801": "harṣaṇaṃ śuddhabuddhiṃ taṃ harṣaṇo 'si na saṃśayaḥ // BrP_165.40 //",
  "GP11brahmppu:19802": "bahavaḥ syuḥ sutāḥ kecin naiva te kulatantavaḥ /",
  "GP11brahmppu:19803": "eka eva sutaḥ kaścid yena tad dhriyate kulam // BrP_165.41 //",
  "GP11brahmppu:19804": "kulasyādhārabhūto yo yaḥ pitroḥ priyakārakaḥ /",
  "GP11brahmppu:19805": "yaḥ pūrvajān uddharati sa putras tv itaro gadaḥ // BrP_165.42 //",
  "GP11brahmppu:19806": "yasmāt tvayānurūpaṃ me proktaṃ mātāmaha priyam /",
  "GP11brahmppu:19807": "tasmāt tvaṃ gautamīṃ gaccha snātvā niyatamānasaḥ // BrP_165.43 //",
  "GP11brahmppu:19808": "stuhi viṣṇuṃ jagadyoniṃ śāntaṃ prītena cetasā /",
  "GP11brahmppu:19809": "sa tu prīto yadi bhavet sarvam iṣṭaṃ pradāsyati // BrP_165.44 //",
  "GP11brahmppu:19810": "{brahmovāca: }",
  "GP11brahmppu:19811": "iti śrutvā dharmavākyaṃ harṣaṇo gautamīṃ yayau /",
  "GP11brahmppu:19812": "śucis tuṣṭāva deveśaṃ hariṃ prīto 'bhavad dhariḥ // BrP_165.45 //",
  "GP11brahmppu:19813": "harṣaṇāya tataḥ prādāt kulabhadraṃ tatas tu saḥ /",
  "GP11brahmppu:19814": "sarvābhadrapraśamana- pūrvakaṃ bhadram astu te // BrP_165.46 //",
  "GP11brahmppu:19815": "tad bhadrā procyate viṣṭiḥ pitā bhadras tathā sutāḥ /",
  "GP11brahmppu:19816": "tataḥ prabhṛti tat tīrthaṃ bhadratīrthaṃ tad ucyate // BrP_165.47 //",
  "GP11brahmppu:19817": "sarvamaṅgaladaṃ puṃsāṃ tatra bhadrapatir hariḥ /",
  "GP11brahmppu:19818": "tattīrthasevināṃ puṃsāṃ sarvasiddhipradāyakam /",
  "GP11brahmppu:19819": "maṅgalaikanidhiḥ sākṣād devadevo janārdanaḥ // BrP_165.48 //",
  "GP11brahmppu:19820": "{brahmovāca: }",
  "GP11brahmppu:19821": "patatritīrtham ākhyātaṃ rogaghnaṃ pāpanāśanam /",
  "GP11brahmppu:19822": "tasya śravaṇamātreṇa kṛtakṛtyo bhaven naraḥ // BrP_166.1 //",
  "GP11brahmppu:19823": "babhūvatuḥ kaśyapasya sutāv aruṇāv īśvarau /",
  "GP11brahmppu:19824": "saṃpātiś ca jaṭāyuś ca saṃbhavetāṃ tadanvaye // BrP_166.2 //",
  "GP11brahmppu:19825": "tārkṣyaprajāpateḥ putrāv aruṇo garuḍas tathā /",
  "GP11brahmppu:19826": "tadanvaye saṃbhūtaḥ ca saṃpātiḥ patagottamaḥ // BrP_166.3 //",
  "GP11brahmppu:19827": "jaṭāyur iti vikhyāto hy aparaḥ sodaro 'nujaḥ /",
  "GP11brahmppu:19828": "anyonyaspardhayā yuktāv unmattau svabalena tau // BrP_166.4 //",
  "GP11brahmppu:19829": "saṃjagmatur dinakaraṃ namaskartuṃ vihāyasi /",
  "GP11brahmppu:19830": "yāvat sūryasya sāmīpyaṃ prāptau tau vihagottamau // BrP_166.5 //",
  "GP11brahmppu:19831": "dagdhapakṣāv ubhau śrāntau patitau girimūrdhani /",
  "GP11brahmppu:19832": "bāndhavau patitau dṛṣṭvā niśceṣṭau gatacetasau // BrP_166.6 //",
  "GP11brahmppu:19833": "tāvad duḥkhābhibhūto 'sāv aruṇaḥ prāha bhāskaram /",
  "GP11brahmppu:19834": "tau dṛṣṭvā tv aruṇaḥ sūry.am prāhedaṃ patitau bhuvi /",
  "GP11brahmppu:19835": "āśvāsayaitau tigmāṃśo yāvan naitau mariṣyataḥ // BrP_166.7 //",
  "GP11brahmppu:19836": "{brahmovāca: }",
  "GP11brahmppu:19837": "tathety uktvā dinakaro jīvayām āsa tau khagau /",
  "GP11brahmppu:19838": "garuḍo 'pi tayoḥ śrutvā avasthāṃ saha viṣṇunā // BrP_166.8 //",
  "GP11brahmppu:19839": "āgatyāśvāsayām āsa sukhaṃ cakre ca nārada /",
  "GP11brahmppu:19840": "sarva eva tadā jagmur gaṅgāṃ tāpāpanuttaye // BrP_166.9 //",
  "GP11brahmppu:19841": "jaṭāyuś cāruṇaś caiva saṃpātir garuḍas tathā /",
  "GP11brahmppu:19842": "sūryo viṣṇus tat prayayau tat tīrthaṃ bahupuṇyadam // BrP_166.10 //",
  "GP11brahmppu:19843": "patatritīrtham ākhyātaṃ viṣaghnaṃ sarvakāmadam /",
  "GP11brahmppu:19844": "svayaṃ sūryas tathā viṣṇuḥ suparṇenāruṇena ca // BrP_166.11 //",
  "GP11brahmppu:19845": "āsate gautamītīre tathaiva vṛṣabhadhvajaḥ /",
  "GP11brahmppu:19846": "trayāṇām api devānāṃ sthites tat tīrtham uttamam // BrP_166.12 //",
  "GP11brahmppu:19847": "tatra snātvā śucir bhūtvā namaskuryāt surān imān /",
  "GP11brahmppu:19848": "ādhivyādhivinirmuktaḥ sa paraṃ saukhyam āpnuyāt // BrP_166.13 //",
  "GP11brahmppu:19849": "{brahmovāca: }",
  "GP11brahmppu:19850": "vipratīrtham iti khyātaṃ tathā nārāyaṇaṃ viduḥ /",
  "GP11brahmppu:19851": "tasyākhyānaṃ pravakṣyāmi śṛṇu vismayakārakam // BrP_167.1 //",
  "GP11brahmppu:19852": "antarvedyāṃ dvijaḥ kaścid brāhmaṇo vedapāragaḥ /",
  "GP11brahmppu:19853": "tasya putrā mahāprājñā guṇarūpadayānvitāḥ // BrP_167.2 //",
  "GP11brahmppu:19854": "teṣāṃ kanīyān yo bhrātā śānto guṇagaṇair vṛtaḥ /",
  "GP11brahmppu:19855": "āsandiva iti khyātaḥ sarvajñāno mahāmatiḥ // BrP_167.3 //",
  "GP11brahmppu:19856": "vivāhāya pitā tasmāai āsandivāya yatnavān /",
  "GP11brahmppu:19857": "etasminn antare rātrau suptaṃ taṃ dvijaputrakam // BrP_167.4 //",
  "GP11brahmppu:19858": "aviṣṇusmaraṇaṃ saumya- śiraskam asamāhitam /",
  "GP11brahmppu:19859": "āsandivaṃ krūrarūpā rākṣasī kāmarūpiṇī // BrP_167.5 //",
  "GP11brahmppu:19860": "tam ādāyāgamac chīghraṃ gautamyā dakṣiṇe taṭe /",
  "GP11brahmppu:19861": "śrīgirer uttare pāre bahubrāhmaṇasevitam // BrP_167.6 //",
  "GP11brahmppu:19862": "nagaraṃ dharmanilayaṃ lakṣmyā nilayam eva ca /",
  "GP11brahmppu:19863": "tatra rājā bṛhatkīrtiḥ sarvakṣatraguṇānvitaḥ // BrP_167.7 //",
  "GP11brahmppu:19864": "tasyāmitakṣemasubhikṣayuktaṃ BrP_167.8a",
  "GP11brahmppu:19865": "niśāvasāne dvijaputrayuktā BrP_167.8b",
  "GP11brahmppu:19866": "sā rākṣasī tat puram āsasāda BrP_167.8c",
  "GP11brahmppu:19867": "manojñarūpāṇi bibharti nityam BrP_167.8d",
  "GP11brahmppu:19868": "sā kāmarūpeṇa caraty aśeṣāṃ BrP_167.9a",
  "GP11brahmppu:19869": "mahīm imāṃ tena samaṃ dvijena BrP_167.9b",
  "GP11brahmppu:19870": "godāvarīdakṣiṇatīrabhāge BrP_167.9c",
  "GP11brahmppu:19871": "vṛddhākṛtis taṃ dvijam āha bhīmā BrP_167.9d",
  "GP11brahmppu:19872": "{rākṣasy uvāca: }",
  "GP11brahmppu:19873": "eṣā tu gaṅgā dvijamukhya saṃdhyā BrP_167.10a",
  "GP11brahmppu:19874": "upāsyatāṃ vipravaraiḥ sametya BrP_167.10b",
  "GP11brahmppu:19875": "yathocitaṃ vipravarās tu kāle BrP_167.10c",
  "GP11brahmppu:19876": "nopāsate yatnata eva saṃdhyām BrP_167.10d",
  "GP11brahmppu:19877": "nīcās ta evābhihitāḥ sureśair BrP_167.11a",
  "GP11brahmppu:19878": "antyāvasāyipravarās ta ete BrP_167.11b",
  "GP11brahmppu:19879": "ahaṃ janitrī tava ceti vācyaṃ BrP_167.11c",
  "GP11brahmppu:19880": "no ced idānīṃ tvam upaiṣi nāśam BrP_167.11d",
  "GP11brahmppu:19881": "madvākyakartāsi yadi dvijendra BrP_167.12a",
  "GP11brahmppu:19882": "sukhaṃ kariṣye tava yat priyaṃ ca BrP_167.12b",
  "GP11brahmppu:19883": "punaś ca deśaṃ nilayaṃ gurūṃś ca BrP_167.12c",
  "GP11brahmppu:19884": "saṃprāpayiṣye nanu satyam etat BrP_167.12d",
  "GP11brahmppu:19885": "{brahmovāca: }",
  "GP11brahmppu:19886": "sa prāha kā tvaṃ dvijapuṃgavo 'pi BrP_167.13a",
  "GP11brahmppu:19887": "sovāca taṃ rākṣasī kāmarūpā BrP_167.13b",
  "GP11brahmppu:19888": "viśvāsayantī śapathair anekais BrP_167.13c",
  "GP11brahmppu:19889": "taṃ bhrāntacittaṃ munirājaputram BrP_167.13d",
  "GP11brahmppu:19890": "kaṅkālinī nāma jagatprasiddhā BrP_167.14a",
  "GP11brahmppu:19891": "vipro 'pi tām āha niveditaṃ yat BrP_167.14b",
  "GP11brahmppu:19892": "tad eva kartāsmi na saṃśayo 'tra BrP_167.14c",
  "GP11brahmppu:19893": "yat tat priyaṃ vacmi karomi caiva BrP_167.14d",
  "GP11brahmppu:19894": "{brahmovāca: }",
  "GP11brahmppu:19895": "tad vipravacanaṃ śrutvā rākṣasī kāmarūpiṇī /",
  "GP11brahmppu:19896": "vṛddhā tathāpi cārvaṅgī divyālaṃkārabhūṣaṇā // BrP_167.15 //",
  "GP11brahmppu:19897": "dvijam ādāya sarvatra matsuto 'yaṃ guṇākaraḥ /",
  "GP11brahmppu:19898": "evaṃ vadantī sarvatra yāti vakti karoti ca // BrP_167.16 //",
  "GP11brahmppu:19899": "taṃ vipraṃ rūpasaubhāgya- vayovidyāvibhūṣitam /",
  "GP11brahmppu:19900": "tāṃ ca vṛddhāṃ guṇopetām asya māteti menire // BrP_167.17 //",
  "GP11brahmppu:19901": "tatra dvijavaraḥ kaścit svāṃ kanyāṃ bhūṣaṇānvitām /",
  "GP11brahmppu:19902": "rākṣasīṃ tāṃ puraskṛtya prādāt tasmai dvijātaye // BrP_167.18 //",
  "GP11brahmppu:19903": "sā kanyā taṃ patiṃ prāpya kṛtārthāsmīty acintayat /",
  "GP11brahmppu:19904": "sa dvijo 'pi guṇair yuktāṃ patnīṃ dṛṣṭvā suduḥkhitaḥ // BrP_167.19 //",
  "GP11brahmppu:19905": "{dvija uvāca: }",
  "GP11brahmppu:19906": "mām iyaṃ bhakṣayed eva rākṣasī pāparūpiṇī /",
  "GP11brahmppu:19907": "kiṃ karomi kva gacchāmi kasyaitat kathayāmi vā // BrP_167.20 //",
  "GP11brahmppu:19908": "mahat saṃkaṭam āpannaṃ rakṣayiṣyati ko 'tra mām /",
  "GP11brahmppu:19909": "bhāryā mameyaṃ kalyāṇī guṇarūpavayoyutā /",
  "GP11brahmppu:19910": "enām apy aśubhākasmād bhakṣayiṣyati rākṣasī // BrP_167.21 //",
  "GP11brahmppu:19911": "{brahmovāca: }",
  "GP11brahmppu:19912": "etasminn antare tatra bhāryā sā guṇaśālinī /",
  "GP11brahmppu:19913": "vṛddhāpy atidurādharṣā sā gatā kutracit tadā // BrP_167.22 //",
  "GP11brahmppu:19914": "praśrayāvanatā bhūtvā bālā cāpi pativratā /",
  "GP11brahmppu:19915": "bhartāraṃ duḥkhitaṃ jñātvā patiṃ prāha rahaḥ śanaiḥ // BrP_167.23 //",
  "GP11brahmppu:19916": "{bhāryovāca: }",
  "GP11brahmppu:19917": "kasmāt te duḥkham āpannaṃ svāmiṃs tattvaṃ vadasva me //* BrP_167.24 //",
  "GP11brahmppu:19918": "{brahmovāca: }",
  "GP11brahmppu:19919": "śanaiḥ provāca tāṃ bhāryāṃ yathāvat pūrvavistaram /",
  "GP11brahmppu:19920": "kim akathyaṃ priye mitre kulīnāyāṃ ca yoṣiti // BrP_167.25 //",
  "GP11brahmppu:19921": "bhartṛvākyaṃ niśamyedaṃ provāca vadatāṃ varā //* BrP_167.26 //",
  "GP11brahmppu:19922": "{bhāryovāca: }",
  "GP11brahmppu:19923": "anātmanaḥ sarvato 'pi bhayam asti gṛheṣv api /",
  "GP11brahmppu:19924": "kuto bhayaṃ hy ātmavatāṃ kiṃ punar gautamītaṭe // BrP_167.27 //",
  "GP11brahmppu:19925": "vasatāṃ viṣṇubhaktānāṃ viraktānāṃ vivekinām /",
  "GP11brahmppu:19926": "atra snātvā śucir bhūtvā stuhi devam anāmayam // BrP_167.28 //",
  "GP11brahmppu:19927": "{brahmovāca: }",
  "GP11brahmppu:19928": "etad ākarṇya gaṅgāyāṃ snātvā vigatakalmaṣaḥ /",
  "GP11brahmppu:19929": "tuṣṭāva gautamītīre dvijo nārāyaṇaṃ tathā // BrP_167.29 //",
  "GP11brahmppu:19930": "{dvija uvāca: }",
  "GP11brahmppu:19931": "tvam antarātmā jagato 'sya nātha BrP_167.30a",
  "GP11brahmppu:19932": "tvam eva kartāsya mukunda hartā BrP_167.30b",
  "GP11brahmppu:19933": "tvaṃ pālakaḥ pālayase na dīnam BrP_167.30c",
  "GP11brahmppu:19934": "anāthabandho narasiṃha kasmāt BrP_167.30d",
  "GP11brahmppu:19935": "śrutvaitat prārthanaṃ tasya jagacchokanivāraṇaḥ /",
  "GP11brahmppu:19936": "nārāyaṇo 'pi tāṃ pāpāṃ nijaghāna sa rākṣasīm // BrP_167.31 //",
  "GP11brahmppu:19937": "sudarśanena cakreṇa sahasrāreṇa bhāsvatā /",
  "GP11brahmppu:19938": "tasmai prādād varān iṣṭān prāpayac ca guruṃ prabhuḥ // BrP_167.32 //",
  "GP11brahmppu:19939": "tataḥ prabhṛti tat tīrthaṃ vipraṃ nārāyaṇaṃ viduḥ /",
  "GP11brahmppu:19940": "snānadānena pūjādyair yatra sidhyati vāñchitam // BrP_167.33 //",
  "GP11brahmppu:19941": "{brahmovāca: }",
  "GP11brahmppu:19942": "bhānutīrtham iti khyātaṃ tvāṣṭraṃ māheśvaraṃ tathā /",
  "GP11brahmppu:19943": "aindraṃ yāmyaṃ tathāgneyaṃ sarvapāpapraṇāśanam // BrP_168.1 //",
  "GP11brahmppu:19944": "abhiṣṭuta iti khyāto rājāsīt priyadarśanaḥ /",
  "GP11brahmppu:19945": "hayamedhena puṇyena yaṣṭum ārabdhavān surān // BrP_168.2 //",
  "GP11brahmppu:19946": "tatrartvijaḥ ṣoḍaśa syur vasiṣṭhātripurogamāḥ /",
  "GP11brahmppu:19947": "kṣatriye yajamāne tu yajñabhūmiḥ kathaṃ bhavet // BrP_168.3 //",
  "GP11brahmppu:19948": "brāhmaṇe dīkṣite rājā bhuvaṃ dāsyati yajñiyām /",
  "GP11brahmppu:19949": "bhūpatau dīkṣite dātā ko bhavet ko nu yācate // BrP_168.4 //",
  "GP11brahmppu:19950": "yācñeyam akhilāśarma- jananī pāparūpiṇī /",
  "GP11brahmppu:19951": "kenāpy ato na kāryaiva kṣatriyeṇa viśeṣataḥ // BrP_168.5 //",
  "GP11brahmppu:19952": "evaṃ mīmāṃsamāneṣu brāhmaṇeṣu parasparam /",
  "GP11brahmppu:19953": "tatra prāha mahāprājño vasiṣṭho dharmavittamaḥ // BrP_168.6 //",
  "GP11brahmppu:19954": "{vasiṣṭha uvāca: }",
  "GP11brahmppu:19955": "rājñi dīkṣāyamāṇe tu sūryo yācyo bhuvaṃ prati /",
  "GP11brahmppu:19956": "dehi me deva savitar yajanaṃ devatocitam // BrP_168.7 //",
  "GP11brahmppu:19957": "daivaṃ kṣatram asi brahman bhūtanātha namo 'stu te /",
  "GP11brahmppu:19958": "yācitaḥ savitā rājñā devānāṃ yajanaṃ śubham // BrP_168.8 //",
  "GP11brahmppu:19959": "dadāty eva tato rājan prārthayeśaṃ divākaram //* BrP_168.9 //",
  "GP11brahmppu:19960": "{brahmovāca: }",
  "GP11brahmppu:19961": "tathety uktvābhiṣṭuto 'pi devadevaṃ divākaram /",
  "GP11brahmppu:19962": "śraddhayā prārthayām āsa harīśājātmakaṃ ravim // BrP_168.10 //",
  "GP11brahmppu:19963": "{rājovāca: }",
  "GP11brahmppu:19964": "devānāṃ yajanaṃ dehi savitas te namo 'stu te //* BrP_168.11 //",
  "GP11brahmppu:19965": "{brahmovāca: }",
  "GP11brahmppu:19966": "kṣatraṃ daivaṃ yataḥ sūryo dattā bhūr bhūpates tataḥ /",
  "GP11brahmppu:19967": "savitā devadeveśo dadāmīty abhyabhāṣata // BrP_168.12 //",
  "GP11brahmppu:19968": "evaṃ karoti yo yajñaṃ tasya riṣṭir na kācana /",
  "GP11brahmppu:19969": "tathā vājimakhe sattre brāhmaṇair vedapāragaiḥ // BrP_168.13 //",
  "GP11brahmppu:19970": "prārabdhe 'bhiṣṭutā rājñā yatrāgād bhūpatiṃ raviḥ /",
  "GP11brahmppu:19971": "devānāṃ yajanaṃ dātuṃ bhānutīrthaṃ tad ucyate // BrP_168.14 //",
  "GP11brahmppu:19972": "taṃ devakratum utkṛṣṭaṃ hayamedhaṃ surair yutam /",
  "GP11brahmppu:19973": "daityāś ca danujāś caiva tathānye yajñaghātakāḥ // BrP_168.15 //",
  "GP11brahmppu:19974": "brahmaveṣadharāḥ sarve gāyantaḥ sāmagā iva /",
  "GP11brahmppu:19975": "te 'pi tatra mahāprājñāḥ prāviśann anivāritāḥ // BrP_168.16 //",
  "GP11brahmppu:19976": "camasāni ca pātrāṇi somaṃ caṣālam eva ca /",
  "GP11brahmppu:19977": "somapānaṃ havis tyāgam ṛtvijo bhūpatiṃ tathā // BrP_168.17 //",
  "GP11brahmppu:19978": "nindanti nikṣipanty anye hasanty anye tathāsurāḥ /",
  "GP11brahmppu:19979": "teṣāṃ ceṣṭāṃ na jānanti viśvarūpaṃ vinā mune // BrP_168.18 //",
  "GP11brahmppu:19980": "viśvarūpo 'pi pitaraṃ prāha daityā ime iti /",
  "GP11brahmppu:19981": "tat putravacanaṃ śrutvā tvaṣṭā prāha surān idam // BrP_168.19 //",
  "GP11brahmppu:19982": "{tvaṣṭovāca: }",
  "GP11brahmppu:19983": "gṛhītvā vāridarbhāṃś ca prokṣayadhvaṃ samantataḥ /",
  "GP11brahmppu:19984": "ye nindanti makhaṃ puṇyaṃ camasaṃ somam eva ca // BrP_168.20 //",
  "GP11brahmppu:19985": "mayā tv apahatāḥ sarva ity uktvā pariṣiñcata //* BrP_168.21 //",
  "GP11brahmppu:19986": "{brahmovāca: }",
  "GP11brahmppu:19987": "tathā cakruḥ suragaṇās tvaṣṭā cāpi tathākarot /",
  "GP11brahmppu:19988": "bhasmībhūtās tataḥ sarve kāṃdiśīkās tato 'bhavan // BrP_168.22 //",
  "GP11brahmppu:19989": "hatā mayā mahāpāpā ity uktvā vāry avākṣipat /",
  "GP11brahmppu:19990": "tataḥ kṣīṇāyuṣo daityāḥ prātiṣṭhan kupitās tataḥ // BrP_168.23 //",
  "GP11brahmppu:19991": "yatraitat prākṣipad vāri tvaṣṭā lokaprajāpatiḥ /",
  "GP11brahmppu:19992": "tvāṣṭraṃ tīrthaṃ tad ākhyātaṃ sarvapāpapraṇāśanam // BrP_168.24 //",
  "GP11brahmppu:19993": "tvaṣṭur vākyāc cyutān daityān nijaghāna yamas tadā /",
  "GP11brahmppu:19994": "kāladaṇḍena cakreṇa kālapāśena manyunā // BrP_168.25 //",
  "GP11brahmppu:19995": "yatra te nihatā daityās tat tīrthaṃ yāmyam ucyate /",
  "GP11brahmppu:19996": "yatrābhavat kratuḥ pūrṇo hutvāgnau cāmṛtaṃ bahu // BrP_168.26 //",
  "GP11brahmppu:19997": "dhārābhiḥ śaramānābhir akhaṇḍābhir mahādhvare /",
  "GP11brahmppu:19998": "yatrābhavad dhavyavāhas tṛptas tasya hy abhiṣṭutaḥ // BrP_168.27 //",
  "GP11brahmppu:19999": "agnitīrthaṃ tad ākhyātam aśvamedhaphalapradam /",
  "GP11brahmppu:20000": "indro marudbhir nṛpatiṃ prāhedaṃ vacanaṃ śubham // BrP_168.28 //",
  "GP11brahmppu:20001": "tvaṃ saṃrāḍ bhavitā rājann ubhayor api lokayoḥ /",
  "GP11brahmppu:20002": "sakhā mama priyo nityaṃ bhavitā nātra saṃśayaḥ // BrP_168.29 //",
  "GP11brahmppu:20003": "sa kṛtārtho martyaloka indratīrthe ca tarpaṇam /",
  "GP11brahmppu:20004": "kuryāt pitṝṇāṃ prītyarthaṃ yamatīrthe viśeṣataḥ // BrP_168.30 //",
  "GP11brahmppu:20005": "māheśvaraṃ tu tat tīrthaṃ pūjito 'bhiṣṭutaḥ śivaḥ /",
  "GP11brahmppu:20006": "bhaktiyuktena vipraiś ca sarvakarmaviśāradaiḥ // BrP_168.31 //",
  "GP11brahmppu:20007": "vaidikair laukikaiś caiva mantraiḥ pūjyaṃ maheśvaram /",
  "GP11brahmppu:20008": "nṛtyair gītais tathā vādyair amṛtaiḥ pañcasaṃbhavaiḥ // BrP_168.32 //",
  "GP11brahmppu:20009": "upacāraiś ca bahubhir daṇḍapātapradakṣiṇaiḥ /",
  "GP11brahmppu:20010": "dhūpair dīpaiś ca naivedyaiḥ puṣpair gandhaiḥ sugandhibhiḥ // BrP_168.33 //",
  "GP11brahmppu:20011": "pūjayām āsa deveśaṃ viṣṇuṃ śaṃbhuṃ dhiyaikayā /",
  "GP11brahmppu:20012": "tataḥ prasannau deveśau varān dadatur ojasā // BrP_168.34 //",
  "GP11brahmppu:20013": "abhiṣṭute narendrāya bhuktimuktī ubhe api /",
  "GP11brahmppu:20014": "māhātmyam asya tīrthasya tathā dadatur uttamam // BrP_168.35 //",
  "GP11brahmppu:20015": "tataḥprabhṛti tat tīrthaṃ śaivaṃ vaiṣṇavam ucyate /",
  "GP11brahmppu:20016": "tatra snānaṃ ca dānaṃ ca sarvakāmapradaṃ viduḥ // BrP_168.36 //",
  "GP11brahmppu:20017": "imāni sarvatīrthāni smared api paṭheta vā /",
  "GP11brahmppu:20018": "vimuktaḥ sarvapāpebhyaḥ śivaviṣṇupuraṃ vrajet // BrP_168.37 //",
  "GP11brahmppu:20019": "bhānutīrthe viśeṣeṇa snānaṃ sarvārthasiddhidam /",
  "GP11brahmppu:20020": "tatra tīrthe mahāpuṇyaṃ tīrthānāṃ śatam atra hi // BrP_168.38 //",
  "GP11brahmppu:20021": "{brahmovāca: }",
  "GP11brahmppu:20022": "bhillatīrtham iti khyātaṃ rogaghnaṃ pāpanāśanam /",
  "GP11brahmppu:20023": "mahādevapadāmbhoja- yugabhaktipradāyakam // BrP_169.1 //",
  "GP11brahmppu:20024": "tatrāpy evaṃvidhāṃ puṇyāṃ kathāṃ śṛṇu mahāmate /",
  "GP11brahmppu:20025": "gaṅgāyā dakṣiṇe tīre śrīgirer uttare taṭe // BrP_169.2 //",
  "GP11brahmppu:20026": "ādikeśa iti khyāta ṛṣibhiḥ paripūjitaḥ /",
  "GP11brahmppu:20027": "mahādevo liṅgarūpī sadāste sarvakāmadaḥ // BrP_169.3 //",
  "GP11brahmppu:20028": "sindhudvīpa iti khyāto muniḥ paramadhārmikaḥ /",
  "GP11brahmppu:20029": "tasya bhrātā veda iti sa cāpi paramo ṛṣiḥ // BrP_169.4 //",
  "GP11brahmppu:20030": "tam ādikeśaṃ vai devaṃ tripurāriṃ trilocanam /",
  "GP11brahmppu:20031": "nityaṃ pūjayate bhaktyā prāpte madhyaṃdine ravau // BrP_169.5 //",
  "GP11brahmppu:20032": "bhikṣāṭanāya vedo 'pi yāti grāmaṃ vicakṣaṇaḥ /",
  "GP11brahmppu:20033": "yāte tasmin dvijavare vyādhaḥ paramadhārmikaḥ // BrP_169.6 //",
  "GP11brahmppu:20034": "tasmin girivare puṇye mṛgayāṃ yāti nityaśaḥ /",
  "GP11brahmppu:20035": "aṭitvā vividhān deśān mṛgān hatvā yathāsukham // BrP_169.7 //",
  "GP11brahmppu:20036": "mukhe gṛhītvā pānīyam abhiṣekāya śūlinaḥ /",
  "GP11brahmppu:20037": "nyasya māṃsaṃ dhanuṣkoṭyāṃ śrānto vyādhaḥ śivaṃ prabhum // BrP_169.8 //",
  "GP11brahmppu:20038": "ādikeśaṃ samāgatya nyasya māṃsaṃ tato bahiḥ /",
  "GP11brahmppu:20039": "gaṅgāṃ gatvā mukhe vāri gṛhītvāgatya taṃ śivam // BrP_169.9 //",
  "GP11brahmppu:20040": "yasya kasyāpi pattrāṇi kareṇādāya bhaktitaḥ /",
  "GP11brahmppu:20041": "apareṇa ca māṃsāni naivedyārthaṃ ca tanmanāḥ // BrP_169.10 //",
  "GP11brahmppu:20042": "ādikeśaṃ samāgatya vedenārcitam ojasā /",
  "GP11brahmppu:20043": "pādenāhatya tāṃ pūjāṃ mukhānītena vāriṇā // BrP_169.11 //",
  "GP11brahmppu:20044": "snāpayitvā śivaṃ devam arcayitvā tu pattrakaiḥ /",
  "GP11brahmppu:20045": "kalpayitvā tu tan māṃsaṃ śivo me prīyatām iti // BrP_169.12 //",
  "GP11brahmppu:20046": "naiva kiṃcit sa jānāti śivabhaktiṃ vinā śubhām /",
  "GP11brahmppu:20047": "tato yāti svakaṃ sthānaṃ māṃsena tu yathāgatam // BrP_169.13 //",
  "GP11brahmppu:20048": "karoty etādṛg āgatyā- gatya pratyaham eva saḥ /",
  "GP11brahmppu:20049": "tathāpīśas tutoṣāsya vicitrā hīśvarasthitiḥ // BrP_169.14 //",
  "GP11brahmppu:20050": "yāvan nāyāty asau bhillaḥ śivas tāvan na saukhyabhāk /",
  "GP11brahmppu:20051": "bhaktānukampitāṃ śaṃbhor mānātītāṃ tu vetti kaḥ // BrP_169.15 //",
  "GP11brahmppu:20052": "saṃpūjayaty ādikeśam umayā pratyahaṃ śivam /",
  "GP11brahmppu:20053": "evaṃ bahutithe kāle yāte vedaś cukopa ha // BrP_169.16 //",
  "GP11brahmppu:20054": "pūjāṃ mantravatīṃ citrāṃ śivabhaktisamanvitām /",
  "GP11brahmppu:20055": "ko nu vidhvaṃsate pāpo mattaḥ sa vadham āpnuyāt // BrP_169.17 //",
  "GP11brahmppu:20056": "gurudevadvijasvāmi- drohī vadhyo muner api /",
  "GP11brahmppu:20057": "sarvasyāpi vadhārho 'sau śivasya drohakṛn naraḥ // BrP_169.18 //",
  "GP11brahmppu:20058": "evaṃ niścitya medhāvī vedaḥ sindhos tathānujaḥ /",
  "GP11brahmppu:20059": "kasyeyaṃ pāpaceṣṭā syāt pāpiṣṭhasya durātmanaḥ // BrP_169.19 //",
  "GP11brahmppu:20060": "puṣpair vanyabhavair divyaiḥ kandair mūlaphalaiḥ śubhaiḥ /",
  "GP11brahmppu:20061": "kṛtāṃ pūjāṃ sa vidhvasya hy anyāṃ pūjāṃ karoti yaḥ // BrP_169.20 //",
  "GP11brahmppu:20062": "māṃsena tarupattraiś ca sa ca vadhyo bhaven mama /",
  "GP11brahmppu:20063": "evaṃ saṃcintya medhāvī gopayitvā tanuṃ tadā // BrP_169.21 //",
  "GP11brahmppu:20064": "taṃ paśyeyam ahaṃ pāpaṃ pūjākartāram īśvare /",
  "GP11brahmppu:20065": "etasminn antare prāyād vyādho devaṃ yathā purā // BrP_169.22 //",
  "GP11brahmppu:20066": "nityavat pūjayantaṃ tam ādikeśas tadābravīt //* BrP_169.23 //",
  "GP11brahmppu:20067": "{ādikeśa uvāca: }",
  "GP11brahmppu:20068": "bho bho vyādha mahābuddhe śrānto 'sīti punaḥ punaḥ /",
  "GP11brahmppu:20069": "cirāya katham āyātas tvāṃ vinā tāta duḥkhitaḥ /",
  "GP11brahmppu:20070": "na vindāmi sukhaṃ kiṃcit samāśvasihi putraka // BrP_169.24 //",
  "GP11brahmppu:20071": "{brahmovāca: }",
  "GP11brahmppu:20072": "tam evaṃvādinaṃ devaṃ vedaḥ śrutvā vilokya tu /",
  "GP11brahmppu:20073": "cukopa vismayāviṣṭo na ca kiṃcid uvāca ha // BrP_169.25 //",
  "GP11brahmppu:20074": "vyādhaś ca nityavat pūjāṃ kṛtvā svabhavanaṃ yayau /",
  "GP11brahmppu:20075": "vedaś ca kupito bhūtvā āgatyeśam uvāca ha // BrP_169.26 //",
  "GP11brahmppu:20076": "{veda uvāca: }",
  "GP11brahmppu:20077": "ayaṃ vyādhaḥ pāparataḥ kriyājñānavivarjitaḥ /",
  "GP11brahmppu:20078": "prāṇihiṃsārataḥ krūro nirdayaḥ sarvajantuṣu // BrP_169.27 //",
  "GP11brahmppu:20079": "hīnajātir akiṃcijjño gurukramavivarjitaḥ /",
  "GP11brahmppu:20080": "sadānucitakārī cā- nirjitākhilagogaṇaḥ // BrP_169.28 //",
  "GP11brahmppu:20081": "tasyātmānaṃ darśitavān na māṃ kiṃcana vakṣyasi /",
  "GP11brahmppu:20082": "pūjāṃ mantravidhānena karomīśa yatavrataḥ // BrP_169.29 //",
  "GP11brahmppu:20083": "tvadekaśaraṇo nityaṃ bhāryāputravivarjitaḥ /",
  "GP11brahmppu:20084": "vyādho māṃsena duṣṭena pūjāṃ tava karoty asau // BrP_169.30 //",
  "GP11brahmppu:20085": "tasya prasanno bhagavān na mameti mahādbhutam /",
  "GP11brahmppu:20086": "śāstim asya kariṣyāmi bhillasya hy apakāriṇaḥ // BrP_169.31 //",
  "GP11brahmppu:20087": "mṛdoḥ kopi bhavet prītaḥ kopi tadvad durātmanaḥ /",
  "GP11brahmppu:20088": "tasmād ahaṃ mūrdhni śilāṃ pātayeyam asaṃśayam // BrP_169.32 //",
  "GP11brahmppu:20089": "{brahmovāca: }",
  "GP11brahmppu:20090": "ity uktavati vai vede vihasyeśo 'bravīd idam //* BrP_169.33 //",
  "GP11brahmppu:20091": "{ādikeśa uvāca: }",
  "GP11brahmppu:20092": "śvaḥ pratīkṣasva paścān me śilāṃ pātaya mūrdhani //* BrP_169.34 //",
  "GP11brahmppu:20093": "{brahmovāca: }",
  "GP11brahmppu:20094": "tathety uktvā sa vedo 'pi śilāṃ saṃtyajya bāhunā /",
  "GP11brahmppu:20095": "upasaṃhṛtya taṃ kopaṃ śvaḥ karomīty uvāca ha // BrP_169.35 //",
  "GP11brahmppu:20096": "tataḥ prātaḥ samāgatya kṛtvā snānādikarma ca /",
  "GP11brahmppu:20097": "vedo 'pi nityavat pūjāṃ kurvan paśyati mastake // BrP_169.36 //",
  "GP11brahmppu:20098": "liṅgasya savraṇāṃ bhīmāṃ dhārāṃ ca rudhiraplutām /",
  "GP11brahmppu:20099": "vedaḥ sa vismito bhūtvā kim idaṃ liṅgamūrdhani // BrP_169.37 //",
  "GP11brahmppu:20100": "mahotpāto bhavet kasya sūcayed ity acintayat /",
  "GP11brahmppu:20101": "mṛdbhiś ca gomayenāpi kuśais taṃ gāṅgavāribhiḥ // BrP_169.38 //",
  "GP11brahmppu:20102": "prakṣālayitvā tāṃ pūjāṃ kṛtavān nityavat tadā /",
  "GP11brahmppu:20103": "etasminn antare prāyād vyādho vigatakalmaṣaḥ // BrP_169.39 //",
  "GP11brahmppu:20104": "mūrdhānaṃ vraṇasaṃyuktaṃ saraktaṃ liṅgamastake /",
  "GP11brahmppu:20105": "śaṃkarasyādikeśasya dadṛśe 'ntargatas tadā // BrP_169.40 //",
  "GP11brahmppu:20106": "dṛṣṭvaiva kim idaṃ citram ity uktvā niśitaiḥ śaraiḥ /",
  "GP11brahmppu:20107": "ātmānaṃ bhedayām āsa śatadhā ca sahasradhā // BrP_169.41 //",
  "GP11brahmppu:20108": "svāmino vaikṛtaṃ dṛṣṭvā kaḥ kṣametottamāśayaḥ /",
  "GP11brahmppu:20109": "muhur nininda cātmānaṃ mayi jīvaty abhūd idam // BrP_169.42 //",
  "GP11brahmppu:20110": "kaṣṭam āpatitaṃ kīdṛg aho durvidhivaiśasāt /",
  "GP11brahmppu:20111": "tat karma tasya saṃvīkṣya mahādevo 'tivismitaḥ /",
  "GP11brahmppu:20112": "tataḥ provāca bhagavān vedaṃ vedavidāṃ varam // BrP_169.43 //",
  "GP11brahmppu:20113": "{ādikeśa uvāca: }",
  "GP11brahmppu:20114": "paśya vyādhaṃ mahābuddhe bhaktaṃ bhāvena saṃyutam /",
  "GP11brahmppu:20115": "tvaṃ tu mṛdbhiḥ kuśair vārbhir mūrdhānaṃ spṛṣṭavān asi // BrP_169.44 //",
  "GP11brahmppu:20116": "anena sahasā brahman mamātmāpi niveditaḥ /",
  "GP11brahmppu:20117": "bhaktiḥ premāthavā śaktir vicāro yatra vidyate /",
  "GP11brahmppu:20118": "tasmād asmai varān dāsye paścāt tubhyaṃ dvijottama // BrP_169.45 //",
  "GP11brahmppu:20119": "{brahmovāca: }",
  "GP11brahmppu:20120": "vareṇa cchandayām āsa vyādhaṃ devo maheśvaraḥ /",
  "GP11brahmppu:20121": "vyādhaḥ provāca deveśaṃ nirmālyaṃ tava yad bhavet // BrP_169.46 //",
  "GP11brahmppu:20122": "tad asmākaṃ bhaven nātha mannāmnā tīrtham ucyatām /",
  "GP11brahmppu:20123": "sarvakratuphalaṃ tīrthaṃ smaraṇād eva jāyatām // BrP_169.47 //",
  "GP11brahmppu:20124": "{brahmovāca: }",
  "GP11brahmppu:20125": "tathety uvāca deveśas tatas tat tīrtham uttamam /",
  "GP11brahmppu:20126": "bhillatīrthaṃ samastāgha- saṃghavicchedakāraṇam // BrP_169.48 //",
  "GP11brahmppu:20127": "śrīmahādevacaraṇa- mahābhaktividhāyakam /",
  "GP11brahmppu:20128": "abhavat snānadānādyair bhuktimuktipradāyakam /",
  "GP11brahmppu:20129": "vedasyāpi varān prādāc chivo nānāvidhān bahūn // BrP_169.49 //",
  "GP11brahmppu:20130": "{brahmovāca: }",
  "GP11brahmppu:20131": "cakṣustīrtham iti khyātaṃ rūpasaubhāgyadāyakam /",
  "GP11brahmppu:20132": "yatra yogeśvaro devo gautamyā dakṣiṇe taṭe // BrP_170.1 //",
  "GP11brahmppu:20133": "puraṃ bhauvanam ākhyātaṃ girimūrdhny abhidhīyate /",
  "GP11brahmppu:20134": "yatrāsau bhauvano rājā kṣatradharmaparāyaṇaḥ // BrP_170.2 //",
  "GP11brahmppu:20135": "tasmin puravare kaścid brāhmaṇo vṛddhakauśikaḥ /",
  "GP11brahmppu:20136": "tatputro gautama iti khyāto vedaviduttamaḥ // BrP_170.3 //",
  "GP11brahmppu:20137": "tasya mātur manodoṣād viparīto 'bhavad dvijaḥ /",
  "GP11brahmppu:20138": "sakhā tasya vaṇik kaścin maṇikuṇḍala ucyate // BrP_170.4 //",
  "GP11brahmppu:20139": "tena sakhyaṃ dvijasyāsīd viṣamaṃ dvijavaiśyayoḥ /",
  "GP11brahmppu:20140": "śrīmaddaridrayor nityaṃ parasparahitaiṣiṇoḥ // BrP_170.5 //",
  "GP11brahmppu:20141": "kadācid gautamo vaiśyaṃ vitteśaṃ maṇikuṇḍalam /",
  "GP11brahmppu:20142": "prāhedaṃ vacanaṃ prītyā rahaḥ sthitvā punaḥ punaḥ // BrP_170.6 //",
  "GP11brahmppu:20143": "{gautama uvāca: }",
  "GP11brahmppu:20144": "gacchāmo dhanam ādātuṃ parvatān udadhīn api /",
  "GP11brahmppu:20145": "yauvanaṃ tad vṛthā jñeyaṃ vinā saukhyānukūlyataḥ /",
  "GP11brahmppu:20146": "dhanaṃ vinā tat kathaṃ syād aho dhiṅ nirdhanaṃ naram // BrP_170.7 //",
  "GP11brahmppu:20147": "{brahmovāca: }",
  "GP11brahmppu:20148": "kuṇḍalo dvijam āhedaṃ matpitropārjitaṃ dhanam /",
  "GP11brahmppu:20149": "bahv asti kiṃ dhanenādya kariṣye dvijasattama /",
  "GP11brahmppu:20150": "dvijaḥ punar uvācedaṃ maṇikuṇḍalam ojasā // BrP_170.8 //",
  "GP11brahmppu:20151": "{gautama uvāca: }",
  "GP11brahmppu:20152": "dharmārthajñānakāmānāṃ ko nu tṛptaḥ praśasyate /",
  "GP11brahmppu:20153": "utkarṣaprāptir evaiṣāṃ sakhe ślāghyā śarīriṇām // BrP_170.9 //",
  "GP11brahmppu:20154": "svenaiva vyavasāyena dhanyā jīvanti jantavaḥ /",
  "GP11brahmppu:20155": "paradattārthasaṃtuṣṭāḥ kaṣṭajīvina eva te // BrP_170.10 //",
  "GP11brahmppu:20156": "sa putraḥ śasyate loke pitṛbhiś cābhinandyate /",
  "GP11brahmppu:20157": "yaḥ paitryam abhilipseta na vācāpi tu kuṇḍala // BrP_170.11 //",
  "GP11brahmppu:20158": "svabāhubalam āśritya yo 'rthān arjayate sutaḥ /",
  "GP11brahmppu:20159": "sa kṛtārtho bhavel loke paitryaṃ vittaṃ na tu spṛśet // BrP_170.12 //",
  "GP11brahmppu:20160": "svayam ārjya suto vittaṃ pitre dāsyati bandhave /",
  "GP11brahmppu:20161": "taṃ tu putraṃ vijānīyād itaro yonikīṭakaḥ // BrP_170.13 //",
  "GP11brahmppu:20162": "{brahmovāca: }",
  "GP11brahmppu:20163": "etac chrutvā tu tad vākyaṃ brāhmaṇasyābhilāṣiṇaḥ /",
  "GP11brahmppu:20164": "tatheti matvā tadvākyaṃ ratnāny ādāya satvaraḥ // BrP_170.14 //",
  "GP11brahmppu:20165": "ātmakīyāni vittāni gautamāya nyavedayat /",
  "GP11brahmppu:20166": "dhanenaitena deśāṃś ca paribhramya yathāsukham // BrP_170.15 //",
  "GP11brahmppu:20167": "dhanāny ādāya vittāni punar eṣyāmahe gṛham /",
  "GP11brahmppu:20168": "satyam eva vaṇig vakti sa tu vipraḥ pratārakaḥ // BrP_170.16 //",
  "GP11brahmppu:20169": "pāpātmā pāpacittaṃ ca na bubodha vaṇig dvijam /",
  "GP11brahmppu:20170": "tau parasparam āmantrya mātāpitror ajānatoḥ // BrP_170.17 //",
  "GP11brahmppu:20171": "deśād deśāntaraṃ yātau dhanārthaṃ tau vaṇigdvijau /",
  "GP11brahmppu:20172": "vaṇigghastasthitaṃ vittaṃ brāhmaṇo hartum icchati // BrP_170.18 //",
  "GP11brahmppu:20173": "{brāhmaṇa uvāca: }",
  "GP11brahmppu:20174": "yena kenāpy upāyena tad dhanaṃ hi samāhare /",
  "GP11brahmppu:20175": "aho pṛthivyāṃ ramyāṇi nagarāṇi sahasraśaḥ // BrP_170.19 //",
  "GP11brahmppu:20176": "iṣṭapradātryaḥ kāmasya devatā iva yoṣitaḥ /",
  "GP11brahmppu:20177": "manoharās tatra tatra santi kiṃ kriyate mayā // BrP_170.20 //",
  "GP11brahmppu:20178": "dhanam āhṛtya yatnena yoṣidbhyo yadi dīyate /",
  "GP11brahmppu:20179": "bhujyante tās tato nityaṃ saphalaṃ jīvitaṃ hi tat // BrP_170.21 //",
  "GP11brahmppu:20180": "nṛtyagītarato nityaṃ paṇyastrībhir alaṃkṛtaḥ /",
  "GP11brahmppu:20181": "bhokṣye kathaṃ tu tad vittaṃ vaiśyān maddhastam āgatam // BrP_170.22 //",
  "GP11brahmppu:20182": "{brahmovāca: }",
  "GP11brahmppu:20183": "evaṃ cintayamāno 'sau gautamaḥ prahasann iva /",
  "GP11brahmppu:20184": "maṇikuṇḍalam āhedam adharmād eva jantavaḥ // BrP_170.23 //",
  "GP11brahmppu:20185": "vṛddhiṃ sukham abhīṣṭāni prāpnuvanti na saṃśayaḥ /",
  "GP11brahmppu:20186": "dharmiṣṭhāḥ prāṇino loke dṛśyante duḥkhabhāginaḥ // BrP_170.24 //",
  "GP11brahmppu:20187": "tasmād dharmeṇa kiṃ tena duḥkhaikaphalahetunā //* BrP_170.25 //",
  "GP11brahmppu:20188": "{brahmovāca: }",
  "GP11brahmppu:20189": "nety uvāca tato vaiśyaḥ sukhaṃ dharme pratiṣṭhitam /",
  "GP11brahmppu:20190": "pāpe duḥkhaṃ bhayaṃ śoko dāridryaṃ kleśa eva ca /",
  "GP11brahmppu:20191": "yato dharmas tato muktiḥ svadharmaḥ kiṃ vinaśyati // BrP_170.26 //",
  "GP11brahmppu:20192": "{brahmovāca: }",
  "GP11brahmppu:20193": "evaṃ vivadatos tatra saṃparāyas tayor abhūt /",
  "GP11brahmppu:20194": "yasya pakṣo bhavej jyāyān sa parārtham avāpnuyāt // BrP_170.27 //",
  "GP11brahmppu:20195": "pṛcchāvaḥ kasya prābalyaṃ dharmiṇo vāpy adharmiṇaḥ /",
  "GP11brahmppu:20196": "vedāt tu laukikaṃ jyeṣṭhaṃ loke dharmāt sukhaṃ bhavet // BrP_170.28 //",
  "GP11brahmppu:20197": "evaṃ vivadamānau tāv ūcatuḥ sakalāñ janān /",
  "GP11brahmppu:20198": "dharmasya vāpy adharmasya prābalyam anayor bhuvi // BrP_170.29 //",
  "GP11brahmppu:20199": "tad vadantu yathāvṛttam evam ūcatur ojasā /",
  "GP11brahmppu:20200": "evaṃ tatrocire kecid ye dharmeṇānuvartinaḥ // BrP_170.30 //",
  "GP11brahmppu:20201": "tair duḥkham anubhūyate pāpiṣṭhāḥ sukhino janāḥ /",
  "GP11brahmppu:20202": "saṃparāye dhanaṃ sarvaṃ jitaṃ vipre nyavedayat // BrP_170.31 //",
  "GP11brahmppu:20203": "maṇimān dharmavicchreṣṭhaḥ punar dharmaṃ praśaṃsati /",
  "GP11brahmppu:20204": "maṇimantaṃ dvijaḥ prāha kiṃ dharmam anuśaṃsasi /",
  "GP11brahmppu:20205": "{brahmovāca: }",
  "GP11brahmppu:20206": "tatheti cety āha vaiśyo brāhmaṇaḥ punar abravīt // BrP_170.32 //",
  "GP11brahmppu:20207": "{brāhmaṇa uvāca: }",
  "GP11brahmppu:20208": "jitaṃ mayā dhanaṃ vaiśya nirlajjaḥ kiṃ nu bhāṣase /",
  "GP11brahmppu:20209": "mayaiva vijito dharmo yatheṣṭacaraṇātmanā // BrP_170.33 //",
  "GP11brahmppu:20210": "{brahmovāca: }",
  "GP11brahmppu:20211": "tad brāhmaṇavacaḥ śrutvā vaiśyaḥ sasmita ūcivān //* BrP_170.34 //",
  "GP11brahmppu:20212": "{vaiśya uvāca: }",
  "GP11brahmppu:20213": "pulākā iva dhānyeṣu puttikā iva pakṣiṣu /",
  "GP11brahmppu:20214": "tathaiva tān sakhe manye yeṣāṃ dharmo na vidyate // BrP_170.35 //",
  "GP11brahmppu:20215": "caturṇāṃ puruṣārthānāṃ dharmaḥ prathama ucyate /",
  "GP11brahmppu:20216": "paścād arthaś ca kāmaś ca sa dharmo mayi tiṣṭhati /",
  "GP11brahmppu:20217": "kathaṃ brūṣe dvijaśreṣṭha mayā vijitam ity adaḥ // BrP_170.36 //",
  "GP11brahmppu:20218": "{brahmovāca: }",
  "GP11brahmppu:20219": "dvijo vaiśyaṃ punaḥ prāha hastābhyāṃ jāyatāṃ paṇaḥ /",
  "GP11brahmppu:20220": "tatheti manyate vaiśyas tau gatvā punar ūcatuḥ // BrP_170.37 //",
  "GP11brahmppu:20221": "pūrvaval laukikān gatvā jitam ity abravīd dvijaḥ /",
  "GP11brahmppu:20222": "karau chittvā tataḥ prāha kathaṃ dharmaṃ tu manyase /",
  "GP11brahmppu:20223": "ākṣipto brāhmaṇenaivaṃ vaiśyo vacanam abravīt // BrP_170.38 //",
  "GP11brahmppu:20224": "{vaiśya uvāca: }",
  "GP11brahmppu:20225": "dharmam eva paraṃ manye prāṇaiḥ kaṇṭhagatair api /",
  "GP11brahmppu:20226": "mātā pitā suhṛd bandhur dharma eva śarīriṇām // BrP_170.39 //",
  "GP11brahmppu:20227": "{brahmovāca: }",
  "GP11brahmppu:20228": "evaṃ vivadamānau tāv arthavān brāhmaṇo 'bhavat /",
  "GP11brahmppu:20229": "vimukto vaiśyakas tatra bāhubhyāṃ ca dhanena ca // BrP_170.40 //",
  "GP11brahmppu:20230": "evaṃ bhramantau saṃprāptau gaṅgāṃ yogeśvaraṃ harim /",
  "GP11brahmppu:20231": "yadṛcchayā muniśreṣṭha mithas tāv ūcatuḥ punaḥ // BrP_170.41 //",
  "GP11brahmppu:20232": "vaiśyo gaṅgāṃ tu yogeśaṃ dharmam eva praśaṃsati /",
  "GP11brahmppu:20233": "atikopād dvijo vaiśyam ākṣipan punar abravīt // BrP_170.42 //",
  "GP11brahmppu:20234": "{brāhmaṇa uvāca: }",
  "GP11brahmppu:20235": "gataṃ dhanaṃ karau chinnāv avaśiṣṭo śubhir bhavān /",
  "GP11brahmppu:20236": "tvam anyathā yadi brūṣa āhariṣye 'sinā śiraḥ // BrP_170.43 //",
  "GP11brahmppu:20237": "{brahmovāca: }",
  "GP11brahmppu:20238": "vihasya punar āhedaṃ vaiśyo gautamam añjasā //* BrP_170.44 //",
  "GP11brahmppu:20239": "{vaiśya uvāca: }",
  "GP11brahmppu:20240": "dharmam eva paraṃ manye yathecchasi tathā kuru /",
  "GP11brahmppu:20241": "brāhmaṇāṃś ca gurūn devān vedān dharmaṃ janārdanam // BrP_170.45 //",
  "GP11brahmppu:20242": "yas tu nindayate pāpo nāsau spṛśyo 'tha pāpakṛt /",
  "GP11brahmppu:20243": "upekṣaṇīyo durvṛttaḥ pāpātmā dharmadūṣakaḥ // BrP_170.46 //",
  "GP11brahmppu:20244": "{brahmovāca: }",
  "GP11brahmppu:20245": "tataḥ prāha sa kopena dharmaṃ yady anuśaṃsasi /",
  "GP11brahmppu:20246": "āvayoḥ prāṇayor atra paṇaḥ syād iti vai mune // BrP_170.47 //",
  "GP11brahmppu:20247": "evam ukte gautamena tathety āha vaṇik tadā /",
  "GP11brahmppu:20248": "punar apy ūcatur ubhau lokāṃl lokās tathocire // BrP_170.48 //",
  "GP11brahmppu:20249": "yogeśvarasya purato gautamyā dakṣiṇe taṭe /",
  "GP11brahmppu:20250": "taṃ nipātya viśaṃ vipraś cakṣur utpāṭya cābravīt // BrP_170.49 //",
  "GP11brahmppu:20251": "{vipra uvāca: }",
  "GP11brahmppu:20252": "gato 'sīmāṃ daśāṃ vaiśya nityaṃ dharmapraśaṃsayā /",
  "GP11brahmppu:20253": "gataṃ dhanaṃ gataṃ cakṣuś cheditau karapallavau /",
  "GP11brahmppu:20254": "pṛṣṭo 'si mitra gacchāmi maivaṃ brūyāḥ kathāntare // BrP_170.50 //",
  "GP11brahmppu:20255": "{brahmovāca: }",
  "GP11brahmppu:20256": "tasmin prayāte vaiśyo 'sau cintayām āsa cetasi /",
  "GP11brahmppu:20257": "hā kaṣṭaṃ me kim abhavad dharmaikamanaso hare // BrP_170.51 //",
  "GP11brahmppu:20258": "sa kuṇḍalo vaṇikśreṣṭho nirdhano gatabāhukaḥ /",
  "GP11brahmppu:20259": "gatanetraḥ śucaṃ prāpto dharmam evānusaṃsmaran // BrP_170.52 //",
  "GP11brahmppu:20260": "evaṃ bahuvidhāṃ cintāṃ kurvann āste mahītale /",
  "GP11brahmppu:20261": "niśceṣṭo 'tha nirutsāhaḥ patitaḥ śokasāgare // BrP_170.53 //",
  "GP11brahmppu:20262": "dināvasāne śarvaryām udite candramaṇḍale /",
  "GP11brahmppu:20263": "ekādaśyāṃ śuklapakṣe tatrāyāti vibhīṣaṇaḥ // BrP_170.54 //",
  "GP11brahmppu:20264": "sa tu yogeśvaraṃ devaṃ pūjayitvā yathāvidhi /",
  "GP11brahmppu:20265": "snātvā tu gautamīṃ gaṅgāṃ saputro rākṣasair vṛtaḥ // BrP_170.55 //",
  "GP11brahmppu:20266": "vibhīṣaṇasya hi suto vibhīṣaṇa ivāparaḥ /",
  "GP11brahmppu:20267": "vaibhīṣaṇir iti khyātas tam apaśyad uvāca ha // BrP_170.56 //",
  "GP11brahmppu:20268": "vaiśyasya vacanaṃ śrutvā yathāvṛttaṃ sa dharmavit /",
  "GP11brahmppu:20269": "pitre nivedayām āsa laṅkeśāya mahātmane /",
  "GP11brahmppu:20270": "sa tu laṅkeśvaraḥ prāha putraṃ prītyā guṇākaram // BrP_170.57 //",
  "GP11brahmppu:20271": "{vibhīṣaṇa uvāca: }",
  "GP11brahmppu:20272": "śrīmān rāmo mama gurus tasya mānyaḥ sakhā mama /",
  "GP11brahmppu:20273": "hanumān iti vikhyātas tenānīto girir mahān // BrP_170.58 //",
  "GP11brahmppu:20274": "purā kāryāntare prāpte sarvauṣadhyāśrayo 'calaḥ /",
  "GP11brahmppu:20275": "jāte kārye tam ādāya himavantam athāgamat // BrP_170.59 //",
  "GP11brahmppu:20276": "viśalyakaraṇī ceti mṛtasaṃjīvanīti ca /",
  "GP11brahmppu:20277": "tadānīya mahābuddhī rāmāyākliṣṭakarmaṇe // BrP_170.60 //",
  "GP11brahmppu:20278": "nivedayitvā tat sādhyaṃ tasmin vṛtte samāgataḥ /",
  "GP11brahmppu:20279": "punar giriṃ samādāya āgacchad devaparvatam // BrP_170.61 //",
  "GP11brahmppu:20280": "tām ānīyāsya hṛdaye niveśaya hariṃ smaran /",
  "GP11brahmppu:20281": "tataḥ prāpsyaty ayaṃ sarvam apekṣitam udāradhīḥ // BrP_170.62 //",
  "GP11brahmppu:20282": "gacchatas tasya vegena viśalyakaraṇī punaḥ /",
  "GP11brahmppu:20283": "apatad gautamītīre yatra yogeśvaro hariḥ // BrP_170.63 //",
  "GP11brahmppu:20284": "{vaibhīṣaṇir uvāca: }",
  "GP11brahmppu:20285": "tām oṣadhīṃ mama pitar darśayāśu vilamba mā /",
  "GP11brahmppu:20286": "parārtiśamanād anyac chreyo na bhuvanatraye // BrP_170.64 //",
  "GP11brahmppu:20287": "{brahmovāca: }",
  "GP11brahmppu:20288": "vibhīṣaṇas tathety uktvā tāṃ putrasyāpy adarśayat /",
  "GP11brahmppu:20289": "iṣe tvety asya vṛkṣasya śākhāṃ ciccheda tatsutaḥ /",
  "GP11brahmppu:20290": "vaiśyasya cāpi vai prītyā santaḥ parahite ratāḥ // BrP_170.65 //",
  "GP11brahmppu:20291": "{vibhīṣaṇa uvāca: }",
  "GP11brahmppu:20292": "yatrāpatan nage cāsmin sa vṛkṣas tu pratāpavān /",
  "GP11brahmppu:20293": "tasya śākhāṃ samādāya hṛdaye 'sya niveśaya /",
  "GP11brahmppu:20294": "tatspṛṣṭamātra evāsau svakaṃ rūpam avāpnuyāt // BrP_170.66 //",
  "GP11brahmppu:20295": "{brahmovāca: }",
  "GP11brahmppu:20296": "etac chrutvā pitur vākyaṃ vaibhīṣaṇir udāradhīḥ /",
  "GP11brahmppu:20297": "tathā cakāra vai samyak kāṣṭhakhaṇḍaṃ nyaveśayat // BrP_170.67 //",
  "GP11brahmppu:20298": "hṛdaye sa tu vaiśyo 'pi sacakṣuḥ sakaro 'bhavat /",
  "GP11brahmppu:20299": "maṇimantrauṣadhīnāṃ hi vīryaṃ ko 'pi na budhyate // BrP_170.68 //",
  "GP11brahmppu:20300": "tad eva kāṣṭham ādāya dharmam evānusaṃsmaran /",
  "GP11brahmppu:20301": "snātvā tu gautamīṃ gaṅgāṃ tathā yogeśvaraṃ harim // BrP_170.69 //",
  "GP11brahmppu:20302": "namaskṛtvā punar agāt kāṣṭhakhaṇḍena vaiśyakaḥ /",
  "GP11brahmppu:20303": "paribhraman nṛpapuraṃ mahāpuram iti śrutam // BrP_170.70 //",
  "GP11brahmppu:20304": "mahārāja iti khyātas tatra rājā mahābalaḥ /",
  "GP11brahmppu:20305": "tasya nāsti sutaḥ kaścit putrikā naṣṭalocanā // BrP_170.71 //",
  "GP11brahmppu:20306": "saiva tasya sutā putras tasyāpi vratam īdṛśam /",
  "GP11brahmppu:20307": "devo vā dānavo vāpi brāhmaṇaḥ kṣatriyo bhavet // BrP_170.72 //",
  "GP11brahmppu:20308": "vaiśyo vā śūdrayonir vā saguṇo nirguṇo 'pi vā /",
  "GP11brahmppu:20309": "tasmai deyā iyaṃ putrī yo netre āhariṣyati // BrP_170.73 //",
  "GP11brahmppu:20310": "rājyena saha deyeyam iti rājā hy aghoṣayat /",
  "GP11brahmppu:20311": "aharniśam asau vaiśyaḥ śrutvā ghoṣam athābravīt // BrP_170.74 //",
  "GP11brahmppu:20312": "{vaiśya uvāca: }",
  "GP11brahmppu:20313": "ahaṃ netre āhariṣye rājaputryā asaṃśayam //* BrP_170.75 //",
  "GP11brahmppu:20314": "{brahmovāca: }",
  "GP11brahmppu:20315": "taṃ vaiśyaṃ tarasādāya mahārājñe nyavedayat /",
  "GP11brahmppu:20316": "tatkāṣṭhasparśamātreṇa sanetrābhūn nṛpātmajā // BrP_170.76 //",
  "GP11brahmppu:20317": "tataḥ savismayo rājā ko bhavān iti cābravīt /",
  "GP11brahmppu:20318": "vaiśyo rājñe yathāvṛttaṃ nyavedayad aśeṣataḥ // BrP_170.77 //",
  "GP11brahmppu:20319": "{vaiśya uvāca: }",
  "GP11brahmppu:20320": "brāhmaṇānāṃ prasādena dharmasya tapasas tathā /",
  "GP11brahmppu:20321": "dānaprabhāvād yajñaiś ca vividhair bhūridakṣiṇaiḥ /",
  "GP11brahmppu:20322": "divyauṣadhiprabhāvena mama sāmarthyam īdṛśam // BrP_170.78 //",
  "GP11brahmppu:20323": "{brahmovāca: }",
  "GP11brahmppu:20324": "etad vaiśyavacaḥ śrutvā vismito 'bhūn mahīpatiḥ //* BrP_170.79 //",
  "GP11brahmppu:20325": "{rājovāca: }",
  "GP11brahmppu:20326": "aho mahānubhāvo 'yaṃ prāyo vṛndārako bhavet /",
  "GP11brahmppu:20327": "anyathaitādṛg anyasya sāmarthyaṃ dṛśyate katham /",
  "GP11brahmppu:20328": "tasmād asmai tu tāṃ kanyāṃ pradāsye rājyapūrvikām // BrP_170.80 //",
  "GP11brahmppu:20329": "{brahmovāca: }",
  "GP11brahmppu:20330": "iti saṃkalpya manasi kanyāṃ rājyaṃ ca dattavān /",
  "GP11brahmppu:20331": "vihārārthaṃ gataḥ svairaṃ paraṃ khedam upāgataḥ // BrP_170.81 //",
  "GP11brahmppu:20332": "na mitreṇa vinā rājyaṃ na mitreṇa vinā sukham /",
  "GP11brahmppu:20333": "tam eva satataṃ vipraṃ cintayan vaiśyanandanaḥ // BrP_170.82 //",
  "GP11brahmppu:20334": "etad eva sujātānāṃ lakṣaṇaṃ bhuvi dehinām /",
  "GP11brahmppu:20335": "kṛpārdraṃ yan mano nityaṃ teṣām apy ahiteṣu hi // BrP_170.83 //",
  "GP11brahmppu:20336": "mahānṛpo vanaṃ prāyāt sa rājā maṇikuṇḍalaḥ /",
  "GP11brahmppu:20337": "tasmiñ śāsati rājyaṃ tu kadācid gautamaṃ dvijam // BrP_170.84 //",
  "GP11brahmppu:20338": "hṛtasvaṃ dyūtakaiḥ pāpair apaśyan maṇikuṇḍalaḥ /",
  "GP11brahmppu:20339": "tam ādāya dvijaṃ mitraṃ pūjayām āsa dharmavit // BrP_170.85 //",
  "GP11brahmppu:20340": "dharmāṇāṃ tu prabhāvaṃ taṃ tasmai sarvaṃ nyavedayat /",
  "GP11brahmppu:20341": "snāpayām āsa gaṅgāyāṃ taṃ sarvāghanivṛttaye // BrP_170.86 //",
  "GP11brahmppu:20342": "tena vipreṇa sarvais taiḥ svakīyair gotrajair vṛtaḥ /",
  "GP11brahmppu:20343": "vaiśyaiḥ svadeśasaṃbhūtair brāhmaṇasya tu bāndhavaiḥ // BrP_170.87 //",
  "GP11brahmppu:20344": "vṛddhakauśikamukhyaiś ca tasmin yogeśvarāntike /",
  "GP11brahmppu:20345": "yajñān iṣṭvā surān pūjya tataḥ svargam upeyivān // BrP_170.88 //",
  "GP11brahmppu:20346": "tataḥ prabhṛti tat tīrthaṃ mṛtasaṃjīvanaṃ viduḥ /",
  "GP11brahmppu:20347": "cakṣustīrthaṃ sayogeśaṃ smaraṇād api puṇyadam /",
  "GP11brahmppu:20348": "manaḥprasādajananaṃ sarvadurbhāvanāśanam // BrP_170.89 //",
  "GP11brahmppu:20349": "{brahmovāca: }",
  "GP11brahmppu:20350": "urvaśītīrtham ākhyātam aśvamedhaphalapradam /",
  "GP11brahmppu:20351": "snānadānamahādeva- vāsudevārcanādibhiḥ // BrP_171.1 //",
  "GP11brahmppu:20352": "maheśvaro yatra devo yatra śārṅgadharo hariḥ /",
  "GP11brahmppu:20353": "pramatir nāma rājāsīt sārvabhaumaḥ pratāpavān // BrP_171.2 //",
  "GP11brahmppu:20354": "ripūñ jitvā jagāmāśu indralokaṃ surair vṛtam /",
  "GP11brahmppu:20355": "tatrāpaśyat surapatiṃ marudbhiḥ saha nārada // BrP_171.3 //",
  "GP11brahmppu:20356": "jahāsendraṃ pāśahastaṃ pramatiḥ kṣatriyarṣabhaḥ /",
  "GP11brahmppu:20357": "taṃ hasantam athālakṣya hariḥ pramatim abravīt // BrP_171.4 //",
  "GP11brahmppu:20358": "{indra uvāca: }",
  "GP11brahmppu:20359": "devālaye mahābuddhe marudbhiḥ krīḍitair alam /",
  "GP11brahmppu:20360": "diśo jitvā divaṃ prāptaḥ kuru krīḍāṃ mayā saha // BrP_171.5 //",
  "GP11brahmppu:20361": "{brahmovāca: }",
  "GP11brahmppu:20362": "sakaṣāyaṃ harivaco niśamya pramatir nṛpaḥ /",
  "GP11brahmppu:20363": "tathety uvāca devendraṃ niṣkṛtiṃ kāṃ tu manyase /",
  "GP11brahmppu:20364": "tac chrutvā pramater vākyaṃ surarāṇ nṛpam abravīt // BrP_171.6 //",
  "GP11brahmppu:20365": "{indra uvāca: }",
  "GP11brahmppu:20366": "urvaśy eva paṇo 'smākaṃ prāpyā yā nikhilair makhaiḥ //* BrP_171.7 //",
  "GP11brahmppu:20367": "{brahmovāca: }",
  "GP11brahmppu:20368": "etac chrutvendravacanaṃ pramatiḥ prāha garvitaḥ /",
  "GP11brahmppu:20369": "urvaśīṃ niṣkṛtiṃ manye tvaṃ rājan kiṃ nu manyase // BrP_171.8 //",
  "GP11brahmppu:20370": "yad bravīṣi sureśāna tan manye 'haṃ śatakrato /",
  "GP11brahmppu:20371": "prāhendraṃ pramatis tadvan niṣkṛtyai dakṣiṇaṃ karam /",
  "GP11brahmppu:20372": "savarma saśaraṃ dharmyaṃ dehi dīvyāmahe vayam // BrP_171.9 //",
  "GP11brahmppu:20373": "{brahmovāca: }",
  "GP11brahmppu:20374": "tāv evaṃ saṃvidaṃ kṛtvā devanāyopatasthatuḥ /",
  "GP11brahmppu:20375": "pramatir jitavāṃs tatra urvaśīṃ daivatastriyam /",
  "GP11brahmppu:20376": "tāṃ jitvā pramatiḥ prāha saṃrambhāt taṃ śatakratum // BrP_171.10 //",
  "GP11brahmppu:20377": "{pramatir uvāca: }",
  "GP11brahmppu:20378": "niṣkṛtyai punar anyan me paścād dīvye tvayā vibho //* BrP_171.11 //",
  "GP11brahmppu:20379": "{indra uvāca: }",
  "GP11brahmppu:20380": "devayogyam atho vajraṃ jaitraṃ saratham uttamam /",
  "GP11brahmppu:20381": "dīvye 'haṃ tena nṛpate kareṇāpy avicārayan // BrP_171.12 //",
  "GP11brahmppu:20382": "{brahmovāca: }",
  "GP11brahmppu:20383": "sa gṛhītvā tadā pāśān anyāṃś ca maṇibhūṣitān /",
  "GP11brahmppu:20384": "jitam ity abravīc chakraṃ pramatiḥ prahasaṃs tadā // BrP_171.13 //",
  "GP11brahmppu:20385": "etasminn antare prāyād akṣajñas tatra nārada /",
  "GP11brahmppu:20386": "viśvāvasur iti khyāto gandharvāṇāṃ maheśvaraḥ // BrP_171.14 //",
  "GP11brahmppu:20387": "{viśvāvasur uvāca: }",
  "GP11brahmppu:20388": "gandharvavidyayā rājaṃs tayā dīvyāmahe tvayā /",
  "GP11brahmppu:20389": "tathety uktvā sa nṛpatir jitam ity abravīt tadā // BrP_171.15 //",
  "GP11brahmppu:20390": "tau jitvā nṛpatir maurkhyād devendraṃ prāha kaśmalam //* BrP_171.16 //",
  "GP11brahmppu:20391": "{pramatir uvāca: }",
  "GP11brahmppu:20392": "raṇe vā devane vāpi na tvaṃ jetā kathaṃcana /",
  "GP11brahmppu:20393": "mahendra satataṃ tasmād asmadārādhako bhava /",
  "GP11brahmppu:20394": "vada kena prakāreṇa jātā devendratā tava // BrP_171.17 //",
  "GP11brahmppu:20395": "{brahmovāca: }",
  "GP11brahmppu:20396": "tathā prāhorvaśīṃ garvād gaccha karmakarī bhava /",
  "GP11brahmppu:20397": "urvaśī prāha deveṣu yathā varte tathā tvayi /",
  "GP11brahmppu:20398": "varteya sarvabhāvena na māṃ dhikkartum arhasi // BrP_171.18 //",
  "GP11brahmppu:20399": "{brahmovāca: }",
  "GP11brahmppu:20400": "tatas tāṃ pramatiḥ prāha tvādṛśyaḥ santi cārikāḥ /",
  "GP11brahmppu:20401": "tvaṃ kiṃ vilajjase bhadre gaccha karmakarī bhava // BrP_171.19 //",
  "GP11brahmppu:20402": "etac chrutvā nṛpeṇoktaṃ gandharvādhipatis tadā /",
  "GP11brahmppu:20403": "citrasena iti khyātaḥ suto viśvāvasor balī // BrP_171.20 //",
  "GP11brahmppu:20404": "{citrasena uvāca: }",
  "GP11brahmppu:20405": "dīvye 'haṃ vai tvayā rājan sarveṇānena bhūpate /",
  "GP11brahmppu:20406": "rājyena jīvitenāpi madīyena tavāpi ca // BrP_171.21 //",
  "GP11brahmppu:20407": "{brahmovāca: }",
  "GP11brahmppu:20408": "tathety uktvā punar ubhau citrasenanṛpottamau /",
  "GP11brahmppu:20409": "dīvyetām abhisaṃrabdhau citraseno 'jayat tadā // BrP_171.22 //",
  "GP11brahmppu:20410": "gāndharvais taṃ mahāpāśair babandha nṛpatiṃ tadā /",
  "GP11brahmppu:20411": "citraseno 'jayat sarvam urvaśīmukhyataḥ paṇaiḥ // BrP_171.23 //",
  "GP11brahmppu:20412": "rājyaṃ kośaṃ balaṃ caiva yad anyad vasu kiṃcana /",
  "GP11brahmppu:20413": "citrasenasya taj jātaṃ yad āsīt pramater dhanam // BrP_171.24 //",
  "GP11brahmppu:20414": "tasya putro bāla eva purodhasam uvāca ha /",
  "GP11brahmppu:20415": "vaiśvāmitraṃ mahāprājñaṃ madhucchandasam ojasā // BrP_171.25 //",
  "GP11brahmppu:20416": "{pramatiputra uvāca: }",
  "GP11brahmppu:20417": "kiṃ me pitrā kṛtaṃ pāpaṃ kva vā baddho mahāmatiḥ /",
  "GP11brahmppu:20418": "katham eṣyati svaṃ sthānaṃ kathaṃ pāśair vimokṣyate // BrP_171.26 //",
  "GP11brahmppu:20419": "{brahmovāca: }",
  "GP11brahmppu:20420": "sumater vacanaṃ śrutvā dhyātvā sa munisattamaḥ /",
  "GP11brahmppu:20421": "madhucchandā jagādedaṃ pramater vartanaṃ tadā // BrP_171.27 //",
  "GP11brahmppu:20422": "{madhucchandā uvāca: }",
  "GP11brahmppu:20423": "devaloke tava pitā baddha āste mahāmate /",
  "GP11brahmppu:20424": "kaitavair bahudoṣaiś ca bhraṣṭarājyo babhūva ha // BrP_171.28 //",
  "GP11brahmppu:20425": "yo yāti kaitavasabhāṃ sa cāpi kleśabhāg bhavet /",
  "GP11brahmppu:20426": "dyūtamadyāmiṣādīni vyasanāni nṛpātmaja // BrP_171.29 //",
  "GP11brahmppu:20427": "pāpinām eva jāyante sadā pāpātmakāni hi /",
  "GP11brahmppu:20428": "ekaikam apy anarthāya pāpāya narakāya ca // BrP_171.30 //",
  "GP11brahmppu:20429": "yānāsanābhilāpādyaiḥ kṛtaiḥ kaitavavartibhiḥ /",
  "GP11brahmppu:20430": "kulīnāḥ kaluṣībhūtāḥ kiṃ punaḥ kitavo janaḥ // BrP_171.31 //",
  "GP11brahmppu:20431": "kitavasya tu yā jāyā tapyate nityam eva sā /",
  "GP11brahmppu:20432": "sa cāpi kitavaḥ pāpo yoṣitaṃ vīkṣya tapyate // BrP_171.32 //",
  "GP11brahmppu:20433": "tāṃ dṛṣṭvā vigatānando nityaṃ vadati pāpakṛt /",
  "GP11brahmppu:20434": "aho saṃsāracakre 'smin mayā tulyo na pātakī // BrP_171.33 //",
  "GP11brahmppu:20435": "na kiṃcid api yasyāste loke viṣayajaṃ sukham /",
  "GP11brahmppu:20436": "lokadvaye 'pi na sukhī kitavaḥ kopi dṛśyate // BrP_171.34 //",
  "GP11brahmppu:20437": "vibhāti ca tathā nityaṃ lajjayā dagdhamānasaḥ /",
  "GP11brahmppu:20438": "gatadharmo nirānando grastagarvas tathāṭati // BrP_171.35 //",
  "GP11brahmppu:20439": "akaitavī ca yā vṛttiḥ sā praśastā dvijanmanām /",
  "GP11brahmppu:20440": "kṛṣigorakṣyavāṇijyam api kuryān na kaitavam // BrP_171.36 //",
  "GP11brahmppu:20441": "yas tu kaitavavṛttyā hi dhanam āhartum icchati /",
  "GP11brahmppu:20442": "dharmārthakāmābhijanaiḥ sa vimucyeta pauruṣāt // BrP_171.37 //",
  "GP11brahmppu:20443": "vede 'pi dūṣitaṃ karma tava pitrā tadādṛtam /",
  "GP11brahmppu:20444": "tasmāt kiṃ kurmahe vatsa yad uktaṃ te vidhīyate // BrP_171.38 //",
  "GP11brahmppu:20445": "vidhātṛvihitaṃ mārgaṃ ko nu vātyeti paṇḍitaḥ //* BrP_171.39 //",
  "GP11brahmppu:20446": "{brahmovāca: }",
  "GP11brahmppu:20447": "etat purodhaso vākyaṃ śrutvā sumatir abravīt //* BrP_171.40 //",
  "GP11brahmppu:20448": "{sumatir uvāca: }",
  "GP11brahmppu:20449": "kiṃ kṛtvā pramatis tātaḥ punā rājyam avāpnuyāt //* BrP_171.41 //",
  "GP11brahmppu:20450": "{brahmovāca: }",
  "GP11brahmppu:20451": "punar dhyātvā madhucchandāḥ sumatiṃ cedam abravīt //* BrP_171.42 //",
  "GP11brahmppu:20452": "{madhucchandā uvāca: }",
  "GP11brahmppu:20453": "gautamīṃ yāhi vatsa tvaṃ tatra pūjaya śaṃkaram /",
  "GP11brahmppu:20454": "aditiṃ varuṇaṃ viṣṇuṃ tataḥ pāśād vimokṣyate // BrP_171.43 //",
  "GP11brahmppu:20455": "{brahmovāca: }",
  "GP11brahmppu:20456": "tathety uktvā jagāmāśu gaṅgāṃ natvā janārdanam /",
  "GP11brahmppu:20457": "pūjayām āsa śaṃbhuṃ ca tapas tepe yatavrataḥ // BrP_171.44 //",
  "GP11brahmppu:20458": "sahasram ekaṃ varṣāṇāṃ baddhaṃ pitaram ātmanaḥ /",
  "GP11brahmppu:20459": "mocayām āsa devebhyaḥ punā rājyam avāpa saḥ // BrP_171.45 //",
  "GP11brahmppu:20460": "śiveśābhyāṃ muktapāśo rājyaṃ prāpa sutāt svakāt /",
  "GP11brahmppu:20461": "avāpya vidyāṃ gāndharvīṃ priyaś cāsīc chatakratoḥ // BrP_171.46 //",
  "GP11brahmppu:20462": "śāṃbhavaṃ vaiṣṇavaṃ caiva urvaśītīrtham eva ca /",
  "GP11brahmppu:20463": "tataḥprabhṛti tat tīrthaṃ kaitavaṃ ceti viśrutam // BrP_171.47 //",
  "GP11brahmppu:20464": "śivaviṣṇusarinmātu- prasādād āpyate na kim /",
  "GP11brahmppu:20465": "tatra snānaṃ ca dānaṃ ca bahupuṇyaphalapradam /",
  "GP11brahmppu:20466": "pāpapāśavimokṣaṃ tu sarvadurgatināśanam // BrP_171.48 //",
  "GP11brahmppu:20467": "{brahmovāca: }",
  "GP11brahmppu:20468": "sāmudraṃ tīrtham ākhyātaṃ sarvatīrthaphalapradam /",
  "GP11brahmppu:20469": "tasya svarūpaṃ vakṣyāmi śṛṇu nārada tanmanāḥ // BrP_172.1 //",
  "GP11brahmppu:20470": "visṛṣṭā gautamenāsau gaṅgā pāpapraṇāśanī /",
  "GP11brahmppu:20471": "lokānām upakārārthaṃ prāyāt pūrvārṇavaṃ prati // BrP_172.2 //",
  "GP11brahmppu:20472": "āgacchantī devanadī kamaṇḍaludhṛtā mayā /",
  "GP11brahmppu:20473": "śirasā ca dhṛtā devī śaṃbhunā paramātmanā // BrP_172.3 //",
  "GP11brahmppu:20474": "viṣṇupādāt prasūtāṃ tāṃ brāhmaṇena mahātmanā /",
  "GP11brahmppu:20475": "ānītāṃ martyabhavanaṃ smaraṇād aghanāśanīm // BrP_172.4 //",
  "GP11brahmppu:20476": "guror gurutamāṃ sindhur dṛṣṭvā kṛtyam acintayat /",
  "GP11brahmppu:20477": "yā vandyā jagatām īśā brahmeśādyair namaskṛtā // BrP_172.5 //",
  "GP11brahmppu:20478": "tām ahaṃ pratigaccheyaṃ no cet syād dharmadūṣaṇam /",
  "GP11brahmppu:20479": "āgacchantaṃ mahātmānaṃ yo mohān nopatiṣṭhate // BrP_172.6 //",
  "GP11brahmppu:20480": "na tasya kopi trātāsti pāpino lokayor dvayoḥ /",
  "GP11brahmppu:20481": "evaṃ vimṛśya ratneśo mūrtimān vinayānvitaḥ /",
  "GP11brahmppu:20482": "kṛtāñjalipuṭo gaṅgām āhedaṃ saritāṃpatiḥ // BrP_172.7 //",
  "GP11brahmppu:20483": "{sindhur uvāca: }",
  "GP11brahmppu:20484": "rasātalagataṃ vāri pṛthivyāṃ yan nabhastale /",
  "GP11brahmppu:20485": "tan mām evātra viśatu nāhaṃ vakṣyāmi kiṃcana // BrP_172.8 //",
  "GP11brahmppu:20486": "mayi ratnāni pīyūṣaṃ parvatā rākṣasāsurāḥ /",
  "GP11brahmppu:20487": "etān apy akhilān anyān bhīmān saṃdhārayāmy aham // BrP_172.9 //",
  "GP11brahmppu:20488": "mamāntaḥ kamalāyukto viṣṇuḥ svapiti nityadā /",
  "GP11brahmppu:20489": "mamāśakyaṃ na kimapi vidyate sacarācare // BrP_172.10 //",
  "GP11brahmppu:20490": "mahaty abhyāgate kuryāt pratyutthānaṃ na yo madāt /",
  "GP11brahmppu:20491": "sa dharmādiparibhraṣṭo nirayaṃ tu samāpnuyāt // BrP_172.11 //",
  "GP11brahmppu:20492": "na tān me bibhrataḥ khedo vināgastyaparābhavāt /",
  "GP11brahmppu:20493": "kiṃ tu tvaṃ gauraveṇaiṣām atiriktā tatas tv aham // BrP_172.12 //",
  "GP11brahmppu:20494": "bravīmi devi gaṅge māṃ tvaṃ sāmyāt saṃgatā bhava /",
  "GP11brahmppu:20495": "naikarūpām ahaṃ śaktaḥ saṃgantuṃ bahudhā yadi // BrP_172.13 //",
  "GP11brahmppu:20496": "saṅgam eṣyasi devi tvaṃ saṃgacche 'haṃ na cānyathā /",
  "GP11brahmppu:20497": "gaṅge sameṣyasi yadi bahudhā tad vicāraye // BrP_172.14 //",
  "GP11brahmppu:20498": "{brahmovāca: }",
  "GP11brahmppu:20499": "tam evaṃvādinaṃ sindhum apām īśaṃ tadābravīt /",
  "GP11brahmppu:20500": "gaṅgā sā gautamī devī kuru caitad vaco mama // BrP_172.15 //",
  "GP11brahmppu:20501": "saptarṣīṇāṃ ca yā bhāryā arundhatipurogamāḥ /",
  "GP11brahmppu:20502": "bhartṛbhiḥ sahitāḥ sarvā ānaya tvaṃ tadā tv aham // BrP_172.16 //",
  "GP11brahmppu:20503": "alpabhūtā bhaviṣyāmi tataḥ syāṃ tava saṃgatā /",
  "GP11brahmppu:20504": "tathety uktvā saptarṣīṇāṃ bhāryābhir ṛṣibhir vṛtaḥ // BrP_172.17 //",
  "GP11brahmppu:20505": "ānayām āsa tāṃ devī saptadhā sā vyabhajyata /",
  "GP11brahmppu:20506": "sā ceyaṃ gautamī gaṅgā saptadhā sāgaraṃ gatā // BrP_172.18 //",
  "GP11brahmppu:20507": "saptarṣīṇāṃ tu nāmnā tu sapta gaṅgās tato 'bhavan /",
  "GP11brahmppu:20508": "tatra snānaṃ ca dānaṃ ca śravaṇaṃ paṭhanaṃ tathā // BrP_172.19 //",
  "GP11brahmppu:20509": "smaraṇaṃ cāpi yad bhaktyā sarvakāmapradaṃ bhavet /",
  "GP11brahmppu:20510": "nāsmād anyat paraṃ tīrthaṃ samudrād bhuvanatraye /",
  "GP11brahmppu:20511": "pāpahānau bhuktimukti- prāptau ca manaso mude // BrP_172.20 //",
  "GP11brahmppu:20512": "{brahmovāca: }",
  "GP11brahmppu:20513": "ṛṣisattram iti khyātam ṛṣayaḥ sapta nārada /",
  "GP11brahmppu:20514": "niṣedus tapase yatra yatra bhīmeśvaraḥ śivaḥ // BrP_173.1 //",
  "GP11brahmppu:20515": "tatredaṃ vṛttam ākhyāsye devarṣipitṛbṛṃhitam /",
  "GP11brahmppu:20516": "śṛṇu yatnena vakṣyāmi sarvakāmapradaṃ śubham // BrP_173.2 //",
  "GP11brahmppu:20517": "saptadhā vyabhajan gaṅgām ṛṣayaḥ sapta nārada /",
  "GP11brahmppu:20518": "vāsiṣṭhī dākṣiṇeyī syād vaiśvāmitrī taduttarā // BrP_173.3 //",
  "GP11brahmppu:20519": "vāmadevy aparā jñeyā gautamī madhyataḥ śubhā /",
  "GP11brahmppu:20520": "bhāradvājī smṛtā cānyā ātreyī cety athāparā // BrP_173.4 //",
  "GP11brahmppu:20521": "jāmadagnī tathā cānyā vyapadiṣṭā tu saptadhā /",
  "GP11brahmppu:20522": "taiḥ sarvair ṛṣibhis tatra yaṣṭum iṣṭair mahātmabhiḥ // BrP_173.5 //",
  "GP11brahmppu:20523": "niṣpāditaṃ mahāsattram ṛṣibhiḥ pāradarśibhiḥ /",
  "GP11brahmppu:20524": "etasminn antare tatra devānāṃ prabalo ripuḥ // BrP_173.6 //",
  "GP11brahmppu:20525": "viśvarūpa iti khyāto munīnāṃ sattram abhyagāt /",
  "GP11brahmppu:20526": "brahmacaryeṇa tapasā tān ārādhya yathāvidhi /",
  "GP11brahmppu:20527": "vinayenātha papraccha ṛṣīn sarvān anukramāt // BrP_173.7 //",
  "GP11brahmppu:20528": "{viśvarūpa uvāca: }",
  "GP11brahmppu:20529": "dhruvaṃ sarve yathākāmaṃ mama svāsthyena hetunā /",
  "GP11brahmppu:20530": "yathā syād balavān putro devānām api durdharaḥ /",
  "GP11brahmppu:20531": "yajñair vā tapasā vāpi munayo vaktum arhatha // BrP_173.8 //",
  "GP11brahmppu:20532": "{brahmovāca: }",
  "GP11brahmppu:20533": "tatra prāha mahābuddhir viśvāmitro mahāmanāḥ //* BrP_173.9 //",
  "GP11brahmppu:20534": "{viśvāmitra uvāca: }",
  "GP11brahmppu:20535": "karmaṇā tāta labhyante phalāni vividhāni ca /",
  "GP11brahmppu:20536": "trayāṇāṃ kāraṇānāṃ ca karma prathamakāraṇam // BrP_173.10 //",
  "GP11brahmppu:20537": "tataś ca kāraṇaṃ kartā tataś cānyat prakīrtitam /",
  "GP11brahmppu:20538": "upādānaṃ tathā bījaṃ na ca karma vidur budhāḥ // BrP_173.11 //",
  "GP11brahmppu:20539": "karmaṇāṃ kāraṇatvaṃ ca kāraṇe puṣkale sati /",
  "GP11brahmppu:20540": "bhāvābhāvau phale dṛṣṭau tasmāt karmāśritaṃ phalam // BrP_173.12 //",
  "GP11brahmppu:20541": "karmāpi dvividhaṃ jñeyaṃ kriyamāṇaṃ tathā kṛtam /",
  "GP11brahmppu:20542": "kartavyaṃ kriyamāṇasya sādhanaṃ yad yad ucyate // BrP_173.13 //",
  "GP11brahmppu:20543": "tadbhāvāḥ karmasiddhau ca ubhayatrāpi kāraṇam /",
  "GP11brahmppu:20544": "yad yad bhāvayate jantuḥ karma kurvan vicakṣaṇaḥ // BrP_173.14 //",
  "GP11brahmppu:20545": "tadbhāvanānurūpeṇa phalaniṣpattir ucyate /",
  "GP11brahmppu:20546": "karoti karma vidhivad vinā bhāvanayā yadi // BrP_173.15 //",
  "GP11brahmppu:20547": "anyathā syāt phalaṃ sarvaṃ tasya bhāvānurūpataḥ /",
  "GP11brahmppu:20548": "tasmāt tapo vrataṃ dānaṃ japayajñādikāḥ kriyāḥ // BrP_173.16 //",
  "GP11brahmppu:20549": "karmaṇas tv anurūpeṇa phalaṃ dāsyanti bhāvataḥ /",
  "GP11brahmppu:20550": "tasmād bhāvānurūpeṇa karma vai dāsyate phalam // BrP_173.17 //",
  "GP11brahmppu:20551": "bhāvas tu trividho jñeyaḥ sāttviko rājasas tathā /",
  "GP11brahmppu:20552": "tāmasas tu tathā jñeyaḥ phalaṃ karmānusārataḥ // BrP_173.18 //",
  "GP11brahmppu:20553": "bhāvanānuguṇaṃ ceti vicitrā karmaṇāṃ sthitiḥ /",
  "GP11brahmppu:20554": "tasmād icchānusāreṇa bhāvaṃ kuryād vicakṣaṇaḥ // BrP_173.19 //",
  "GP11brahmppu:20555": "paścāt karmāpi kartavyaṃ phaladātāpi tadvidham /",
  "GP11brahmppu:20556": "phalaṃ dadāti phalināṃ phale yadi pravartate // BrP_173.20 //",
  "GP11brahmppu:20557": "karmakāro na tatrāsti kuryāt karma svabhāvataḥ /",
  "GP11brahmppu:20558": "tad eva copadānādi sattvādiguṇabhedataḥ // BrP_173.21 //",
  "GP11brahmppu:20559": "bhāvāt prārabhate tadvad bhāvaiḥ phalam avāpyate /",
  "GP11brahmppu:20560": "dharmārthakāmamokṣāṇāṃ karma caiva hi kāraṇam // BrP_173.22 //",
  "GP11brahmppu:20561": "bhāvasthitaṃ bhavet karma muktidaṃ bandhakāraṇam /",
  "GP11brahmppu:20562": "svabhāvānuguṇaṃ karma svasyaiveha paratra ca // BrP_173.23 //",
  "GP11brahmppu:20563": "phalāni vividhāny āśu karoti samatānugam /",
  "GP11brahmppu:20564": "eka eva padārtho 'sau bhāvair bhedaḥ pradṛśyate // BrP_173.24 //",
  "GP11brahmppu:20565": "kriyate bhujyate vāpi tasmād bhāvo viśiṣyate /",
  "GP11brahmppu:20566": "yathābhāvaṃ karma kuru yathepsitam avāpsyasi // BrP_173.25 //",
  "GP11brahmppu:20567": "{brahmovāca: }",
  "GP11brahmppu:20568": "etac chrutvā ṛṣer vākyaṃ viśvāmitrasya dhīmataḥ /",
  "GP11brahmppu:20569": "tapas taptvā bahukālaṃ tāmasaṃ bhāvam āśritaḥ // BrP_173.26 //",
  "GP11brahmppu:20570": "viśvarūpaḥ karma bhīmaṃ cakāra surabhīṣaṇam /",
  "GP11brahmppu:20571": "paśyatsu ṛṣimukhyeṣu vāryamāṇo 'pi nityaśaḥ // BrP_173.27 //",
  "GP11brahmppu:20572": "ātmakopānusāreṇa bhīmaṃ karma tathākarot /",
  "GP11brahmppu:20573": "bhīṣaṇe kuṇḍakhāte tu bhīṣaṇe jātavedasi // BrP_173.28 //",
  "GP11brahmppu:20574": "bhīṣaṇaṃ raudrapuruṣaṃ dhyātvātmānaṃ guhāśayam /",
  "GP11brahmppu:20575": "evaṃ tapantam ālakṣya vāg uvācāśarīriṇī // BrP_173.29 //",
  "GP11brahmppu:20576": "jaṭājūṭaṃ vinātmānaṃ na ca vṛtro vyajīyata /",
  "GP11brahmppu:20577": "vṛthātmānaṃ viśvarūpo juhuyāj jātavedasi // BrP_173.30 //",
  "GP11brahmppu:20578": "sa evendraḥ sa varuṇaḥ sa ca syāt sarvam eva ca /",
  "GP11brahmppu:20579": "tyaktvātmānaṃ jaṭāmātraṃ hutavān vṛjinodbhavaḥ // BrP_173.31 //",
  "GP11brahmppu:20580": "vṛtra ity ucyate vede sa cāpi vṛjino 'bhavat /",
  "GP11brahmppu:20581": "bhīmasya mahimānaṃ ko jānāti jagadīśituḥ // BrP_173.32 //",
  "GP11brahmppu:20582": "sṛjaty aśeṣam api yo na ca saṅgena lipyate /",
  "GP11brahmppu:20583": "virarāmeti saṃkīrtya sā vāṇy enaṃ munīśvarāḥ // BrP_173.33 //",
  "GP11brahmppu:20584": "bhīmeśvaraṃ namaskṛtya jagmuḥ svaṃ svam athāśramam /",
  "GP11brahmppu:20585": "viśvarūpo mahābhīmo bhīmakarmā tathākṛtiḥ // BrP_173.34 //",
  "GP11brahmppu:20586": "bhīmabhāvo bhīmatanuṃ dhyātvātmānaṃ juhāva ha /",
  "GP11brahmppu:20587": "tasmād bhīmeśvaro devaḥ purāṇe paripaṭhyate /",
  "GP11brahmppu:20588": "tatra snānaṃ ca dānaṃ ca muktidaṃ nātra saṃśayaḥ // BrP_173.35 //",
  "GP11brahmppu:20589": "iti paṭhati śṛṇoti yaś ca bhaktyā BrP_173.36a",
  "GP11brahmppu:20590": "vibudhapatiṃ śivam atra bhīmarūpam BrP_173.36b",
  "GP11brahmppu:20591": "jagati viditam aśeṣapāpahāri BrP_173.36c",
  "GP11brahmppu:20592": "smṛtipadaśaraṇena muktidaś ca BrP_173.36d",
  "GP11brahmppu:20593": "godāvarī tāvad aśeṣapāpa BrP_173.37a",
  "GP11brahmppu:20594": "samūhahantrī paramārthadātrī BrP_173.37b",
  "GP11brahmppu:20595": "sadaiva sarvatra viśeṣatas tu BrP_173.37c",
  "GP11brahmppu:20596": "yatrāmburāśiṃ samanupraviṣṭā BrP_173.37d",
  "GP11brahmppu:20597": "snātvā tu tasmin sukṛtī śarīrī BrP_173.38a",
  "GP11brahmppu:20598": "godāvarīvāridhisaṃgame yaḥ BrP_173.38b",
  "GP11brahmppu:20599": "uddhṛtya tīvrān nirayād aśeṣāt BrP_173.38c",
  "GP11brahmppu:20600": "sa pūrvajān yāti puraṃ purāreḥ BrP_173.38d",
  "GP11brahmppu:20601": "vedāntavedyaṃ yad upāsitavyaṃ BrP_173.39a",
  "GP11brahmppu:20602": "tad brahma sākṣāt khalu bhīmanāthaḥ BrP_173.39b",
  "GP11brahmppu:20603": "dṛṣṭe hi tasmin na punar viśanti BrP_173.39c",
  "GP11brahmppu:20604": "śarīriṇaḥ saṃsmṛtim ugraduḥkhām BrP_173.39d",
  "GP11brahmppu:20605": "{brahmovāca: }",
  "GP11brahmppu:20606": "sā saṃgatā pūrvam apāṃpatiṃ taṃ BrP_174.1a",
  "GP11brahmppu:20607": "gaṅgā surāṇām api vandanīyā BrP_174.1b",
  "GP11brahmppu:20608": "devaiś ca sarvair anugamyamānā BrP_174.1c",
  "GP11brahmppu:20609": "saṃstūyamānā munibhir marudbhiḥ BrP_174.1d",
  "GP11brahmppu:20610": "vasiṣṭhajābālisayājñavalkya BrP_174.2a",
  "GP11brahmppu:20611": "kratvaṅgirodakṣamarīcivaiṣṇavāḥ BrP_174.2b",
  "GP11brahmppu:20612": "śātātapaḥ śaunakadevarāta BrP_174.2c",
  "GP11brahmppu:20613": "bhṛgvagniveśyātrimarīcimukhyāḥ BrP_174.2d",
  "GP11brahmppu:20614": "sudhūtapāpā manugautamādayaḥ BrP_174.3a",
  "GP11brahmppu:20615": "sakauśikās tumbaruparvatādyāḥ BrP_174.3b",
  "GP11brahmppu:20616": "agastyamārkaṇḍasapippalādyāḥ BrP_174.3c",
  "GP11brahmppu:20617": "sagālavā yogaparāyaṇāś ca BrP_174.3d",
  "GP11brahmppu:20618": "savāmadevāṅgiraso 'tha bhārgavāḥ BrP_174.4a",
  "GP11brahmppu:20619": "smṛtipravīṇāḥ śrutibhir manojñāḥ BrP_174.4b",
  "GP11brahmppu:20620": "sarve purāṇārthavido bahujñās BrP_174.4c",
  "GP11brahmppu:20621": "te gautamīṃ devanadīṃ tu gatvā BrP_174.4d",
  "GP11brahmppu:20622": "stoṣyanti mantraiḥ śrutibhiḥ prabhūtair BrP_174.5a",
  "GP11brahmppu:20623": "hṛdyaiś ca tuṣṭair muditair manobhiḥ BrP_174.5b",
  "GP11brahmppu:20624": "tāṃ saṃgatāṃ vīkṣya śivo hariś ca BrP_174.5c",
  "GP11brahmppu:20625": "ātmānam ādarśayatāṃ munibhyaḥ BrP_174.5d",
  "GP11brahmppu:20626": "tathāmarās tau pitṛbhiś ca dṛṣṭau BrP_174.6a",
  "GP11brahmppu:20627": "stuvanti devau sakalārtihāriṇau BrP_174.6b",
  "GP11brahmppu:20628": "ādityā vasavo rudrā maruto lokapālakāḥ /",
  "GP11brahmppu:20629": "kṛtāñjalipuṭāḥ sarve stuvanti hariśaṃkarau // BrP_174.7 //",
  "GP11brahmppu:20630": "saṃgameṣu prasiddheṣu nityaṃ saptasu nārada /",
  "GP11brahmppu:20631": "samudrasya ca gaṅgāyā nityaṃ devau pratiṣṭhitau // BrP_174.8 //",
  "GP11brahmppu:20632": "gautameśvara ākhyāto yatra devo maheśvaraḥ /",
  "GP11brahmppu:20633": "nityaṃ saṃnihitas tatra mādhavo ramayā saha // BrP_174.9 //",
  "GP11brahmppu:20634": "brahmeśvara iti khyāto mayaiva sthāpitaḥ śivaḥ /",
  "GP11brahmppu:20635": "lokānām upakārārtham ātmanaḥ kāraṇāntare // BrP_174.10 //",
  "GP11brahmppu:20636": "cakrapāṇir iti khyātaḥ stuto devair mayā saha /",
  "GP11brahmppu:20637": "tatra saṃnihito viṣṇur devaiḥ saha marudgaṇaiḥ // BrP_174.11 //",
  "GP11brahmppu:20638": "aindratīrtham iti khyātaṃ tad eva hayamūrdhakam /",
  "GP11brahmppu:20639": "hayamūrdhā tatra viṣṇus tanmūrdhani surā api /",
  "GP11brahmppu:20640": "somatīrtham iti khyātaṃ yatra someśvaraḥ śivaḥ // BrP_174.12 //",
  "GP11brahmppu:20641": "indrasya somaśravaso devaiś ca ṛṣibhis tathā /",
  "GP11brahmppu:20642": "prārthitaḥ soma evādāv indrāyendo parisrava // BrP_174.13 //",
  "GP11brahmppu:20643": "sapta diśo nānāsūryāḥ sapta hotāra ṛtvijaḥ /",
  "GP11brahmppu:20644": "devā ādityā ye sapta tebhiḥ somābhirakṣa na // BrP_174.14 //",
  "GP11brahmppu:20645": "indrāyendo parisrava BrP_174.14e",
  "GP11brahmppu:20646": "yat te rājañ chṛtaṃ havis tena somābhirakṣa naḥ /",
  "GP11brahmppu:20647": "arātīvā mā nas tārīn mo ca naḥ kiṃcanāmamad // BrP_174.15 //",
  "GP11brahmppu:20648": "indrāyendo parisrava BrP_174.15e",
  "GP11brahmppu:20649": "ṛṣe mantrakṛtāṃ stomaiḥ kaśyapodvardhayan giraḥ /",
  "GP11brahmppu:20650": "somaṃ namasya rājānaṃ yo jajñe vīrudhāṃ patir // BrP_174.16 //",
  "GP11brahmppu:20651": "indrāyendo parisrava BrP_174.16e",
  "GP11brahmppu:20652": "kārur ahaṃ tato bhiṣag upalaprakṣiṇī nanā /",
  "GP11brahmppu:20653": "nānādhiyo vasūyavo 'nu gā iva tasthima // BrP_174.17 //",
  "GP11brahmppu:20654": "indrāyendo parisrava BrP_174.17e",
  "GP11brahmppu:20655": "evam uktvā ca ṛṣibhiḥ somaṃ prāpya ca vajriṇe /",
  "GP11brahmppu:20656": "tebhyo dattvā tato yajñaḥ pūrṇo jātaḥ śatakratoḥ // BrP_174.18 //",
  "GP11brahmppu:20657": "tat somatīrtham ākhyātam āgneyaṃ puratas tu tat /",
  "GP11brahmppu:20658": "agnir iṣṭvā mahāyajñair mām ārādhya manīṣitam // BrP_174.19 //",
  "GP11brahmppu:20659": "saṃprāptavān matprasādād ahaṃ tatraiva nityaśaḥ /",
  "GP11brahmppu:20660": "sthito lokopakārārthaṃ tatra viṣṇuḥ śivas tathā // BrP_174.20 //",
  "GP11brahmppu:20661": "tasmād āgneyam ākhyātam ādityaṃ tadanantaram /",
  "GP11brahmppu:20662": "yatrādityo vedamayo nityam eti upāsitum // BrP_174.21 //",
  "GP11brahmppu:20663": "rūpāntareṇa madhyāhne draṣṭuṃ māṃ śaṃkaraṃ harim /",
  "GP11brahmppu:20664": "namaskāryas tatra sadā madhyāhne sakalo janaḥ // BrP_174.22 //",
  "GP11brahmppu:20665": "rūpeṇa kena savitā samāyātīty aniścayāt /",
  "GP11brahmppu:20666": "tasmād ādityam ākhyātaṃ bārhaspatyam anantaram // BrP_174.23 //",
  "GP11brahmppu:20667": "bṛhaspatiḥ suraiḥ pūjāṃ tasmāt tīrthād avāpa ha /",
  "GP11brahmppu:20668": "īje ca yajñān vividhān bārhaspatyaṃ tato viduḥ // BrP_174.24 //",
  "GP11brahmppu:20669": "tattīrthasmaraṇād eva grahaśāntir bhaviṣyati /",
  "GP11brahmppu:20670": "tasmād apy aparaṃ tīrtham indragope nagottame // BrP_174.25 //",
  "GP11brahmppu:20671": "pratiṣṭhitaṃ mahāliṅgaṃ kasmiṃścit kāraṇāntare /",
  "GP11brahmppu:20672": "himālayena tat tīrtham adritīrthaṃ tad ucyate // BrP_174.26 //",
  "GP11brahmppu:20673": "tatra snānaṃ ca dānaṃ ca sarvakāmapradaṃ śubham /",
  "GP11brahmppu:20674": "evaṃ sā gautamī gaṅgā brahmādreś ca viniḥsṛtā // BrP_174.27 //",
  "GP11brahmppu:20675": "yāvat sāgaragā devī tatra tīrthāni kānicit /",
  "GP11brahmppu:20676": "saṃkṣepeṇa mayoktāni rahasyāni śubhāni ca // BrP_174.28 //",
  "GP11brahmppu:20677": "vede purāṇe ṛṣibhiḥ prasiddhā BrP_174.29a",
  "GP11brahmppu:20678": "yā gautamī lokanamaskṛtā ca BrP_174.29b",
  "GP11brahmppu:20679": "vaktuṃ kathaṃ tām atisuprabhāvām BrP_174.29c",
  "GP11brahmppu:20680": "aśeṣato nārada kasya śaktiḥ BrP_174.29d",
  "GP11brahmppu:20681": "bhaktyā pravṛttasya yathākathaṃcin BrP_174.30a",
  "GP11brahmppu:20682": "naivāparādho 'sti na saṃśayo 'tra BrP_174.30b",
  "GP11brahmppu:20683": "tasmāc ca diṅmātramatiprayāsāt BrP_174.30c",
  "GP11brahmppu:20684": "saṃsūcitaṃ lokahitāya tasyāḥ BrP_174.30d",
  "GP11brahmppu:20685": "kas tasyāḥ pratitīrthaṃ tu prabhāvaṃ vaktum īśvaraḥ /",
  "GP11brahmppu:20686": "api lakṣmīpatir viṣṇur alaṃ someśvaraḥ śivaḥ // BrP_174.31 //",
  "GP11brahmppu:20687": "kvacit kasmiṃś ca tīrthāni kālayoge bhavanti hi /",
  "GP11brahmppu:20688": "guṇavanti mahāprājña gautamī tu sadā nṛṇām // BrP_174.32 //",
  "GP11brahmppu:20689": "sarvatra sarvadā puṇyā ko nv asyā guṇakīrtanam /",
  "GP11brahmppu:20690": "vaktuṃ śaktas tatas tasyai nama ity eva yujyate // BrP_174.33 //",
  "GP11brahmppu:20691": "{nārada uvāca: }",
  "GP11brahmppu:20692": "tridaivatyāṃ sureśāna gaṅgāṃ brūṣe sureśvara /",
  "GP11brahmppu:20693": "brāhmaṇenāhṛtāṃ puṇyāṃ jagataḥ pāvanīṃ śubhām // BrP_175.1 //",
  "GP11brahmppu:20694": "ādimadhyāvasāne ca ubhayos tīrayor api /",
  "GP11brahmppu:20695": "yā vyāptā viṣṇuneśena tvayā ca surasattama /",
  "GP11brahmppu:20696": "punaḥ saṃkṣepato brūhi na me tṛptiḥ prajāyate // BrP_175.2 //",
  "GP11brahmppu:20697": "{brahmovāca: }",
  "GP11brahmppu:20698": "kamaṇḍalusthitā pūrvaṃ tato viṣṇupadānugā /",
  "GP11brahmppu:20699": "maheśvarajaṭājūṭe sthitā saiva namaskṛtā // BrP_175.3 //",
  "GP11brahmppu:20700": "brahmatejaḥprabhāveṇa śivam ārādhya yatnataḥ /",
  "GP11brahmppu:20701": "tataḥ prāptā giriṃ puṇyaṃ tataḥ pūrvārṇavaṃ prati // BrP_175.4 //",
  "GP11brahmppu:20702": "āgatya saṃgatā devī sarvatīrthamayī nṛṇām /",
  "GP11brahmppu:20703": "īpsitānāṃ tathā dātrī prabhāvo 'syā viśiṣyate // BrP_175.5 //",
  "GP11brahmppu:20704": "etasyā nādhikaṃ manye kiṃcit tīrthaṃ jagattraye /",
  "GP11brahmppu:20705": "asyāś caiva prabhāveṇa bhāvyaṃ yac ca manaḥsthitam // BrP_175.6 //",
  "GP11brahmppu:20706": "adyāpy asyā hi māhātmyaṃ vaktuṃ kaiścin na śakyate /",
  "GP11brahmppu:20707": "bhaktito vakṣyate nityaṃ yā brahma paramārthataḥ // BrP_175.7 //",
  "GP11brahmppu:20708": "tasyāḥ parataraṃ tīrthaṃ na syād iti matir mama /",
  "GP11brahmppu:20709": "anyatīrthena sādharmyaṃ na yujyeta kathaṃcana // BrP_175.8 //",
  "GP11brahmppu:20710": "śrutvā madvākyapīyūṣair gaṅgāyā guṇakīrtanam /",
  "GP11brahmppu:20711": "sarveṣāṃ na matiḥ kasmāt tatraivoparatiṃ gatā /",
  "GP11brahmppu:20712": "iti bhāti vicitraṃ me mune khalu jagattraye // BrP_175.9 //",
  "GP11brahmppu:20713": "{nārada uvāca: }",
  "GP11brahmppu:20714": "dharmārthakāmamokṣāṇāṃ tvaṃ vettā copadeśakaḥ /",
  "GP11brahmppu:20715": "chandāṃsi sarahasyāni purāṇasmṛtayo 'pi ca // BrP_175.10 //",
  "GP11brahmppu:20716": "dharmaśāstrāṇi yac cānyat tava vākye pratiṣṭhitam /",
  "GP11brahmppu:20717": "tīrthānām atha dānānāṃ yajñānāṃ tapasāṃ tathā // BrP_175.11 //",
  "GP11brahmppu:20718": "devatāmantrasevānām adhikaṃ kiṃ vada prabho /",
  "GP11brahmppu:20719": "yad brūṣe bhagavan bhaktyā tathā bhāvyaṃ na cānyathā // BrP_175.12 //",
  "GP11brahmppu:20720": "etaṃ me saṃśayaṃ brahman vākyāt tvaṃ chettum arhasi /",
  "GP11brahmppu:20721": "iṣṭaṃ manogataṃ śrutvā tasmād vismayam āgataḥ // BrP_175.13 //",
  "GP11brahmppu:20722": "{brahmovāca: }",
  "GP11brahmppu:20723": "śṛṇu nārada vakṣyāmi rahasyaṃ dharmam uttamam /",
  "GP11brahmppu:20724": "caturvidhāni tīrthāni tāvanty eva yugāni ca // BrP_175.14 //",
  "GP11brahmppu:20725": "guṇās trayaś ca puruṣās trayo devāḥ sanātanāḥ /",
  "GP11brahmppu:20726": "vedāś ca smṛtibhir yuktāś catvāras te prakīrtitāḥ // BrP_175.15 //",
  "GP11brahmppu:20727": "puruṣārthāś ca catvāro vāṇī cāpi caturvidhā /",
  "GP11brahmppu:20728": "guṇā hy api tu catvāraḥ samatveneti nārada // BrP_175.16 //",
  "GP11brahmppu:20729": "sarvatra dharmaḥ sāmānyo yato dharmaḥ sanātanaḥ /",
  "GP11brahmppu:20730": "sādhyasādhanabhāvena sa eva bahudhā mataḥ // BrP_175.17 //",
  "GP11brahmppu:20731": "tasyāśrayaś ca dvividho deśaḥ kālaś ca sarvadā /",
  "GP11brahmppu:20732": "kālāśrayaś ca yo dharmo hīyate vardhate sadā // BrP_175.18 //",
  "GP11brahmppu:20733": "yugānām anurūpeṇa pādaḥ pādo 'sya hīyate /",
  "GP11brahmppu:20734": "dharmasyeti mahāprājña deśāpekṣā tathobhayam // BrP_175.19 //",
  "GP11brahmppu:20735": "kālena cāśrito dharmo deśe nityaṃ pratiṣṭhitaḥ /",
  "GP11brahmppu:20736": "yugeṣu kṣīyamāṇeṣu na deśeṣu sa hīyate // BrP_175.20 //",
  "GP11brahmppu:20737": "ubhayatra vihīne ca dharmasya syād abhāvatā /",
  "GP11brahmppu:20738": "tasmād deśāśrito dharmaś catuṣpāt supratiṣṭhitaḥ // BrP_175.21 //",
  "GP11brahmppu:20739": "sa cāpi dharmo deśeṣu tīrtharūpeṇa tiṣṭhati /",
  "GP11brahmppu:20740": "kṛte deśaṃ ca kālaṃ ca dharmo 'vaṣṭabhya tiṣṭhati // BrP_175.22 //",
  "GP11brahmppu:20741": "tretāyāṃ pādahīnena sa tu pādaḥ pradeśataḥ /",
  "GP11brahmppu:20742": "dvāpare cārdhataḥ kāle dharmo deśe samāsthitaḥ // BrP_175.23 //",
  "GP11brahmppu:20743": "kalau pādena caikena dharmaś calati saṃkaṭam /",
  "GP11brahmppu:20744": "evaṃvidhaṃ tu yo dharmaṃ vetti tasya na hīyate // BrP_175.24 //",
  "GP11brahmppu:20745": "yugānām anubhāvena jātibhedāś ca saṃsthitāḥ /",
  "GP11brahmppu:20746": "guṇebhyo guṇakartṛbhyo vicitrā dharmasaṃsthitiḥ // BrP_175.25 //",
  "GP11brahmppu:20747": "guṇānām anubhāvena udbhavābhibhavau tathā /",
  "GP11brahmppu:20748": "tīrthānām api varṇānāṃ vedānāṃ svargamokṣayoḥ // BrP_175.26 //",
  "GP11brahmppu:20749": "tādṛgrūpapravṛttyā tu tad eva ca viśiṣyate /",
  "GP11brahmppu:20750": "kālo 'bhivyañjakaḥ prokto deśo 'bhivyaṅgya ucyate // BrP_175.27 //",
  "GP11brahmppu:20751": "yadā yadā abhivyaktiṃ kālo dhatte tadā tadā /",
  "GP11brahmppu:20752": "tad eva vyañjanaṃ brahmaṃs tasmān nāsty atra saṃśayaḥ // BrP_175.28 //",
  "GP11brahmppu:20753": "yugānurūpā mūrtiḥ syād devānāṃ vaidikī tathā /",
  "GP11brahmppu:20754": "karmaṇām api tīrthānāṃ jātīnām āśramasya tu // BrP_175.29 //",
  "GP11brahmppu:20755": "tridaivatyaṃ satyayuge tīrthaṃ lokeṣu pūjyate /",
  "GP11brahmppu:20756": "dvidaivatyaṃ yuge 'nyasmin dvāpare caikadaivikam // BrP_175.30 //",
  "GP11brahmppu:20757": "kalau na kiṃcid vijñeyam athānyad api tac chṛṇu /",
  "GP11brahmppu:20758": "daivaṃ kṛtayuge tīrthaṃ tretāyām āsuraṃ viduḥ // BrP_175.31 //",
  "GP11brahmppu:20759": "ārṣaṃ ca dvāpare proktaṃ kalau mānuṣam ucyate /",
  "GP11brahmppu:20760": "athānyad api vakṣyāmi śṛṇu nārada kāraṇam // BrP_175.32 //",
  "GP11brahmppu:20761": "gautamyāṃ yat tvayā pṛṣṭaṃ tat te vakṣyāmi vistarāt /",
  "GP11brahmppu:20762": "yadā ceyaṃ haraśiraḥ prāptā gaṅgā mahāmune // BrP_175.33 //",
  "GP11brahmppu:20763": "tadā prabhṛti sā gaṅgā śaṃbhoḥ priyatarābhavat /",
  "GP11brahmppu:20764": "tad devasya mataṃ jñātvā gajavaktram uvāca sā // BrP_175.34 //",
  "GP11brahmppu:20765": "umā lokatrayeśānā mātā ca jagato hitā /",
  "GP11brahmppu:20766": "śāntā śrutir iti khyātā bhuktimuktipradāyinī // BrP_175.35 //",
  "GP11brahmppu:20767": "{brahmovāca: }",
  "GP11brahmppu:20768": "tan mātur vacanaṃ śrutvā gajavaktro 'bhyabhāṣata //* BrP_175.36 //",
  "GP11brahmppu:20769": "{gajavaktra uvāca: }",
  "GP11brahmppu:20770": "kiṃ kṛtyaṃ śādhi māṃ mātas tatkartāham asaṃśayam //* BrP_175.37 //",
  "GP11brahmppu:20771": "{brahmovāca: }",
  "GP11brahmppu:20772": "umā sutam uvācedaṃ maheśvarajaṭāsthitā /",
  "GP11brahmppu:20773": "tvayāvatāryatāṃ gaṅgā satyam īśapriyā satī // BrP_175.38 //",
  "GP11brahmppu:20774": "punaś ceśas tatra citram adhyāste sarvadā suta /",
  "GP11brahmppu:20775": "śivo yatra surās tatra tatra vedāḥ sanātanāḥ // BrP_175.39 //",
  "GP11brahmppu:20776": "tatraiva ṛṣayaḥ sarve manuṣyāḥ pitaras tathā /",
  "GP11brahmppu:20777": "tasmān nivartayeśānaṃ devadevaṃ maheśvaram // BrP_175.40 //",
  "GP11brahmppu:20778": "tasyā nivartite deve gaṅgāyāḥ sarva eva hi /",
  "GP11brahmppu:20779": "nivṛttās te bhaviṣyanti śṛṇu cedaṃ vaco mama /",
  "GP11brahmppu:20780": "nivartaya tatas tasyāḥ sarvabhāvena śaṃkaram // BrP_175.41 //",
  "GP11brahmppu:20781": "{brahmovāca: }",
  "GP11brahmppu:20782": "mātus tad vacanaṃ śrutvā punar āha gaṇeśvaraḥ //* BrP_175.42 //",
  "GP11brahmppu:20783": "{gaṇeśvara uvāca: }",
  "GP11brahmppu:20784": "naiva śakyaḥ śivo devo mayā tasyā nivartitum /",
  "GP11brahmppu:20785": "anivṛtte śive tasyā devā api nivartitum // BrP_175.43 //",
  "GP11brahmppu:20786": "na śakyā jagatāṃ mātar athānyac cāpi kāraṇam /",
  "GP11brahmppu:20787": "gaṅgāvatāritā pūrvaṃ gautamena mahātmanā // BrP_175.44 //",
  "GP11brahmppu:20788": "ṛṣiṇā lokapūjyena trailokyahitakāriṇā /",
  "GP11brahmppu:20789": "sāmopāyena tadvākyāt pūjyena brahmatejasā // BrP_175.45 //",
  "GP11brahmppu:20790": "ārādhayitvā deveśaṃ tapobhiḥ stutibhir bhavam /",
  "GP11brahmppu:20791": "tuṣṭena śaṃkareṇedam ukto 'sau gautamas tadā // BrP_175.46 //",
  "GP11brahmppu:20792": "{śaṃkara uvāca: }",
  "GP11brahmppu:20793": "varān varaya puṇyāṃś ca priyāṃś ca manasepsitān /",
  "GP11brahmppu:20794": "yad yad icchasi tat sarvaṃ dātā te 'dya mahāmate // BrP_175.47 //",
  "GP11brahmppu:20795": "{brahmovāca: }",
  "GP11brahmppu:20796": "evam uktaḥ śivenāsau gautamo mayi śṛṇvati /",
  "GP11brahmppu:20797": "idam eva tadovāca sajaṭāṃ dehi śaṃkara /",
  "GP11brahmppu:20798": "gaṅgāṃ me yācate puṇyāṃ kim anyena vareṇa me // BrP_175.48 //",
  "GP11brahmppu:20799": "{brahmovāca: }",
  "GP11brahmppu:20800": "punaḥ provāca taṃ śaṃbhuḥ sarvalokopakārakaḥ //* BrP_175.49 //",
  "GP11brahmppu:20801": "{śaṃbhur uvāca: }",
  "GP11brahmppu:20802": "uktaṃ na cātmanaḥ kiṃcit tasmād yācasva duṣkaram //* BrP_175.50 //",
  "GP11brahmppu:20803": "{brahmovāca: }",
  "GP11brahmppu:20804": "gautamo 'dīnasattvas taṃ bhavam āha kṛtāñjaliḥ //* BrP_175.51 //",
  "GP11brahmppu:20805": "{gautama uvāca: }",
  "GP11brahmppu:20806": "etad eva ca sarveṣāṃ duṣkaraṃ tava darśanam /",
  "GP11brahmppu:20807": "mayā tad adya saṃprāptaṃ kṛpayā tava śaṃkara // BrP_175.52 //",
  "GP11brahmppu:20808": "smaraṇād eva te padbhyāṃ kṛtakṛtyā manīṣiṇaḥ /",
  "GP11brahmppu:20809": "bhavanti kiṃ punaḥ sākṣāt tvayi dṛṣṭe maheśvare // BrP_175.53 //",
  "GP11brahmppu:20810": "{brahmovāca: }",
  "GP11brahmppu:20811": "evam ukte gautamena bhavo harṣasamanvitaḥ /",
  "GP11brahmppu:20812": "trayāṇām upakārārthaṃ lokānāṃ yācitaṃ tvayā // BrP_175.54 //",
  "GP11brahmppu:20813": "na cātmano mahābuddhe yācety āha śivo dvijam /",
  "GP11brahmppu:20814": "evaṃ proktaḥ punar vipro dhyātvā prāha śivaṃ tathā // BrP_175.55 //",
  "GP11brahmppu:20815": "vinītavad adīnātmā śivabhaktisamanvitaḥ /",
  "GP11brahmppu:20816": "sarvalokopakārāya punar yācitavān idam /",
  "GP11brahmppu:20817": "śṛṇvatsu lokapāleṣu jagādedaṃ sa gautamaḥ // BrP_175.56 //",
  "GP11brahmppu:20818": "{gautama uvāca: }",
  "GP11brahmppu:20819": "yāvat sāgaragā devī nisṛṣṭā brahmaṇo gireḥ /",
  "GP11brahmppu:20820": "sarvatra sarvadā tasyāṃ sthātavyaṃ vṛṣabhadhvaja // BrP_175.57 //",
  "GP11brahmppu:20821": "phalepsūnāṃ phalaṃ dātā tvam eva jagataḥ prabho /",
  "GP11brahmppu:20822": "tīrthāny anyāni deveśa kvāpi kvāpi śubhāni ca // BrP_175.58 //",
  "GP11brahmppu:20823": "yatra te saṃnidhir nityaṃ tad eva śubhadaṃ viduḥ /",
  "GP11brahmppu:20824": "yatra gaṅgā tvayā dattā jaṭāmukuṭasaṃsthitā /",
  "GP11brahmppu:20825": "sarvatra tava sāṃnidhyāt sarvatīrthāni śaṃkara // BrP_175.59 //",
  "GP11brahmppu:20826": "{brahmovāca: }",
  "GP11brahmppu:20827": "tad gautamavacaḥ śrutvā punar harṣāc chivo 'bravīt //* BrP_175.60 //",
  "GP11brahmppu:20828": "{śiva uvāca: }",
  "GP11brahmppu:20829": "yatra kvāpi ca yat kiṃcid yo vā bhavati bhaktitaḥ /",
  "GP11brahmppu:20830": "yātrāṃ snānam atho dānaṃ pitṝṇāṃ vāpi tarpaṇam // BrP_175.61 //",
  "GP11brahmppu:20831": "śravaṇaṃ paṭhanaṃ vāpi smaraṇaṃ vāpi gautama /",
  "GP11brahmppu:20832": "yaḥ karoti naro bhaktyā godāvaryā yatavrataḥ // BrP_175.62 //",
  "GP11brahmppu:20833": "saptadvīpavatī pṛthvī saśailavanakānanā /",
  "GP11brahmppu:20834": "saratnā sauṣadhī ramyā sārṇavā dharmabhūṣitā // BrP_175.63 //",
  "GP11brahmppu:20835": "dattvā bhavati yo dharmaḥ sa bhaved gautamīsmṛteḥ /",
  "GP11brahmppu:20836": "evaṃvidhā ilā vipra godānād yābhidhīyate // BrP_175.64 //",
  "GP11brahmppu:20837": "candrasūryagrahe kāle matsāṃnidhye yatavrataḥ /",
  "GP11brahmppu:20838": "bhūbhṛte viṣṇave bhaktyā sarvakālaṃ kṛtā sudhīḥ // BrP_175.65 //",
  "GP11brahmppu:20839": "gāḥ sundarāḥ savatsāś ca saṃgame lokaviśrute /",
  "GP11brahmppu:20840": "yo dadāti dvijaśreṣṭha tatra yat puṇyam āpnuyāt // BrP_175.66 //",
  "GP11brahmppu:20841": "tasmād varaṃ puṇyam eti snānadānādinā naraḥ /",
  "GP11brahmppu:20842": "gautamyāṃ viśvavandyāyāṃ mahānadyāṃ tu bhaktitaḥ // BrP_175.67 //",
  "GP11brahmppu:20843": "tasmād godāvarī gaṅgā tvayā nītā bhaviṣyati /",
  "GP11brahmppu:20844": "sarvapāpakṣayakarī sarvābhīṣṭapradāyinī // BrP_175.68 //",
  "GP11brahmppu:20845": "{gaṇeśvara uvāca: }",
  "GP11brahmppu:20846": "etac chrutaṃ mayā mātar vadato gautamaṃ śivāt /",
  "GP11brahmppu:20847": "etasmāt kāraṇāc chaṃbhur gaṅgāyāṃ niyataḥ sthitaḥ // BrP_175.69 //",
  "GP11brahmppu:20848": "ko nivartayituṃ śaktas tam amba karuṇodadhim /",
  "GP11brahmppu:20849": "athāpi mātar etat syān mānuṣā vighnapāśakaiḥ // BrP_175.70 //",
  "GP11brahmppu:20850": "vinibaddhā na gacchanti godām apy antikasthitām /",
  "GP11brahmppu:20851": "na namanti śivaṃ devaṃ na smaranti stuvanti na // BrP_175.71 //",
  "GP11brahmppu:20852": "tathā mātaḥ kariṣyāmi tava saṃtoṣahetave /",
  "GP11brahmppu:20853": "saṃniroddhum atho kleśas tava vākyaṃ kṣamasva me // BrP_175.72 //",
  "GP11brahmppu:20854": "{brahmovāca: }",
  "GP11brahmppu:20855": "tataḥ prabhṛti vighneśo mānuṣān prati kiṃcana /",
  "GP11brahmppu:20856": "vighnam ācarate yas tu tam upāsya pravartate // BrP_175.73 //",
  "GP11brahmppu:20857": "atho vighnam anādṛtya gautamīṃ yāti bhaktitaḥ /",
  "GP11brahmppu:20858": "sa kṛtārtho bhavel loke na kṛtyam avaśiṣyate // BrP_175.74 //",
  "GP11brahmppu:20859": "vighnāny anekāni bhavanti gehān BrP_175.75a",
  "GP11brahmppu:20860": "nirgantukāmasya narādhamasya BrP_175.75b",
  "GP11brahmppu:20861": "nidhāya tanmūrdhni padaṃ prayāti BrP_175.75c",
  "GP11brahmppu:20862": "gaṅgāṃ na kiṃ tena phalaṃ pralabdham BrP_175.75d",
  "GP11brahmppu:20863": "asyāḥ prabhāvaṃ ko brūyād api sākṣāt sadāśivaḥ /",
  "GP11brahmppu:20864": "saṃkṣepeṇa mayā proktam itihāsapadānugam // BrP_175.76 //",
  "GP11brahmppu:20865": "dharmārthakāmamokṣāṇāṃ sādhanaṃ yac carācare /",
  "GP11brahmppu:20866": "tad atra vidyate sarvam itihāse savistare // BrP_175.77 //",
  "GP11brahmppu:20867": "vedoditaṃ śrutisakalarahasyam uktaṃ BrP_175.78a",
  "GP11brahmppu:20868": "satkāraṇaṃ samabhidhānam idaṃ sadaiva BrP_175.78b",
  "GP11brahmppu:20869": "samyak ca dṛṣṭaṃ jagatāṃ hitāya BrP_175.78c",
  "GP11brahmppu:20870": "proktaṃ purāṇaṃ bahudharmayuktam BrP_175.78d",
  "GP11brahmppu:20871": "asya ślokaṃ padaṃ vāpi bhaktitaḥ śṛṇuyāt paṭhet /",
  "GP11brahmppu:20872": "gaṅgā gaṅgeti vā vākyaṃ sa tu puṇyam avāpnuyāt // BrP_175.79 //",
  "GP11brahmppu:20873": "kalikalaṅkavināśanadakṣam idaṃ BrP_175.80a",
  "GP11brahmppu:20874": "sakalasiddhikaraṃ śubhadaṃ śivam BrP_175.80b",
  "GP11brahmppu:20875": "jagati pūjyam abhīṣṭaphalapradaṃ BrP_175.80c",
  "GP11brahmppu:20876": "gāṅgam etad udīritam uttamam BrP_175.80d",
  "GP11brahmppu:20877": "sādhu gautama bhadraṃ te ko 'nyo 'sti sadṛśas tvayā /",
  "GP11brahmppu:20878": "ya enāṃ gautamīṃ gaṅgāṃ daṇḍakāraṇyam āpnuyāt // BrP_175.81 //",
  "GP11brahmppu:20879": "gaṅgā gaṅgeti yo brūyād yojanānāṃ śatair api /",
  "GP11brahmppu:20880": "mucyate sarvapāpebhyo viṣṇulokaṃ sa gacchati // BrP_175.82 //",
  "GP11brahmppu:20881": "tisraḥ koṭyo 'rdhakoṭī ca tīrthāni bhuvanatraye /",
  "GP11brahmppu:20882": "tāni snātuṃ samāyānti gaṅgāyāṃ siṃhage gurau // BrP_175.83 //",
  "GP11brahmppu:20883": "ṣaṣṭir varṣasahasrāṇi bhāgīrathyavagāhanam /",
  "GP11brahmppu:20884": "sakṛd godāvarīsnānaṃ siṃhayukte bṛhaspatau // BrP_175.84 //",
  "GP11brahmppu:20885": "iyaṃ tu gautamī putra yatra kvāpi mamājñayā /",
  "GP11brahmppu:20886": "sarveṣāṃ sarvadā nṝṇāṃ snānān muktiṃ pradāsyati // BrP_175.85 //",
  "GP11brahmppu:20887": "aśvamedhasahasrāṇi vājapeyaśatāni ca /",
  "GP11brahmppu:20888": "kṛtvā yat phalam āpnoti tad asya śravaṇād bhavet // BrP_175.86 //",
  "GP11brahmppu:20889": "yasyaitat tiṣṭhati gṛhe purāṇaṃ brahmaṇoditam /",
  "GP11brahmppu:20890": "na bhayaṃ vidyate tasya kalikālasya nārada // BrP_175.87 //",
  "GP11brahmppu:20891": "yasya kasyāpi nākhyeyaṃ purāṇam idam uttamam /",
  "GP11brahmppu:20892": "śraddadhānāya śāntāya vaiṣṇavāya mahātmane // BrP_175.88 //",
  "GP11brahmppu:20893": "idaṃ kīrtyaṃ bhuktimukti- dāyakaṃ pāpanāśakam /",
  "GP11brahmppu:20894": "etacchravaṇamātreṇa kṛtakṛtyo bhaven naraḥ // BrP_175.89 //",
  "GP11brahmppu:20895": "likhitvā pustakam idaṃ brāhmaṇāya prayacchati /",
  "GP11brahmppu:20896": "sarvapāpavinirmuktaḥ punar garbhaṃ na saṃviśet // BrP_175.90 //",
  "GP11brahmppu:20897": "{munaya ūcuḥ: }",
  "GP11brahmppu:20898": "nahi nas tṛptir astīha śṛṇvatāṃ bhagavatkathām /",
  "GP11brahmppu:20899": "punar eva paraṃ guhyaṃ vaktum arhasy aśeṣataḥ // BrP_176.1 //",
  "GP11brahmppu:20900": "anantavāsudevasya na samyag varṇitaṃ tvayā /",
  "GP11brahmppu:20901": "śrotum icchāmahe deva vistareṇa vadasva naḥ // BrP_176.2 //",
  "GP11brahmppu:20902": "{brahmovāca: }",
  "GP11brahmppu:20903": "pravakṣyāmi muniśreṣṭhāḥ sārāt sārataraṃ param /",
  "GP11brahmppu:20904": "anantavāsudevasya māhātmyaṃ bhuvi durlabham // BrP_176.3 //",
  "GP11brahmppu:20905": "ādikalpe purā viprās tv aham avyaktajanmavān /",
  "GP11brahmppu:20906": "viśvakarmāṇam āhūya vacanaṃ proktavān idam // BrP_176.4 //",
  "GP11brahmppu:20907": "variṣṭhaṃ devaśilpīndraṃ viśvakarmāgrakarmiṇam /",
  "GP11brahmppu:20908": "pratimāṃ vāsudevasya kuru śailamayīṃ bhuvi // BrP_176.5 //",
  "GP11brahmppu:20909": "yāṃ prekṣya vidhivad bhaktāḥ sendrā vai mānuṣādayaḥ /",
  "GP11brahmppu:20910": "yena dānavarakṣobhyo vijñāya sumahad bhayam // BrP_176.6 //",
  "GP11brahmppu:20911": "tridivaṃ samanuprāpya sumeruśikharaṃ ciram /",
  "GP11brahmppu:20912": "vāsudevaṃ samārādhya nirātaṅkā vasanti te // BrP_176.7 //",
  "GP11brahmppu:20913": "mama tad vacanaṃ śrutvā viśvakarmā tu tatkṣaṇāt /",
  "GP11brahmppu:20914": "cakāra pratimāṃ śuddhāṃ śaṅkhacakragadādharām // BrP_176.8 //",
  "GP11brahmppu:20915": "sarvalakṣaṇasaṃyuktāṃ puṇḍarīkāyatekṣaṇām /",
  "GP11brahmppu:20916": "śrīvatsalakṣmasaṃyuktām atyugrāṃ pratimottamām // BrP_176.9 //",
  "GP11brahmppu:20917": "vanamālāvṛtoraskāṃ mukuṭāṅgadadhāriṇīm /",
  "GP11brahmppu:20918": "pītavastrāṃ supīnāṃsāṃ kuṇḍalābhyām alaṃkṛtām // BrP_176.10 //",
  "GP11brahmppu:20919": "evaṃ sā pratimā divyā guhyamantrais tadā svayam /",
  "GP11brahmppu:20920": "pratiṣṭhākālam āsādya mayāsau nirmitā purā // BrP_176.11 //",
  "GP11brahmppu:20921": "tasmin kāle tadā śakro devarāṭ khecaraiḥ saha /",
  "GP11brahmppu:20922": "jagāma brahmasadanam āruhya gajam uttamam // BrP_176.12 //",
  "GP11brahmppu:20923": "prasādya pratimāṃ śakraḥ snānadānaiḥ punaḥ punaḥ /",
  "GP11brahmppu:20924": "pratimāṃ tāṃ samārādhya svapuraṃ punar āgamat // BrP_176.13 //",
  "GP11brahmppu:20925": "tāṃ samārādhya suciraṃ yatavākkāyamānasaḥ /",
  "GP11brahmppu:20926": "vṛtrādyān asurān krūrān namucipramukhān sa ca // BrP_176.14 //",
  "GP11brahmppu:20927": "nihatya dānavān bhīmān bhuktavān bhuvanatrayam /",
  "GP11brahmppu:20928": "dvitīye ca yuge prāpte tretāyāṃ rākṣasādhipaḥ // BrP_176.15 //",
  "GP11brahmppu:20929": "babhūva sumahāvīryo daśagrīvaḥ pratāpavān /",
  "GP11brahmppu:20930": "daśa varṣasahasrāṇi nirāhāro jitendriyaḥ // BrP_176.16 //",
  "GP11brahmppu:20931": "cacāra vratam atyugraṃ tapaḥ paramaduścaram /",
  "GP11brahmppu:20932": "tapasā tena tuṣṭo 'haṃ varaṃ tasmai pradattavān // BrP_176.17 //",
  "GP11brahmppu:20933": "avadhyaḥ sarvadevānāṃ sa daityoragarakṣasām /",
  "GP11brahmppu:20934": "śāpapraharaṇair ugrair avadhyo yamakiṃkaraiḥ // BrP_176.18 //",
  "GP11brahmppu:20935": "varaṃ prāpya tadā rakṣo yakṣān sarvagaṇān imān /",
  "GP11brahmppu:20936": "dhanādhyakṣaṃ vinirjitya śakraṃ jetuṃ samudyataḥ // BrP_176.19 //",
  "GP11brahmppu:20937": "saṃgrāmaṃ sumahāghoraṃ kṛtvā devaiḥ sa rākṣasaḥ /",
  "GP11brahmppu:20938": "devarājaṃ vinirjitya tadā indrajiteti vai // BrP_176.20 //",
  "GP11brahmppu:20939": "rākṣasas tatsuto nāma meghanādaḥ pralabdhavān /",
  "GP11brahmppu:20940": "amarāvatīṃ tataḥ prāpya devarājagṛhe śubhe // BrP_176.21 //",
  "GP11brahmppu:20941": "dadarśāñjanasaṃkāśāṃ rāvaṇas tu balānvitaḥ /",
  "GP11brahmppu:20942": "pratimāṃ vāsudevasya sarvalakṣaṇasaṃyutām // BrP_176.22 //",
  "GP11brahmppu:20943": "śrīvatsalakṣmasaṃyuktāṃ padmapattrāyatekṣaṇām /",
  "GP11brahmppu:20944": "vanamālāvṛtoraskāṃ mukuṭāṅgadabhūṣitām // BrP_176.23 //",
  "GP11brahmppu:20945": "śaṅkhacakragadāhastāṃ pītavastrāṃ caturbhujām /",
  "GP11brahmppu:20946": "sarvābharaṇasaṃyuktāṃ sarvakāmaphalapradām // BrP_176.24 //",
  "GP11brahmppu:20947": "vihāya ratnasaṃghāṃś ca pratimāṃ śubhalakṣaṇām /",
  "GP11brahmppu:20948": "puṣpakeṇa vimānena laṅkāṃ prāsthāpayad drutam // BrP_176.25 //",
  "GP11brahmppu:20949": "purādhyakṣaḥ sthitaḥ śrīmān dharmātmā sa vibhīṣaṇaḥ /",
  "GP11brahmppu:20950": "rāvaṇasyānujo mantrī nārāyaṇaparāyaṇaḥ // BrP_176.26 //",
  "GP11brahmppu:20951": "dṛṣṭvā tāṃ pratimāṃ divyāṃ devendrabhavanacyutām /",
  "GP11brahmppu:20952": "romāñcitatanur bhūtvā vismayaṃ samapadyata // BrP_176.27 //",
  "GP11brahmppu:20953": "praṇamya śirasā devaṃ prahṛṣṭenāntarātmanā /",
  "GP11brahmppu:20954": "adya me saphalaṃ janma adya me saphalaṃ tapaḥ // BrP_176.28 //",
  "GP11brahmppu:20955": "ity uktvā sa tu dharmātmā praṇipatya muhur muhuḥ /",
  "GP11brahmppu:20956": "jyeṣṭhaṃ bhrātaram āsādya kṛtāñjalir abhāṣata // BrP_176.29 //",
  "GP11brahmppu:20957": "rājan pratimayā tvaṃ me prasādaṃ kartum arhasi /",
  "GP11brahmppu:20958": "yām ārādhya jagannātha nistareyaṃ bhavārṇavam // BrP_176.30 //",
  "GP11brahmppu:20959": "bhrātur vacanam ākarṇya rāvaṇas taṃ tadābravīt /",
  "GP11brahmppu:20960": "gṛhāṇa pratimāṃ vīra tv anayā kiṃ karomy aham // BrP_176.31 //",
  "GP11brahmppu:20961": "svayaṃbhuvaṃ samārādhya trailokyaṃ vijaye tv aham /",
  "GP11brahmppu:20962": "nānāścaryamayaṃ devaṃ sarvabhūtabhavodbhavam // BrP_176.32 //",
  "GP11brahmppu:20963": "vibhīṣaṇo mahābuddhis tadā tāṃ pratimāṃ śubhām /",
  "GP11brahmppu:20964": "śatam aṣṭottaraṃ cābdaṃ samārādhya janārdanam // BrP_176.33 //",
  "GP11brahmppu:20965": "ajarāmaraṇaṃ prāptam aṇimādiguṇair yutam /",
  "GP11brahmppu:20966": "rājyaṃ laṅkādhipatyaṃ ca bhogān bhuṅkte yathepsitān // BrP_176.34 //",
  "GP11brahmppu:20967": "{munaya ūcuḥ: }",
  "GP11brahmppu:20968": "aho no vismayo jātaḥ śrutvedaṃ paramāmṛtam /",
  "GP11brahmppu:20969": "anantavāsudevasya saṃbhavaṃ bhuvi durlabham // BrP_176.35 //",
  "GP11brahmppu:20970": "śrotum icchāmahe deva vistareṇa yathātatham /",
  "GP11brahmppu:20971": "tasya devasya māhātmyaṃ vaktum arhasy aśeṣataḥ // BrP_176.36 //",
  "GP11brahmppu:20972": "{brahmovāca: }",
  "GP11brahmppu:20973": "tadā sa rākṣasaḥ krūro devagandharvakiṃnarān /",
  "GP11brahmppu:20974": "lokapālān samanujān munisiddhāṃś ca pāpakṛt // BrP_176.37 //",
  "GP11brahmppu:20975": "vijitya samare sarvān ājahāra tadaṅganāḥ /",
  "GP11brahmppu:20976": "saṃsthāpya nagarīṃ laṅkāṃ punaḥ sītārthamohitaḥ // BrP_176.38 //",
  "GP11brahmppu:20977": "śaṅkito mṛgarūpeṇa sauvarṇena ca rāvaṇaḥ /",
  "GP11brahmppu:20978": "tataḥ kruddhena rāmeṇa raṇe saumitriṇā saha // BrP_176.39 //",
  "GP11brahmppu:20979": "rāvaṇasya vadhārthāya hatvā vāliṃ manojavam /",
  "GP11brahmppu:20980": "abhiṣiktaś ca sugrīvo yuvarājo 'ṅgadas tathā // BrP_176.40 //",
  "GP11brahmppu:20981": "hanumān nalanīlaś ca jāmbavān panasas tathā /",
  "GP11brahmppu:20982": "gavayaś ca gavākṣaś ca pāṭhīnaḥ paramaujasaḥ // BrP_176.41 //",
  "GP11brahmppu:20983": "etaiś cānyaiś ca bahubhir vānaraiḥ samahābalaiḥ /",
  "GP11brahmppu:20984": "samāvṛto mahāghorai rāmo rājīvalocanaḥ // BrP_176.42 //",
  "GP11brahmppu:20985": "girīṇāṃ sarvasaṃghātaiḥ setuṃ baddhvā mahodadhau /",
  "GP11brahmppu:20986": "balena mahatā rāmaḥ samuttīrya mahodadhim // BrP_176.43 //",
  "GP11brahmppu:20987": "saṃgrāmam atulaṃ cakre rakṣogaṇasamanvitaḥ /",
  "GP11brahmppu:20988": "yamahastaṃ prahastaṃ ca nikumbhaṃ kumbham eva ca // BrP_176.44 //",
  "GP11brahmppu:20989": "narāntakaṃ mahāvīryaṃ tathā caiva yamāntakam /",
  "GP11brahmppu:20990": "mālāḍhyaṃ mālikāḍhyaṃ ca hatvā rāmas tu vīryavān // BrP_176.45 //",
  "GP11brahmppu:20991": "punar indrajitaṃ hatvā kumbhakarṇaṃ sarāvaṇam /",
  "GP11brahmppu:20992": "vaidehīṃ cāgnināśodhya dattvā rājyaṃ vibhīṣaṇe // BrP_176.46 //",
  "GP11brahmppu:20993": "vāsudevaṃ samādāya yānaṃ puṣpakam āruhat /",
  "GP11brahmppu:20994": "līlayā samanuprāpad ayodhyāṃ pūrvapālitām // BrP_176.47 //",
  "GP11brahmppu:20995": "kaniṣṭhaṃ bharataṃ snehāc chatrughnaṃ bhaktavatsalaḥ /",
  "GP11brahmppu:20996": "abhiṣicya tadā rāmaḥ sarvarājye 'dhirājavat // BrP_176.48 //",
  "GP11brahmppu:20997": "purātanīṃ svamūrtiṃ ca samārādhya tato hariḥ /",
  "GP11brahmppu:20998": "daśa varṣasahasrāṇi daśa varṣaśatāni ca // BrP_176.49 //",
  "GP11brahmppu:20999": "bhuktvā sāgaraparyantāṃ medinīṃ sa tu rāghavaḥ /",
  "GP11brahmppu:21000": "rājyam āsādya sugatiṃ vaiṣṇavaṃ padam āviśat // BrP_176.50 //",
  "GP11brahmppu:21001": "tāṃ cāpi pratimāṃ rāmaḥ samudreśāya dattavān /",
  "GP11brahmppu:21002": "dhanyo rakṣayitāsi tvaṃ toyaratnasamanvitaḥ // BrP_176.51 //",
  "GP11brahmppu:21003": "dvāparaṃ yugam āsādya yadā devo jagatpatiḥ /",
  "GP11brahmppu:21004": "dharaṇyāś cānurodhena bhāvaśaithilyakāraṇāt // BrP_176.52 //",
  "GP11brahmppu:21005": "avatīrṇaḥ sa bhagavān vasudevakule prabhuḥ /",
  "GP11brahmppu:21006": "kaṃsādīnāṃ vadhārthāya saṃkarṣaṇasahāyavān // BrP_176.53 //",
  "GP11brahmppu:21007": "tadā tāṃ pratimāṃ viprāḥ sarvavāñchāphalapradām /",
  "GP11brahmppu:21008": "sarvalokahitārthāya kasyacit kāraṇāntare // BrP_176.54 //",
  "GP11brahmppu:21009": "tasmin kṣetravare puṇye durlabhe puruṣottame /",
  "GP11brahmppu:21010": "ujjahāra svayaṃ toyāt samudraḥ saritāṃ patiḥ // BrP_176.55 //",
  "GP11brahmppu:21011": "tadā prabhṛti tatraiva kṣetre muktiprade dvijāḥ /",
  "GP11brahmppu:21012": "āste sa devo devānāṃ sarvakāmaphalapradaḥ // BrP_176.56 //",
  "GP11brahmppu:21013": "ye saṃśrayanti cānantaṃ bhaktyā sarveśvaraṃ prabhum /",
  "GP11brahmppu:21014": "vāṅmanaḥkarmabhir nityaṃ te yānti paramaṃ padam // BrP_176.57 //",
  "GP11brahmppu:21015": "dṛṣṭvānantaṃ sakṛd bhaktyā saṃpūjya praṇipatya ca /",
  "GP11brahmppu:21016": "rājasūyāśvamedhābhyāṃ phalaṃ daśaguṇaṃ labhet // BrP_176.58 //",
  "GP11brahmppu:21017": "sarvakāmasamṛddhena kāmagena suvarcasā /",
  "GP11brahmppu:21018": "vimānenārkavarṇena kiṅkiṇījālamālinā // BrP_176.59 //",
  "GP11brahmppu:21019": "triḥsaptakulam uddhṛtya divyastrīgaṇasevitaḥ /",
  "GP11brahmppu:21020": "upagīyamāno gandharvair naro viṣṇupuraṃ vrajet // BrP_176.60 //",
  "GP11brahmppu:21021": "tatra bhuktvā varān bhogāñ jarāmaraṇavarjitaḥ /",
  "GP11brahmppu:21022": "divyarūpadharaḥ śrīmān yāvad ābhūtasaṃplavam // BrP_176.61 //",
  "GP11brahmppu:21023": "puṇyakṣayād ihāyātaś caturvedī dvijottamaḥ /",
  "GP11brahmppu:21024": "vaiṣṇavaṃ yogam āsthāya tato mokṣam avāpnuyāt // BrP_176.62 //",
  "GP11brahmppu:21025": "evaṃ mayā tv ananto 'sau kīrtito munisattamāḥ /",
  "GP11brahmppu:21026": "kaḥ śaknoti guṇān vaktuṃ tasya varṣaśatair api // BrP_176.63 //",
  "GP11brahmppu:21027": "{brahmovāca: }",
  "GP11brahmppu:21028": "evaṃ vo 'nantamāhātmyaṃ kṣetraṃ ca puruṣottamam /",
  "GP11brahmppu:21029": "bhuktimuktipradaṃ nṝṇāṃ mayā proktaṃ sudurlabham // BrP_177.1 //",
  "GP11brahmppu:21030": "yatrāste puṇḍarīkākṣaḥ śaṅkhacakragadādharaḥ /",
  "GP11brahmppu:21031": "pītāmbaradharaḥ kṛṣṇaḥ kaṃsakeśiniṣūdanaḥ // BrP_177.2 //",
  "GP11brahmppu:21032": "ye tatra kṛṣṇaṃ paśyanti surāsuranamaskṛtam /",
  "GP11brahmppu:21033": "saṃkarṣaṇaṃ subhadrāṃ ca dhanyās te nātra saṃśayaḥ // BrP_177.3 //",
  "GP11brahmppu:21034": "trailokyādhipatiṃ devaṃ sarvakāmaphalapradam /",
  "GP11brahmppu:21035": "ye dhyāyanti sadā kṛṣṇaṃ muktās te nātra saṃśayaḥ // BrP_177.4 //",
  "GP11brahmppu:21036": "kṛṣṇe ratāḥ kṛṣṇam anusmaranti BrP_177.5a",
  "GP11brahmppu:21037": "rātrau ca kṛṣṇaṃ punar utthitā ye BrP_177.5b",
  "GP11brahmppu:21038": "te bhinnadehāḥ praviśanti kṛṣṇaṃ BrP_177.5c",
  "GP11brahmppu:21039": "havir yathā mantrahutaṃ hutāśam BrP_177.5d",
  "GP11brahmppu:21040": "tasmāt sadā muniśreṣṭhāḥ kṛṣṇaḥ kamalalocanaḥ /",
  "GP11brahmppu:21041": "tasmin kṣetre prayatnena draṣṭavyo mokṣakāṅkṣibhiḥ // BrP_177.6 //",
  "GP11brahmppu:21042": "śayanotthāpane kṛṣṇaṃ ye paśyanti manīṣiṇaḥ /",
  "GP11brahmppu:21043": "halāyudhaṃ subhadrāṃ ca hareḥ sthānaṃ vrajanti te // BrP_177.7 //",
  "GP11brahmppu:21044": "sarvakāle 'pi ye bhaktyā paśyanti puruṣottamam /",
  "GP11brahmppu:21045": "rauhiṇeyaṃ subhadrāṃ ca viṣṇulokaṃ vrajanti te // BrP_177.8 //",
  "GP11brahmppu:21046": "āste yaś caturo māsān vārṣikān puruṣottame /",
  "GP11brahmppu:21047": "pṛthivyās tīrthayātrāyāḥ phalaṃ prāpnoti cādhikam // BrP_177.9 //",
  "GP11brahmppu:21048": "ye sarvakālaṃ tatraiva nivasanti manīṣiṇaḥ /",
  "GP11brahmppu:21049": "jitendriyā jitakrodhā labhante tapasaḥ phalam // BrP_177.10 //",
  "GP11brahmppu:21050": "tapas taptvānyatīrtheṣu varṣāṇām ayutaṃ naraḥ /",
  "GP11brahmppu:21051": "yad āpnoti tad āpnoti māsena puruṣottame // BrP_177.11 //",
  "GP11brahmppu:21052": "tapasā brahmacaryeṇa saṅgatyāgena yat phalam /",
  "GP11brahmppu:21053": "tat phalaṃ satataṃ tatra prāpnuvanti manīṣiṇaḥ // BrP_177.12 //",
  "GP11brahmppu:21054": "sarvatīrtheṣu yat puṇyaṃ snānadānena kīrtitam /",
  "GP11brahmppu:21055": "tat phalaṃ satataṃ tatra prāpnuvanti manīṣiṇaḥ // BrP_177.13 //",
  "GP11brahmppu:21056": "samyak tīrthena yat proktaṃ vratena niyamena ca /",
  "GP11brahmppu:21057": "tat phalaṃ labhate tatra pratyahaṃ prayataḥ śuciḥ // BrP_177.14 //",
  "GP11brahmppu:21058": "yas tu nānāvidhair yajñair yat phalaṃ labhate naraḥ /",
  "GP11brahmppu:21059": "tat phalaṃ labhate tatra pratyahaṃ saṃyatendriyaḥ // BrP_177.15 //",
  "GP11brahmppu:21060": "dehaṃ tyajanti puruṣās tatra ye puruṣottame /",
  "GP11brahmppu:21061": "kalpavṛkṣaṃ samāsādya muktās te nātra saṃśayaḥ // BrP_177.16 //",
  "GP11brahmppu:21062": "vaṭasāgarayor madhye ye tyajanti kalevaram /",
  "GP11brahmppu:21063": "te durlabhaṃ paraṃ mokṣaṃ prāpnuvanti na saṃśayaḥ // BrP_177.17 //",
  "GP11brahmppu:21064": "anicchann api yas tatra prāṇāṃs tyajati mānavaḥ /",
  "GP11brahmppu:21065": "so 'pi duḥkhavinirmukto muktiṃ prāpnoti durlabhām // BrP_177.18 //",
  "GP11brahmppu:21066": "kṛmikīṭapataṃgādyās tiryagyonigatāś ca ye /",
  "GP11brahmppu:21067": "tatra dehaṃ parityajya te yānti paramāṃ gatim // BrP_177.19 //",
  "GP11brahmppu:21068": "bhrāntiṃ lokasya paśyadhvam anyatīrthaṃ prati dvijāḥ /",
  "GP11brahmppu:21069": "puruṣākhyena yat prāptam anyatīrthaphalādikam // BrP_177.20 //",
  "GP11brahmppu:21070": "sakṛt paśyati yo martyaḥ śraddhayā puruṣottamam /",
  "GP11brahmppu:21071": "puruṣāṇāṃ sahasreṣu sa bhaved uttamaḥ pumān // BrP_177.21 //",
  "GP11brahmppu:21072": "prakṛteḥ sa paro yasmāt puruṣād api cottamaḥ /",
  "GP11brahmppu:21073": "tasmād vede purāṇe ca loke 'smin puruṣottamaḥ // BrP_177.22 //",
  "GP11brahmppu:21074": "yo 'sau purāṇe vedānte paramātmety udāhṛtaḥ /",
  "GP11brahmppu:21075": "āste viśvopakārāya tenāsau puruṣottamaḥ // BrP_177.23 //",
  "GP11brahmppu:21076": "pāthe śmaśāne gṛhamaṇḍape vā BrP_177.24a",
  "GP11brahmppu:21077": "rathyāpradeśeṣv api yatra kutra BrP_177.24b",
  "GP11brahmppu:21078": "icchann anicchann api tatra dehaṃ BrP_177.24c",
  "GP11brahmppu:21079": "saṃtyajya mokṣaṃ labhate manuṣyaḥ BrP_177.24d",
  "GP11brahmppu:21080": "tasmāt sarvaprayatnena tasmin kṣetre dvijottamāḥ /",
  "GP11brahmppu:21081": "dehatyāgo naraiḥ kāryaḥ samyaṅ mokṣābhikāṅkṣibhiḥ // BrP_177.25 //",
  "GP11brahmppu:21082": "puruṣākhyasya māhātmyaṃ na bhūtaṃ na bhaviṣyati /",
  "GP11brahmppu:21083": "tyaktvā yatra naro dehaṃ muktiṃ prāpnoti durlabhām // BrP_177.26 //",
  "GP11brahmppu:21084": "guṇānām ekadeśo 'yaṃ mayā kṣetrasya kīrtitaḥ /",
  "GP11brahmppu:21085": "kaḥ samastān guṇān vaktuṃ śakto varṣaśatair api // BrP_177.27 //",
  "GP11brahmppu:21086": "yadi yūyaṃ muniśreṣṭhā mokṣam icchatha śāśvatam /",
  "GP11brahmppu:21087": "tasmin kṣetravare puṇye nivasadhvam atandritāḥ // BrP_177.28 //",
  "GP11brahmppu:21088": "{vyāsa uvāca: }",
  "GP11brahmppu:21089": "te tasya vacanaṃ śrutvā brahmaṇo 'vyaktajanmanaḥ /",
  "GP11brahmppu:21090": "nivāsaṃ cakrire tatra avāpuḥ paramaṃ padam // BrP_177.29 //",
  "GP11brahmppu:21091": "tasmād yūyaṃ prayatnena nivasadhvaṃ dvijottamāḥ /",
  "GP11brahmppu:21092": "puruṣākhye vare kṣetre yadi muktim abhīpsatha // BrP_177.30 //",
  "GP11brahmppu:21093": "{vyāsa uvāca: }",
  "GP11brahmppu:21094": "tasmin kṣetre muniśreṣṭhāḥ sarvasattvasukhāvahe /",
  "GP11brahmppu:21095": "dharmārthakāmamokṣāṇāṃ phalade puruṣottame // BrP_178.1 //",
  "GP11brahmppu:21096": "kaṇḍur nāma mahātejā ṛṣiḥ paramadhārmikaḥ /",
  "GP11brahmppu:21097": "satyavādī śucir dāntaḥ sarvabhūtahite rataḥ // BrP_178.2 //",
  "GP11brahmppu:21098": "jitendriyo jitakrodho vedavedāṅgapāragaḥ /",
  "GP11brahmppu:21099": "avāpa paramāṃ siddhim ārādhya puruṣottamam // BrP_178.3 //",
  "GP11brahmppu:21100": "anye 'pi tatra saṃsiddhā munayaḥ saṃśitavratāḥ /",
  "GP11brahmppu:21101": "sarvabhūtahitā dāntā jitakrodhā vimatsarāḥ // BrP_178.4 //",
  "GP11brahmppu:21102": "{munaya ūcuḥ: }",
  "GP11brahmppu:21103": "ko 'sau kaṇḍuḥ kathaṃ tatra jagāma paramāṃ gatim /",
  "GP11brahmppu:21104": "śrotum icchāmahe tasya caritaṃ brūhi sattama // BrP_178.5 //",
  "GP11brahmppu:21105": "{vyāsa uvāca: }",
  "GP11brahmppu:21106": "śṛṇudhvaṃ muniśārdūlāḥ kathāṃ tasya manoharām /",
  "GP11brahmppu:21107": "pravakṣyāmi samāsena munes tasya viceṣṭitam // BrP_178.6 //",
  "GP11brahmppu:21108": "pavitre gomatītīre vijane sumanohare /",
  "GP11brahmppu:21109": "kandamūlaphalaiḥ pūrṇe samitpuṣpakuśānvitaiḥ // BrP_178.7 //",
  "GP11brahmppu:21110": "nānādrumalatākīrṇe nānāpuṣpopaśobhite /",
  "GP11brahmppu:21111": "nānāpakṣirute ramye nānāmṛgagaṇānvite // BrP_178.8 //",
  "GP11brahmppu:21112": "tatrāśramapadaṃ kaṇḍor babhūva munisattamāḥ /",
  "GP11brahmppu:21113": "sarvartuphalapuṣpāḍhyaṃ kadalīkhaṇḍamaṇḍitam // BrP_178.9 //",
  "GP11brahmppu:21114": "tapas tepe munis tatra sumahat paramādbhutam /",
  "GP11brahmppu:21115": "vratopavāsair niyamaiḥ snānamaunasusaṃyamaiḥ // BrP_178.10 //",
  "GP11brahmppu:21116": "grīṣme pañcatapā bhūtvā varṣāsu sthaṇḍileśayaḥ /",
  "GP11brahmppu:21117": "ārdravāsās tu hemante sa tepe sumahat tapaḥ // BrP_178.11 //",
  "GP11brahmppu:21118": "dṛṣṭvā tu tapaso vīryaṃ munes tasya suvismitāḥ /",
  "GP11brahmppu:21119": "babhūvur devagandharvāḥ siddhavidyādharās tathā // BrP_178.12 //",
  "GP11brahmppu:21120": "bhūmiṃ tathāntarikṣaṃ ca divaṃ ca munisattamāḥ /",
  "GP11brahmppu:21121": "kaṇḍuḥ saṃtāpayām āsa trailokyaṃ tapaso balāt // BrP_178.13 //",
  "GP11brahmppu:21122": "aho 'sya paramaṃ dhairyam aho 'sya paramaṃ tapaḥ /",
  "GP11brahmppu:21123": "ity abruvaṃs tadā dṛṣṭvā devās taṃ tapasi sthitam // BrP_178.14 //",
  "GP11brahmppu:21124": "mantrayām āsur avyagrāḥ śakreṇa sahitās tadā /",
  "GP11brahmppu:21125": "bhayāt tasya samudvignās tapovighnam abhīpsavaḥ // BrP_178.15 //",
  "GP11brahmppu:21126": "jñātvā teṣām abhiprāyaṃ śakras tribhuvaneśvaraḥ /",
  "GP11brahmppu:21127": "pramlocākhyāṃ varārohāṃ rūpayauvanagarvitām // BrP_178.16 //",
  "GP11brahmppu:21128": "sumadhyāṃ cārujaṅghāṃ tāṃ pīnaśroṇipayodharām /",
  "GP11brahmppu:21129": "sarvalakṣaṇasaṃpannāṃ provāca phalasūdanaḥ // BrP_178.17 //",
  "GP11brahmppu:21130": "{śakra uvāca: }",
  "GP11brahmppu:21131": "pramloce gaccha śīghraṃ tvaṃ yadāsau tapyate muniḥ /",
  "GP11brahmppu:21132": "vighnārthaṃ tasya tapasaḥ kṣobhayasvāṃśu suprabhe // BrP_178.18 //",
  "GP11brahmppu:21133": "{pramlocovāca: }",
  "GP11brahmppu:21134": "tava vākyaṃ suraśreṣṭha karomi satataṃ prabho /",
  "GP11brahmppu:21135": "kiṃtu śaṅkā mamaivātra jīvitasya ca saṃśayaḥ // BrP_178.19 //",
  "GP11brahmppu:21136": "bibhemi taṃ munivaraṃ brahmacaryavrate sthitam /",
  "GP11brahmppu:21137": "atyugraṃ dīptatapasaṃ jvalanārkasamaprabham // BrP_178.20 //",
  "GP11brahmppu:21138": "jñātvā māṃ sa muniḥ krodhād vighnārthaṃ samupāgatām /",
  "GP11brahmppu:21139": "kaṇḍuḥ paramatejasvī śāpaṃ dāsyati duḥsaham // BrP_178.21 //",
  "GP11brahmppu:21140": "urvaśī menakā rambhā ghṛtācī puñjikasthalā /",
  "GP11brahmppu:21141": "viśvācī sahajanyā ca pūrvacittis tilottamā // BrP_178.22 //",
  "GP11brahmppu:21142": "alambuṣā miśrakeśī śaśilekhā ca vāmanā /",
  "GP11brahmppu:21143": "anyāś cāpsarasaḥ santi rūpayauvanagarvitāḥ // BrP_178.23 //",
  "GP11brahmppu:21144": "sumadhyāś cāruvadanāḥ pīnonnatapayodharāḥ /",
  "GP11brahmppu:21145": "kāmapradhānakuśalās tās tatra saṃniyojaya // BrP_178.24 //",
  "GP11brahmppu:21146": "{brahmovāca: }",
  "GP11brahmppu:21147": "tasyās tad vacanaṃ śrutvā punaḥ prāha śacīpatiḥ /",
  "GP11brahmppu:21148": "tiṣṭhantu nāma cānyās tās tvaṃ cātra kuśalā śubhe // BrP_178.25 //",
  "GP11brahmppu:21149": "kāmaṃ vasantaṃ vāyuṃ ca sahāyārthe dadāmi te /",
  "GP11brahmppu:21150": "taiḥ sārdhaṃ gaccha suśroṇi yatrāste sa mahāmuniḥ // BrP_178.26 //",
  "GP11brahmppu:21151": "śakrasya vacanaṃ śrutvā tadā sā cārulocanā /",
  "GP11brahmppu:21152": "jagāmākāśamārgeṇa taiḥ sārdhaṃ cāśramaṃ muneḥ // BrP_178.27 //",
  "GP11brahmppu:21153": "gatvā sā tatra ruciraṃ dadarśa vanam uttamam /",
  "GP11brahmppu:21154": "muniṃ ca dīptatapasam āśramastham akalmaṣam // BrP_178.28 //",
  "GP11brahmppu:21155": "apaśyat sā vanaṃ ramyaṃ taiḥ sārdhaṃ nandanopamam /",
  "GP11brahmppu:21156": "sarvartuvarapuṣpāḍhyaṃ śākhāmṛgagaṇākulam // BrP_178.29 //",
  "GP11brahmppu:21157": "puṇyaṃ padmabalopetaṃ sapallavamahābalam /",
  "GP11brahmppu:21158": "śrotraramyān sumadhurāñ śabdān khagamukheritān // BrP_178.30 //",
  "GP11brahmppu:21159": "sarvartuphalabhārāḍhyān sarvartukusumojjvalān /",
  "GP11brahmppu:21160": "apaśyat pādapāṃś caiva vihaṃgair anunāditān // BrP_178.31 //",
  "GP11brahmppu:21161": "āmrān āmrātakān bhavyān nārikerān satindukān /",
  "GP11brahmppu:21162": "atha bilvāṃs tathā jīvān dāḍimān bījapūrakān // BrP_178.32 //",
  "GP11brahmppu:21163": "panasāṃl lakucān nīpāñ śirīṣān sumanoharān /",
  "GP11brahmppu:21164": "pārāvatāṃs tathā kolān arimedāmlavetasān // BrP_178.33 //",
  "GP11brahmppu:21165": "bhallātakān āmalakāñ śataparṇāṃś ca kiṃśukān /",
  "GP11brahmppu:21166": "iṅgudān karavīrāṃś ca harītakīvibhītakān // BrP_178.34 //",
  "GP11brahmppu:21167": "etān anyāṃś ca sā vṛkṣān dadarśa pṛthulocanā /",
  "GP11brahmppu:21168": "tathaivāśokapuṃnāga- ketakībakulān atha // BrP_178.35 //",
  "GP11brahmppu:21169": "pārijātān kovidārān mandārendīvarāṃs tathā /",
  "GP11brahmppu:21170": "pāṭalāḥ puṣpitā ramyā devadārudrumāṃs tathā // BrP_178.36 //",
  "GP11brahmppu:21171": "śālāṃs tālāṃs tamālāṃś ca niculāṃl lomakāṃs tathā /",
  "GP11brahmppu:21172": "anyāṃś ca pādapaśreṣṭhān apaśyat phalapuṣpitān // BrP_178.37 //",
  "GP11brahmppu:21173": "cakoraiḥ śatapattraiś ca bhṛṅgarājais tathā śukaiḥ /",
  "GP11brahmppu:21174": "kokilaiḥ kalaviṅkaiś ca hārītair jīvajīvakaiḥ // BrP_178.38 //",
  "GP11brahmppu:21175": "priyaputraiś cātakaiś ca tathānyair vividhaiḥ khagaiḥ /",
  "GP11brahmppu:21176": "śrotraramyaṃ sumadhuraṃ kūjadbhiś cāpy adhiṣṭhitam // BrP_178.39 //",
  "GP11brahmppu:21177": "sarāṃsi ca manojñāni prasannasalilāni ca /",
  "GP11brahmppu:21178": "kumudaiḥ puṇḍarīkaiś ca tathā nīlotpalaiḥ śubhaiḥ // BrP_178.40 //",
  "GP11brahmppu:21179": "kahlāraiḥ kamalaiś caiva ācitāni samantataḥ /",
  "GP11brahmppu:21180": "kādambaiś cakravākaiś ca tathaiva jalakukkuṭaiḥ // BrP_178.41 //",
  "GP11brahmppu:21181": "kāraṇḍavair bakair haṃsaiḥ kūrmair madgubhir eva ca /",
  "GP11brahmppu:21182": "etaiś cānyaiś ca kīrṇāni samantāj jalacāribhiḥ // BrP_178.42 //",
  "GP11brahmppu:21183": "krameṇaiva tathā sā tu vanaṃ babhrāma taiḥ saha /",
  "GP11brahmppu:21184": "evaṃ dṛṣṭvā vanaṃ ramyaṃ taiḥ sārdhaṃ paramādbhutam // BrP_178.43 //",
  "GP11brahmppu:21185": "vismayotphullanayanā sā babhūva varāṅganā /",
  "GP11brahmppu:21186": "provāca vāyuṃ kāmaṃ ca vasantaṃ ca dvijottamāḥ // BrP_178.44 //",
  "GP11brahmppu:21187": "{pramlocovāca: }",
  "GP11brahmppu:21188": "kurudhvaṃ mama sāhāyyaṃ yūyaṃ sarve pṛthak pṛthak //* BrP_178.45 //",
  "GP11brahmppu:21189": "{brahmovāca: }",
  "GP11brahmppu:21190": "evam uktvā tadā sā tu tathety uktā surair dvijāḥ /",
  "GP11brahmppu:21191": "pratyuvācādya yāsyāmi yatrāsau saṃsthito muniḥ // BrP_178.46 //",
  "GP11brahmppu:21192": "adya taṃ dehayantāraṃ prayuktendriyavājinam /",
  "GP11brahmppu:21193": "smaraśastragaladraśmiṃ kariṣyāmi kusārathim // BrP_178.47 //",
  "GP11brahmppu:21194": "brahmā janārdano vāpi yadi vā nīlalohitaḥ /",
  "GP11brahmppu:21195": "tathāpy adya kariṣyāmi kāmabāṇakṣatāntaram // BrP_178.48 //",
  "GP11brahmppu:21196": "ity uktvā prayayau sātha yatrāsau tiṣṭhate muniḥ /",
  "GP11brahmppu:21197": "munes tapaḥprabhāveṇa praśāntaśvāpadāśramam // BrP_178.49 //",
  "GP11brahmppu:21198": "sā puṃskokilamādhurye nadītīre vyavasthitā /",
  "GP11brahmppu:21199": "stokamātraṃ sthitā tasmād agāyata varāpsarāḥ // BrP_178.50 //",
  "GP11brahmppu:21200": "tato vasantaḥ sahasā balaṃ samakarot tadā /",
  "GP11brahmppu:21201": "kokilārāvamadhuram akālikamanoharam // BrP_178.51 //",
  "GP11brahmppu:21202": "vavau gandhavahaś caiva malayādriniketanaḥ /",
  "GP11brahmppu:21203": "puṣpān uccāvacān medhyān pātayaṃś ca śanaiḥ śanaiḥ // BrP_178.52 //",
  "GP11brahmppu:21204": "puṣpabāṇadharaś caiva gatvā tasya samīpataḥ /",
  "GP11brahmppu:21205": "muneś ca kṣobhayām āsa kāmas tasyāpi mānasam // BrP_178.53 //",
  "GP11brahmppu:21206": "tato gītadhvaniṃ śrutvā munir vismitamānasaḥ /",
  "GP11brahmppu:21207": "jagāma yatra sā subhrūḥ kāmabāṇaprapīḍitaḥ // BrP_178.54 //",
  "GP11brahmppu:21208": "dṛṣṭvā tām āha saṃdṛṣṭo vismayotphullalocanaḥ /",
  "GP11brahmppu:21209": "bhraṣṭottarīyo vikalaḥ pulakāñcitavigrahaḥ // BrP_178.55 //",
  "GP11brahmppu:21210": "{ṛṣir uvāca: }",
  "GP11brahmppu:21211": "kāsi kasyāsi suśroṇi subhage cāruhāsini /",
  "GP11brahmppu:21212": "mano harasi me subhru brūhi satyaṃ sumadhyame // BrP_178.56 //",
  "GP11brahmppu:21213": "{pramlocovāca: }",
  "GP11brahmppu:21214": "tava karmakarā cāhaṃ puṣpārtham aham āgatā /",
  "GP11brahmppu:21215": "ādeśaṃ dehi me kṣipraṃ kiṃ karomi tavājñayā // BrP_178.57 //",
  "GP11brahmppu:21216": "{vyāsa uvāca: }",
  "GP11brahmppu:21217": "śrutvaivaṃ vacanaṃ tasyās tyaktvā dhairyaṃ vimohitaḥ /",
  "GP11brahmppu:21218": "ādāya haste tāṃ bālāṃ praviveśa svam āśramam // BrP_178.58 //",
  "GP11brahmppu:21219": "tataḥ kāmaś ca vāyuś ca vasantaś ca dvijottamāḥ /",
  "GP11brahmppu:21220": "jagmur yathāgataṃ sarve kṛtakṛtyās triviṣṭapam // BrP_178.59 //",
  "GP11brahmppu:21221": "śaśaṃsuś ca hariṃ gatvā tasyās tasya ca ceṣṭitam /",
  "GP11brahmppu:21222": "śrutvā śakras tadā devāḥ prītāḥ sumanaso 'bhavan // BrP_178.60 //",
  "GP11brahmppu:21223": "sa ca kaṇḍus tayā sārdhaṃ praviśann eva cāśramam /",
  "GP11brahmppu:21224": "ātmanaḥ paramaṃ rūpaṃ cakāra madanākṛti // BrP_178.61 //",
  "GP11brahmppu:21225": "rūpayauvanasaṃpannam atīva sumanoharam /",
  "GP11brahmppu:21226": "divyālaṃkārasaṃyuktaṃ ṣoḍaśavatsarākṛti // BrP_178.62 //",
  "GP11brahmppu:21227": "divyavastradharaṃ kāntaṃ divyasraggandhabhūṣitam /",
  "GP11brahmppu:21228": "sarvopabhogasaṃpannaṃ sahasā tapaso balāt // BrP_178.63 //",
  "GP11brahmppu:21229": "dṛṣṭvā sā tasya tad vīryaṃ paraṃ vismayam āgatā /",
  "GP11brahmppu:21230": "aho 'sya tapaso vīryam ity uktvā muditābhavat // BrP_178.64 //",
  "GP11brahmppu:21231": "snānaṃ saṃdhyāṃ japaṃ homaṃ svādhyāyaṃ devatārcanam /",
  "GP11brahmppu:21232": "vratopavāsaniyamaṃ dhyānaṃ ca munisattamāḥ // BrP_178.65 //",
  "GP11brahmppu:21233": "tyaktvā sa reme muditas tayā sārdham aharniśam /",
  "GP11brahmppu:21234": "manmathāviṣṭahṛdayo na bubodha tapaḥkṣayam // BrP_178.66 //",
  "GP11brahmppu:21235": "saṃdhyārātridivāpakṣa- māsartvayanahāyanam /",
  "GP11brahmppu:21236": "na bubodha gataṃ kālaṃ viṣayāsaktamānasaḥ // BrP_178.67 //",
  "GP11brahmppu:21237": "sā ca taṃ kāmajair bhāvair vidagdhā rahasi dvijāḥ /",
  "GP11brahmppu:21238": "varayām āsa suśroṇiḥ pralāpakuśalā tadā // BrP_178.68 //",
  "GP11brahmppu:21239": "evaṃ kaṇḍus tayā sārdhaṃ varṣāṇām adhikaṃ śatam /",
  "GP11brahmppu:21240": "atiṣṭhan mandaradroṇyāṃ grāmyadharmarato muniḥ // BrP_178.69 //",
  "GP11brahmppu:21241": "sā taṃ prāha mahābhāgaṃ gantum icchāmy ahaṃ divam /",
  "GP11brahmppu:21242": "prasādasumukho brahmann anujñātuṃ tvam arhasi // BrP_178.70 //",
  "GP11brahmppu:21243": "tayaivam uktaḥ sa munis tasyām āsaktamānasaḥ /",
  "GP11brahmppu:21244": "dināni katicid bhadre sthīyatām ity abhāṣata // BrP_178.71 //",
  "GP11brahmppu:21245": "evam uktā tatas tena sāgraṃ varṣaśataṃ punaḥ /",
  "GP11brahmppu:21246": "bubhuje viṣayāṃs tanvī tena sārdhaṃ mahātmanā // BrP_178.72 //",
  "GP11brahmppu:21247": "anujñāṃ dehi bhagavan vrajāmi tridaśālayam /",
  "GP11brahmppu:21248": "uktas tayeti sa punaḥ sthīyatām ity abhāṣata // BrP_178.73 //",
  "GP11brahmppu:21249": "punar gate varṣaśate sādhike sā śubhānanā /",
  "GP11brahmppu:21250": "yāmy ahaṃ tridivaṃ brahman praṇayasmitaśobhanam // BrP_178.74 //",
  "GP11brahmppu:21251": "uktas tayaivaṃ sa muniḥ punar āhāyatekṣaṇām /",
  "GP11brahmppu:21252": "ihāsyatāṃ mayā subhru ciraṃ kālaṃ gamiṣyasi // BrP_178.75 //",
  "GP11brahmppu:21253": "tacchāpabhītā suśroṇī saha tenarṣiṇā punaḥ /",
  "GP11brahmppu:21254": "śatadvayaṃ kiṃcid ūnaṃ varṣāṇāṃ samatiṣṭhata // BrP_178.76 //",
  "GP11brahmppu:21255": "gamanāya mahābhāgo devarājaniveśanam /",
  "GP11brahmppu:21256": "proktaḥ proktas tayā tanvyā sthīyatām ity abhāṣata // BrP_178.77 //",
  "GP11brahmppu:21257": "tasya śāpabhayād bhīrur dākṣiṇyena ca dakṣiṇā /",
  "GP11brahmppu:21258": "proktā praṇayabhaṅgārti- vedinī na jahau munim // BrP_178.78 //",
  "GP11brahmppu:21259": "tayā ca ramatas tasya paramarṣer aharniśam /",
  "GP11brahmppu:21260": "navaṃ navam abhūt prema manmathāsaktacetasaḥ // BrP_178.79 //",
  "GP11brahmppu:21261": "ekadā tu tvarāyukto niścakrāmoṭajān muniḥ /",
  "GP11brahmppu:21262": "niṣkrāmantaṃ ca kutreti gamyate prāha sā śubhā // BrP_178.80 //",
  "GP11brahmppu:21263": "ity uktaḥ sa tayā prāha parivṛttam ahaḥ śubhe /",
  "GP11brahmppu:21264": "saṃdhyopāstiṃ kariṣyāmi kriyālopo 'nyathā bhavet // BrP_178.81 //",
  "GP11brahmppu:21265": "tataḥ prahasya muditā sā taṃ prāha mahāmunim /",
  "GP11brahmppu:21266": "kim adya sarvadharmajña parivṛttam ahas tava /",
  "GP11brahmppu:21267": "gatam etan na kurute vismayaṃ kasya kathyate // BrP_178.82 //",
  "GP11brahmppu:21268": "{munir uvāca: }",
  "GP11brahmppu:21269": "prātas tvam āgatā bhadre nadītīram idaṃ śubham /",
  "GP11brahmppu:21270": "mayā dṛṣṭāsi suśroṇi praviṣṭā ca mamāśramam // BrP_178.83 //",
  "GP11brahmppu:21271": "iyaṃ ca vartate saṃdhyā pariṇāmam aho gatam /",
  "GP11brahmppu:21272": "avahāsaḥ kimartho 'yaṃ sadbhāvaḥ kathyatāṃ mama // BrP_178.84 //",
  "GP11brahmppu:21273": "{pramlocovāca: }",
  "GP11brahmppu:21274": "pratyūṣasy āgatā brahman satyam etan na me mṛṣā /",
  "GP11brahmppu:21275": "kiṃtv adya tasya kālasya gatāny abdaśatāni te // BrP_178.85 //",
  "GP11brahmppu:21276": "tataḥ sasādhvaso vipras tāṃ papracchāyatekṣaṇām /",
  "GP11brahmppu:21277": "kathyatāṃ bhīru kaḥ kālas tvayā me ramataḥ sadā // BrP_178.86 //",
  "GP11brahmppu:21278": "{pramlocovāca: }",
  "GP11brahmppu:21279": "saptottarāṇy atītāni navavarṣaśatāni ca /",
  "GP11brahmppu:21280": "māsāś ca ṣaṭ tathaivānyat samatītaṃ dinatrayam // BrP_178.87 //",
  "GP11brahmppu:21281": "{ṛṣir uvāca: }",
  "GP11brahmppu:21282": "satyaṃ bhīru vadasy etat parihāso 'thavā śubhe /",
  "GP11brahmppu:21283": "dinam ekam ahaṃ manye tvayā sārdham ihoṣitam // BrP_178.88 //",
  "GP11brahmppu:21284": "{pramlocovāca: }",
  "GP11brahmppu:21285": "vadiṣyāmy anṛtaṃ brahman katham atra tavāntike /",
  "GP11brahmppu:21286": "viśeṣād adya bhavatā pṛṣṭā mārgānugāminā // BrP_178.89 //",
  "GP11brahmppu:21287": "{vyāsa uvāca: }",
  "GP11brahmppu:21288": "niśamya tad vacas tasyāḥ sa munir dvijasattamāḥ /",
  "GP11brahmppu:21289": "dhig dhiṅ mām ity anācāraṃ vinindyātmānam ātmanā // BrP_178.90 //",
  "GP11brahmppu:21290": "{munir uvāca: }",
  "GP11brahmppu:21291": "tapāṃsi mama naṣṭāni hataṃ brahmavidāṃ dhanam /",
  "GP11brahmppu:21292": "hṛto vivekaḥ kenāpi yoṣin mohāya nirmitā // BrP_178.91 //",
  "GP11brahmppu:21293": "ūrmiṣaṭkātigaṃ brahma jñeyam ātmajayena me /",
  "GP11brahmppu:21294": "gatir eṣā kṛtā yena dhik taṃ kāmamahāgraham // BrP_178.92 //",
  "GP11brahmppu:21295": "vratāni sarvavedāś ca kāraṇāny akhilāni ca /",
  "GP11brahmppu:21296": "narakagrāmamārgeṇa kāmenādya hatāni me // BrP_178.93 //",
  "GP11brahmppu:21297": "vinindyetthaṃ sa dharmajñaḥ svayam ātmānam ātmanā BrP_178.94a",
  "GP11brahmppu:21298": "tām apsarasam āsīnām idaṃ vacanam abravīt BrP_178.94b",
  "GP11brahmppu:21299": "{ṛṣir uvāca: }",
  "GP11brahmppu:21300": "gaccha pāpe yathākāmaṃ yat kāryaṃ tat tvayā kṛtam BrP_178.94c",
  "GP11brahmppu:21301": "devarājasya yat kṣobhaṃ kurvantyā bhāvaceṣṭitaiḥ BrP_178.94d",
  "GP11brahmppu:21302": "na tvāṃ karomy ahaṃ bhasma krodhatīvreṇa vahninā /",
  "GP11brahmppu:21303": "satāṃ sāptapadaṃ maitryam uṣito 'haṃ tvayā saha // BrP_178.95 //",
  "GP11brahmppu:21304": "athavā tava doṣaḥ kaḥ kiṃ vā kuryām ahaṃ tava /",
  "GP11brahmppu:21305": "mamaiva doṣo nitarāṃ yenāham ajitendriyaḥ // BrP_178.96 //",
  "GP11brahmppu:21306": "yathā śakrapriyārthinyā kṛto mattapaso vyayaḥ /",
  "GP11brahmppu:21307": "tvayā dṛṣṭimahāmoha- manunāhaṃ jugupsitaḥ // BrP_178.97 //",
  "GP11brahmppu:21308": "{vyāsa uvāca: }",
  "GP11brahmppu:21309": "yāvad itthaṃ sa viprarṣis tāṃ bravīti sumadhyamām /",
  "GP11brahmppu:21310": "tāvat skhalatsvedajalā sā babhūvātivepathuḥ // BrP_178.98 //",
  "GP11brahmppu:21311": "pravepamānāṃ sa ca tāṃ svinnagātralatāṃ satīm /",
  "GP11brahmppu:21312": "gaccha gaccheti sakrodham uvāca munisattamaḥ // BrP_178.99 //",
  "GP11brahmppu:21313": "sā tu nirbhartsitā tena viniṣkramya tadāśramāt /",
  "GP11brahmppu:21314": "ākāśagāminī svedaṃ mamārja tarupallavaiḥ // BrP_178.100 //",
  "GP11brahmppu:21315": "vṛkṣād vṛkṣaṃ yayau bālā udagrāruṇapallavaiḥ /",
  "GP11brahmppu:21316": "nirmamārja ca gātrāṇi galatsvedajalāni vai // BrP_178.101 //",
  "GP11brahmppu:21317": "ṛṣiṇā yas tadā garbhas tasyā dehe samāhitaḥ /",
  "GP11brahmppu:21318": "nirjagāma saromāñca- svedarūpī tadaṅgataḥ // BrP_178.102 //",
  "GP11brahmppu:21319": "taṃ vṛkṣā jagṛhur garbham ekaṃ cakre ca mārutaḥ /",
  "GP11brahmppu:21320": "somenāpyāyito gobhiḥ sa tadā vavṛddhe śanaiḥ // BrP_178.103 //",
  "GP11brahmppu:21321": "māriṣā nāma kanyābhūd vṛkṣāṇāṃ cārulocanā /",
  "GP11brahmppu:21322": "prācetasānāṃ sā bhāryā dakṣasya jananī dvijāḥ // BrP_178.104 //",
  "GP11brahmppu:21323": "sa cāpi bhagavān kaṇḍuḥ kṣīṇe tapasi sattamaḥ /",
  "GP11brahmppu:21324": "puruṣottamākhyaṃ bho viprā viṣṇor āyatanaṃ yayau // BrP_178.105 //",
  "GP11brahmppu:21325": "dadarśa paramaṃ kṣetraṃ muktidaṃ bhuvi durlabham /",
  "GP11brahmppu:21326": "dakṣiṇasyodadhes tīre sarvakāmaphalapradam // BrP_178.106 //",
  "GP11brahmppu:21327": "suramyaṃ vālukākīrṇaṃ ketakīvanaśobhitam /",
  "GP11brahmppu:21328": "nānādrumalatākīrṇaṃ nānāpakṣirutaṃ śivam // BrP_178.107 //",
  "GP11brahmppu:21329": "sarvatra sukhasaṃcāraṃ sarvartukusumānvitam /",
  "GP11brahmppu:21330": "sarvasaukhyapradaṃ nṝṇāṃ dhanyaṃ sarvaguṇākaram // BrP_178.108 //",
  "GP11brahmppu:21331": "bhṛgvādyaiḥ sevitaṃ pūrvaṃ munisiddhavarais tathā /",
  "GP11brahmppu:21332": "gandharvaiḥ kiṃnarair yakṣais tathānyair mokṣakāṅkṣibhiḥ // BrP_178.109 //",
  "GP11brahmppu:21333": "dadarśa ca hariṃ tatra devaiḥ sarvair alaṃkṛtam /",
  "GP11brahmppu:21334": "brāhmaṇādyais tathā varṇair āśramasthair niṣevitam // BrP_178.110 //",
  "GP11brahmppu:21335": "dṛṣṭvaiva sa tadā kṣetraṃ devaṃ ca puruṣottamam /",
  "GP11brahmppu:21336": "kṛtakṛtyam ivātmānaṃ mene sa munisattamaḥ // BrP_178.111 //",
  "GP11brahmppu:21337": "tatraikāgramanā bhūtvā cakārārādhanaṃ hareḥ /",
  "GP11brahmppu:21338": "brahmapāramayaṃ kurvañ japam ekāgramānasaḥ /",
  "GP11brahmppu:21339": "ūrdhvabāhur mahāyogī sthitvāsau munisattamaḥ // BrP_178.112 //",
  "GP11brahmppu:21340": "{munaya ūcuḥ: }",
  "GP11brahmppu:21341": "brahmapāraṃ mune śrotum icchāmaḥ paramaṃ śubham /",
  "GP11brahmppu:21342": "japatā kaṇḍunā devo yenārādhyata keśavaḥ // BrP_178.113 //",
  "GP11brahmppu:21343": "{vyāsa uvāca: }",
  "GP11brahmppu:21344": "pāraṃ paraṃ viṣṇur apārapāraḥ BrP_178.114a",
  "GP11brahmppu:21345": "paraḥ parebhyaḥ paramātmarūpaḥ BrP_178.114b",
  "GP11brahmppu:21346": "sa brahmapāraḥ parapārabhūtaḥ BrP_178.114c",
  "GP11brahmppu:21347": "paraḥ parāṇām api pārapāraḥ BrP_178.114d",
  "GP11brahmppu:21348": "sa kāraṇaṃ kāraṇasaṃśrito 'pi BrP_178.115a",
  "GP11brahmppu:21349": "tasyāpi hetuḥ parahetuhetuḥ BrP_178.115b",
  "GP11brahmppu:21350": "kāryo 'pi caiṣa saha karmakartṛ BrP_178.115c",
  "GP11brahmppu:21351": "rūpair anekair avatīha sarvam BrP_178.115d",
  "GP11brahmppu:21352": "brahma prabhur brahma sa sarvabhūto BrP_178.116a",
  "GP11brahmppu:21353": "brahma prajānāṃ patir acyuto 'sau BrP_178.116b",
  "GP11brahmppu:21354": "brahmāvyayaṃ nityam ajaṃ sa viṣṇur BrP_178.116c",
  "GP11brahmppu:21355": "apakṣayādyair akhilair asaṅgaḥ BrP_178.116d",
  "GP11brahmppu:21356": "brahmākṣaram ajaṃ nityaṃ yathāsau puruṣottamaḥ /",
  "GP11brahmppu:21357": "tathā rāgādayo doṣāḥ prayāntu praśamaṃ mama // BrP_178.117 //",
  "GP11brahmppu:21358": "{vyāsa uvāca: }",
  "GP11brahmppu:21359": "śrutvā tasya muner jāpyaṃ brahmapāraṃ dvijottamāḥ /",
  "GP11brahmppu:21360": "bhaktiṃ ca paramāṃ jñātvā sudṛḍhāṃ puruṣottamaḥ // BrP_178.118 //",
  "GP11brahmppu:21361": "prītyā sa parayā devas tadāsau bhaktavatsalaḥ /",
  "GP11brahmppu:21362": "gatvā tasya samīpaṃ tu provāca madhusūdanaḥ // BrP_178.119 //",
  "GP11brahmppu:21363": "meghagambhīrayā vācā diśaḥ saṃnādayann iva /",
  "GP11brahmppu:21364": "āruhya garuḍaṃ viprā vinatākulanandanam // BrP_178.120 //",
  "GP11brahmppu:21365": "{śrībhagavān uvāca: }",
  "GP11brahmppu:21366": "mune brūhi paraṃ kāryaṃ yat te manasi vartate /",
  "GP11brahmppu:21367": "varado 'ham anuprāpto varaṃ varaya suvrata // BrP_178.121 //",
  "GP11brahmppu:21368": "śrutvaivaṃ vacanaṃ tasya devadevasya cakriṇaḥ /",
  "GP11brahmppu:21369": "cakṣur unmīlya sahasā dadarśa purato harim // BrP_178.122 //",
  "GP11brahmppu:21370": "atasīpuṣpasaṃkāśaṃ padmapattrāyatekṣaṇam /",
  "GP11brahmppu:21371": "śaṅkhacakragadāpāṇiṃ mukuṭāṅgadadhāriṇam // BrP_178.123 //",
  "GP11brahmppu:21372": "caturbāhum udārāṅgaṃ pītavastradharaṃ śubham /",
  "GP11brahmppu:21373": "śrīvatsalakṣmasaṃyuktaṃ vanamālāvibhūṣitam // BrP_178.124 //",
  "GP11brahmppu:21374": "sarvalakṣaṇasaṃyuktaṃ sarvaratnavibhūṣitam /",
  "GP11brahmppu:21375": "divyacandanaliptāṅgaṃ divyamālyavibhūṣitam // BrP_178.125 //",
  "GP11brahmppu:21376": "tataḥ sa vismayāviṣṭo romāñcitatanūruhaḥ /",
  "GP11brahmppu:21377": "daṇḍavat praṇipatyorvyāṃ praṇāmam akarot tadā // BrP_178.126 //",
  "GP11brahmppu:21378": "adya me saphalaṃ janma adya me saphalaṃ tapaḥ /",
  "GP11brahmppu:21379": "ity uktvā muniśārdūlās taṃ stotum upacakrame // BrP_178.127 //",
  "GP11brahmppu:21380": "{kaṇḍur uvāca: }",
  "GP11brahmppu:21381": "nārāyaṇa hare kṛṣṇa śrīvatsāṅka jagatpate /",
  "GP11brahmppu:21382": "jagadbīja jagaddhāma jagatsākṣin namo 'stu te // BrP_178.128 //",
  "GP11brahmppu:21383": "avyakta jiṣṇo prabhava pradhānapuruṣottama /",
  "GP11brahmppu:21384": "puṇḍarīkākṣa govinda lokanātha namo 'stu te // BrP_178.129 //",
  "GP11brahmppu:21385": "hiraṇyagarbha śrīnātha padmanātha sanātana /",
  "GP11brahmppu:21386": "bhūgarbha dhruva īśāna hṛṣīkeśa namo 'stu te // BrP_178.130 //",
  "GP11brahmppu:21387": "anādyantāmṛtājeya jaya tvaṃ jayatāṃ vara /",
  "GP11brahmppu:21388": "ajitākhaṇḍa śrīkṛṣṇa śrīnivāsa namo 'stu te // BrP_178.131 //",
  "GP11brahmppu:21389": "parjanyadharmakartā ca duṣpāra duradhiṣṭhita /",
  "GP11brahmppu:21390": "duḥkhārtināśana hare jalaśāyin namo 'stu te // BrP_178.132 //",
  "GP11brahmppu:21391": "bhūtapāvyakta bhūteśa bhūtatattvair anākula /",
  "GP11brahmppu:21392": "bhūtādhivāsa bhūtātman bhūtagarbha namo 'stu te // BrP_178.133 //",
  "GP11brahmppu:21393": "yajñayajvan yajñadhara yajñadhātābhayaprada /",
  "GP11brahmppu:21394": "yajñagarbha hiraṇyāṅga pṛśnigarbha namo 'stu te // BrP_178.134 //",
  "GP11brahmppu:21395": "kṣetrajñaḥ kṣetrabhṛt kṣetrī kṣetrahā kṣetrakṛd vaśī /",
  "GP11brahmppu:21396": "kṣetrātman kṣetrarahita kṣetrasraṣṭre namo 'stu te // BrP_178.135 //",
  "GP11brahmppu:21397": "guṇālaya guṇāvāsa guṇāśraya guṇāvaha /",
  "GP11brahmppu:21398": "guṇabhoktṛ guṇārāma guṇatyāgin namo 'stu te // BrP_178.136 //",
  "GP11brahmppu:21399": "tvaṃ viṣṇus tvaṃ hariś cakrī tvaṃ jiṣṇus tvaṃ janārdanaḥ /",
  "GP11brahmppu:21400": "tvaṃ bhūtas tvaṃ vaṣaṭkāras tvaṃ bhavyas tvaṃ bhavatprabhuḥ // BrP_178.137 //",
  "GP11brahmppu:21401": "tvaṃ bhūtakṛt tvam avyaktas tvaṃ bhavo bhūtabhṛd bhavān /",
  "GP11brahmppu:21402": "tvaṃ bhūtabhāvano devas tvām āhur ajam īśvaram // BrP_178.138 //",
  "GP11brahmppu:21403": "tvam anantaḥ kṛtajñas tvaṃ prakṛtis tvaṃ vṛṣākapiḥ /",
  "GP11brahmppu:21404": "tvaṃ rudras tvaṃ durādharṣas tvam amoghas tvam īśvaraḥ // BrP_178.139 //",
  "GP11brahmppu:21405": "tvaṃ viśvakarmā jiṣṇus tvaṃ tvaṃ śaṃbhus tvaṃ vṛṣākṛtiḥ /",
  "GP11brahmppu:21406": "tvaṃ śaṃkaras tvam uśanā tvaṃ satyaṃ tvaṃ tapo janaḥ // BrP_178.140 //",
  "GP11brahmppu:21407": "tvaṃ viśvajetā tvaṃ śarma tvaṃ śaraṇyas tvam akṣaram /",
  "GP11brahmppu:21408": "tvaṃ śaṃbhus tvaṃ svayaṃbhūś ca tvaṃ jyeṣṭhas tvaṃ parāyaṇaḥ // BrP_178.141 //",
  "GP11brahmppu:21409": "tvam ādityas tvam oṃkāras tvaṃ prāṇas tvaṃ tamisrahā /",
  "GP11brahmppu:21410": "tvaṃ parjanyas tvaṃ prathitas tvaṃ vedhās tvaṃ sureśvaraḥ // BrP_178.142 //",
  "GP11brahmppu:21411": "tvam ṛg yajuḥ sāma caiva tvam ātmā saṃmato bhavān /",
  "GP11brahmppu:21412": "tvam agnis tvaṃ ca pavanas tvam āpo vasudhā bhavān // BrP_178.143 //",
  "GP11brahmppu:21413": "tvaṃ sraṣṭā tvaṃ tathā bhoktā hotā tvaṃ ca haviḥ kratuḥ /",
  "GP11brahmppu:21414": "tvaṃ prabhus tvaṃ vibhuḥ śreṣṭhas tvaṃ lokapatir acyutaḥ // BrP_178.144 //",
  "GP11brahmppu:21415": "tvaṃ sarvadarśanaḥ śrīmāṃs tvaṃ sarvadamano 'rihā /",
  "GP11brahmppu:21416": "tvam ahas tvaṃ tathā rātris tvām āhur vatsaraṃ budhāḥ // BrP_178.145 //",
  "GP11brahmppu:21417": "tvaṃ kālas tvaṃ kalā kāṣṭhā tvaṃ muhūrtaḥ kṣaṇā lavāḥ /",
  "GP11brahmppu:21418": "tvaṃ bālas tvaṃ tathā vṛddhas tvaṃ pumān strī napuṃsakaḥ // BrP_178.146 //",
  "GP11brahmppu:21419": "tvaṃ viśvayonis tvaṃ cakṣus tvaṃ sthāṇus tvaṃ śuciśravāḥ /",
  "GP11brahmppu:21420": "tvaṃ śāśvatas tvam ajitas tvam upendras tvam uttamaḥ // BrP_178.147 //",
  "GP11brahmppu:21421": "tvaṃ sarvaviśvasukhadas tvaṃ vedāṅgaṃ tvam avyayaḥ /",
  "GP11brahmppu:21422": "tvaṃ vedavedas tvaṃ dhātā vidhātā tvaṃ samāhitaḥ // BrP_178.148 //",
  "GP11brahmppu:21423": "tvaṃ jalanidhir āmūlaṃ tvaṃ dhātā tvaṃ punar vasuḥ /",
  "GP11brahmppu:21424": "tvaṃ vaidyas tvaṃ dhṛtātmā ca tvam atīndriyagocaraḥ // BrP_178.149 //",
  "GP11brahmppu:21425": "tvam agraṇīr grāmaṇīs tvaṃ tvaṃ suparṇas tvam ādimān /",
  "GP11brahmppu:21426": "tvaṃ saṃgrahas tvaṃ sumahat tvaṃ dhṛtātmā tvam acyutaḥ // BrP_178.150 //",
  "GP11brahmppu:21427": "tvaṃ yamas tvaṃ ca niyamas tvaṃ prāṃśus tvaṃ caturbhujaḥ /",
  "GP11brahmppu:21428": "tvam evānnāntarātmā tvaṃ paramātmā tvam ucyate // BrP_178.151 //",
  "GP11brahmppu:21429": "tvaṃ gurus tvaṃ gurutamas tvaṃ vāmas tvaṃ pradakṣiṇaḥ /",
  "GP11brahmppu:21430": "tvaṃ pippalas tvam agamas tvaṃ vyaktas tvaṃ prajāpatiḥ // BrP_178.152 //",
  "GP11brahmppu:21431": "hiraṇyanābhas tvaṃ devas tvaṃ śaśī tvaṃ prajāpatiḥ /",
  "GP11brahmppu:21432": "anirdeśyavapus tvaṃ vai tvaṃ yamas tvaṃ surārihā // BrP_178.153 //",
  "GP11brahmppu:21433": "tvaṃ ca saṃkarṣaṇo devas tvaṃ kartā tvaṃ sanātanaḥ /",
  "GP11brahmppu:21434": "tvaṃ vāsudevo 'meyātmā tvam eva guṇavarjitaḥ // BrP_178.154 //",
  "GP11brahmppu:21435": "tvaṃ jyeṣṭhas tvaṃ variṣṭhas tvaṃ tvaṃ sahiṣṇuś ca mādhavaḥ /",
  "GP11brahmppu:21436": "sahasraśīrṣā tvaṃ devas tvam avyaktaḥ sahasradṛk // BrP_178.155 //",
  "GP11brahmppu:21437": "sahasrapādas tvaṃ devas tvaṃ virāṭ tvaṃ suraprabhuḥ /",
  "GP11brahmppu:21438": "tvam eva tiṣṭhase bhūyo devadeva daśāṅgulaḥ // BrP_178.156 //",
  "GP11brahmppu:21439": "yad bhūtaṃ tat tvam evoktaḥ puruṣaḥ śakra uttamaḥ /",
  "GP11brahmppu:21440": "yad bhāvyaṃ tat tvam īśānas tvam ṛtas tvaṃ tathāmṛtaḥ // BrP_178.157 //",
  "GP11brahmppu:21441": "tvatto rohaty ayaṃ loko mahīyāṃs tvam anuttamaḥ /",
  "GP11brahmppu:21442": "tvaṃ jyāyān puruṣas tvaṃ ca tvaṃ deva daśadhā sthitaḥ // BrP_178.158 //",
  "GP11brahmppu:21443": "viśvabhūtaś caturbhāgo navabhāgo 'mṛto divi /",
  "GP11brahmppu:21444": "navabhāgo 'ntarikṣasthaḥ pauruṣeyaḥ sanātanaḥ // BrP_178.159 //",
  "GP11brahmppu:21445": "bhāgadvayaṃ ca bhūsaṃsthaṃ caturbhāgo 'py abhūd iha /",
  "GP11brahmppu:21446": "tvatto yajñāḥ saṃbhavanti jagato vṛṣṭikāraṇam // BrP_178.160 //",
  "GP11brahmppu:21447": "tvatto virāṭ samutpanno jagato hṛdi yaḥ pumān /",
  "GP11brahmppu:21448": "so 'tiricyata bhūtebhyas tejasā yaśasā śriyā // BrP_178.161 //",
  "GP11brahmppu:21449": "tvattaḥ surāṇām āhāraḥ pṛṣadājyam ajāyata /",
  "GP11brahmppu:21450": "grāmyāraṇyāś cauṣadhayas tvattaḥ paśumṛgādayaḥ // BrP_178.162 //",
  "GP11brahmppu:21451": "dhyeyadhyānaparas tvaṃ ca kṛtavān asi cauṣadhīḥ /",
  "GP11brahmppu:21452": "tvaṃ devadeva saptāsya kālākhyo dīptavigrahaḥ // BrP_178.163 //",
  "GP11brahmppu:21453": "jaṅgamājaṅgamaṃ sarvaṃ jagad etac carācaram /",
  "GP11brahmppu:21454": "tvattaḥ sarvam idaṃ jātaṃ tvayi sarvaṃ pratiṣṭhitam // BrP_178.164 //",
  "GP11brahmppu:21455": "aniruddhas tvaṃ mādhavas tvaṃ pradyumnaḥ surārihā /",
  "GP11brahmppu:21456": "deva sarvasuraśreṣṭha sarvalokaparāyaṇa // BrP_178.165 //",
  "GP11brahmppu:21457": "trāhi mām aravindākṣa nārāyaṇa namo 'stu te /",
  "GP11brahmppu:21458": "namas te bhagavan viṣṇo namas te puruṣottama // BrP_178.166 //",
  "GP11brahmppu:21459": "namas te sarvalokeśa namas te kamalālaya /",
  "GP11brahmppu:21460": "guṇālaya namas te 'stu namas te 'stu guṇākara // BrP_178.167 //",
  "GP11brahmppu:21461": "vāsudeva namas te 'stu namas te 'stu surottama /",
  "GP11brahmppu:21462": "janārdana namas te 'stu namas te 'stu sanātana // BrP_178.168 //",
  "GP11brahmppu:21463": "namas te yogināṃ gamya yogāvāsa namo 'stu te /",
  "GP11brahmppu:21464": "gopate śrīpate viṣṇo namas te 'stu marutpate // BrP_178.169 //",
  "GP11brahmppu:21465": "jagatpate jagatsūte namas te jñānināṃ pate /",
  "GP11brahmppu:21466": "divaspate namas te 'stu namas te 'stu mahīpate // BrP_178.170 //",
  "GP11brahmppu:21467": "namas te madhuhantre ca namas te puṣkarekṣaṇa /",
  "GP11brahmppu:21468": "kaiṭabhaghna namas te 'stu subrahmaṇya namo 'stu te // BrP_178.171 //",
  "GP11brahmppu:21469": "namo 'stu te mahāmīna śrutipṛṣṭhadharācyuta /",
  "GP11brahmppu:21470": "samudrasalilakṣobha padmajāhlādakāriṇe // BrP_178.172 //",
  "GP11brahmppu:21471": "aśvaśīrṣa mahāghoṇa mahāpuruṣavigraha /",
  "GP11brahmppu:21472": "madhukaiṭabhahantre ca namas te turagānana // BrP_178.173 //",
  "GP11brahmppu:21473": "mahākamaṭhabhogāya pṛthivyuddharaṇāya ca /",
  "GP11brahmppu:21474": "vidhṛtādrisvarūpāya mahākūrmāya te namaḥ // BrP_178.174 //",
  "GP11brahmppu:21475": "namo mahāvarāhāya pṛthivyuddhārakāriṇe /",
  "GP11brahmppu:21476": "namaś cādivarāhāya viśvarūpāya vedhase // BrP_178.175 //",
  "GP11brahmppu:21477": "namo 'nantāya sūkṣmāya mukhyāya ca varāya ca /",
  "GP11brahmppu:21478": "paramāṇusvarūpāya yogigamyāya te namaḥ // BrP_178.176 //",
  "GP11brahmppu:21479": "tasmai namaḥ kāraṇakāraṇāya BrP_178.177a",
  "GP11brahmppu:21480": "yogīndravṛttanilayāya sudurvidāya BrP_178.177b",
  "GP11brahmppu:21481": "kṣīrārṇavāśritamahāhisutalpagāya BrP_178.177c",
  "GP11brahmppu:21482": "tubhyaṃ namaḥ kanakaratnasukuṇḍalāya BrP_178.177d",
  "GP11brahmppu:21483": "{vyāsa uvāca: }",
  "GP11brahmppu:21484": "itthaṃ stutas tadā tena prītaḥ provāca mādhavaḥ /",
  "GP11brahmppu:21485": "kṣipraṃ brūhi muniśreṣṭha matto yad abhivāñchasi // BrP_178.178 //",
  "GP11brahmppu:21486": "{kaṇḍur uvāca: }",
  "GP11brahmppu:21487": "saṃsāre 'smiñ jagannātha dustare lomaharṣaṇe /",
  "GP11brahmppu:21488": "anitye duḥkhabahule kadalīdalasaṃnibhe // BrP_178.179 //",
  "GP11brahmppu:21489": "nirāśraye nirālambe jalabudbudacañcale /",
  "GP11brahmppu:21490": "sarvopadravasaṃyukte dustare cātibhairave // BrP_178.180 //",
  "GP11brahmppu:21491": "bhramāmi suciraṃ kālaṃ māyayā mohitas tava /",
  "GP11brahmppu:21492": "na cāntam abhigacchāmi viṣayāsaktamānasaḥ // BrP_178.181 //",
  "GP11brahmppu:21493": "tvām ahaṃ cādya deveśa saṃsārabhayapīḍitaḥ /",
  "GP11brahmppu:21494": "gato 'smi śaraṇaṃ kṛṣṇa mām uddhara bhavārṇavāt // BrP_178.182 //",
  "GP11brahmppu:21495": "gantum icchāmi paramaṃ padaṃ yat te sanātanam /",
  "GP11brahmppu:21496": "prasādāt tava deveśa punarāvṛttidurlabham // BrP_178.183 //",
  "GP11brahmppu:21497": "{śrībhagavān uvāca: }",
  "GP11brahmppu:21498": "bhakto 'si me muniśreṣṭha mām ārādhaya nityaśaḥ /",
  "GP11brahmppu:21499": "matprasādād dhruvaṃ mokṣaṃ prāpyasi tvaṃ samīhitam // BrP_178.184 //",
  "GP11brahmppu:21500": "madbhaktāḥ kṣatriyā vaiśyāḥ striyaḥ śūdrāntyajātijāḥ /",
  "GP11brahmppu:21501": "prāpnuvanti parāṃ siddhiṃ kiṃ punas tvaṃ dvijottama // BrP_178.185 //",
  "GP11brahmppu:21502": "śvapāko 'pi ca madbhaktaḥ samyak śraddhāsamanvitaḥ /",
  "GP11brahmppu:21503": "prāpnoty abhimatāṃ siddhim anyeṣāṃ tatra kā kathā // BrP_178.186 //",
  "GP11brahmppu:21504": "{vyāsa uvāca: }",
  "GP11brahmppu:21505": "evam uktvā tu taṃ viprāḥ sa devo bhaktavatsalaḥ /",
  "GP11brahmppu:21506": "durvijñeyagatir viṣṇus tatraivāntaradhīyata // BrP_178.187 //",
  "GP11brahmppu:21507": "gate tasmin muniśreṣṭhāḥ kaṇḍuḥ saṃhṛṣṭamānasaḥ /",
  "GP11brahmppu:21508": "sarvān kāmān parityajya svasthacitto bhavat punaḥ // BrP_178.188 //",
  "GP11brahmppu:21509": "sarvendriyāṇi saṃyamya nirmamo nirahaṃkṛtiḥ /",
  "GP11brahmppu:21510": "ekāgramānasaḥ samyag dhyātvā taṃ puruṣottamam // BrP_178.189 //",
  "GP11brahmppu:21511": "nirlepaṃ nirguṇaṃ śāntaṃ sattāmātravyavasthitam /",
  "GP11brahmppu:21512": "avāpa paramaṃ mokṣaṃ surāṇām api durlabham // BrP_178.190 //",
  "GP11brahmppu:21513": "yaḥ paṭhec chṛṇuyād vāpi kathāṃ kaṇḍor mahātmanaḥ /",
  "GP11brahmppu:21514": "vimuktaḥ sarvapāpebhyaḥ svargalokaṃ sa gacchati // BrP_178.191 //",
  "GP11brahmppu:21515": "evaṃ mayā muniśreṣṭhāḥ karmabhūmir udāhṛtā /",
  "GP11brahmppu:21516": "mokṣakṣetraṃ ca paramaṃ devaṃ ca puruṣottamam // BrP_178.192 //",
  "GP11brahmppu:21517": "ye paśyanti vibhuṃ stuvanti varadaṃ dhyāyanti muktipradaṃ /",
  "GP11brahmppu:21518": "bhaktyā śrīpuruṣottamākhyam ajaraṃ saṃsāraduḥkhāpaham // BrP_178.193 //",
  "GP11brahmppu:21519": "te bhuktvā manujendrabhogam amalāḥ svarge ca divyaṃ sukhaṃ /",
  "GP11brahmppu:21520": "paścād yānti samastadoṣarahitāḥ sthānaṃ harer avyayam // BrP_178.194 //",
  "GP11brahmppu:21521": "{lomaharṣaṇa uvāca: }",
  "GP11brahmppu:21522": "vyāsasya vacanaṃ śrutvā munayaḥ saṃyatendriyāḥ /",
  "GP11brahmppu:21523": "prītā babhūvuḥ saṃhṛṣṭā vismitāś ca punaḥ punaḥ // BrP_179.1 //",
  "GP11brahmppu:21524": "{munaya ūcuḥ: }",
  "GP11brahmppu:21525": "aho bhāratavarṣasya tvayā saṃkīrtitā guṇāḥ /",
  "GP11brahmppu:21526": "tadvac chrīpuruṣākhyasya kṣetrasya puruṣottama // BrP_179.2 //",
  "GP11brahmppu:21527": "vismayo hi na caikasya śrutvā māhātmyam uttamam /",
  "GP11brahmppu:21528": "puruṣākhyasya kṣetrasya prītiś ca vadatāṃ vara // BrP_179.3 //",
  "GP11brahmppu:21529": "cirāt prabhṛti cāsmākaṃ saṃśayo hṛdi vartate /",
  "GP11brahmppu:21530": "tvadṛte saṃśayasyāsya cchettā nānyo 'sti bhūtale // BrP_179.4 //",
  "GP11brahmppu:21531": "utpattiṃ baladevasya kṛṣṇasya ca mahītale /",
  "GP11brahmppu:21532": "bhadrāyāś caiva kārtsnyena pṛcchāmas tvāṃ mahāmune // BrP_179.5 //",
  "GP11brahmppu:21533": "kimarthaṃ tau samutpannau kṛṣṇasaṃkarṣaṇāv ubhau /",
  "GP11brahmppu:21534": "vasudevasutau vīrau sthitau nandagṛhe mune // BrP_179.6 //",
  "GP11brahmppu:21535": "niḥsāre mṛtyuloke 'smin duḥkhaprāye 'ticañcale /",
  "GP11brahmppu:21536": "jalabudbudasaṃkāśe bhairave lomaharṣaṇe // BrP_179.7 //",
  "GP11brahmppu:21537": "viṇmūtrapicchalaṃ kaṣṭaṃ saṃkaṭaṃ duḥkhadāyakam /",
  "GP11brahmppu:21538": "kathaṃ ghorataraṃ teṣāṃ garbhavāsam arocata // BrP_179.8 //",
  "GP11brahmppu:21539": "yāni karmāṇi cakrus te samutpannā mahītale /",
  "GP11brahmppu:21540": "vistareṇa mune tāni brūhi no vadatāṃ vara // BrP_179.9 //",
  "GP11brahmppu:21541": "samagraṃ caritaṃ teṣām adbhutaṃ cātimānuṣam /",
  "GP11brahmppu:21542": "kathaṃ sa bhagavān devaḥ sureśaḥ surasattamaḥ // BrP_179.10 //",
  "GP11brahmppu:21543": "vasudevakule dhīmān vāsudevatvam āgataḥ /",
  "GP11brahmppu:21544": "amaraiś cāvṛtaṃ puṇyaṃ puṇyakṛdbhir alaṃkṛtam // BrP_179.11 //",
  "GP11brahmppu:21545": "devalokaṃ kim utsṛjya martyaloka ihāgataḥ /",
  "GP11brahmppu:21546": "devamānuṣayor netā dyor bhuvaḥ prabhavo 'vyayaḥ // BrP_179.12 //",
  "GP11brahmppu:21547": "kimarthaṃ divyam ātmānaṃ mānuṣeṣu nyayojayat /",
  "GP11brahmppu:21548": "yaś cakraṃ vartayaty eko mānuṣāṇām anāmayam // BrP_179.13 //",
  "GP11brahmppu:21549": "sa mānuṣye kathaṃ buddhiṃ cakre cakragadādharaḥ /",
  "GP11brahmppu:21550": "gopāyanaṃ yaḥ kurute jagataḥ sārvabhautikam // BrP_179.14 //",
  "GP11brahmppu:21551": "sa kathaṃ gāṃ gato viṣṇur gopatvam akarot prabhuḥ /",
  "GP11brahmppu:21552": "mahābhūtāni bhūtātmā yo dadhāra cakāra ca // BrP_179.15 //",
  "GP11brahmppu:21553": "śrīgarbhaḥ sa kathaṃ garbhe striyā bhūcarayā dhṛtaḥ /",
  "GP11brahmppu:21554": "yena lokān kramair jitvā tribhir vai tridaśepsayā // BrP_179.16 //",
  "GP11brahmppu:21555": "sthāpitā jagato mārgās trivargāś cābhavaṃs trayaḥ /",
  "GP11brahmppu:21556": "yo 'ntakāle jagat pītvā kṛtvā toyamayaṃ vapuḥ // BrP_179.17 //",
  "GP11brahmppu:21557": "lokam ekārṇavaṃ cakre dṛśyādṛśyena cātmanā /",
  "GP11brahmppu:21558": "yaḥ purāṇaḥ purāṇātmā vārāhaṃ rūpam āsthitaḥ // BrP_179.18 //",
  "GP11brahmppu:21559": "viṣāṇāgreṇa vasudhām ujjahārārisūdanaḥ /",
  "GP11brahmppu:21560": "yaḥ purā puruhūtārthe trailokyam idam avyayam // BrP_179.19 //",
  "GP11brahmppu:21561": "dadau jitvā vasumatīṃ surāṇāṃ surasattamaḥ /",
  "GP11brahmppu:21562": "yena saiṃhavapuḥ kṛtvā dvidhā kṛtvā ca tat punaḥ // BrP_179.20 //",
  "GP11brahmppu:21563": "pūrvadaityo mahāvīryo hiraṇyakaśipur hataḥ /",
  "GP11brahmppu:21564": "yaḥ purā hy analo bhūtvā aurvaḥ saṃvartako vibhuḥ // BrP_179.21 //",
  "GP11brahmppu:21565": "pātālastho 'rṇavarasaṃ papau toyamayaṃ hariḥ /",
  "GP11brahmppu:21566": "sahasracaraṇaṃ brahma sahasrāṃśusahasradam // BrP_179.22 //",
  "GP11brahmppu:21567": "sahasraśirasaṃ devaṃ yam āhur vai yuge yuge /",
  "GP11brahmppu:21568": "nābhyāṃ padmaṃ samudbhūtaṃ yasya paitāmahaṃ gṛham // BrP_179.23 //",
  "GP11brahmppu:21569": "ekārṇave nāgaloke saddhiraṇmayapaṅkajam /",
  "GP11brahmppu:21570": "yena te nihatā daityāḥ saṃgrāme tārakāmaye // BrP_179.24 //",
  "GP11brahmppu:21571": "yena devamayaṃ kṛtvā sarvāyudhadharaṃ vapuḥ /",
  "GP11brahmppu:21572": "guhāsaṃsthena cotsiktaḥ kālanemir nipātitaḥ // BrP_179.25 //",
  "GP11brahmppu:21573": "uttarānte samudrasya kṣīrodasyāmṛtodadhau /",
  "GP11brahmppu:21574": "yaḥ śete śāśvataṃ yogam āsthāya timiraṃ mahat // BrP_179.26 //",
  "GP11brahmppu:21575": "surāraṇī garbham adhatta divyaṃ BrP_179.27a",
  "GP11brahmppu:21576": "tapaḥprakarṣād aditiḥ purāṇam BrP_179.27b",
  "GP11brahmppu:21577": "śakraṃ ca yo daityagaṇāvaruddhaṃ BrP_179.27c",
  "GP11brahmppu:21578": "garbhāvadhānena kṛtaṃ cakāra BrP_179.27d",
  "GP11brahmppu:21579": "padāni yo yogamayāni kṛtvā BrP_179.28a",
  "GP11brahmppu:21580": "cakāra daityān salileśayasthān BrP_179.28b",
  "GP11brahmppu:21581": "kṛtvā ca devāṃs tridaśeśvarāṃs tu BrP_179.28c",
  "GP11brahmppu:21582": "cakre sureśaṃ puruhūtam eva BrP_179.28d",
  "GP11brahmppu:21583": "gārhapatyena vidhinā anvāhāryeṇa karmaṇā /",
  "GP11brahmppu:21584": "agnim āhavanīyaṃ ca vedaṃ dīkṣāṃ samid dhruvam // BrP_179.29 //",
  "GP11brahmppu:21585": "prokṣaṇīyaṃ sruvaṃ caiva āvabhṛthyaṃ tathaiva ca /",
  "GP11brahmppu:21586": "avākpāṇis tu yaś cakre havyabhāgabhujas tathā // BrP_179.30 //",
  "GP11brahmppu:21587": "havyādāṃś ca surāṃś cakre kavyādāṃś ca pitṝn atha /",
  "GP11brahmppu:21588": "bhogārthe yajñavidhinā 'yojayad yajñakarmaṇi // BrP_179.31 //",
  "GP11brahmppu:21589": "pātrāṇi dakṣiṇāṃ dīkṣāṃ carūṃś colūkhalāni ca /",
  "GP11brahmppu:21590": "yūpaṃ samit sruvaṃ somaṃ pavitrān paridhīn api // BrP_179.32 //",
  "GP11brahmppu:21591": "yajñiyāni ca dravyāṇi camasāṃś ca tathāparān /",
  "GP11brahmppu:21592": "sadasyān yajamānāṃś ca medhādīṃś ca kratūttamān // BrP_179.33 //",
  "GP11brahmppu:21593": "vibabhāja purā yas tu pārameṣṭhyena karmaṇā /",
  "GP11brahmppu:21594": "yugānurūpaṃ yaḥ kṛtvā lokān anuparākramāt // BrP_179.34 //",
  "GP11brahmppu:21595": "kṣaṇā nimeṣāḥ kāṣṭhāś ca kalās traikālyam eva ca /",
  "GP11brahmppu:21596": "muhūrtās tithayo māsā dinaṃ saṃvatsaras tathā // BrP_179.35 //",
  "GP11brahmppu:21597": "ṛtavaḥ kālayogāś ca pramāṇaṃ trividhaṃ triṣu /",
  "GP11brahmppu:21598": "āyuḥkṣetrāṇy upacayo lakṣaṇaṃ rūpasauṣṭhavam // BrP_179.36 //",
  "GP11brahmppu:21599": "trayo lokās trayo devās traividyaṃ pāvakās trayaḥ /",
  "GP11brahmppu:21600": "traikālyaṃ trīṇi karmāṇi trayo varṇās trayo guṇāḥ // BrP_179.37 //",
  "GP11brahmppu:21601": "sṛṣṭā lokāḥ purā sarve yenānantena karmaṇā /",
  "GP11brahmppu:21602": "sarvabhūtagataḥ sraṣṭā sarvabhūtaguṇātmakaḥ // BrP_179.38 //",
  "GP11brahmppu:21603": "nṛṇām indriyapūrveṇa yogena ramate ca yaḥ /",
  "GP11brahmppu:21604": "gatāgatābhyāṃ yogena ya eva vidhir īśvaraḥ // BrP_179.39 //",
  "GP11brahmppu:21605": "yo gatir dharmayuktānām agatiḥ pāpakarmaṇām /",
  "GP11brahmppu:21606": "cāturvarṇyasya prabhavaś cāturvarṇyasya rakṣitā // BrP_179.40 //",
  "GP11brahmppu:21607": "cāturvidyasya yo vettā cāturāśramyasaṃśrayaḥ /",
  "GP11brahmppu:21608": "digantaraṃ nabho bhūmir vāyur vāpi vibhāvasuḥ // BrP_179.41 //",
  "GP11brahmppu:21609": "candrasūryamayaṃ jyotir yugeśaḥ kṣaṇadācaraḥ /",
  "GP11brahmppu:21610": "yaḥ paraṃ śrūyate jyotir yaḥ paraṃ śrūyate tapaḥ // BrP_179.42 //",
  "GP11brahmppu:21611": "yaṃ paraṃ prāhur aparaṃ yaḥ paraḥ paramātmavān /",
  "GP11brahmppu:21612": "ādityānāṃ tu yo devo yaś ca daityāntako vibhuḥ // BrP_179.43 //",
  "GP11brahmppu:21613": "yugānteṣv antako yaś ca yaś ca lokāntakāntakaḥ /",
  "GP11brahmppu:21614": "setur yo lokasetūnāṃ medhyo yo medhyakarmaṇām // BrP_179.44 //",
  "GP11brahmppu:21615": "vedyo yo vedaviduṣāṃ prabhur yaḥ prabhavātmanām /",
  "GP11brahmppu:21616": "somabhūtaś ca saumyānām agnibhūto 'gnivarcasām // BrP_179.45 //",
  "GP11brahmppu:21617": "yaḥ śakrāṇām īśabhūtas tapobhūtas tapasvinām /",
  "GP11brahmppu:21618": "vinayo nayavṛttīnāṃ tejas tejasvinām api // BrP_179.46 //",
  "GP11brahmppu:21619": "vigraho vigrahārhāṇāṃ gatir gatimatām api /",
  "GP11brahmppu:21620": "ākāśaprabhavo vāyur vāyoḥ prāṇād dhutāśanaḥ // BrP_179.47 //",
  "GP11brahmppu:21621": "divo hutāśanaḥ prāṇaḥ prāṇo 'gnir madhusūdanaḥ /",
  "GP11brahmppu:21622": "rasāc choṇitasaṃbhūtiḥ śoṇitān māṃsam ucyate // BrP_179.48 //",
  "GP11brahmppu:21623": "māṃsāt tu medaso janma medaso 'sthi nirucyate /",
  "GP11brahmppu:21624": "asthno majjā samabhavan majjātaḥ śukrasaṃbhavaḥ // BrP_179.49 //",
  "GP11brahmppu:21625": "śukrād garbhaḥ samabhavad rasamūlena karmaṇā /",
  "GP11brahmppu:21626": "tatrāpāṃ prathamo bhāgaḥ sa saumyo rāśir ucyate // BrP_179.50 //",
  "GP11brahmppu:21627": "garbhoṣmasaṃbhavo jñeyo dvitīyo rāśir ucyate /",
  "GP11brahmppu:21628": "śukraṃ somātmakaṃ vidyād ārtavaṃ pāvakātmakam // BrP_179.51 //",
  "GP11brahmppu:21629": "bhāvā rasānugāś caiṣāṃ bīje ca śaśipāvakau /",
  "GP11brahmppu:21630": "kaphavarge bhavec chukraṃ pittavarge ca śoṇitam // BrP_179.52 //",
  "GP11brahmppu:21631": "kaphasya hṛdayaṃ sthānaṃ nābhyāṃ pittaṃ pratiṣṭhitam /",
  "GP11brahmppu:21632": "dehasya madhye hṛdayaṃ sthānaṃ tan manasaḥ smṛtam // BrP_179.53 //",
  "GP11brahmppu:21633": "nābhikoṣṭhāntaraṃ yat tu tatra devo hutāśanaḥ /",
  "GP11brahmppu:21634": "manaḥ prajāpatir jñeyaḥ kaphaḥ somo vibhāvyate // BrP_179.54 //",
  "GP11brahmppu:21635": "pittam agniḥ smṛtaṃ tv evam agnisomātmakaṃ jagat /",
  "GP11brahmppu:21636": "evaṃ pravartite garbhe vardhite 'rbudasaṃnibhe // BrP_179.55 //",
  "GP11brahmppu:21637": "vāyuḥ praveśaṃ saṃcakre saṃgataḥ paramātmanaḥ /",
  "GP11brahmppu:21638": "sa pañcadhā śarīrastho bhidyate vartate punaḥ // BrP_179.56 //",
  "GP11brahmppu:21639": "prāṇāpānau samānaś ca udāno vyāna eva ca /",
  "GP11brahmppu:21640": "prāṇo 'sya paramātmānaṃ vardhayan parivartate // BrP_179.57 //",
  "GP11brahmppu:21641": "apānaḥ paścimaṃ kāyam udāno 'rdhaṃ śarīriṇaḥ /",
  "GP11brahmppu:21642": "vyānas tu vyāpyate yena samānaḥ saṃnivartate // BrP_179.58 //",
  "GP11brahmppu:21643": "bhūtāvāptis tatas tasya jāyetendriyagocarā /",
  "GP11brahmppu:21644": "pṛthivī vāyur ākāśam āpo jyotiś ca pañcamam // BrP_179.59 //",
  "GP11brahmppu:21645": "tasyendriyaniviṣṭāni svaṃ svaṃ bhāgaṃ pracakrire /",
  "GP11brahmppu:21646": "pārthivaṃ deham āhus tu prāṇātmānaṃ ca mārutam // BrP_179.60 //",
  "GP11brahmppu:21647": "chidrāṇy ākāśayonīni jalāt srāvaḥ pravartate /",
  "GP11brahmppu:21648": "jyotiś cakṣūṃṣi tejaś ca ātmā teṣāṃ manaḥ smṛtam // BrP_179.61 //",
  "GP11brahmppu:21649": "grāmāś ca viṣayāś caiva yasya vīryāt pravartitāḥ /",
  "GP11brahmppu:21650": "ity etān puruṣaḥ sarvān sṛjaṃl lokān sanātanaḥ // BrP_179.62 //",
  "GP11brahmppu:21651": "naidhane 'smin kathaṃ loke naratvaṃ viṣṇur āgataḥ /",
  "GP11brahmppu:21652": "eṣa naḥ saṃśayo brahmann eṣa no vismayo mahān // BrP_179.63 //",
  "GP11brahmppu:21653": "kathaṃ gatir gatimatām āpanno mānuṣīṃ tanum /",
  "GP11brahmppu:21654": "āścaryaṃ paramaṃ viṣṇur devair daityaiś ca kathyate // BrP_179.64 //",
  "GP11brahmppu:21655": "viṣṇor utpattim āścaryaṃ kathayasva mahāmune /",
  "GP11brahmppu:21656": "prakhyātabalavīryasya viṣṇor amitatejasaḥ // BrP_179.65 //",
  "GP11brahmppu:21657": "karmaṇāścaryabhūtasya viṣṇos tattvam ihocyatām /",
  "GP11brahmppu:21658": "kathaṃ sa devo devānām ārtihā puruṣottamaḥ // BrP_179.66 //",
  "GP11brahmppu:21659": "sarvavyāpī jagannāthaḥ sarvalokamaheśvaraḥ /",
  "GP11brahmppu:21660": "sargasthityantakṛd devaḥ sarvalokasukhāvahaḥ // BrP_179.67 //",
  "GP11brahmppu:21661": "akṣayaḥ śāśvato 'nantaḥ kṣayavṛddhivivarjitaḥ /",
  "GP11brahmppu:21662": "nirlepo nirguṇaḥ sūkṣmo nirvikāro nirañjanaḥ // BrP_179.68 //",
  "GP11brahmppu:21663": "sarvopādhivinirmuktaḥ sattāmātravyavasthitaḥ /",
  "GP11brahmppu:21664": "avikārī vibhur nityaḥ paramātmā sanātanaḥ // BrP_179.69 //",
  "GP11brahmppu:21665": "acalo nirmalo vyāpī nityatṛpto nirāśrayaḥ /",
  "GP11brahmppu:21666": "viśuddhaṃ śrūyate yasya haritvaṃ ca kṛte yuge // BrP_179.70 //",
  "GP11brahmppu:21667": "vaikuṇṭhatvaṃ ca deveṣu kṛṣṇatvaṃ mānuṣeṣu ca /",
  "GP11brahmppu:21668": "īśvarasya hi tasyemāṃ gahanāṃ karmaṇo gatim // BrP_179.71 //",
  "GP11brahmppu:21669": "samatītāṃ bhaviṣyaṃ ca śrotum icchā pravartate /",
  "GP11brahmppu:21670": "avyakto vyaktaliṅgastho ya eṣa bhagavān prabhuḥ // BrP_179.72 //",
  "GP11brahmppu:21671": "nārāyaṇo hy anantātmā prabhavo 'vyaya eva ca /",
  "GP11brahmppu:21672": "eṣa nārāyaṇo bhūtvā harir āsīt sanātanaḥ // BrP_179.73 //",
  "GP11brahmppu:21673": "brahmā śakraś ca rudraś ca dharmaḥ śukro bṛhaspatiḥ /",
  "GP11brahmppu:21674": "pradhānātmā purā hy eṣa brahmāṇam asṛjat prabhuḥ // BrP_179.74 //",
  "GP11brahmppu:21675": "so 'sṛjat pūrvapuruṣaḥ purā kalpe prajāpatīn /",
  "GP11brahmppu:21676": "evaṃ sa bhagavān viṣṇuḥ sarvalokamaheśvaraḥ /",
  "GP11brahmppu:21677": "kimarthaṃ martyaloke 'smin yāto yadukule hariḥ // BrP_179.75 //",
  "GP11brahmppu:21678": "{vyāsa uvāca: }",
  "GP11brahmppu:21679": "namaskṛtvā sureśāya viṣṇave prabhaviṣṇave /",
  "GP11brahmppu:21680": "puruṣāya purāṇāya śāśvatāyāvyayāya ca // BrP_180.1 //",
  "GP11brahmppu:21681": "caturvyūhātmane tasmai nirguṇāya guṇāya ca /",
  "GP11brahmppu:21682": "variṣṭhāya gariṣṭhāya vareṇyāyāmitāya ca // BrP_180.2 //",
  "GP11brahmppu:21683": "yajñāṅgāyākhilāṅgāya devādyair īpsitāya ca /",
  "GP11brahmppu:21684": "yasmād aṇutaraṃ nāsti yasmān nāsti bṛhattaram // BrP_180.3 //",
  "GP11brahmppu:21685": "yena viśvam idaṃ vyāptam ajena sacarācaram /",
  "GP11brahmppu:21686": "āvirbhāvatirobhāva- dṛṣṭādṛṣṭavilakṣaṇam // BrP_180.4 //",
  "GP11brahmppu:21687": "vadanti yat sṛṣṭam iti tathaivāpy upasaṃhṛtam /",
  "GP11brahmppu:21688": "brahmaṇe cādidevāya namaskṛtya samādhinā // BrP_180.5 //",
  "GP11brahmppu:21689": "avikārāya śuddhāya nityāya paramātmane /",
  "GP11brahmppu:21690": "sadaikarūparūpāya jiṣṇave viṣṇave namaḥ // BrP_180.6 //",
  "GP11brahmppu:21691": "namo hiraṇyagarbhāya haraye śaṃkarāya ca /",
  "GP11brahmppu:21692": "vāsudevāya tārāya sargasthityantakāriṇe // BrP_180.7 //",
  "GP11brahmppu:21693": "ekānekasvarūpāya sthūlasūkṣmātmane namaḥ /",
  "GP11brahmppu:21694": "avyaktavyaktabhūtāya viṣṇave muktihetave // BrP_180.8 //",
  "GP11brahmppu:21695": "sargasthitivināśānāṃ jagato yo jaganmayaḥ /",
  "GP11brahmppu:21696": "mūlabhūto namas tasmai viṣṇave paramātmane // BrP_180.9 //",
  "GP11brahmppu:21697": "ādhārabhūtaṃ viśvasyāpy aṇīyāṃsam aṇīyasām /",
  "GP11brahmppu:21698": "praṇamya sarvabhūtastham acyutaṃ puruṣottamam // BrP_180.10 //",
  "GP11brahmppu:21699": "jñānasvarūpam atyantaṃ nirmalaṃ paramārthataḥ /",
  "GP11brahmppu:21700": "tam evārthasvarūpeṇa bhrāntidarśanataḥ sthitam // BrP_180.11 //",
  "GP11brahmppu:21701": "viṣṇuṃ grasiṣṇuṃ viśvasya sthitisarge tathā prabhum /",
  "GP11brahmppu:21702": "anādiṃ jagatām īśam ajam akṣayam avyayam // BrP_180.12 //",
  "GP11brahmppu:21703": "kathayāmi yathā pūrvaṃ yakṣādyair munisattamaiḥ /",
  "GP11brahmppu:21704": "pṛṣṭaḥ provāca bhagavān abjayoniḥ pitāmahaḥ // BrP_180.13 //",
  "GP11brahmppu:21705": "ṛksāmāny udgiran vaktrair yaḥ punāti jagattrayam /",
  "GP11brahmppu:21706": "praṇipatya tatheśānam ekārṇavavinirgatam // BrP_180.14 //",
  "GP11brahmppu:21707": "yasyāsuragaṇā yajñān vilumpanti na yājinām /",
  "GP11brahmppu:21708": "pravakṣyāmi mataṃ kṛtsnaṃ brahmaṇo 'vyaktajanmanaḥ // BrP_180.15 //",
  "GP11brahmppu:21709": "yena sṛṣṭiṃ samuddiśya dharmādyāḥ prakaṭīkṛtāḥ /",
  "GP11brahmppu:21710": "āpo nārā iti proktā munibhis tattvadarśibhiḥ // BrP_180.16 //",
  "GP11brahmppu:21711": "ayanaṃ tasya tāḥ pūrvaṃ tena nārāyaṇaḥ smṛtaḥ /",
  "GP11brahmppu:21712": "sa devo bhagavān sarvaṃ vyāpya nārāyaṇo vibhuḥ // BrP_180.17 //",
  "GP11brahmppu:21713": "caturdhā saṃsthito brahmā saguṇo nirguṇas tathā /",
  "GP11brahmppu:21714": "ekā mūrtir anuddeśyā śuklāṃ paśyanti tāṃ budhāḥ // BrP_180.18 //",
  "GP11brahmppu:21715": "jvālāmālāvanaddhāṅgī niṣṭhā sā yogināṃ parā /",
  "GP11brahmppu:21716": "dūrasthā cāntikasthā ca vijñeyā sā guṇātigā // BrP_180.19 //",
  "GP11brahmppu:21717": "vāsudevābhidhānāsau nirmamatvena dṛśyate /",
  "GP11brahmppu:21718": "rūpavarṇādayas tasyā na bhāvāḥ kalpanāmayāḥ // BrP_180.20 //",
  "GP11brahmppu:21719": "āste ca sā sadā śuddhā supratiṣṭhaikarūpiṇī /",
  "GP11brahmppu:21720": "dvitīyā pṛthivīṃ mūrdhnā śeṣākhyā dhārayaty adhaḥ // BrP_180.21 //",
  "GP11brahmppu:21721": "tāmasī sā samākhyātā tiryaktvaṃ samupāgatā /",
  "GP11brahmppu:21722": "tṛtīyā karma kurute prajāpālanatatparā // BrP_180.22 //",
  "GP11brahmppu:21723": "sattvodriktā tu sā jñeyā dharmasaṃsthānakāriṇī /",
  "GP11brahmppu:21724": "caturthī jalamadhyasthā śete pannagatalpagā // BrP_180.23 //",
  "GP11brahmppu:21725": "rajas tasyā guṇaḥ sargaṃ sā karoti sadaiva hi /",
  "GP11brahmppu:21726": "yā tṛtīyā harer mūrtiḥ prajāpālanatatparā // BrP_180.24 //",
  "GP11brahmppu:21727": "sā tu dharmavyavasthānaṃ karoti niyataṃ bhuvi /",
  "GP11brahmppu:21728": "proddhatān asurān hanti dharmavyucchittikāriṇaḥ // BrP_180.25 //",
  "GP11brahmppu:21729": "pāti devān sagandharvān dharmarakṣāparāyaṇān /",
  "GP11brahmppu:21730": "yadā yadā ca dharmasya glāniḥ samupajāyate // BrP_180.26 //",
  "GP11brahmppu:21731": "abhyutthānam adharmasya tadātmānaṃ sṛjaty asau /",
  "GP11brahmppu:21732": "bhūtvā purā varāheṇa tuṇḍenāpo nirasya ca // BrP_180.27 //",
  "GP11brahmppu:21733": "ekayā daṃṣṭrayotkhātā nalinīva vasuṃdharā /",
  "GP11brahmppu:21734": "kṛtvā nṛsiṃharūpaṃ ca hiraṇyakaśipur hataḥ // BrP_180.28 //",
  "GP11brahmppu:21735": "vipracittimukhāś cānye dānavā vinipātitāḥ /",
  "GP11brahmppu:21736": "vāmanaṃ rūpam āsthāya baliṃ saṃyamya māyayā // BrP_180.29 //",
  "GP11brahmppu:21737": "trailokyaṃ krāntavān eva vinirjitya diteḥ sutān /",
  "GP11brahmppu:21738": "bhṛgor vaṃśe samutpanno jāmadagnyaḥ pratāpavān // BrP_180.30 //",
  "GP11brahmppu:21739": "jaghāna kṣatriyān rāmaḥ pitur vadham anusmaran /",
  "GP11brahmppu:21740": "tathātritanayo bhūtvā dattātreyaḥ pratāpavān // BrP_180.31 //",
  "GP11brahmppu:21741": "yogam aṣṭāṅgam ācakhyāv alarkāya mahātmane /",
  "GP11brahmppu:21742": "rāmo dāśarathir bhūtvā sa tu devaḥ pratāpavān // BrP_180.32 //",
  "GP11brahmppu:21743": "jaghāna rāvaṇaṃ saṃkhye trailokyasya bhayaṃkaram /",
  "GP11brahmppu:21744": "yadā caikārṇave supto devadevo jagatpatiḥ // BrP_180.33 //",
  "GP11brahmppu:21745": "sahasrayugaparyantaṃ nāgaparyaṅkago vibhuḥ /",
  "GP11brahmppu:21746": "yoganidrāṃ samāsthāya sve mahimni vyavasthitaḥ // BrP_180.34 //",
  "GP11brahmppu:21747": "trailokyam udare kṛtvā jagat sthāvarajaṅgamam /",
  "GP11brahmppu:21748": "janalokagataiḥ siddhaiḥ stūyamāno maharṣibhiḥ // BrP_180.35 //",
  "GP11brahmppu:21749": "tasya nābhau samutpannaṃ padmaṃ dikpattramaṇḍitam /",
  "GP11brahmppu:21750": "marutkiñjalkasaṃyuktaṃ gṛhaṃ paitāmahaṃ varam // BrP_180.36 //",
  "GP11brahmppu:21751": "yatra brahmā samutpanno devadevaś caturmukhaḥ /",
  "GP11brahmppu:21752": "tadā karṇamalodbhūtau dānavau madhukaiṭabhau // BrP_180.37 //",
  "GP11brahmppu:21753": "mahābalau mahāvīryau brahmāṇaṃ hantum udyatau /",
  "GP11brahmppu:21754": "jaghāna tau durādharṣau utthāya śayanodadheḥ // BrP_180.38 //",
  "GP11brahmppu:21755": "evamādīṃs tathaivānyān asaṃkhyātum ihotsahe /",
  "GP11brahmppu:21756": "avatāro hy ajasyeha māthuraḥ sāṃpratas tv ayam // BrP_180.39 //",
  "GP11brahmppu:21757": "iti sā sāttvikī mūrtir avatāraṃ karoti ca /",
  "GP11brahmppu:21758": "pradyumneti samākhyātā rakṣākarmaṇy avasthitā // BrP_180.40 //",
  "GP11brahmppu:21759": "devatve 'tha manuṣyatve tiryagyonau ca saṃsthitā /",
  "GP11brahmppu:21760": "gṛhṇāti tatsvabhāvaś ca vāsudevecchayā sadā // BrP_180.41 //",
  "GP11brahmppu:21761": "dadāty abhimatān kāmān pūjitā sā dvijottamāḥ /",
  "GP11brahmppu:21762": "evaṃ mayā samākhyātaḥ kṛtakṛtyo 'pi yaḥ prabhuḥ /",
  "GP11brahmppu:21763": "mānuṣatvaṃ gato viṣṇuḥ śṛṇudhvaṃ cottaraṃ punaḥ // BrP_180.42 //",
  "GP11brahmppu:21764": "{vyāsa uvāca: }",
  "GP11brahmppu:21765": "śṛṇudhvaṃ muniśārdūlāḥ pravakṣyāmi samāsataḥ /",
  "GP11brahmppu:21766": "avatāraṃ hareś cātra bhārāvataraṇecchayā // BrP_181.1 //",
  "GP11brahmppu:21767": "yadā yadā tv adharmasya vṛddhir bhavati bho dvijāḥ /",
  "GP11brahmppu:21768": "dharmaś ca hrāsam abhyeti tadā devo janārdanaḥ // BrP_181.2 //",
  "GP11brahmppu:21769": "avatāraṃ karoty atra dvidhā kṛtvātmanas tanum /",
  "GP11brahmppu:21770": "sādhūnāṃ rakṣaṇārthāya dharmasaṃsthāpanāya ca // BrP_181.3 //",
  "GP11brahmppu:21771": "duṣṭānāṃ nigrahārthāya anyeṣāṃ ca suradviṣām /",
  "GP11brahmppu:21772": "prajānāṃ rakṣaṇārthāya jāyate 'sau yuge yuge // BrP_181.4 //",
  "GP11brahmppu:21773": "purā kila mahī viprā bhūribhārāvapīḍitā /",
  "GP11brahmppu:21774": "jagāma dharaṇī merau samāje tridivaukasām // BrP_181.5 //",
  "GP11brahmppu:21775": "sabrahmakān surān sarvān praṇipatyātha medinī /",
  "GP11brahmppu:21776": "kathayām āsa tat sarvaṃ khedāt karuṇabhāṣiṇī // BrP_181.6 //",
  "GP11brahmppu:21777": "{dharaṇy uvāca: }",
  "GP11brahmppu:21778": "agniḥ suvarṇasya gurur gavāṃ sūryo 'paro guruḥ /",
  "GP11brahmppu:21779": "mamāpy akhilalokānāṃ vandyo nārāyaṇo guruḥ // BrP_181.7 //",
  "GP11brahmppu:21780": "tatsāṃpratam ime daityāḥ kālanemipurogamāḥ /",
  "GP11brahmppu:21781": "martyalokaṃ samāgamya bādhante 'harniśaṃ prajāḥ // BrP_181.8 //",
  "GP11brahmppu:21782": "kālanemir hato yo 'sau viṣṇunā prabhaviṣṇunā /",
  "GP11brahmppu:21783": "ugrasenasutaḥ kaṃsaḥ saṃbhūtaḥ sumahāsuraḥ // BrP_181.9 //",
  "GP11brahmppu:21784": "ariṣṭo dhenukaḥ keśī pralambo narakas tathā /",
  "GP11brahmppu:21785": "sundo 'suras tathātyugro bāṇaś cāpi baleḥ sutaḥ // BrP_181.10 //",
  "GP11brahmppu:21786": "tathānye ca mahāvīryā nṛpāṇāṃ bhavaneṣu ye /",
  "GP11brahmppu:21787": "samutpannā durātmānas tān na saṃkhyātum utsahe // BrP_181.11 //",
  "GP11brahmppu:21788": "akṣauhiṇyo hi bahulā divyamūrtidhṛtāḥ surāḥ /",
  "GP11brahmppu:21789": "mahābalānāṃ dṛptānāṃ daityendrāṇāṃ mamopari // BrP_181.12 //",
  "GP11brahmppu:21790": "tadbhūribhārapīḍārtā na śaknomy amareśvarāḥ /",
  "GP11brahmppu:21791": "vibhartum ātmānam aham iti vijñāpayāmi vaḥ // BrP_181.13 //",
  "GP11brahmppu:21792": "kriyatāṃ tan mahābhāgā mama bhārāvatāraṇam /",
  "GP11brahmppu:21793": "yathā rasātalaṃ nāhaṃ gaccheyam ativihvalā // BrP_181.14 //",
  "GP11brahmppu:21794": "{vyāsa uvāca: }",
  "GP11brahmppu:21795": "ity ākarṇya dharāvākyam aśeṣais tridaśais tataḥ /",
  "GP11brahmppu:21796": "bhuvo bhārāvatārārthaṃ brahmā prāha ca coditaḥ // BrP_181.15 //",
  "GP11brahmppu:21797": "{brahmovāca: }",
  "GP11brahmppu:21798": "yad āha vasudhā sarvaṃ satyam etad divaukasaḥ /",
  "GP11brahmppu:21799": "ahaṃ bhavo bhavantaś ca sarvaṃ nārāyaṇātmakam // BrP_181.16 //",
  "GP11brahmppu:21800": "vibhūtayas tu yās tasya tāsām eva parasparam /",
  "GP11brahmppu:21801": "ādhikyaṃ nyūnatā bādhya- bādhakatvena vartate // BrP_181.17 //",
  "GP11brahmppu:21802": "tad āgacchata gacchāmaḥ kṣīrābdhes taṭam uttamam /",
  "GP11brahmppu:21803": "tatrārādhya hariṃ tasmai sarvaṃ vijñāpayāma vai // BrP_181.18 //",
  "GP11brahmppu:21804": "sarvadaiva jagatyarthe sa sarvātmā jaganmayaḥ /",
  "GP11brahmppu:21805": "svalpāṃśenāvatīryorvyāṃ dharmasya kurute sthitim // BrP_181.19 //",
  "GP11brahmppu:21806": "{vyāsa uvāca: }",
  "GP11brahmppu:21807": "ity uktvā prayayau tatra saha devaiḥ pitāmahaḥ /",
  "GP11brahmppu:21808": "samāhitamanā bhūtvā tuṣṭāva garuḍadhvajam // BrP_181.20 //",
  "GP11brahmppu:21809": "{brahmovāca: }",
  "GP11brahmppu:21810": "namo namas te 'stu sahasramūrte BrP_181.21a",
  "GP11brahmppu:21811": "sahasrabāho bahuvaktrapāda BrP_181.21b",
  "GP11brahmppu:21812": "namo namas te jagataḥ pravṛtti BrP_181.21c",
  "GP11brahmppu:21813": "vināśasaṃsthānaparāprameya BrP_181.21d",
  "GP11brahmppu:21814": "sūkṣmātisūkṣmaṃ ca bṛhatpramāṇaṃ BrP_181.22a",
  "GP11brahmppu:21815": "garīyasām apy atigauravātman BrP_181.22b",
  "GP11brahmppu:21816": "pradhānabuddhīndriyavākpradhāna BrP_181.22c",
  "GP11brahmppu:21817": "mūlāparātman bhagavan prasīda BrP_181.22d",
  "GP11brahmppu:21818": "eṣā mahī deva mahīprasūtair BrP_181.23a",
  "GP11brahmppu:21819": "mahāsuraiḥ pīḍitaśailabandhā BrP_181.23b",
  "GP11brahmppu:21820": "parāyaṇaṃ tvāṃ jagatām upaiti BrP_181.23c",
  "GP11brahmppu:21821": "bhārāvatārārtham apārapāram BrP_181.23d",
  "GP11brahmppu:21822": "ete vayaṃ vṛtraripus tathāyaṃ BrP_181.24a",
  "GP11brahmppu:21823": "nāsatyadasrau varuṇas tathaiṣaḥ BrP_181.24b",
  "GP11brahmppu:21824": "ime ca rudrā vasavaḥ sasūryāḥ BrP_181.24c",
  "GP11brahmppu:21825": "samīraṇāgnipramukhās tathānye BrP_181.24d",
  "GP11brahmppu:21826": "surāḥ samastāḥ suranātha kāryam BrP_181.25a",
  "GP11brahmppu:21827": "ebhir mayā yac ca tad īśa sarvam BrP_181.25b",
  "GP11brahmppu:21828": "ājñāpayājñāṃ pratipālayantas BrP_181.25c",
  "GP11brahmppu:21829": "tavaiva tiṣṭhāma sadāstadoṣāḥ BrP_181.25d",
  "GP11brahmppu:21830": "{vyāsa uvāca: }",
  "GP11brahmppu:21831": "evaṃ saṃstūyamānas tu bhagavān parameśvaraḥ /",
  "GP11brahmppu:21832": "ujjahārātmanaḥ keśau sitakṛṣṇau dvijottamāḥ // BrP_181.26 //",
  "GP11brahmppu:21833": "uvāca ca surān etau matkeśau vasudhātale /",
  "GP11brahmppu:21834": "avatīrya bhuvo bhāra- kleśahāniṃ kariṣyataḥ // BrP_181.27 //",
  "GP11brahmppu:21835": "surāś ca sakalāḥ svāṃśair avatīrya mahītale /",
  "GP11brahmppu:21836": "kurvantu yuddham unmattaiḥ pūrvotpannair mahāsuraiḥ // BrP_181.28 //",
  "GP11brahmppu:21837": "tataḥ kṣayam aśeṣās te daiteyā dharaṇītale /",
  "GP11brahmppu:21838": "prayāsyanti na saṃdeho nānāyudhavicūrṇitāḥ // BrP_181.29 //",
  "GP11brahmppu:21839": "vasudevasya yā patnī devakī devatopamā /",
  "GP11brahmppu:21840": "tasyā garbho 'ṣṭamo 'yaṃ tu matkeśo bhavitā surāḥ // BrP_181.30 //",
  "GP11brahmppu:21841": "avatīrya ca tatrāyaṃ kaṃsaṃ ghātayitā bhuvi /",
  "GP11brahmppu:21842": "kālanemisamudbhūtam ity uktvāntardadhe hariḥ // BrP_181.31 //",
  "GP11brahmppu:21843": "adṛśyāya tatas te 'pi praṇipatya mahātmane /",
  "GP11brahmppu:21844": "merupṛṣṭhaṃ surā jagmur avateruś ca bhūtale // BrP_181.32 //",
  "GP11brahmppu:21845": "kaṃsāya cāṣṭamo garbho devakyā dharaṇītale /",
  "GP11brahmppu:21846": "bhaviṣyatīty ācacakṣe bhagavān nārado muniḥ // BrP_181.33 //",
  "GP11brahmppu:21847": "kaṃso 'pi tad upaśrutya nāradāt kupitas tataḥ /",
  "GP11brahmppu:21848": "devakīṃ vasudevaṃ ca gṛhe guptāv adhārayat // BrP_181.34 //",
  "GP11brahmppu:21849": "jātaṃ jātaṃ ca kaṃsāya tenaivoktaṃ yathā purā /",
  "GP11brahmppu:21850": "tathaiva vasudevo 'pi putram arpitavān dvijāḥ // BrP_181.35 //",
  "GP11brahmppu:21851": "hiraṇyakaśipoḥ putrāḥ ṣaḍgarbhā iti viśrutāḥ /",
  "GP11brahmppu:21852": "viṣṇuprayuktā tān nidrā kramād garbhe nyayojayat // BrP_181.36 //",
  "GP11brahmppu:21853": "yoganidrā mahāmāyā vaiṣṇavī mohitaṃ yayā /",
  "GP11brahmppu:21854": "avidyayā jagat sarvaṃ tām āha bhagavān hariḥ // BrP_181.37 //",
  "GP11brahmppu:21855": "{viṣṇur uvāca: }",
  "GP11brahmppu:21856": "gaccha nidre mamādeśāt pātālatalasaṃśrayān /",
  "GP11brahmppu:21857": "ekaikaśyena ṣaḍgarbhān devakījaṭhare naya // BrP_181.38 //",
  "GP11brahmppu:21858": "hateṣu teṣu kaṃsena śeṣākhyo 'ṃśas tato 'naghaḥ /",
  "GP11brahmppu:21859": "aṃśāṃśenodare tasyāḥ saptamaḥ saṃbhaviṣyati // BrP_181.39 //",
  "GP11brahmppu:21860": "gokule vasudevasya bhāryā vai rohiṇī sthitā /",
  "GP11brahmppu:21861": "tasyāḥ prasūtisamaye garbho neyas tvayodaram // BrP_181.40 //",
  "GP11brahmppu:21862": "saptamo bhojarājasya bhayād rodhoparodhataḥ /",
  "GP11brahmppu:21863": "devakyāḥ patito garbha iti loko vadiṣyati // BrP_181.41 //",
  "GP11brahmppu:21864": "garbhasaṃkarṣaṇāt so 'tha loke saṃkarṣaṇeti vai /",
  "GP11brahmppu:21865": "saṃjñām avāpsyate vīraḥ śvetādriśikharopamaḥ // BrP_181.42 //",
  "GP11brahmppu:21866": "tato 'haṃ saṃbhaviṣyāmi devakījaṭhare śubhe /",
  "GP11brahmppu:21867": "garbhe tvayā yaśodāyā gantavyam avilambitam // BrP_181.43 //",
  "GP11brahmppu:21868": "prāvṛṭkāle ca nabhasi kṛṣṇāṣṭamyām ahaṃ niśi /",
  "GP11brahmppu:21869": "utpatsyāmi navamyāṃ ca prasūtiṃ tvam avāpsyasi // BrP_181.44 //",
  "GP11brahmppu:21870": "yaśodāśayane māṃ tu devakyās tvām anindite /",
  "GP11brahmppu:21871": "macchaktipreritamatir vasudevo nayiṣyati // BrP_181.45 //",
  "GP11brahmppu:21872": "kaṃsaś ca tvām upādāya devi śailaśilātale /",
  "GP11brahmppu:21873": "prakṣepsyaty antarikṣe ca tvaṃ sthānaṃ samavāpsyasi // BrP_181.46 //",
  "GP11brahmppu:21874": "tatas tvāṃ śatadhā śakraḥ praṇamya mama gauravāt /",
  "GP11brahmppu:21875": "praṇipātānataśirā bhaginītve grahīṣyati // BrP_181.47 //",
  "GP11brahmppu:21876": "tataḥ śumbhaniśumbhādīn hatvā daityān sahasraśaḥ /",
  "GP11brahmppu:21877": "sthānair anekaiḥ pṛthivīm aśeṣāṃ maṇḍayiṣyasi // BrP_181.48 //",
  "GP11brahmppu:21878": "tvaṃ bhūtiḥ saṃnatiḥ kīrtiḥ kāntir vai pṛthivī dhṛtiḥ /",
  "GP11brahmppu:21879": "lajjā puṣṭir uṣā yā ca kācid anyā tvam eva sā // BrP_181.49 //",
  "GP11brahmppu:21880": "ye tvām āryeti durgeti vedagarbhe 'mbiketi ca /",
  "GP11brahmppu:21881": "bhadreti bhadrakālīti kṣemyā kṣemaṃkarīti ca // BrP_181.50 //",
  "GP11brahmppu:21882": "prātaś caivāparāhṇe ca stoṣyanty ānamramūrtayaḥ /",
  "GP11brahmppu:21883": "teṣāṃ hi vāñchitaṃ sarvaṃ matprasādād bhaviṣyati // BrP_181.51 //",
  "GP11brahmppu:21884": "surāmāṃsopahārais tu bhakṣyabhojyaiś ca pūjitā /",
  "GP11brahmppu:21885": "nṛṇām aśeṣakāmāṃs tvaṃ prasannāyāṃ pradāsyasi // BrP_181.52 //",
  "GP11brahmppu:21886": "te sarve sarvadā bhadrā matprasādād asaṃśayam /",
  "GP11brahmppu:21887": "asaṃdigdhaṃ bhaviṣyanti gaccha devi yathoditam // BrP_181.53 //",
  "GP11brahmppu:21888": "{vyāsa uvāca: }",
  "GP11brahmppu:21889": "yathoktaṃ sā jagaddhātrī devadevena vai purā /",
  "GP11brahmppu:21890": "ṣaḍgarbhagarbhavinyāsaṃ cakre cānyasya karṣaṇam // BrP_182.1 //",
  "GP11brahmppu:21891": "saptame rohiṇīṃ prāpte garbhe garbhe tato hariḥ /",
  "GP11brahmppu:21892": "lokatrayopakārāya devakyāḥ praviveśa vai // BrP_182.2 //",
  "GP11brahmppu:21893": "yoganidrā yaśodāyās tasminn eva tato dine /",
  "GP11brahmppu:21894": "saṃbhūtā jaṭhare tadvad yathoktaṃ parameṣṭhinā // BrP_182.3 //",
  "GP11brahmppu:21895": "tato grahagaṇaḥ samyak pracacāra divi dvijāḥ /",
  "GP11brahmppu:21896": "viṣṇor aṃśe mahīṃ yāta ṛtavo 'py abhavañ śubhāḥ // BrP_182.4 //",
  "GP11brahmppu:21897": "notsehe devakīṃ draṣṭuṃ kaścid apy atitejasā /",
  "GP11brahmppu:21898": "jājvalyamānāṃ tāṃ dṛṣṭvā manāṃsi kṣobham āyayuḥ // BrP_182.5 //",
  "GP11brahmppu:21899": "adṛṣṭāṃ puruṣaiḥ strībhir devakīṃ devatāgaṇāḥ /",
  "GP11brahmppu:21900": "bibhrāṇāṃ vapuṣā viṣṇuṃ tuṣṭuvus tām aharniśam // BrP_182.6 //",
  "GP11brahmppu:21901": "{devā ūcuḥ: }",
  "GP11brahmppu:21902": "tvaṃ svāhā tvaṃ svadhā vidyā sudhā tvaṃ jyotir eva ca /",
  "GP11brahmppu:21903": "tvaṃ sarvalokarakṣārtham avatīrṇā mahītale // BrP_182.7 //",
  "GP11brahmppu:21904": "prasīda devi sarvasya jagatas tvaṃ śubhaṃ kuru /",
  "GP11brahmppu:21905": "prītyarthaṃ dhārayeśānaṃ dhṛtaṃ yenākhilaṃ jagat // BrP_182.8 //",
  "GP11brahmppu:21906": "{vyāsa uvāca: }",
  "GP11brahmppu:21907": "evaṃ saṃstūyamānā sā devair devam adhārayat /",
  "GP11brahmppu:21908": "garbheṇa puṇḍarīkākṣaṃ jagatāṃ trāṇakāraṇam // BrP_182.9 //",
  "GP11brahmppu:21909": "tato 'khilajagatpadma- bodhāyācyutabhānunā /",
  "GP11brahmppu:21910": "devakyāḥ pūrvasaṃdhyāyām āvirbhūtaṃ mahātmanā // BrP_182.10 //",
  "GP11brahmppu:21911": "madhyarātre 'khilādhāre jāyamāne janārdane /",
  "GP11brahmppu:21912": "mandaṃ jagarjur jaladāḥ puṣpavṛṣṭimucaḥ surāḥ // BrP_182.11 //",
  "GP11brahmppu:21913": "phullendīvarapattrābhaṃ caturbāhum udīkṣya tam /",
  "GP11brahmppu:21914": "śrīvatsavakṣasaṃ jātaṃ tuṣṭāvānakadundubhiḥ // BrP_182.12 //",
  "GP11brahmppu:21915": "abhiṣṭūya ca taṃ vāgbhiḥ prasannābhir mahāmatiḥ /",
  "GP11brahmppu:21916": "vijñāpayām āsa tadā kaṃsād bhīto dvijottamāḥ // BrP_182.13 //",
  "GP11brahmppu:21917": "{vasudeva uvāca: }",
  "GP11brahmppu:21918": "jñāto 'si devadeveśa śaṅkhacakragadādhara /",
  "GP11brahmppu:21919": "divyaṃ rūpam idaṃ deva prasādenopasaṃhara // BrP_182.14 //",
  "GP11brahmppu:21920": "adyaiva deva kaṃso 'yaṃ kurute mama yātanām /",
  "GP11brahmppu:21921": "avatīrṇam iti jñātvā tvām asmin mandire mama // BrP_182.15 //",
  "GP11brahmppu:21922": "{devaky uvāca: }",
  "GP11brahmppu:21923": "yo 'nantarūpo 'khilaviśvarūpo BrP_182.16a",
  "GP11brahmppu:21924": "garbhe 'pi lokān vapuṣā bibharti BrP_182.16b",
  "GP11brahmppu:21925": "prasīdatām eṣa sa devadevaḥ BrP_182.16c",
  "GP11brahmppu:21926": "svamāyayāviṣkṛtabālarūpaḥ BrP_182.16d",
  "GP11brahmppu:21927": "upasaṃhara sarvātman rūpam etac caturbhujam /",
  "GP11brahmppu:21928": "jānātu māvatāraṃ te kaṃso 'yaṃ ditijāntaka // BrP_182.17 //",
  "GP11brahmppu:21929": "{śrībhagavān uvāca: }",
  "GP11brahmppu:21930": "stuto 'haṃ yat tvayā pūrvaṃ putrārthinyā tad adya te /",
  "GP11brahmppu:21931": "saphalaṃ devi saṃjātaṃ jāto 'haṃ yat tavodarāt // BrP_182.18 //",
  "GP11brahmppu:21932": "{vyāsa uvāca: }",
  "GP11brahmppu:21933": "ity uktvā bhagavāṃs tūṣṇīṃ babhūva munisattamāḥ /",
  "GP11brahmppu:21934": "vasudevo 'pi taṃ rātrāv ādāya prayayau bahiḥ // BrP_182.19 //",
  "GP11brahmppu:21935": "mohitāś cābhavaṃs tatra rakṣiṇo yoganidrayā /",
  "GP11brahmppu:21936": "mathurādvārapālāś ca vrajaty ānakadundubhau // BrP_182.20 //",
  "GP11brahmppu:21937": "varṣatāṃ jaladānāṃ ca tat toyam ulbaṇaṃ niśi /",
  "GP11brahmppu:21938": "saṃchādya taṃ yayau śeṣaḥ phaṇair ānakadundubhim // BrP_182.21 //",
  "GP11brahmppu:21939": "yamunāṃ cātigambhīrāṃ nānāvartaśatākulām /",
  "GP11brahmppu:21940": "vasudevo vahan viṣṇuṃ jānumātravahāṃ yayau // BrP_182.22 //",
  "GP11brahmppu:21941": "kaṃsasya karam ādāya tatraivābhyāgatāṃs taṭe /",
  "GP11brahmppu:21942": "nandādīn gopavṛddhāṃś ca yamunāyāṃ dadarśa saḥ // BrP_182.23 //",
  "GP11brahmppu:21943": "tasmin kāle yaśodāpi mohitā yoganidrayā /",
  "GP11brahmppu:21944": "tām eva kanyāṃ munayaḥ prāsūta mohite jane // BrP_182.24 //",
  "GP11brahmppu:21945": "vasudevo 'pi vinyasya bālam ādāya dārikām /",
  "GP11brahmppu:21946": "yaśodāśayane tūrṇam ājagāmāmitadyutiḥ // BrP_182.25 //",
  "GP11brahmppu:21947": "dadarśa ca vibuddhvā sā yaśodā jātam ātmajam /",
  "GP11brahmppu:21948": "nīlotpaladalaśyāmaṃ tato 'tyarthaṃ mudaṃ yayau // BrP_182.26 //",
  "GP11brahmppu:21949": "ādāya vasudevo 'pi dārikāṃ nijamandiram /",
  "GP11brahmppu:21950": "devakīśayane nyasya yathāpūrvam atiṣṭhata // BrP_182.27 //",
  "GP11brahmppu:21951": "tato bāladhvaniṃ śrutvā rakṣiṇaḥ sahasotthitāḥ /",
  "GP11brahmppu:21952": "kaṃsam āvedayām āsur devakīprasavaṃ dvijāḥ // BrP_182.28 //",
  "GP11brahmppu:21953": "kaṃsas tūrṇam upetyaināṃ tato jagrāha bālikām /",
  "GP11brahmppu:21954": "muñca muñceti devakyā- sannakaṇṭhaṃ nivāritaḥ // BrP_182.29 //",
  "GP11brahmppu:21955": "cikṣepa ca śilāpṛṣṭhe sā kṣiptā viyati sthitim /",
  "GP11brahmppu:21956": "avāpa rūpaṃ ca mahat sāyudhāṣṭamahābhujam /",
  "GP11brahmppu:21957": "prajahāsa tathaivoccaiḥ kaṃsaṃ ca ruṣitābravīt // BrP_182.30 //",
  "GP11brahmppu:21958": "{yogamāyovāca: }",
  "GP11brahmppu:21959": "kiṃ mayākṣiptayā kaṃsa jāto yas tvāṃ haniṣyati /",
  "GP11brahmppu:21960": "sarvasvabhūto devānām āsīn mṛtyuḥ purā sa te /",
  "GP11brahmppu:21961": "tad etat saṃpradhāryāśu kriyatāṃ hitam ātmanaḥ // BrP_182.31 //",
  "GP11brahmppu:21962": "{vyāsa uvāca: }",
  "GP11brahmppu:21963": "ity uktvā prayayau devī divyasraggandhabhūṣaṇā /",
  "GP11brahmppu:21964": "paśyato bhojarājasya stutā siddhair vihāyasā // BrP_182.32 //",
  "GP11brahmppu:21965": "{vyāsa uvāca: }",
  "GP11brahmppu:21966": "kaṃsas tv athodvignamanāḥ prāha sarvān mahāsurān /",
  "GP11brahmppu:21967": "pralambakeśipramukhān āhūyāsurapuṃgavān // BrP_183.1 //",
  "GP11brahmppu:21968": "{kaṃsa uvāca: }",
  "GP11brahmppu:21969": "he pralamba mahābāho keśin dhenuka pūtane /",
  "GP11brahmppu:21970": "ariṣṭādyais tathā cānyaiḥ śrūyatāṃ vacanaṃ mama // BrP_183.2 //",
  "GP11brahmppu:21971": "māṃ hantum amarair yatnaḥ kṛtaḥ kila durātmabhiḥ /",
  "GP11brahmppu:21972": "madvīryatāpitān vīrān na tv etān gaṇayāmy aham // BrP_183.3 //",
  "GP11brahmppu:21973": "āścaryaṃ kanyayā coktaṃ jāyate daityapuṃgavāḥ /",
  "GP11brahmppu:21974": "hāsyaṃ me jāyate vīrās teṣu yatnapareṣv api // BrP_183.4 //",
  "GP11brahmppu:21975": "tathāpi khalu duṣṭānāṃ teṣām apy adhikaṃ mayā /",
  "GP11brahmppu:21976": "apakārāya daityendrā yatanīyaṃ durātmanām // BrP_183.5 //",
  "GP11brahmppu:21977": "utpannaś cāpi mṛtyur me bhūtabhavyabhavatprabhuḥ /",
  "GP11brahmppu:21978": "ity etad bālikā prāha devakīgarbhasaṃbhavā // BrP_183.6 //",
  "GP11brahmppu:21979": "tasmād bāleṣu paramo yatnaḥ kāryo mahītale /",
  "GP11brahmppu:21980": "yatrodriktaṃ balaṃ bāle sa hantavyaḥ prayatnataḥ // BrP_183.7 //",
  "GP11brahmppu:21981": "{vyāsa uvāca: }",
  "GP11brahmppu:21982": "ity ājñāpyāsurān kaṃsaḥ praviśyātmagṛhaṃ tataḥ /",
  "GP11brahmppu:21983": "uvāca vasudevaṃ ca devakīm avirodhataḥ // BrP_183.8 //",
  "GP11brahmppu:21984": "{kaṃsa uvāca: }",
  "GP11brahmppu:21985": "yuvayor ghātitā garbhā vṛthaivaite mayādhunā /",
  "GP11brahmppu:21986": "ko 'py anya eva nāśāya bālo mama samudgataḥ // BrP_183.9 //",
  "GP11brahmppu:21987": "tad alaṃ paritāpena nūnaṃ yad bhāvino hi te /",
  "GP11brahmppu:21988": "arbhakā yuvayoḥ ko vā āyuṣo 'nte na hanyate // BrP_183.10 //",
  "GP11brahmppu:21989": "{vyāsa uvāca: }",
  "GP11brahmppu:21990": "ity āśvāsya vimucyaiva kaṃsas tau paritoṣya ca /",
  "GP11brahmppu:21991": "antargṛhaṃ dvijaśreṣṭhāḥ praviveśa punaḥ svakam // BrP_183.11 //",
  "GP11brahmppu:21992": "{vyāsa uvāca: }",
  "GP11brahmppu:21993": "vimukto vasudevo 'pi nandasya śakaṭaṃ gataḥ /",
  "GP11brahmppu:21994": "prahṛṣṭaṃ dṛṣṭavān nandaṃ putro jāto mameti vai // BrP_184.1 //",
  "GP11brahmppu:21995": "vasudevo 'pi taṃ prāha diṣṭyā diṣṭyeti sādaram /",
  "GP11brahmppu:21996": "vārdhake 'pi samutpannas tanayo 'yaṃ tavādhunā // BrP_184.2 //",
  "GP11brahmppu:21997": "datto hi vārṣikaḥ sarvo bhavadbhir nṛpateḥ karaḥ /",
  "GP11brahmppu:21998": "yadartham āgatas tasmān nātra stheyaṃ mahātmanā // BrP_184.3 //",
  "GP11brahmppu:21999": "yadartham āgataḥ kāryaṃ tan niṣpannaṃ kim āsyate /",
  "GP11brahmppu:22000": "bhavadbhir gamyatāṃ nanda tac chīghraṃ nijagokulam // BrP_184.4 //",
  "GP11brahmppu:22001": "mamāpi bālakas tatra rohiṇīprasavo hi yaḥ /",
  "GP11brahmppu:22002": "sa rakṣaṇīyo bhavatā yathāyaṃ tanayo nijaḥ // BrP_184.5 //",
  "GP11brahmppu:22003": "{vyāsa uvāca: }",
  "GP11brahmppu:22004": "ity uktāḥ prayayur gopā nandagopapurogamāḥ /",
  "GP11brahmppu:22005": "śakaṭāropitair bhāṇḍaiḥ karaṃ dattvā mahābalāḥ // BrP_184.6 //",
  "GP11brahmppu:22006": "vasatāṃ gokule teṣāṃ pūtanā bālaghātinī /",
  "GP11brahmppu:22007": "suptaṃ kṛṣṇam upādāya rātrau ca pradadau stanam // BrP_184.7 //",
  "GP11brahmppu:22008": "yasmai yasmai stanaṃ rātrau pūtanā saṃprayacchati /",
  "GP11brahmppu:22009": "tasya tasya kṣaṇenāṅgaṃ bālakasyopahanyate // BrP_184.8 //",
  "GP11brahmppu:22010": "kṛṣṇas tasyāḥ stanaṃ gāḍhaṃ karābhyām atipīḍitam /",
  "GP11brahmppu:22011": "gṛhītvā prāṇasahitaṃ papau krodhasamanvitaḥ // BrP_184.9 //",
  "GP11brahmppu:22012": "sā vimuktamahārāvā vicchinnasnāyubandhanā /",
  "GP11brahmppu:22013": "papāta pūtanā bhūmau mriyamāṇātibhīṣaṇā // BrP_184.10 //",
  "GP11brahmppu:22014": "tannādaśrutisaṃtrāsād vibuddhās te vrajaukasaḥ /",
  "GP11brahmppu:22015": "dadṛśuḥ pūtanotsaṅge kṛṣṇaṃ tāṃ ca nipātitām // BrP_184.11 //",
  "GP11brahmppu:22016": "ādāya kṛṣṇaṃ saṃtrastā yaśodā ca tato dvijāḥ /",
  "GP11brahmppu:22017": "gopucchabhrāmaṇādyaiś ca bāladoṣam apākarot // BrP_184.12 //",
  "GP11brahmppu:22018": "gopurīṣam upādāya nandagopo 'pi mastake /",
  "GP11brahmppu:22019": "kṛṣṇasya pradadau rakṣāṃ kurvann idam udairayat // BrP_184.13 //",
  "GP11brahmppu:22020": "{nandagopa uvāca: }",
  "GP11brahmppu:22021": "rakṣatu tvām aśeṣāṇāṃ bhūtānāṃ prabhavo hariḥ /",
  "GP11brahmppu:22022": "yasya nābhisamudbhūtāt paṅkajād abhavaj jagat // BrP_184.14 //",
  "GP11brahmppu:22023": "yena daṃṣṭrāgravidhṛtā dhārayaty avanī jagat /",
  "GP11brahmppu:22024": "varāharūpadhṛg devaḥ sa tvāṃ rakṣatu keśavaḥ // BrP_184.15 //",
  "GP11brahmppu:22025": "guhyaṃ sa jaṭharaṃ viṣṇur jaṅghāpādau janārdanaḥ /",
  "GP11brahmppu:22026": "vāmano rakṣatu sadā bhavantaṃ yaḥ kṣaṇād abhūt // BrP_184.16 //",
  "GP11brahmppu:22027": "trivikramakramākrānta- trailokyasphuradāyudhaḥ /",
  "GP11brahmppu:22028": "śiras te pātu govindaḥ kaṇṭhaṃ rakṣatu keśavaḥ // BrP_184.17 //",
  "GP11brahmppu:22029": "mukhabāhū prabāhū ca manaḥ sarvendriyāṇi ca /",
  "GP11brahmppu:22030": "rakṣatv avyāhataiśvaryas tava nārāyaṇo 'vyayaḥ // BrP_184.18 //",
  "GP11brahmppu:22031": "tvāṃ dikṣu pātu vaikuṇṭho vidikṣu madhusūdanaḥ /",
  "GP11brahmppu:22032": "hṛṣīkeśo 'mbare bhūmau rakṣatu tvāṃ mahīdharaḥ // BrP_184.19 //",
  "GP11brahmppu:22033": "{vyāsa uvāca: }",
  "GP11brahmppu:22034": "evaṃ kṛtasvastyayano nandagopena bālakaḥ /",
  "GP11brahmppu:22035": "śāyitaḥ śakaṭasyādho bālaparyaṅkikātale // BrP_184.20 //",
  "GP11brahmppu:22036": "te ca gopā mahad dṛṣṭvā pūtanāyāḥ kalevaram /",
  "GP11brahmppu:22037": "mṛtāyāḥ paramaṃ trāsaṃ vismayaṃ ca tadā yayuḥ // BrP_184.21 //",
  "GP11brahmppu:22038": "kadācic chakaṭasyādhaḥ śayāno madhusūdanaḥ /",
  "GP11brahmppu:22039": "cikṣepa caraṇāv ūrdhvaṃ stanārthī praruroda ca // BrP_184.22 //",
  "GP11brahmppu:22040": "tasya pādaprahāreṇa śakaṭaṃ parivartitam /",
  "GP11brahmppu:22041": "vidhvastabhāṇḍakumbhaṃ tad viparītaṃ papāta vai // BrP_184.23 //",
  "GP11brahmppu:22042": "tato hāhākṛtaḥ sarvo gopagopījano dvijāḥ /",
  "GP11brahmppu:22043": "ājagāma tadā jñātvā bālam uttānaśāyinam // BrP_184.24 //",
  "GP11brahmppu:22044": "gopāḥ keneti jagaduḥ śakaṭaṃ parivartitam /",
  "GP11brahmppu:22045": "tatraiva bālakāḥ procur bālenānena pātitam // BrP_184.25 //",
  "GP11brahmppu:22046": "rudatā dṛṣṭam asmābhiḥ pādavikṣepatāḍitam /",
  "GP11brahmppu:22047": "śakaṭaṃ parivṛttaṃ vai naitad anyasya ceṣṭitam // BrP_184.26 //",
  "GP11brahmppu:22048": "tataḥ punar atīvāsan gopā vismitacetasaḥ /",
  "GP11brahmppu:22049": "nandagopo 'pi jagrāha bālam atyantavismitaḥ // BrP_184.27 //",
  "GP11brahmppu:22050": "yaśodā vismayārūḍhā bhagnabhāṇḍakapālakam /",
  "GP11brahmppu:22051": "śakaṭaṃ cārcayām āsa dadhipuṣpaphalākṣataiḥ // BrP_184.28 //",
  "GP11brahmppu:22052": "gargaś ca gokule tatra vasudevapracoditaḥ /",
  "GP11brahmppu:22053": "pracchanna eva gopānāṃ saṃskāram akarot tayoḥ // BrP_184.29 //",
  "GP11brahmppu:22054": "jyeṣṭhaṃ ca rāmam ity āha kṛṣṇaṃ caiva tathāparam /",
  "GP11brahmppu:22055": "gargo matimatāṃ śreṣṭho nāma kurvan mahāmatiḥ // BrP_184.30 //",
  "GP11brahmppu:22056": "alpenaiva hi kālena vijñātau tau mahābalau /",
  "GP11brahmppu:22057": "ghṛṣṭajānukarau viprā babhūvatur ubhāv api // BrP_184.31 //",
  "GP11brahmppu:22058": "karīṣabhasmadigdhāṅgau bhramamāṇāv itas tataḥ /",
  "GP11brahmppu:22059": "na nivārayituṃ śaktā yaśodā tau na rohiṇī // BrP_184.32 //",
  "GP11brahmppu:22060": "govāṭamadhye krīḍantau vatsavāṭagatau punaḥ /",
  "GP11brahmppu:22061": "tadaharjātagovatsa- pucchākarṣaṇatatparau // BrP_184.33 //",
  "GP11brahmppu:22062": "yadā yaśodā tau bālāv ekasthānacarāv ubhau /",
  "GP11brahmppu:22063": "śaśāka no vārayituṃ krīḍantāv aticañcalau // BrP_184.34 //",
  "GP11brahmppu:22064": "dāmnā baddhvā tadā madhye nibabandha ulūkhale /",
  "GP11brahmppu:22065": "kṛṣṇam akliṣṭakarmāṇam āha cedam amarṣitā // BrP_184.35 //",
  "GP11brahmppu:22066": "{yaśodovāca: }",
  "GP11brahmppu:22067": "yadi śakto 'si gaccha tvam aticañcalaceṣṭita //* BrP_184.36 //",
  "GP11brahmppu:22068": "{vyāsa uvāca: }",
  "GP11brahmppu:22069": "ity uktvā ca nijaṃ karma sā cakāra kuṭumbinī /",
  "GP11brahmppu:22070": "vyagrāyām atha tasyāṃ sa karṣamāṇa ulūkhalam // BrP_184.37 //",
  "GP11brahmppu:22071": "yamalārjunayor madhye jagāma kamalekṣaṇaḥ /",
  "GP11brahmppu:22072": "karṣatā vṛkṣayor madhye tiryag evam ulūkhalam // BrP_184.38 //",
  "GP11brahmppu:22073": "bhagnāv uttuṅgaśākhāgrau tena tau yamalārjunau /",
  "GP11brahmppu:22074": "tataḥ kaṭakaṭāśabda- samākarṇanakātaraḥ // BrP_184.39 //",
  "GP11brahmppu:22075": "ājagāma vrajajano dadṛśe ca mahādrumau /",
  "GP11brahmppu:22076": "bhagnaskandhau nipātitau bhagnaśākhau mahītale // BrP_184.40 //",
  "GP11brahmppu:22077": "dadarśa cālpadantāsyaṃ smitahāsaṃ ca bālakam /",
  "GP11brahmppu:22078": "tayor madhyagataṃ baddhaṃ dāmnā gāḍhaṃ tathodare // BrP_184.41 //",
  "GP11brahmppu:22079": "tataś ca dāmodaratāṃ sa yayau dāmabandhanāt /",
  "GP11brahmppu:22080": "gopavṛddhās tataḥ sarve nandagopapurogamāḥ // BrP_184.42 //",
  "GP11brahmppu:22081": "mantrayām āsur udvignā mahotpātātibhīravaḥ /",
  "GP11brahmppu:22082": "sthāneneha na naḥ kāryaṃ vrajāmo 'nyan mahāvanam // BrP_184.43 //",
  "GP11brahmppu:22083": "utpātā bahavo hy atra dṛśyante nāśahetavaḥ /",
  "GP11brahmppu:22084": "pūtanāyā vināśaś ca śakaṭasya viparyayaḥ // BrP_184.44 //",
  "GP11brahmppu:22085": "vinā vātādidoṣeṇa drumayoḥ patanaṃ tathā /",
  "GP11brahmppu:22086": "vṛndāvanam itaḥ sthānāt tasmād gacchāma mā ciram // BrP_184.45 //",
  "GP11brahmppu:22087": "yāvad bhaumamahotpāta- doṣo nābhibhaved vrajam /",
  "GP11brahmppu:22088": "iti kṛtvā matiṃ sarve gamane te vrajaukasaḥ // BrP_184.46 //",
  "GP11brahmppu:22089": "ūcuḥ svaṃ svaṃ kulaṃ śīghraṃ gamyatāṃ mā vilambyatām /",
  "GP11brahmppu:22090": "tataḥ kṣaṇena prayayuḥ śakaṭair godhanais tathā // BrP_184.47 //",
  "GP11brahmppu:22091": "yūthaśo vatsapālīś ca kālayanto vrajaukasaḥ /",
  "GP11brahmppu:22092": "sarvāvayavanirdhūtaṃ kṣaṇamātreṇa tat tadā // BrP_184.48 //",
  "GP11brahmppu:22093": "kākakākīsamākīrṇaṃ vrajasthānam abhūd dvijāḥ /",
  "GP11brahmppu:22094": "vṛndāvanaṃ bhagavatā kṛṣṇenākliṣṭakarmaṇā // BrP_184.49 //",
  "GP11brahmppu:22095": "śubhena manasā dhyātaṃ gavāṃ vṛddhim abhīpsatā /",
  "GP11brahmppu:22096": "tatas tatrātirukṣe 'pi dharmakāle dvijottamāḥ // BrP_184.50 //",
  "GP11brahmppu:22097": "prāvṛṭkāla ivābhūc ca navaśaṣpaṃ samantataḥ /",
  "GP11brahmppu:22098": "sa samāvāsitaḥ sarvo vrajo vṛndāvane tataḥ // BrP_184.51 //",
  "GP11brahmppu:22099": "śakaṭīvāṭaparyanta- candrārdhākārasaṃsthitiḥ /",
  "GP11brahmppu:22100": "vatsabālau ca saṃvṛttau rāmadāmodarau tataḥ // BrP_184.52 //",
  "GP11brahmppu:22101": "tatra sthitau tau ca goṣṭhe ceratur bālalīlayā /",
  "GP11brahmppu:22102": "barhipattrakṛtāpīḍau vanyapuṣpāvataṃsakau // BrP_184.53 //",
  "GP11brahmppu:22103": "gopaveṇukṛtātodya- pattravādyakṛtasvanau /",
  "GP11brahmppu:22104": "kākapakṣadharau bālau kumārāv iva pāvakau // BrP_184.54 //",
  "GP11brahmppu:22105": "hasantau ca ramantau ca ceratus tan mahad vanam /",
  "GP11brahmppu:22106": "kvacid dhasantāv anyonyaṃ krīḍamānau tathā paraiḥ // BrP_184.55 //",
  "GP11brahmppu:22107": "gopaputraiḥ samaṃ vatsāṃś cārayantau viceratuḥ /",
  "GP11brahmppu:22108": "kālena gacchatā tau tu saptavarṣau babhūvatuḥ // BrP_184.56 //",
  "GP11brahmppu:22109": "sarvasya jagataḥ pālau vatsapālau mahāvraje /",
  "GP11brahmppu:22110": "prāvṛṭkālas tato 'tīva meghaughasthagitāmbaraḥ // BrP_184.57 //",
  "GP11brahmppu:22111": "babhūva vāridhārābhir aikyaṃ kurvan diśām iva /",
  "GP11brahmppu:22112": "prarūḍhanavapuṣpāḍhyā śakragopavṛtā mahī // BrP_184.58 //",
  "GP11brahmppu:22113": "yathā mārakate vāsīt padmarāgavibhūṣitā /",
  "GP11brahmppu:22114": "ūhur unmārgagāmīni nimnagāmbhāṃsi sarvataḥ // BrP_184.59 //",
  "GP11brahmppu:22115": "manāṃsi durvinītānāṃ prāpya lakṣmīṃ navām iva /",
  "GP11brahmppu:22116": "vikāle ca yathākāmaṃ vrajam etya mahābalau /",
  "GP11brahmppu:22117": "gopaiḥ samānaiḥ sahitau cikrīḍāte 'marāv iva // BrP_184.60 //",
  "GP11brahmppu:22118": "{vyāsa uvāca: }",
  "GP11brahmppu:22119": "ekadā tu vinā rāmaṃ kṛṣṇo vṛndāvanaṃ yayau /",
  "GP11brahmppu:22120": "vicacāra vṛto gopair vanyapuṣpasragujjvalaḥ // BrP_185.1 //",
  "GP11brahmppu:22121": "sa jagāmātha kālindīṃ lolakallolaśālinīm /",
  "GP11brahmppu:22122": "tīrasaṃlagnaphenaughair hasantīm iva sarvataḥ // BrP_185.2 //",
  "GP11brahmppu:22123": "tasyāṃ cātimahābhīmaṃ viṣāgnikaṇadūṣitam /",
  "GP11brahmppu:22124": "hradaṃ kālīyanāgasya dadarśātivibhīṣaṇam // BrP_185.3 //",
  "GP11brahmppu:22125": "viṣāgninā visaratā dagdhatīramahātarum /",
  "GP11brahmppu:22126": "vātāhatāmbuvikṣepa- sparśadagdhavihaṃgamam // BrP_185.4 //",
  "GP11brahmppu:22127": "tam atīva mahāraudraṃ mṛtyuvaktram ivāparam /",
  "GP11brahmppu:22128": "vilokya cintayām āsa bhagavān madhusūdanaḥ // BrP_185.5 //",
  "GP11brahmppu:22129": "asmin vasati duṣṭātmā kālīyo 'sau viṣāyudhaḥ /",
  "GP11brahmppu:22130": "yo mayā nirjitas tyaktvā duṣṭo naṣṭaḥ payonidhau // BrP_185.6 //",
  "GP11brahmppu:22131": "teneyaṃ dūṣitā sarvā yamunā sāgaraṃgamā /",
  "GP11brahmppu:22132": "na narair godhanair vāpi tṛṣārtair upabhujyate // BrP_185.7 //",
  "GP11brahmppu:22133": "tad asya nāgarājasya kartavyo nigraho mayā /",
  "GP11brahmppu:22134": "nityatrastāḥ sukhaṃ yena careyur vrajavāsinaḥ // BrP_185.8 //",
  "GP11brahmppu:22135": "etadarthaṃ nṛloke 'sminn avatāro mayā kṛtaḥ /",
  "GP11brahmppu:22136": "yad eṣām utpathasthānāṃ kāryā śāstir durātmanām // BrP_185.9 //",
  "GP11brahmppu:22137": "tad etan nātidūrasthaṃ kadambam uruśākhinam /",
  "GP11brahmppu:22138": "adhiruhyotpatiṣyāmi hrade 'smiñ jīvanāśinaḥ // BrP_185.10 //",
  "GP11brahmppu:22139": "{vyāsa uvāca: }",
  "GP11brahmppu:22140": "itthaṃ vicintya baddhvā ca gāḍhaṃ parikaraṃ tataḥ /",
  "GP11brahmppu:22141": "nipapāta hrade tatra sarparājasya vegataḥ // BrP_185.11 //",
  "GP11brahmppu:22142": "tenāpi patatā tatra kṣobhitaḥ sa mahāhradaḥ /",
  "GP11brahmppu:22143": "atyarthadūrajātāṃś ca tāṃś cāsiñcan mahīruhān // BrP_185.12 //",
  "GP11brahmppu:22144": "te 'hiduṣṭaviṣajvālā- taptāmbutapanokṣitāḥ /",
  "GP11brahmppu:22145": "jajvaluḥ pādapāḥ sadyo jvālāvyāptadigantarāḥ // BrP_185.13 //",
  "GP11brahmppu:22146": "āsphoṭayām āsa tadā kṛṣṇo nāgahradaṃ bhujaiḥ /",
  "GP11brahmppu:22147": "tacchabdaśravaṇāc cātha nāgarājo 'bhyupāgamat // BrP_185.14 //",
  "GP11brahmppu:22148": "ātāmranayanaḥ kopād viṣajvālākulaiḥ phaṇaiḥ /",
  "GP11brahmppu:22149": "vṛto mahāviṣaiś cānyair aruṇair anilāśanaiḥ // BrP_185.15 //",
  "GP11brahmppu:22150": "nāgapatnyaś ca śataśo hārihāropaśobhitāḥ /",
  "GP11brahmppu:22151": "prakampitatanūtkṣepa- calatkuṇḍalakāntayaḥ // BrP_185.16 //",
  "GP11brahmppu:22152": "tataḥ praveṣṭitaḥ sarpaiḥ sa kṛṣṇo bhogabandhanaiḥ /",
  "GP11brahmppu:22153": "dadaṃśuś cāpi te kṛṣṇaṃ viṣajvālāvilair mukhaiḥ // BrP_185.17 //",
  "GP11brahmppu:22154": "taṃ tatra patitaṃ dṛṣṭvā nāgabhoganipīḍitam /",
  "GP11brahmppu:22155": "gopā vrajam upāgatya cukruśuḥ śokalālasāḥ // BrP_185.18 //",
  "GP11brahmppu:22156": "{gopā ūcuḥ: }",
  "GP11brahmppu:22157": "eṣa kṛṣṇo gato moha- magno vai kāliye hrade /",
  "GP11brahmppu:22158": "bhakṣyate sarparājena tad āgacchata mā ciram // BrP_185.19 //",
  "GP11brahmppu:22159": "{vyāsa uvāca: }",
  "GP11brahmppu:22160": "etac chrutvā tato gopā vajrapātopamaṃ vacaḥ /",
  "GP11brahmppu:22161": "gopyaś ca tvaritā jagmur yaśodāpramukhā hradam // BrP_185.20 //",
  "GP11brahmppu:22162": "hā hā kvāsāv iti jano gopīnām ativihvalaḥ /",
  "GP11brahmppu:22163": "yaśodayā samaṃ bhrānto drutaḥ praskhalito yayau // BrP_185.21 //",
  "GP11brahmppu:22164": "nandagopaś ca gopāś ca rāmaś cādbhutavikramaḥ /",
  "GP11brahmppu:22165": "tvaritaṃ yamunāṃ jagmuḥ kṛṣṇadarśanalālasāḥ // BrP_185.22 //",
  "GP11brahmppu:22166": "dadṛśuś cāpi te tatra sarparājavaśaṃgatam /",
  "GP11brahmppu:22167": "niṣprayatnaṃ kṛtaṃ kṛṣṇaṃ sarpabhogena veṣṭitam // BrP_185.23 //",
  "GP11brahmppu:22168": "nandagopaś ca niśceṣṭaḥ paśyan putramukhaṃ bhṛśam /",
  "GP11brahmppu:22169": "yaśodā ca mahābhāgā babhūva munisattamāḥ // BrP_185.24 //",
  "GP11brahmppu:22170": "gopyas tv anyā rudatyaś ca dadṛśuḥ śokakātarāḥ /",
  "GP11brahmppu:22171": "procuś ca keśavaṃ prītyā bhayakātaragadgadam // BrP_185.25 //",
  "GP11brahmppu:22172": "sarvā yaśodayā sārdhaṃ viśāmo 'tra mahāhrade /",
  "GP11brahmppu:22173": "nāgarājasya no gantum asmākaṃ yujyate vraje // BrP_185.26 //",
  "GP11brahmppu:22174": "divasaḥ ko vinā sūryaṃ vinā candreṇa kā niśā /",
  "GP11brahmppu:22175": "vinā dugdhena kā gāvo vinā kṛṣṇena ko vrajaḥ /",
  "GP11brahmppu:22176": "vinākṛtā na yāsyāmaḥ kṛṣṇenānena gokulam // BrP_185.27 //",
  "GP11brahmppu:22177": "{vyāsa uvāca: }",
  "GP11brahmppu:22178": "iti gopīvacaḥ śrutvā rauhiṇeyo mahābalaḥ /",
  "GP11brahmppu:22179": "uvāca gopān vidhurān vilokya stimitekṣaṇaḥ // BrP_185.28 //",
  "GP11brahmppu:22180": "nandaṃ ca dīnam atyarthaṃ nyastadṛṣṭiṃ sutānane /",
  "GP11brahmppu:22181": "mūrchākulāṃ yaśodāṃ ca kṛṣṇamāhātmyasaṃjñayā // BrP_185.29 //",
  "GP11brahmppu:22182": "{balarāma uvāca: }",
  "GP11brahmppu:22183": "kim ayaṃ devadeveśa bhāvo 'yaṃ mānuṣas tvayā /",
  "GP11brahmppu:22184": "vyajyate svaṃ tam ātmānaṃ kim anyaṃ tvaṃ na vetsi yat // BrP_185.30 //",
  "GP11brahmppu:22185": "tvam asya jagato nābhiḥ surāṇām eva cāśrayaḥ /",
  "GP11brahmppu:22186": "kartāpahartā pātā ca trailokyaṃ tvaṃ trayīmayaḥ // BrP_185.31 //",
  "GP11brahmppu:22187": "atrāvatīrṇayoḥ kṛṣṇa gopā eva hi bāndhavāḥ /",
  "GP11brahmppu:22188": "gopyaś ca sīdataḥ kasmāt tvaṃ bandhūn samupekṣase // BrP_185.32 //",
  "GP11brahmppu:22189": "darśito mānuṣo bhāvo darśitaṃ bālaceṣṭitam /",
  "GP11brahmppu:22190": "tad ayaṃ damyatāṃ kṛṣṇa durātmā daśanāyudhaḥ // BrP_185.33 //",
  "GP11brahmppu:22191": "{vyāsa uvāca: }",
  "GP11brahmppu:22192": "iti saṃsmāritaḥ kṛṣṇaḥ smitabhinnauṣṭhasaṃpuṭaḥ /",
  "GP11brahmppu:22193": "āsphālya mocayām āsa svaṃ dehaṃ bhogabandhanāt // BrP_185.34 //",
  "GP11brahmppu:22194": "ānāmya cāpi hastābhyām ubhābhyāṃ madhyamaṃ phaṇam /",
  "GP11brahmppu:22195": "āruhya bhugnaśirasaḥ prananartoruvikramaḥ // BrP_185.35 //",
  "GP11brahmppu:22196": "vraṇāḥ phaṇe 'bhavaṃs tasya kṛṣṇasyāṅghrivikuṭṭanaiḥ /",
  "GP11brahmppu:22197": "yatronnatiṃ ca kurute nanāmāsya tataḥ śiraḥ // BrP_185.36 //",
  "GP11brahmppu:22198": "mūrchām upāyayau bhrāntyā nāgaḥ kṛṣṇasya kuṭṭanaiḥ /",
  "GP11brahmppu:22199": "daṇḍapātanipātena vavāma rudhiraṃ bahu // BrP_185.37 //",
  "GP11brahmppu:22200": "taṃ nirbhugnaśirogrīvam āsyaprasrutaśoṇitam /",
  "GP11brahmppu:22201": "vilokya śaraṇaṃ jagmus tatpatnyo madhusūdanam // BrP_185.38 //",
  "GP11brahmppu:22202": "{nāgapatnya ūcuḥ: }",
  "GP11brahmppu:22203": "jñāto 'si devadeveśa sarveśas tvam anuttama /",
  "GP11brahmppu:22204": "paraṃ jyotir acintyaṃ yat tadaṃśaḥ parameśvaraḥ // BrP_185.39 //",
  "GP11brahmppu:22205": "na samarthāḥ sura stotuṃ yam ananyabhavaṃ prabhum /",
  "GP11brahmppu:22206": "svarūpavarṇanaṃ tasya kathaṃ yoṣit kariṣyati // BrP_185.40 //",
  "GP11brahmppu:22207": "yasyākhilamahīvyoma- jalāgnipavanātmakam /",
  "GP11brahmppu:22208": "brahmāṇḍam alpakāṃśāṃśaḥ stoṣyāmas taṃ kathaṃ vayam // BrP_185.41 //",
  "GP11brahmppu:22209": "tataḥ kuru jagatsvāmin prasādam avasīdataḥ /",
  "GP11brahmppu:22210": "prāṇāṃs tyajati nāgo 'yaṃ bhartṛbhikṣā pradīyatām // BrP_185.42 //",
  "GP11brahmppu:22211": "{vyāsa uvāca: }",
  "GP11brahmppu:22212": "ity ukte tābhir āśvāsya klāntadeho 'pi pannagaḥ /",
  "GP11brahmppu:22213": "prasīda devadeveti prāha vākyaṃ śanaiḥ śanaiḥ // BrP_185.43 //",
  "GP11brahmppu:22214": "{kālīya uvāca: }",
  "GP11brahmppu:22215": "tavāṣṭaguṇam aiśvaryaṃ nātha svābhāvikaṃ param /",
  "GP11brahmppu:22216": "nirastātiśayaṃ yasya tasya stoṣyāmi kiṃ nv aham // BrP_185.44 //",
  "GP11brahmppu:22217": "tvaṃ paras tvaṃ parasyādyaḥ paraṃ tvaṃ tatparātmakam /",
  "GP11brahmppu:22218": "parasmāt paramo yas tvaṃ tasya stoṣyāmi kiṃ nv aham // BrP_185.45 //",
  "GP11brahmppu:22219": "yathāhaṃ bhavatā sṛṣṭo jātyā rūpeṇa ceśvaraḥ /",
  "GP11brahmppu:22220": "svabhāvena ca saṃyuktas tathedaṃ ceṣṭitaṃ mayā // BrP_185.46 //",
  "GP11brahmppu:22221": "yady anyathā pravarteya devadeva tato mayi /",
  "GP11brahmppu:22222": "nyāyyo daṇḍanipātas te tavaiva vacanaṃ yathā // BrP_185.47 //",
  "GP11brahmppu:22223": "tathāpi yaṃ jagatsvāmī daṇḍaṃ pātitavān mayi /",
  "GP11brahmppu:22224": "sa soḍho 'yaṃ varo daṇḍas tvatto nānyo 'stu me varaḥ // BrP_185.48 //",
  "GP11brahmppu:22225": "hatavīryo hataviṣo damito 'haṃ tvayācyuta /",
  "GP11brahmppu:22226": "jīvitaṃ dīyatām ekam ājñāpaya karomi kim // BrP_185.49 //",
  "GP11brahmppu:22227": "{śrībhagavān uvāca: }",
  "GP11brahmppu:22228": "nātra stheyaṃ tvayā sarpa kadācid yamunājale /",
  "GP11brahmppu:22229": "sabhṛtyaparivāras tvaṃ samudrasalilaṃ vraja // BrP_185.50 //",
  "GP11brahmppu:22230": "matpadāni ca te sarpa dṛṣṭvā mūrdhani sāgare /",
  "GP11brahmppu:22231": "garuḍaḥ pannagaripus tvayi na prahariṣyati // BrP_185.51 //",
  "GP11brahmppu:22232": "{vyāsa uvāca: }",
  "GP11brahmppu:22233": "ity uktvā sarparājānaṃ mumoca bhagavān hariḥ /",
  "GP11brahmppu:22234": "praṇamya so 'pi kṛṣṇāya jagāma payasāṃ nidhim // BrP_185.52 //",
  "GP11brahmppu:22235": "paśyatāṃ sarvabhūtānāṃ sabhṛtyāpatyabandhavaḥ /",
  "GP11brahmppu:22236": "samastabhāryāsahitaḥ parityajya svakaṃ hradam // BrP_185.53 //",
  "GP11brahmppu:22237": "gate sarpe pariṣvajya mṛtaṃ punar ivāgatam /",
  "GP11brahmppu:22238": "gopā mūrdhani govindaṃ siṣicur netrajair jalaiḥ // BrP_185.54 //",
  "GP11brahmppu:22239": "kṛṣṇam akliṣṭakarmāṇam anye vismitacetasaḥ /",
  "GP11brahmppu:22240": "tuṣṭuvur muditā gopā dṛṣṭvā śivajalāṃ nadīm // BrP_185.55 //",
  "GP11brahmppu:22241": "gīyamāno 'tha gopībhiś caritaiś cāruceṣṭitaiḥ /",
  "GP11brahmppu:22242": "saṃstūyamāno gopālaiḥ kṛṣṇo vrajam upāgamat // BrP_185.56 //",
  "GP11brahmppu:22243": "{vyāsa uvāca: }",
  "GP11brahmppu:22244": "gāḥ pālayantau ca punaḥ sahitau rāmakeśavau /",
  "GP11brahmppu:22245": "bhramamāṇau vane tatra ramyaṃ tālavanaṃ gatau // BrP_186.1 //",
  "GP11brahmppu:22246": "tac ca tālavanaṃ nityaṃ dhenuko nāma dānavaḥ /",
  "GP11brahmppu:22247": "nṛgomāṃsakṛtāhāraḥ sadādhyāste kharākṛtiḥ // BrP_186.2 //",
  "GP11brahmppu:22248": "tatra tālavanaṃ ramyaṃ phalasaṃpatsamanvitam /",
  "GP11brahmppu:22249": "dṛṣṭvā spṛhānvitā gopāḥ phalādāne 'bruvan vacaḥ // BrP_186.3 //",
  "GP11brahmppu:22250": "{gopā ūcuḥ: }",
  "GP11brahmppu:22251": "he rāma he kṛṣṇa sadā dhenukenaiva rakṣyate /",
  "GP11brahmppu:22252": "bhūpradeśo yatas tasmāt tyaktānīmāni santi vai // BrP_186.4 //",
  "GP11brahmppu:22253": "phalāni paśya tālānāṃ gandhamodayutāni vai /",
  "GP11brahmppu:22254": "vayam etāny abhīpsāmaḥ pātyantāṃ yadi rocate // BrP_186.5 //",
  "GP11brahmppu:22255": "iti gopakumārāṇāṃ śrutvā saṃkarṣaṇo vacaḥ /",
  "GP11brahmppu:22256": "kṛṣṇaś ca pātayām āsa bhuvi tālaphalāni vai // BrP_186.6 //",
  "GP11brahmppu:22257": "tālānāṃ patatāṃ śabdam ākarṇyāsurarāṭ tataḥ /",
  "GP11brahmppu:22258": "ājagāma sa duṣṭātmā kopād daiteyagardabhaḥ // BrP_186.7 //",
  "GP11brahmppu:22259": "padbhyām ubhābhyāṃ sa tadā paścimābhyāṃ ca taṃ balī /",
  "GP11brahmppu:22260": "jaghānorasi tābhyāṃ ca sa ca tenāpy agṛhyata // BrP_186.8 //",
  "GP11brahmppu:22261": "gṛhītvā bhrāmaṇenaiva cāmbare gatajīvitam /",
  "GP11brahmppu:22262": "tasminn eva pracikṣepa vegena tṛṇarājani // BrP_186.9 //",
  "GP11brahmppu:22263": "tataḥ phalāny anekāni tālāgrān nipatan kharaḥ /",
  "GP11brahmppu:22264": "pṛthivyāṃ pātayām āsa mahāvāto 'mbudān iva // BrP_186.10 //",
  "GP11brahmppu:22265": "anyān apy asya vai jñātīn āgatān daityagardabhān /",
  "GP11brahmppu:22266": "kṛṣṇaś cikṣepa tālāgre balabhadraś ca līlayā // BrP_186.11 //",
  "GP11brahmppu:22267": "kṣaṇenālaṃkṛtā pṛthvī pakvais tālaphalais tadā /",
  "GP11brahmppu:22268": "daityagardabhadehaiś ca munayaḥ śuśubhe 'dhikam // BrP_186.12 //",
  "GP11brahmppu:22269": "tato gāvo nirābādhās tasmiṃs tālavane dvijāḥ /",
  "GP11brahmppu:22270": "navaśaṣpaṃ sukhaṃ cerur yatra bhuktam abhūt purā // BrP_186.13 //",
  "GP11brahmppu:22271": "{vyāsa uvāca: }",
  "GP11brahmppu:22272": "tasmin rāsabhadaiteye sānuje vinipātite /",
  "GP11brahmppu:22273": "sarvagopālagopīnāṃ ramyaṃ tālavanaṃ babhau // BrP_187.1 //",
  "GP11brahmppu:22274": "tatas tau jātaharṣau tu vasudevasutāv ubhau /",
  "GP11brahmppu:22275": "śuśubhāte mahātmānau bālaśṛṅgāv ivarṣabhau // BrP_187.2 //",
  "GP11brahmppu:22276": "cārayantau ca gā dūre vyāharantau ca nāmabhiḥ /",
  "GP11brahmppu:22277": "niyogapāśaskandhau tau vanamālāvibhūṣitau // BrP_187.3 //",
  "GP11brahmppu:22278": "suvarṇāñjanacūrṇābhyāṃ tadā tau bhūṣitāmbarau /",
  "GP11brahmppu:22279": "mahendrāyudhasaṃkāśau śvetakṛṣṇāv ivāmbudau // BrP_187.4 //",
  "GP11brahmppu:22280": "ceratur lokasiddhābhiḥ krīḍābhir itaretaram /",
  "GP11brahmppu:22281": "samastalokanāthānāṃ nāthabhūtau bhuvaṃ gatau // BrP_187.5 //",
  "GP11brahmppu:22282": "manuṣyadharmābhiratau mānayantau manuṣyatām /",
  "GP11brahmppu:22283": "tajjātiguṇayuktābhiḥ krīḍābhiś ceratur vanam // BrP_187.6 //",
  "GP11brahmppu:22284": "tatas tv āndolikābhiś ca niyuddhaiś ca mahābalau /",
  "GP11brahmppu:22285": "vyāyāmaṃ cakratus tatra kṣepaṇīyais tathāśmabhiḥ // BrP_187.7 //",
  "GP11brahmppu:22286": "tallipsur asuras tatra ubhayo ramamāṇayoḥ /",
  "GP11brahmppu:22287": "ājagāma pralambākhyo gopaveṣatirohitaḥ // BrP_187.8 //",
  "GP11brahmppu:22288": "so 'vagāhata niḥśaṅkaṃ teṣāṃ madhyamamānuṣaḥ /",
  "GP11brahmppu:22289": "mānuṣaṃ rūpam āsthāya pralambo dānavottamaḥ // BrP_187.9 //",
  "GP11brahmppu:22290": "tayoś chidrāntaraprepsur atiśīghram amanyata /",
  "GP11brahmppu:22291": "kṛṣṇaṃ tato rauhiṇeyaṃ hantuṃ cakre manoratham // BrP_187.10 //",
  "GP11brahmppu:22292": "hariṇā krīḍanaṃ nāma bālakrīḍanakaṃ tataḥ /",
  "GP11brahmppu:22293": "prakrīḍitās tu te sarve dvau dvau yugapad utpatan // BrP_187.11 //",
  "GP11brahmppu:22294": "śrīdāmnā saha govindaḥ pralambena tathā balaḥ /",
  "GP11brahmppu:22295": "gopālair aparaiś cānye gopālāḥ saha pupluvuḥ // BrP_187.12 //",
  "GP11brahmppu:22296": "śrīdāmānaṃ tataḥ kṛṣṇaḥ pralambaṃ rohiṇīsutaḥ /",
  "GP11brahmppu:22297": "jitavān kṛṣṇapakṣīyair gopair anyaiḥ parājitāḥ // BrP_187.13 //",
  "GP11brahmppu:22298": "te vāhayantas tv anyonyaṃ bhāṇḍīraskandham etya vai /",
  "GP11brahmppu:22299": "punar nivṛttās te sarve ye ye tatra parājitāḥ // BrP_187.14 //",
  "GP11brahmppu:22300": "saṃkarṣaṇaṃ tu skandhena śīghram utkṣipya dānavaḥ /",
  "GP11brahmppu:22301": "na tasthau prajagāmaiva sacandra iva vāridaḥ // BrP_187.15 //",
  "GP11brahmppu:22302": "aśakto vahane tasya saṃrambhād dānavottamaḥ /",
  "GP11brahmppu:22303": "vavṛdhe sumahākāyaḥ prāvṛṣīva balāhakaḥ // BrP_187.16 //",
  "GP11brahmppu:22304": "saṃkarṣaṇas tu taṃ dṛṣṭvā dagdhaśailopamākṛtim /",
  "GP11brahmppu:22305": "sragdāmalambābharaṇaṃ mukuṭāṭopamastakam // BrP_187.17 //",
  "GP11brahmppu:22306": "raudraṃ śakaṭacakrākṣaṃ pādanyāsacalatkṣitim /",
  "GP11brahmppu:22307": "hriyamāṇas tataḥ kṛṣṇam idaṃ vacanam abravīt // BrP_187.18 //",
  "GP11brahmppu:22308": "{balarāma uvāca: }",
  "GP11brahmppu:22309": "kṛṣṇa kṛṣṇa hriye tv eṣa parvatodagramūrtinā /",
  "GP11brahmppu:22310": "kenāpi paśya daityena gopālacchadmarūpiṇā // BrP_187.19 //",
  "GP11brahmppu:22311": "yad atra sāṃprataṃ kāryaṃ mayā madhuniṣūdana /",
  "GP11brahmppu:22312": "tat kathyatāṃ prayāty eṣa durātmātitvarānvitaḥ // BrP_187.20 //",
  "GP11brahmppu:22313": "{vyāsa uvāca: }",
  "GP11brahmppu:22314": "tam āha rāmaṃ govindaḥ smitabhinnauṣṭhasaṃpuṭaḥ /",
  "GP11brahmppu:22315": "mahātmā rauhiṇeyasya balavīryapramāṇavit // BrP_187.21 //",
  "GP11brahmppu:22316": "{kṛṣṇa uvāca: }",
  "GP11brahmppu:22317": "kim ayaṃ mānuṣo bhāvo vyaktam evāvalambyate /",
  "GP11brahmppu:22318": "sarvātman sarvaguhyānāṃ guhyād guhyātmanā tvayā // BrP_187.22 //",
  "GP11brahmppu:22319": "smarāśeṣajagadīśa kāraṇaṃ kāraṇāgraja /",
  "GP11brahmppu:22320": "ātmānam ekaṃ tadvac ca jagaty ekārṇave ca yaḥ // BrP_187.23 //",
  "GP11brahmppu:22321": "bhavān ahaṃ ca viśvātmann ekam eva hi kāraṇam /",
  "GP11brahmppu:22322": "jagato 'sya jagaty arthe bhedenāvāṃ vyavasthitau // BrP_187.24 //",
  "GP11brahmppu:22323": "tat smaryatām ameyātmaṃs tvayātmā jahi dānavam /",
  "GP11brahmppu:22324": "mānuṣyam evam ālambya bandhūnāṃ kriyatāṃ hitam // BrP_187.25 //",
  "GP11brahmppu:22325": "{vyāsa uvāca: }",
  "GP11brahmppu:22326": "iti saṃsmārito viprāḥ kṛṣṇena sumahātmanā /",
  "GP11brahmppu:22327": "vihasya pīḍayām āsa pralambaṃ balavān balaḥ // BrP_187.26 //",
  "GP11brahmppu:22328": "muṣṭinā cāhan mūrdhni kopasaṃraktalocanaḥ /",
  "GP11brahmppu:22329": "tena cāsya prahāreṇa bahir yāte vilocane // BrP_187.27 //",
  "GP11brahmppu:22330": "sa niṣkāsitamastiṣko mukhāc choṇitam udvaman /",
  "GP11brahmppu:22331": "nipapāta mahīpṛṣṭhe daityavaryo mamāra ca // BrP_187.28 //",
  "GP11brahmppu:22332": "pralambaṃ nihataṃ dṛṣṭvā balenādbhutakarmaṇā /",
  "GP11brahmppu:22333": "prahṛṣṭās tuṣṭuvur gopāḥ sādhu sādhv iti cābruvan // BrP_187.29 //",
  "GP11brahmppu:22334": "saṃstūyamāno rāmas tu gopair daitye nipātite /",
  "GP11brahmppu:22335": "pralambe saha kṛṣṇena punar gokulam āyayau // BrP_187.30 //",
  "GP11brahmppu:22336": "{vyāsa uvāca: }",
  "GP11brahmppu:22337": "tayor viharator evaṃ rāmakeśavayor vraje /",
  "GP11brahmppu:22338": "prāvṛḍvyatītā vikasat- sarojā cābhavac charat // BrP_187.31 //",
  "GP11brahmppu:22339": "vimalāmbaranakṣatre kāle cābhyāgate vrajam /",
  "GP11brahmppu:22340": "dadarśendrotsavārambha- pravṛttān vrajavāsinaḥ // BrP_187.32 //",
  "GP11brahmppu:22341": "kṛṣṇas tān utsukān dṛṣṭvā gopān utsavalālasān /",
  "GP11brahmppu:22342": "kautūhalād idaṃ vākyaṃ prāha vṛddhān mahāmatiḥ // BrP_187.33 //",
  "GP11brahmppu:22343": "{kṛṣṇa uvāca: }",
  "GP11brahmppu:22344": "ko 'yaṃ śakramaho nāma yena vo harṣa āgataḥ /",
  "GP11brahmppu:22345": "prāha taṃ nandagopaś ca pṛcchantam atisādaram // BrP_187.34 //",
  "GP11brahmppu:22346": "{nanda uvāca: }",
  "GP11brahmppu:22347": "meghānāṃ payasām īśo devarājaḥ śatakratuḥ /",
  "GP11brahmppu:22348": "yena saṃcoditā meghā varṣanty ambumayaṃ rasam // BrP_187.35 //",
  "GP11brahmppu:22349": "tadvṛṣṭijanitaṃ sasyaṃ vayam anye ca dehinaḥ /",
  "GP11brahmppu:22350": "vartayāmopabhuñjānās tarpayāmaś ca devatāḥ // BrP_187.36 //",
  "GP11brahmppu:22351": "kṣīravatya imā gāvo vatsavatyaś ca nirvṛtāḥ /",
  "GP11brahmppu:22352": "tena saṃvardhitaiḥ sasyaiḥ puṣṭās tuṣṭā bhavanti vai // BrP_187.37 //",
  "GP11brahmppu:22353": "nāsasyā nānṛṇā bhūmir na bubhukṣārdito janaḥ /",
  "GP11brahmppu:22354": "dṛśyate yatra dṛśyante vṛṣṭimanto balāhakāḥ // BrP_187.38 //",
  "GP11brahmppu:22355": "bhaumam etat payo gobhir dhatte sūryasya vāridaḥ /",
  "GP11brahmppu:22356": "parjanyaḥ sarvalokasya bhavāya bhuvi varṣati // BrP_187.39 //",
  "GP11brahmppu:22357": "tasmāt prāvṛṣi rājānaḥ śakraṃ sarve mudānvitāḥ /",
  "GP11brahmppu:22358": "mahe sureśam arghanti vayam anye ca dehinaḥ // BrP_187.40 //",
  "GP11brahmppu:22359": "{vyāsa uvāca: }",
  "GP11brahmppu:22360": "nandagopasya vacanaṃ śrutvetthaṃ śakrapūjane /",
  "GP11brahmppu:22361": "kopāya tridaśendrasya prāha dāmodaras tadā // BrP_187.41 //",
  "GP11brahmppu:22362": "{kṛṣṇa uvāca: }",
  "GP11brahmppu:22363": "na vayaṃ kṛṣikartāro vaṇijyājīvino na ca /",
  "GP11brahmppu:22364": "gāvo 'smaddaivataṃ tāta vayaṃ vanacarā yataḥ // BrP_187.42 //",
  "GP11brahmppu:22365": "ānvīkṣikī trayī vārttā daṇḍanītis tathāparā /",
  "GP11brahmppu:22366": "vidyācatuṣṭayaṃ tv etad vārttām atra śṛṇuṣva me // BrP_187.43 //",
  "GP11brahmppu:22367": "kṛṣir vaṇijyā tadvac ca tṛtīyaṃ paśupālanam /",
  "GP11brahmppu:22368": "vidyā hy etā mahābhāgā vārttā vṛttitrayāśrayā // BrP_187.44 //",
  "GP11brahmppu:22369": "karṣakāṇāṃ kṛṣir vṛttiḥ paṇyaṃ tu paṇajīvinām /",
  "GP11brahmppu:22370": "asmākaṃ gāḥ parā vṛttir vārttā bhedair iyaṃ tribhiḥ // BrP_187.45 //",
  "GP11brahmppu:22371": "vidyayā yo yayā yuktas tasya sā daivataṃ mahat /",
  "GP11brahmppu:22372": "saiva pūjyārcanīyā ca saiva tasyopakārikā // BrP_187.46 //",
  "GP11brahmppu:22373": "yo 'nyasyāḥ phalam aśnan vai pūjayaty aparāṃ naraḥ /",
  "GP11brahmppu:22374": "iha ca pretya caivāsau tāta nāpnoti śobhanam // BrP_187.47 //",
  "GP11brahmppu:22375": "pūjyantāṃ prathitāḥ sīmāḥ sīmāntaṃ ca punar vanam /",
  "GP11brahmppu:22376": "vanāntā girayaḥ sarve sā cāsmākaṃ parā gatiḥ // BrP_187.48 //",
  "GP11brahmppu:22377": "giriyajñas tv ayaṃ tasmād goyajñaś ca pravartyatām /",
  "GP11brahmppu:22378": "kim asmākaṃ mahendreṇa gāvaḥ śailāś ca devatāḥ // BrP_187.49 //",
  "GP11brahmppu:22379": "mantrayajñaparā viprāḥ sīrayajñāś ca karṣakāḥ /",
  "GP11brahmppu:22380": "girigoyajñaśīlāś ca vayam adrivanāśrayāḥ // BrP_187.50 //",
  "GP11brahmppu:22381": "tasmād govardhanaḥ śailo bhavadbhir vividhārhaṇaiḥ /",
  "GP11brahmppu:22382": "arcyatāṃ pūjyatāṃ medhyaṃ paśuṃ hatvā vidhānataḥ // BrP_187.51 //",
  "GP11brahmppu:22383": "sarvaghoṣasya saṃdohā gṛhyantāṃ mā vicāryatām /",
  "GP11brahmppu:22384": "bhojyantāṃ tena vai viprās tathānye cāpi vāñchakāḥ // BrP_187.52 //",
  "GP11brahmppu:22385": "tam arcitaṃ kṛte home bhojiteṣu dvijātiṣu /",
  "GP11brahmppu:22386": "śaratpuṣpakṛtāpīḍāḥ parigacchantu gogaṇāḥ // BrP_187.53 //",
  "GP11brahmppu:22387": "etan mama mataṃ gopāḥ saṃprītyā kriyate yadi /",
  "GP11brahmppu:22388": "tataḥ kṛtā bhavet prītir gavām adres tathā mama // BrP_187.54 //",
  "GP11brahmppu:22389": "{vyāsa uvāca: }",
  "GP11brahmppu:22390": "iti tasya vacaḥ śrutvā nandādyās te vrajaukasaḥ /",
  "GP11brahmppu:22391": "prītyutphullamukhā viprāḥ sādhu sādhv ity athābruvan // BrP_187.55 //",
  "GP11brahmppu:22392": "śobhanaṃ te mataṃ vatsa yad etad bhavatoditam /",
  "GP11brahmppu:22393": "tat kariṣyāmy ahaṃ sarvaṃ giriyajñaḥ pravartyatām // BrP_187.56 //",
  "GP11brahmppu:22394": "tathā ca kṛtavantas te giriyajñaṃ vrajaukasaḥ /",
  "GP11brahmppu:22395": "dadhipāyasamāṃsādyair daduḥ śailabaliṃ tataḥ // BrP_187.57 //",
  "GP11brahmppu:22396": "dvijāṃś ca bhojayām āsuḥ śataśo 'tha sahasraśaḥ /",
  "GP11brahmppu:22397": "gāvaḥ śailaṃ tataś cakrur arcitās taṃ pradakṣiṇam // BrP_187.58 //",
  "GP11brahmppu:22398": "vṛṣabhāś cābhinardantaḥ satoyā jaladā iva /",
  "GP11brahmppu:22399": "girimūrdhani govindaḥ śailo 'ham iti mūrtimān // BrP_187.59 //",
  "GP11brahmppu:22400": "bubhuje 'nnaṃ bahuvidhaṃ gopavaryāhṛtaṃ dvijāḥ /",
  "GP11brahmppu:22401": "kṛṣṇas tenaiva rūpeṇa gopaiḥ saha gireḥ śiraḥ // BrP_187.60 //",
  "GP11brahmppu:22402": "adhiruhyārcayām āsa dvitīyām ātmanas tanum /",
  "GP11brahmppu:22403": "antardhānaṃ gate tasmin gopā labdhvā tato varān /",
  "GP11brahmppu:22404": "kṛtvā girimahaṃ goṣṭhaṃ nijam abhyāyayuḥ punaḥ // BrP_187.61 //",
  "GP11brahmppu:22405": "{vyāsa uvāca: }",
  "GP11brahmppu:22406": "mahe pratihate śakro bhṛśaṃ kopasamanvitaḥ /",
  "GP11brahmppu:22407": "saṃvartakaṃ nāma gaṇaṃ toyadānām athābravīt // BrP_188.1 //",
  "GP11brahmppu:22408": "{indra uvāca: }",
  "GP11brahmppu:22409": "bho bho meghā niśamyaitad vadato vacanaṃ mama /",
  "GP11brahmppu:22410": "ājñānantaram evāśu kriyatām avicāritam // BrP_188.2 //",
  "GP11brahmppu:22411": "nandagopaḥ sudurbuddhir gopair anyaiḥ sahāyavān /",
  "GP11brahmppu:22412": "kṛṣṇāśrayabalādhmāto mahabhaṅgam acīkarat // BrP_188.3 //",
  "GP11brahmppu:22413": "ājīvo yaḥ paraṃ teṣāṃ gopatvasya ca kāraṇam /",
  "GP11brahmppu:22414": "tā gāvo vṛṣṭipātena pīḍyantāṃ vacanān mama // BrP_188.4 //",
  "GP11brahmppu:22415": "aham apy adriśṛṅgābhaṃ tuṅgam āruhya vāraṇam /",
  "GP11brahmppu:22416": "sāhāyyaṃ vaḥ kariṣyāmi vāyūnāṃ saṃgamena ca // BrP_188.5 //",
  "GP11brahmppu:22417": "{vyāsa uvāca: }",
  "GP11brahmppu:22418": "ity ājñaptāḥ surendreṇa mumucus te balāhakāḥ /",
  "GP11brahmppu:22419": "vātavarṣaṃ mahābhīmam abhāvāya gavāṃ dvijāḥ // BrP_188.6 //",
  "GP11brahmppu:22420": "tataḥ kṣaṇena dharaṇī kakubho 'mbaram eva ca /",
  "GP11brahmppu:22421": "ekaṃ dhārāmahāsāra- pūraṇenābhavad dvijāḥ // BrP_188.7 //",
  "GP11brahmppu:22422": "gāvas tu tena patatā varṣavātena veginā /",
  "GP11brahmppu:22423": "dhutāḥ prāṇāñ jahuḥ sarvās tiryaṅmukhaśirodharāḥ // BrP_188.8 //",
  "GP11brahmppu:22424": "kroḍena vatsān ākramya tasthur anyā dvijottamāḥ /",
  "GP11brahmppu:22425": "gāvo vivatsāś ca kṛtā vāripūreṇa cāparāḥ // BrP_188.9 //",
  "GP11brahmppu:22426": "vatsāś ca dīnavadanāḥ pavanākampikaṃdharāḥ /",
  "GP11brahmppu:22427": "trāhi trāhīty alpaśabdāḥ kṛṣṇam ūcur ivārtakāḥ // BrP_188.10 //",
  "GP11brahmppu:22428": "tatas tad gokulaṃ sarvaṃ gogopīgopasaṃkulam /",
  "GP11brahmppu:22429": "atīvārtaṃ harir dṛṣṭvā trāṇāyācintayat tadā // BrP_188.11 //",
  "GP11brahmppu:22430": "etat kṛtaṃ mahendreṇa mahabhaṅgavirodhinā /",
  "GP11brahmppu:22431": "tad etad akhilaṃ goṣṭhaṃ trātavyam adhunā mayā // BrP_188.12 //",
  "GP11brahmppu:22432": "imam adrim ahaṃ vīryād utpāṭyoruśilātalam /",
  "GP11brahmppu:22433": "dhārayiṣyāmi goṣṭhasya pṛthucchattram ivopari // BrP_188.13 //",
  "GP11brahmppu:22434": "{vyāsa uvāca: }",
  "GP11brahmppu:22435": "iti kṛtvā matiṃ kṛṣṇo govardhanamahīdharam /",
  "GP11brahmppu:22436": "utpāṭyaikakareṇaiva dhārayām āsa līlayā // BrP_188.14 //",
  "GP11brahmppu:22437": "gopāṃś cāha jagannāthaḥ samutpāṭitabhūdharaḥ /",
  "GP11brahmppu:22438": "viśadhvam atra sahitāḥ kṛtaṃ varṣanivāraṇam // BrP_188.15 //",
  "GP11brahmppu:22439": "sunirvāteṣu deśeṣu yathāyogyam ihāsyatām /",
  "GP11brahmppu:22440": "praviśya nātra bhetavyaṃ giripātasya nirbhayaiḥ // BrP_188.16 //",
  "GP11brahmppu:22441": "ity uktās tena te gopā viviśur godhanaiḥ saha /",
  "GP11brahmppu:22442": "śakaṭāropitair bhāṇḍair gopyaś cāsārapīḍitāḥ // BrP_188.17 //",
  "GP11brahmppu:22443": "kṛṣṇo 'pi taṃ dadhāraivaṃ śailam atyantaniścalam /",
  "GP11brahmppu:22444": "vrajaukovāsibhir harṣa- vismitākṣair nirīkṣitaḥ // BrP_188.18 //",
  "GP11brahmppu:22445": "gopagopījanair hṛṣṭaiḥ prītivistāritekṣaṇaiḥ /",
  "GP11brahmppu:22446": "saṃstūyamānacaritaḥ kṛṣṇaḥ śailam adhārayat // BrP_188.19 //",
  "GP11brahmppu:22447": "saptarātraṃ mahāmeghā vavarṣur nandagokule /",
  "GP11brahmppu:22448": "indreṇa coditā meghā gopānāṃ nāśakāriṇā // BrP_188.20 //",
  "GP11brahmppu:22449": "tato dhṛte mahāśaile paritrāte ca gokule /",
  "GP11brahmppu:22450": "mithyāpratijño balabhid vārayām āsa tān ghanān // BrP_188.21 //",
  "GP11brahmppu:22451": "vyabhre nabhasi devendre vitathe śakramantrite /",
  "GP11brahmppu:22452": "niṣkramya gokulaṃ hṛṣṭaḥ svasthānaṃ punar āgamat // BrP_188.22 //",
  "GP11brahmppu:22453": "mumoca kṛṣṇo 'pi tadā govardhanamahāgirim /",
  "GP11brahmppu:22454": "svasthāne vismitamukhair dṛṣṭas tair vrajavāsibhiḥ // BrP_188.23 //",
  "GP11brahmppu:22455": "{vyāsa uvāca: }",
  "GP11brahmppu:22456": "dhṛte govardhane śaile paritrāte ca gokule /",
  "GP11brahmppu:22457": "rocayām āsa kṛṣṇasya darśanaṃ pākaśāsanaḥ // BrP_188.24 //",
  "GP11brahmppu:22458": "so 'dhiruhya mahānāgam airāvatam amitrajit /",
  "GP11brahmppu:22459": "govardhanagirau kṛṣṇaṃ dadarśa tridaśādhipaḥ // BrP_188.25 //",
  "GP11brahmppu:22460": "cārayantaṃ mahāvīryaṃ gāś ca gopavapurdharam /",
  "GP11brahmppu:22461": "kṛtsnasya jagato gopaṃ vṛtaṃ gopakumārakaiḥ // BrP_188.26 //",
  "GP11brahmppu:22462": "garuḍaṃ ca dadarśoccair antardhānagataṃ dvijāḥ /",
  "GP11brahmppu:22463": "kṛtacchāyaṃ harer mūrdhni pakṣābhyāṃ pakṣipuṃgavam // BrP_188.27 //",
  "GP11brahmppu:22464": "avaruhya sa nāgendrād ekānte madhusūdanam /",
  "GP11brahmppu:22465": "śakraḥ sasmitam āhedaṃ prītivisphāritekṣaṇaḥ // BrP_188.28 //",
  "GP11brahmppu:22466": "{indra uvāca: }",
  "GP11brahmppu:22467": "kṛṣṇa kṛṣṇa śṛṇuṣvedaṃ yadartham aham āgataḥ /",
  "GP11brahmppu:22468": "tvatsamīpaṃ mahābāho naitac cintyaṃ tvayānyathā // BrP_188.29 //",
  "GP11brahmppu:22469": "bhārāvataraṇārdhāya pṛthivyāḥ pṛthivītalam /",
  "GP11brahmppu:22470": "avatīrṇo 'khilādhāras tvam eva parameśvara // BrP_188.30 //",
  "GP11brahmppu:22471": "mahabhaṅgaviruddhena mayā gokulanāśakāḥ /",
  "GP11brahmppu:22472": "samādiṣṭā mahāmeghās taiś caitat kadanaṃ kṛtam // BrP_188.31 //",
  "GP11brahmppu:22473": "trātās tāpāt tvayā gāvaḥ samutpāṭya mahāgirim /",
  "GP11brahmppu:22474": "tenāhaṃ toṣito vīra karmaṇātyadbhutena te // BrP_188.32 //",
  "GP11brahmppu:22475": "sādhitaṃ kṛṣṇa devānām adya manye prayojanam /",
  "GP11brahmppu:22476": "tvayāyam adripravaraḥ kareṇaikena coddhṛtaḥ // BrP_188.33 //",
  "GP11brahmppu:22477": "gobhiś ca noditaḥ kṛṣṇa tvatsamīpam ihāgataḥ /",
  "GP11brahmppu:22478": "tvayā trātābhir atyarthaṃ yuṣmatkāraṇakāraṇāt // BrP_188.34 //",
  "GP11brahmppu:22479": "sa tvāṃ kṛṣṇābhiṣekṣyāmi gavāṃ vākyapracoditaḥ /",
  "GP11brahmppu:22480": "upendratve gavām indro govindas tvaṃ bhaviṣyasi // BrP_188.35 //",
  "GP11brahmppu:22481": "athopavāhyād ādāya ghaṇṭām airāvatād gajāt /",
  "GP11brahmppu:22482": "abhiṣekaṃ tayā cakre pavitrajalapūrṇayā // BrP_188.36 //",
  "GP11brahmppu:22483": "kriyamāṇe 'bhiṣeke tu gāvaḥ kṛṣṇasya tatkṣaṇāt /",
  "GP11brahmppu:22484": "prasravodbhūtadugdhārdrāṃ sadyaś cakrur vasuṃdharām // BrP_188.37 //",
  "GP11brahmppu:22485": "abhiṣicya gavāṃ vākyād devendro vai janārdanam /",
  "GP11brahmppu:22486": "prītyā sapraśrayaṃ kṛṣṇaṃ punar āha śacīpatiḥ // BrP_188.38 //",
  "GP11brahmppu:22487": "{indra uvāca: }",
  "GP11brahmppu:22488": "gavām etat kṛtaṃ vākyāt tathānyad api me śṛṇu /",
  "GP11brahmppu:22489": "yad bravīmi mahābhāga bhārāvataraṇecchayā // BrP_188.39 //",
  "GP11brahmppu:22490": "mamāṃśaḥ puruṣavyāghraḥ pṛthivyāṃ pṛthivīdhara /",
  "GP11brahmppu:22491": "avatīrṇo 'rjuno nāma sa rakṣyo bhavatā sadā // BrP_188.40 //",
  "GP11brahmppu:22492": "bhārāvataraṇe sakhyaṃ sa te vīraḥ kariṣyati /",
  "GP11brahmppu:22493": "sa rakṣaṇīyo bhavatā yathātmā madhusūdana // BrP_188.41 //",
  "GP11brahmppu:22494": "{śrībhagavān uvāca: }",
  "GP11brahmppu:22495": "jānāmi bhārate vaṃśe jātaṃ pārthaṃ tavāṃśataḥ /",
  "GP11brahmppu:22496": "tam ahaṃ pālayiṣyāmi yāvad asmi mahītale // BrP_188.42 //",
  "GP11brahmppu:22497": "yāvan mahītale śakra sthāsyāmy aham ariṃdama /",
  "GP11brahmppu:22498": "na tāvad arjunaṃ kaścid devendra yudhi jeṣyati // BrP_188.43 //",
  "GP11brahmppu:22499": "kaṃso nāma mahābāhur daityo 'riṣṭas tathā paraḥ /",
  "GP11brahmppu:22500": "keśī kuvalayāpīḍo narakādyās tathāpare // BrP_188.44 //",
  "GP11brahmppu:22501": "hateṣu teṣu devendra bhaviṣyati mahāhavaḥ /",
  "GP11brahmppu:22502": "tatra viddhi sahasrākṣa bhārāvataraṇaṃ kṛtam // BrP_188.45 //",
  "GP11brahmppu:22503": "sa tvaṃ gaccha na saṃtāpaṃ putrārthe kartum arhasi /",
  "GP11brahmppu:22504": "nārjunasya ripuḥ kaścin mamāgre prabhaviṣyati // BrP_188.46 //",
  "GP11brahmppu:22505": "arjunārthe tv ahaṃ sarvān yudhiṣṭhirapurogamān /",
  "GP11brahmppu:22506": "nivṛtte bhārate yuddhe kuntyai dāsyāmi vikṣatān // BrP_188.47 //",
  "GP11brahmppu:22507": "{vyāsa uvāca: }",
  "GP11brahmppu:22508": "ity uktaḥ saṃpariṣvajya devarājo janārdanam /",
  "GP11brahmppu:22509": "āruhyairāvataṃ nāgaṃ punar eva divaṃ yayau // BrP_188.48 //",
  "GP11brahmppu:22510": "kṛṣṇo 'pi sahito gobhir gopālaiś ca punar vrajam /",
  "GP11brahmppu:22511": "ājagāmātha gopīnāṃ dṛṣṭapūtena vartmanā // BrP_188.49 //",
  "GP11brahmppu:22512": "{vyāsa uvāca: }",
  "GP11brahmppu:22513": "gate śakre tu gopālāḥ kṛṣṇam akliṣṭakāriṇam /",
  "GP11brahmppu:22514": "ūcuḥ prītyā dhṛtaṃ dṛṣṭvā tena govardhanācalam // BrP_189.1 //",
  "GP11brahmppu:22515": "{gopā ūcuḥ: }",
  "GP11brahmppu:22516": "vayam asmān mahābhāga bhavatā mahato bhayāt /",
  "GP11brahmppu:22517": "gāvaś ca bhavatā trātā giridhāraṇakarmaṇā // BrP_189.2 //",
  "GP11brahmppu:22518": "bālakrīḍeyam atulā gopālatvaṃ jugupsitam /",
  "GP11brahmppu:22519": "divyaṃ ca karma bhavataḥ kim etat tāta kathyatām // BrP_189.3 //",
  "GP11brahmppu:22520": "kāliyo damitas toye pralambo vinipātitaḥ /",
  "GP11brahmppu:22521": "dhṛto govardhanaś cāyaṃ śaṅkitāni manāṃsi naḥ // BrP_189.4 //",
  "GP11brahmppu:22522": "satyaṃ satyaṃ hareḥ pādau śrayāmo 'mitavikrama /",
  "GP11brahmppu:22523": "yathā tvadvīryam ālokya na tvāṃ manyāmahe naram // BrP_189.5 //",
  "GP11brahmppu:22524": "devo vā dānavo vā tvaṃ yakṣo gandharva eva vā /",
  "GP11brahmppu:22525": "kiṃ cāsmākaṃ vicāreṇa bāndhavo 'sti namo 'stu te // BrP_189.6 //",
  "GP11brahmppu:22526": "prītiḥ sastrīkumārasya vrajasya tava keśava /",
  "GP11brahmppu:22527": "karma cedam aśakyaṃ yat samastais tridaśair api // BrP_189.7 //",
  "GP11brahmppu:22528": "bālatvaṃ cātivīryaṃ ca janma cāsmāsv aśobhanam /",
  "GP11brahmppu:22529": "cintyamānam ameyātmañ śaṅkāṃ kṛṣṇa prayacchati // BrP_189.8 //",
  "GP11brahmppu:22530": "{vyāsa uvāca: }",
  "GP11brahmppu:22531": "kṣaṇaṃ bhūtvā tv asau tūṣṇīṃ kiṃcit praṇayakopavān /",
  "GP11brahmppu:22532": "ity evam uktas tair gopair āha kṛṣṇo dvijottamāḥ // BrP_189.9 //",
  "GP11brahmppu:22533": "{śrīkṛṣṇa uvāca: }",
  "GP11brahmppu:22534": "matsaṃbandhena vo gopā yadi lajjā na jāyate /",
  "GP11brahmppu:22535": "ślāghyo vāhaṃ tataḥ kiṃ vo vicāreṇa prayojanam // BrP_189.10 //",
  "GP11brahmppu:22536": "yadi vo 'sti mayi prītiḥ ślāghyo 'haṃ bhavatāṃ yadi /",
  "GP11brahmppu:22537": "tad arghā bandhusadṛśī bāndhavāḥ kriyatāṃ mayi // BrP_189.11 //",
  "GP11brahmppu:22538": "nāhaṃ devo na gandharvo na yakṣo na ca dānavaḥ /",
  "GP11brahmppu:22539": "ahaṃ vo bāndhavo jāto nātaś cintyam ato 'nyathā // BrP_189.12 //",
  "GP11brahmppu:22540": "{vyāsa uvāca: }",
  "GP11brahmppu:22541": "iti śrutvā harer vākyaṃ baddhamaunās tato balam /",
  "GP11brahmppu:22542": "yayur gopā mahābhāgās tasmin praṇayakopini // BrP_189.13 //",
  "GP11brahmppu:22543": "kṛṣṇas tu vimalaṃ vyoma śaraccandrasya candrikām /",
  "GP11brahmppu:22544": "tathā kumudinīṃ phullām āmoditadigantarām // BrP_189.14 //",
  "GP11brahmppu:22545": "vanarājīṃ tathā kūjad- bhṛṅgamālāmanoramām /",
  "GP11brahmppu:22546": "vilokya saha gopībhir manaś cakre ratiṃ prati // BrP_189.15 //",
  "GP11brahmppu:22547": "saha rāmeṇa madhuram atīva vanitāpriyam /",
  "GP11brahmppu:22548": "jagau kamalapādo 'sau nāma tatra kṛtavrataḥ // BrP_189.16 //",
  "GP11brahmppu:22549": "ramyaṃ gītadhvaniṃ śrutvā saṃtyajyāvasathāṃs tadā /",
  "GP11brahmppu:22550": "ājagmus tvaritā gopyo yatrāste madhusūdanaḥ // BrP_189.17 //",
  "GP11brahmppu:22551": "śanaiḥ śanair jagau gopī kācit tasya padānugā /",
  "GP11brahmppu:22552": "dattāvadhānā kācic ca tam eva manasāsmarat // BrP_189.18 //",
  "GP11brahmppu:22553": "kācit kṛṣṇeti kṛṣṇeti coktvā lajjām upāyayau /",
  "GP11brahmppu:22554": "yayau ca kācit premāndhā tatpārśvam avilajjitā // BrP_189.19 //",
  "GP11brahmppu:22555": "kācid āvasathasyāntaḥ sthitvā dṛṣṭvā bahir gurum /",
  "GP11brahmppu:22556": "tanmayatvena govindaṃ dadhyau mīlitalocanā // BrP_189.20 //",
  "GP11brahmppu:22557": "gopīparivṛto rātriṃ śaraccandramanoramām /",
  "GP11brahmppu:22558": "mānayām āsa govindo rāsārambharasotsukaḥ // BrP_189.21 //",
  "GP11brahmppu:22559": "gopyaś ca vṛndaśaḥ kṛṣṇa- ceṣṭābhyāyattamūrtayaḥ /",
  "GP11brahmppu:22560": "anyadeśagate kṛṣṇe cerur vṛndāvanāntaram // BrP_189.22 //",
  "GP11brahmppu:22561": "babhramus tās tato gopyaḥ kṛṣṇadarśanalālasāḥ /",
  "GP11brahmppu:22562": "kṛṣṇasya caraṇaṃ rātrau dṛṣṭvā vṛndāvane dvijāḥ // BrP_189.23 //",
  "GP11brahmppu:22563": "evaṃ nānāprakārāsu kṛṣṇaceṣṭāsu tāsu ca /",
  "GP11brahmppu:22564": "gopyo vyagrāḥ samaṃ cerū ramyaṃ vṛndāvanaṃ vanam // BrP_189.24 //",
  "GP11brahmppu:22565": "nivṛttās tās tato gopyo nirāśāḥ kṛṣṇadarśane /",
  "GP11brahmppu:22566": "yamunātīram āgamya jagus taccaritaṃ dvijāḥ // BrP_189.25 //",
  "GP11brahmppu:22567": "tato dadṛśur āyāntaṃ vikāśimukhapaṅkajam /",
  "GP11brahmppu:22568": "gopyas trailokyagoptāraṃ kṛṣṇam akliṣṭakāriṇam // BrP_189.26 //",
  "GP11brahmppu:22569": "kācid ālokya govindam āyāntam atiharṣitā /",
  "GP11brahmppu:22570": "kṛṣṇa kṛṣṇeti kṛṣṇeti prāhotphullavilocanā // BrP_189.27 //",
  "GP11brahmppu:22571": "kācid bhrūbhaṅguraṃ kṛtvā lalāṭaphalakaṃ harim /",
  "GP11brahmppu:22572": "vilokya netrabhṛṅgābhyāṃ papau tanmukhapaṅkajam // BrP_189.28 //",
  "GP11brahmppu:22573": "kācid ālokya govindaṃ nimīlitavilocanā /",
  "GP11brahmppu:22574": "tasyaiva rūpaṃ dhyāyantī yogārūḍheva sā babhau // BrP_189.29 //",
  "GP11brahmppu:22575": "tataḥ kāṃcit priyālāpaiḥ kāṃcid bhrūbhaṅgavīkṣitaiḥ /",
  "GP11brahmppu:22576": "ninye 'nunayam anyāś ca karasparśena mādhavaḥ // BrP_189.30 //",
  "GP11brahmppu:22577": "tābhiḥ prasannacittābhir gopībhiḥ saha sādaram /",
  "GP11brahmppu:22578": "rarāma rāsagoṣṭhībhir udāracarito hariḥ // BrP_189.31 //",
  "GP11brahmppu:22579": "rāsamaṇḍalabaddho 'pi kṛṣṇapārśvam anūdgatā /",
  "GP11brahmppu:22580": "gopījano na caivābhūd ekasthānasthirātmanā // BrP_189.32 //",
  "GP11brahmppu:22581": "haste pragṛhya caikaikāṃ gopikāṃ rāsamaṇḍalam /",
  "GP11brahmppu:22582": "cakāra ca karasparśa- nimīlitadṛśaṃ hariḥ // BrP_189.33 //",
  "GP11brahmppu:22583": "tataḥ pravavṛte ramyā caladvalayanisvanaiḥ /",
  "GP11brahmppu:22584": "anuyātaśaratkāvya- geyagītir anukramām // BrP_189.34 //",
  "GP11brahmppu:22585": "kṛṣṇaḥ śaraccandramasaṃ kaumudīkumudākaram /",
  "GP11brahmppu:22586": "jagau gopījanas tv ekaṃ kṛṣṇanāma punaḥ punaḥ // BrP_189.35 //",
  "GP11brahmppu:22587": "parivṛttā śrameṇaikā caladvalayatāpinī /",
  "GP11brahmppu:22588": "dadau bāhulatāṃ skandhe gopī madhuvighātinaḥ // BrP_189.36 //",
  "GP11brahmppu:22589": "kācit pravilasadbāhuḥ parirabhya cucumba tam /",
  "GP11brahmppu:22590": "gopī gītastutivyāja- nipuṇā madhusūdanam // BrP_189.37 //",
  "GP11brahmppu:22591": "gopīkapolasaṃśleṣam abhipadya harer bhujau /",
  "GP11brahmppu:22592": "pulakodgamaśasyāya svedāmbughanatāṃ gatau // BrP_189.38 //",
  "GP11brahmppu:22593": "rāsageyaṃ jagau kṛṣṇo yāvat tārataradhvaniḥ /",
  "GP11brahmppu:22594": "sādhu kṛṣṇeti kṛṣṇeti tāvat tā dviguṇaṃ jaguḥ // BrP_189.39 //",
  "GP11brahmppu:22595": "gate 'nugamanaṃ cakrur valane saṃmukhaṃ yayuḥ /",
  "GP11brahmppu:22596": "pratilomānulomena bhejur gopāṅganā harim // BrP_189.40 //",
  "GP11brahmppu:22597": "sa tadā saha gopībhī rarāma madhusūdanaḥ /",
  "GP11brahmppu:22598": "sa varṣakoṭipratimaḥ kṣaṇas tena vinābhavat // BrP_189.41 //",
  "GP11brahmppu:22599": "tā vāryamāṇāḥ pitṛbhiḥ patibhir bhrātṛbhis tathā /",
  "GP11brahmppu:22600": "kṛṣṇaṃ gopāṅganā rātrau ramayanti ratipriyāḥ // BrP_189.42 //",
  "GP11brahmppu:22601": "so 'pi kaiśorakavayā mānayan madhusūdanaḥ /",
  "GP11brahmppu:22602": "reme tābhir ameyātmā kṣapāsu kṣapitāhitaḥ // BrP_189.43 //",
  "GP11brahmppu:22603": "tadbhartṛṣu tathā tāsu sarvabhūteṣu ceśvaraḥ /",
  "GP11brahmppu:22604": "ātmasvarūparūpo 'sau vyāpya sarvam avasthitaḥ // BrP_189.44 //",
  "GP11brahmppu:22605": "yathā samastabhūteṣu nabho 'gniḥ pṛthivī jalam /",
  "GP11brahmppu:22606": "vāyuś cātmā tathaivāsau vyāpya sarvam avasthitaḥ // BrP_189.45 //",
  "GP11brahmppu:22607": "{vyāsa uvāca: }",
  "GP11brahmppu:22608": "pradoṣārdhe kadācit tu rāsāsakte janārdane /",
  "GP11brahmppu:22609": "trāsayan samado goṣṭhān ariṣṭaḥ samupāgataḥ // BrP_189.46 //",
  "GP11brahmppu:22610": "satoyatoyadākāras tīkṣṇaśṛṅgo 'rkalocanaḥ /",
  "GP11brahmppu:22611": "khurāgrapātair atyarthaṃ dārayan dharaṇītalam // BrP_189.47 //",
  "GP11brahmppu:22612": "lelihānaḥ saniṣpeṣaṃ jihvayauṣṭhau punaḥ punaḥ /",
  "GP11brahmppu:22613": "saṃrambhākṣiptalāṅgūlaḥ kaṭhinaskandhabandhanaḥ // BrP_189.48 //",
  "GP11brahmppu:22614": "udagrakakudābhogaḥ pramāṇād duratikramaḥ /",
  "GP11brahmppu:22615": "viṇmūtrāliptapṛṣṭhāṅgo gavām udvegakārakaḥ // BrP_189.49 //",
  "GP11brahmppu:22616": "pralambakaṇṭho 'bhimukhas tarughātāṅkitānanaḥ /",
  "GP11brahmppu:22617": "pātayan sa gavāṃ garbhān daityo vṛṣabharūpadhṛk // BrP_189.50 //",
  "GP11brahmppu:22618": "sūdayaṃs tarasā sarvān vanāny aṭati yaḥ sadā /",
  "GP11brahmppu:22619": "tatas tam atighorākṣam avekṣyātibhayāturāḥ // BrP_189.51 //",
  "GP11brahmppu:22620": "gopā gopastriyaś caiva kṛṣṇa kṛṣṇeti cukruśuḥ /",
  "GP11brahmppu:22621": "siṃhanādaṃ tataś cakre talaśabdaṃ ca keśavaḥ // BrP_189.52 //",
  "GP11brahmppu:22622": "tacchabdaśravaṇāc cāsau dāmodaramukhaṃ yayau /",
  "GP11brahmppu:22623": "agranyastaviṣāṇāgraḥ kṛṣṇakukṣikṛtekṣaṇaḥ // BrP_189.53 //",
  "GP11brahmppu:22624": "abhyadhāvata duṣṭātmā daityo vṛṣabharūpadhṛk /",
  "GP11brahmppu:22625": "āyāntaṃ daityavṛṣabhaṃ dṛṣṭvā kṛṣṇo mahābalam // BrP_189.54 //",
  "GP11brahmppu:22626": "na cacāla tataḥ sthānād avajñāsmitalīlayā /",
  "GP11brahmppu:22627": "āsannaṃ caiva jagrāha grāhavan madhusūdanaḥ // BrP_189.55 //",
  "GP11brahmppu:22628": "jaghāna jānunā kukṣau viṣāṇagrahaṇācalam /",
  "GP11brahmppu:22629": "tasya darpabalaṃ hatvā gṛhītasya viṣāṇayoḥ // BrP_189.56 //",
  "GP11brahmppu:22630": "āpīḍayad ariṣṭasya kaṇṭhaṃ klinnam ivāmbaram /",
  "GP11brahmppu:22631": "utpāṭya śṛṅgam ekaṃ ca tenaivātāḍayat tataḥ // BrP_189.57 //",
  "GP11brahmppu:22632": "mamāra sa mahādaityo mukhāc choṇitam udvaman /",
  "GP11brahmppu:22633": "tuṣṭuvur nihate tasmin gopā daitye janārdanam /",
  "GP11brahmppu:22634": "jambhe hate sahasrākṣaṃ purā devagaṇā yathā // BrP_189.58 //",
  "GP11brahmppu:22635": "{vyāsa uvāca: }",
  "GP11brahmppu:22636": "kakudmini hate 'riṣṭe dhenuke ca nipātite /",
  "GP11brahmppu:22637": "pralambe nidhanaṃ nīte dhṛte govardhanācale // BrP_190.1 //",
  "GP11brahmppu:22638": "damite kāliye nāge bhagne tuṅgadrumadvaye /",
  "GP11brahmppu:22639": "hatāyāṃ pūtanāyāṃ ca śakaṭe parivartite // BrP_190.2 //",
  "GP11brahmppu:22640": "kaṃsāya nāradaḥ prāha yathāvṛttam anukramāt /",
  "GP11brahmppu:22641": "yaśodādevakīgarbha- parivartādy aśeṣataḥ // BrP_190.3 //",
  "GP11brahmppu:22642": "śrutvā tat sakalaṃ kaṃso nāradād devadarśanāt /",
  "GP11brahmppu:22643": "vasudevaṃ prati tadā kopaṃ cakre sa durmatiḥ // BrP_190.4 //",
  "GP11brahmppu:22644": "so 'tikopād upālabhya sarvayādavasaṃsadi /",
  "GP11brahmppu:22645": "jagarhe yādavāṃś cāpi kāryaṃ caitad acintayat // BrP_190.5 //",
  "GP11brahmppu:22646": "yāvan na balam ārūḍhau balakṛṣṇau subālakau /",
  "GP11brahmppu:22647": "tāvad eva mayā vadhyāv asādhyau rūḍhayauvanau // BrP_190.6 //",
  "GP11brahmppu:22648": "cāṇūro 'tra mahāvīryo muṣṭikaś ca mahābalaḥ /",
  "GP11brahmppu:22649": "etābhyāṃ mallayuddhe tau ghātayiṣyāmi durmadau // BrP_190.7 //",
  "GP11brahmppu:22650": "dhanurmahamahāyāga- vyājenānīya tau vrajāt /",
  "GP11brahmppu:22651": "tathā tathā kariṣyāmi yāsyataḥ saṃkṣayaṃ yathā // BrP_190.8 //",
  "GP11brahmppu:22652": "{vyāsa uvāca: }",
  "GP11brahmppu:22653": "ity ālocya sa duṣṭātmā kaṃso rāmajanārdanau /",
  "GP11brahmppu:22654": "hantuṃ kṛtamatir vīram akrūraṃ vākyam abravīt // BrP_190.9 //",
  "GP11brahmppu:22655": "{kaṃsa uvāca: }",
  "GP11brahmppu:22656": "bho bho dānapate vākyaṃ kriyatāṃ prītaye mama /",
  "GP11brahmppu:22657": "itaḥ syandanam āruhya gamyatāṃ nandagokulam // BrP_190.10 //",
  "GP11brahmppu:22658": "vasudevasutau tatra viṣṇor aṃśasamudbhavau /",
  "GP11brahmppu:22659": "nāśāya kila saṃbhūtau mama duṣṭau pravardhataḥ // BrP_190.11 //",
  "GP11brahmppu:22660": "dhanurmahamahāyāgaś caturdaśyāṃ bhaviṣyati /",
  "GP11brahmppu:22661": "āneyau bhavatā tau tu mallayuddhāya tatra vai // BrP_190.12 //",
  "GP11brahmppu:22662": "cāṇūramuṣṭikau mallau niyuddhakuśalau mama /",
  "GP11brahmppu:22663": "tābhyāṃ sahānayor yuddhaṃ sarvaloko 'tra paśyatu // BrP_190.13 //",
  "GP11brahmppu:22664": "nāgaḥ kuvalayāpīḍo mahāmātrapracoditaḥ /",
  "GP11brahmppu:22665": "sa tau nihaṃsyate pāpau vasudevātmajau śiśū // BrP_190.14 //",
  "GP11brahmppu:22666": "tau hatvā vasudevaṃ ca nandagopaṃ ca durmatim /",
  "GP11brahmppu:22667": "haniṣye pitaraṃ caiva ugrasenaṃ ca durmatim // BrP_190.15 //",
  "GP11brahmppu:22668": "tataḥ samastagopānāṃ godhanāny akhilāny aham /",
  "GP11brahmppu:22669": "vittaṃ cāpahariṣyāmi duṣṭānāṃ madvadhaiṣiṇām // BrP_190.16 //",
  "GP11brahmppu:22670": "tvām ṛte yādavāś ceme duṣṭā dānapate mama /",
  "GP11brahmppu:22671": "eteṣāṃ ca vadhāyāhaṃ prayatiṣyāmy anukramāt // BrP_190.17 //",
  "GP11brahmppu:22672": "tato niṣkaṇṭakaṃ sarvaṃ rājyam etad ayādavam /",
  "GP11brahmppu:22673": "prasādhiṣye tvayā tasmān matprītyā vīra gamyatām // BrP_190.18 //",
  "GP11brahmppu:22674": "yathā ca māhiṣaṃ sarpir dadhi cāpy upahārya vai /",
  "GP11brahmppu:22675": "gopāḥ samānayanty āśu tvayā vācyās tathā tathā // BrP_190.19 //",
  "GP11brahmppu:22676": "{vyāsa uvāca: }",
  "GP11brahmppu:22677": "ity ājñaptas tadākrūro mahābhāgavato dvijāḥ /",
  "GP11brahmppu:22678": "prītimān abhavat kṛṣṇaṃ śvo drakṣyāmīti satvaraḥ // BrP_190.20 //",
  "GP11brahmppu:22679": "tathety uktvā tu rājānaṃ ratham āruhya satvaraḥ /",
  "GP11brahmppu:22680": "niścakrāma tadā puryā mathurāyā madhupriyaḥ // BrP_190.21 //",
  "GP11brahmppu:22681": "{vyāsa uvāca: }",
  "GP11brahmppu:22682": "keśī cāpi balodagraḥ kaṃsadūtaḥ pracoditaḥ /",
  "GP11brahmppu:22683": "kṛṣṇasya nidhanākāṅkṣī vṛndāvanam upāgamat // BrP_190.22 //",
  "GP11brahmppu:22684": "sa khurakṣatabhūpṛṣṭhaḥ saṭākṣepadhutāmbudaḥ /",
  "GP11brahmppu:22685": "punar vikrāntacandrārka- mārgo gopāntam āgamat // BrP_190.23 //",
  "GP11brahmppu:22686": "tasya hreṣitaśabdena gopālā daityavājinaḥ /",
  "GP11brahmppu:22687": "gopyaś ca bhayasaṃvignā govindaṃ śaraṇaṃ yayuḥ // BrP_190.24 //",
  "GP11brahmppu:22688": "trāhi trāhīti govindas teṣāṃ śrutvā tu tadvacaḥ /",
  "GP11brahmppu:22689": "satoyajaladadhvāna- gambhīram idam uktavān // BrP_190.25 //",
  "GP11brahmppu:22690": "{govinda uvāca: }",
  "GP11brahmppu:22691": "alaṃ trāsena gopālāḥ keśinaḥ kiṃ bhayāturaiḥ /",
  "GP11brahmppu:22692": "bhavadbhir gopajātīyair vīravīryaṃ vilopyate // BrP_190.26 //",
  "GP11brahmppu:22693": "kim anenālpasāreṇa hreṣitāropakāriṇā /",
  "GP11brahmppu:22694": "daiteyabalavāhyena valgatā duṣṭavājinā // BrP_190.27 //",
  "GP11brahmppu:22695": "ehy ehi duṣṭa kṛṣṇo 'haṃ pūṣṇas tv iva pinākadhṛk /",
  "GP11brahmppu:22696": "pātayiṣyāmi daśanān vadanād akhilāṃs tava // BrP_190.28 //",
  "GP11brahmppu:22697": "{vyāsa uvāca: }",
  "GP11brahmppu:22698": "ity uktvā sa tu govindaḥ keśinaḥ saṃmukhaṃ yayau /",
  "GP11brahmppu:22699": "vivṛtāsyaś ca so 'py enaṃ daiteyaś ca upādravat // BrP_190.29 //",
  "GP11brahmppu:22700": "bāhum ābhoginaṃ kṛtvā mukhe tasya janārdanaḥ /",
  "GP11brahmppu:22701": "praveśayām āsa tadā keśino duṣṭavājinaḥ // BrP_190.30 //",
  "GP11brahmppu:22702": "keśino vadanaṃ tena viśatā kṛṣṇabāhunā /",
  "GP11brahmppu:22703": "śātitā daśanās tasya sitābhrāvayavā iva // BrP_190.31 //",
  "GP11brahmppu:22704": "kṛṣṇasya vavṛdhe bāhuḥ keśidehagato dvijāḥ /",
  "GP11brahmppu:22705": "vināśāya yathā vyādhir āptabhūtair upekṣitaḥ // BrP_190.32 //",
  "GP11brahmppu:22706": "vipāṭitauṣṭho bahulaṃ saphenaṃ rudhiraṃ vaman /",
  "GP11brahmppu:22707": "sṛkkaṇī vivṛte cakre viśliṣṭe muktabandhane // BrP_190.33 //",
  "GP11brahmppu:22708": "jagāma dharaṇīṃ pādaiḥ śakṛnmūtraṃ samutsṛjan /",
  "GP11brahmppu:22709": "svedārdragātraḥ śrāntaś ca niryatnaḥ so 'bhavat tataḥ // BrP_190.34 //",
  "GP11brahmppu:22710": "vyāditāsyo mahāraudraḥ so 'suraḥ kṛṣṇabāhunā /",
  "GP11brahmppu:22711": "nipapāta dvidhābhūto vaidyutena yathā drumaḥ // BrP_190.35 //",
  "GP11brahmppu:22712": "dvipādapṛṣṭhapucchārdha- śravaṇaikākṣanāsike /",
  "GP11brahmppu:22713": "keśinas te dvidhā bhūte śakale ca virejatuḥ // BrP_190.36 //",
  "GP11brahmppu:22714": "hatvā tu keśinaṃ kṛṣṇo muditair gopakair vṛtaḥ /",
  "GP11brahmppu:22715": "anāyastatanuḥ svastho hasaṃs tatraiva saṃsthitaḥ // BrP_190.37 //",
  "GP11brahmppu:22716": "tato gopāś ca gopyaś ca hate keśini vismitāḥ /",
  "GP11brahmppu:22717": "tuṣṭuvuḥ puṇḍarīkākṣam anurāgamanoramam // BrP_190.38 //",
  "GP11brahmppu:22718": "āyayau tvarito vipro nārado jaladasthitaḥ /",
  "GP11brahmppu:22719": "keśinaṃ nihataṃ dṛṣṭvā harṣanirbharamānasaḥ // BrP_190.39 //",
  "GP11brahmppu:22720": "{nārada uvāca: }",
  "GP11brahmppu:22721": "sādhu sādhu jagannātha līlayaiva yad acyuta /",
  "GP11brahmppu:22722": "nihato 'yaṃ tvayā keśī kleśadas tridivaukasām // BrP_190.40 //",
  "GP11brahmppu:22723": "sukarmāṇy avatāre tu kṛtāni madhusūdana /",
  "GP11brahmppu:22724": "yāni vai vismitaṃ cetas toṣam etena me gatam // BrP_190.41 //",
  "GP11brahmppu:22725": "turagasyāsya śakro 'pi kṛṣṇa devāś ca bibhyati /",
  "GP11brahmppu:22726": "dhutakesarajālasya hreṣato 'bhrāvalokinaḥ // BrP_190.42 //",
  "GP11brahmppu:22727": "yasmāt tvayaiṣa duṣṭātmā hataḥ keśī janārdana /",
  "GP11brahmppu:22728": "tasmāt keśavanāmnā tvaṃ loke geyo bhaviṣyasi // BrP_190.43 //",
  "GP11brahmppu:22729": "svasty astu te gamiṣyāmi kaṃsayuddhe 'dhunā punaḥ /",
  "GP11brahmppu:22730": "paraśvo 'haṃ sameṣyāmi tvayā keśiniṣūdana // BrP_190.44 //",
  "GP11brahmppu:22731": "ugrasenasute kaṃse sānuge vinipātite /",
  "GP11brahmppu:22732": "bhārāvatārakartā tvaṃ pṛthivyā dharaṇīdhara // BrP_190.45 //",
  "GP11brahmppu:22733": "tatrānekaprakāreṇa yuddhāni pṛthivīkṣitām /",
  "GP11brahmppu:22734": "draṣṭavyāni mayā yuṣmat- praṇītāni janārdana // BrP_190.46 //",
  "GP11brahmppu:22735": "so 'haṃ yāsyāmi govinda devakāryaṃ mahat kṛtam /",
  "GP11brahmppu:22736": "tvayā sabhājitaś cāhaṃ svasti te 'stu vrajāmy aham // BrP_190.47 //",
  "GP11brahmppu:22737": "{vyāsa uvāca: }",
  "GP11brahmppu:22738": "nārade tu gate kṛṣṇaḥ saha gopair avismitaḥ /",
  "GP11brahmppu:22739": "viveśa gokulaṃ gopī- netrapānaikabhājanam // BrP_190.48 //",
  "GP11brahmppu:22740": "{vyāsa uvāca: }",
  "GP11brahmppu:22741": "akrūro 'pi viniṣkramya syandanenāśugāminā /",
  "GP11brahmppu:22742": "kṛṣṇasaṃdarśanāsaktaḥ prayayau nandagokule // BrP_191.1 //",
  "GP11brahmppu:22743": "cintayām āsa cākrūro nāsti dhanyataro mayā /",
  "GP11brahmppu:22744": "yo 'ham aṃśāvatīrṇasya mukhaṃ drakṣyāmi cakriṇaḥ // BrP_191.2 //",
  "GP11brahmppu:22745": "adya me saphalaṃ janma suprabhātā ca me niśā /",
  "GP11brahmppu:22746": "yad unnidrābjapattrākṣaṃ viṣṇor drakṣyāmy aham mukham // BrP_191.3 //",
  "GP11brahmppu:22747": "pāpaṃ harati yat puṃsāṃ smṛtaṃ saṃkalpanāmayam /",
  "GP11brahmppu:22748": "tat puṇḍarīkanayanaṃ viṣṇor drakṣyāmy ahaṃ mukham // BrP_191.4 //",
  "GP11brahmppu:22749": "nirjagmuś ca yato vedā vedāṅgāny akhilāni ca /",
  "GP11brahmppu:22750": "drakṣyāmi yat paraṃ dhāma devānāṃ bhagavanmukham // BrP_191.5 //",
  "GP11brahmppu:22751": "yajñeṣu yajñapuruṣaḥ puruṣaiḥ puruṣottamaḥ /",
  "GP11brahmppu:22752": "ijyate yo 'khilādhāras taṃ drakṣyāmi jagatpatim // BrP_191.6 //",
  "GP11brahmppu:22753": "iṣṭvā yam indro yajñānāṃ śatenāmararājatām /",
  "GP11brahmppu:22754": "avāpa tam anantādim ahaṃ drakṣyāmi keśavam // BrP_191.7 //",
  "GP11brahmppu:22755": "na brahmā nendrarudrāśvi- vasvādityamarudgaṇāḥ /",
  "GP11brahmppu:22756": "yasya svarūpaṃ jānanti spṛśaty adya sa me hariḥ // BrP_191.8 //",
  "GP11brahmppu:22757": "sarvātmā sarvagaḥ sarvaḥ sarvabhūteṣu saṃsthitaḥ /",
  "GP11brahmppu:22758": "yo bhavaty avyayo vyāpī sa vīkṣyate mayādya ha // BrP_191.9 //",
  "GP11brahmppu:22759": "matsyakūrmavarāhādyaiḥ siṃharūpādibhiḥ sthitam /",
  "GP11brahmppu:22760": "cakāra yogato yogaṃ sa mām ālāpayiṣyati // BrP_191.10 //",
  "GP11brahmppu:22761": "sāṃprataṃ ca jagatsvāmī kāryajāte vraje sthitim /",
  "GP11brahmppu:22762": "kartuṃ manuṣyatāṃ prāptaḥ svecchādehadhṛg avyayaḥ // BrP_191.11 //",
  "GP11brahmppu:22763": "yo 'nantaḥ pṛthivīṃ dhatte śikharasthitisaṃsthitām /",
  "GP11brahmppu:22764": "so 'vatīrṇo jagatyarthe mām akrūreti vakṣyati // BrP_191.12 //",
  "GP11brahmppu:22765": "pitṛbandhusuhṛdbhrātṛ- mātṛbandhumayīm imām /",
  "GP11brahmppu:22766": "yanmāyāṃ nālam uddhartuṃ jagat tasmai namo namaḥ // BrP_191.13 //",
  "GP11brahmppu:22767": "taranty avidyāṃ vitatāṃ hṛdi yasmin niveśite /",
  "GP11brahmppu:22768": "yogamāyām imāṃ martyās tasmai vidyātmane namaḥ // BrP_191.14 //",
  "GP11brahmppu:22769": "yajvabhir yajñapuruṣo vāsudevaś ca śāśvataiḥ /",
  "GP11brahmppu:22770": "vedāntavedibhir viṣṇuḥ procyate yo nato 'smi tam // BrP_191.15 //",
  "GP11brahmppu:22771": "tathā yatra jagad dhāmni dhāryate ca pratiṣṭhitam /",
  "GP11brahmppu:22772": "sadasattvaṃ sa sattvena mayy asau yātu saumyatām // BrP_191.16 //",
  "GP11brahmppu:22773": "smṛte sakalakalyāṇa- bhājanaṃ yatra jāyate /",
  "GP11brahmppu:22774": "puruṣapravaraṃ nityaṃ vrajāmi śaraṇaṃ harim // BrP_191.17 //",
  "GP11brahmppu:22775": "{vyāsa uvāca: }",
  "GP11brahmppu:22776": "itthaṃ sa cintayan viṣṇuṃ bhaktinamrātmamānasaḥ /",
  "GP11brahmppu:22777": "akrūro gokulaṃ prāptaḥ kiṃcit sūrye virājati // BrP_191.18 //",
  "GP11brahmppu:22778": "sa dadarśa tadā tatra kṛṣṇam ādohane gavām /",
  "GP11brahmppu:22779": "vatsamadhyagataṃ phulla- nīlotpaladalacchavim // BrP_191.19 //",
  "GP11brahmppu:22780": "praphullapadmapattrākṣaṃ śrīvatsāṅkitavakṣasam /",
  "GP11brahmppu:22781": "pralambabāhum āyāma- tuṅgorasthalam unnasam // BrP_191.20 //",
  "GP11brahmppu:22782": "savilāsasmitādhāraṃ bibhrāṇaṃ mukhapaṅkajam /",
  "GP11brahmppu:22783": "tuṅgaraktanakhaṃ padbhyāṃ dharaṇyāṃ supratiṣṭhitam // BrP_191.21 //",
  "GP11brahmppu:22784": "bibhrāṇaṃ vāsasī pīte vanyapuṣpavibhūṣitam /",
  "GP11brahmppu:22785": "sāndranīlalatāhastaṃ sitāmbhojāvataṃsakam // BrP_191.22 //",
  "GP11brahmppu:22786": "haṃsendukundadhavalaṃ nīlāmbaradharaṃ dvijāḥ /",
  "GP11brahmppu:22787": "tasyānu balabhadraṃ ca dadarśa yadunandanam // BrP_191.23 //",
  "GP11brahmppu:22788": "prāṃśum uttuṅgabāhuṃ ca vikāśimukhapaṅkajam /",
  "GP11brahmppu:22789": "meghamālāparivṛtaṃ kailāsādrim ivāparam // BrP_191.24 //",
  "GP11brahmppu:22790": "tau dṛṣṭvā vikasadvaktra- sarojaḥ sa mahāmatiḥ /",
  "GP11brahmppu:22791": "pulakāñcitasarvāṅgas tadākrūro 'bhavad dvijāḥ // BrP_191.25 //",
  "GP11brahmppu:22792": "ya etat paramaṃ dhāma etat tat paramaṃ padam /",
  "GP11brahmppu:22793": "abhavad vāsudevo 'sau dvidhā yo 'yaṃ vyavasthitaḥ // BrP_191.26 //",
  "GP11brahmppu:22794": "sāphalyam akṣṇor yugapan mamāstu BrP_191.27a",
  "GP11brahmppu:22795": "dṛṣṭe jagaddhātari hāsam uccaiḥ BrP_191.27b",
  "GP11brahmppu:22796": "apy aṅgam etad bhagavatprasādād BrP_191.27c",
  "GP11brahmppu:22797": "dattāṅgasaṅge phalavartma tat syāt BrP_191.27d",
  "GP11brahmppu:22798": "adyaiva spṛṣṭvā mama hastapadmaṃ BrP_191.28a",
  "GP11brahmppu:22799": "kariṣyati śrīmadanantamūrtiḥ BrP_191.28b",
  "GP11brahmppu:22800": "yasyāṅgulisparśahatākhilāghair BrP_191.28c",
  "GP11brahmppu:22801": "avāpyate siddhir anuttamā naraiḥ BrP_191.28d",
  "GP11brahmppu:22802": "tathāśvirudrendravasupraṇītā BrP_191.29a",
  "GP11brahmppu:22803": "devāḥ prayacchanti varaṃ prahṛṣṭāḥ BrP_191.29b",
  "GP11brahmppu:22804": "cakraṃ ghnatā daityapater hṛtāni BrP_191.29c",
  "GP11brahmppu:22805": "daityāṅganānāṃ nayanāntarāṇi BrP_191.29d",
  "GP11brahmppu:22806": "yatrāmbu vinyasya balir manobhyām BrP_191.30a",
  "GP11brahmppu:22807": "avāpa bhogān vasudhātalasthaḥ BrP_191.30b",
  "GP11brahmppu:22808": "tathāmareśas tridaśādhipatyaṃ BrP_191.30c",
  "GP11brahmppu:22809": "manvantaraṃ pūrṇam avāpa śakraḥ BrP_191.30d",
  "GP11brahmppu:22810": "atheśa māṃ kaṃsaparigraheṇa BrP_191.31a",
  "GP11brahmppu:22811": "doṣāspadībhūtam adoṣayuktam BrP_191.31b",
  "GP11brahmppu:22812": "kartā na mānopahitaṃ dhig astu BrP_191.31c",
  "GP11brahmppu:22813": "yasmān manaḥ sādhubahiṣkṛto yaḥ BrP_191.31d",
  "GP11brahmppu:22814": "jñānātmakasyākhilasattvarāśer BrP_191.32a",
  "GP11brahmppu:22815": "vyāvṛttadoṣasya sadāsphuṭasya BrP_191.32b",
  "GP11brahmppu:22816": "kiṃ vā jagaty atra samastapuṃsām BrP_191.32c",
  "GP11brahmppu:22817": "ajñātam asyāsti hṛdi sthitasya BrP_191.32d",
  "GP11brahmppu:22818": "tasmād ahaṃ bhaktivinamragātro BrP_191.33a",
  "GP11brahmppu:22819": "vrajāmi viśveśvaram īśvarāṇām BrP_191.33b",
  "GP11brahmppu:22820": "aṃśāvatāraṃ puruṣottamasya BrP_191.33c",
  "GP11brahmppu:22821": "anādimadhyāntam ajasya viṣṇoḥ BrP_191.33d",
  "GP11brahmppu:22822": "{vyāsa uvāca: }",
  "GP11brahmppu:22823": "cintayann iti govindam upagamya sa yādavaḥ /",
  "GP11brahmppu:22824": "akrūro 'smīti caraṇau nanāma śirasā hareḥ // BrP_192.1 //",
  "GP11brahmppu:22825": "so 'py enaṃ dhvajavajrābja- kṛtacihnena pāṇinā /",
  "GP11brahmppu:22826": "saṃspṛśyākṛṣya ca prītyā sugāḍhaṃ pariṣasvaje // BrP_192.2 //",
  "GP11brahmppu:22827": "kṛtasaṃvadanau tena yathāvad balakeśavau /",
  "GP11brahmppu:22828": "tataḥ praviṣṭau sahasā tam ādāyātmamandiram // BrP_192.3 //",
  "GP11brahmppu:22829": "saha tābhyāṃ tadākrūraḥ kṛtasaṃvandanādikaḥ /",
  "GP11brahmppu:22830": "bhuktabhojyo yathānyāyam ācacakṣe tatas tayoḥ // BrP_192.4 //",
  "GP11brahmppu:22831": "yathā nirbhartsitas tena kaṃsenānakadundubhiḥ /",
  "GP11brahmppu:22832": "yathā ca devakī devī dānavena durātmanā // BrP_192.5 //",
  "GP11brahmppu:22833": "ugrasene yathā kaṃsaḥ sa durātmā ca vartate /",
  "GP11brahmppu:22834": "yaṃ caivārthaṃ samuddiśya kaṃsena sa visarjitaḥ // BrP_192.6 //",
  "GP11brahmppu:22835": "tat sarvaṃ vistarāc chrutvā bhagavān keśisūdanaḥ /",
  "GP11brahmppu:22836": "uvācākhilam etat tu jñātaṃ dānapate mayā // BrP_192.7 //",
  "GP11brahmppu:22837": "kariṣye ca mahābhāga yad atraupāyikaṃ matam /",
  "GP11brahmppu:22838": "vicintyaṃ nānyathaitat te viddhi kaṃsaṃ hataṃ mayā // BrP_192.8 //",
  "GP11brahmppu:22839": "ahaṃ rāmaś ca mathurāṃ śvo yāsyāvaḥ samaṃ tvayā /",
  "GP11brahmppu:22840": "gopavṛddhāś ca yāsyanti ādāyopāyanaṃ bahu // BrP_192.9 //",
  "GP11brahmppu:22841": "niśeyaṃ nīyatāṃ vīra na cintāṃ kartum arhasi /",
  "GP11brahmppu:22842": "trirātrābhyantare kaṃsaṃ haniṣyāmi sahānugam // BrP_192.10 //",
  "GP11brahmppu:22843": "{vyāsa uvāca: }",
  "GP11brahmppu:22844": "samādiśya tato gopān akrūro 'pi sakeśavaḥ /",
  "GP11brahmppu:22845": "suṣvāpa balabhadraś ca nandagopagṛhe gataḥ // BrP_192.11 //",
  "GP11brahmppu:22846": "tataḥ prabhāte vimale rāmakṛṣṇau mahābalau /",
  "GP11brahmppu:22847": "akrūreṇa samaṃ gantum udyatau mathurāṃ purīm // BrP_192.12 //",
  "GP11brahmppu:22848": "dṛṣṭvā gopījanaḥ sāsraḥ ślathadvalayabāhukaḥ /",
  "GP11brahmppu:22849": "niśvasaṃś cātiduḥkhārtaḥ prāha cedaṃ parasparam // BrP_192.13 //",
  "GP11brahmppu:22850": "mathurāṃ prāpya govindaḥ kathaṃ gokulam eṣyati /",
  "GP11brahmppu:22851": "nāgarastrīkalālāpa- madhu śrotreṇa pāsyati // BrP_192.14 //",
  "GP11brahmppu:22852": "vilāsivākyajāteṣu nāgarīṇāṃ kṛtāspadam /",
  "GP11brahmppu:22853": "cittam asya kathaṃ grāmya- gopagopīṣu yāsyati // BrP_192.15 //",
  "GP11brahmppu:22854": "sāraṃ samastagoṣṭhasya vidhinā haratā harim /",
  "GP11brahmppu:22855": "prahṛtaṃ gopayoṣitsu nighṛṇena durātmanā // BrP_192.16 //",
  "GP11brahmppu:22856": "bhāvagarbhasmitaṃ vākyaṃ vilāsalalitā gatiḥ /",
  "GP11brahmppu:22857": "nāgarīṇām atīvaitat kaṭākṣekṣitam eva tu // BrP_192.17 //",
  "GP11brahmppu:22858": "grāmyo harir ayaṃ tāsāṃ vilāsanigaḍair yataḥ /",
  "GP11brahmppu:22859": "bhavatīnāṃ punaḥ pārśvaṃ kayā yuktyā sameṣyati // BrP_192.18 //",
  "GP11brahmppu:22860": "eṣo hi ratham āruhya mathurāṃ yāti keśavaḥ /",
  "GP11brahmppu:22861": "akrūrakrūrakeṇāpi hatāśena pratāritaḥ // BrP_192.19 //",
  "GP11brahmppu:22862": "kiṃ na vetti nṛśaṃso 'yam anurāgaparaṃ janam /",
  "GP11brahmppu:22863": "yenemam akṣarāhlādaṃ nayaty anyatra no harim // BrP_192.20 //",
  "GP11brahmppu:22864": "eṣa rāmeṇa sahitaḥ prayāty atyantanirghṛṇaḥ /",
  "GP11brahmppu:22865": "ratham āruhya govindas tvaryatām asya vāraṇe // BrP_192.21 //",
  "GP11brahmppu:22866": "gurūṇām agrato vaktuṃ kiṃ bravīṣi na naḥ kṣamam /",
  "GP11brahmppu:22867": "guravaḥ kiṃ kariṣyanti dagdhānāṃ virahāgninā // BrP_192.22 //",
  "GP11brahmppu:22868": "nandagopamukhā gopā gantum ete samudyatāḥ /",
  "GP11brahmppu:22869": "nodyamaṃ kurute kaścid govindavinivartane // BrP_192.23 //",
  "GP11brahmppu:22870": "suprabhātādya rajanī mathurāvāsiyoṣitām /",
  "GP11brahmppu:22871": "yāsām acyutavaktrābje yāti netrālibhogyatām // BrP_192.24 //",
  "GP11brahmppu:22872": "dhanyās te pathi ye kṛṣṇam ito yāntam avāritāḥ /",
  "GP11brahmppu:22873": "udvahiṣyanti paśyantaḥ svadehaṃ pulakāñcitam // BrP_192.25 //",
  "GP11brahmppu:22874": "mathurānagarīpaura- nayanānāṃ mahotsavaḥ /",
  "GP11brahmppu:22875": "govindavadanālokād atīvādya bhaviṣyati // BrP_192.26 //",
  "GP11brahmppu:22876": "ko nu svapnaḥ sabhāgyābhir dṛṣṭas tābhir adhokṣajam /",
  "GP11brahmppu:22877": "vistārikāntanayanā yā drakṣyanty anivāritam // BrP_192.27 //",
  "GP11brahmppu:22878": "aho gopījanasyāsya darśayitvā mahānidhim /",
  "GP11brahmppu:22879": "uddhṛtāny adya netrāṇi vidhātrākaruṇātmanā // BrP_192.28 //",
  "GP11brahmppu:22880": "anurāgeṇa śaithilyam asmāsu vrajato hareḥ /",
  "GP11brahmppu:22881": "śaithilyam upayānty āśu kareṣu valayāny api // BrP_192.29 //",
  "GP11brahmppu:22882": "akrūraḥ krūrahṛdayaḥ śīghraṃ prerayate hayān /",
  "GP11brahmppu:22883": "evam ārtāsu yoṣitsu ghṛṇā kasya na jāyate // BrP_192.30 //",
  "GP11brahmppu:22884": "he he kṛṣṇa rathasyoccaiś cakrareṇur nirīkṣyatām /",
  "GP11brahmppu:22885": "dūrīkṛto harir yena so 'pi reṇur na lakṣyate // BrP_192.31 //",
  "GP11brahmppu:22886": "ity evam atihārdena gopījananirīkṣitaḥ /",
  "GP11brahmppu:22887": "tatyāja vrajabhūbhāgaṃ saha rāmeṇa keśavaḥ // BrP_192.32 //",
  "GP11brahmppu:22888": "gacchanto javanāśvena rathena yamunātaṭam /",
  "GP11brahmppu:22889": "prāptā madhyāhnasamaye rāmākrūrajanārdanāḥ // BrP_192.33 //",
  "GP11brahmppu:22890": "athāha kṛṣṇam akrūro bhavadbhyāṃ tāvad āsyatām /",
  "GP11brahmppu:22891": "yāvat karomi kālindyām āhnikārhaṇam ambhasi // BrP_192.34 //",
  "GP11brahmppu:22892": "tathety ukte tataḥ snātaḥ svācāntaḥ sa mahāmatiḥ /",
  "GP11brahmppu:22893": "dadhyau brahma paraṃ viprāḥ praviśya yamunājale // BrP_192.35 //",
  "GP11brahmppu:22894": "phaṇāsahasramālāḍhyaṃ balabhadraṃ dadarśa saḥ /",
  "GP11brahmppu:22895": "kundāmalāṅgam unnidra- padmapattrāyatekṣaṇam // BrP_192.36 //",
  "GP11brahmppu:22896": "vṛtaṃ vāsukiḍimbhaughair mahadbhiḥ pavanāśibhiḥ /",
  "GP11brahmppu:22897": "saṃstūyamānam udgandhi- vanamālāvibhūṣitam // BrP_192.37 //",
  "GP11brahmppu:22898": "dadhānam asite vastre cārurūpāvataṃsakam /",
  "GP11brahmppu:22899": "cārukuṇḍalinaṃ mattam antarjalatale sthitam // BrP_192.38 //",
  "GP11brahmppu:22900": "tasyotsaṅge ghanaśyāmam ātāmrāyatalocanam /",
  "GP11brahmppu:22901": "caturbāhum udārāṅgaṃ cakrādyāyudhabhūṣaṇam // BrP_192.39 //",
  "GP11brahmppu:22902": "pīte vasānaṃ vasane citramālyavibhūṣitam /",
  "GP11brahmppu:22903": "śakracāpataḍinmālā- vicitram iva toyadam // BrP_192.40 //",
  "GP11brahmppu:22904": "śrīvatsavakṣasaṃ cāru- keyūramukuṭojjvalam /",
  "GP11brahmppu:22905": "dadarśa kṛṣṇam akliṣṭaṃ puṇḍarīkāvataṃsakam // BrP_192.41 //",
  "GP11brahmppu:22906": "sanandanādyair munibhiḥ siddhayogair akalmaṣaiḥ /",
  "GP11brahmppu:22907": "saṃcintyamānaṃ manasā nāsāgranyastalocanaiḥ // BrP_192.42 //",
  "GP11brahmppu:22908": "balakṛṣṇau tadākrūraḥ pratyabhijñāya vismitaḥ /",
  "GP11brahmppu:22909": "acintayad atho śīghraṃ katham atrāgatāv iti // BrP_192.43 //",
  "GP11brahmppu:22910": "vivakṣoḥ stambhayām āsa vācaṃ tasya janārdanaḥ /",
  "GP11brahmppu:22911": "tato niṣkramya salilād ratham abhyāgataḥ punaḥ // BrP_192.44 //",
  "GP11brahmppu:22912": "dadarśa tatra caivobhau rathasyopari saṃsthitau /",
  "GP11brahmppu:22913": "rāmakṛṣṇau yathā pūrvaṃ manuṣyavapuṣānvitau // BrP_192.45 //",
  "GP11brahmppu:22914": "nimagnaś ca punas toye dadṛśe sa tathaiva tau /",
  "GP11brahmppu:22915": "saṃstūyamānau gandharvair munisiddhamahoragaiḥ // BrP_192.46 //",
  "GP11brahmppu:22916": "tato vijñātasadbhāvaḥ sa tu dānapatis tadā /",
  "GP11brahmppu:22917": "tuṣṭāva sarvavijñāna- mayam acyutam īśvaram // BrP_192.47 //",
  "GP11brahmppu:22918": "{akrūra uvāca: }",
  "GP11brahmppu:22919": "tanmātrarūpiṇe 'cintya- mahimne paramātmane /",
  "GP11brahmppu:22920": "vyāpine naikarūpaika- svarūpāya namo namaḥ // BrP_192.48 //",
  "GP11brahmppu:22921": "śabdarūpāya te 'cintya- havirbhūtāya te namaḥ /",
  "GP11brahmppu:22922": "namo vijñānarūpāya parāya prakṛteḥ prabho // BrP_192.49 //",
  "GP11brahmppu:22923": "bhūtātmā cendriyātmā ca pradhānātmā tathā bhavān /",
  "GP11brahmppu:22924": "ātmā ca paramātmā ca tvam ekaḥ pañcadhā sthitaḥ // BrP_192.50 //",
  "GP11brahmppu:22925": "prasīda sarvadharmātman kṣarākṣara maheśvara /",
  "GP11brahmppu:22926": "brahmaviṣṇuśivādyābhiḥ kalpanābhir udīritaḥ // BrP_192.51 //",
  "GP11brahmppu:22927": "anākhyeyasvarūpātmann anākhyeyaprayojana /",
  "GP11brahmppu:22928": "anākhyeyābhidhāna tvāṃ nato 'smi parameśvaram // BrP_192.52 //",
  "GP11brahmppu:22929": "na yatra nātha vidyante nāmajātyādikalpanāḥ /",
  "GP11brahmppu:22930": "tad brahma paramaṃ nityam avikāri bhavān ajaḥ // BrP_192.53 //",
  "GP11brahmppu:22931": "na kalpanām ṛte 'rthasya sarvasyādhigamo yataḥ /",
  "GP11brahmppu:22932": "tataḥ kṛṣṇācyutānanta viṣṇusaṃjñābhir īḍyase // BrP_192.54 //",
  "GP11brahmppu:22933": "sarvātmaṃs tvam aja vikalpanābhir etair BrP_192.55a",
  "GP11brahmppu:22934": "devās tvaṃ jagad akhilaṃ tvam eva viśvam BrP_192.55b",
  "GP11brahmppu:22935": "viśvātmaṃs tvam ativikārabhedahīnaḥ BrP_192.55c",
  "GP11brahmppu:22936": "sarvasmin nahi bhavato 'sti kiṃcid anyat BrP_192.55d",
  "GP11brahmppu:22937": "tvaṃ brahmā paśupatir aryamā vidhātā BrP_192.56a",
  "GP11brahmppu:22938": "tvaṃ dhātā tridaśapatiḥ samīraṇo 'gniḥ BrP_192.56b",
  "GP11brahmppu:22939": "toyeśo dhanapatir antakas tvam eko BrP_192.56c",
  "GP11brahmppu:22940": "bhinnātmā jagad api pāsi śaktibhedaiḥ BrP_192.56d",
  "GP11brahmppu:22941": "viśvaṃ bhavān sṛjati hanti gabhastirūpo BrP_192.57a",
  "GP11brahmppu:22942": "viśvaṃ ca te guṇamayo 'yam aja prapañcaḥ BrP_192.57b",
  "GP11brahmppu:22943": "rūpaṃ paraṃ saditivācakam akṣaraṃ yaj BrP_192.57c",
  "GP11brahmppu:22944": "jñānātmane sadasate praṇato 'smi tasmai BrP_192.57d",
  "GP11brahmppu:22945": "oṃ namo vāsudevāya namaḥ saṃkarṣaṇāya ca /",
  "GP11brahmppu:22946": "pradyumnāya namas tubhyam aniruddhāya te namaḥ // BrP_192.58 //",
  "GP11brahmppu:22947": "{vyāsa uvāca: }",
  "GP11brahmppu:22948": "evam antar jale kṛṣṇam abhiṣṭūya sa yādavaḥ /",
  "GP11brahmppu:22949": "arghayām āsa sarveśaṃ dhūpapuṣpair manomayaiḥ // BrP_192.59 //",
  "GP11brahmppu:22950": "parityajyānyaviṣayaṃ manas tatra niveśya saḥ /",
  "GP11brahmppu:22951": "brahmabhūte ciraṃ sthitvā virarāma samādhitaḥ // BrP_192.60 //",
  "GP11brahmppu:22952": "kṛtakṛtyam ivātmānaṃ manyamāno dvijottamāḥ /",
  "GP11brahmppu:22953": "ājagāma rathaṃ bhūyo nirgamya yamunāmbhasaḥ // BrP_192.61 //",
  "GP11brahmppu:22954": "rāmakṛṣṇau dadarśātha yathāpūrvam avasthitau /",
  "GP11brahmppu:22955": "vismitākṣaṃ tadākrūraṃ taṃ ca kṛṣṇo 'bhyabhāṣata // BrP_192.62 //",
  "GP11brahmppu:22956": "{śrīkṛṣṇa uvāca: }",
  "GP11brahmppu:22957": "kiṃ tvayā dṛṣṭam āścaryam akrūra yamunājale /",
  "GP11brahmppu:22958": "vismayotphullanayano bhavān saṃlakṣyate yataḥ // BrP_192.63 //",
  "GP11brahmppu:22959": "{akrūra uvāca: }",
  "GP11brahmppu:22960": "antar jale yad āścaryaṃ dṛṣṭaṃ tatra mayācyuta /",
  "GP11brahmppu:22961": "tad atraiva hi paśyāmi mūrtimat purataḥ sthitam // BrP_192.64 //",
  "GP11brahmppu:22962": "jagad etan mahāścarya- rūpaṃ yasya mahātmanaḥ /",
  "GP11brahmppu:22963": "tenāścaryapareṇāhaṃ bhavatā kṛṣṇa saṃgataḥ // BrP_192.65 //",
  "GP11brahmppu:22964": "tat kim etena mathurāṃ prayāmo madhusūdana /",
  "GP11brahmppu:22965": "bibhemi kaṃsād dhig janma parapiṇḍopajīvinaḥ // BrP_192.66 //",
  "GP11brahmppu:22966": "{vyāsa uvāca: }",
  "GP11brahmppu:22967": "ity uktvā codayām āsa tān hayān vātaraṃhasaḥ /",
  "GP11brahmppu:22968": "saṃprāptaś cāpi sāyāhne so 'krūro mathurāṃ purīm /",
  "GP11brahmppu:22969": "vilokya mathurāṃ kṛṣṇaṃ rāmaṃ cāha sa yādavaḥ // BrP_192.67 //",
  "GP11brahmppu:22970": "{akrūra uvāca: }",
  "GP11brahmppu:22971": "padbhyāṃ yātaṃ mahāvīryau rathenaiko viśāmy aham /",
  "GP11brahmppu:22972": "gantavyaṃ vasudevasya no bhavadbhyāṃ tathā gṛhe /",
  "GP11brahmppu:22973": "yuvayor hi kṛte vṛddhaḥ kaṃsena sa nirasyate // BrP_192.68 //",
  "GP11brahmppu:22974": "{vyāsa uvāca: }",
  "GP11brahmppu:22975": "ity uktvā praviveśāsāv akrūro mathurāṃ purīm /",
  "GP11brahmppu:22976": "praviṣṭau rāmakṛṣṇau ca rājamārgam upāgatau // BrP_192.69 //",
  "GP11brahmppu:22977": "strībhir naraiś ca sānanda- locanair abhivikṣitau /",
  "GP11brahmppu:22978": "jagmatur līlayā vīrau prāptau bālagajāv iva // BrP_192.70 //",
  "GP11brahmppu:22979": "bhramamāṇau tu tau dṛṣṭvā rajakaṃ raṅgakārakam /",
  "GP11brahmppu:22980": "ayācetāṃ svarūpāṇi vāsāṃsi rucirāṇi tau // BrP_192.71 //",
  "GP11brahmppu:22981": "kaṃsasya rajakaḥ so 'tha prasādārūḍhavismayaḥ /",
  "GP11brahmppu:22982": "bahūny ākṣepavākyāni prāhoccai rāmakeśavau // BrP_192.72 //",
  "GP11brahmppu:22983": "tatas talaprahāreṇa kṛṣṇas tasya durātmanaḥ /",
  "GP11brahmppu:22984": "pātayām āsa kopena rajakasya śiro bhuvi // BrP_192.73 //",
  "GP11brahmppu:22985": "hatvādāya ca vastrāṇi pītanīlāmbarau tataḥ /",
  "GP11brahmppu:22986": "kṛṣṇarāmau mudāyuktau mālākāragṛhaṃ gatau // BrP_192.74 //",
  "GP11brahmppu:22987": "vikāsinetrayugalo mālākāro 'tivismitaḥ /",
  "GP11brahmppu:22988": "etau kasya kuto yātau manasācintayat tataḥ // BrP_192.75 //",
  "GP11brahmppu:22989": "pītanīlāmbaradharau dṛṣṭvātisumanoharau /",
  "GP11brahmppu:22990": "sa tarkayām āsa tadā bhuvaṃ devāv upāgatau // BrP_192.76 //",
  "GP11brahmppu:22991": "vikāśimukhapadmābhyāṃ tābhyāṃ puṣpāṇi yācitaḥ /",
  "GP11brahmppu:22992": "bhuvaṃ viṣṭabhya hastābhyāṃ pasparśa śirasā mahīm // BrP_192.77 //",
  "GP11brahmppu:22993": "prasādasumukhau nāthau mama geham upāgatau /",
  "GP11brahmppu:22994": "dhanyo 'ham arcayiṣyāmīty āha tau mālyajīvikaḥ // BrP_192.78 //",
  "GP11brahmppu:22995": "tataḥ prahṛṣṭavadanas tayoḥ puṣpāṇi kāmataḥ /",
  "GP11brahmppu:22996": "cārūṇy etāni caitāni pradadau sa vilobhayan // BrP_192.79 //",
  "GP11brahmppu:22997": "punaḥ punaḥ praṇamyāsau mālākārottamo dadau /",
  "GP11brahmppu:22998": "puṣpāṇi tābhyāṃ cārūṇi gandhavanty amalāni ca // BrP_192.80 //",
  "GP11brahmppu:22999": "mālākārāya kṛṣṇo 'pi prasannaḥ pradadau varam /",
  "GP11brahmppu:23000": "śrīs tvāṃ matsaṃśrayā bhadra na kadācit tyajiṣyati // BrP_192.81 //",
  "GP11brahmppu:23001": "balahānir na te saumya dhanahānir athāpi vā /",
  "GP11brahmppu:23002": "yāvad dharaṇisūryau ca saṃtatiḥ putrapautrikī // BrP_192.82 //",
  "GP11brahmppu:23003": "bhuktvā ca vipulān bhogāṃs tvam ante matprasādataḥ /",
  "GP11brahmppu:23004": "mamānusmaraṇaṃ prāpya divyalokam avāpsyasi // BrP_192.83 //",
  "GP11brahmppu:23005": "dharme manaś ca te bhadra sarvakālaṃ bhaviṣyati /",
  "GP11brahmppu:23006": "yuṣmatsaṃtatijātānāṃ dīrgham āyur bhaviṣyati // BrP_192.84 //",
  "GP11brahmppu:23007": "nopasargādikaṃ doṣaṃ yuṣmatsaṃtatisaṃbhavaḥ /",
  "GP11brahmppu:23008": "avāpsyati mahābhāga yāvat sūryo bhaviṣyati // BrP_192.85 //",
  "GP11brahmppu:23009": "{vyāsa uvāca: }",
  "GP11brahmppu:23010": "ity uktvā tadgṛhāt kṛṣṇo baladevasahāyavān /",
  "GP11brahmppu:23011": "nirjagāma muniśreṣṭhā mālākāreṇa pūjitaḥ // BrP_192.86 //",
  "GP11brahmppu:23012": "{vyāsa uvāca: }",
  "GP11brahmppu:23013": "rājamārge tataḥ kṛṣṇaḥ sānulepanabhājanām /",
  "GP11brahmppu:23014": "dadarśa kubjām āyāntīṃ navayauvanagocarām // BrP_193.1 //",
  "GP11brahmppu:23015": "tām āha lalitaṃ kṛṣṇaḥ kasyedam anulepanam /",
  "GP11brahmppu:23016": "bhavatyā nīyate satyaṃ vadendīvaralocane // BrP_193.2 //",
  "GP11brahmppu:23017": "sakāmenaiva sā proktā sānurāgā hariṃ prati /",
  "GP11brahmppu:23018": "prāha sā lalitaṃ kubjā dadarśa ca balāt tataḥ // BrP_193.3 //",
  "GP11brahmppu:23019": "{kubjovāca: }",
  "GP11brahmppu:23020": "kānta kasmān na jānāsi kaṃsenāpi niyojitā /",
  "GP11brahmppu:23021": "naikavakreti vikhyātām anulepanakarmaṇi // BrP_193.4 //",
  "GP11brahmppu:23022": "nānyapiṣṭaṃ hi kaṃsasya prītaye hy anulepanam /",
  "GP11brahmppu:23023": "bhavaty aham atīvāsya prasādadhanabhājanam // BrP_193.5 //",
  "GP11brahmppu:23024": "{śrīkṛṣṇa uvāca: }",
  "GP11brahmppu:23025": "sugandham etad rājārhaṃ ruciraṃ rucirānane /",
  "GP11brahmppu:23026": "āvayor gātrasadṛśaṃ dīyatām anulepanam // BrP_193.6 //",
  "GP11brahmppu:23027": "{vyāsa uvāca: }",
  "GP11brahmppu:23028": "śrutvā tam āha sā kṛṣṇaṃ gṛhyatām iti sādaram /",
  "GP11brahmppu:23029": "anulepaṃ ca pradadau gātrayogyam athobhayoḥ // BrP_193.7 //",
  "GP11brahmppu:23030": "bhakticchedānuliptāṅgau tatas tau puruṣarṣabhau /",
  "GP11brahmppu:23031": "sendracāpau virājantau sitakṛṣṇāv ivāmbudau // BrP_193.8 //",
  "GP11brahmppu:23032": "tatas tāṃ cibuke śaurir ullāpanavidhānavit /",
  "GP11brahmppu:23033": "ullāpya tolayām āsa dvyaṅgulenāgrapāṇinā // BrP_193.9 //",
  "GP11brahmppu:23034": "cakarṣa padbhyāṃ ca tadā ṛjutvaṃ keśavo 'nayat /",
  "GP11brahmppu:23035": "tataḥ sā ṛjutāṃ prāptā yoṣitām abhavad varā // BrP_193.10 //",
  "GP11brahmppu:23036": "vilāsalalitaṃ prāha premagarbhabharālasam /",
  "GP11brahmppu:23037": "vastre pragṛhya govindaṃ vraja gehaṃ mameti vai // BrP_193.11 //",
  "GP11brahmppu:23038": "āyāsye bhavatīgeham iti tāṃ prāha keśavaḥ /",
  "GP11brahmppu:23039": "visasarja jahāsoccai rāmasyālokya cānanam // BrP_193.12 //",
  "GP11brahmppu:23040": "bhakticchedānuliptāṅgau nīlapītāmbarāv ubhau /",
  "GP11brahmppu:23041": "dhanuḥśālāṃ tato yātau citramālyopaśobhitau // BrP_193.13 //",
  "GP11brahmppu:23042": "adhyāsya ca dhanūratnaṃ tābhyāṃ pṛṣṭais tu rakṣibhiḥ /",
  "GP11brahmppu:23043": "ākhyātaṃ sahasā kṛṣṇo gṛhītvāpūrayad dhanuḥ // BrP_193.14 //",
  "GP11brahmppu:23044": "tataḥ pūrayatā tena bhajyamānaṃ balād dhanuḥ /",
  "GP11brahmppu:23045": "cakārātimahāśabdaṃ mathurā tena pūritā // BrP_193.15 //",
  "GP11brahmppu:23046": "anuyuktau tatas tau ca bhagne dhanuṣi rakṣibhiḥ /",
  "GP11brahmppu:23047": "rakṣisainyaṃ nikṛtyobhau niṣkrāntau kārmukālayāt // BrP_193.16 //",
  "GP11brahmppu:23048": "akrūrāgamavṛttāntam upalabhya tathā dhanuḥ /",
  "GP11brahmppu:23049": "bhagnaṃ śrutvātha kaṃso 'pi prāha cāṇūramuṣṭikau // BrP_193.17 //",
  "GP11brahmppu:23050": "{kaṃsa uvāca: }",
  "GP11brahmppu:23051": "gopāladārakau prāptau bhavadbhyāṃ tau mamāgrataḥ /",
  "GP11brahmppu:23052": "mallayuddhena hantavyau mama prāṇaharau hi tau // BrP_193.18 //",
  "GP11brahmppu:23053": "niyuddhe tadvināśena bhavadbhyāṃ toṣito hy aham /",
  "GP11brahmppu:23054": "dāsyāmy abhimatān kāmān nānyathaitan mahābalau // BrP_193.19 //",
  "GP11brahmppu:23055": "nyāyato 'nyāyato vāpi bhavadbhyāṃ tau mamāhitau /",
  "GP11brahmppu:23056": "hantavyau tadvadhād rājyaṃ sāmānyaṃ vo bhaviṣyati // BrP_193.20 //",
  "GP11brahmppu:23057": "{vyāsa uvāca: }",
  "GP11brahmppu:23058": "ity ādiśya sa tau mallau tataś cāhūya hastipam /",
  "GP11brahmppu:23059": "provācoccais tvayā mattaḥ samājadvāri kuñjaraḥ // BrP_193.21 //",
  "GP11brahmppu:23060": "sthāpyaḥ kuvalayāpīḍas tena tau gopadārakau /",
  "GP11brahmppu:23061": "ghātanīyau niyuddhāya raṅgadvāram upāgatau // BrP_193.22 //",
  "GP11brahmppu:23062": "tam ājñāpyātha dṛṣṭvā ca mañcān sarvān upāhṛtān /",
  "GP11brahmppu:23063": "āsannamaraṇaḥ kaṃsaḥ sūryodayam udaikṣata // BrP_193.23 //",
  "GP11brahmppu:23064": "tataḥ samastamañceṣu nāgaraḥ sa tadā janaḥ /",
  "GP11brahmppu:23065": "rājamañceṣu cārūḍhāḥ saha bhṛtyair mahībhṛtaḥ // BrP_193.24 //",
  "GP11brahmppu:23066": "mallaprāśnikavargaś ca raṅgamadhye samīpagaḥ /",
  "GP11brahmppu:23067": "kṛtaḥ kaṃsena kaṃso 'pi tuṅgamañce vyavasthitaḥ // BrP_193.25 //",
  "GP11brahmppu:23068": "antaḥpurāṇāṃ mañcāś ca yathānye parikalpitāḥ /",
  "GP11brahmppu:23069": "anye ca vāramukhyānām anye nagarayoṣitām // BrP_193.26 //",
  "GP11brahmppu:23070": "nandagopādayo gopā mañceṣv anyeṣv avasthitāḥ /",
  "GP11brahmppu:23071": "akrūravasudevau ca mañcaprānte vyavasthitau // BrP_193.27 //",
  "GP11brahmppu:23072": "nagarīyoṣitāṃ madhye devakī putragardhinī /",
  "GP11brahmppu:23073": "antakāle 'pi putrasya drakṣyāmīti mukhaṃ sthitā // BrP_193.28 //",
  "GP11brahmppu:23074": "vādyamāneṣu tūryeṣu cāṇūre cātivalgati /",
  "GP11brahmppu:23075": "hāhākārapare loka āsphoṭayati muṣṭike // BrP_193.29 //",
  "GP11brahmppu:23076": "hatvā kuvalayāpīḍaṃ hastyārohapracoditam /",
  "GP11brahmppu:23077": "madāsṛganuliptāṅgau gajadantavarāyudhau // BrP_193.30 //",
  "GP11brahmppu:23078": "mṛgamadhye yathā siṃhau garvalīlāvalokinau /",
  "GP11brahmppu:23079": "praviṣṭau sumahāraṅgaṃ baladevajanārdanau // BrP_193.31 //",
  "GP11brahmppu:23080": "hāhākāro mahāñ jajñe sarvaraṅgeṣv anantaram /",
  "GP11brahmppu:23081": "kṛṣṇo 'yaṃ balabhadro 'yam iti lokasya vismayāt // BrP_193.32 //",
  "GP11brahmppu:23082": "so 'yaṃ yena hatā ghorā pūtanā sā niśācarī /",
  "GP11brahmppu:23083": "prakṣiptaṃ śakaṭaṃ yena bhagnau ca yamalārjunau // BrP_193.33 //",
  "GP11brahmppu:23084": "so 'yaṃ yaḥ kāliyaṃ nāgaṃ nanartāruhya bālakaḥ /",
  "GP11brahmppu:23085": "dhṛto govardhano yena saptarātraṃ mahāgiriḥ // BrP_193.34 //",
  "GP11brahmppu:23086": "ariṣṭo dhenukaḥ keśī līlayaiva mahātmanā /",
  "GP11brahmppu:23087": "hato yena ca durvṛtto dṛśyate so 'yam acyutaḥ // BrP_193.35 //",
  "GP11brahmppu:23088": "ayaṃ cāsya mahābāhur baladevo 'grajo 'grataḥ /",
  "GP11brahmppu:23089": "prayāti līlayā yoṣin- manonayananandanaḥ // BrP_193.36 //",
  "GP11brahmppu:23090": "ayaṃ sa kathyate prājñaiḥ purāṇārthāvalokibhiḥ /",
  "GP11brahmppu:23091": "gopālo yādavaṃ vaṃśaṃ magnam abhyuddhariṣyati // BrP_193.37 //",
  "GP11brahmppu:23092": "ayaṃ sa sarvabhūtasya viṣṇor akhilajanmanaḥ /",
  "GP11brahmppu:23093": "avatīrṇo mahīm aṃśo nūnaṃ bhāraharo bhuvaḥ // BrP_193.38 //",
  "GP11brahmppu:23094": "ity evaṃ varṇite paurai rāme kṛṣṇe ca tatkṣaṇāt /",
  "GP11brahmppu:23095": "uras tatāpa devakyāḥ snehasnutapayodharam // BrP_193.39 //",
  "GP11brahmppu:23096": "mahotsavam ivālokya putrāv eva vilokayan /",
  "GP11brahmppu:23097": "yuveva vasudevo 'bhūd vihāyābhyāgatāṃ jarām // BrP_193.40 //",
  "GP11brahmppu:23098": "vistāritākṣiyugalā rājāntaḥpurayoṣitaḥ /",
  "GP11brahmppu:23099": "nāgarastrīsamūhaś ca draṣṭuṃ na virarāma tau // BrP_193.41 //",
  "GP11brahmppu:23100": "{striya ūcuḥ: }",
  "GP11brahmppu:23101": "sakhyaḥ paśyata kṛṣṇasya mukham apy ambujekṣaṇam /",
  "GP11brahmppu:23102": "gajayuddhakṛtāyāsa- svedāmbukaṇikāñcitam // BrP_193.42 //",
  "GP11brahmppu:23103": "vikāsīva sarombhojam avaśyāyajalokṣitam /",
  "GP11brahmppu:23104": "paribhūtākṣaraṃ janma saphalaṃ kriyatāṃ dṛśaḥ // BrP_193.43 //",
  "GP11brahmppu:23105": "śrīvatsāṅkaṃ jagaddhāma bālasyaitad vilokyatām /",
  "GP11brahmppu:23106": "vipakṣakṣapaṇaṃ vakṣo bhujayugmaṃ ca bhāmini // BrP_193.44 //",
  "GP11brahmppu:23107": "valgatā muṣṭikenaiva cāṇūreṇa tathā paraiḥ /",
  "GP11brahmppu:23108": "kriyate balabhadrasya hāsyam īṣad vilokyatām // BrP_193.45 //",
  "GP11brahmppu:23109": "sakhyaḥ paśyata cāṇūraṃ niyuddhārtham ayaṃ hariḥ /",
  "GP11brahmppu:23110": "samupaiti na santy atra kiṃ vṛddhā yuktakāriṇaḥ // BrP_193.46 //",
  "GP11brahmppu:23111": "kva yauvanonmukhībhūtaḥ sukumāratanur hariḥ /",
  "GP11brahmppu:23112": "kva vajrakaṭhinābhoga- śarīro 'yaṃ mahāsuraḥ // BrP_193.47 //",
  "GP11brahmppu:23113": "imau sulalitau raṅge vartete navayauvanau /",
  "GP11brahmppu:23114": "daiteyamallāś cāṇūra- pramukhās tv atidāruṇāḥ // BrP_193.48 //",
  "GP11brahmppu:23115": "niyuddhaprāśnikānāṃ tu mahān eṣa vyatikramaḥ /",
  "GP11brahmppu:23116": "yad bālabalinor yuddhaṃ madhyasthaiḥ samupekṣyate // BrP_193.49 //",
  "GP11brahmppu:23117": "{vyāsa uvāca: }",
  "GP11brahmppu:23118": "itthaṃ purastrīlokasya vadataś cālayan bhuvam /",
  "GP11brahmppu:23119": "vavarṣa harṣotkarṣaṃ ca janasya bhagavān hariḥ // BrP_193.50 //",
  "GP11brahmppu:23120": "balabhadro 'pi cāsphoṭya vavalga lalitaṃ yadā /",
  "GP11brahmppu:23121": "pade pade tadā bhūmir na śīrṇā yat tad adbhutam // BrP_193.51 //",
  "GP11brahmppu:23122": "cāṇūreṇa tataḥ kṛṣṇo yuyudhe 'mitavikramaḥ /",
  "GP11brahmppu:23123": "niyuddhakuśalo daityo baladevena muṣṭikaḥ // BrP_193.52 //",
  "GP11brahmppu:23124": "saṃnipātāvadhūtaiś ca cāṇūreṇa samaṃ hariḥ /",
  "GP11brahmppu:23125": "kṣepaṇair muṣṭibhiś caiva kīlāvajranipātanaiḥ // BrP_193.53 //",
  "GP11brahmppu:23126": "pādodbhūtaiḥ pramṛṣṭābhis tayor yuddham abhūn mahat /",
  "GP11brahmppu:23127": "aśastram atighoraṃ tat tayor yuddhaṃ sudāruṇam // BrP_193.54 //",
  "GP11brahmppu:23128": "svabalaprāṇaniṣpādyaṃ samājotsavasaṃnidhau /",
  "GP11brahmppu:23129": "yāvad yāvac ca cāṇūro yuyudhe hariṇā saha // BrP_193.55 //",
  "GP11brahmppu:23130": "prāṇahānim avāpāgryāṃ tāvat tāvan na bāndhavam /",
  "GP11brahmppu:23131": "kṛṣṇo 'pi yuyudhe tena līlayaiva jaganmayaḥ // BrP_193.56 //",
  "GP11brahmppu:23132": "khedāc cālayatā kopān nijaśeṣakare karam /",
  "GP11brahmppu:23133": "balakṣayaṃ vivṛddhiṃ ca dṛṣṭvā cāṇūrakṛṣṇayoḥ // BrP_193.57 //",
  "GP11brahmppu:23134": "vārayām āsa tūryāṇi kaṃsaḥ kopaparāyaṇaḥ /",
  "GP11brahmppu:23135": "mṛdaṅgādiṣu vādyeṣu pratiṣiddheṣu tatkṣaṇāt // BrP_193.58 //",
  "GP11brahmppu:23136": "khasaṃgatāny avādyanta daivatūryāṇy anekaśaḥ /",
  "GP11brahmppu:23137": "jaya govinda cāṇūraṃ jahi keśava dānavam // BrP_193.59 //",
  "GP11brahmppu:23138": "ity antardhigatā devās tuṣṭuvus te praharṣitāḥ /",
  "GP11brahmppu:23139": "cāṇūreṇa ciraṃ kālaṃ krīḍitvā madhusūdanaḥ // BrP_193.60 //",
  "GP11brahmppu:23140": "utpāṭya bhrāmayām āsa tadvadhāya kṛtodyamaḥ /",
  "GP11brahmppu:23141": "bhrāmayitvā śataguṇaṃ daityamallam amitrajit // BrP_193.61 //",
  "GP11brahmppu:23142": "bhūmāv āsphoṭayām āsa gagane gatajīvitam /",
  "GP11brahmppu:23143": "bhūmāv āsphoṭitas tena cāṇūraḥ śatadhā bhavan // BrP_193.62 //",
  "GP11brahmppu:23144": "raktasrāvamahāpaṅkāṃ cakāra sa tadā bhuvam /",
  "GP11brahmppu:23145": "baladevas tu tatkālaṃ muṣṭikena mahābalaḥ // BrP_193.63 //",
  "GP11brahmppu:23146": "yuyudhe daityamallena cāṇūreṇa yathā hariḥ /",
  "GP11brahmppu:23147": "so 'py enaṃ muṣṭinā mūrdhni vakṣasy āhatya jānunā // BrP_193.64 //",
  "GP11brahmppu:23148": "pātayitvā dharāpṛṣṭhe niṣpipeṣa gatāyuṣam /",
  "GP11brahmppu:23149": "kṛṣṇas tośalakaṃ bhūyo mallarājaṃ mahābalam // BrP_193.65 //",
  "GP11brahmppu:23150": "vāmamuṣṭiprahāreṇa pātayām āsa bhūtale /",
  "GP11brahmppu:23151": "cāṇūre nihate malle muṣṭike ca nipātite // BrP_193.66 //",
  "GP11brahmppu:23152": "nīte kṣayaṃ tośalake sarve mallāḥ pradudruvuḥ /",
  "GP11brahmppu:23153": "vavalgatus tadā raṅge kṛṣṇasaṃkarṣaṇāv ubhau // BrP_193.67 //",
  "GP11brahmppu:23154": "samānavayaso gopān balād ākṛṣya harṣitau /",
  "GP11brahmppu:23155": "kaṃso 'pi koparaktākṣaḥ prāhoccair vyāyatān narān // BrP_193.68 //",
  "GP11brahmppu:23156": "gopāv etau samājaughān niṣkramyetāṃ balād itaḥ /",
  "GP11brahmppu:23157": "nando 'pi gṛhyatāṃ pāpo nigaḍair āśu badhyatām // BrP_193.69 //",
  "GP11brahmppu:23158": "avṛddhārheṇa daṇḍena vasudevo 'pi vadhyatām /",
  "GP11brahmppu:23159": "valganti gopāḥ kṛṣṇena ye ceme sahitāḥ punaḥ // BrP_193.70 //",
  "GP11brahmppu:23160": "gāvo hriyantām eṣāṃ ca yac cāsti vasu kiṃcana /",
  "GP11brahmppu:23161": "evam ājñāpayantaṃ taṃ prahasya madhusūdanaḥ // BrP_193.71 //",
  "GP11brahmppu:23162": "utpatyāruhya tanmañcaṃ kaṃsaṃ jagrāha vegitaḥ /",
  "GP11brahmppu:23163": "keśeṣv ākṛṣya vigalat- kirīṭam avanītale // BrP_193.72 //",
  "GP11brahmppu:23164": "sa kaṃsaṃ pātayām āsa tasyopari papāta ca /",
  "GP11brahmppu:23165": "niḥśeṣajagadādhāra- guruṇā patatopari // BrP_193.73 //",
  "GP11brahmppu:23166": "kṛṣṇena tyājitaḥ prāṇānn ugrasenātmajo nṛpaḥ /",
  "GP11brahmppu:23167": "mṛtasya keśeṣu tadā gṛhītvā madhusūdanaḥ // BrP_193.74 //",
  "GP11brahmppu:23168": "cakarṣa dehaṃ kaṃsasya raṅgamadhye mahābalaḥ /",
  "GP11brahmppu:23169": "gauraveṇātimahatā paripātena kṛṣyatā // BrP_193.75 //",
  "GP11brahmppu:23170": "kṛtā kaṃsasya dehena vegitena mahātmanā /",
  "GP11brahmppu:23171": "kaṃse gṛhīte kṛṣṇena tadbhrātābhyāgato ruṣā // BrP_193.76 //",
  "GP11brahmppu:23172": "sunāmā balabhadreṇa līlayaiva nipātitaḥ /",
  "GP11brahmppu:23173": "tato hāhākṛtaṃ sarvam āsīt tad raṅgamaṇḍalam // BrP_193.77 //",
  "GP11brahmppu:23174": "avajñayā hataṃ dṛṣṭvā kṛṣṇena mathureśvaram /",
  "GP11brahmppu:23175": "kṛṣṇo 'pi vasudevasya pādau jagrāha satvaram // BrP_193.78 //",
  "GP11brahmppu:23176": "devakyāś ca mahābāhur baladevasahāyavān /",
  "GP11brahmppu:23177": "utthāpya vasudevas tu devakī ca janārdanam /",
  "GP11brahmppu:23178": "smṛtajanmoktavacanau tāv eva praṇatau sthitau // BrP_193.79 //",
  "GP11brahmppu:23179": "{vasudeva uvāca: }",
  "GP11brahmppu:23180": "prasīda devadeveśa devānāṃ pravara prabho /",
  "GP11brahmppu:23181": "tathāvayoḥ prasādena kṛtābhyuddhāra keśava // BrP_193.80 //",
  "GP11brahmppu:23182": "ārādhito yad bhagavān avatīrṇo gṛhe mama /",
  "GP11brahmppu:23183": "durvṛttanidhanārthāya tena naḥ pāvitaṃ kulam // BrP_193.81 //",
  "GP11brahmppu:23184": "tvam antaḥ sarvabhūtānāṃ sarvabhūteṣv avasthitaḥ /",
  "GP11brahmppu:23185": "vartate ca samastātmaṃs tvatto bhūtabhaviṣyatī // BrP_193.82 //",
  "GP11brahmppu:23186": "yajñe tvam ijyase 'cintya sarvadevamayācyuta /",
  "GP11brahmppu:23187": "tvam eva yajño yajvā ca yajñānāṃ parameśvara // BrP_193.83 //",
  "GP11brahmppu:23188": "sāpahnavaṃ mama mano yad etat tvayi jāyate /",
  "GP11brahmppu:23189": "devakyāś cātmaja prītyā tad atyantaviḍambanā // BrP_193.84 //",
  "GP11brahmppu:23190": "tvaṃ kartā sarvabhūtānām anādinidhano bhavān /",
  "GP11brahmppu:23191": "kva ca me mānuṣasyaiṣā jihvā putreti vakṣyati // BrP_193.85 //",
  "GP11brahmppu:23192": "jagad etaj jagannātha saṃbhūtam akhilaṃ yataḥ /",
  "GP11brahmppu:23193": "kayā yuktyā vinā māyāṃ so 'smattaḥ saṃbhaviṣyati // BrP_193.86 //",
  "GP11brahmppu:23194": "yasmin pratiṣṭhitaṃ sarvaṃ jagat sthāvarajaṅgamam /",
  "GP11brahmppu:23195": "sa koṣṭhotsaṅgaśayano manuṣyāj jāyate katham // BrP_193.87 //",
  "GP11brahmppu:23196": "sa tvaṃ prasīda parameśvara pāhi viśvam BrP_193.88a",
  "GP11brahmppu:23197": "aṃśāvatārakaraṇair na mamāsi putraḥ BrP_193.88b",
  "GP11brahmppu:23198": "ābrahmapādapamayaṃ jagad īśa sarvaṃ BrP_193.88c",
  "GP11brahmppu:23199": "citte vimohayasi kiṃ parameśvarātman BrP_193.88d",
  "GP11brahmppu:23200": "māyāvimohitadṛśā tanayo mameti BrP_193.89a",
  "GP11brahmppu:23201": "kaṃsād bhayaṃ kṛtavatā tu mayātitīvram BrP_193.89b",
  "GP11brahmppu:23202": "nīto 'si gokulam arātibhayākulasya BrP_193.89c",
  "GP11brahmppu:23203": "vṛddhiṃ gato 'si mama caiva gavām adhīśa BrP_193.89d",
  "GP11brahmppu:23204": "karmāṇi rudramarudaśviśatakratūnāṃ BrP_193.90a",
  "GP11brahmppu:23205": "sādhyāni yāni na bhavanti nirīkṣitāni BrP_193.90b",
  "GP11brahmppu:23206": "tvaṃ viṣṇur īśajagatām upakārahetoḥ BrP_193.90c",
  "GP11brahmppu:23207": "prāpto 'si naḥ parigataḥ paramo vimohaḥ BrP_193.90d",
  "GP11brahmppu:23208": "{vyāsa uvāca: }",
  "GP11brahmppu:23209": "tau samutpannavijñānau bhagavatkarmadarśanāt /",
  "GP11brahmppu:23210": "devakīvasudevau tu dṛṣṭvā māyāṃ punar hariḥ // BrP_194.1 //",
  "GP11brahmppu:23211": "mohāya yaducakrasya vitatāna sa vaiṣṇavīm /",
  "GP11brahmppu:23212": "uvāca cāmba bhos tāta cirād utkaṇṭhitena tu // BrP_194.2 //",
  "GP11brahmppu:23213": "bhavantau kaṃsabhītena dṛṣṭau saṃkarṣaṇena ca /",
  "GP11brahmppu:23214": "kurvatāṃ yāti yaḥ kālo mātāpitror apūjanam // BrP_194.3 //",
  "GP11brahmppu:23215": "sa vṛthā kleśakārī vai sādhūnām upajāyate /",
  "GP11brahmppu:23216": "gurudevadvijātīnāṃ mātāpitroś ca pūjanam // BrP_194.4 //",
  "GP11brahmppu:23217": "kurvataḥ saphalaṃ janma dehinas tāta jāyate /",
  "GP11brahmppu:23218": "tat kṣantavyam idaṃ sarvam atikramakṛtaṃ pitaḥ /",
  "GP11brahmppu:23219": "kaṃsavīryapratāpābhyām āvayoḥ paravaśyayoḥ // BrP_194.5 //",
  "GP11brahmppu:23220": "{vyāsa uvāca: }",
  "GP11brahmppu:23221": "ity uktvātha praṇamyobhau yaduvṛddhān anukramāt /",
  "GP11brahmppu:23222": "pādānatibhiḥ sasnehaṃ cakratuḥ pauramānasam // BrP_194.6 //",
  "GP11brahmppu:23223": "kaṃsapatnyas tataḥ kaṃsaṃ parivārya hataṃ bhuvi /",
  "GP11brahmppu:23224": "vilepur mātaraś cāsya śokaduḥkhapariplutāḥ // BrP_194.7 //",
  "GP11brahmppu:23225": "bahuprakāram asvasthāḥ paścāttāpāturā hariḥ /",
  "GP11brahmppu:23226": "tāḥ samāśvāsayām āsa svayam asrāvilekṣaṇaḥ // BrP_194.8 //",
  "GP11brahmppu:23227": "ugrasenaṃ tato bandhān mumoca madhusūdanaḥ /",
  "GP11brahmppu:23228": "abhyaṣiñcat tathaivainaṃ nijarājye hatātmajam // BrP_194.9 //",
  "GP11brahmppu:23229": "rājye 'bhiṣiktaḥ kṛṣṇena yadusiṃhaḥ sutasya saḥ /",
  "GP11brahmppu:23230": "cakāra pretakāryāṇi ye cānye tatra ghātitāḥ // BrP_194.10 //",
  "GP11brahmppu:23231": "kṛtordhvadaihikaṃ cainaṃ siṃhāsanagataṃ hariḥ /",
  "GP11brahmppu:23232": "uvācājñāpaya vibho yat kāryam aviśaṅkayā // BrP_194.11 //",
  "GP11brahmppu:23233": "yayātiśāpād vaṃśo 'yam arājyārho 'pi sāṃpratam /",
  "GP11brahmppu:23234": "mayi bhṛtye sthite devān ājñāpayatu kiṃ nṛpaiḥ // BrP_194.12 //",
  "GP11brahmppu:23235": "ity uktvā cograsenaṃ tu vāyuṃ prati jagāda ha /",
  "GP11brahmppu:23236": "nṛvācā caiva bhagavān keśavaḥ kāryamānuṣaḥ // BrP_194.13 //",
  "GP11brahmppu:23237": "{śrīkṛṣṇa uvāca: }",
  "GP11brahmppu:23238": "gacchendraṃ brūhi vāyo tvam alaṃ garveṇa vāsava /",
  "GP11brahmppu:23239": "dīyatām ugrasenāya sudharmā bhavatā sabhā // BrP_194.14 //",
  "GP11brahmppu:23240": "kṛṣṇo bravīti rājārham etad ratnam anuttamam /",
  "GP11brahmppu:23241": "sudharmākhyā sabhā yuktam asyāṃ yadubhir āsitum // BrP_194.15 //",
  "GP11brahmppu:23242": "{vyāsa uvāca: }",
  "GP11brahmppu:23243": "ity uktaḥ pavano gatvā sarvam āha śacīpatim /",
  "GP11brahmppu:23244": "dadau so 'pi sudharmākhyāṃ sabhāṃ vāyoḥ puraṃdaraḥ // BrP_194.16 //",
  "GP11brahmppu:23245": "vāyunā cāhṛtāṃ divyāṃ te sabhāṃ yadupuṃgavāḥ /",
  "GP11brahmppu:23246": "bubhujuḥ sarvaratnāḍhyāṃ govindabhujasaṃśrayāḥ // BrP_194.17 //",
  "GP11brahmppu:23247": "viditākhilavijñānau sarvajñānamayāv api /",
  "GP11brahmppu:23248": "śiṣyācāryakramaṃ vīrau khyāpayantau yadūttamau // BrP_194.18 //",
  "GP11brahmppu:23249": "tataḥ sāṃdīpaniṃ kāśyam avantipuravāsinam /",
  "GP11brahmppu:23250": "astrārthaṃ jagmatur vīrau baladevajanārdanau // BrP_194.19 //",
  "GP11brahmppu:23251": "tasya śiṣyatvam abhyetya guruvṛttiparau hi tau /",
  "GP11brahmppu:23252": "darśayāṃ cakratur vīrāv ācāram akhile jane // BrP_194.20 //",
  "GP11brahmppu:23253": "sarahasyaṃ dhanurvedaṃ sasaṃgraham adhīyatām /",
  "GP11brahmppu:23254": "ahorātraiś catuḥṣaṣṭyā tad adbhutam abhūd dvijāḥ // BrP_194.21 //",
  "GP11brahmppu:23255": "sāṃdīpanir asaṃbhāvyaṃ tayoḥ karmātimānuṣam /",
  "GP11brahmppu:23256": "vicintya tau tadā mene prāptau candradivākarau // BrP_194.22 //",
  "GP11brahmppu:23257": "astragrāmam aśeṣaṃ ca proktamātram avāpya tau /",
  "GP11brahmppu:23258": "ūcatur vriyatāṃ yā te dātavyā gurudakṣiṇā // BrP_194.23 //",
  "GP11brahmppu:23259": "so 'py atīndriyam ālokya tayoḥ karma mahāmatiḥ /",
  "GP11brahmppu:23260": "ayācata mṛtaṃ putraṃ prabhāse lavaṇārṇave // BrP_194.24 //",
  "GP11brahmppu:23261": "gṛhītāstrau tatas tau tu gatvā taṃ lavaṇodadhim /",
  "GP11brahmppu:23262": "ūcutuś ca guroḥ putro dīyatām iti sāgaram // BrP_194.25 //",
  "GP11brahmppu:23263": "kṛtāñjalipuṭaś cābdhis tāv atha dvijasattamāḥ /",
  "GP11brahmppu:23264": "uvāca na mayā putro hṛtaḥ sāṃdīpaner iti // BrP_194.26 //",
  "GP11brahmppu:23265": "daityaḥ pañcajano nāma śaṅkharūpaḥ sa bālakam /",
  "GP11brahmppu:23266": "jagrāha so 'sti salile mamaivāsurasūdana // BrP_194.27 //",
  "GP11brahmppu:23267": "ity ukto 'ntar jalaṃ gatvā hatvā pañcajanaṃ tathā /",
  "GP11brahmppu:23268": "kṛṣṇo jagrāha tasyāsthi- prabhavaṃ śaṅkham uttamam // BrP_194.28 //",
  "GP11brahmppu:23269": "yasya nādena daityānāṃ balahāniḥ prajāyate /",
  "GP11brahmppu:23270": "devānāṃ vardhate tejo yāty adharmaś ca saṃkṣayam // BrP_194.29 //",
  "GP11brahmppu:23271": "taṃ pāñcajanyam āpūrya gatvā yamapurīṃ hariḥ /",
  "GP11brahmppu:23272": "baladevaś ca balavāñ jitvā vaivasvataṃ yamam // BrP_194.30 //",
  "GP11brahmppu:23273": "taṃ bālaṃ yātanāsaṃsthaṃ yathāpūrvaśarīriṇam /",
  "GP11brahmppu:23274": "pitre pradattavān kṛṣṇo balaś ca balināṃ varaḥ // BrP_194.31 //",
  "GP11brahmppu:23275": "mathurāṃ ca punaḥ prāptāv ugrasenena pālitām /",
  "GP11brahmppu:23276": "prahṛṣṭapuruṣastrīkāv ubhau rāmajanārdanau // BrP_194.32 //",
  "GP11brahmppu:23277": "{vyāsa uvāca: }",
  "GP11brahmppu:23278": "jarāsaṃdhasute kaṃsa upayeme mahābalaḥ /",
  "GP11brahmppu:23279": "astiḥ prāptiś ca bho viprās tayor bhartṛhaṇaṃ harim // BrP_195.1 //",
  "GP11brahmppu:23280": "mahābalaparīvāro māgadhādhipatir balī /",
  "GP11brahmppu:23281": "hantum abhyāyayau kopāj jarāsaṃdhaḥ sayādavam // BrP_195.2 //",
  "GP11brahmppu:23282": "upetya mathurāṃ so 'tha rurodha magadheśvaraḥ /",
  "GP11brahmppu:23283": "akṣauhiṇībhiḥ sainyasya trayoviṃśatibhir vṛtaḥ // BrP_195.3 //",
  "GP11brahmppu:23284": "niṣkramyālpaparīvārāv ubhau rāmajanārdanau /",
  "GP11brahmppu:23285": "yuyudhāte samaṃ tasya balinau balisainikaiḥ // BrP_195.4 //",
  "GP11brahmppu:23286": "tato balaś ca kṛṣṇaś ca matiṃ cakre mahābalaḥ /",
  "GP11brahmppu:23287": "āyudhānāṃ purāṇānām ādāne munisattamāḥ // BrP_195.5 //",
  "GP11brahmppu:23288": "anantaraṃ cakraśārṅge tūṇau cāpy akṣayau śaraiḥ /",
  "GP11brahmppu:23289": "ākāśād āgatau vīrau tadā kaumodakī gadā // BrP_195.6 //",
  "GP11brahmppu:23290": "halaṃ ca balabhadrasya gaganād āgamat karam /",
  "GP11brahmppu:23291": "balasyābhimataṃ viprāḥ sunandaṃ muśalaṃ tathā // BrP_195.7 //",
  "GP11brahmppu:23292": "tato yuddhe parājitya svasainyaṃ magadhādhipam /",
  "GP11brahmppu:23293": "purīṃ viviśatur vīrāv ubhau rāmajanārdanau // BrP_195.8 //",
  "GP11brahmppu:23294": "jite tasmin sudurvṛtte jarāsaṃdhe dvijottamāḥ /",
  "GP11brahmppu:23295": "jīvamāne gate tatra kṛṣṇo mene na taṃ jitam // BrP_195.9 //",
  "GP11brahmppu:23296": "punar apy ājagāmātha jarāsaṃdho balānvitaḥ /",
  "GP11brahmppu:23297": "jitaś ca rāmakṛṣṇābhyām apakṛtya dvijottamāḥ // BrP_195.10 //",
  "GP11brahmppu:23298": "daśa cāṣṭau ca saṃgrāmān evam atyantadurmadaḥ /",
  "GP11brahmppu:23299": "yadubhir māgadho rājā cakre kṛṣṇapurogamaiḥ // BrP_195.11 //",
  "GP11brahmppu:23300": "sarveṣv eva ca yuddheṣu yadubhiḥ sa parājitaḥ /",
  "GP11brahmppu:23301": "apakrānto jarāsaṃdhaḥ svalpasainyair balādhikaḥ // BrP_195.12 //",
  "GP11brahmppu:23302": "tad balaṃ yādavānāṃ vai rakṣitaṃ yad anekaśaḥ /",
  "GP11brahmppu:23303": "tat tu saṃnidhimāhātmyaṃ viṣṇor aṃśasya cakriṇaḥ // BrP_195.13 //",
  "GP11brahmppu:23304": "manuṣyadharmaśīlasya līlā sā jagataḥ pateḥ /",
  "GP11brahmppu:23305": "astrāṇy anekarūpāṇi yad arātiṣu muñcati // BrP_195.14 //",
  "GP11brahmppu:23306": "manasaiva jagatsṛṣṭi- saṃhāraṃ tu karoti yaḥ /",
  "GP11brahmppu:23307": "tasyāripakṣakṣapaṇe kiyān udyamavistaraḥ // BrP_195.15 //",
  "GP11brahmppu:23308": "tathāpi ca manuṣyāṇāṃ dharmas tadanuvartanam /",
  "GP11brahmppu:23309": "kurvan balavatā saṃdhiṃ hīnair yuddhaṃ karoty asau // BrP_195.16 //",
  "GP11brahmppu:23310": "sāma copapradānaṃ ca tathā bhedaṃ ca darśayan /",
  "GP11brahmppu:23311": "karoti daṇḍapātaṃ ca kvacid eva palāyanam // BrP_195.17 //",
  "GP11brahmppu:23312": "manuṣyadehināṃ ceṣṭām ity evam anuvartate /",
  "GP11brahmppu:23313": "līlā jagatpates tasya cchandataḥ saṃpravartate // BrP_195.18 //",
  "GP11brahmppu:23314": "{vyāsa uvāca: }",
  "GP11brahmppu:23315": "gārgyaṃ goṣṭhe dvijo śyālaḥ ṣaṇḍha ity uktavān dvijāḥ /",
  "GP11brahmppu:23316": "yadūnāṃ saṃnidhau sarve jahasur yādavās tadā // BrP_196.1 //",
  "GP11brahmppu:23317": "tataḥ kopasamāviṣṭo dakṣiṇāpatham etya saḥ /",
  "GP11brahmppu:23318": "sutam icchaṃs tapas tepe yaducakrabhayāvaham // BrP_196.2 //",
  "GP11brahmppu:23319": "ārādhayan mahādevaṃ so 'yaś cūrṇam abhakṣayat /",
  "GP11brahmppu:23320": "dadau varaṃ ca tuṣṭo 'sau varṣe dvādaśake haraḥ // BrP_196.3 //",
  "GP11brahmppu:23321": "saṃbhāvayām āsa sa taṃ yavaneśo hy anātmajam /",
  "GP11brahmppu:23322": "tadyoṣitsaṃgamāc cāsya putro 'bhūd alisaprabhaḥ // BrP_196.4 //",
  "GP11brahmppu:23323": "taṃ kālayavanaṃ nāma rājye sve yavaneśvaraḥ /",
  "GP11brahmppu:23324": "abhiṣicya vanaṃ yāto vajrāgrakaṭhinorasam // BrP_196.5 //",
  "GP11brahmppu:23325": "sa tu vīryamadonmattaḥ pṛthivyāṃ balino nṛpān /",
  "GP11brahmppu:23326": "papraccha nāradaś cāsmai kathayām āsa yādavān // BrP_196.6 //",
  "GP11brahmppu:23327": "mlecchakoṭisahasrāṇāṃ sahasraiḥ so 'pi saṃvṛtaḥ /",
  "GP11brahmppu:23328": "gajāśvarathasaṃpannaiś cakāra paramodyamam // BrP_196.7 //",
  "GP11brahmppu:23329": "prayayau cātavacchinnaiḥ prayāṇaiḥ sa dine dine /",
  "GP11brahmppu:23330": "yādavān prati sāmarṣo munayo mathurāṃ purīm // BrP_196.8 //",
  "GP11brahmppu:23331": "kṛṣṇo 'pi cintayām āsa kṣapitaṃ yādavaṃ balam /",
  "GP11brahmppu:23332": "yavanena samālokya māgadhaḥ saṃprayāsyati // BrP_196.9 //",
  "GP11brahmppu:23333": "māgadhasya balaṃ kṣīṇaṃ sa kālayavano balī /",
  "GP11brahmppu:23334": "hantā tad idam āyātaṃ yadūnāṃ vyasanaṃ dvidhā // BrP_196.10 //",
  "GP11brahmppu:23335": "tasmād durgaṃ kariṣyāmi yadūnām atidurjayam /",
  "GP11brahmppu:23336": "striyo 'pi yatra yudhyeyuḥ kiṃ punar vṛṣṇiyādavāḥ // BrP_196.11 //",
  "GP11brahmppu:23337": "mayi matte pramatte vā supte pravasite 'pi vā /",
  "GP11brahmppu:23338": "yādavābhibhavaṃ duṣṭā mā kurvan vairiṇo 'dhikam // BrP_196.12 //",
  "GP11brahmppu:23339": "iti saṃcintya govindo yojanāni mahodadhim /",
  "GP11brahmppu:23340": "yayāce dvādaśa purīṃ dvārakāṃ tatra nirmame // BrP_196.13 //",
  "GP11brahmppu:23341": "mahodyānāṃ mahāvaprāṃ taḍāgaśataśobhitām /",
  "GP11brahmppu:23342": "prākāraśatasaṃbādhām indrasyevāmarāvatīm // BrP_196.14 //",
  "GP11brahmppu:23343": "mathurāvāsinaṃ lokaṃ tatrānīya janārdanaḥ /",
  "GP11brahmppu:23344": "āsanne kālayavane mathurāṃ ca svayaṃ yayau // BrP_196.15 //",
  "GP11brahmppu:23345": "bahir āvāsite sainye mathurāyā nirāyudhaḥ /",
  "GP11brahmppu:23346": "nirjagāma sa govindo dadarśa yavanaś ca tam // BrP_196.16 //",
  "GP11brahmppu:23347": "sa jñātvā vāsudevaṃ taṃ bāhupraharaṇo nṛpaḥ /",
  "GP11brahmppu:23348": "anuyāto mahāyogi- cetobhiḥ prāpyate na yaḥ // BrP_196.17 //",
  "GP11brahmppu:23349": "tenānuyātaḥ kṛṣṇo 'pi praviveśa mahāguhām /",
  "GP11brahmppu:23350": "yatra śete mahāvīryo mucukundo nareśvaraḥ // BrP_196.18 //",
  "GP11brahmppu:23351": "so 'pi praviṣṭo yavano dṛṣṭvā śayyāgataṃ naram /",
  "GP11brahmppu:23352": "pādena tāḍayām āsa kṛṣṇaṃ matvā sa durmatiḥ // BrP_196.19 //",
  "GP11brahmppu:23353": "dṛṣṭamātraś ca tenāsau jajvāla yavano 'gninā /",
  "GP11brahmppu:23354": "tatkrodhajena munayo bhasmībhūtaś ca tatkṣaṇāt // BrP_196.20 //",
  "GP11brahmppu:23355": "sa hi devāsure yuddhe gatvā jitvā mahāsurān /",
  "GP11brahmppu:23356": "nidrārtaḥ sumahākālaṃ nidrāṃ vavre varaṃ surān // BrP_196.21 //",
  "GP11brahmppu:23357": "proktaś ca devaiḥ saṃsuptaṃ yas tvām utthāpayiṣyati /",
  "GP11brahmppu:23358": "dehajenāgninā sadyaḥ sa tu bhasmībhaviṣyati // BrP_196.22 //",
  "GP11brahmppu:23359": "evaṃ dagdhvā sa taṃ pāpaṃ dṛṣṭvā ca madhusūdanam /",
  "GP11brahmppu:23360": "kas tvam ity āha so 'py āha jāto 'haṃ śaśinaḥ kule // BrP_196.23 //",
  "GP11brahmppu:23361": "vasudevasya tanayo yaduvaṃśasamudbhavaḥ /",
  "GP11brahmppu:23362": "mucukundo 'pi tac chrutvā vṛddhagārgyavacaḥ smaran // BrP_196.24 //",
  "GP11brahmppu:23363": "saṃsmṛtya praṇipatyainaṃ sarvaṃ sarveśvaraṃ harim /",
  "GP11brahmppu:23364": "prāha jñāto bhavān viṣṇor aṃśas tvaṃ parameśvaraḥ // BrP_196.25 //",
  "GP11brahmppu:23365": "purā gārgyeṇa kathitam aṣṭāviṃśatime yuge /",
  "GP11brahmppu:23366": "dvāparānte harer janma yaduvaṃśe bhaviṣyati // BrP_196.26 //",
  "GP11brahmppu:23367": "sa tvaṃ prāpto na saṃdeho martyānām upakārakṛt /",
  "GP11brahmppu:23368": "tathā hi sumahat tejo nālaṃ soḍhum ahaṃ tava // BrP_196.27 //",
  "GP11brahmppu:23369": "tathā hi sumahāmbhoda- dhvanidhīrataraṃ tataḥ /",
  "GP11brahmppu:23370": "vākyaṃ tam iti hovāca yuṣmatpādasulālitam // BrP_196.28 //",
  "GP11brahmppu:23371": "devāsure mahāyuddhe daityāś ca sumahābhaṭāḥ /",
  "GP11brahmppu:23372": "na śekus te mahat tejas tat tejo na sahāmy aham // BrP_196.29 //",
  "GP11brahmppu:23373": "saṃsārapatitasyaiko jantos tvaṃ śaraṇaṃ param /",
  "GP11brahmppu:23374": "saṃprasīda prapannārti- hartā hara mamāśubham // BrP_196.30 //",
  "GP11brahmppu:23375": "tvaṃ payonidhayaḥ śailāḥ saritaś ca vanāni ca /",
  "GP11brahmppu:23376": "medinī gaganaṃ vāyur āpo 'gnis tvaṃ tathā pumān // BrP_196.31 //",
  "GP11brahmppu:23377": "puṃsaḥ parataraṃ sarvaṃ vyāpya janma vikalpavat /",
  "GP11brahmppu:23378": "śabdādihīnam ajaraṃ vṛddhikṣayavivarjitam // BrP_196.32 //",
  "GP11brahmppu:23379": "tvatto 'marās tu pitaro yakṣagandharvarākṣasāḥ /",
  "GP11brahmppu:23380": "siddhāś cāpsarasas tvatto manuṣyāḥ paśavaḥ khagāḥ // BrP_196.33 //",
  "GP11brahmppu:23381": "sarīsṛpā mṛgāḥ sarve tvattaś caiva mahīruhāḥ /",
  "GP11brahmppu:23382": "yac ca bhūtaṃ bhaviṣyad vā kiṃcid atra carācare // BrP_196.34 //",
  "GP11brahmppu:23383": "amūrtaṃ mūrtam athavā sthūlaṃ sūkṣmataraṃ tathā /",
  "GP11brahmppu:23384": "tat sarvaṃ tvaṃ jagatkartar nāsti kiṃcit tvayā vinā // BrP_196.35 //",
  "GP11brahmppu:23385": "mayā saṃsāracakre 'smin bhramatā bhagavan sadā /",
  "GP11brahmppu:23386": "tāpatrayābhibhūtena na prāptā nirvṛtiḥ kvacit // BrP_196.36 //",
  "GP11brahmppu:23387": "duḥkhāny eva sukhānīti mṛgatṛṣṇājalāśayaḥ /",
  "GP11brahmppu:23388": "mayā nātha gṛhītāni tāni tāpāya me 'bhavan // BrP_196.37 //",
  "GP11brahmppu:23389": "rājyam urvī balaṃ kośo mitrapakṣas tathātmajāḥ /",
  "GP11brahmppu:23390": "bhāryā bhṛtyajanā ye ca śabdādyā viṣayāḥ prabho // BrP_196.38 //",
  "GP11brahmppu:23391": "sukhabuddhyā mayā sarvaṃ gṛhītam idam avyaya /",
  "GP11brahmppu:23392": "pariṇāme ca deveśa tāpātmakam abhūn mama // BrP_196.39 //",
  "GP11brahmppu:23393": "devalokagatiṃ prāpto nātha devagaṇo 'pi hi /",
  "GP11brahmppu:23394": "mattaḥ sāhāyyakāmo 'bhūc chāśvatī kutra nirvṛtiḥ // BrP_196.40 //",
  "GP11brahmppu:23395": "tvām anārādhya jagatāṃ sarveṣāṃ prabhavāspadam /",
  "GP11brahmppu:23396": "śāśvatī prāpyate kena parameśvara nirvṛtiḥ // BrP_196.41 //",
  "GP11brahmppu:23397": "tvanmāyāmūḍhamanaso janmamṛtyujarādikān /",
  "GP11brahmppu:23398": "avāpya pāpān paśyanti pretarājānam antarā // BrP_196.42 //",
  "GP11brahmppu:23399": "tataḥ pāśaśatair baddhā narakeṣv atidāruṇam /",
  "GP11brahmppu:23400": "prāpnuvanti mahad duḥkhaṃ viśvarūpam idaṃ tava // BrP_196.43 //",
  "GP11brahmppu:23401": "aham atyantaviṣayī mohitas tava māyayā /",
  "GP11brahmppu:23402": "mamatvāgādhagartānte bhramāmi parameśvara // BrP_196.44 //",
  "GP11brahmppu:23403": "so 'haṃ tvāṃ śaraṇam apāram īśam īḍyaṃ BrP_196.45a",
  "GP11brahmppu:23404": "saṃprāptaḥ paramapadaṃ yato na kiṃcit BrP_196.45b",
  "GP11brahmppu:23405": "saṃsāraśramaparitāpataptacetā BrP_196.45c",
  "GP11brahmppu:23406": "nirviṇṇe pariṇatadhāmni sābhilāṣaḥ BrP_196.45d",
  "GP11brahmppu:23407": "{vyāsa uvāca: }",
  "GP11brahmppu:23408": "itthaṃ stutas tadā tena mucukundena dhīmatā /",
  "GP11brahmppu:23409": "prāheśaḥ sarvabhūtānām anādinidhano hariḥ // BrP_197.1 //",
  "GP11brahmppu:23410": "{śrīkṛṣṇa uvāca: }",
  "GP11brahmppu:23411": "yathābhivāñchitāṃl lokān divyān gaccha nareśvara /",
  "GP11brahmppu:23412": "avyāhataparaiśvaryo matprasādopabṛṃhitaḥ // BrP_197.2 //",
  "GP11brahmppu:23413": "bhuktvā divyān mahābhogān bhaviṣyasi mahākule /",
  "GP11brahmppu:23414": "jātismaro matprasādāt tato mokṣam avāpsyasi // BrP_197.3 //",
  "GP11brahmppu:23415": "{vyāsa uvāca: }",
  "GP11brahmppu:23416": "ity uktaḥ praṇipatyeśaṃ jagatām acyutaṃ nṛpaḥ /",
  "GP11brahmppu:23417": "guhāmukhād viniṣkrānto dadṛśe so 'lpakān narān // BrP_197.4 //",
  "GP11brahmppu:23418": "tataḥ kaliyugaṃ jñātvā prāptaṃ taptuṃ tato nṛpaḥ /",
  "GP11brahmppu:23419": "naranārāyaṇasthānaṃ prayayau gandhamādanam // BrP_197.5 //",
  "GP11brahmppu:23420": "kṛṣṇo 'pi ghātayitvārim upāyena hi tadbalam /",
  "GP11brahmppu:23421": "jagrāha mathurām etya hastyaśvasyandanojjvalam // BrP_197.6 //",
  "GP11brahmppu:23422": "ānīya cograsenāya dvāravatyāṃ nyavedayat /",
  "GP11brahmppu:23423": "parābhibhavaniḥśaṅkaṃ babhūva ca yadoḥ kulam // BrP_197.7 //",
  "GP11brahmppu:23424": "baladevo 'pi viprendrāḥ praśāntākhilavigrahaḥ /",
  "GP11brahmppu:23425": "jñātidarśanasotkaṇṭhaḥ prayayau nandagokulam // BrP_197.8 //",
  "GP11brahmppu:23426": "tato gopāś ca gopyaś ca yathāpūrvam amitrajit /",
  "GP11brahmppu:23427": "tathaivābhyavadat premṇā bahumānapuraḥsaram // BrP_197.9 //",
  "GP11brahmppu:23428": "kaiś cāpi saṃpariṣvaktaḥ kāṃścit sa pariṣasvaje /",
  "GP11brahmppu:23429": "hāsaṃ cakre samaṃ kaiścid gopagopījanais tathā // BrP_197.10 //",
  "GP11brahmppu:23430": "priyāṇy anekāny avadan gopās tatra halāyudham /",
  "GP11brahmppu:23431": "gopyaś ca premamuditāḥ procuḥ serṣyam athāparāḥ // BrP_197.11 //",
  "GP11brahmppu:23432": "gopyaḥ papracchur aparā nāgarījanavallabhaḥ /",
  "GP11brahmppu:23433": "kaccid āste sukhaṃ kṛṣṇaś calatpremarasākulaḥ // BrP_197.12 //",
  "GP11brahmppu:23434": "asmacceṣṭopahasanaṃ na kaccit purayoṣitām /",
  "GP11brahmppu:23435": "saubhāgyamānam adhikaṃ karoti kṣaṇasauhṛdaḥ // BrP_197.13 //",
  "GP11brahmppu:23436": "kaccit smarati naḥ kṛṣṇo gītānugamanaṃ kṛtam /",
  "GP11brahmppu:23437": "apy asau mātaraṃ draṣṭuṃ sakṛd apy āgamiṣyati // BrP_197.14 //",
  "GP11brahmppu:23438": "athavā kiṃ tadālāpaiḥ kriyantām aparāḥ kathāḥ /",
  "GP11brahmppu:23439": "yad asmābhir vinā tena vināsmākaṃ bhaviṣyati // BrP_197.15 //",
  "GP11brahmppu:23440": "pitā mātā tathā bhrātā bhartā bandhujanaś ca kaḥ /",
  "GP11brahmppu:23441": "na tyaktas tatkṛte śmābhir akṛtajñas tato hi saḥ // BrP_197.16 //",
  "GP11brahmppu:23442": "tathāpi kaccid ātmīyam ihāgamanasaṃśrayam /",
  "GP11brahmppu:23443": "karoti kṛṣṇo vaktavyaṃ bhavatā vacanāmṛtam // BrP_197.17 //",
  "GP11brahmppu:23444": "dāmodaro 'sau govindaḥ purastrīsaktamānasaḥ /",
  "GP11brahmppu:23445": "apetaprītir asmāsu durdarśaḥ pratibhāti naḥ // BrP_197.18 //",
  "GP11brahmppu:23446": "{vyāsa uvāca: }",
  "GP11brahmppu:23447": "āmantritaḥ sa kṛṣṇeti punar dāmodareti ca /",
  "GP11brahmppu:23448": "jahasuḥ susvaraṃ gopyo hariṇā kṛṣṭacetasaḥ // BrP_197.19 //",
  "GP11brahmppu:23449": "saṃdeśaiḥ saumyamadhuraiḥ premagarbhair agarvitaiḥ /",
  "GP11brahmppu:23450": "rāmeṇāśvāsitā gopyaḥ kṛṣṇasyātimadhusvaraiḥ // BrP_197.20 //",
  "GP11brahmppu:23451": "gopaiś ca pūrvavad rāmaḥ parihāsamanoharaiḥ /",
  "GP11brahmppu:23452": "kathāś cakāra premṇā ca saha tair vrajabhūmiṣu // BrP_197.21 //",
  "GP11brahmppu:23453": "{vyāsa uvāca: }",
  "GP11brahmppu:23454": "vane viharatas tasya saha gopair mahātmanaḥ /",
  "GP11brahmppu:23455": "mānuṣacchadmarūpasya śeṣasya dharaṇībhṛtaḥ // BrP_198.1 //",
  "GP11brahmppu:23456": "niṣpāditorukāryasya kāryeṇaivāvatāriṇaḥ /",
  "GP11brahmppu:23457": "upabhogārtham atyarthaṃ varuṇaḥ prāha vāruṇīm // BrP_198.2 //",
  "GP11brahmppu:23458": "{varuṇa uvāca: }",
  "GP11brahmppu:23459": "abhīṣṭāṃ sarvadā hy asya madire tvaṃ mahaujasaḥ /",
  "GP11brahmppu:23460": "anantasyopabhogāya tasya gaccha mude śubhe // BrP_198.3 //",
  "GP11brahmppu:23461": "{vyāsa uvāca: }",
  "GP11brahmppu:23462": "ity uktā vāruṇī tena saṃnidhānam athākarot /",
  "GP11brahmppu:23463": "vṛndāvanataṭotpanna- kadambatarukoṭare // BrP_198.4 //",
  "GP11brahmppu:23464": "vicaran baladevo 'pi madirāgandham uddhatam /",
  "GP11brahmppu:23465": "āghrāya madirāharṣam avāpātha purātanam // BrP_198.5 //",
  "GP11brahmppu:23466": "tataḥ kadambāt sahasā madyadhārāṃ sa lāṅgalī /",
  "GP11brahmppu:23467": "patantīṃ vīkṣya munayaḥ prayayau paramāṃ mudam // BrP_198.6 //",
  "GP11brahmppu:23468": "papau ca gopagopībhiḥ samaveto mudānvitaḥ /",
  "GP11brahmppu:23469": "upagīyamāno lalitaṃ gītavādyaviśāradaiḥ // BrP_198.7 //",
  "GP11brahmppu:23470": "śramato 'tyantagharmāmbhaḥ- kaṇikāmauktikojjvalaḥ /",
  "GP11brahmppu:23471": "āgaccha yamune snātum icchāmīty āha vihvalaḥ // BrP_198.8 //",
  "GP11brahmppu:23472": "tasya vācaṃ nadī sā tu mattoktām avamanya vai /",
  "GP11brahmppu:23473": "nājagāma tataḥ kruddho halaṃ jagrāha lāṅgalī // BrP_198.9 //",
  "GP11brahmppu:23474": "gṛhītvā tāṃ taṭenaiva cakarṣa madavihvalaḥ /",
  "GP11brahmppu:23475": "pāpe nāyāsi nāyāsi gamyatām icchayānyataḥ // BrP_198.10 //",
  "GP11brahmppu:23476": "sā kṛṣṭā tena sahasā mārgaṃ saṃtyajya nimnagā /",
  "GP11brahmppu:23477": "yatrāste baladevo 'sau plāvayām āsa tad vanam // BrP_198.11 //",
  "GP11brahmppu:23478": "śarīriṇī tathopetya trāsavihvalalocanā /",
  "GP11brahmppu:23479": "prasīdety abravīd rāmaṃ muñca māṃ muśalāyudha // BrP_198.12 //",
  "GP11brahmppu:23480": "so 'bravīd avajānāsi mama śauryabalaṃ yadi /",
  "GP11brahmppu:23481": "so 'haṃ tvāṃ halapātena nayiṣyāmi sahasradhā // BrP_198.13 //",
  "GP11brahmppu:23482": "{vyāsa uvāca: }",
  "GP11brahmppu:23483": "ity uktayātisaṃtrastas tayā nadyā prasāditaḥ /",
  "GP11brahmppu:23484": "bhūbhāge plāvite tatra mumoca yamunāṃ balaḥ // BrP_198.14 //",
  "GP11brahmppu:23485": "tataḥ snātasya vai kāntir ājagāma mahāvane /",
  "GP11brahmppu:23486": "avataṃsotpalaṃ cāru gṛhītvaikaṃ ca kuṇḍalam // BrP_198.15 //",
  "GP11brahmppu:23487": "varuṇaprahitāṃ cāsmai mālām amlānapaṅkajām /",
  "GP11brahmppu:23488": "samudrārhe tathā vastre nīle lakṣmīr ayacchata // BrP_198.16 //",
  "GP11brahmppu:23489": "kṛtāvataṃsaḥ sa tadā cārukuṇḍalabhūṣitaḥ /",
  "GP11brahmppu:23490": "nīlāmbaradharaḥ sragvī śuśubhe kāntisaṃyutaḥ // BrP_198.17 //",
  "GP11brahmppu:23491": "itthaṃ vibhūṣito reme tatra rāmas tadā vraje /",
  "GP11brahmppu:23492": "māsadvayena yātaś ca punaḥ sa mathurāṃ purīm // BrP_198.18 //",
  "GP11brahmppu:23493": "revatīṃ caiva tanayāṃ raivatasya mahīpateḥ /",
  "GP11brahmppu:23494": "upayeme balas tasyāṃ jajñāte niśaṭholmukau // BrP_198.19 //",
  "GP11brahmppu:23495": "{vyāsa uvāca: }",
  "GP11brahmppu:23496": "bhīṣmakaḥ kuṇḍine rājā vidarbhaviṣaye 'bhavat /",
  "GP11brahmppu:23497": "rukmiṇī tasya duhitā rukmī caiva suto dvijāḥ // BrP_199.1 //",
  "GP11brahmppu:23498": "rukmiṇīṃ cakame kṛṣṇaḥ sā ca taṃ cāruhāsinī /",
  "GP11brahmppu:23499": "na dadau yācate caināṃ rukmī dveṣeṇa cakriṇe // BrP_199.2 //",
  "GP11brahmppu:23500": "dadau sa śiśupālāya jarāsaṃdhapracoditaḥ /",
  "GP11brahmppu:23501": "bhīṣmako rukmiṇā sārdhaṃ rukmiṇīm uruvikramaḥ // BrP_199.3 //",
  "GP11brahmppu:23502": "vivāhārthaṃ tataḥ sarve jarāsaṃdhamukhā nṛpāḥ /",
  "GP11brahmppu:23503": "bhīṣmakasya puraṃ jagmuḥ śiśupālaś ca kuṇḍinam // BrP_199.4 //",
  "GP11brahmppu:23504": "kṛṣṇo 'pi balabhadrādyair yadubhiḥ parivāritaḥ /",
  "GP11brahmppu:23505": "prayayau kuṇḍinaṃ draṣṭuṃ vivāhaṃ caidyabhūpateḥ // BrP_199.5 //",
  "GP11brahmppu:23506": "śvobhāvini vivāhe tu tāṃ kanyāṃ hṛtavān hariḥ /",
  "GP11brahmppu:23507": "vipakṣabhāvam āsādya rāmādyeṣv eva bandhuṣu // BrP_199.6 //",
  "GP11brahmppu:23508": "tataś ca pauṇḍrakaḥ śrīmān dantavaktro vidūrathaḥ /",
  "GP11brahmppu:23509": "śiśupālo jarāsaṃdhaḥ śālvādyāś ca mahībhṛtaḥ // BrP_199.7 //",
  "GP11brahmppu:23510": "kupitās te hariṃ hantuṃ cakrur udyogam uttamam /",
  "GP11brahmppu:23511": "nirjitāś ca samāgamya rāmādyair yadupuṃgavaiḥ // BrP_199.8 //",
  "GP11brahmppu:23512": "kuṇḍinaṃ na pravekṣyāmi ahatvā yudhi keśavam /",
  "GP11brahmppu:23513": "kṛtvā pratijñāṃ rukmī ca hantuṃ kṛṣṇam abhidrutaḥ // BrP_199.9 //",
  "GP11brahmppu:23514": "hatvā balaṃ sa nāgāśva- pattisyandanasaṃkulam /",
  "GP11brahmppu:23515": "nirjitaḥ pātitaś corvyāṃ līlayaiva sa cakriṇā // BrP_199.10 //",
  "GP11brahmppu:23516": "nirjitya rukmiṇaṃ samyag upayeme sa rukmiṇīm /",
  "GP11brahmppu:23517": "rākṣasena vidhānena saṃprāpto madhusūdanaḥ // BrP_199.11 //",
  "GP11brahmppu:23518": "tasyāṃ jajñe ca pradyumno madanāṃśaḥ sa vīryavān /",
  "GP11brahmppu:23519": "jahāra śambaro yaṃ vai yo jaghāna ca śambaram // BrP_199.12 //",
  "GP11brahmppu:23520": "{munaya ūcuḥ: }",
  "GP11brahmppu:23521": "śambareṇa hṛto vīraḥ pradyumnaḥ sa kathaṃ punaḥ /",
  "GP11brahmppu:23522": "śambaraś ca mahāvīryaḥ pradyumnena kathaṃ hataḥ // BrP_200.1 //",
  "GP11brahmppu:23523": "{vyāsa uvāca: }",
  "GP11brahmppu:23524": "ṣaṣṭhe 'hni jātamātre tu pradyumnaṃ sūtikāgṛhāt /",
  "GP11brahmppu:23525": "mamaiṣa hanteti dvijā hṛtavān kālaśambaraḥ // BrP_200.2 //",
  "GP11brahmppu:23526": "nītvā cikṣepa caivainaṃ grāho 'gre lavaṇārṇave /",
  "GP11brahmppu:23527": "kallolajanitāvarte sughore makarālaye // BrP_200.3 //",
  "GP11brahmppu:23528": "patitaṃ caiva tatraiko matsyo jagrāha bālakam /",
  "GP11brahmppu:23529": "na mamāra ca tasyāpi jaṭharānaladīpitaḥ // BrP_200.4 //",
  "GP11brahmppu:23530": "matsyabandhaiś ca matsyo 'sau matsyair anyaiḥ saha dvijāḥ /",
  "GP11brahmppu:23531": "ghātito 'suravaryāya śambarāya niveditaḥ // BrP_200.5 //",
  "GP11brahmppu:23532": "tasya māyāvatī nāma patnī sarvagṛheśvarī /",
  "GP11brahmppu:23533": "kārayām āsa sūdānām ādhipatyam aninditā // BrP_200.6 //",
  "GP11brahmppu:23534": "dārite matsyajaṭhare dadṛśe sātiśobhanam /",
  "GP11brahmppu:23535": "kumāraṃ manmathataror dagdhasya prathamāṅkuram // BrP_200.7 //",
  "GP11brahmppu:23536": "ko 'yaṃ katham ayaṃ matsya- jaṭhare samupāgataḥ /",
  "GP11brahmppu:23537": "ity evaṃ kautukāviṣṭāṃ tāṃ tanvīṃ prāha nāradaḥ // BrP_200.8 //",
  "GP11brahmppu:23538": "{nārada uvāca: }",
  "GP11brahmppu:23539": "ayaṃ samastajagatāṃ sṛṣṭisaṃhārakāriṇā /",
  "GP11brahmppu:23540": "śambareṇa hṛtaḥ kṛṣṇa- tanayaḥ sūtikāgṛhāt // BrP_200.9 //",
  "GP11brahmppu:23541": "kṣiptaḥ samudre matsyena nigīrṇas te vaśaṃ gataḥ /",
  "GP11brahmppu:23542": "nararatnam idaṃ subhru viśrabdhā paripālaya // BrP_200.10 //",
  "GP11brahmppu:23543": "{vyāsa uvāca: }",
  "GP11brahmppu:23544": "nāradenaivam uktā sā pālayām āsa taṃ śiśum /",
  "GP11brahmppu:23545": "bālyād evātirāgeṇa rūpātiśayamohitā // BrP_200.11 //",
  "GP11brahmppu:23546": "sa yadā yauvanābhoga- bhūṣito 'bhūd dvijottamāḥ /",
  "GP11brahmppu:23547": "sābhilāṣā tadā sā tu babhūva gajagāminī // BrP_200.12 //",
  "GP11brahmppu:23548": "māyāvatī dadau cāsmai māyā sarvā mahātmane /",
  "GP11brahmppu:23549": "pradyumnāyātmabhūtāya tannyastahṛdayekṣaṇā /",
  "GP11brahmppu:23550": "prasajjantīṃ tu tām āha sa kārṣṇiḥ kamalalocanaḥ // BrP_200.13 //",
  "GP11brahmppu:23551": "{pradyumna uvāca: }",
  "GP11brahmppu:23552": "mātṛbhāvaṃ vihāyaiva kimarthaṃ vartase 'nyathā //* BrP_200.14 //",
  "GP11brahmppu:23553": "{vyāsa uvāca: }",
  "GP11brahmppu:23554": "sā cāsmai kathayām āsa na putras tvaṃ mameti vai /",
  "GP11brahmppu:23555": "tanayaṃ tvām ayaṃ viṣṇor hṛtavān kālaśambaraḥ // BrP_200.15 //",
  "GP11brahmppu:23556": "kṣiptaḥ samudre matsyasya saṃprāpto jaṭharān mayā /",
  "GP11brahmppu:23557": "sā tu roditi te mātā kāntādyāpy ativatsalā // BrP_200.16 //",
  "GP11brahmppu:23558": "{vyāsa uvāca: }",
  "GP11brahmppu:23559": "ity uktaḥ śambaraṃ yuddhe pradyumnaḥ sa samāhvayat /",
  "GP11brahmppu:23560": "krodhākulīkṛtamanā yuyudhe ca mahābalaḥ // BrP_200.17 //",
  "GP11brahmppu:23561": "hatvā sainyam aśeṣaṃ tu tasya daityasya mādhaviḥ /",
  "GP11brahmppu:23562": "sapta māyā vyatikramya māyāṃ saṃyuyuje 'ṣṭamīm // BrP_200.18 //",
  "GP11brahmppu:23563": "tayā jaghāna taṃ daityaṃ māyayā kālaśambaram /",
  "GP11brahmppu:23564": "utpatya ca tayā sārdham ājagāma pituḥ puram // BrP_200.19 //",
  "GP11brahmppu:23565": "antaḥpure ca patitaṃ māyāvatyā samanvitam /",
  "GP11brahmppu:23566": "taṃ dṛṣṭvā hṛṣṭasaṃkalpā babhūvuḥ kṛṣṇayoṣitaḥ /",
  "GP11brahmppu:23567": "rukmiṇī cābravīt premṇā āsaktadṛṣṭir aninditā // BrP_200.20 //",
  "GP11brahmppu:23568": "{rukmiṇy uvāca: }",
  "GP11brahmppu:23569": "dhanyāyāḥ khalv ayaṃ putro vartate navayauvane /",
  "GP11brahmppu:23570": "asmin vayasi putro me pradyumno yadi jīvati // BrP_200.21 //",
  "GP11brahmppu:23571": "sabhāgyā jananī vatsa tvayā kāpi vibhūṣitā /",
  "GP11brahmppu:23572": "athavā yādṛśaḥ sneho mama yādṛg vapuś ca te /",
  "GP11brahmppu:23573": "harer apatyaṃ suvyaktaṃ bhavān vatsa bhaviṣyati // BrP_200.22 //",
  "GP11brahmppu:23574": "{vyāsa uvāca: }",
  "GP11brahmppu:23575": "etasminn antare prāptaḥ saha kṛṣṇena nāradaḥ /",
  "GP11brahmppu:23576": "antaḥpuravarāṃ devīṃ rukmiṇīṃ prāha harṣitaḥ // BrP_200.23 //",
  "GP11brahmppu:23577": "{śrīkṛṣṇa uvāca: }",
  "GP11brahmppu:23578": "eṣa te tanayaḥ subhru hatvā śambaram āgataḥ /",
  "GP11brahmppu:23579": "hṛto yenābhavat pūrvaṃ putras te sūtikāgṛhāt // BrP_200.24 //",
  "GP11brahmppu:23580": "iyaṃ māyāvatī bhāryā tanayasyāsya te satī /",
  "GP11brahmppu:23581": "śambarasya na bhāryeyaṃ śrūyatām atra kāraṇam // BrP_200.25 //",
  "GP11brahmppu:23582": "manmathe tu gate nāśaṃ tadudbhavaparāyaṇā /",
  "GP11brahmppu:23583": "śambaraṃ mohayām āsa māyārūpeṇa rukmiṇi // BrP_200.26 //",
  "GP11brahmppu:23584": "vivāhādyupabhogeṣu rūpaṃ māyāmayaṃ śubham /",
  "GP11brahmppu:23585": "darśayām āsa daityasya tasyeyaṃ madirekṣaṇā // BrP_200.27 //",
  "GP11brahmppu:23586": "kāmo 'vatīrṇaḥ putras te tasyeyaṃ dayitā ratiḥ /",
  "GP11brahmppu:23587": "viśaṅkā nātra kartavyā snuṣeyaṃ tava śobhanā // BrP_200.28 //",
  "GP11brahmppu:23588": "{vyāsa uvāca: }",
  "GP11brahmppu:23589": "tato harṣasamāviṣṭau rukmiṇīkeśavau tadā /",
  "GP11brahmppu:23590": "nagarī ca samastā sā sādhu sādhv ity abhāṣata // BrP_200.29 //",
  "GP11brahmppu:23591": "ciraṃ naṣṭena putreṇa saṃgatāṃ prekṣya rukmiṇīm /",
  "GP11brahmppu:23592": "avāpa vismayaṃ sarvo dvāravatyāṃ janas tadā // BrP_200.30 //",
  "GP11brahmppu:23593": "{vyāsa uvāca: }",
  "GP11brahmppu:23594": "cārudeṣṇaṃ sudeṣṇaṃ ca cārudehaṃ ca śobhanam /",
  "GP11brahmppu:23595": "suṣeṇaṃ cāruguptaṃ ca bhadracāruṃ tathāparam // BrP_201.1 //",
  "GP11brahmppu:23596": "cāruvindaṃ sucāruṃ ca cāruṃ ca balināṃ varam /",
  "GP11brahmppu:23597": "rukmiṇy ajanayat putrān kanyāṃ cārumatīṃ tathā // BrP_201.2 //",
  "GP11brahmppu:23598": "anyāś ca bhāryāḥ kṛṣṇasya babhūvuḥ sapta śobhanāḥ /",
  "GP11brahmppu:23599": "kālindī mitravindā ca satyā nāgnajitī tathā // BrP_201.3 //",
  "GP11brahmppu:23600": "devī jāmbavatī cāpi sadā tuṣṭā tu rohiṇī /",
  "GP11brahmppu:23601": "madrarājasutā cānyā suśīlā śīlamaṇḍalā // BrP_201.4 //",
  "GP11brahmppu:23602": "sātrājitī satyabhāmā lakṣmaṇā cāruhāsinī /",
  "GP11brahmppu:23603": "ṣoḍaśātra sahasrāṇi strīṇām anyāni cakriṇaḥ // BrP_201.5 //",
  "GP11brahmppu:23604": "pradyumno 'pi mahāvīryo rukmiṇas tanayāṃ śubhām /",
  "GP11brahmppu:23605": "svayaṃvarasthāṃ jagrāha sāpi taṃ tanayaṃ hareḥ // BrP_201.6 //",
  "GP11brahmppu:23606": "tasyām asyābhavat putro mahābalaparākramaḥ /",
  "GP11brahmppu:23607": "aniruddho raṇe ruddho vīryodadhir ariṃdamaḥ // BrP_201.7 //",
  "GP11brahmppu:23608": "tasyāpi rukmiṇaḥ pautrīṃ varayām āsa keśavaḥ /",
  "GP11brahmppu:23609": "dauhitrāya dadau rukmī spardhayann api śauriṇā // BrP_201.8 //",
  "GP11brahmppu:23610": "tasyā vivāhe rāmādyā yādavā hariṇā saha /",
  "GP11brahmppu:23611": "rukmiṇo nagaraṃ jagmur nāmnā bhojakaṭaṃ dvijāḥ // BrP_201.9 //",
  "GP11brahmppu:23612": "vivāhe tatra nirvṛtte prādyumneḥ sumahātmanaḥ /",
  "GP11brahmppu:23613": "kaliṅgarājapramukhā rukmiṇaṃ vākyam abruvan // BrP_201.10 //",
  "GP11brahmppu:23614": "{kaliṅgādaya ūcuḥ: }",
  "GP11brahmppu:23615": "anakṣajño halī dyūte tathāsya vyasanaṃ mahat /",
  "GP11brahmppu:23616": "tan nayāmo balaṃ tasmād dyūtenaiva mahādyute // BrP_201.11 //",
  "GP11brahmppu:23617": "{vyāsa uvāca: }",
  "GP11brahmppu:23618": "tatheti tān āha nṛpān rukmī balasamanvitaḥ /",
  "GP11brahmppu:23619": "sabhāyāṃ saha rāmeṇa cakre dyūtaṃ ca vai tadā // BrP_201.12 //",
  "GP11brahmppu:23620": "sahasram ekaṃ niṣkāṇāṃ rukmiṇā vijito balaḥ /",
  "GP11brahmppu:23621": "dvitīye divase cānyat sahasraṃ rukmiṇā jitaḥ // BrP_201.13 //",
  "GP11brahmppu:23622": "tato daśa sahasrāṇi niṣkāṇāṃ paṇam ādade /",
  "GP11brahmppu:23623": "balabhadraprapannāni rukmī dyūtavidāṃ varaḥ // BrP_201.14 //",
  "GP11brahmppu:23624": "tato jahāsātha balaṃ kaliṅgādhipatir dvijāḥ /",
  "GP11brahmppu:23625": "dantān vidarśayan mūḍho rukmī cāha madoddhataḥ // BrP_201.15 //",
  "GP11brahmppu:23626": "{rukmy uvāca: }",
  "GP11brahmppu:23627": "avidyo 'yaṃ mahādyūte balabhadraḥ parājitaḥ /",
  "GP11brahmppu:23628": "mṛṣaivākṣāvalepatvād yo 'yaṃ mene 'kṣakovidam // BrP_201.16 //",
  "GP11brahmppu:23629": "dṛṣṭvā kaliṅgarājaṃ tu prakāśadaśanānanam /",
  "GP11brahmppu:23630": "rukmiṇaṃ cāpi durvākyaṃ kopaṃ cakre halāyudhaḥ // BrP_201.17 //",
  "GP11brahmppu:23631": "{vyāsa uvāca: }",
  "GP11brahmppu:23632": "tataḥ kopaparītātmā niṣkakoṭiṃ halāyudhaḥ /",
  "GP11brahmppu:23633": "glahaṃ jagrāha rukmī ca tatas tv akṣān apātayat // BrP_201.18 //",
  "GP11brahmppu:23634": "ajayad baladevo 'tha prāhoccais taṃ jitaṃ mayā /",
  "GP11brahmppu:23635": "mameti rukmī prāhoccair alīkoktair alaṃ balam // BrP_201.19 //",
  "GP11brahmppu:23636": "tvayokto 'yaṃ glahaḥ satyaṃ na mamaiṣo 'numoditaḥ /",
  "GP11brahmppu:23637": "evaṃ tvayā ced vijitaṃ na mayā vijitaṃ katham // BrP_201.20 //",
  "GP11brahmppu:23638": "tato 'ntarikṣe vāg uccaiḥ prāha gambhīranādinī /",
  "GP11brahmppu:23639": "baladevasya taṃ kopaṃ vardhayantī mahātmanaḥ // BrP_201.21 //",
  "GP11brahmppu:23640": "{ākāśavāg uvāca: }",
  "GP11brahmppu:23641": "jitaṃ tu baladevena rukmiṇā bhāṣitaṃ mṛṣā /",
  "GP11brahmppu:23642": "anuktvā vacanaṃ kiṃcit kṛtaṃ bhavati karmaṇā // BrP_201.22 //",
  "GP11brahmppu:23643": "{vyāsa uvāca: }",
  "GP11brahmppu:23644": "tato balaḥ samutthāya krodhasaṃraktalocanaḥ /",
  "GP11brahmppu:23645": "jaghānāṣṭāpadenaiva rukmiṇaṃ sa mahābalaḥ // BrP_201.23 //",
  "GP11brahmppu:23646": "kaliṅgarājaṃ cādāya visphurantaṃ balād balaḥ /",
  "GP11brahmppu:23647": "babhañja dantān kupito yaiḥ prakāśaṃ jahāsa saḥ // BrP_201.24 //",
  "GP11brahmppu:23648": "ākṛṣya ca mahāstambhaṃ jātarūpamayaṃ balaḥ /",
  "GP11brahmppu:23649": "jaghāna ye tatpakṣās tān bhūbhṛtaḥ kupito balaḥ // BrP_201.25 //",
  "GP11brahmppu:23650": "tato hāhākṛtaṃ sarvaṃ palāyanaparaṃ dvijāḥ /",
  "GP11brahmppu:23651": "tad rājamaṇḍalaṃ sarvaṃ babhūva kupite bale // BrP_201.26 //",
  "GP11brahmppu:23652": "balena nihataṃ śrutvā rukmiṇaṃ madhusūdanaḥ /",
  "GP11brahmppu:23653": "novāca vacanaṃ kiṃcid rukmiṇībalayor bhayāt // BrP_201.27 //",
  "GP11brahmppu:23654": "tato 'niruddham ādāya kṛtodvāhaṃ dvijottamāḥ /",
  "GP11brahmppu:23655": "dvārakām ājagāmātha yaducakraṃ sakeśavam // BrP_201.28 //",
  "GP11brahmppu:23656": "{vyāsa uvāca: }",
  "GP11brahmppu:23657": "dvāravatyāṃ tataḥ śauriṃ śakras tribhuvaneśvaraḥ /",
  "GP11brahmppu:23658": "ājagāmātha munayo mattairāvatapṛṣṭhagaḥ // BrP_202.1 //",
  "GP11brahmppu:23659": "praviśya dvārakāṃ so 'tha samīpe ca hares tadā /",
  "GP11brahmppu:23660": "kathayām āsa daityasya narakasya viceṣṭitam // BrP_202.2 //",
  "GP11brahmppu:23661": "{indra uvāca: }",
  "GP11brahmppu:23662": "tvayā nāthena devānāṃ manuṣyatve 'pi tiṣṭhatā /",
  "GP11brahmppu:23663": "praśamaṃ sarvaduḥkhāni nītāni madhusūdana // BrP_202.3 //",
  "GP11brahmppu:23664": "tapasvijanarakṣāyai so 'riṣṭo dhenukas tathā /",
  "GP11brahmppu:23665": "pralambādyās tathā keśī te sarve nihatās tvayā // BrP_202.4 //",
  "GP11brahmppu:23666": "kaṃsaḥ kuvalayāpīḍaḥ pūtanā bālaghātinī /",
  "GP11brahmppu:23667": "nāśaṃ nītās tvayā sarve ye 'nye jagadupadravāḥ // BrP_202.5 //",
  "GP11brahmppu:23668": "yuṣmaddordaṇḍasaṃbuddhi- paritrāte jagattraye /",
  "GP11brahmppu:23669": "yajñe yajñahaviḥ prāśya tṛptiṃ yānti divaukasaḥ // BrP_202.6 //",
  "GP11brahmppu:23670": "so 'haṃ sāṃpratam āyāto yannimittaṃ janārdana /",
  "GP11brahmppu:23671": "tac chrutvā tatpratīkāra- prayatnaṃ kartum arhasi // BrP_202.7 //",
  "GP11brahmppu:23672": "bhaumo 'yaṃ narako nāma prāgjyotiṣapureśvaraḥ /",
  "GP11brahmppu:23673": "karoti sarvabhūtānām apaghātam ariṃdama // BrP_202.8 //",
  "GP11brahmppu:23674": "devasiddhasurādīnāṃ nṛpāṇāṃ ca janārdana /",
  "GP11brahmppu:23675": "hatvā tu so 'suraḥ kanyā rurodha nijamandire // BrP_202.9 //",
  "GP11brahmppu:23676": "chattraṃ yat salilasrāvi taj jahāra pracetasaḥ /",
  "GP11brahmppu:23677": "mandarasya tathā śṛṅgaṃ hṛtavān maṇiparvatam // BrP_202.10 //",
  "GP11brahmppu:23678": "amṛtasrāviṇī divye mātur me 'mṛtakuṇḍale /",
  "GP11brahmppu:23679": "jahāra so 'suro 'dityā vāñchaty airāvataṃ dvipam // BrP_202.11 //",
  "GP11brahmppu:23680": "durnītam etad govinda mayā tasya tavoditam /",
  "GP11brahmppu:23681": "yad atra pratikartavyaṃ tat svayaṃ parimṛśyatām // BrP_202.12 //",
  "GP11brahmppu:23682": "{vyāsa uvāca: }",
  "GP11brahmppu:23683": "iti śrutvā smitaṃ kṛtvā bhagavān devakīsutaḥ /",
  "GP11brahmppu:23684": "gṛhītvā vāsavaṃ haste samuttasthau varāsanāt // BrP_202.13 //",
  "GP11brahmppu:23685": "saṃcintitam upāruhya garuḍaṃ gaganecaram /",
  "GP11brahmppu:23686": "satyabhāmāṃ samāropya yayau prāgjyotiṣaṃ puram // BrP_202.14 //",
  "GP11brahmppu:23687": "āruhyairāvataṃ nāgaṃ śakro 'pi tridaśālayam /",
  "GP11brahmppu:23688": "tato jagāma sumanāḥ paśyatāṃ dvārakaukasām // BrP_202.15 //",
  "GP11brahmppu:23689": "prāgjyotiṣapurasyāsya samantāc chatayojanam /",
  "GP11brahmppu:23690": "ācitaṃ bhairavaiḥ pāśaiḥ parasainyanivāraṇe // BrP_202.16 //",
  "GP11brahmppu:23691": "tāṃś ciccheda hariḥ pāśān kṣiptvā cakraṃ sudarśanam /",
  "GP11brahmppu:23692": "tato muraḥ samuttasthau taṃ jaghāna ca keśavaḥ // BrP_202.17 //",
  "GP11brahmppu:23693": "muros tu tanayān sapta sahasrās tāṃs tato hariḥ /",
  "GP11brahmppu:23694": "cakradhārāgninirdagdhāṃś cakāra śalabhān iva // BrP_202.18 //",
  "GP11brahmppu:23695": "hatvā muraṃ hayagrīvaṃ tathā pañcajanaṃ dvijāḥ /",
  "GP11brahmppu:23696": "prāgjyotiṣapuraṃ dhīmāṃs tvarāvān samupādravat // BrP_202.19 //",
  "GP11brahmppu:23697": "narakenāsya tatrābhūn mahāsainyena saṃyugaḥ /",
  "GP11brahmppu:23698": "kṛṣṇasya yatra govindo jaghne daityān sahasraśaḥ // BrP_202.20 //",
  "GP11brahmppu:23699": "śastrāstravarṣaṃ muñcantaṃ sa bhaumaṃ narakaṃ balī /",
  "GP11brahmppu:23700": "kṣiptvā cakraṃ dvidhā cakre cakrī daiteyacakrahā // BrP_202.21 //",
  "GP11brahmppu:23701": "hate tu narake bhūmir gṛhītvāditikuṇḍale /",
  "GP11brahmppu:23702": "upatasthe jagannāthaṃ vākyaṃ cedam athābravīt // BrP_202.22 //",
  "GP11brahmppu:23703": "{dharaṇy uvāca: }",
  "GP11brahmppu:23704": "yadāham uddhṛtā nātha tvayā śūkaramūrtinā /",
  "GP11brahmppu:23705": "tvatsaṃsparśabhavaḥ putras tadāyaṃ mayy ajāyata // BrP_202.23 //",
  "GP11brahmppu:23706": "so 'yaṃ tvayaiva datto me tvayaiva vinipātitaḥ /",
  "GP11brahmppu:23707": "gṛhāṇa kuṇḍale ceme pālayāsya ca saṃtatim // BrP_202.24 //",
  "GP11brahmppu:23708": "bhārāvataraṇārthāya mamaiva bhagavān imam /",
  "GP11brahmppu:23709": "aṃśena lokam āyātaḥ prasādasumukha prabho // BrP_202.25 //",
  "GP11brahmppu:23710": "tvaṃ kartā ca vikartā ca saṃhartā prabhavo 'vyayaḥ /",
  "GP11brahmppu:23711": "jagatsvarūpo yaś ca tvaṃ stūyase 'cyuta kiṃ mayā // BrP_202.26 //",
  "GP11brahmppu:23712": "vyāpī vyāpyaḥ kriyā kartā kāryaṃ ca bhagavān sadā /",
  "GP11brahmppu:23713": "sarvabhūtātmabhūtātmā stūyase 'cyuta kiṃ mayā // BrP_202.27 //",
  "GP11brahmppu:23714": "paramātmā tvam ātmā ca bhūtātmā cāvyayo bhavān /",
  "GP11brahmppu:23715": "yadā tadā stutir nāsti kimarthaṃ te pravartatām // BrP_202.28 //",
  "GP11brahmppu:23716": "prasīda sarvabhūtātman narakena kṛtaṃ ca yat /",
  "GP11brahmppu:23717": "tat kṣamyatām adoṣāya matsutaḥ sa nipātitaḥ // BrP_202.29 //",
  "GP11brahmppu:23718": "{vyāsa uvāca: }",
  "GP11brahmppu:23719": "tatheti coktvā dharaṇīṃ bhagavān bhūtabhāvanaḥ /",
  "GP11brahmppu:23720": "ratnāni narakāvāsāj jagrāha munisattamāḥ // BrP_202.30 //",
  "GP11brahmppu:23721": "kanyāpure sa kanyānāṃ ṣoḍaśātulavikramaḥ /",
  "GP11brahmppu:23722": "śatādhikāni dadṛśe sahasrāṇi dvijottamāḥ // BrP_202.31 //",
  "GP11brahmppu:23723": "caturdaṃṣṭrān gajāṃś cogrān ṣaṭ sahasrāṇi dṛṣṭavān /",
  "GP11brahmppu:23724": "kāmbojānāṃ tathāśvānāṃ niyutāny ekaviṃśatim // BrP_202.32 //",
  "GP11brahmppu:23725": "kanyās tāś ca tathā nāgāṃs tān aśvān dvārakāṃ purīm /",
  "GP11brahmppu:23726": "prāpayām āsa govindaḥ sadyo narakakiṃkaraiḥ // BrP_202.33 //",
  "GP11brahmppu:23727": "dadṛśe vāruṇaṃ chattraṃ tathaiva maṇiparvatam /",
  "GP11brahmppu:23728": "āropayām āsa harir garuḍe patageśvare // BrP_202.34 //",
  "GP11brahmppu:23729": "āruhya ca svayaṃ kṛṣṇaḥ satyabhāmāsahāyavān /",
  "GP11brahmppu:23730": "adityāḥ kuṇḍale dātuṃ jagāma tridaśālayam // BrP_202.35 //",
  "GP11brahmppu:23731": "{vyāsa uvāca: }",
  "GP11brahmppu:23732": "garuḍo vāruṇaṃ chattraṃ tathaiva maṇiparvatam /",
  "GP11brahmppu:23733": "sabhāryaṃ ca hṛṣīkeśaṃ līlayaiva vahan yayau // BrP_203.1 //",
  "GP11brahmppu:23734": "tataḥ śaṅkham upādhmāya svargadvāraṃ gato hariḥ /",
  "GP11brahmppu:23735": "upatasthus tato devāḥ sārghapātrā janārdanam // BrP_203.2 //",
  "GP11brahmppu:23736": "sa devair arcitaḥ kṛṣṇo devamātur niveśanam /",
  "GP11brahmppu:23737": "sitābhraśikharākāraṃ praviśya dadṛśe 'ditim // BrP_203.3 //",
  "GP11brahmppu:23738": "sa tāṃ praṇamya śakreṇa sahitaḥ kuṇḍalottame /",
  "GP11brahmppu:23739": "dadau narakanāśaṃ ca śaśaṃsāsyai janārdanaḥ // BrP_203.4 //",
  "GP11brahmppu:23740": "tataḥ prītā jaganmātā dhātāraṃ jagatāṃ harim /",
  "GP11brahmppu:23741": "tuṣṭāvāditir avyagraṃ kṛtvā tatpravaṇaṃ manaḥ // BrP_203.5 //",
  "GP11brahmppu:23742": "{aditir uvāca: }",
  "GP11brahmppu:23743": "namas te puṇḍarīkākṣa bhaktānām abhayaṃkara /",
  "GP11brahmppu:23744": "sanātanātman bhūtātman sarvātman bhūtabhāvana // BrP_203.6 //",
  "GP11brahmppu:23745": "praṇetar manaso buddher indriyāṇāṃ guṇātmaka /",
  "GP11brahmppu:23746": "sitadīrghādiniḥśeṣa- kalpanāparivarjita // BrP_203.7 //",
  "GP11brahmppu:23747": "janmādibhir asaṃspṛṣṭa- svapnādivārivarjitaḥ /",
  "GP11brahmppu:23748": "saṃdhyā rātrir ahar bhūmir gaganaṃ vāyur ambu ca // BrP_203.8 //",
  "GP11brahmppu:23749": "hutāśano mano buddhir bhūtādis tvaṃ tathācyuta /",
  "GP11brahmppu:23750": "sṛṣṭisthitivināśānāṃ kartā kartṛpatir bhavān // BrP_203.9 //",
  "GP11brahmppu:23751": "brahmaviṣṇuśivākhyābhir ātmamūrtibhir īśvaraḥ /",
  "GP11brahmppu:23752": "māyābhir etad vyāptaṃ te jagat sthāvarajaṅgamam // BrP_203.10 //",
  "GP11brahmppu:23753": "anātmany ātmavijñānaṃ sā te māyā janārdana /",
  "GP11brahmppu:23754": "ahaṃ mameti bhāvo 'tra yayā samupajāyate // BrP_203.11 //",
  "GP11brahmppu:23755": "saṃsāramadhye māyāyās tavaitan nātha ceṣṭitam /",
  "GP11brahmppu:23756": "yaiḥ svadharmaparair nātha narair ārādhito bhavān // BrP_203.12 //",
  "GP11brahmppu:23757": "te taranty akhilām etāṃ māyām ātmavimuktaye /",
  "GP11brahmppu:23758": "brahmādyāḥ sakalā devā manuṣyāḥ paśavas tathā // BrP_203.13 //",
  "GP11brahmppu:23759": "viṣṇumāyāmahāvarte mohāndhatamasāvṛtāḥ /",
  "GP11brahmppu:23760": "ārādhya tvām abhīpsante kāmān ātmabhavakṣaye // BrP_203.14 //",
  "GP11brahmppu:23761": "pade te puruṣā baddhā māyayā bhagavaṃs tava /",
  "GP11brahmppu:23762": "mayā tvaṃ putrakāminyā vairipakṣakṣayāya ca // BrP_203.15 //",
  "GP11brahmppu:23763": "ārādhito na mokṣāya māyāvilasitaṃ hi tat /",
  "GP11brahmppu:23764": "kaupīnācchādanaprāyā vāñchā kalpadrumād api // BrP_203.16 //",
  "GP11brahmppu:23765": "jāyate yad apuṇyānāṃ so 'parādhaḥ svadoṣajaḥ /",
  "GP11brahmppu:23766": "tat prasīdākhilajagan- māyāmohakarāvyaya // BrP_203.17 //",
  "GP11brahmppu:23767": "ajñānaṃ jñānasadbhāva bhūtabhūteśa nāśaya /",
  "GP11brahmppu:23768": "namas te cakrahastāya śārṅgahastāya te namaḥ // BrP_203.18 //",
  "GP11brahmppu:23769": "gadāhastāya te viṣṇo śaṅkhahastāya te namaḥ /",
  "GP11brahmppu:23770": "etat paśyāmi te rūpaṃ sthūlacihnopaśobhitam /",
  "GP11brahmppu:23771": "na jānāmi paraṃ yat te prasīda parameśvara // BrP_203.19 //",
  "GP11brahmppu:23772": "{vyāsa uvāca: }",
  "GP11brahmppu:23773": "adityaivaṃ stuto viṣṇuḥ prahasyāha surāraṇim //* BrP_203.20 //",
  "GP11brahmppu:23774": "{śrīkṛṣṇa uvāca: }",
  "GP11brahmppu:23775": "mātā devi tvam asmākaṃ prasīda varadā bhava //* BrP_203.21 //",
  "GP11brahmppu:23776": "{aditir uvāca: }",
  "GP11brahmppu:23777": "evam astu yathecchā te tvam aśeṣasurāsuraiḥ /",
  "GP11brahmppu:23778": "ajeyaḥ puruṣavyāghra martyaloke bhaviṣyasi // BrP_203.22 //",
  "GP11brahmppu:23779": "{vyāsa uvāca: }",
  "GP11brahmppu:23780": "tato 'nantaram evāsya śakrāṇīsahitāṃ ditim /",
  "GP11brahmppu:23781": "satyabhāmā praṇamyāha prasīdeti punaḥ punaḥ // BrP_203.23 //",
  "GP11brahmppu:23782": "{aditir uvāca: }",
  "GP11brahmppu:23783": "matprasādān na te subhru jarā vairūpyam eva ca /",
  "GP11brahmppu:23784": "bhaviṣyaty anavadyāṅgi sarvakāmā bhaviṣyasi // BrP_203.24 //",
  "GP11brahmppu:23785": "{vyāsa uvāca: }",
  "GP11brahmppu:23786": "adityā tu kṛtānujño devarājo janārdanam /",
  "GP11brahmppu:23787": "yathāvat pūjayām āsa bahumānapuraḥsaram // BrP_203.25 //",
  "GP11brahmppu:23788": "tato dadarśa kṛṣṇo 'pi satyabhāmāsahāyavān /",
  "GP11brahmppu:23789": "devodyānāni sarvāṇi nandanādīni sattamāḥ // BrP_203.26 //",
  "GP11brahmppu:23790": "dadarśa ca sugandhāḍhyaṃ mañjarīpuñjadhāriṇam /",
  "GP11brahmppu:23791": "śaityāhlādakaraṃ divyaṃ tāmrapallavaśobhitam // BrP_203.27 //",
  "GP11brahmppu:23792": "mathyamāne 'mṛte jātaṃ jātarūpasamaprabham /",
  "GP11brahmppu:23793": "pārijātaṃ jagannāthaḥ keśavaḥ keśisūdanaḥ /",
  "GP11brahmppu:23794": "taṃ dṛṣṭvā prāha govindaṃ satyabhāmā dvijottamāḥ // BrP_203.28 //",
  "GP11brahmppu:23795": "{satyabhāmovāca: }",
  "GP11brahmppu:23796": "kasmān na dvārakām eṣa nīyate kṛṣṇa pādapaḥ /",
  "GP11brahmppu:23797": "yadi te tad vacaḥ satyaṃ satyātyarthaṃ priyeti me // BrP_203.29 //",
  "GP11brahmppu:23798": "madgṛhe niṣkuṭārthāya tad ayaṃ nīyatāṃ taruḥ /",
  "GP11brahmppu:23799": "na me jāmbavatī tādṛg abhīṣṭā na ca rukmiṇī // BrP_203.30 //",
  "GP11brahmppu:23800": "satye yathā tvam ity uktaṃ tvayā kṛṣṇāsakṛt priyam /",
  "GP11brahmppu:23801": "satyaṃ tad yadi govinda nopacārakṛtaṃ vacaḥ // BrP_203.31 //",
  "GP11brahmppu:23802": "tad astu pārijāto 'yaṃ mama gehavibhūṣaṇam /",
  "GP11brahmppu:23803": "bibhratī pārijātasya keśapāśena mañjarīm /",
  "GP11brahmppu:23804": "sapatnīnām ahaṃ madhye śobheyam iti kāmaye // BrP_203.32 //",
  "GP11brahmppu:23805": "{vyāsa uvāca: }",
  "GP11brahmppu:23806": "ity uktaḥ sa prahasyainaṃ pārijātaṃ garutmati /",
  "GP11brahmppu:23807": "āropayām āsa haris tam ūcur vanarakṣiṇaḥ // BrP_203.33 //",
  "GP11brahmppu:23808": "{vanapālā ūcuḥ: }",
  "GP11brahmppu:23809": "bhoḥ śacī devarājasya mahiṣī tatparigraham /",
  "GP11brahmppu:23810": "pārijātaṃ na govinda hartum arhasi pādapam // BrP_203.34 //",
  "GP11brahmppu:23811": "śacīvibhūṣaṇārthāya devair amṛtamanthane /",
  "GP11brahmppu:23812": "utpādito 'yaṃ na kṣemī gṛhītvainaṃ gamiṣyasi // BrP_203.35 //",
  "GP11brahmppu:23813": "mauḍhyāt prārthayase kṣemī gṛhītvainaṃ ca ko vrajet /",
  "GP11brahmppu:23814": "avaśyam asya devendro vikṛtiṃ kṛṣṇa yāsyati // BrP_203.36 //",
  "GP11brahmppu:23815": "vajrodyatakaraṃ śakram anuyāsyanti cāmarāḥ /",
  "GP11brahmppu:23816": "tad alaṃ sakalair devair vigraheṇa tavācyuta /",
  "GP11brahmppu:23817": "vipākakaṭu yat karma na tac chaṃsanti paṇḍitāḥ // BrP_203.37 //",
  "GP11brahmppu:23818": "{vyāsa uvāca: }",
  "GP11brahmppu:23819": "ity ukte tair uvācaitān satyabhāmātikopinī //* BrP_203.38 //",
  "GP11brahmppu:23820": "{satyabhāmovāca: }",
  "GP11brahmppu:23821": "kā śacī pārijātasya ko vā śakraḥ surādhipaḥ /",
  "GP11brahmppu:23822": "sāmānyaḥ sarvalokānāṃ yady eṣo 'mṛtamanthane // BrP_203.39 //",
  "GP11brahmppu:23823": "samutpannaḥ purā kasmād eko gṛhṇāti vāsavaḥ /",
  "GP11brahmppu:23824": "yathā surā yathā cendur yathā śrīr vanarakṣiṇaḥ // BrP_203.40 //",
  "GP11brahmppu:23825": "sāmānyaḥ sarvalokasya pārijātas tathā drumaḥ /",
  "GP11brahmppu:23826": "bhartṛbāhumahāgarvād ruṇaddhy enam atho śacī // BrP_203.41 //",
  "GP11brahmppu:23827": "tat kathyatāṃ drutaṃ gatvā paulomyā vacanaṃ mama /",
  "GP11brahmppu:23828": "satyabhāmā vadaty evaṃ bhartṛgarvoddhatākṣaram // BrP_203.42 //",
  "GP11brahmppu:23829": "yadi tvaṃ dayitā bhartur yadi tasya priyā hy asi /",
  "GP11brahmppu:23830": "madbhartur harato vṛkṣaṃ tat kāraya nivāraṇam // BrP_203.43 //",
  "GP11brahmppu:23831": "jānāmi te patiṃ śakraṃ jānāmi tridaśeśvaram /",
  "GP11brahmppu:23832": "pārijātaṃ tathāpy enaṃ mānuṣī hārayāmi te // BrP_203.44 //",
  "GP11brahmppu:23833": "{vyāsa uvāca: }",
  "GP11brahmppu:23834": "ity uktā rakṣiṇo gatvā proccaiḥ procur yathoditam /",
  "GP11brahmppu:23835": "śacī cotsāhayām āsa tridaśādhipatiṃ patim // BrP_203.45 //",
  "GP11brahmppu:23836": "tataḥ samastadevānāṃ sainyaiḥ parivṛto harim /",
  "GP11brahmppu:23837": "pravṛktaḥ pārijātārtham indro yodhayituṃ dvijāḥ // BrP_203.46 //",
  "GP11brahmppu:23838": "tataḥ parighanistriṃśa- gadāśūladharāyudhāḥ /",
  "GP11brahmppu:23839": "babhūvus tridaśāḥ sajjāḥ śakre vajrakare sthite // BrP_203.47 //",
  "GP11brahmppu:23840": "tato nirīkṣya govindo nāgarājopari sthitam /",
  "GP11brahmppu:23841": "śakraṃ devaparīvāraṃ yuddhāya samupasthitam // BrP_203.48 //",
  "GP11brahmppu:23842": "cakāra śaṅkhanirghoṣaṃ diśaḥ śabdena pūrayan /",
  "GP11brahmppu:23843": "mumoca ca śaravrātaṃ sahasrāyutasaṃmitam // BrP_203.49 //",
  "GP11brahmppu:23844": "tato diśo nabhaś caiva dṛṣṭvā śaraśatācitam /",
  "GP11brahmppu:23845": "mumucus tridaśāḥ sarve śastrāṇy astrāṇy anekaśaḥ // BrP_203.50 //",
  "GP11brahmppu:23846": "ekaikam astraṃ śastraṃ ca devair muktaṃ sahasradhā /",
  "GP11brahmppu:23847": "ciccheda līlayaiveśo jagatāṃ madhusūdanaḥ // BrP_203.51 //",
  "GP11brahmppu:23848": "pāśaṃ salilarājasya samākṛṣyoragāśanaḥ /",
  "GP11brahmppu:23849": "cacāla khaṇḍaśaḥ kṛttvā bālapannagadehavat // BrP_203.52 //",
  "GP11brahmppu:23850": "yamena prahitaṃ daṇḍaṃ gadāprakṣepakhaṇḍitam /",
  "GP11brahmppu:23851": "pṛthivyāṃ pātayām āsa bhagavān devakīsutaḥ // BrP_203.53 //",
  "GP11brahmppu:23852": "śibikāṃ ca dhaneśasya cakreṇa tilaśo vibhuḥ /",
  "GP11brahmppu:23853": "cakāra śaurir arkendū dṛṣṭipātahataujasau // BrP_203.54 //",
  "GP11brahmppu:23854": "nīto 'gniḥ śataśo bāṇair drāvitā vasavo diśaḥ /",
  "GP11brahmppu:23855": "cakravicchinnaśūlāgrā rudrā bhuvi nipātitāḥ // BrP_203.55 //",
  "GP11brahmppu:23856": "sādhyā viśve ca maruto gandharvāś caiva sāyakaiḥ /",
  "GP11brahmppu:23857": "śārṅgiṇā preritāḥ sarve vyomni śālmalitūlavat // BrP_203.56 //",
  "GP11brahmppu:23858": "garuḍaś cāpi vaktreṇa pakṣābhyāṃ ca nakhāṅkuraiḥ /",
  "GP11brahmppu:23859": "bhakṣayann ahanad devān dānavāṃś ca sadā khagaḥ // BrP_203.57 //",
  "GP11brahmppu:23860": "tataḥ śarasahasreṇa devendramadhusūdanau /",
  "GP11brahmppu:23861": "parasparaṃ vavarṣāte dhārābhir iva toyadau // BrP_203.58 //",
  "GP11brahmppu:23862": "airāvatena garuḍo yuyudhe tatra saṃkule /",
  "GP11brahmppu:23863": "devaiḥ sametair yuyudhe śakreṇa ca janārdanaḥ // BrP_203.59 //",
  "GP11brahmppu:23864": "chinneṣu śīryamāṇeṣu śastreṣv astreṣu satvaram /",
  "GP11brahmppu:23865": "jagrāha vāsavo vajraṃ kṛṣṇaś cakraṃ sudarśanam // BrP_203.60 //",
  "GP11brahmppu:23866": "tato hāhākṛtaṃ sarvaṃ trailokyaṃ sacarācaram /",
  "GP11brahmppu:23867": "vajracakradharau dṛṣṭvā devarājajanārdanau // BrP_203.61 //",
  "GP11brahmppu:23868": "kṣiptaṃ vajram athendreṇa jagrāha bhagavān hariḥ /",
  "GP11brahmppu:23869": "na mumoca tadā cakraṃ tiṣṭha tiṣṭheti cābravīt // BrP_203.62 //",
  "GP11brahmppu:23870": "pranaṣṭavajraṃ devendraṃ garuḍakṣatavāhanam /",
  "GP11brahmppu:23871": "satyabhāmābravīd vākyaṃ palāyanaparāyaṇam // BrP_203.63 //",
  "GP11brahmppu:23872": "{satyabhāmovāca: }",
  "GP11brahmppu:23873": "trailokyeśvara no yuktaṃ śacībhartuḥ palāyanam /",
  "GP11brahmppu:23874": "pārijātasragābhogāt tvām upasthāsyate śacī // BrP_203.64 //",
  "GP11brahmppu:23875": "kīdṛśaṃ deva rājyaṃ te pārijātasragujjvalām /",
  "GP11brahmppu:23876": "apaśyato yathāpūrvaṃ praṇayābhyāgatāṃ śacīm // BrP_203.65 //",
  "GP11brahmppu:23877": "alaṃ śakra prayāsena na vrīḍāṃ yātum arhasi /",
  "GP11brahmppu:23878": "nīyatāṃ pārijāto 'yaṃ devāḥ santu gatavyathāḥ // BrP_203.66 //",
  "GP11brahmppu:23879": "patigarvāvalepena bahumānapuraḥsaram /",
  "GP11brahmppu:23880": "na dadarśa gṛhāyātām upacāreṇa māṃ śacī // BrP_203.67 //",
  "GP11brahmppu:23881": "strītvād agurucittāhaṃ svabhartuḥ ślāghanāparā /",
  "GP11brahmppu:23882": "tataḥ kṛtavatī śakra bhavatā saha vigraham // BrP_203.68 //",
  "GP11brahmppu:23883": "tad alaṃ pārijātena parasvena hṛtena vā /",
  "GP11brahmppu:23884": "rūpeṇa yaśasā caiva bhavet strī kā na garvitā // BrP_203.69 //",
  "GP11brahmppu:23885": "{vyāsa uvāca: }",
  "GP11brahmppu:23886": "ity ukte vai nivavṛte devarājas tayā dvijāḥ /",
  "GP11brahmppu:23887": "prāha cainām alaṃ caṇḍi sakhi khedātivistaraiḥ // BrP_203.70 //",
  "GP11brahmppu:23888": "na cāpi sargasaṃhāra- sthitikartākhilasya yaḥ /",
  "GP11brahmppu:23889": "jitasya tena me vrīḍā jāyate viśvarūpiṇā // BrP_203.71 //",
  "GP11brahmppu:23890": "yasmiñ jagat sakalam etad anādimadhye BrP_203.72a",
  "GP11brahmppu:23891": "yasmād yataś ca na bhaviṣyati sarvabhūtāt BrP_203.72b",
  "GP11brahmppu:23892": "tenodbhavapralayapālanakāraṇena BrP_203.72c",
  "GP11brahmppu:23893": "vrīḍā kathaṃ bhavati devi nirākṛtasya BrP_203.72d",
  "GP11brahmppu:23894": "sakalabhuvanamūrtir alpā susūkṣmā BrP_203.73a",
  "GP11brahmppu:23895": "viditasakalavedair jñāyate yasya nānyaiḥ BrP_203.73b",
  "GP11brahmppu:23896": "tam ajam akṛtam īśaṃ śāśvataṃ svecchayainaṃ BrP_203.73c",
  "GP11brahmppu:23897": "jagadupakṛtim ādyaṃ ko vijetuṃ samarthaḥ BrP_203.73d",
  "GP11brahmppu:23898": "{vyāsa uvāca: }",
  "GP11brahmppu:23899": "saṃstuto bhagavān itthaṃ devarājena keśavaḥ /",
  "GP11brahmppu:23900": "prahasya bhāvagambhīram uvācedaṃ dvijottamāḥ // BrP_204.1 //",
  "GP11brahmppu:23901": "{śrībhagavān uvāca: }",
  "GP11brahmppu:23902": "devarājo bhavān indro vayaṃ martyā jagatpate /",
  "GP11brahmppu:23903": "kṣantavyaṃ bhavataivaitad aparādhakṛtaṃ mama // BrP_204.2 //",
  "GP11brahmppu:23904": "pārijātataruś cāyaṃ nīyatām ucitāspadam /",
  "GP11brahmppu:23905": "gṛhīto 'yaṃ mayā śakra satyāvacanakāraṇāt // BrP_204.3 //",
  "GP11brahmppu:23906": "vajraṃ cedaṃ gṛhāṇa tvaṃ yaṣṭavyaṃ prahitaṃ tvayā /",
  "GP11brahmppu:23907": "tavaivaitat praharaṇaṃ śakra vairividāraṇam // BrP_204.4 //",
  "GP11brahmppu:23908": "{śakra uvāca: }",
  "GP11brahmppu:23909": "vimohayasi mām īśa martyo 'ham iti kiṃ vadan /",
  "GP11brahmppu:23910": "jānīmas tvāṃ bhagavato 'nantasaukhyavido vayam // BrP_204.5 //",
  "GP11brahmppu:23911": "yo 'si so 'si jagannātha pravṛttau nātha saṃsthitaḥ /",
  "GP11brahmppu:23912": "jagataḥ śalyaniṣkarṣaṃ karoṣy asurasūdana // BrP_204.6 //",
  "GP11brahmppu:23913": "nīyatāṃ pārijāto 'yaṃ kṛṣṇa dvāravatīṃ purīm /",
  "GP11brahmppu:23914": "martyaloke tvayā mukte nāyaṃ saṃsthāsyate bhuvi // BrP_204.7 //",
  "GP11brahmppu:23915": "{vyāsa uvāca: }",
  "GP11brahmppu:23916": "tathety uktvā tu devendram ājagāma bhuvaṃ hariḥ /",
  "GP11brahmppu:23917": "prayuktaiḥ siddhagandharvaiḥ stūyamānas tv atharṣibhiḥ // BrP_204.8 //",
  "GP11brahmppu:23918": "jagāma kṛṣṇaḥ sahasā gṛhītvā pādapottamam /",
  "GP11brahmppu:23919": "tataḥ śaṅkham upādhmāya dvārakopari saṃsthitaḥ // BrP_204.9 //",
  "GP11brahmppu:23920": "harṣam utpādayām āsa dvārakāvāsināṃ dvijāḥ /",
  "GP11brahmppu:23921": "avatīryātha garuḍāt satyabhāmāsahāyavān // BrP_204.10 //",
  "GP11brahmppu:23922": "niṣkuṭe sthāpayām āsa pārijātaṃ mahātarum /",
  "GP11brahmppu:23923": "yam abhyetya janaḥ sarvo jātiṃ smarati paurvikīm // BrP_204.11 //",
  "GP11brahmppu:23924": "vāsyate yasya puṣpāṇāṃ gandhenorvī triyojanam /",
  "GP11brahmppu:23925": "tatas te yādavāḥ sarve devagandhān amānuṣān // BrP_204.12 //",
  "GP11brahmppu:23926": "dadṛśuḥ pādape tasmin kurvato mukhadarśanam /",
  "GP11brahmppu:23927": "kiṃkaraiḥ samupānītaṃ hastyaśvādi tato dhanam // BrP_204.13 //",
  "GP11brahmppu:23928": "striyaś ca kṛṣṇo jagrāha narakasya parigrahāt /",
  "GP11brahmppu:23929": "tataḥ kāle śubhe prāpta upayeme janārdanaḥ // BrP_204.14 //",
  "GP11brahmppu:23930": "tāḥ kanyā narakāvāsāt sarvato yāḥ samāhṛtāḥ /",
  "GP11brahmppu:23931": "ekasminn eva govindaḥ kālenāsāṃ dvijottamāḥ // BrP_204.15 //",
  "GP11brahmppu:23932": "jagrāha vidhivat pāṇīn pṛthagdehe svadharmataḥ /",
  "GP11brahmppu:23933": "ṣoḍaśa strīsahasrāṇi śatam ekaṃ tathādhikam // BrP_204.16 //",
  "GP11brahmppu:23934": "tāvanti cakre rūpāṇi bhagavān madhusūdanaḥ /",
  "GP11brahmppu:23935": "ekaikaśaś ca tāḥ kanyā menire madhusūdanam // BrP_204.17 //",
  "GP11brahmppu:23936": "mamaiva pāṇigrahaṇaṃ govindaḥ kṛtavān iti /",
  "GP11brahmppu:23937": "niśāsu jagataḥ sraṣṭā tāsāṃ geheṣu keśavaḥ /",
  "GP11brahmppu:23938": "uvāsa viprāḥ sarvāsāṃ viśvarūpadharo hariḥ // BrP_204.18 //",
  "GP11brahmppu:23939": "{vyāsa uvāca: }",
  "GP11brahmppu:23940": "pradyumnādyā hareḥ putrā rukmiṇyāṃ kathitā dvijāḥ /",
  "GP11brahmppu:23941": "bhānvādikāṃś ca vai putrān satyabhāmā vyajāyata // BrP_205.1 //",
  "GP11brahmppu:23942": "dīptimantaḥ prapakṣādyā rohiṇyās tanayā hareḥ /",
  "GP11brahmppu:23943": "babhūvur jāmbavatyāś ca sāmbādyā bāhuśālinaḥ // BrP_205.2 //",
  "GP11brahmppu:23944": "tanayā bhadravindādyā nāgnajityāṃ mahābalāḥ /",
  "GP11brahmppu:23945": "saṃgrāmajitpradhānās tu śaibyāyāṃ cābhavan sutāḥ // BrP_205.3 //",
  "GP11brahmppu:23946": "vṛkādyās tu sutā mādrī gātravatpramukhān sutān /",
  "GP11brahmppu:23947": "avāpa lakṣmaṇā putrān kālindyāś ca śrutādayaḥ // BrP_205.4 //",
  "GP11brahmppu:23948": "anyāsāṃ caiva bhāryāṇāṃ samutpannāni cakriṇaḥ /",
  "GP11brahmppu:23949": "aṣṭāyutāni putrāṇāṃ sahasrāṇi śataṃ tathā // BrP_205.5 //",
  "GP11brahmppu:23950": "pradyumnaḥ pramukhas teṣāṃ rukmiṇyās tu sutas tataḥ /",
  "GP11brahmppu:23951": "pradyumnād aniruddho 'bhūd vajras tasmād ajāyata // BrP_205.6 //",
  "GP11brahmppu:23952": "aniruddho raṇe ruddho baleḥ pautrīṃ mahābalaḥ /",
  "GP11brahmppu:23953": "bāṇasya tanayām ūṣām upayeme dvijottamāḥ // BrP_205.7 //",
  "GP11brahmppu:23954": "yatra yuddham abhūd ghoraṃ hariśaṃkarayor mahat /",
  "GP11brahmppu:23955": "chinnaṃ sahasraṃ bāhūnāṃ yatra bāṇasya cakriṇā // BrP_205.8 //",
  "GP11brahmppu:23956": "{munaya ūcuḥ: }",
  "GP11brahmppu:23957": "kathaṃ yuddham abhūd brahmann uṣārthe harakṛṣṇayoḥ /",
  "GP11brahmppu:23958": "kathaṃ kṣayaṃ ca bāṇasya bāhūnāṃ kṛtavān hariḥ // BrP_205.9 //",
  "GP11brahmppu:23959": "etat sarvaṃ mahābhāga vaktum arhasi no 'khilam /",
  "GP11brahmppu:23960": "mahat kautūhalaṃ jātaṃ śrotum etāṃ kathāṃ śubhām // BrP_205.10 //",
  "GP11brahmppu:23961": "{vyāsa uvāca: }",
  "GP11brahmppu:23962": "uṣā bāṇasutā viprāḥ pārvatīṃ śaṃbhunā saha /",
  "GP11brahmppu:23963": "krīḍantīm upalakṣyoccaiḥ spṛhāṃ cakre tadā svayam /",
  "GP11brahmppu:23964": "tataḥ sakalacittajñā gaurī tām āha bhāminīm // BrP_205.11 //",
  "GP11brahmppu:23965": "{gaury uvāca: }",
  "GP11brahmppu:23966": "alam ity anutāpena bhartrā tvam api raṃsyase //* BrP_205.12 //",
  "GP11brahmppu:23967": "{vyāsa uvāca: }",
  "GP11brahmppu:23968": "ity uktā sā tadā cakre kadeti matim ātmanaḥ /",
  "GP11brahmppu:23969": "ko vā bhartā mamety enāṃ punar apy āha pārvatī // BrP_205.13 //",
  "GP11brahmppu:23970": "{pārvaty uvāca: }",
  "GP11brahmppu:23971": "vaiśākhe śukladvādaśyāṃ svapne yo 'bhibhavaṃ tava /",
  "GP11brahmppu:23972": "kariṣyati sa te bhartā rājaputri bhaviṣyati // BrP_205.14 //",
  "GP11brahmppu:23973": "{vyāsa uvāca: }",
  "GP11brahmppu:23974": "tasyāṃ tithau pumān svapne yathā devyā udīritaḥ /",
  "GP11brahmppu:23975": "tathaivābhibhavaṃ cakre rāgaṃ cakre ca tatra sā /",
  "GP11brahmppu:23976": "tataḥ prabuddhā puruṣam apaśyantī tam utsukā // BrP_205.15 //",
  "GP11brahmppu:23977": "{uṣovāca: }",
  "GP11brahmppu:23978": "kva gato 'sīti nirlajjā dvijāś coktavatī sakhīm /",
  "GP11brahmppu:23979": "bāṇasya mantrī kumbhāṇḍaś citralekhā tu tatsutā // BrP_205.16 //",
  "GP11brahmppu:23980": "tasyāḥ sakhy abhavat sā ca prāha ko 'yaṃ tvayocyate /",
  "GP11brahmppu:23981": "yadā lajjākulā nāsya kathayām āsa sā sakhī // BrP_205.17 //",
  "GP11brahmppu:23982": "tadā viśvāsam ānīya sarvam evānvavedayat /",
  "GP11brahmppu:23983": "viditāyāṃ tu tām āha punar ūṣā yathoditam /",
  "GP11brahmppu:23984": "devyā tathaiva tatprāptau yo 'bhyupāyaḥ kuruṣva tam // BrP_205.18 //",
  "GP11brahmppu:23985": "{vyāsa uvāca: }",
  "GP11brahmppu:23986": "tataḥ paṭe surān daityān gandharvāṃś ca pradhānataḥ /",
  "GP11brahmppu:23987": "manuṣyāṃś cābhilikhyāsau citralekhāpy adarśayat // BrP_205.19 //",
  "GP11brahmppu:23988": "apāsya sā tu gandharvāṃs tathoragasurāsurān /",
  "GP11brahmppu:23989": "manuṣyeṣu dadau dṛṣṭiṃ teṣv apy andhakavṛṣṇiṣu // BrP_205.20 //",
  "GP11brahmppu:23990": "kṛṣṇarāmau vilokyāsīt subhrūr lajjāyatekṣaṇā /",
  "GP11brahmppu:23991": "pradyumnadarśane vrīḍā- dṛṣṭiṃ ninye tato dvijāḥ // BrP_205.21 //",
  "GP11brahmppu:23992": "dṛṣṭvāniruddhaṃ ca tato lajjā kvāpi nirākṛtā /",
  "GP11brahmppu:23993": "so 'yaṃ so 'yaṃ mamety ukte tayā sā yogagāminī /",
  "GP11brahmppu:23994": "yayau dvāravatīm ūṣāṃ samāśvāsya tataḥ sakhī // BrP_205.22 //",
  "GP11brahmppu:23995": "{vyāsa uvāca: }",
  "GP11brahmppu:23996": "bāṇo 'pi praṇipatyāgre tataś cāha trilocanam //* BrP_206.1 //",
  "GP11brahmppu:23997": "{bāṇa uvāca: }",
  "GP11brahmppu:23998": "deva bāhusahasreṇa nirviṇṇo 'haṃ vināhavam /",
  "GP11brahmppu:23999": "kaccin mamaiṣāṃ bāhūnāṃ sāphalyakaraṇo raṇaḥ /",
  "GP11brahmppu:24000": "bhaviṣyati vinā yuddhaṃ bhārāya mama kiṃ bhujaiḥ // BrP_206.2 //",
  "GP11brahmppu:24001": "{śaṃkara uvāca: }",
  "GP11brahmppu:24002": "mayūradhvajabhaṅgas te yadā bāṇa bhaviṣyati /",
  "GP11brahmppu:24003": "piśitāśijanānandaṃ prāpsyasi tvaṃ tadā raṇam // BrP_206.3 //",
  "GP11brahmppu:24004": "{vyāsa uvāca: }",
  "GP11brahmppu:24005": "tataḥ praṇamya muditaḥ śaṃbhum abhyāgato gṛhāt /",
  "GP11brahmppu:24006": "bhagnaṃ dhvajam athālokya hṛṣṭo harṣaṃ paraṃ yayau // BrP_206.4 //",
  "GP11brahmppu:24007": "etasminn eva kāle tu yogavidyābalena tam /",
  "GP11brahmppu:24008": "aniruddham athāninye citralekhā varā sakhī // BrP_206.5 //",
  "GP11brahmppu:24009": "kanyāntaḥpuramadhye taṃ ramamāṇaṃ sahoṣayā /",
  "GP11brahmppu:24010": "vijñāya rakṣiṇo gatvā śaśaṃsur daityabhūpateḥ // BrP_206.6 //",
  "GP11brahmppu:24011": "vyādiṣṭaṃ kiṃkarāṇāṃ tu sainyaṃ tena mahātmanā /",
  "GP11brahmppu:24012": "jaghāna parighaṃ lauham ādāya paravīrahā // BrP_206.7 //",
  "GP11brahmppu:24013": "hateṣu teṣu bāṇo 'pi rathasthas tadvadhodyataḥ /",
  "GP11brahmppu:24014": "yudhyamāno yathāśakti yadā vīreṇa nirjitaḥ // BrP_206.8 //",
  "GP11brahmppu:24015": "māyayā yuyudhe tena sa tadā mantracoditaḥ /",
  "GP11brahmppu:24016": "tataś ca pannagāstreṇa babandha yadunandanam // BrP_206.9 //",
  "GP11brahmppu:24017": "dvāravatyāṃ kva yāto 'sāv aniruddheti jalpatām /",
  "GP11brahmppu:24018": "yadūnām ācacakṣe taṃ baddhaṃ bāṇena nāradaḥ // BrP_206.10 //",
  "GP11brahmppu:24019": "taṃ śoṇitapure śrutvā nītaṃ vidyāvidagdhayā /",
  "GP11brahmppu:24020": "yoṣitā pratyayaṃ jagmur yādavā nāma vairiti // BrP_206.11 //",
  "GP11brahmppu:24021": "tato garuḍam āruhya smṛtamātrāgataṃ hariḥ /",
  "GP11brahmppu:24022": "balapradyumnasahito bāṇasya prayayau puram // BrP_206.12 //",
  "GP11brahmppu:24023": "purīpraveśe pramathair yuddham āsīn mahābalaiḥ /",
  "GP11brahmppu:24024": "yayau bāṇapurābhyāśaṃ nītvā tān saṃkṣayaṃ hariḥ // BrP_206.13 //",
  "GP11brahmppu:24025": "tatas tripādas triśirā jvaro māheśvaro mahān /",
  "GP11brahmppu:24026": "bāṇarakṣārtham atyarthaṃ yuyudhe śārṅgadhanvanā // BrP_206.14 //",
  "GP11brahmppu:24027": "tadbhasmasparśasaṃbhūta- tāpaṃ kṛṣṇāṅgasaṃgamāt /",
  "GP11brahmppu:24028": "avāpa baladevo 'pi samaṃ saṃmīlitekṣaṇaḥ // BrP_206.15 //",
  "GP11brahmppu:24029": "tataḥ saṃyudhyamānas tu saha devena śārṅgiṇā /",
  "GP11brahmppu:24030": "vaiṣṇavena jvareṇāśu kṛṣṇadehān nirākṛtaḥ // BrP_206.16 //",
  "GP11brahmppu:24031": "nārāyaṇabhujāghāta- paripīḍanavihvalam /",
  "GP11brahmppu:24032": "taṃ vīkṣya kṣamyatām asyety āha devaḥ pitāmahaḥ // BrP_206.17 //",
  "GP11brahmppu:24033": "tataś ca kṣāntam eveti procya taṃ vaiṣṇavaṃ jvaram /",
  "GP11brahmppu:24034": "ātmany eva layaṃ ninye bhagavān madhusūdanaḥ // BrP_206.18 //",
  "GP11brahmppu:24035": "mama tvayā samaṃ yuddhaṃ ye smariṣyanti mānavāḥ /",
  "GP11brahmppu:24036": "vijvarās te bhaviṣyantīty uktvā cainaṃ yayau hariḥ // BrP_206.19 //",
  "GP11brahmppu:24037": "tato 'gnīn bhagavān pañca jitvā nītvā kṣayaṃ tathā /",
  "GP11brahmppu:24038": "dānavānāṃ balaṃ viṣṇuś cūrṇayām āsa līlayā // BrP_206.20 //",
  "GP11brahmppu:24039": "tataḥ samastasainyena daiteyānāṃ baleḥ sutaḥ /",
  "GP11brahmppu:24040": "yuyudhe śaṃkaraś caiva kārttikeyaś ca śauriṇā // BrP_206.21 //",
  "GP11brahmppu:24041": "hariśaṃkarayor yuddham atīvāsīt sudāruṇam /",
  "GP11brahmppu:24042": "cukṣubhuḥ sakalā lokāḥ śastrāstrair bahudhārditāḥ // BrP_206.22 //",
  "GP11brahmppu:24043": "pralayo 'yam aśeṣasya jagato nūnam āgataḥ /",
  "GP11brahmppu:24044": "menire tridaśā yatra vartamāne mahāhave // BrP_206.23 //",
  "GP11brahmppu:24045": "jṛmbhaṇāstreṇa govindo jṛmbhayām āsa śaṃkaram /",
  "GP11brahmppu:24046": "tataḥ praṇeśur daiteyāḥ pramathāś ca samantataḥ // BrP_206.24 //",
  "GP11brahmppu:24047": "jṛmbhābhibhūtaś ca haro rathopastham upāviśat /",
  "GP11brahmppu:24048": "na śaśāka tadā yoddhuṃ kṛṣṇenākliṣṭakarmaṇā // BrP_206.25 //",
  "GP11brahmppu:24049": "garuḍakṣatabāhuś ca pradyumnāstreṇa pīḍitaḥ /",
  "GP11brahmppu:24050": "kṛṣṇahuṃkāranirdhūta- śaktiś cāpayayau guhaḥ // BrP_206.26 //",
  "GP11brahmppu:24051": "jṛmbhite śaṃkare naṣṭe daityasainye guhe jite /",
  "GP11brahmppu:24052": "nīte pramathasainye ca saṃkṣayaṃ śārṅgadhanvanā // BrP_206.27 //",
  "GP11brahmppu:24053": "nandīśasaṃgṛhītāśvam adhirūḍho mahāratham /",
  "GP11brahmppu:24054": "bāṇas tatrāyayau yoddhuṃ kṛṣṇakārṣṇibalaiḥ saha // BrP_206.28 //",
  "GP11brahmppu:24055": "balabhadro mahāvīryo bāṇasainyam anekadhā /",
  "GP11brahmppu:24056": "vivyādha bāṇaiḥ pradyumno dharmataś cāpalāyataḥ // BrP_206.29 //",
  "GP11brahmppu:24057": "ākṛṣya lāṅgalāgreṇa muśalena ca pothitam /",
  "GP11brahmppu:24058": "balaṃ balena dadṛśe bāṇo bāṇaiś ca cakriṇaḥ // BrP_206.30 //",
  "GP11brahmppu:24059": "tataḥ kṛṣṇasya bāṇena yuddham āsīt samāsataḥ /",
  "GP11brahmppu:24060": "parasparaṃ tu saṃdīptān kāyatrāṇavibhedinaḥ // BrP_206.31 //",
  "GP11brahmppu:24061": "kṛṣṇaś ciccheda bāṇāṃs tān bāṇena prahitāñ śaraiḥ /",
  "GP11brahmppu:24062": "bibheda keśavaṃ bāṇo bāṇaṃ vivyādha cakradhṛk // BrP_206.32 //",
  "GP11brahmppu:24063": "mumucāte tathāstrāṇi bāṇakṛṣṇau jigīṣayā /",
  "GP11brahmppu:24064": "parasparakṣatiparau parighāṃś ca tato dvijāḥ // BrP_206.33 //",
  "GP11brahmppu:24065": "chidyamāneṣv aśeṣeṣu śastreṣv astre ca sīdati /",
  "GP11brahmppu:24066": "prācuryeṇa harir bāṇaṃ hantuṃ cakre tato manaḥ // BrP_206.34 //",
  "GP11brahmppu:24067": "tato 'rkaśatasaṃbhūta- tejasā sadṛśadyuti /",
  "GP11brahmppu:24068": "jagrāha daityacakrārir hariś cakraṃ sudarśanam // BrP_206.35 //",
  "GP11brahmppu:24069": "muñcato bāṇanāśāya tac cakraṃ madhuvidviṣaḥ /",
  "GP11brahmppu:24070": "nagnā daiteyavidyābhūt koṭarī purato hareḥ // BrP_206.36 //",
  "GP11brahmppu:24071": "tām agrato harir dṛṣṭvā mīlitākṣaḥ sudarśanam /",
  "GP11brahmppu:24072": "mumoca bāṇam uddiśya chettuṃ bāhuvanaṃ ripoḥ // BrP_206.37 //",
  "GP11brahmppu:24073": "krameṇāsya tu bāhūnāṃ bāṇasyācyutacoditam /",
  "GP11brahmppu:24074": "chedaṃ cakre 'surasyāśu śastrāstrakṣepaṇād drutam // BrP_206.38 //",
  "GP11brahmppu:24075": "chinne bāhuvane tat tu karasthaṃ madhusūdanaḥ /",
  "GP11brahmppu:24076": "mumukṣur bāṇanāśāya vijñātas tripuradviṣā // BrP_206.39 //",
  "GP11brahmppu:24077": "sa utpatyāha govindaṃ sāmapūrvam umāpatiḥ /",
  "GP11brahmppu:24078": "vilokya bāṇaṃ dordaṇḍa- cchedāsṛksrāvavarṣiṇam // BrP_206.40 //",
  "GP11brahmppu:24079": "{rudra uvāca: }",
  "GP11brahmppu:24080": "kṛṣṇa kṛṣṇa jagannātha jāne tvāṃ puruṣottamam /",
  "GP11brahmppu:24081": "pareśaṃ paramātmānam anādinidhanaṃ param // BrP_206.41 //",
  "GP11brahmppu:24082": "devatiryaṅmanuṣyeṣu śarīragrahaṇātmikā /",
  "GP11brahmppu:24083": "līleyaṃ tava ceṣṭā hi daityānāṃ vadhalakṣaṇā // BrP_206.42 //",
  "GP11brahmppu:24084": "tat prasīdābhayaṃ dattaṃ bāṇasyāsya mayā prabho /",
  "GP11brahmppu:24085": "tat tvayā nānṛtaṃ kāryaṃ yan mayā vyāhṛtaṃ vacaḥ // BrP_206.43 //",
  "GP11brahmppu:24086": "asmatsaṃśrayavṛddho 'yaṃ nāparādhas tavāvyaya /",
  "GP11brahmppu:24087": "mayā dattavaro daityas tatas tvāṃ kṣamayāmy aham // BrP_206.44 //",
  "GP11brahmppu:24088": "{vyāsa uvāca: }",
  "GP11brahmppu:24089": "ity uktaḥ prāha govindaḥ śūlapāṇim umāpatim /",
  "GP11brahmppu:24090": "prasannavadano bhūtvā gatāmarṣo 'suraṃ prati // BrP_206.45 //",
  "GP11brahmppu:24091": "{śrībhagavān uvāca: }",
  "GP11brahmppu:24092": "yuṣmaddattavaro bāṇo jīvatād eṣa śaṃkara /",
  "GP11brahmppu:24093": "tvadvākyagauravād etan mayā cakraṃ nivartitam // BrP_206.46 //",
  "GP11brahmppu:24094": "tvayā yad abhayaṃ dattaṃ tad dattam abhayaṃ mayā /",
  "GP11brahmppu:24095": "matto 'vibhinnam ātmānaṃ draṣṭum arhasi śaṃkara // BrP_206.47 //",
  "GP11brahmppu:24096": "yo 'haṃ sa tvaṃ jagac cedaṃ sadevāsuramānuṣam /",
  "GP11brahmppu:24097": "avidyāmohitātmānaḥ puruṣā bhinnadarśinaḥ // BrP_206.48 //",
  "GP11brahmppu:24098": "{vyāsa uvāca: }",
  "GP11brahmppu:24099": "ity uktvā prayayau kṛṣṇaḥ prādyumnir yatra tiṣṭhati /",
  "GP11brahmppu:24100": "tadbandhaphaṇino neśur garuḍānilaśoṣitāḥ // BrP_206.49 //",
  "GP11brahmppu:24101": "tato 'niruddham āropya sapatnīkaṃ garutmati /",
  "GP11brahmppu:24102": "ājagmur dvārakāṃ rāma- kārṣṇidāmodarāḥ purīm // BrP_206.50 //",
  "GP11brahmppu:24103": "{munaya ūcuḥ: }",
  "GP11brahmppu:24104": "cakre karma mahac chaurir bibhrad yo mānuṣīṃ tanum /",
  "GP11brahmppu:24105": "jigāya śakraṃ śarvaṃ ca sarvadevāṃś ca līlayā // BrP_207.1 //",
  "GP11brahmppu:24106": "yac cānyad akarot karma divyaceṣṭāvighātakṛt /",
  "GP11brahmppu:24107": "kathyatāṃ tan muniśreṣṭha paraṃ kautūhalaṃ hi naḥ // BrP_207.2 //",
  "GP11brahmppu:24108": "{vyāsa uvāca: }",
  "GP11brahmppu:24109": "gadato me muniśreṣṭhāḥ śrūyatām idam ādarāt /",
  "GP11brahmppu:24110": "narāvatāre kṛṣṇena dagdhā vārāṇasī yathā // BrP_207.3 //",
  "GP11brahmppu:24111": "pauṇḍrako vāsudevaś ca vāsudevo 'bhavad bhuvi /",
  "GP11brahmppu:24112": "avatīrṇas tvam ity ukto janair ajñānamohitaiḥ // BrP_207.4 //",
  "GP11brahmppu:24113": "sa mene vāsudevo 'ham avatīrṇo mahītale /",
  "GP11brahmppu:24114": "naṣṭasmṛtis tataḥ sarvaṃ viṣṇucihnam acīkarat /",
  "GP11brahmppu:24115": "dūtaṃ ca preṣayām āsa sa kṛṣṇāya dvijottamāḥ // BrP_207.5 //",
  "GP11brahmppu:24116": "{dūta uvāca: }",
  "GP11brahmppu:24117": "tyaktvā cakrādikaṃ cihnaṃ madīyaṃ nāma mātmanaḥ /",
  "GP11brahmppu:24118": "vāsudevātmakaṃ mūḍha muktvā sarvam aśeṣataḥ // BrP_207.6 //",
  "GP11brahmppu:24119": "ātmano jīvitārthaṃ ca tathā me praṇatiṃ vraja //* BrP_207.7 //",
  "GP11brahmppu:24120": "{vyāsa uvāca: }",
  "GP11brahmppu:24121": "ity uktaḥ sa prahasyaiva dūtaṃ prāha janārdanaḥ //* BrP_207.8 //",
  "GP11brahmppu:24122": "{śrībhagavān uvāca: }",
  "GP11brahmppu:24123": "nijacihnam ahaṃ cakraṃ samutsrakṣye tvayīti vai /",
  "GP11brahmppu:24124": "vācyaś ca pauṇḍrako gatvā tvayā dūta vaco mama // BrP_207.9 //",
  "GP11brahmppu:24125": "jñātas tvadvākyasadbhāvo yat kāryaṃ tad vidhīyatām /",
  "GP11brahmppu:24126": "gṛhītacihna evāham āgamiṣyāmi te puram // BrP_207.10 //",
  "GP11brahmppu:24127": "utsrakṣyāmi ca te cakraṃ nijacihnam asaṃśayam /",
  "GP11brahmppu:24128": "ājñāpūrvaṃ ca yad idam āgaccheti tvayoditam // BrP_207.11 //",
  "GP11brahmppu:24129": "saṃpādayiṣye śvas tubhyaṃ tad apy eṣo 'vilambitam /",
  "GP11brahmppu:24130": "śaraṇaṃ te samabhyetya kartāsmi nṛpate tathā /",
  "GP11brahmppu:24131": "yathā tvatto bhayaṃ bhūyo naiva kiṃcid bhaviṣyati // BrP_207.12 //",
  "GP11brahmppu:24132": "{vyāsa uvāca: }",
  "GP11brahmppu:24133": "ity ukte 'pagate dūte saṃsmṛtyābhyāgataṃ hariḥ /",
  "GP11brahmppu:24134": "garutmantaṃ samāruhya tvaritaṃ tatpuraṃ yayau // BrP_207.13 //",
  "GP11brahmppu:24135": "tasyāpi keśavodyogaṃ śrutvā kāśipatis tadā /",
  "GP11brahmppu:24136": "sarvasainyaparīvāra- pārṣṇigrāham upāyayau // BrP_207.14 //",
  "GP11brahmppu:24137": "tato balena mahatā kāśirājabalena ca /",
  "GP11brahmppu:24138": "pauṇḍrako vāsudevo 'sau keśavābhimukhaṃ yayau // BrP_207.15 //",
  "GP11brahmppu:24139": "taṃ dadarśa harir dūrād udārasyandane sthitam /",
  "GP11brahmppu:24140": "cakraśaṅkhagadāpāṇiṃ pāṇinā vidhṛtāmbujam // BrP_207.16 //",
  "GP11brahmppu:24141": "sragdharaṃ dhṛtaśārṅgaṃ ca suparṇaracanādhvajam /",
  "GP11brahmppu:24142": "vakṣasthalakṛtaṃ cāsya śrīvatsaṃ dadṛśe hariḥ // BrP_207.17 //",
  "GP11brahmppu:24143": "kirīṭakuṇḍaladharaṃ pītavāsaḥsamanvitam /",
  "GP11brahmppu:24144": "dṛṣṭvā taṃ bhāvagambhīraṃ jahāsa madhusūdanaḥ // BrP_207.18 //",
  "GP11brahmppu:24145": "yuyudhe ca balenāsya hastyaśvabalinā dvijāḥ /",
  "GP11brahmppu:24146": "nistriṃśarṣṭigadāśūla- śaktikārmukaśālinā // BrP_207.19 //",
  "GP11brahmppu:24147": "kṣaṇena śārṅganirmuktaiḥ śarair agnividāraṇaiḥ /",
  "GP11brahmppu:24148": "gadācakrātipātaiś ca sūdayām āsa tadbalam // BrP_207.20 //",
  "GP11brahmppu:24149": "kāśirājabalaṃ caiva kṣayaṃ nītvā janārdanaḥ /",
  "GP11brahmppu:24150": "uvāca pauṇḍrakaṃ mūḍham ātmacihnopalakṣaṇam // BrP_207.21 //",
  "GP11brahmppu:24151": "{śrībhagavān uvāca: }",
  "GP11brahmppu:24152": "pauṇḍrakoktaṃ tvayā yat tad dūtavaktreṇa māṃ prati /",
  "GP11brahmppu:24153": "samutsṛjeti cihnāni tat te saṃpādayāmy aham // BrP_207.22 //",
  "GP11brahmppu:24154": "cakram etat samutsṛṣṭaṃ gadeyaṃ te visarjitā /",
  "GP11brahmppu:24155": "garutmān eṣa nirdiṣṭaḥ samārohatu te dhvajam // BrP_207.23 //",
  "GP11brahmppu:24156": "ity uccārya vimuktena cakreṇāsau vidāritaḥ /",
  "GP11brahmppu:24157": "pothito gadayā bhagno garutmāṃś ca garutmatā // BrP_207.24 //",
  "GP11brahmppu:24158": "tato hāhākṛte loke kāśīnām adhipas tadā /",
  "GP11brahmppu:24159": "yuyudhe vāsudevena mitrasyāpacitau sthitaḥ // BrP_207.25 //",
  "GP11brahmppu:24160": "tataḥ śārṅgavinirmuktaiś chittvā tasya śaraiḥ śiraḥ /",
  "GP11brahmppu:24161": "kāśipuryāṃ sa cikṣepa kurvaṃl lokasya vismayam // BrP_207.26 //",
  "GP11brahmppu:24162": "hatvā tu pauṇḍrakaṃ śauriḥ kāśirājaṃ ca sānugam /",
  "GP11brahmppu:24163": "reme dvāravatīṃ prāpto 'maraḥ svargagato yathā // BrP_207.27 //",
  "GP11brahmppu:24164": "tacchiraḥ patitaṃ tatra dṛṣṭvā kāśipateḥ pure /",
  "GP11brahmppu:24165": "janaḥ kim etad ity āha kenety atyantavismitaḥ // BrP_207.28 //",
  "GP11brahmppu:24166": "jñātvā taṃ vāsudevena hataṃ tasya sutas tataḥ /",
  "GP11brahmppu:24167": "purohitena sahitas toṣayām āsa śaṃkaram // BrP_207.29 //",
  "GP11brahmppu:24168": "avimukte mahākṣetre toṣitas tena śaṃkaraḥ /",
  "GP11brahmppu:24169": "varaṃ vṛṇīṣveti tadā taṃ provāca nṛpātmajam // BrP_207.30 //",
  "GP11brahmppu:24170": "sa vavre bhagavan kṛtyā pitur hantur vadhāya me /",
  "GP11brahmppu:24171": "samuttiṣṭhatu kṛṣṇasya tvatprasādān maheśvara // BrP_207.31 //",
  "GP11brahmppu:24172": "{vyāsa uvāca: }",
  "GP11brahmppu:24173": "evaṃ bhaviṣyatīty ukte dakṣiṇāgner anantaram /",
  "GP11brahmppu:24174": "mahākṛtyā samuttasthau tasyaivāgniniveśanāt // BrP_207.32 //",
  "GP11brahmppu:24175": "tato jvālākarālāsyā jvalatkeśakalāpikā /",
  "GP11brahmppu:24176": "kṛṣṇa kṛṣṇeti kupitā kṛtvā dvāravatīṃ yayau // BrP_207.33 //",
  "GP11brahmppu:24177": "tām avekṣya janaḥ sarvo raudrāṃ vikṛtalocanām /",
  "GP11brahmppu:24178": "yayau śaraṇyaṃ jagatāṃ śaraṇaṃ madhusūdanam // BrP_207.34 //",
  "GP11brahmppu:24179": "{janā ūcuḥ: }",
  "GP11brahmppu:24180": "kāśirājasuteneyam ārādhya vṛṣabhadhvajam /",
  "GP11brahmppu:24181": "utpāditā mahākṛtyā vadhāya tava cakriṇaḥ /",
  "GP11brahmppu:24182": "jahi kṛtyām imām ugrāṃ vahnijvālājaṭākulām // BrP_207.35 //",
  "GP11brahmppu:24183": "{vyāsa uvāca: }",
  "GP11brahmppu:24184": "cakram utsṛṣṭam akṣeṣu krīḍāsaktena līlayā /",
  "GP11brahmppu:24185": "tad agnimālājaṭilaṃ jvālodgārātibhīṣaṇam // BrP_207.36 //",
  "GP11brahmppu:24186": "kṛtyām anujagāmāśu viṣṇucakraṃ sudarśanam /",
  "GP11brahmppu:24187": "tataḥ sā cakravidhvastā kṛtyā māheśvarī tadā // BrP_207.37 //",
  "GP11brahmppu:24188": "jagāma veginī vegāt tad apy anujagāma tām /",
  "GP11brahmppu:24189": "kṛtyā vārāṇasīm eva praviveśa tvarānvitā // BrP_207.38 //",
  "GP11brahmppu:24190": "viṣṇucakrapratihata- prabhāvā munisattamāḥ /",
  "GP11brahmppu:24191": "tataḥ kāśibalaṃ bhūri pramathānāṃ tathā balam // BrP_207.39 //",
  "GP11brahmppu:24192": "samastaśastrāstrayutaṃ cakrasyābhimukhaṃ yayau /",
  "GP11brahmppu:24193": "śastrāstramokṣabahulaṃ dagdhvā tad balam ojasā // BrP_207.40 //",
  "GP11brahmppu:24194": "kṛtvākṣemām aśeṣāṃ tāṃ purīṃ vārāṇasīṃ yayau /",
  "GP11brahmppu:24195": "prabhūtabhṛtyapaurāṃ tāṃ sāśvamātaṅgamānavām // BrP_207.41 //",
  "GP11brahmppu:24196": "aśeṣadurgakoṣṭhāṃ tāṃ durnirīkṣyāṃ surair api /",
  "GP11brahmppu:24197": "jvālāparivṛtāśeṣa- gṛhaprākāratoraṇām // BrP_207.42 //",
  "GP11brahmppu:24198": "dadāha tāṃ purīṃ cakraṃ sakalām eva satvaram /",
  "GP11brahmppu:24199": "akṣīṇāmarṣam atyalpa- sādhyasādhananispṛham /",
  "GP11brahmppu:24200": "tac cakraṃ prasphuraddīpti viṣṇor abhyāyayau karam // BrP_207.43 //",
  "GP11brahmppu:24201": "{munaya ūcuḥ: }",
  "GP11brahmppu:24202": "śrotum icchāmahe bhūyo balabhadrasya dhīmataḥ /",
  "GP11brahmppu:24203": "mune parākramaṃ śauryaṃ tan no vyākhyātum arhasi // BrP_208.1 //",
  "GP11brahmppu:24204": "yamunākarṣaṇādīni śrutāny asmābhir atra vai /",
  "GP11brahmppu:24205": "tat kathyatāṃ mahābhāga yad anyat kṛtavān balaḥ // BrP_208.2 //",
  "GP11brahmppu:24206": "{vyāsa uvāca: }",
  "GP11brahmppu:24207": "śṛṇudhvaṃ munayaḥ karma yad rāmeṇābhavat kṛtam /",
  "GP11brahmppu:24208": "anantenāprameyena śeṣeṇa dharaṇībhṛtā // BrP_208.3 //",
  "GP11brahmppu:24209": "duryodhanasya tanayāṃ svayaṃvarakṛtekṣaṇām /",
  "GP11brahmppu:24210": "balād ādattavān vīraḥ sāmbo jāmbavatīsutaḥ // BrP_208.4 //",
  "GP11brahmppu:24211": "tataḥ kruddhā mahāvīryāḥ karṇaduryodhanādayaḥ /",
  "GP11brahmppu:24212": "bhīṣmadroṇādayaś caiva babandhur yudhi nirjitam // BrP_208.5 //",
  "GP11brahmppu:24213": "tac chrutvā yādavāḥ sarve krodhaṃ duryodhanādiṣu /",
  "GP11brahmppu:24214": "munayaḥ praticakruś ca tān vihantuṃ mahodyamam // BrP_208.6 //",
  "GP11brahmppu:24215": "tān nivārya balaḥ prāha madalolākulākṣaram /",
  "GP11brahmppu:24216": "mokṣyanti te madvacanād yāsyāmy eko hi kauravān // BrP_208.7 //",
  "GP11brahmppu:24217": "baladevas tato gatvā nagaraṃ nāgasāhvayam /",
  "GP11brahmppu:24218": "bāhyopavanamadhye 'bhūn na viveśa ca tat puram // BrP_208.8 //",
  "GP11brahmppu:24219": "balam āgatam ājñāya tadā duryodhanādayaḥ /",
  "GP11brahmppu:24220": "gām argham udakaṃ caiva rāmāya pratyavedayan /",
  "GP11brahmppu:24221": "gṛhītvā vidhivat sarvaṃ tatas tān āha kauravān // BrP_208.9 //",
  "GP11brahmppu:24222": "{baladeva uvāca: }",
  "GP11brahmppu:24223": "ājñāpayaty ugrasenaḥ sāmbam āśu vimuñcata //* BrP_208.10 //",
  "GP11brahmppu:24224": "{vyāsa uvāca: }",
  "GP11brahmppu:24225": "tatas tadvacanaṃ śrutvā bhīṣmadroṇādayo dvijāḥ /",
  "GP11brahmppu:24226": "karṇaduryodhanādyāś ca cukrudhur dvijasattamāḥ // BrP_208.11 //",
  "GP11brahmppu:24227": "ūcuś ca kupitāḥ sarve bāhlikādyāś ca bhūmipāḥ /",
  "GP11brahmppu:24228": "arājārhaṃ yador vaṃśam avekṣya muśalāyudham // BrP_208.12 //",
  "GP11brahmppu:24229": "{kauravā ūcuḥ: }",
  "GP11brahmppu:24230": "bho bhoḥ kim etad bhavatā balabhadreritaṃ vacaḥ /",
  "GP11brahmppu:24231": "ājñāṃ kurukulotthānāṃ yādavaḥ kaḥ pradāsyati // BrP_208.13 //",
  "GP11brahmppu:24232": "ugraseno 'pi yady ājñāṃ kauravāṇāṃ pradāsyati /",
  "GP11brahmppu:24233": "tad alaṃ pāṇḍuraiś chattrair nṛpayogyair alaṃkṛtaiḥ // BrP_208.14 //",
  "GP11brahmppu:24234": "tad gaccha balabhadra tvaṃ sāmbam anyāyaceṣṭitam /",
  "GP11brahmppu:24235": "vimokṣyāmo na bhavato nograsenasya śāsanāt // BrP_208.15 //",
  "GP11brahmppu:24236": "praṇatir yā kṛtāsmākaṃ mānyānāṃ kukurāndhakaiḥ /",
  "GP11brahmppu:24237": "na nāma sā kṛtā keyam ājñā svāmini bhṛtyataḥ // BrP_208.16 //",
  "GP11brahmppu:24238": "garvam āropitā yūyaṃ samānāsanabhojanaiḥ /",
  "GP11brahmppu:24239": "ko doṣo bhavatāṃ nītir yat prīṇāty anapekṣitā // BrP_208.17 //",
  "GP11brahmppu:24240": "asmābhir arcyo bhavatā yo 'yaṃ bala niveditaḥ /",
  "GP11brahmppu:24241": "premṇaiva na tad asmākaṃ kulād yuṣmatkulocitam // BrP_208.18 //",
  "GP11brahmppu:24242": "{vyāsa uvāca: }",
  "GP11brahmppu:24243": "ity uktvā kuravaḥ sarve nāmuñcanta hareḥ sutam /",
  "GP11brahmppu:24244": "kṛtaikaniścayāḥ sarve viviśur gajasāhvayam // BrP_208.19 //",
  "GP11brahmppu:24245": "mattaḥ kopena cāghūrṇaṃ tato 'dhikṣepajanmanā /",
  "GP11brahmppu:24246": "utthāya pārṣṇyā vasudhāṃ jaghāna sa halāyudhaḥ // BrP_208.20 //",
  "GP11brahmppu:24247": "tato vidāritā pṛthvī pārṣṇighātān mahātmanaḥ /",
  "GP11brahmppu:24248": "āsphoṭayām āsa tadā diśaḥ śabdena pūrayan /",
  "GP11brahmppu:24249": "uvāca cātitāmrākṣo bhrukuṭīkuṭilānanaḥ // BrP_208.21 //",
  "GP11brahmppu:24250": "{baladeva uvāca: }",
  "GP11brahmppu:24251": "aho mahāvalepo 'yam asārāṇāṃ durātmanām /",
  "GP11brahmppu:24252": "kauravāṇām ādhipatyam asmākaṃ kila kālajam // BrP_208.22 //",
  "GP11brahmppu:24253": "ugrasenasya ye nājñāṃ manyante cāpy alaṅghanām /",
  "GP11brahmppu:24254": "ājñāṃ pratīcched dharmeṇa saha devaiḥ śacīpatiḥ // BrP_208.23 //",
  "GP11brahmppu:24255": "sadādhyāste sudharmāṃ tām ugrasenaḥ śacīpateḥ /",
  "GP11brahmppu:24256": "dhiṅ manuṣyaśatocchiṣṭe tuṣṭir eṣāṃ nṛpāsane // BrP_208.24 //",
  "GP11brahmppu:24257": "pārijātataroḥ puṣpa- mañjarīr vanitājanaḥ /",
  "GP11brahmppu:24258": "bibharti yasya bhṛtyānāṃ so 'py eṣāṃ na mahīpatiḥ // BrP_208.25 //",
  "GP11brahmppu:24259": "samastabhūbhujāṃ nātha ugrasenaḥ sa tiṣṭhatu /",
  "GP11brahmppu:24260": "adya niṣkauravām urvīṃ kṛtvā yāsyāmi tāṃ purīm // BrP_208.26 //",
  "GP11brahmppu:24261": "karṇaṃ duryodhanaṃ droṇam adya bhīṣmaṃ sabāhlikam /",
  "GP11brahmppu:24262": "duḥśāsanādīn bhūriṃ ca bhūriśravasam eva ca // BrP_208.27 //",
  "GP11brahmppu:24263": "somadattaṃ śalaṃ bhīmam arjunaṃ sayudhiṣṭhiram /",
  "GP11brahmppu:24264": "yamajau kauravāṃś cānyān hanyāṃ sāśvarathadvipān // BrP_208.28 //",
  "GP11brahmppu:24265": "vīram ādāya taṃ sāmbaṃ sapatnīkaṃ tataḥ purīm /",
  "GP11brahmppu:24266": "dvārakām ugrasenādīn gatvā drakṣyāmi bāndhavān // BrP_208.29 //",
  "GP11brahmppu:24267": "athavā kauravādīnāṃ samastaiḥ kurubhiḥ saha /",
  "GP11brahmppu:24268": "bhārāvataraṇe śīghraṃ devarājena coditaḥ // BrP_208.30 //",
  "GP11brahmppu:24269": "bhāgīrathyāṃ kṣipāmy āśu nagaraṃ nāgasāhvayam //* BrP_208.31 //",
  "GP11brahmppu:24270": "{vyāsa uvāca: }",
  "GP11brahmppu:24271": "ity uktvā krodharaktākṣas tālāṅko 'dhomukhaṃ halam /",
  "GP11brahmppu:24272": "prākāravapre vinyasya cakarṣa muśalāyudhaḥ // BrP_208.32 //",
  "GP11brahmppu:24273": "āghūrṇitaṃ tat sahasā tato vai hastināpuram /",
  "GP11brahmppu:24274": "dṛṣṭvā saṃkṣubdhahṛdayāś cukruśuḥ sarvakauravāḥ // BrP_208.33 //",
  "GP11brahmppu:24275": "{kauravā ūcuḥ: }",
  "GP11brahmppu:24276": "rāma rāma mahābāho kṣamyatāṃ kṣamyatāṃ tvayā /",
  "GP11brahmppu:24277": "upasaṃhriyatāṃ kopaḥ prasīda muśalāyudha // BrP_208.34 //",
  "GP11brahmppu:24278": "eṣa sāmbaḥ sapatnīkas tava niryātito bala /",
  "GP11brahmppu:24279": "avijñātaprabhāvāṇāṃ kṣamyatām aparādhinām // BrP_208.35 //",
  "GP11brahmppu:24280": "{vyāsa uvāca: }",
  "GP11brahmppu:24281": "tato niryātayām āsuḥ sāmbaṃ patnyā samanvitam /",
  "GP11brahmppu:24282": "niṣkramya svapurīṃ tūrṇaṃ kauravā munisattamāḥ // BrP_208.36 //",
  "GP11brahmppu:24283": "bhīṣmadroṇakṛpādīnāṃ praṇamya vadatāṃ priyam /",
  "GP11brahmppu:24284": "kṣāntam eva mayety āha balo balavatāṃ varaḥ // BrP_208.37 //",
  "GP11brahmppu:24285": "adyāpy āghūrṇitākāraṃ lakṣyate tat puraṃ dvijāḥ /",
  "GP11brahmppu:24286": "eṣa prabhāvo rāmasya balaśauryavato dvijāḥ // BrP_208.38 //",
  "GP11brahmppu:24287": "tatas tu kauravāḥ sāmbaṃ saṃpūjya halinā saha /",
  "GP11brahmppu:24288": "preṣayām āsur udvāha- dhanabhāryāsamanvitam // BrP_208.39 //",
  "GP11brahmppu:24289": "{vyāsa uvāca: }",
  "GP11brahmppu:24290": "śṛṇudhvaṃ munayaḥ sarve balasya balaśālinaḥ /",
  "GP11brahmppu:24291": "kṛtaṃ yad anyad evābhūt tad api śrūyatāṃ dvijāḥ // BrP_209.1 //",
  "GP11brahmppu:24292": "narakasyāsurendrasya devapakṣavirodhinaḥ /",
  "GP11brahmppu:24293": "sakhābhavan mahāvīryo dvivido nāma vānaraḥ // BrP_209.2 //",
  "GP11brahmppu:24294": "vairānubandhaṃ balavān sa cakāra surān prati //* BrP_209.3 //",
  "GP11brahmppu:24295": "{dvivida uvāca: }",
  "GP11brahmppu:24296": "narakaṃ hatavān kṛṣṇo baladarpasamanvitam /",
  "GP11brahmppu:24297": "kariṣye sarvadevānāṃ tasmād eṣa pratikriyām // BrP_209.4 //",
  "GP11brahmppu:24298": "{vyāsa uvāca: }",
  "GP11brahmppu:24299": "yajñavidhvaṃsanaṃ kurvan martyalokakṣayaṃ tathā /",
  "GP11brahmppu:24300": "tato vidhvaṃsayām āsa yajñān ajñānamohitaḥ // BrP_209.5 //",
  "GP11brahmppu:24301": "bibheda sādhumaryādāṃ kṣayaṃ cakre ca dehinām /",
  "GP11brahmppu:24302": "dadāha capalo deśaṃ puragrāmāntarāṇi ca // BrP_209.6 //",
  "GP11brahmppu:24303": "kvacic ca parvatakṣepād grāmādīn samacūrṇayat /",
  "GP11brahmppu:24304": "śailān utpāṭya toyeṣu mumocāmbunidhau tathā // BrP_209.7 //",
  "GP11brahmppu:24305": "punaś cārṇavamadhyasthaḥ kṣobhayām āsa sāgaram /",
  "GP11brahmppu:24306": "tenātikṣobhitaś cābdhir udvelo jāyate dvijāḥ // BrP_209.8 //",
  "GP11brahmppu:24307": "plāvayaṃs tīrajān grāmān purādīn ativegavān /",
  "GP11brahmppu:24308": "kāmarūpaṃ mahārūpaṃ kṛtvā sasyāny anekaśaḥ // BrP_209.9 //",
  "GP11brahmppu:24309": "luṭhan bhramaṇasaṃmardaiḥ saṃcūrṇayati vānaraḥ /",
  "GP11brahmppu:24310": "tena viprakṛtaṃ sarvaṃ jagad etad durātmanā // BrP_209.10 //",
  "GP11brahmppu:24311": "niḥsvādhyāyavaṣaṭkāraṃ dvijāś cāsīt suduḥkhitam /",
  "GP11brahmppu:24312": "kadācid raivatodyāne papau pānaṃ halāyudhaḥ // BrP_209.11 //",
  "GP11brahmppu:24313": "revatī ca mahābhāgā tathaivānyā varastriyaḥ /",
  "GP11brahmppu:24314": "udgīyamāno vilasal- lalanāmaulimadhyagaḥ // BrP_209.12 //",
  "GP11brahmppu:24315": "reme yaduvaraśreṣṭhaḥ kubera iva mandare /",
  "GP11brahmppu:24316": "tataḥ sa vānaro 'bhyetya gṛhītvā sīriṇo halam // BrP_209.13 //",
  "GP11brahmppu:24317": "muśalaṃ ca cakārāsya saṃmukhaḥ sa viḍambanām /",
  "GP11brahmppu:24318": "tathaiva yoṣitāṃ tāsāṃ jahāsābhimukhaṃ kapiḥ // BrP_209.14 //",
  "GP11brahmppu:24319": "pānapūrṇāṃś ca karakāṃś cikṣepāhatya vai tadā /",
  "GP11brahmppu:24320": "tataḥ kopaparītātmā bhartsayām āsa taṃ balam // BrP_209.15 //",
  "GP11brahmppu:24321": "tathāpi tam avajñāya cakre kilakilādhvanim /",
  "GP11brahmppu:24322": "tataḥ samutthāya balo jagṛhe muśalaṃ ruṣā // BrP_209.16 //",
  "GP11brahmppu:24323": "so 'pi śailaśilāṃ bhīmāṃ jagrāha plavagottamaḥ /",
  "GP11brahmppu:24324": "cikṣepa ca sa tāṃ kṣiptāṃ muśalena sahasradhā // BrP_209.17 //",
  "GP11brahmppu:24325": "bibheda yādavaśreṣṭhaḥ sā papāta mahītale /",
  "GP11brahmppu:24326": "apatan muśalaṃ cāsau samullaṅghya plavaṃgamaḥ // BrP_209.18 //",
  "GP11brahmppu:24327": "vegenāyamya roṣeṇa balenorasy atāḍayat /",
  "GP11brahmppu:24328": "tato balena kopena muṣṭinā mūrdhni tāḍitaḥ // BrP_209.19 //",
  "GP11brahmppu:24329": "papāta rudhirodgārī dvividaḥ kṣīṇajīvitaḥ /",
  "GP11brahmppu:24330": "patatā taccharīreṇa gireḥ śṛṅgam aśīryata // BrP_209.20 //",
  "GP11brahmppu:24331": "munayaḥ śatadhā vajri- vajreṇeva hi tāḍitam /",
  "GP11brahmppu:24332": "puṣpavṛṣṭiṃ tato devā rāmasyopari cikṣipuḥ // BrP_209.21 //",
  "GP11brahmppu:24333": "praśaśaṃsus tadābhyetya sādhv etat te mahat kṛtam /",
  "GP11brahmppu:24334": "anena duṣṭakapinā daityapakṣopakāriṇā /",
  "GP11brahmppu:24335": "jagan nirākṛtaṃ vīra diṣṭyā sa kṣayam āgataḥ // BrP_209.22 //",
  "GP11brahmppu:24336": "{vyāsa uvāca: }",
  "GP11brahmppu:24337": "evaṃvidhāny anekāni baladevasya dhīmataḥ /",
  "GP11brahmppu:24338": "karmāṇy aparimeyāni śeṣasya dharaṇībhṛtaḥ // BrP_209.23 //",
  "GP11brahmppu:24339": "{vyāsa uvāca: }",
  "GP11brahmppu:24340": "evaṃ daityavadhaṃ kṛṣṇo baladevasahāyavān /",
  "GP11brahmppu:24341": "cakre duṣṭakṣitīśānāṃ tathaiva jagataḥ kṛte // BrP_210.1 //",
  "GP11brahmppu:24342": "kṣiteś ca bhāraṃ bhagavān phālgunena samaṃ vibhuḥ /",
  "GP11brahmppu:24343": "avatārayām āsa hariḥ samastākṣauhiṇīvadhāt // BrP_210.2 //",
  "GP11brahmppu:24344": "kṛtvā bhārāvataraṇaṃ bhuvo hatvākhilān nṛpān /",
  "GP11brahmppu:24345": "śāpavyājena viprāṇām upasaṃhṛtavān kulam // BrP_210.3 //",
  "GP11brahmppu:24346": "utsṛjya dvārakāṃ kṛṣṇas tyaktvā mānuṣyam ātmabhūḥ /",
  "GP11brahmppu:24347": "svāṃśo viṣṇumayaṃ sthānaṃ praviveśa punar nijam // BrP_210.4 //",
  "GP11brahmppu:24348": "{munaya ūcuḥ: }",
  "GP11brahmppu:24349": "sa vipraśāpavyājena saṃjahre svakulaṃ katham /",
  "GP11brahmppu:24350": "kathaṃ ca mānuṣaṃ deham utsasarja janārdanaḥ // BrP_210.5 //",
  "GP11brahmppu:24351": "{vyāsa uvāca: }",
  "GP11brahmppu:24352": "viśvāmitras tathā kaṇvo nāradaś ca mahāmuniḥ /",
  "GP11brahmppu:24353": "piṇḍārake mahātīrthe dṛṣṭā yadukumārakaiḥ // BrP_210.6 //",
  "GP11brahmppu:24354": "tatas te yauvanonmattā bhāvikāryapracoditāḥ /",
  "GP11brahmppu:24355": "sāmbaṃ jāmbavatīputraṃ bhūṣayitvā striyaṃ yathā /",
  "GP11brahmppu:24356": "prasṛtās tān munīn ūcuḥ praṇipātapuraḥsaram // BrP_210.7 //",
  "GP11brahmppu:24357": "{kumārā ūcuḥ: }",
  "GP11brahmppu:24358": "iyaṃ strī putrakāmā tu prabho kiṃ janayiṣyati //* BrP_210.8 //",
  "GP11brahmppu:24359": "{vyāsa uvāca: }",
  "GP11brahmppu:24360": "divyajñānopapannās te vipralabdhā kumārakaiḥ /",
  "GP11brahmppu:24361": "śāpaṃ dadus tadā viprās teṣāṃ nāśāya suvratāḥ // BrP_210.9 //",
  "GP11brahmppu:24362": "munayaḥ kupitāḥ procur muśalaṃ janayiṣyati /",
  "GP11brahmppu:24363": "yenākhilakulotsādo yādavānāṃ bhaviṣyati // BrP_210.10 //",
  "GP11brahmppu:24364": "ity uktās taiḥ kumārās ta ācacakṣur yathātatham /",
  "GP11brahmppu:24365": "ugrasenāya muśalaṃ jajñe sāmbasya codarāt // BrP_210.11 //",
  "GP11brahmppu:24366": "tad ugraseno muśalam ayaścūrṇam akārayat /",
  "GP11brahmppu:24367": "jajñe tac cairakā cūrṇaṃ prakṣiptaṃ vai mahodadhau // BrP_210.12 //",
  "GP11brahmppu:24368": "musalasyātha lauhasya cūrṇitasyāndhakair dvijāḥ /",
  "GP11brahmppu:24369": "khaṇḍaṃ cūrṇayituṃ śekur naiva te tomarākṛti // BrP_210.13 //",
  "GP11brahmppu:24370": "tad apy ambunidhau kṣiptaṃ matsyo jagrāha jālibhiḥ /",
  "GP11brahmppu:24371": "ghātitasyodarāt tasya lubdho jagrāha taj jarā // BrP_210.14 //",
  "GP11brahmppu:24372": "vijñātaparamārtho 'pi bhagavān madhusūdanaḥ /",
  "GP11brahmppu:24373": "naicchat tad anyathā kartuṃ vidhinā yat samāhṛtam // BrP_210.15 //",
  "GP11brahmppu:24374": "devaiś ca prahito dūtaḥ praṇipatyāha keśavam /",
  "GP11brahmppu:24375": "rahasy evam ahaṃ dūtaḥ prahito bhagavan suraiḥ // BrP_210.16 //",
  "GP11brahmppu:24376": "vasvaśvimarudāditya- rudrasādhyādibhiḥ saha /",
  "GP11brahmppu:24377": "vijñāpayati vaḥ śakras tad idaṃ śrūyatāṃ prabho // BrP_210.17 //",
  "GP11brahmppu:24378": "{devā ūcuḥ: }",
  "GP11brahmppu:24379": "bhārāvataraṇārthāya varṣāṇām adhikaṃ śatam /",
  "GP11brahmppu:24380": "bhagavān avatīrṇo 'tra tridaśaiḥ saṃprasāditaḥ // BrP_210.18 //",
  "GP11brahmppu:24381": "durvṛttā nihatā daityā bhuvo bhāro 'vatāritaḥ /",
  "GP11brahmppu:24382": "tvayā sanāthās tridaśā vrajantu tridiveśatām // BrP_210.19 //",
  "GP11brahmppu:24383": "tad atītaṃ jagannātha varṣāṇām adhikaṃ śatam /",
  "GP11brahmppu:24384": "idānīṃ gamyatāṃ svargo bhavatā yadi rocate // BrP_210.20 //",
  "GP11brahmppu:24385": "devair vijñāpito devo 'py athātraiva ratis tava /",
  "GP11brahmppu:24386": "tat sthīyatāṃ yathākālam ākhyeyam anujīvibhiḥ // BrP_210.21 //",
  "GP11brahmppu:24387": "{śrībhagavān uvāca: }",
  "GP11brahmppu:24388": "yat tvam ātthākhilaṃ dūta vedmi caitad ahaṃ punaḥ /",
  "GP11brahmppu:24389": "prārabdha eva hi mayā yādavānām api kṣayaḥ // BrP_210.22 //",
  "GP11brahmppu:24390": "bhuvo nāmātibhāro 'yaṃ yādavair anibarhitaiḥ /",
  "GP11brahmppu:24391": "avatāraṃ karomy asya saptarātreṇa satvaraḥ // BrP_210.23 //",
  "GP11brahmppu:24392": "yathāgṛhītaṃ cāmbhodhau hṛtvāhaṃ dvārakāṃ punaḥ /",
  "GP11brahmppu:24393": "yādavān upasaṃhṛtya yāsyāmi tridaśālayam // BrP_210.24 //",
  "GP11brahmppu:24394": "manuṣyadeham utsṛjya saṃkarṣaṇasahāyavān /",
  "GP11brahmppu:24395": "prāpta evāsmi mantavyo devendreṇa tathā suraiḥ // BrP_210.25 //",
  "GP11brahmppu:24396": "jarāsaṃdhādayo ye 'nye nihatā bhārahetavaḥ /",
  "GP11brahmppu:24397": "kṣites tebhyaḥ sa bhāro hi yadūnāṃ samadhīyata // BrP_210.26 //",
  "GP11brahmppu:24398": "tad etat sumahābhāram avatārya kṣiter aham /",
  "GP11brahmppu:24399": "yāsyāmy amaralokasya pālanāya bravīhi tān // BrP_210.27 //",
  "GP11brahmppu:24400": "{vyāsa uvāca: }",
  "GP11brahmppu:24401": "ity ukto vāsudevena devadūtaḥ praṇamya tam /",
  "GP11brahmppu:24402": "dvijāḥ sa divyayā gatyā devarājāntikaṃ yayau // BrP_210.28 //",
  "GP11brahmppu:24403": "bhagavān apy athotpātān divyān bhaumāntarikṣagān /",
  "GP11brahmppu:24404": "dadarśa dvārakāpuryāṃ vināśāya divāniśam // BrP_210.29 //",
  "GP11brahmppu:24405": "tān dṛṣṭvā yādavān āha paśyadhvam atidāruṇān /",
  "GP11brahmppu:24406": "mahotpātāñ śamāyaiṣāṃ prabhāsaṃ yāma mā ciram // BrP_210.30 //",
  "GP11brahmppu:24407": "{vyāsa uvāca: }",
  "GP11brahmppu:24408": "mahābhāgavataḥ prāha praṇipatyoddhavo harim //* BrP_210.31 //",
  "GP11brahmppu:24409": "{uddhava uvāca: }",
  "GP11brahmppu:24410": "bhagavan yan mayā kāryaṃ tad ājñāpaya sāṃpratam /",
  "GP11brahmppu:24411": "manye kulam idaṃ sarvaṃ bhagavān saṃhariṣyati /",
  "GP11brahmppu:24412": "nāśāyāsya nimittāni kulasyācyuta lakṣaye // BrP_210.32 //",
  "GP11brahmppu:24413": "{śrībhagavān uvāca: }",
  "GP11brahmppu:24414": "gaccha tvaṃ divyayā gatyā matprasādasamutthayā /",
  "GP11brahmppu:24415": "badarīm āśramaṃ puṇyaṃ gandhamādanaparvate // BrP_210.33 //",
  "GP11brahmppu:24416": "naranārāyaṇasthāne pavitritamahītale /",
  "GP11brahmppu:24417": "manmanā matprasādena tatra siddhim avāpsyasi // BrP_210.34 //",
  "GP11brahmppu:24418": "ahaṃ svargaṃ gamiṣyāmi upasaṃhṛtya vai kulam /",
  "GP11brahmppu:24419": "dvārakāṃ ca mayā tyaktāṃ samudraḥ plāvayiṣyati // BrP_210.35 //",
  "GP11brahmppu:24420": "{vyāsa uvāca: }",
  "GP11brahmppu:24421": "ity uktaḥ praṇipatyainaṃ jagāma sa tadoddhavaḥ /",
  "GP11brahmppu:24422": "naranārāyaṇasthānaṃ keśavenānumoditaḥ // BrP_210.36 //",
  "GP11brahmppu:24423": "tatas te yādavāḥ sarve rathān āruhya śīghragān /",
  "GP11brahmppu:24424": "prabhāsaṃ prayayuḥ sārdhaṃ kṛṣṇarāmādibhir dvijāḥ // BrP_210.37 //",
  "GP11brahmppu:24425": "prāpya prabhāsaṃ prayatā prītās te kukkurāndhakāḥ /",
  "GP11brahmppu:24426": "cakrus tatra surāpānaṃ vāsudevānumoditāḥ // BrP_210.38 //",
  "GP11brahmppu:24427": "pibatāṃ tatra vai teṣāṃ saṃgharṣeṇa parasparam /",
  "GP11brahmppu:24428": "yādavānāṃ tato jajñe kalahāgniḥ kṣayāvahaḥ // BrP_210.39 //",
  "GP11brahmppu:24429": "jaghnuḥ parasparaṃ te tu śastrair daivabalāt kṛtāḥ /",
  "GP11brahmppu:24430": "kṣīṇaśastrās tu jagṛhuḥ pratyāsannām athairakām // BrP_210.40 //",
  "GP11brahmppu:24431": "erakā tu gṛhītā tair vajrabhūteva lakṣyate /",
  "GP11brahmppu:24432": "tayā parasparaṃ jaghnuḥ saṃprahāraiḥ sudāruṇaiḥ // BrP_210.41 //",
  "GP11brahmppu:24433": "pradyumnasāmbapramukhāḥ kṛtavarmātha sātyakiḥ /",
  "GP11brahmppu:24434": "aniruddhādayaś cānye pṛthur vipṛthur eva ca // BrP_210.42 //",
  "GP11brahmppu:24435": "cāruvarmā sucāruś ca tathākrūrādayo dvijāḥ /",
  "GP11brahmppu:24436": "erakārūpibhir vajrais te nijaghnuḥ parasparam // BrP_210.43 //",
  "GP11brahmppu:24437": "nivārayām āsa harir yādavās te ca keśavam /",
  "GP11brahmppu:24438": "sahāyaṃ menire prāptaṃ te nijaghnuḥ parasparam // BrP_210.44 //",
  "GP11brahmppu:24439": "kṛṣṇo 'pi kupitas teṣām erakāmuṣṭim ādade /",
  "GP11brahmppu:24440": "vadhāya teṣāṃ muśalaṃ muṣṭiloham abhūt tadā // BrP_210.45 //",
  "GP11brahmppu:24441": "jaghāna tena niḥśeṣān ātatāyī sa yādavān /",
  "GP11brahmppu:24442": "jaghnuś ca sahasābhyetya tathānye tu parasparam // BrP_210.46 //",
  "GP11brahmppu:24443": "tataś cārṇavamadhyena jaitro 'sau cakriṇo rathaḥ /",
  "GP11brahmppu:24444": "paśyato dārukasyāśu hṛto 'śvair dvijasattamāḥ // BrP_210.47 //",
  "GP11brahmppu:24445": "cakraṃ gadā tathā śārṅgaṃ tūṇau śaṅkho 'sir eva ca /",
  "GP11brahmppu:24446": "pradakṣiṇaṃ tataḥ kṛtvā jagmur ādityavartmanā // BrP_210.48 //",
  "GP11brahmppu:24447": "kṣaṇamātreṇa vai tatra yādavānām abhūt kṣayaḥ /",
  "GP11brahmppu:24448": "ṛte kṛṣṇaṃ mahābāhuṃ dārukaṃ ca dvijottamāḥ // BrP_210.49 //",
  "GP11brahmppu:24449": "caṅkramyamāṇau tau rāmaṃ vṛkṣamūlakṛtāsanam /",
  "GP11brahmppu:24450": "dadṛśāte mukhāc cāsya niṣkrāmantaṃ mahoragam // BrP_210.50 //",
  "GP11brahmppu:24451": "niṣkramya sa mukhāt tasya mahābhogo bhujaṃgamaḥ /",
  "GP11brahmppu:24452": "prayātaś cārṇavaṃ siddhaiḥ pūjyamānas tathoragaiḥ // BrP_210.51 //",
  "GP11brahmppu:24453": "tam arghyam ādāya tadā jaladhiḥ saṃmukhaṃ yayau /",
  "GP11brahmppu:24454": "praviveśa ca tattoyaṃ pūjitaḥ pannagottamaiḥ /",
  "GP11brahmppu:24455": "dṛṣṭvā balasya niryāṇaṃ dārukaṃ prāha keśavaḥ // BrP_210.52 //",
  "GP11brahmppu:24456": "{śrībhagavān uvāca: }",
  "GP11brahmppu:24457": "idaṃ sarvaṃ tvam ācakṣva vasudevograsenayoḥ /",
  "GP11brahmppu:24458": "niryāṇaṃ baladevasya yādavānāṃ tathā kṣayam // BrP_210.53 //",
  "GP11brahmppu:24459": "yoge sthitvāham apy etat parityajya kalevaram /",
  "GP11brahmppu:24460": "vācyaś ca dvārakāvāsī janaḥ sarvas tathāhukaḥ // BrP_210.54 //",
  "GP11brahmppu:24461": "yathemāṃ nagarīṃ sarvāṃ samudraḥ plāvayiṣyati /",
  "GP11brahmppu:24462": "tasmād rathaiḥ susajjais tu pratīkṣyo hy arjunāgamaḥ // BrP_210.55 //",
  "GP11brahmppu:24463": "na stheyaṃ dvārakāmadhye niṣkrānte tatra pāṇḍave /",
  "GP11brahmppu:24464": "tenaiva saha gantavyaṃ yatra yāti sa kauravaḥ // BrP_210.56 //",
  "GP11brahmppu:24465": "gatvā ca brūhi kaunteyam arjunaṃ vacanaṃ mama /",
  "GP11brahmppu:24466": "pālanīyas tvayā śaktyā jano 'yaṃ matparigrahaḥ // BrP_210.57 //",
  "GP11brahmppu:24467": "ity arjunena sahito dvāravatyāṃ bhavāñ janam /",
  "GP11brahmppu:24468": "gṛhītvā yātu vajraś ca yadurājo bhaviṣyati // BrP_210.58 //",
  "GP11brahmppu:24469": "{vyāsa uvāca: }",
  "GP11brahmppu:24470": "ity ukto dārukaḥ kṛṣṇaṃ praṇipatya punaḥ punaḥ /",
  "GP11brahmppu:24471": "pradakṣiṇaṃ ca bahuśaḥ kṛtvā prāyād yathoditam // BrP_211.1 //",
  "GP11brahmppu:24472": "sa ca gatvā tathā cakre dvārakāyāṃ tathārjunam /",
  "GP11brahmppu:24473": "ānināya mahābuddhiṃ vajraṃ cakre tathā nṛpam // BrP_211.2 //",
  "GP11brahmppu:24474": "bhagavān api govindo vāsudevātmakaṃ param /",
  "GP11brahmppu:24475": "brahmātmani samāropya sarvabhūteṣv adhārayat // BrP_211.3 //",
  "GP11brahmppu:24476": "sa mānayan dvijavaco durvāsā yad uvāca ha /",
  "GP11brahmppu:24477": "yogayukto 'bhavat pādaṃ kṛtvā jānuni sattamāḥ // BrP_211.4 //",
  "GP11brahmppu:24478": "saṃprāpto vai jarā nāma tadā tatra sa lubdhakaḥ /",
  "GP11brahmppu:24479": "muśalaśeṣalohasya sāyakaṃ dhārayan param // BrP_211.5 //",
  "GP11brahmppu:24480": "sa tatpādaṃ mṛgākāraṃ samavekṣya vyavasthitaḥ /",
  "GP11brahmppu:24481": "tato vivyādha tenaiva tomareṇa dvijottamāḥ // BrP_211.6 //",
  "GP11brahmppu:24482": "gataś ca dadṛśe tatra caturbāhudharaṃ naram /",
  "GP11brahmppu:24483": "praṇipatyāha caivainaṃ prasīdeti punaḥ punaḥ // BrP_211.7 //",
  "GP11brahmppu:24484": "ajānatā kṛtam idaṃ mayā hariṇaśaṅkayā /",
  "GP11brahmppu:24485": "kṣamyatām ātmapāpena dagdhaṃ mā dagdhum arhasi // BrP_211.8 //",
  "GP11brahmppu:24486": "{vyāsa uvāca: }",
  "GP11brahmppu:24487": "tatas taṃ bhagavān āha nāsti te bhayam aṇv api /",
  "GP11brahmppu:24488": "gaccha tvaṃ matprasādena lubdha svargeśvarāspadam // BrP_211.9 //",
  "GP11brahmppu:24489": "{vyāsa uvāca: }",
  "GP11brahmppu:24490": "vimānam āgataṃ sadyas tadvākyasamanantaram /",
  "GP11brahmppu:24491": "āruhya prayayau svargaṃ lubdhakas tatprasādataḥ // BrP_211.10 //",
  "GP11brahmppu:24492": "gate tasmin sa bhagavān saṃyojyātmānam ātmani /",
  "GP11brahmppu:24493": "brahmabhūte 'vyaye 'cintye vāsudevamaye 'male // BrP_211.11 //",
  "GP11brahmppu:24494": "ajanmany ajare 'nāśiny aprameye 'khilātmani /",
  "GP11brahmppu:24495": "tyaktvā sa mānuṣaṃ deham avāpa trividhāṃ gatim // BrP_211.12 //",
  "GP11brahmppu:24496": "{vyāsa uvāca: }",
  "GP11brahmppu:24497": "arjuno 'pi tadānviṣya kṛṣṇarāmakalevare /",
  "GP11brahmppu:24498": "saṃskāraṃ lambhayām āsa tathānyeṣām anukramāt // BrP_212.1 //",
  "GP11brahmppu:24499": "aṣṭau mahiṣyaḥ kathitā rukmiṇīpramukhās tu yāḥ /",
  "GP11brahmppu:24500": "upagṛhya harer dehaṃ viviśus tā hutāśanam // BrP_212.2 //",
  "GP11brahmppu:24501": "revatī caiva rāmasya deham āśliṣya sattamāḥ /",
  "GP11brahmppu:24502": "viveśa jvalitaṃ vahniṃ tatsaṅgāhlādaśītalam // BrP_212.3 //",
  "GP11brahmppu:24503": "ugrasenas tu tac chrutvā tathaivānakadundubhiḥ /",
  "GP11brahmppu:24504": "devakī rohiṇī caiva viviśur jātavedasam // BrP_212.4 //",
  "GP11brahmppu:24505": "tato 'rjunaḥ pretakāryaṃ kṛtvā teṣāṃ yathāvidhi /",
  "GP11brahmppu:24506": "niścakrāma janaṃ sarvaṃ gṛhītvā vajram eva ca // BrP_212.5 //",
  "GP11brahmppu:24507": "dvāravatyā viniṣkrāntāḥ kṛṣṇapatnyaḥ sahasraśaḥ /",
  "GP11brahmppu:24508": "vajraṃ janaṃ ca kaunteyaḥ pālayañ śanakair yayau // BrP_212.6 //",
  "GP11brahmppu:24509": "sabhā sudharmā kṛṣṇena martyaloke samāhṛtā /",
  "GP11brahmppu:24510": "svargaṃ jagāma bho viprāḥ pārijātaś ca pādapaḥ // BrP_212.7 //",
  "GP11brahmppu:24511": "yasmin dine harir yāto divaṃ saṃtyajya medinīm /",
  "GP11brahmppu:24512": "tasmin dine 'vatīrṇo 'yaṃ kālakāyaḥ kaliḥ kila // BrP_212.8 //",
  "GP11brahmppu:24513": "plāvayām āsa tāṃ śūnyāṃ dvārakāṃ ca mahodadhiḥ /",
  "GP11brahmppu:24514": "yaduśreṣṭhagṛhaṃ tv ekaṃ nāplāvayata sāgaraḥ // BrP_212.9 //",
  "GP11brahmppu:24515": "nātikrāmati bho viprās tad adyāpi mahodadhiḥ /",
  "GP11brahmppu:24516": "nityaṃ saṃnihitas tatra bhagavān keśavo yataḥ // BrP_212.10 //",
  "GP11brahmppu:24517": "tad atīva mahāpuṇyaṃ sarvapātakanāśanam /",
  "GP11brahmppu:24518": "viṣṇukrīḍānvitaṃ sthānaṃ dṛṣṭvā pāpāt pramucyate // BrP_212.11 //",
  "GP11brahmppu:24519": "pārthaḥ pañcanade deśe bahudhānyadhanānvite /",
  "GP11brahmppu:24520": "cakāra vāsaṃ sarvasya janasya munisattamāḥ // BrP_212.12 //",
  "GP11brahmppu:24521": "tato lobhaḥ samabhavat pārthenaikena dhanvinā /",
  "GP11brahmppu:24522": "dṛṣṭvā striyo nīyamānā dasyūnāṃ nihateśvarāḥ // BrP_212.13 //",
  "GP11brahmppu:24523": "tatas te pāpakarmāṇo lobhopahatacetasaḥ /",
  "GP11brahmppu:24524": "ābhīrā mantrayām āsuḥ sametyātyantadurmadāḥ // BrP_212.14 //",
  "GP11brahmppu:24525": "{ābhīrā ūcuḥ: }",
  "GP11brahmppu:24526": "ayam eko 'rjuno dhanvī strījanaṃ nihateśvaram /",
  "GP11brahmppu:24527": "nayaty asmān atikramya dhig etat kriyatāṃ balam // BrP_212.15 //",
  "GP11brahmppu:24528": "hatvā garvasamārūḍho bhīṣmadroṇajayadrathān /",
  "GP11brahmppu:24529": "karṇādīṃś ca na jānāti balaṃ grāmanivāsinām // BrP_212.16 //",
  "GP11brahmppu:24530": "balajyeṣṭhān narān anyān grāmyāṃś caiva viśeṣataḥ /",
  "GP11brahmppu:24531": "sarvān evāvajānāti kiṃ vo bahubhir uttaraiḥ // BrP_212.17 //",
  "GP11brahmppu:24532": "{vyāsa uvāca: }",
  "GP11brahmppu:24533": "tato yaṣṭipraharaṇā dasyavo loṣṭahāriṇaḥ /",
  "GP11brahmppu:24534": "sahasraśo 'bhyadhāvanta taṃ janaṃ nihateśvaram /",
  "GP11brahmppu:24535": "tato nivṛttaḥ kaunteyaḥ prāhābhīrān hasann iva // BrP_212.18 //",
  "GP11brahmppu:24536": "{arjuna uvāca: }",
  "GP11brahmppu:24537": "nivartadhvam adharmajñā yadīto na mumūrṣavaḥ //* BrP_212.19 //",
  "GP11brahmppu:24538": "{vyāsa uvāca: }",
  "GP11brahmppu:24539": "avajñāya vacas tasya jagṛhus te tadā dhanam /",
  "GP11brahmppu:24540": "strījanaṃ cāpi kaunteyād viṣvaksenaparigraham // BrP_212.20 //",
  "GP11brahmppu:24541": "tato 'rjuno dhanur divyaṃ gāṇḍīvam ajaraṃ yudhi /",
  "GP11brahmppu:24542": "āropayitum ārebhe na śaśāka sa vīryavān // BrP_212.21 //",
  "GP11brahmppu:24543": "cakāra sajjaṃ kṛcchrāt tu tad abhūc chithilaṃ punaḥ /",
  "GP11brahmppu:24544": "na sasmāra tathāstrāṇi cintayann api pāṇḍavaḥ // BrP_212.22 //",
  "GP11brahmppu:24545": "śarān mumoca caiteṣu pārthaḥ śeṣān sa harṣitaḥ /",
  "GP11brahmppu:24546": "na bhedaṃ te paraṃ cakrur astā gāṇḍīvadhanvanā // BrP_212.23 //",
  "GP11brahmppu:24547": "vahninā cākṣayā dattāḥ śarās te 'pi kṣayaṃ yayuḥ /",
  "GP11brahmppu:24548": "yudhyataḥ saha gopālair arjunasyābhavat kṣayaḥ // BrP_212.24 //",
  "GP11brahmppu:24549": "acintayat tu kaunteyaḥ kṛṣṇasyaiva hi tad balam /",
  "GP11brahmppu:24550": "yan mayā śarasaṃghātaiḥ sabalā bhūbhṛto jitāḥ // BrP_212.25 //",
  "GP11brahmppu:24551": "miṣataḥ pāṇḍuputrasya tatas tāḥ pramadottamāḥ /",
  "GP11brahmppu:24552": "apākṛṣyanta cābhīraiḥ kāmāc cānyāḥ pravavrajuḥ // BrP_212.26 //",
  "GP11brahmppu:24553": "tataḥ śareṣu kṣīṇeṣu dhanuṣkoṭyā dhanaṃjayaḥ /",
  "GP11brahmppu:24554": "jaghāna dasyūṃs te cāsya prahārāñ jahasur dvijāḥ // BrP_212.27 //",
  "GP11brahmppu:24555": "paśyatas tv eva pārthasya vṛṣṇyandhakavarastriyaḥ /",
  "GP11brahmppu:24556": "jagmur ādāya te mlecchāḥ samantān munisattamāḥ // BrP_212.28 //",
  "GP11brahmppu:24557": "tataḥ sa duḥkhito jiṣṇuḥ kaṣṭaṃ kaṣṭam iti bruvan /",
  "GP11brahmppu:24558": "aho bhagavatā tena mukto 'smīti ruroda vai // BrP_212.29 //",
  "GP11brahmppu:24559": "{arjuna uvāca: }",
  "GP11brahmppu:24560": "tad dhanus tāni cāstrāṇi sa rathas te ca vājinaḥ /",
  "GP11brahmppu:24561": "sarvam ekapade naṣṭaṃ dānam aśrotriye yathā // BrP_212.30 //",
  "GP11brahmppu:24562": "aho cāti balaṃ daivaṃ vinā tena mahātmanā /",
  "GP11brahmppu:24563": "yad asāmarthyayukto 'haṃ nīcair nītaḥ parābhavam // BrP_212.31 //",
  "GP11brahmppu:24564": "tau bāhū sa ca me muṣṭiḥ sthānaṃ tat so 'smi cārjunaḥ /",
  "GP11brahmppu:24565": "puṇyeneva vinā tena gataṃ sarvam asāratām // BrP_212.32 //",
  "GP11brahmppu:24566": "mamārjunatvaṃ bhīmasya bhīmatvaṃ tatkṛtaṃ dhruvam /",
  "GP11brahmppu:24567": "vinā tena yad ābhīrair jito 'haṃ katham anyathā // BrP_212.33 //",
  "GP11brahmppu:24568": "{vyāsa uvāca: }",
  "GP11brahmppu:24569": "itthaṃ vadan yayau jiṣṇur indraprasthaṃ purottamam /",
  "GP11brahmppu:24570": "cakāra tatra rājānaṃ vajraṃ yādavanandanam // BrP_212.34 //",
  "GP11brahmppu:24571": "sa dadarśa tato vyāsaṃ phālgunaḥ kānanāśrayam /",
  "GP11brahmppu:24572": "tam upetya mahābhāgaṃ vinayenābhyavādayat // BrP_212.35 //",
  "GP11brahmppu:24573": "taṃ vandamānaṃ caraṇāv avalokya suniścitam /",
  "GP11brahmppu:24574": "uvāca pārthaṃ vicchāyaḥ katham atyantam īdṛśaḥ // BrP_212.36 //",
  "GP11brahmppu:24575": "ajārajonugamanaṃ brahmahatyāthavā kṛtā /",
  "GP11brahmppu:24576": "jayāśābhaṅgaduḥkhī vā bhraṣṭacchāyo 'si sāṃpratam // BrP_212.37 //",
  "GP11brahmppu:24577": "sāṃtānikādayo vā te yācamānā nirākṛtāḥ /",
  "GP11brahmppu:24578": "agamyastrīratir vāpi tenāsi vigataprabhaḥ // BrP_212.38 //",
  "GP11brahmppu:24579": "bhuṅkte pradāya viprebhyo miṣṭam ekam atho bhavān /",
  "GP11brahmppu:24580": "kiṃ vā kṛpaṇavittāni hṛtāni bhavatārjuna // BrP_212.39 //",
  "GP11brahmppu:24581": "kaccin na sūryavātasya gocaratvaṃ gato 'rjuna /",
  "GP11brahmppu:24582": "duṣṭacakṣur hato vāpi niḥśrīkaḥ katham anyathā // BrP_212.40 //",
  "GP11brahmppu:24583": "spṛṣṭo nakhāmbhasā vāpi ghaṭāmbhaḥprokṣito 'pi vā /",
  "GP11brahmppu:24584": "tenātīvāsi vicchāyo nyūnair vā yudhi nirjitaḥ // BrP_212.41 //",
  "GP11brahmppu:24585": "{vyāsa uvāca: }",
  "GP11brahmppu:24586": "tataḥ pārtho viniḥśvasya śrūyatāṃ bhagavann iti /",
  "GP11brahmppu:24587": "prokto yathāvad ācaṣṭa viprā ātmaparābhavam // BrP_212.42 //",
  "GP11brahmppu:24588": "{arjuna uvāca: }",
  "GP11brahmppu:24589": "yad balaṃ yac ca nas tejo yad vīryaṃ yat parākramaḥ /",
  "GP11brahmppu:24590": "yā śrīś chāyā ca naḥ so 'smān parityajya harir gataḥ // BrP_212.43 //",
  "GP11brahmppu:24591": "itareṇeva mahatā smitapūrvābhibhāṣiṇā /",
  "GP11brahmppu:24592": "hīnā vayaṃ mune tena jātās tṛṇamayā iva // BrP_212.44 //",
  "GP11brahmppu:24593": "astrāṇāṃ sāyakānāṃ ca gāṇḍīvasya tathā mama /",
  "GP11brahmppu:24594": "sāratā yābhavan mūrtā sa gataḥ puruṣottamaḥ // BrP_212.45 //",
  "GP11brahmppu:24595": "yasyāvalokanād asmāñ śrīr jayaḥ saṃpad unnatiḥ /",
  "GP11brahmppu:24596": "na tatyāja sa govindas tyaktvāsmān bhagavān gataḥ // BrP_212.46 //",
  "GP11brahmppu:24597": "bhīṣmadroṇāṅgarājādyās tathā duryodhanādayaḥ /",
  "GP11brahmppu:24598": "yatprabhāvena nirdagdhāḥ sa kṛṣṇas tyaktavān bhuvam // BrP_212.47 //",
  "GP11brahmppu:24599": "niryauvanā hataśrīkā bhraṣṭacchāyeva me mahī /",
  "GP11brahmppu:24600": "vibhāti tāta naiko 'haṃ virahe tasya cakriṇaḥ // BrP_212.48 //",
  "GP11brahmppu:24601": "yasyānubhāvād bhīṣmādyair mayy agnau śalabhāyitam /",
  "GP11brahmppu:24602": "vinā tenādya kṛṣṇena gopālair asmi nirjitaḥ // BrP_212.49 //",
  "GP11brahmppu:24603": "gāṇḍīvaṃ triṣu lokeṣu khyātaṃ yad anubhāvataḥ /",
  "GP11brahmppu:24604": "mama tena vinābhīrair laguḍais tu tiraskṛtam // BrP_212.50 //",
  "GP11brahmppu:24605": "strīsahasrāṇy anekāni hy anāthāni mahāmune /",
  "GP11brahmppu:24606": "yatato mama nītāni dasyubhir laguḍāyudhaiḥ // BrP_212.51 //",
  "GP11brahmppu:24607": "ānīyamānam ābhīraiḥ sarvaṃ kṛṣṇāvarodhanam /",
  "GP11brahmppu:24608": "hṛtaṃ yaṣṭipraharaṇaiḥ paribhūya balaṃ mama // BrP_212.52 //",
  "GP11brahmppu:24609": "niḥśrīkatā na me citraṃ yaj jīvāmi tad adbhutam /",
  "GP11brahmppu:24610": "nīcāvamānapaṅkāṅkī nirlajjo 'smi pitāmaha // BrP_212.53 //",
  "GP11brahmppu:24611": "{vyāsa uvāca: }",
  "GP11brahmppu:24612": "śrutvāhaṃ tasya tad vākyam abravaṃ dvijasattamāḥ /",
  "GP11brahmppu:24613": "duḥkhitasya ca dīnasya pāṇḍavasya mahātmanaḥ // BrP_212.54 //",
  "GP11brahmppu:24614": "alaṃ te vrīḍayā pārtha na tvaṃ śocitum arhasi /",
  "GP11brahmppu:24615": "avehi sarvabhūteṣu kālasya gatir īdṛśī // BrP_212.55 //",
  "GP11brahmppu:24616": "kālo bhavāya bhūtānām abhavāya ca pāṇḍava /",
  "GP11brahmppu:24617": "kālamūlam idaṃ jñātvā kuru sthairyam ato 'rjuna // BrP_212.56 //",
  "GP11brahmppu:24618": "nadyaḥ samudrā girayaḥ sakalā ca vasuṃdharā /",
  "GP11brahmppu:24619": "devā manuṣyāḥ paśavas taravaś ca sarīsṛpāḥ // BrP_212.57 //",
  "GP11brahmppu:24620": "sṛṣṭāḥ kālena kālena punar yāsyanti saṃkṣayam /",
  "GP11brahmppu:24621": "kālātmakam idaṃ sarvaṃ jñātvā śamam avāpnuhi // BrP_212.58 //",
  "GP11brahmppu:24622": "yathāttha kṛṣṇamāhātmyaṃ tat tathaiva dhanaṃjaya /",
  "GP11brahmppu:24623": "bhārāvatārakāryārtham avatīrṇaḥ sa medinīm // BrP_212.59 //",
  "GP11brahmppu:24624": "bhārākrāntā dharā yātā devānāṃ saṃnidhau purā /",
  "GP11brahmppu:24625": "tadartham avatīrṇo 'sau kāmarūpī janārdanaḥ // BrP_212.60 //",
  "GP11brahmppu:24626": "tac ca niṣpāditaṃ kāryam aśeṣā bhūbhṛto hatāḥ /",
  "GP11brahmppu:24627": "vṛṣṇyandhakakulaṃ sarvaṃ tathā pārthopasaṃhṛtam // BrP_212.61 //",
  "GP11brahmppu:24628": "na kiṃcid anyat kartavyam asya bhūmitale 'rjuna /",
  "GP11brahmppu:24629": "tato gataḥ sa bhagavān kṛtakṛtyo yathecchayā // BrP_212.62 //",
  "GP11brahmppu:24630": "sṛṣṭiṃ sarge karoty eṣa devadevaḥ sthitiṃ sthitau /",
  "GP11brahmppu:24631": "ante tāpasamartho 'yaṃ sāṃprataṃ vai yathā kṛtam // BrP_212.63 //",
  "GP11brahmppu:24632": "tasmāt pārtha na saṃtāpas tvayā kāryaḥ parābhavāt /",
  "GP11brahmppu:24633": "bhavanti bhavakāleṣu puruṣāṇāṃ parākramāḥ // BrP_212.64 //",
  "GP11brahmppu:24634": "yatas tvayaikena hatā bhīṣmadroṇādayo nṛpāḥ /",
  "GP11brahmppu:24635": "teṣām arjuna kālotthaḥ kiṃ nyūnābhibhavo na saḥ // BrP_212.65 //",
  "GP11brahmppu:24636": "viṣṇos tasyānubhāvena yathā teṣāṃ parābhavaḥ /",
  "GP11brahmppu:24637": "tvattas tathaiva bhavato dasyubhyo 'nte tadudbhavaḥ // BrP_212.66 //",
  "GP11brahmppu:24638": "sa devo 'nyaśarīrāṇi samāviśya jagatsthitim /",
  "GP11brahmppu:24639": "karoti sarvabhūtānāṃ nāśaṃ cānte jagatpatiḥ // BrP_212.67 //",
  "GP11brahmppu:24640": "bhavodbhave ca kaunteya sahāyas te janārdanaḥ /",
  "GP11brahmppu:24641": "bhavānte tvadvipakṣās te keśavenāvalokitāḥ // BrP_212.68 //",
  "GP11brahmppu:24642": "kaḥ śraddadhyāt sagāṅgeyān hanyās tvaṃ sarvakauravān /",
  "GP11brahmppu:24643": "ābhīrebhyaś ca bhavataḥ kaḥ śraddadhyāt parābhavam // BrP_212.69 //",
  "GP11brahmppu:24644": "pārthaitat sarvabhūteṣu harer līlāviceṣṭitam /",
  "GP11brahmppu:24645": "tvayā yat kauravā dhvastā yad ābhīrair bhavāñ jitaḥ // BrP_212.70 //",
  "GP11brahmppu:24646": "gṛhītā dasyubhir yac ca rakṣitā bhavatā striyaḥ /",
  "GP11brahmppu:24647": "tad apy ahaṃ yathāvṛttaṃ kathayāmi tavārjuna // BrP_212.71 //",
  "GP11brahmppu:24648": "aṣṭāvakraḥ purā vipra udavāsarato 'bhavat /",
  "GP11brahmppu:24649": "bahūn varṣagaṇān pārtha gṛṇan brahma sanātanam // BrP_212.72 //",
  "GP11brahmppu:24650": "jiteṣv asurasaṃgheṣu merupṛṣṭhe mahotsavaḥ /",
  "GP11brahmppu:24651": "babhūva tatra gacchantyo dadṛśus taṃ surastriyaḥ // BrP_212.73 //",
  "GP11brahmppu:24652": "rambhātilottamādyāś ca śataśo 'tha sahasraśaḥ /",
  "GP11brahmppu:24653": "tuṣṭuvus taṃ mahātmānaṃ praśaśaṃsuś ca pāṇḍava // BrP_212.74 //",
  "GP11brahmppu:24654": "ākaṇṭhamagnaṃ salile jaṭābhāradharaṃ munim /",
  "GP11brahmppu:24655": "vinayāvanatāś caiva praṇemuḥ stotratatparāḥ // BrP_212.75 //",
  "GP11brahmppu:24656": "yathā yathā prasanno 'bhūt tuṣṭuvus taṃ tathā tathā /",
  "GP11brahmppu:24657": "sarvās tāḥ kauravaśreṣṭha variṣṭhaṃ taṃ dvijanmanām // BrP_212.76 //",
  "GP11brahmppu:24658": "{aṣṭāvakra uvāca: }",
  "GP11brahmppu:24659": "prasanno 'haṃ mahābhāgā bhavatīnāṃ yad iṣyate /",
  "GP11brahmppu:24660": "mattas tad vriyatāṃ sarvaṃ pradāsyāmy api durlabham // BrP_212.77 //",
  "GP11brahmppu:24661": "{vyāsa uvāca: }",
  "GP11brahmppu:24662": "rambhātilottamādyāś ca divyāś cāpsaraso 'bruvan //* BrP_212.78 //",
  "GP11brahmppu:24663": "{apsarasa ūcuḥ: }",
  "GP11brahmppu:24664": "prasanne tvayy asaṃprāptaṃ kim asmākam iti dvijāḥ //* BrP_212.79 //",
  "GP11brahmppu:24665": "itarās tv abruvan vipra prasanno bhagavan yadi /",
  "GP11brahmppu:24666": "tad icchāmaḥ patiṃ prāptuṃ viprendra puruṣottamam // BrP_212.80 //",
  "GP11brahmppu:24667": "{vyāsa uvāca: }",
  "GP11brahmppu:24668": "evaṃ bhaviṣyatīty uktvā uttatāra jalān muniḥ /",
  "GP11brahmppu:24669": "tam uttīrṇaṃ ca dadṛśur virūpaṃ vakram aṣṭadhā // BrP_212.81 //",
  "GP11brahmppu:24670": "taṃ dṛṣṭvā gūhamānānāṃ yāsāṃ hāsaḥ sphuṭo 'bhavat /",
  "GP11brahmppu:24671": "tāḥ śaśāpa muniḥ kopam avāpya kurunandana // BrP_212.82 //",
  "GP11brahmppu:24672": "{aṣṭāvakra uvāca: }",
  "GP11brahmppu:24673": "yasmād virūparūpaṃ māṃ matvā hāsāvamānanā /",
  "GP11brahmppu:24674": "bhavatībhiḥ kṛtā tasmād eṣa śāpaṃ dadāmi vaḥ // BrP_212.83 //",
  "GP11brahmppu:24675": "matprasādena bhartāraṃ labdhvā tu puruṣottamam /",
  "GP11brahmppu:24676": "macchāpopahatāḥ sarvā dasyuhastaṃ gamiṣyatha // BrP_212.84 //",
  "GP11brahmppu:24677": "{vyāsa uvāca: }",
  "GP11brahmppu:24678": "ity udīritam ākarṇya munis tābhiḥ prasāditaḥ /",
  "GP11brahmppu:24679": "punaḥ surendralokaṃ vai prāha bhūyo gamiṣyatha // BrP_212.85 //",
  "GP11brahmppu:24680": "evaṃ tasya muneḥ śāpād aṣṭāvakrasya keśavam /",
  "GP11brahmppu:24681": "bhartāraṃ prāpya tāḥ prāptā dasyuhastaṃ varāṅganāḥ // BrP_212.86 //",
  "GP11brahmppu:24682": "tat tvayā nātra kartavyaḥ śoko 'lpo 'pi hi pāṇḍava /",
  "GP11brahmppu:24683": "tenaivākhilanāthena sarvaṃ tad upasaṃhṛtam // BrP_212.87 //",
  "GP11brahmppu:24684": "bhavatāṃ copasaṃhāram āsannaṃ tena kurvatā /",
  "GP11brahmppu:24685": "balaṃ tejas tathā vīryaṃ māhātmyaṃ copasaṃhṛtam // BrP_212.88 //",
  "GP11brahmppu:24686": "jātasya niyato mṛtyuḥ patanaṃ ca tathonnateḥ /",
  "GP11brahmppu:24687": "viprayogāvasānaṃ tu saṃyogaḥ saṃcayaḥ kṣayaḥ // BrP_212.89 //",
  "GP11brahmppu:24688": "vijñāya na budhāḥ śokaṃ na harṣam upayānti ye /",
  "GP11brahmppu:24689": "teṣām evetare ceṣṭāṃ śikṣantaḥ santi tādṛśāḥ // BrP_212.90 //",
  "GP11brahmppu:24690": "tasmāt tvayā naraśreṣṭha jñātvaitad bhrātṛbhiḥ saha /",
  "GP11brahmppu:24691": "parityajyākhilaṃ rājyaṃ gantavyaṃ tapase vanam // BrP_212.91 //",
  "GP11brahmppu:24692": "tad gaccha dharmarājāya nivedyaitad vaco mama /",
  "GP11brahmppu:24693": "paraśvo bhrātṛbhiḥ sārdhaṃ gatiṃ vīra yathā kuru // BrP_212.92 //",
  "GP11brahmppu:24694": "{vyāsa uvāca: }",
  "GP11brahmppu:24695": "ity ukto dharmarājaṃ tu samabhyetya tathoktavān /",
  "GP11brahmppu:24696": "dṛṣṭaṃ caivānubhūtaṃ vā kathitaṃ tad aśeṣataḥ // BrP_212.93 //",
  "GP11brahmppu:24697": "vyāsavākyaṃ ca te sarve śrutvārjunasamīritam /",
  "GP11brahmppu:24698": "rājye parīkṣitaṃ kṛtvā yayuḥ pāṇḍusutā vanam // BrP_212.94 //",
  "GP11brahmppu:24699": "ity evaṃ vo muniśreṣṭhā vistareṇa mayoditam /",
  "GP11brahmppu:24700": "jātasya ca yador vaṃśe vāsudevasya ceṣṭitam // BrP_212.95 //",
  "GP11brahmppu:24701": "{munaya ūcuḥ: }",
  "GP11brahmppu:24702": "aho kṛṣṇasya māhātmyam adbhutaṃ cātimānuṣam /",
  "GP11brahmppu:24703": "rāmasya ca muniśreṣṭha tvayoktaṃ bhuvi durlabham // BrP_213.1 //",
  "GP11brahmppu:24704": "na tṛptim adhigacchāmaḥ śṛṇvanto bhagavatkathām /",
  "GP11brahmppu:24705": "tasmād brūhi mahābhāga bhūyo devasya ceṣṭitam // BrP_213.2 //",
  "GP11brahmppu:24706": "prādurbhāvaḥ purāṇeṣu viṣṇor amitatejasaḥ /",
  "GP11brahmppu:24707": "satāṃ kathayatām eva varāha iti naḥ śrutam // BrP_213.3 //",
  "GP11brahmppu:24708": "na jānīmo 'sya caritaṃ na vidhiṃ na ca vistaram /",
  "GP11brahmppu:24709": "na karmaguṇasadbhāvaṃ na hetutvamanīṣitam // BrP_213.4 //",
  "GP11brahmppu:24710": "kimātmako varāho 'sau kā mūrtiḥ kā ca devatā /",
  "GP11brahmppu:24711": "kimācāraprabhāvo vā kiṃ vā tena tadā kṛtam // BrP_213.5 //",
  "GP11brahmppu:24712": "yajñārthe samavetānāṃ miṣatāṃ ca dvijanmanām /",
  "GP11brahmppu:24713": "mahāvarāhacaritaṃ sarvalokasukhāvaham // BrP_213.6 //",
  "GP11brahmppu:24714": "yathā nārāyaṇo brahman vārāhaṃ rūpam āsthitaḥ /",
  "GP11brahmppu:24715": "daṃṣṭrayā gāṃ samudrasthām ujjahārārimardanaḥ // BrP_213.7 //",
  "GP11brahmppu:24716": "vistareṇaiva karmāṇi sarvāṇi ripughātinaḥ /",
  "GP11brahmppu:24717": "śrotuṃ no vartate buddhir hareḥ kṛṣṇasya dhīmataḥ // BrP_213.8 //",
  "GP11brahmppu:24718": "karmaṇām ānupūrvyā ca prādurbhāvāś ca ye vibho /",
  "GP11brahmppu:24719": "yā vāsya prakṛtir brahmaṃs tāś cākhyātuṃ tvam arhasi // BrP_213.9 //",
  "GP11brahmppu:24720": "{vyāsa uvāca: }",
  "GP11brahmppu:24721": "praśnabhāro mahān eṣa bhavadbhiḥ samudāhṛtaḥ /",
  "GP11brahmppu:24722": "yathāśaktyā tu vakṣyāmi śrūyatāṃ vaiṣṇavaṃ yaśaḥ // BrP_213.10 //",
  "GP11brahmppu:24723": "viṣṇoḥ prabhāvaśravaṇe diṣṭyā vo matir utthitā /",
  "GP11brahmppu:24724": "tasmād viṣṇoḥ samastā vai śṛṇudhvaṃ yāḥ pravṛttayaḥ // BrP_213.11 //",
  "GP11brahmppu:24725": "sahasrāsyaṃ sahasrākṣaṃ sahasracaraṇaṃ ca yam /",
  "GP11brahmppu:24726": "sahasraśirasaṃ devaṃ sahasrakaram avyayam // BrP_213.12 //",
  "GP11brahmppu:24727": "sahasrajihvaṃ bhāsvantaṃ sahasramukuṭaṃ prabhum /",
  "GP11brahmppu:24728": "sahasradaṃ sahasrādiṃ sahasrabhujam avyayam // BrP_213.13 //",
  "GP11brahmppu:24729": "havanaṃ savanaṃ caiva hotāraṃ havyam eva ca /",
  "GP11brahmppu:24730": "pātrāṇi ca pavitrāṇi vediṃ dīkṣāṃ samit sruvam // BrP_213.14 //",
  "GP11brahmppu:24731": "sruksomasūryamuśalaṃ prokṣaṇīṃ dakṣiṇāyanam /",
  "GP11brahmppu:24732": "adhvaryuṃ sāmagaṃ vipraṃ sadasyaṃ sadanaṃ sadaḥ // BrP_213.15 //",
  "GP11brahmppu:24733": "yūpaṃ cakraṃ dhruvāṃ darvīṃ carūṃś colūkhalāni ca /",
  "GP11brahmppu:24734": "prāgvaṃśaṃ yajñabhūmiṃ ca hotāraṃ ca paraṃ ca yat // BrP_213.16 //",
  "GP11brahmppu:24735": "hrasvāṇy atipramāṇāni sthāvarāṇi carāṇi ca /",
  "GP11brahmppu:24736": "prāyaścittāni vārghyaṃ ca sthaṇḍilāni kuśās tathā // BrP_213.17 //",
  "GP11brahmppu:24737": "mantrayajñavahaṃ vahniṃ bhāgaṃ bhāgavahaṃ ca yat /",
  "GP11brahmppu:24738": "agrāsinaṃ somabhujaṃ hutārciṣam udāyudham // BrP_213.18 //",
  "GP11brahmppu:24739": "āhur vedavido viprā yaṃ yajñe śāśvataṃ prabhum /",
  "GP11brahmppu:24740": "tasya viṣṇoḥ sureśasya śrīvatsāṅkasya dhīmataḥ // BrP_213.19 //",
  "GP11brahmppu:24741": "prādurbhāvasahasrāṇi samatītāny anekaśaḥ /",
  "GP11brahmppu:24742": "bhūyaś caiva bhaviṣyanti hy evam āha pitāmahaḥ // BrP_213.20 //",
  "GP11brahmppu:24743": "yat pṛcchadhvaṃ mahābhāgā divyāṃ puṇyām imāṃ kathām /",
  "GP11brahmppu:24744": "prādurbhāvāśritāṃ viṣṇoḥ sarvapāpaharāṃ śivām // BrP_213.21 //",
  "GP11brahmppu:24745": "śṛṇudhvaṃ tāṃ mahābhāgās tadgatenāntarātmanā /",
  "GP11brahmppu:24746": "pravakṣyāmy ānupūrvyeṇa yat pṛcchadhvaṃ mamānaghāḥ // BrP_213.22 //",
  "GP11brahmppu:24747": "vāsudevasya māhātmyaṃ caritaṃ ca mahāmateḥ /",
  "GP11brahmppu:24748": "hitārthaṃ suramartyānāṃ lokānāṃ prabhavāya ca // BrP_213.23 //",
  "GP11brahmppu:24749": "bahuśaḥ sarvabhūtātmā prādurbhavati vīryavān /",
  "GP11brahmppu:24750": "prādurbhāvāṃś ca vakṣyāmi puṇyān divyān guṇānvitān // BrP_213.24 //",
  "GP11brahmppu:24751": "supto yugasahasraṃ yaḥ prādurbhavati kāryataḥ /",
  "GP11brahmppu:24752": "pūrṇe yugasahasre 'tha devadevo jagatpatiḥ // BrP_213.25 //",
  "GP11brahmppu:24753": "brahmā ca kapilaś caiva tryambakas tridaśās tathā /",
  "GP11brahmppu:24754": "devāḥ saptarṣayaś caiva nāgāś cāpsarasas tathā // BrP_213.26 //",
  "GP11brahmppu:24755": "sanatkumāraś ca mahānubhāvo BrP_213.27a",
  "GP11brahmppu:24756": "manur mahātmā bhagavān prajākaraḥ BrP_213.27b",
  "GP11brahmppu:24757": "purāṇadevo 'tha purāṇi cakre BrP_213.27c",
  "GP11brahmppu:24758": "pradīptavaiśvānaratulyatejāḥ BrP_213.27d",
  "GP11brahmppu:24759": "yo 'sau cārṇavamadhyastho naṣṭe sthāvarajaṅgame /",
  "GP11brahmppu:24760": "naṣṭe devāsuranare pranaṣṭoragarākṣase // BrP_213.28 //",
  "GP11brahmppu:24761": "yoddhukāmau durādharṣau tāv ubhau madhukaiṭabhau /",
  "GP11brahmppu:24762": "hatau bhagavatā tena tayor dattvāmitaṃ varam // BrP_213.29 //",
  "GP11brahmppu:24763": "purā kamalanābhasya svapataḥ sāgarāmbhasi /",
  "GP11brahmppu:24764": "puṣkare tatra saṃbhūtā devāḥ sarṣigaṇās tathā // BrP_213.30 //",
  "GP11brahmppu:24765": "eṣa pauṣkarako nāma prādurbhāvo mahātmanaḥ /",
  "GP11brahmppu:24766": "purāṇaṃ kathyate yatra devaśrutisamāhitam // BrP_213.31 //",
  "GP11brahmppu:24767": "vārāhas tu śrutimukhaḥ prādurbhāvo mahātmanaḥ /",
  "GP11brahmppu:24768": "yatra viṣṇuḥ suraśreṣṭho vārāhaṃ rūpam āsthitaḥ // BrP_213.32 //",
  "GP11brahmppu:24769": "vedapādo yūpadaṃṣṭraḥ kratudantaś citīmukhaḥ /",
  "GP11brahmppu:24770": "agnijihvo darbharomā brahmaśīrṣo mahātapāḥ // BrP_213.33 //",
  "GP11brahmppu:24771": "ahorātrekṣaṇo divyo vedāṅgaḥ śrutibhūṣaṇaḥ /",
  "GP11brahmppu:24772": "ājyanāsaḥ sruvatuṇḍaḥ sāmaghoṣasvaro mahān // BrP_213.34 //",
  "GP11brahmppu:24773": "satyadharmamayaḥ śrīmān kramavikramasatkṛtaḥ /",
  "GP11brahmppu:24774": "prāyaścittanakho ghoraḥ paśujānur mukhākṛtiḥ // BrP_213.35 //",
  "GP11brahmppu:24775": "udgatāntro homaliṅgo bījauṣadhimahāphalaḥ /",
  "GP11brahmppu:24776": "vādyantarātmā mantrasphig vikṛtaḥ somaśoṇitaḥ // BrP_213.36 //",
  "GP11brahmppu:24777": "vediskandho havirgandho havyakavyātivegavān /",
  "GP11brahmppu:24778": "prāgvaṃśakāyo dyutimān nānādīkṣābhir anvitaḥ // BrP_213.37 //",
  "GP11brahmppu:24779": "dakṣiṇāhṛdayo yogī mahāsattramayo mahān /",
  "GP11brahmppu:24780": "upākarmāṣṭarucakaḥ pravargāvartabhūṣaṇaḥ // BrP_213.38 //",
  "GP11brahmppu:24781": "nānācchandogatipatho guhyopaniṣadāsanaḥ /",
  "GP11brahmppu:24782": "chāyāpatnīsahāyo 'sau maṇiśṛṅga ivotthitaḥ // BrP_213.39 //",
  "GP11brahmppu:24783": "mahīṃ sāgaraparyantāṃ saśailavanakānanām /",
  "GP11brahmppu:24784": "ekārṇavajalabhraṣṭām ekārṇavagataḥ prabhuḥ // BrP_213.40 //",
  "GP11brahmppu:24785": "daṃṣṭrayā yaḥ samuddhṛtya lokānāṃ hitakāmyayā /",
  "GP11brahmppu:24786": "sahasraśīrṣo lokādiś cakāra jagatīṃ punaḥ // BrP_213.41 //",
  "GP11brahmppu:24787": "evaṃ yajñavarāheṇa bhūtvā bhūtahitārthinā /",
  "GP11brahmppu:24788": "uddhṛtā pṛthivī devī sāgarāmbudharā purā // BrP_213.42 //",
  "GP11brahmppu:24789": "vārāha eṣa kathito nārasiṃhas tato dvijāḥ /",
  "GP11brahmppu:24790": "yatra bhūtvā mṛgendreṇa hiraṇyakaśipur hataḥ // BrP_213.43 //",
  "GP11brahmppu:24791": "purā kṛtayuge nāma surārir baladarpitaḥ /",
  "GP11brahmppu:24792": "daityānām ādipuruṣaś cakāra sumahat tapaḥ // BrP_213.44 //",
  "GP11brahmppu:24793": "daśa varṣasahasrāṇi śatāni daśa pañca ca /",
  "GP11brahmppu:24794": "japopavāsaniratas tasthau maunavratasthitaḥ // BrP_213.45 //",
  "GP11brahmppu:24795": "tataḥ śamadamābhyāṃ ca brahmacaryeṇa caiva hi /",
  "GP11brahmppu:24796": "prīto 'bhavat tatas tasya tapasā niyamena ca // BrP_213.46 //",
  "GP11brahmppu:24797": "taṃ vai svayaṃbhūr bhagavān svayam āgamya bho dvijāḥ /",
  "GP11brahmppu:24798": "vimānenārkavarṇena haṃsayuktena bhāsvatā // BrP_213.47 //",
  "GP11brahmppu:24799": "ādityair vasubhiḥ sārdhaṃ marudbhir daivatais tathā /",
  "GP11brahmppu:24800": "rudrair viśvasahāyaiś ca yakṣarākṣasakiṃnaraiḥ // BrP_213.48 //",
  "GP11brahmppu:24801": "diśābhiḥ pradiśābhiś ca nadībhiḥ sāgarais tathā /",
  "GP11brahmppu:24802": "nakṣatraiś ca muhūrtaiś ca khecaraiś ca mahāgrahaiḥ // BrP_213.49 //",
  "GP11brahmppu:24803": "devarṣibhis tapovṛddhaiḥ siddhair vidvadbhir eva ca /",
  "GP11brahmppu:24804": "rājarṣibhiḥ puṇyatamair gandharvair apsarogaṇaiḥ // BrP_213.50 //",
  "GP11brahmppu:24805": "carācaraguruḥ śrīmān vṛtaḥ sarvaiḥ surais tathā /",
  "GP11brahmppu:24806": "brahmā brahmavidāṃ śreṣṭho daityaṃ vacanam abravīt // BrP_213.51 //",
  "GP11brahmppu:24807": "{brahmovāca: }",
  "GP11brahmppu:24808": "prīto 'smi tava bhaktasya tapasānena suvrata /",
  "GP11brahmppu:24809": "varaṃ varaya bhadraṃ te yatheṣṭaṃ kāmam āpnuhi // BrP_213.52 //",
  "GP11brahmppu:24810": "{hiraṇyakaśipur uvāca: }",
  "GP11brahmppu:24811": "na devāsuragandharvā na yakṣoragarākṣasāḥ /",
  "GP11brahmppu:24812": "ṛṣayo vātha māṃ śāpaiḥ kruddhā lokapitāmaha // BrP_213.53 //",
  "GP11brahmppu:24813": "śapeyus tapasā yuktā vara eṣa vṛto mayā /",
  "GP11brahmppu:24814": "na śastreṇa na vāstreṇa giriṇā pādapena vā // BrP_213.54 //",
  "GP11brahmppu:24815": "na śuṣkeṇa na cārdreṇa na caivordhvaṃ na cāpy adhaḥ /",
  "GP11brahmppu:24816": "pāṇiprahāreṇaikena sabhṛtyabalavāhanam // BrP_213.55 //",
  "GP11brahmppu:24817": "yo māṃ nāśayituṃ śaktaḥ sa me mṛtyur bhaviṣyati /",
  "GP11brahmppu:24818": "bhaveyam aham evārkaḥ somo vāyur hutāśanaḥ // BrP_213.56 //",
  "GP11brahmppu:24819": "salilaṃ cāntarikṣaṃ ca ākāśaṃ caiva sarvaśaḥ /",
  "GP11brahmppu:24820": "ahaṃ krodhaś ca kāmaś ca varuṇo vāsavo yamaḥ /",
  "GP11brahmppu:24821": "dhanadaś ca dhanādhyakṣo yakṣaḥ kiṃpuruṣādhipaḥ // BrP_213.57 //",
  "GP11brahmppu:24822": "{brahmovāca: }",
  "GP11brahmppu:24823": "ete divyā varās tāta mayā dattās tavādbhutāḥ /",
  "GP11brahmppu:24824": "sarvān kāmān imāṃs tāta prāpsyasi tvaṃ na saṃśayaḥ // BrP_213.58 //",
  "GP11brahmppu:24825": "{vyāsa uvāca: }",
  "GP11brahmppu:24826": "evam uktvā tu bhagavāñ jagāmāśu pitāmahaḥ /",
  "GP11brahmppu:24827": "vairājaṃ brahmasadanaṃ brahmarṣigaṇasevitam // BrP_213.59 //",
  "GP11brahmppu:24828": "tato devāś ca nāgāś ca gandharvā munayas tathā /",
  "GP11brahmppu:24829": "varapradānaṃ śrutvaiva pitāmaham upasthitāḥ // BrP_213.60 //",
  "GP11brahmppu:24830": "{devā ūcuḥ: }",
  "GP11brahmppu:24831": "vareṇānena bhagavan bādhiṣyati sa no 'suraḥ /",
  "GP11brahmppu:24832": "tat prasīdāśu bhagavan vadho 'py asya vicintyatām // BrP_213.61 //",
  "GP11brahmppu:24833": "bhagavan sarvabhūtānāṃ svayaṃbhūr ādikṛt prabhuḥ /",
  "GP11brahmppu:24834": "sraṣṭā ca havyakavyānām avyaktaṃ prakṛtir dhruvam // BrP_213.62 //",
  "GP11brahmppu:24835": "{vyāsa uvāca: }",
  "GP11brahmppu:24836": "tato lokahitaṃ vākyaṃ śrutvā devaḥ prajāpatiḥ /",
  "GP11brahmppu:24837": "provāca bhagavān vākyaṃ sarvadevagaṇāṃs tathā // BrP_213.63 //",
  "GP11brahmppu:24838": "{brahmovāca: }",
  "GP11brahmppu:24839": "avaśyaṃ tridaśās tena prāptavyaṃ tapasaḥ phalam /",
  "GP11brahmppu:24840": "tapaso 'nte ca bhagavān vadhaṃ viṣṇuḥ kariṣyati // BrP_213.64 //",
  "GP11brahmppu:24841": "{vyāsa uvāca: }",
  "GP11brahmppu:24842": "etac chrutvā surāḥ sarve vākyaṃ paṅkajajanmanaḥ /",
  "GP11brahmppu:24843": "svāni sthānāni divyāni jagmus te vai mudānvitāḥ // BrP_213.65 //",
  "GP11brahmppu:24844": "labdhamātre vare cāpi sarvāḥ so 'bādhata prajāḥ /",
  "GP11brahmppu:24845": "hiraṇyakaśipur daityo varadānena darpitaḥ // BrP_213.66 //",
  "GP11brahmppu:24846": "āśrameṣu mahābhāgān munīn vai saṃśitavratān /",
  "GP11brahmppu:24847": "satyadharmaratān dāntāṃs tadā dharṣitavāṃs tathā // BrP_213.67 //",
  "GP11brahmppu:24848": "tridivasthāṃs tathā devān parājitya mahābalaḥ /",
  "GP11brahmppu:24849": "trailokyaṃ vaśam ānīya svarge vasati so 'suraḥ // BrP_213.68 //",
  "GP11brahmppu:24850": "yadā varamadonmatto vicaran dānavo bhuvi /",
  "GP11brahmppu:24851": "yajñīyān akarod daityān ayajñīyāś ca devatāḥ // BrP_213.69 //",
  "GP11brahmppu:24852": "ādityā vasavaḥ sādhyā viśve ca marutas tathā /",
  "GP11brahmppu:24853": "śaraṇyaṃ śaraṇaṃ viṣṇum upatasthur mahābalam // BrP_213.70 //",
  "GP11brahmppu:24854": "devabrahmamayaṃ yajñaṃ brahmadevaṃ sanātanam /",
  "GP11brahmppu:24855": "bhūtaṃ bhavyaṃ bhaviṣyaṃ ca prabhuṃ lokanamaskṛtam /",
  "GP11brahmppu:24856": "nārāyaṇaṃ vibhuṃ devaṃ śaraṇyaṃ śaraṇaṃ gatāḥ // BrP_213.71 //",
  "GP11brahmppu:24857": "{devā ūcuḥ: }",
  "GP11brahmppu:24858": "trāyasva no 'dya deveśa hiraṇyakaśipor bhayāt /",
  "GP11brahmppu:24859": "tvaṃ hi naḥ paramo devas tvaṃ hi naḥ paramo guruḥ // BrP_213.72 //",
  "GP11brahmppu:24860": "tvaṃ hi naḥ paramo dhātā brahmādīnāṃ surottama /",
  "GP11brahmppu:24861": "utphullāmalapattrākṣa śatrupakṣakṣayaṃkara /",
  "GP11brahmppu:24862": "kṣayāya ditivaṃśasya śaraṇaṃ tvaṃ bhavasva naḥ // BrP_213.73 //",
  "GP11brahmppu:24863": "{vāsudeva uvāca: }",
  "GP11brahmppu:24864": "bhayaṃ tyajadhvam amarā abhayaṃ vo dadāmy aham /",
  "GP11brahmppu:24865": "tathaiva tridivaṃ devāḥ pratilapsyatha mā ciram // BrP_213.74 //",
  "GP11brahmppu:24866": "eṣo 'haṃ sagaṇaṃ daityaṃ varadānena darpitam /",
  "GP11brahmppu:24867": "avadhyam amarendrāṇāṃ dānavendraṃ nihanmi tam // BrP_213.75 //",
  "GP11brahmppu:24868": "{vyāsa uvāca: }",
  "GP11brahmppu:24869": "evam uktvā tu bhagavān visṛjya tridaśeśvarān /",
  "GP11brahmppu:24870": "hiraṇyakaśipoḥ sthānam ājagāma mahābalaḥ // BrP_213.76 //",
  "GP11brahmppu:24871": "narasyārdhatanuṃ kṛtvā siṃhasyārdhatanuṃ prabhuḥ /",
  "GP11brahmppu:24872": "nārasiṃhena vapuṣā pāṇiṃ saṃspṛśya pāṇinā // BrP_213.77 //",
  "GP11brahmppu:24873": "ghanajīmūtasaṃkāśo ghanajīmūtanisvanaḥ /",
  "GP11brahmppu:24874": "ghanajīmūtadīptaujā jīmūta iva vegavān // BrP_213.78 //",
  "GP11brahmppu:24875": "daityaṃ so 'tibalaṃ dṛṣṭvā dṛptaśārdūlavikramaḥ /",
  "GP11brahmppu:24876": "dṛptair daityagaṇair guptaṃ hatavān ekapāṇinā // BrP_213.79 //",
  "GP11brahmppu:24877": "nṛsiṃha eṣa kathito bhūyo 'yaṃ vāmanaḥ paraḥ /",
  "GP11brahmppu:24878": "yatra vāmanam āsthāya rūpaṃ daityavināśanam // BrP_213.80 //",
  "GP11brahmppu:24879": "baler balavato yajñe balinā viṣṇunā purā /",
  "GP11brahmppu:24880": "vikramais tribhir akṣobhyāḥ kṣobhitās te mahāsurāḥ // BrP_213.81 //",
  "GP11brahmppu:24881": "vipracittiḥ śivaḥ śaṅkur ayaḥśaṅkus tathaiva ca /",
  "GP11brahmppu:24882": "ayaḥśirā aśvaśirā hayagrīvaś ca vīryavān // BrP_213.82 //",
  "GP11brahmppu:24883": "vegavān ketumān ugraḥ sogravyagro mahāsuraḥ /",
  "GP11brahmppu:24884": "puṣkaraḥ puṣkalaś caiva śāśvo 'śvapatir eva ca // BrP_213.83 //",
  "GP11brahmppu:24885": "prahlādo 'śvapatiḥ kumbhaḥ saṃhrādo gamanapriyaḥ /",
  "GP11brahmppu:24886": "anuhrādo harihayo vārāhaḥ saṃharo 'nujaḥ // BrP_213.84 //",
  "GP11brahmppu:24887": "śarabhaḥ śalabhaś caiva kupathaḥ krodhanaḥ krathaḥ /",
  "GP11brahmppu:24888": "bṛhatkīrtir mahājihvaḥ śaṅkukarṇo mahāsvanaḥ // BrP_213.85 //",
  "GP11brahmppu:24889": "dīptajihvo 'rkanayano mṛgapādo mṛgapriyaḥ /",
  "GP11brahmppu:24890": "vāyur gariṣṭho namuciḥ sambaro viskaro mahān // BrP_213.86 //",
  "GP11brahmppu:24891": "candrahantā krodhahantā krodhavardhana eva ca /",
  "GP11brahmppu:24892": "kālakaḥ kālakopaś ca vṛtraḥ krodho virocanaḥ // BrP_213.87 //",
  "GP11brahmppu:24893": "gariṣṭhaś ca variṣṭhaś ca pralambanarakāv ubhau /",
  "GP11brahmppu:24894": "indratāpanavātāpī ketumān baladarpitaḥ // BrP_213.88 //",
  "GP11brahmppu:24895": "asilomā pulomā ca bāṣkalaḥ pramado madaḥ /",
  "GP11brahmppu:24896": "svamiśraḥ kālavadanaḥ karālaḥ keśir eva ca // BrP_213.89 //",
  "GP11brahmppu:24897": "ekākṣaś candramā rāhuḥ saṃhrādaḥ sambaraḥ svanaḥ /",
  "GP11brahmppu:24898": "śataghnīcakrahastāś ca tathā muśalapāṇayaḥ // BrP_213.90 //",
  "GP11brahmppu:24899": "aśvayantrāyudhopetā bhindipālāyudhās tathā /",
  "GP11brahmppu:24900": "śūlolūkhalahastāś ca paraśvadhadharās tathā // BrP_213.91 //",
  "GP11brahmppu:24901": "pāśamudgarahastāś ca tathā parighapāṇayaḥ /",
  "GP11brahmppu:24902": "mahāśilāpraharaṇāḥ śūlahastāś ca dānavāḥ // BrP_213.92 //",
  "GP11brahmppu:24903": "nānāpraharaṇā ghorā nānāveśā mahābalāḥ /",
  "GP11brahmppu:24904": "kūrmakukkuṭavaktrāś ca śaśolūkamukhās tathā // BrP_213.93 //",
  "GP11brahmppu:24905": "kharoṣṭravadanāś caiva varāhavadanās tathā /",
  "GP11brahmppu:24906": "mārjāraśikhivaktrāś ca mahāvaktrās tathā pare // BrP_213.94 //",
  "GP11brahmppu:24907": "nakrameṣānanāḥ śūrā gojāvimahiṣānanāḥ /",
  "GP11brahmppu:24908": "godhāśallakivaktrāś ca kroṣṭuvaktrāś ca dānavāḥ // BrP_213.95 //",
  "GP11brahmppu:24909": "ākhudarduravaktrāś ca ghorā vṛkamukhās tathā /",
  "GP11brahmppu:24910": "bhīmā makaravaktrāś ca krauñcavaktrāś ca dānavāḥ // BrP_213.96 //",
  "GP11brahmppu:24911": "aśvānanāḥ kharamukhā mayūravadanās tathā /",
  "GP11brahmppu:24912": "gajendracarmavasanās tathā kṛṣṇājināmbarāḥ // BrP_213.97 //",
  "GP11brahmppu:24913": "cīrasaṃvṛtagātrāś ca tathā nīlakavāsasaḥ /",
  "GP11brahmppu:24914": "uṣṇīṣiṇo mukuṭinas tathā kuṇḍalino 'surāḥ // BrP_213.98 //",
  "GP11brahmppu:24915": "kirīṭino lambaśikhāḥ kambugrīvāḥ suvarcasaḥ /",
  "GP11brahmppu:24916": "nānāveśadharā daityā nānāmālyānulepanāḥ // BrP_213.99 //",
  "GP11brahmppu:24917": "svāny āyudhāni saṃgṛhya pradīptāni ca tejasā /",
  "GP11brahmppu:24918": "kramamāṇaṃ hṛṣīkeśam upāvartanta sarvaśaḥ // BrP_213.100 //",
  "GP11brahmppu:24919": "pramathya sarvān daiteyān pādahastatalair vibhuḥ /",
  "GP11brahmppu:24920": "rūpaṃ kṛtvā mahābhīmaṃ jahārāśu sa medinīm // BrP_213.101 //",
  "GP11brahmppu:24921": "tasya vikramato bhūmiṃ candrādityau stanāntare /",
  "GP11brahmppu:24922": "nabhaḥ prakramamāṇasya nābhyāṃ kila tathā sthitau // BrP_213.102 //",
  "GP11brahmppu:24923": "param ākramamāṇasya jānudeśe vyavasthitau /",
  "GP11brahmppu:24924": "viṣṇor amitavīryasya vadanty evaṃ dvijātayaḥ // BrP_213.103 //",
  "GP11brahmppu:24925": "hṛtvā sa medinīṃ kṛtsnāṃ hatvā cāsurapuṃgavān /",
  "GP11brahmppu:24926": "dadau śakrāya vasudhāṃ viṣṇur balavatāṃ varaḥ // BrP_213.104 //",
  "GP11brahmppu:24927": "eṣa vo vāmano nāma prādurbhāvo mahātmanaḥ /",
  "GP11brahmppu:24928": "vedavidbhir dvijair etat kathyate vaiṣṇavaṃ yaśaḥ // BrP_213.105 //",
  "GP11brahmppu:24929": "bhūyo bhūtātmano viṣṇoḥ prādurbhāvo mahātmanaḥ /",
  "GP11brahmppu:24930": "dattātreya iti khyātaḥ kṣamayā parayā yutaḥ // BrP_213.106 //",
  "GP11brahmppu:24931": "tena naṣṭeṣu vedeṣu prakriyāsu makheṣu ca /",
  "GP11brahmppu:24932": "cāturvarṇye ca saṃkīrṇe dharme śithilatāṃ gate // BrP_213.107 //",
  "GP11brahmppu:24933": "ativardhati cādharme satye naṣṭe 'nṛte sthite /",
  "GP11brahmppu:24934": "prajāsu śīryamāṇāsu dharme cākulatāṃ gate // BrP_213.108 //",
  "GP11brahmppu:24935": "sayajñāḥ sakriyā vedāḥ pratyānītā hi tena vai /",
  "GP11brahmppu:24936": "cāturvarṇyam asaṃkīrṇaṃ kṛtaṃ tena mahātmanā // BrP_213.109 //",
  "GP11brahmppu:24937": "tena haihayarājasya kārtavīryasya dhīmataḥ /",
  "GP11brahmppu:24938": "varadena varo datto dattātreyeṇa dhīmatā // BrP_213.110 //",
  "GP11brahmppu:24939": "etad bāhudvayaṃ yat te tat te mama kṛte nṛpa /",
  "GP11brahmppu:24940": "śatāni daśa bāhūnāṃ bhaviṣyanti na saṃśayaḥ // BrP_213.111 //",
  "GP11brahmppu:24941": "pālayiṣyasi kṛtsnāṃ ca vasudhāṃ vasudheśvara /",
  "GP11brahmppu:24942": "durnirīkṣyo 'rivṛndānāṃ yuddhasthaś ca bhaviṣyasi // BrP_213.112 //",
  "GP11brahmppu:24943": "eṣa vo vaiṣṇavaḥ śrīmān prādurbhāvo 'dbhutaḥ śubhaḥ /",
  "GP11brahmppu:24944": "bhūyaś ca jāmadagnyo 'yaṃ prādurbhāvo mahātmanaḥ // BrP_213.113 //",
  "GP11brahmppu:24945": "yatra bāhusahasreṇa dviṣatāṃ durjayaṃ raṇe /",
  "GP11brahmppu:24946": "rāmo 'rjunam anīkasthaṃ jaghāna nṛpatiṃ prabhuḥ // BrP_213.114 //",
  "GP11brahmppu:24947": "rathasthaṃ pārthivaṃ rāmaḥ pātayitvārjunaṃ bhuvi /",
  "GP11brahmppu:24948": "dharṣayitvārjunaṃ rāmaḥ krośamānaṃ ca meghavat // BrP_213.115 //",
  "GP11brahmppu:24949": "kṛtsnaṃ bāhusahasraṃ ca ciccheda bhṛgunandanaḥ /",
  "GP11brahmppu:24950": "paraśvadhena dīptena jñātibhiḥ sahitasya vai // BrP_213.116 //",
  "GP11brahmppu:24951": "kīrṇā kṣatriyakoṭībhir merumandarabhūṣaṇā /",
  "GP11brahmppu:24952": "triḥ saptakṛtvaḥ pṛthivī tena niḥkṣatriyā kṛtā // BrP_213.117 //",
  "GP11brahmppu:24953": "kṛtvā niḥkṣatriyāṃ caināṃ bhārgavaḥ sumahāyaśāḥ /",
  "GP11brahmppu:24954": "sarvapāpavināśāya vājimedhena ceṣṭavān // BrP_213.118 //",
  "GP11brahmppu:24955": "yasmin yajñe mahādāne dakṣiṇāṃ bhṛgunandanaḥ /",
  "GP11brahmppu:24956": "mārīcāya dadau prītaḥ kaśyapāya vasuṃdharām // BrP_213.119 //",
  "GP11brahmppu:24957": "vāraṇāṃs turagāñ śubhrān rathāṃś ca rathināṃ varaḥ /",
  "GP11brahmppu:24958": "hiraṇyam akṣayaṃ dhenur gajendrāṃś ca mahīpatiḥ // BrP_213.120 //",
  "GP11brahmppu:24959": "dadau tasmin mahāyajñe vājimedhe mahāyaśāḥ /",
  "GP11brahmppu:24960": "adyāpi ca hitārthāya lokānāṃ bhṛgunandanaḥ // BrP_213.121 //",
  "GP11brahmppu:24961": "caramāṇas tapo ghoraṃ jāmadagnyaḥ punaḥ prabhuḥ /",
  "GP11brahmppu:24962": "āste vai devavac chrīmān mahendre parvatottame // BrP_213.122 //",
  "GP11brahmppu:24963": "eṣa viṣṇoḥ sureśasya śāśvatasyāvyayasya ca /",
  "GP11brahmppu:24964": "jāmadagnya iti khyātaḥ prādurbhāvo mahātmanaḥ // BrP_213.123 //",
  "GP11brahmppu:24965": "caturviṃśe yuge vāpi viśvāmitrapuraḥsaraḥ /",
  "GP11brahmppu:24966": "jajñe daśarathasyātha putraḥ padmāyatekṣaṇaḥ // BrP_213.124 //",
  "GP11brahmppu:24967": "kṛtvātmānaṃ mahābāhuś caturdhā prabhur īśvaraḥ /",
  "GP11brahmppu:24968": "loke rāma iti khyātas tejasā bhāskaropamaḥ // BrP_213.125 //",
  "GP11brahmppu:24969": "prasādanārthaṃ lokasya rakṣasāṃ nigrahāya ca /",
  "GP11brahmppu:24970": "dharmasya ca vivṛddhyarthaṃ jajñe tatra mahāyaśāḥ // BrP_213.126 //",
  "GP11brahmppu:24971": "tam apy āhur manuṣyendraṃ sarvabhūtahite ratam /",
  "GP11brahmppu:24972": "yaḥ samāḥ sarvadharmajñaś caturdaśa vane 'vasat // BrP_213.127 //",
  "GP11brahmppu:24973": "lakṣmaṇānucaro rāmaḥ sarvabhūtahite rataḥ /",
  "GP11brahmppu:24974": "caturdaśa vane taptvā tapo varṣāṇi rāghavaḥ // BrP_213.128 //",
  "GP11brahmppu:24975": "rūpiṇī tasya pārśvasthā sīteti prathitā jane /",
  "GP11brahmppu:24976": "pūrvoditā tu yā lakṣmīr bhartāram anugacchati // BrP_213.129 //",
  "GP11brahmppu:24977": "janasthāne vasan kāryaṃ tridaśānāṃ cakāra saḥ /",
  "GP11brahmppu:24978": "tasyāpakāriṇaṃ krūraṃ paulastyaṃ manujarṣabhaḥ // BrP_213.130 //",
  "GP11brahmppu:24979": "sītāyāḥ padam anvicchan nijaghāna mahāyaśāḥ /",
  "GP11brahmppu:24980": "devāsuragaṇānāṃ ca yakṣarākṣasabhoginām // BrP_213.131 //",
  "GP11brahmppu:24981": "yatrāvadhyaṃ rākṣasendraṃ rāvaṇaṃ yudhi durjayam /",
  "GP11brahmppu:24982": "yuktaṃ rākṣasakoṭībhir nīlāñjanacayopamam // BrP_213.132 //",
  "GP11brahmppu:24983": "trailokyadrāvaṇaṃ krūraṃ rāvaṇaṃ rākṣaseśvaram /",
  "GP11brahmppu:24984": "durjayaṃ durdharaṃ dṛptaṃ śārdūlasamavikramam // BrP_213.133 //",
  "GP11brahmppu:24985": "durnirīkṣyaṃ suragaṇair varadānena darpitam /",
  "GP11brahmppu:24986": "jaghāna sacivaiḥ sārdhaṃ sasainyaṃ rāvaṇaṃ yudhi // BrP_213.134 //",
  "GP11brahmppu:24987": "mahābhragaṇasaṃkāśaṃ mahākāyaṃ mahābalam /",
  "GP11brahmppu:24988": "rāvaṇaṃ nijaghānāśu rāmo bhūtapatiḥ purā // BrP_213.135 //",
  "GP11brahmppu:24989": "sugrīvasya kṛte yena vānarendro mahābalaḥ /",
  "GP11brahmppu:24990": "vālī vinihataḥ saṃkhye sugrīvaś cābhiṣecitaḥ // BrP_213.136 //",
  "GP11brahmppu:24991": "madhoś ca tanayo dṛpto lavaṇo nāma dānavaḥ /",
  "GP11brahmppu:24992": "hato madhuvane vīro varamatto mahāsuraḥ // BrP_213.137 //",
  "GP11brahmppu:24993": "yajñavighnakarau yena munīnāṃ bhāvitātmanām /",
  "GP11brahmppu:24994": "mārīcaś ca subāhuś ca balena balināṃ varau // BrP_213.138 //",
  "GP11brahmppu:24995": "nihatau ca nirāśau ca kṛtau tena mahātmanā /",
  "GP11brahmppu:24996": "samare yuddhaśauṇḍena tathānye cāpi rākṣasāḥ // BrP_213.139 //",
  "GP11brahmppu:24997": "virādhaś ca kabandhaś ca rākṣasau bhīmavikramau /",
  "GP11brahmppu:24998": "jaghāna puruṣavyāghro gandharvau śāpamohitau // BrP_213.140 //",
  "GP11brahmppu:24999": "hutāśanārkāṃśutaḍidguṇābhaiḥ BrP_213.141a",
  "GP11brahmppu:25000": "prataptajāmbūnadacitrapuṅkhaiḥ BrP_213.141b",
  "GP11brahmppu:25001": "mahendravajrāśanitulyasārai BrP_213.141c",
  "GP11brahmppu:25002": "ripūn sa rāmaḥ samare nijaghne BrP_213.141d",
  "GP11brahmppu:25003": "tasmai dattāni śastrāṇi viśvāmitreṇa dhīmatā /",
  "GP11brahmppu:25004": "vadhārthaṃ devaśatrūṇāṃ durdharṣāṇāṃ surair api // BrP_213.142 //",
  "GP11brahmppu:25005": "vartamāne makhe yena janakasya mahātmanaḥ /",
  "GP11brahmppu:25006": "bhagnaṃ māheśvaraṃ cāpaṃ krīḍatā līlayā purā // BrP_213.143 //",
  "GP11brahmppu:25007": "etāni kṛtvā karmāṇi rāmo dharmabhṛtāṃ varaḥ /",
  "GP11brahmppu:25008": "daśāśvamedhāñ jārūthyān ājahāra nirargalān // BrP_213.144 //",
  "GP11brahmppu:25009": "nāśrūyantāśubhā vāco nākulaṃ māruto vavau /",
  "GP11brahmppu:25010": "na vittaharaṇaṃ cāsīd rāme rājyaṃ praśāsati // BrP_213.145 //",
  "GP11brahmppu:25011": "paridevanti vidhavā nānarthāś ca kadācana /",
  "GP11brahmppu:25012": "sarvam āsīc chubhaṃ tatra rāme rājyaṃ praśāsati // BrP_213.146 //",
  "GP11brahmppu:25013": "na prāṇināṃ bhayaṃ cāsīj jalāgnyanilaghātajam /",
  "GP11brahmppu:25014": "na cāpi vṛddhā bālānāṃ pretakāryāṇi cakrire // BrP_213.147 //",
  "GP11brahmppu:25015": "brahmacaryaparaṃ kṣatraṃ viśas tu kṣatriye ratāḥ /",
  "GP11brahmppu:25016": "śūdrāś caiva hi varṇāṃs trīñ śuśrūṣanty anahaṃkṛtāḥ // BrP_213.148 //",
  "GP11brahmppu:25017": "nāryo nātyacaran bhartṝn bhāryāṃ nātyacarat patiḥ /",
  "GP11brahmppu:25018": "sarvam āsīj jagad dāntaṃ nirdasyur abhavan mahī // BrP_213.149 //",
  "GP11brahmppu:25019": "rāma eko 'bhavad bhartā rāmaḥ pālayitābhavat /",
  "GP11brahmppu:25020": "āsan varṣasahasrāṇi tathā putrasahasriṇaḥ // BrP_213.150 //",
  "GP11brahmppu:25021": "arogāḥ prāṇinaś cāsan rāme rājyaṃ praśāsati /",
  "GP11brahmppu:25022": "devatānām ṛṣīṇāṃ ca manuṣyāṇāṃ ca sarvaśaḥ // BrP_213.151 //",
  "GP11brahmppu:25023": "pṛthivyāṃ samavāyo 'bhūd rāme rājyaṃ praśāsati /",
  "GP11brahmppu:25024": "gāthām apy atra gāyanti ye purāṇavido janāḥ // BrP_213.152 //",
  "GP11brahmppu:25025": "rāme nibaddhatattvārthā māhātmyaṃ tasya dhīmataḥ /",
  "GP11brahmppu:25026": "śyāmo yuvā lohitākṣo dīptāsyo mitabhāṣitaḥ // BrP_213.153 //",
  "GP11brahmppu:25027": "ājānubāhuḥ sumukhaḥ siṃhaskandho mahābhujaḥ /",
  "GP11brahmppu:25028": "daśa varṣasahasrāṇi rāmo rājyam akārayat // BrP_213.154 //",
  "GP11brahmppu:25029": "ṛksāmayajuṣāṃ ghoṣo jyāghoṣaś ca mahātmanaḥ /",
  "GP11brahmppu:25030": "avyucchinno 'bhavad rāṣṭre dīyatāṃ bhujyatām iti // BrP_213.155 //",
  "GP11brahmppu:25031": "sattvavān guṇasaṃpanno dīpyamānaḥ svatejasā /",
  "GP11brahmppu:25032": "ati candraṃ ca sūryaṃ ca rāmo dāśarathir babhau // BrP_213.156 //",
  "GP11brahmppu:25033": "īje kratuśataiḥ puṇyaiḥ samāptavaradakṣiṇaiḥ /",
  "GP11brahmppu:25034": "hitvāyodhyāṃ divaṃ yāto rāghavo hi mahābalaḥ // BrP_213.157 //",
  "GP11brahmppu:25035": "evam eva mahābāhur ikṣvākukulanandanaḥ /",
  "GP11brahmppu:25036": "rāvaṇaṃ sagaṇaṃ hatvā divam ācakrame vibhuḥ // BrP_213.158 //",
  "GP11brahmppu:25037": "aparaḥ keśavasyāyaṃ prādurbhāvo mahātmanaḥ /",
  "GP11brahmppu:25038": "vikhyāto māthure kalpe sarvalokahitāya vai // BrP_213.159 //",
  "GP11brahmppu:25039": "yatra śālvaṃ ca caidyaṃ ca kaṃsaṃ dvividam eva ca /",
  "GP11brahmppu:25040": "ariṣṭaṃ vṛṣabhaṃ keśiṃ pūtanāṃ daityadārikām // BrP_213.160 //",
  "GP11brahmppu:25041": "nāgaṃ kuvalayāpīḍaṃ cāṇūraṃ muṣṭikaṃ tathā /",
  "GP11brahmppu:25042": "daityān mānuṣadehena sūdayām āsa vīryavān // BrP_213.161 //",
  "GP11brahmppu:25043": "chinnaṃ bāhusahasraṃ ca bāṇasyādbhutakarmaṇaḥ /",
  "GP11brahmppu:25044": "narakaś ca hataḥ saṃkhye yavanaś ca mahābalaḥ // BrP_213.162 //",
  "GP11brahmppu:25045": "hṛtāni ca mahīpānāṃ sarvaratnāni tejasā /",
  "GP11brahmppu:25046": "durācārāś ca nihitāḥ pārthivā ye mahītale // BrP_213.163 //",
  "GP11brahmppu:25047": "eṣa lokahitārthāya prādurbhāvo mahātmanaḥ /",
  "GP11brahmppu:25048": "kalkī viṣṇuyaśā nāma śambhalagrāmasaṃbhavaḥ // BrP_213.164 //",
  "GP11brahmppu:25049": "sarvalokahitārthāya bhūyo devo mahāyaśāḥ /",
  "GP11brahmppu:25050": "ete cānye ca bahavo divyā devagaṇair vṛtāḥ // BrP_213.165 //",
  "GP11brahmppu:25051": "prādurbhāvāḥ purāṇeṣu gīyante brahmavādibhiḥ /",
  "GP11brahmppu:25052": "yatra devā vimuhyanti prādurbhāvānukīrtane // BrP_213.166 //",
  "GP11brahmppu:25053": "purāṇaṃ vartate yatra vedaśrutisamāhitam /",
  "GP11brahmppu:25054": "etad uddeśamātreṇa prādurbhāvānukīrtanam // BrP_213.167 //",
  "GP11brahmppu:25055": "kīrtitaṃ kīrtanīyasya sarvalokaguror vibhoḥ /",
  "GP11brahmppu:25056": "prīyante pitaras tasya prādurbhāvānukīrtanāt // BrP_213.168 //",
  "GP11brahmppu:25057": "viṣṇor amitavīryasya yaḥ śṛṇoti kṛtāñjaliḥ //* BrP_213.169 //",
  "GP11brahmppu:25058": "etāś ca yogeśvarayogamāyāḥ BrP_213.170a",
  "GP11brahmppu:25059": "śrutvā naro mucyati sarvapāpaiḥ BrP_213.170b",
  "GP11brahmppu:25060": "ṛddhiṃ samṛddhiṃ vipulāṃś ca bhogān BrP_213.170c",
  "GP11brahmppu:25061": "prāpnoti śīghraṃ bhagavatprasādāt BrP_213.170d",
  "GP11brahmppu:25062": "evaṃ mayā muniśreṣṭhā viṣṇor amitatejasaḥ /",
  "GP11brahmppu:25063": "sarvapāpaharāḥ puṇyāḥ prādurbhāvāḥ prakīrtitāḥ // BrP_213.171 //",
  "GP11brahmppu:25064": "{munaya ūcuḥ: }",
  "GP11brahmppu:25065": "na tṛptim adhigacchāmaḥ puṇyadharmāmṛtasya ca /",
  "GP11brahmppu:25066": "mune tvanmukhagītasya tathā kautūhalaṃ hi naḥ // BrP_214.1 //",
  "GP11brahmppu:25067": "utpattiṃ pralayaṃ caiva bhūtānāṃ karmaṇo gatim /",
  "GP11brahmppu:25068": "vetsi sarvaṃ mune tena pṛcchāmas tvāṃ mahāmatim // BrP_214.2 //",
  "GP11brahmppu:25069": "śrūyate yamalokasya mārgaḥ paramadurgamaḥ /",
  "GP11brahmppu:25070": "duḥkhakleśakaraḥ śaśvat sarvabhūtabhayāvahaḥ // BrP_214.3 //",
  "GP11brahmppu:25071": "kathaṃ tena narā yānti mārgeṇa yamasādanam /",
  "GP11brahmppu:25072": "pramāṇaṃ caiva mārgasya brūhi no vadatāṃ vara // BrP_214.4 //",
  "GP11brahmppu:25073": "mune pṛcchāma sarvajña brūhi sarvam aśeṣataḥ /",
  "GP11brahmppu:25074": "kathaṃ narakaduḥkhāni nāpnuvanti narān mune // BrP_214.5 //",
  "GP11brahmppu:25075": "kenopāyena dānena dharmeṇa niyamena ca /",
  "GP11brahmppu:25076": "mānuṣasya ca yāmyasya lokasya kiyad antaram // BrP_214.6 //",
  "GP11brahmppu:25077": "kathaṃ ca svargatiṃ yānti narakaṃ kena karmaṇā /",
  "GP11brahmppu:25078": "svargasthānāni kiyanti kiyanti narakāṇi ca // BrP_214.7 //",
  "GP11brahmppu:25079": "kathaṃ sukṛtino yānti kathaṃ duṣkṛtakāriṇaḥ /",
  "GP11brahmppu:25080": "kiṃ rūpaṃ kiṃ pramāṇaṃ vā ko varṇas tūbhayor api /",
  "GP11brahmppu:25081": "jīvasya nīyamānasya yamalokaṃ bravīhi naḥ // BrP_214.8 //",
  "GP11brahmppu:25082": "{vyāsa uvāca: }",
  "GP11brahmppu:25083": "śṛṇudhvaṃ muniśārdūlā vadato mama suvratāḥ /",
  "GP11brahmppu:25084": "saṃsāracakram ajaraṃ sthitir yasya na vidyate // BrP_214.9 //",
  "GP11brahmppu:25085": "so 'haṃ vadāmi vaḥ sarvaṃ yamamārgasya nirṇayam /",
  "GP11brahmppu:25086": "utkrāntikālād ārabhya yathā nānyo vadiṣyati // BrP_214.10 //",
  "GP11brahmppu:25087": "svarūpaṃ caiva mārgasya yan māṃ pṛcchatha sattamāḥ /",
  "GP11brahmppu:25088": "yamalokasya cādhvānam antaraṃ mānuṣasya ca // BrP_214.11 //",
  "GP11brahmppu:25089": "yojanānāṃ sahasrāṇi ṣaḍaśītis tad antaram /",
  "GP11brahmppu:25090": "taptatāmram ivātaptaṃ tad adhvānam udāhṛtam // BrP_214.12 //",
  "GP11brahmppu:25091": "tad avaśyaṃ hi gantavyaṃ prāṇibhir jīvasaṃjñakaiḥ /",
  "GP11brahmppu:25092": "puṇyān puṇyakṛto yānti pāpān pāpakṛto 'dhamāḥ // BrP_214.13 //",
  "GP11brahmppu:25093": "dvāviṃśatiś ca narakā yamasya viṣaye sthitāḥ /",
  "GP11brahmppu:25094": "yeṣu duṣkṛtakarmāṇo vipacyante pṛthak pṛthak // BrP_214.14 //",
  "GP11brahmppu:25095": "narako rauravo raudraḥ śūkaras tāla eva ca /",
  "GP11brahmppu:25096": "kumbhīpāko mahāghoraḥ śālmalo 'tha vimohanaḥ // BrP_214.15 //",
  "GP11brahmppu:25097": "kīṭādaḥ kṛmibhakṣaś ca nālābhakṣo bhramas tathā /",
  "GP11brahmppu:25098": "nadyaḥ pūyavahāś cānyā rudhirāmbhas tathaiva ca // BrP_214.16 //",
  "GP11brahmppu:25099": "agnijvālo mahāghoraḥ saṃdaṃśaḥ śunabhojanaḥ /",
  "GP11brahmppu:25100": "ghorā vaitaraṇī caiva asipattravanaṃ tathā // BrP_214.17 //",
  "GP11brahmppu:25101": "na tatra vṛkṣacchāyā vā na taḍāgāḥ sarāṃsi ca /",
  "GP11brahmppu:25102": "na vāpyo dīrghikā vāpi na kūpo na prapā sabhā // BrP_214.18 //",
  "GP11brahmppu:25103": "na maṇḍapo nāyatanaṃ na nadyo na ca parvatāḥ /",
  "GP11brahmppu:25104": "na kiṃcid āśramasthānaṃ vidyate tatra vartmani // BrP_214.19 //",
  "GP11brahmppu:25105": "yatra viśramate śrāntaḥ puruṣo 'tīvakarṣitaḥ /",
  "GP11brahmppu:25106": "avaśyam eva gantavyaḥ sa sarvais tu mahāpathaḥ // BrP_214.20 //",
  "GP11brahmppu:25107": "prāpte kāle tu saṃtyajya suhṛdbandhudhanādikam /",
  "GP11brahmppu:25108": "jarāyujāṇḍajāś caiva svedajāś codbhijās tathā // BrP_214.21 //",
  "GP11brahmppu:25109": "jaṅgamājaṅgamāś caiva gamiṣyanti mahāpatham /",
  "GP11brahmppu:25110": "devāsuramanuṣyaiś ca vaivasvatavaśānugaiḥ // BrP_214.22 //",
  "GP11brahmppu:25111": "strīpuṃnapuṃsakaiś caiva pṛthivyāṃ jīvasaṃjñitaiḥ /",
  "GP11brahmppu:25112": "pūrvāhṇe cāparāhṇe vā madhyāhne vā tathā punaḥ // BrP_214.23 //",
  "GP11brahmppu:25113": "saṃdhyākāle 'rdharātre vā pratyūṣe vāpy upasthite /",
  "GP11brahmppu:25114": "vṛddhair vā madhyamair vāpi yauvanasthais tathaiva ca // BrP_214.24 //",
  "GP11brahmppu:25115": "garbhavāse 'tha bālye vā gantavyaḥ sa mahāpathaḥ /",
  "GP11brahmppu:25116": "pravāsasthair gṛhasthair vā parvatasthaiḥ sthale 'pi vā // BrP_214.25 //",
  "GP11brahmppu:25117": "kṣetrasthair vā jalasthair vā gṛhamadhyagatais tathā /",
  "GP11brahmppu:25118": "āsīnaiś cāsthitair vāpi śayanīyagatais tathā // BrP_214.26 //",
  "GP11brahmppu:25119": "jāgradbhir vā prasuptair vā gantavyaḥ sa mahāpathaḥ /",
  "GP11brahmppu:25120": "ihānubhūya nirdiṣṭam āyur jantuḥ svayaṃ tadā // BrP_214.27 //",
  "GP11brahmppu:25121": "tasyānte ca svayaṃ prāṇair anicchann api mucyate /",
  "GP11brahmppu:25122": "jalam agnir viṣaṃ śastraṃ kṣud vyādhiḥ patanaṃ gireḥ // BrP_214.28 //",
  "GP11brahmppu:25123": "nimittaṃ kiṃcid āsādya dehī prāṇair vimucyate /",
  "GP11brahmppu:25124": "vihāya sumahat kṛtsnaṃ śarīraṃ pāñcabhautikam // BrP_214.29 //",
  "GP11brahmppu:25125": "anyac charīram ādatte yātanīyaṃ svakarmajam /",
  "GP11brahmppu:25126": "dṛḍhaṃ śarīram āpnoti sukhaduḥkhopabhuktaye // BrP_214.30 //",
  "GP11brahmppu:25127": "tena bhuṅkte sa kṛcchrāṇi pāpakartā naro bhṛśam /",
  "GP11brahmppu:25128": "sukhāni dhārmiko hṛṣṭa iha nīto yamakṣaye // BrP_214.31 //",
  "GP11brahmppu:25129": "ūṣmā prakupitaḥ kāye tīvravāyusamīritaḥ /",
  "GP11brahmppu:25130": "bhinatti marmasthānāni dīpyamāno nirandhanaḥ // BrP_214.32 //",
  "GP11brahmppu:25131": "udāno nāma pavanas tataś cordhvaṃ pravartate /",
  "GP11brahmppu:25132": "bhujyatām ambubhakṣyāṇām adhogatinirodhakṛt // BrP_214.33 //",
  "GP11brahmppu:25133": "tato yenāmbudānāni kṛtāny annarasās tathā /",
  "GP11brahmppu:25134": "dattāḥ sa tasyām āhlādam āpadi pratipadyate // BrP_214.34 //",
  "GP11brahmppu:25135": "annāni yena dattāni śraddhāpūtena cetasā /",
  "GP11brahmppu:25136": "so 'pi tṛptim avāpnoti vināpy annena vai tadā // BrP_214.35 //",
  "GP11brahmppu:25137": "yenānṛtāni noktāni prītibhedaḥ kṛto na ca /",
  "GP11brahmppu:25138": "āstikaḥ śraddadhānaś ca sukhamṛtyuṃ sa gacchati // BrP_214.36 //",
  "GP11brahmppu:25139": "devabrāhmaṇapūjāyāṃ niratāś cānasūyakāḥ /",
  "GP11brahmppu:25140": "śuklā vadānyā hrīmantas te narāḥ sukhamṛtyavaḥ // BrP_214.37 //",
  "GP11brahmppu:25141": "yaḥ kāmān nāpi saṃrambhān na dveṣād dharmam utsṛjet /",
  "GP11brahmppu:25142": "yathoktakārī saumyaś ca sa sukhaṃ mṛtyum ṛcchati // BrP_214.38 //",
  "GP11brahmppu:25143": "vāridās tṛṣitānāṃ ye kṣudhitānnapradāyinaḥ /",
  "GP11brahmppu:25144": "prāpnuvanti narāḥ kāle mṛtyuṃ sukhasamanvitam // BrP_214.39 //",
  "GP11brahmppu:25145": "śītaṃ jayanti dhanadās tāpaṃ candanadāyinaḥ /",
  "GP11brahmppu:25146": "prāṇaghnīṃ vedanāṃ kaṣṭāṃ ye cānyodvegadhāriṇaḥ // BrP_214.40 //",
  "GP11brahmppu:25147": "mohaṃ jñānapradātāras tathā dīpapradās tamaḥ /",
  "GP11brahmppu:25148": "kūṭasākṣī mṛṣāvādī yo gurur nānuśāsti vai // BrP_214.41 //",
  "GP11brahmppu:25149": "te mohamṛtyavaḥ sarve tathā ye vedanindakāḥ /",
  "GP11brahmppu:25150": "vibhīṣaṇāḥ pūtigandhāḥ kūṭamudgarapāṇayaḥ // BrP_214.42 //",
  "GP11brahmppu:25151": "āgacchanti durātmāno yamasya puruṣās tathā /",
  "GP11brahmppu:25152": "prāpteṣu dṛkpathaṃ teṣu jāyate tasya vepathuḥ // BrP_214.43 //",
  "GP11brahmppu:25153": "krandaty avirataḥ so 'tha bhrātṛmātṛpitṛṃs tathā /",
  "GP11brahmppu:25154": "sā tu vāg asphuṭā viprā ekavarṇā vibhāvyate // BrP_214.44 //",
  "GP11brahmppu:25155": "dṛṣṭir vibhrāmyate trāsāt kāsāvṛṣṭy aty athānanam /",
  "GP11brahmppu:25156": "tataḥ sa vedanāviṣṭaṃ tac charīraṃ vimuñcati // BrP_214.45 //",
  "GP11brahmppu:25157": "vāyvagrasārī tadrūpa- deham anyat prapadyate /",
  "GP11brahmppu:25158": "tatkarmayātanārthe ca na mātṛpitṛsaṃbhavam // BrP_214.46 //",
  "GP11brahmppu:25159": "tatpramāṇavayovasthā- saṃsthānaiḥ prāpyate vyathā /",
  "GP11brahmppu:25160": "tato dūto yamasyātha pāśair badhnāti dāruṇaiḥ // BrP_214.47 //",
  "GP11brahmppu:25161": "jantoḥ saṃprāptakālasya vedanārtasya vai bhṛśam /",
  "GP11brahmppu:25162": "bhūtaiḥ saṃtyaktadehasya kaṇṭhaprāptānilasya ca // BrP_214.48 //",
  "GP11brahmppu:25163": "śarīrāc cyāvito jīvo roravīti tatholbaṇam /",
  "GP11brahmppu:25164": "nirgato vāyubhūtas tu ṣāṭkauśikakalevare // BrP_214.49 //",
  "GP11brahmppu:25165": "mātṛbhiḥ pitṛbhiś caiva bhrātṛbhir mātulais tathā /",
  "GP11brahmppu:25166": "dāraiḥ putrair vayasyaiś ca gurubhis tyajyate bhuvi // BrP_214.50 //",
  "GP11brahmppu:25167": "dṛśyamānaś ca tair dīnair aśrupūrṇekṣaṇair bhṛśam /",
  "GP11brahmppu:25168": "svaśarīraṃ samutsṛjya vāyubhūtas tu gacchati // BrP_214.51 //",
  "GP11brahmppu:25169": "andhakāram apāraṃ ca mahāghoraṃ tamovṛtam /",
  "GP11brahmppu:25170": "sukhaduḥkhapradātāraṃ durgamaṃ pāpakarmaṇām // BrP_214.52 //",
  "GP11brahmppu:25171": "duḥsahaṃ ca durantaṃ ca durnirīkṣaṃ durāsadam /",
  "GP11brahmppu:25172": "durāpam atidurgaṃ ca pāpiṣṭhānāṃ sadāhitam // BrP_214.53 //",
  "GP11brahmppu:25173": "kṛṣyamāṇāś ca tair bhūtair yāmyaiḥ pāśais tu saṃyatāḥ /",
  "GP11brahmppu:25174": "mudgarais tāḍyamānāś ca nīyante taṃ mahāpatham // BrP_214.54 //",
  "GP11brahmppu:25175": "kṣīṇāyuṣaṃ samālokya prāṇinaṃ cāyuṣakṣaye /",
  "GP11brahmppu:25176": "ninīṣavaḥ samāyānti yamadūtā bhayaṃkarāḥ // BrP_214.55 //",
  "GP11brahmppu:25177": "ārūḍhā yānakāle tu ṛkṣavyāghrakhareṣu ca /",
  "GP11brahmppu:25178": "uṣṭreṣu vānareṣv anye vṛścikeṣu vṛkeṣu ca // BrP_214.56 //",
  "GP11brahmppu:25179": "ulūkasarpamārjāraṃ tathānye gṛdhravāhanāḥ /",
  "GP11brahmppu:25180": "śyenaśṛgālam ārūḍhāḥ saraghākaṅkavāhanāḥ // BrP_214.57 //",
  "GP11brahmppu:25181": "varāhapaśuvetāla- mahiṣāsyās tathā pare /",
  "GP11brahmppu:25182": "nānārūpadharā ghorāḥ sarvaprāṇibhayaṃkarāḥ // BrP_214.58 //",
  "GP11brahmppu:25183": "dīrghamuṣkāḥ karālāsyā vakranāsās trilocanāḥ /",
  "GP11brahmppu:25184": "mahāhanukapolāsyāḥ pralambadaśanacchadāḥ // BrP_214.59 //",
  "GP11brahmppu:25185": "nirgatair vikṛtākārair daśanair aṅkuropamaiḥ /",
  "GP11brahmppu:25186": "māṃsaśoṇitadigdhāṅgā daṃṣṭrābhir bhṛśam ulbaṇaiḥ // BrP_214.60 //",
  "GP11brahmppu:25187": "mukhaiḥ pātālasadṛśair jvalajjihvair bhayaṃkaraiḥ /",
  "GP11brahmppu:25188": "netraiḥ suvikṛtākārair jvalatpiṅgalacañcalaiḥ // BrP_214.61 //",
  "GP11brahmppu:25189": "mārjārolūkakhadyota- śakragopavad uddhataiḥ /",
  "GP11brahmppu:25190": "kekaraiḥ saṃkulais stabdhair locanaiḥ pāvakopamaiḥ // BrP_214.62 //",
  "GP11brahmppu:25191": "bhṛśam ābharaṇair bhīmair ābaddhair bhujagopamaiḥ /",
  "GP11brahmppu:25192": "śoṇāsaralagātraiś ca muṇḍamālāvibhūṣitaiḥ // BrP_214.63 //",
  "GP11brahmppu:25193": "kaṇṭhasthakṛṣṇasarpaiś ca phūtkāraravabhīṣaṇaiḥ /",
  "GP11brahmppu:25194": "vahnijvālopamaiḥ keśaiḥ stabdharukṣair bhayaṃkaraiḥ // BrP_214.64 //",
  "GP11brahmppu:25195": "babhrupiṅgalalolaiś ca kadruśmaśrubhir āvṛtāḥ /",
  "GP11brahmppu:25196": "bhujadaṇḍair mahāghoraiḥ pralambaiḥ parighopamaiḥ // BrP_214.65 //",
  "GP11brahmppu:25197": "kecid dvibāhavas tatra tathānye ca caturbhujāḥ /",
  "GP11brahmppu:25198": "dviraṣṭabāhavaś cānye daśaviṃśabhujās tathā // BrP_214.66 //",
  "GP11brahmppu:25199": "asaṃkhyātabhujāś cānye kecid bāhusahasriṇaḥ /",
  "GP11brahmppu:25200": "āyudhair vikṛtākāraiḥ prajvaladbhir bhayānakaiḥ // BrP_214.67 //",
  "GP11brahmppu:25201": "śaktitomaracakrādyaiḥ sudīptair vividhāyudhaiḥ /",
  "GP11brahmppu:25202": "pāśaśṛṅkhaladaṇḍaiś ca bhīṣayanto mahābalāḥ // BrP_214.68 //",
  "GP11brahmppu:25203": "āgacchanti mahāraudrā martyānām āyuṣaḥ kṣaye /",
  "GP11brahmppu:25204": "grahītuṃ prāṇinaḥ sarve yamasyājñākarās tathā // BrP_214.69 //",
  "GP11brahmppu:25205": "yat tac charīram ādatte yātanīyaṃ svakarmajam /",
  "GP11brahmppu:25206": "tad asya nīyate jantor yamasya sadanaṃ prati // BrP_214.70 //",
  "GP11brahmppu:25207": "baddhvā tat kālapāśaiś ca nigaḍair vajraśṛṅkhalaiḥ /",
  "GP11brahmppu:25208": "tāḍayitvā bhṛśaṃ kruddhair nīyate yamakiṃkaraiḥ // BrP_214.71 //",
  "GP11brahmppu:25209": "praskhalantaṃ rudantaṃ ca ākrośantaṃ muhur muhuḥ /",
  "GP11brahmppu:25210": "hā tāta mātaḥ putreti vadantaṃ karmadūṣitam // BrP_214.72 //",
  "GP11brahmppu:25211": "āhatya niśitaiḥ śūlair mudgarair niśitair ghanaiḥ /",
  "GP11brahmppu:25212": "khaḍgaśaktiprahāraiś ca vajradaṇḍaiḥ sudāruṇaiḥ // BrP_214.73 //",
  "GP11brahmppu:25213": "bhartsyamāno mahārāvair vajraśaktisamanvitaiḥ /",
  "GP11brahmppu:25214": "ekaikaśo bhṛśaṃ kruddhais tāḍayadbhiḥ samantataḥ // BrP_214.74 //",
  "GP11brahmppu:25215": "sa muhyamāno duḥkhārtaḥ pratapaṃś ca itas tataḥ /",
  "GP11brahmppu:25216": "ākṛṣya nīyate jantur adhvānaṃ subhayaṃkaraiḥ // BrP_214.75 //",
  "GP11brahmppu:25217": "kuśakaṇṭakavalmīka- śaṅkupāṣāṇaśarkare /",
  "GP11brahmppu:25218": "tathā pradīptajvalane kṣāravajraśatotkaṭe // BrP_214.76 //",
  "GP11brahmppu:25219": "pradīptādityataptena dahyamānas tadaṃśubhiḥ /",
  "GP11brahmppu:25220": "kṛṣyate yamadūtaiś ca śivāsaṃnādabhīṣaṇaiḥ // BrP_214.77 //",
  "GP11brahmppu:25221": "vikṛṣyamāṇas tair ghorair bhakṣyamāṇaḥ śivāśataiḥ /",
  "GP11brahmppu:25222": "prayāti dāruṇe mārge pāpakarmā yamālayam // BrP_214.78 //",
  "GP11brahmppu:25223": "kvacid bhītaiḥ kvacit trastaiḥ praskhaladbhiḥ kvacit kvacit /",
  "GP11brahmppu:25224": "duḥkhenākrandamānaiś ca gantavyaḥ sa mahāpathaḥ // BrP_214.79 //",
  "GP11brahmppu:25225": "nirbhartsyamānair udvignair vidrutair bhayavihvalaiḥ /",
  "GP11brahmppu:25226": "kampamānaśarīrais tu gantavyaṃ jīvasaṃjñakaiḥ // BrP_214.80 //",
  "GP11brahmppu:25227": "kaṇṭakākīrṇamārgeṇa saṃtaptasikatena ca /",
  "GP11brahmppu:25228": "dahyamānais tu gantavyaṃ narair dānavivarjitaiḥ // BrP_214.81 //",
  "GP11brahmppu:25229": "medaḥśoṇitadurgandhair bastagātraiś ca pūgaśaḥ /",
  "GP11brahmppu:25230": "dagdhasphuṭatvacākīrṇair gantavyaṃ jīvaghātakaiḥ // BrP_214.82 //",
  "GP11brahmppu:25231": "kūjadbhiḥ krandamānaiś ca vikrośadbhiś ca visvaram /",
  "GP11brahmppu:25232": "vedanārtaiś ca sadbhiś ca gantavyaṃ jīvaghātakaiḥ // BrP_214.83 //",
  "GP11brahmppu:25233": "śaktibhir bhindipālaiś ca khaḍgatomarasāyakaiḥ /",
  "GP11brahmppu:25234": "bhidyadbhis tīkṣṇaśūlāgrair gantavyaṃ jīvaghātakaiḥ // BrP_214.84 //",
  "GP11brahmppu:25235": "śvānair vyāghrair vṛkaiḥ kaṅkair bhakṣyamāṇaiś ca pāpibhiḥ //* BrP_214.85 //",
  "GP11brahmppu:25236": "kṛntadbhiḥ krakacāghātair gantavyaṃ māṃsakhādibhiḥ /",
  "GP11brahmppu:25237": "mahiṣarṣabhaśṛṅgāgrair bhidyamānaiḥ samantataḥ // BrP_214.86 //",
  "GP11brahmppu:25238": "ullikhadbhiḥ śūkaraiś ca gantavyaṃ māṃsakhādakaiḥ /",
  "GP11brahmppu:25239": "sūcībhramarakākola- makṣikābhiś ca saṃghaśaḥ // BrP_214.87 //",
  "GP11brahmppu:25240": "bhujyamānaiś ca gantavyaṃ pāpiṣṭhair madhughātakaiḥ /",
  "GP11brahmppu:25241": "viśvastaṃ svāminaṃ mitraṃ striyaṃ vā yas tu ghātayet // BrP_214.88 //",
  "GP11brahmppu:25242": "śastrair nikṛtyamānaiś ca gantavyaṃ cāturair naraiḥ /",
  "GP11brahmppu:25243": "ghātayanti ca ye jantūṃs tāḍayanti nirāgasaḥ // BrP_214.89 //",
  "GP11brahmppu:25244": "rākṣasair bhakṣyamāṇās te yānti yāmyapathaṃ narāḥ /",
  "GP11brahmppu:25245": "ye haranti parastrīṇāṃ varaprāvaraṇāni ca // BrP_214.90 //",
  "GP11brahmppu:25246": "te yānti vidrutā nagnāḥ pretībhūtā yamālayam /",
  "GP11brahmppu:25247": "vāso dhānyaṃ hiraṇyaṃ vā gṛhakṣetram athāpi vā // BrP_214.91 //",
  "GP11brahmppu:25248": "ye haranti durātmānaḥ pāpiṣṭhāḥ pāpakarmiṇaḥ /",
  "GP11brahmppu:25249": "pāṣāṇair laguḍair daṇḍais tāḍyamānais tu jarjaraiḥ // BrP_214.92 //",
  "GP11brahmppu:25250": "vahadbhiḥ śoṇitaṃ bhūri gantavyaṃ tu yamālayam /",
  "GP11brahmppu:25251": "brahmasvaṃ ye harantīha narā narakanirbhayāḥ // BrP_214.93 //",
  "GP11brahmppu:25252": "tāḍayanti tathā viprān ākrośanti narādhamāḥ /",
  "GP11brahmppu:25253": "śuṣkakāṣṭhanibaddhās te chinnakarṇākṣināsikāḥ // BrP_214.94 //",
  "GP11brahmppu:25254": "pūyaśoṇitadigdhās te kālagṛdhraiś ca jambukaiḥ /",
  "GP11brahmppu:25255": "kiṃkarair bhīṣaṇaiś caṇḍais tāḍyamānāś ca dāruṇaiḥ // BrP_214.95 //",
  "GP11brahmppu:25256": "vikrośamānā gacchanti pāpinas te yamālayam /",
  "GP11brahmppu:25257": "evaṃ paramadurdharṣam adhvānaṃ jvalanaprabham // BrP_214.96 //",
  "GP11brahmppu:25258": "rauravaṃ durgaviṣamaṃ nirdiṣṭaṃ mānuṣasya ca /",
  "GP11brahmppu:25259": "prataptatāmravarṇābhaṃ vahnijvālāsphuliṅgavat // BrP_214.97 //",
  "GP11brahmppu:25260": "kuraṇṭakaṇṭakākīrṇaṃ pṛthuvikaṭatāḍanaiḥ /",
  "GP11brahmppu:25261": "śaktivajraiś ca saṃkīrṇam ujjvalaṃ tīvrakaṇṭakam // BrP_214.98 //",
  "GP11brahmppu:25262": "aṅgāravālukāmiśraṃ vahnikīṭakadurgamam /",
  "GP11brahmppu:25263": "jvālāmālākulaṃ raudraṃ sūryaraśmipratāpitam // BrP_214.99 //",
  "GP11brahmppu:25264": "adhvānaṃ nīyate dehī kṛṣyamāṇaḥ suniṣṭhuraiḥ /",
  "GP11brahmppu:25265": "yadaiva krandate jantur duḥkhārtaḥ patitaḥ kvacit // BrP_214.100 //",
  "GP11brahmppu:25266": "tadaivāhanyate sarvair āyudhair yamakiṃkaraiḥ /",
  "GP11brahmppu:25267": "evaṃ saṃtāḍyamānaś ca lubdhaḥ pāpeṣu yo 'nayaḥ // BrP_214.101 //",
  "GP11brahmppu:25268": "avaśo nīyate jantur durdharair yamakiṃkaraiḥ /",
  "GP11brahmppu:25269": "sarvair eva hi gantavyam adhvānaṃ tat sudurgamam // BrP_214.102 //",
  "GP11brahmppu:25270": "nīyate vividhair ghorair yamadūtair avajñayā /",
  "GP11brahmppu:25271": "nītvā sudāruṇaṃ mārgaṃ prāṇinaṃ yamakiṃkaraiḥ // BrP_214.103 //",
  "GP11brahmppu:25272": "praveśyate purīṃ ghorāṃ tāmrāyasamayīṃ dvijāḥ /",
  "GP11brahmppu:25273": "sā purī vipulākārā lakṣayojanam āyatā // BrP_214.104 //",
  "GP11brahmppu:25274": "caturasrā vinirdiṣṭā caturdvāravatī śubhā /",
  "GP11brahmppu:25275": "prākārāḥ kāñcanās tasyā yojanāyutam ucchritāḥ // BrP_214.105 //",
  "GP11brahmppu:25276": "indranīlamahānīla- padmarāgopaśobhitā /",
  "GP11brahmppu:25277": "sā purī vividhaiḥ saṃghair ghorā ghoraiḥ samākulā // BrP_214.106 //",
  "GP11brahmppu:25278": "devadānavagandharvair yakṣarākṣasapannagaiḥ /",
  "GP11brahmppu:25279": "pūrvadvāraṃ śubhaṃ tasyāḥ patākāśataśobhitam // BrP_214.107 //",
  "GP11brahmppu:25280": "vajrendranīlavaidūrya- muktāphalavibhūṣitam /",
  "GP11brahmppu:25281": "gītanṛtyaiḥ samākīrṇaṃ gandharvāpsarasāṃ gaṇaiḥ // BrP_214.108 //",
  "GP11brahmppu:25282": "praveśas tena devānām ṛṣīṇāṃ yogināṃ tathā /",
  "GP11brahmppu:25283": "gandharvasiddhayakṣāṇāṃ vidyādharavisarpiṇām // BrP_214.109 //",
  "GP11brahmppu:25284": "uttaraṃ nagaradvāraṃ ghaṇṭācāmarabhūṣitam /",
  "GP11brahmppu:25285": "chattracāmaravinyāsaṃ nānāratnair alaṃkṛtam // BrP_214.110 //",
  "GP11brahmppu:25286": "vīṇāreṇuravai ramyair gītamaṅgalanāditaiḥ /",
  "GP11brahmppu:25287": "ṛgyajuḥsāmanirghoṣair munivṛndasamākulam // BrP_214.111 //",
  "GP11brahmppu:25288": "viśanti yena dharmajñāḥ satyavrataparāyaṇāḥ /",
  "GP11brahmppu:25289": "grīṣme vāripradā ye ca śīte cāgnipradā narāḥ // BrP_214.112 //",
  "GP11brahmppu:25290": "śrāntasaṃvāhakā ye ca priyavādaratāś ca ye /",
  "GP11brahmppu:25291": "ye ca dānaratāḥ śūrā mātāpitṛparāś ca ye // BrP_214.113 //",
  "GP11brahmppu:25292": "dvijaśuśrūṣaṇe yuktā nityaṃ ye 'tithipūjakāḥ /",
  "GP11brahmppu:25293": "paścimaṃ tu mahādvāraṃ puryā ratnair vibhūṣitam // BrP_214.114 //",
  "GP11brahmppu:25294": "vicitramaṇisopānaṃ tomaraiḥ samalaṃkṛtam /",
  "GP11brahmppu:25295": "bherīmṛdaṅgasaṃnādaiḥ śaṅkhakāhalanāditam // BrP_214.115 //",
  "GP11brahmppu:25296": "siddhavṛndaiḥ sadā hṛṣṭair maṅgalaiḥ praṇināditam /",
  "GP11brahmppu:25297": "praveśas tena hṛṣṭānāṃ śivabhaktimatāṃ nṛṇām // BrP_214.116 //",
  "GP11brahmppu:25298": "sarvatīrthaplutā ye ca pañcāgner ye ca sevakāḥ /",
  "GP11brahmppu:25299": "prasthāne ye mṛtā vīrā mṛtāḥ kālañjare girau // BrP_214.117 //",
  "GP11brahmppu:25300": "agnau vipannā ye vīrāḥ sādhitaṃ yair anāśakam /",
  "GP11brahmppu:25301": "ye svāmimitralokārthe gograhe saṃkule hatāḥ // BrP_214.118 //",
  "GP11brahmppu:25302": "te viśanti narāḥ śūrāḥ paścimena tapodhanāḥ /",
  "GP11brahmppu:25303": "puryāṃ tasyā mahāghoraṃ sarvasattvabhayaṃkaram // BrP_214.119 //",
  "GP11brahmppu:25304": "hāhākārasamākruṣṭaṃ dakṣiṇaṃ dvāram īdṛśam /",
  "GP11brahmppu:25305": "andhakārasamāyuktaṃ tīkṣṇaśṛṅgaiḥ samanvitam // BrP_214.120 //",
  "GP11brahmppu:25306": "kaṇṭakair vṛścikaiḥ sarpair vajrakīṭaiḥ sudurgamaiḥ /",
  "GP11brahmppu:25307": "vilumpadbhir vṛkair vyāghrair ṛkṣaiḥ siṃhaiḥ sajambukaiḥ // BrP_214.121 //",
  "GP11brahmppu:25308": "śvānamārjāragṛdhraiś ca sajvālakavalair mukhaiḥ /",
  "GP11brahmppu:25309": "praveśas tena vai nityaṃ sarveṣām apakāriṇām // BrP_214.122 //",
  "GP11brahmppu:25310": "ye ghātayanti viprān gā bālaṃ vṛddhaṃ tathāturam /",
  "GP11brahmppu:25311": "śaraṇāgataṃ viśvastaṃ striyaṃ mitraṃ nirāyudham // BrP_214.123 //",
  "GP11brahmppu:25312": "ye 'gamyāgāmino mūḍhāḥ paradravyāpahāriṇaḥ /",
  "GP11brahmppu:25313": "nikṣepasyāpahartāro viṣavahnipradāś ca ye // BrP_214.124 //",
  "GP11brahmppu:25314": "parabhūmiṃ gṛhaṃ śayyāṃ vastrālaṃkārahāriṇaḥ /",
  "GP11brahmppu:25315": "pararandhreṣu ye krūrā ye sadānṛtavādinaḥ // BrP_214.125 //",
  "GP11brahmppu:25316": "grāmarāṣṭrapurasthāne mahāduḥkhapradā hi ye /",
  "GP11brahmppu:25317": "kūṭasākṣipradātāraḥ kanyāvikrayakārakāḥ // BrP_214.126 //",
  "GP11brahmppu:25318": "abhakṣyabhakṣaṇaratā ye gacchanti sutāṃ snuṣām /",
  "GP11brahmppu:25319": "mātaraṃ pitaraṃ caiva ye vadanti ca pauruṣam // BrP_214.127 //",
  "GP11brahmppu:25320": "anye ye caiva nirdiṣṭā mahāpātakakāriṇaḥ /",
  "GP11brahmppu:25321": "dakṣiṇena tu te sarve dvāreṇa praviśanti vai // BrP_214.128 //",
  "GP11brahmppu:25322": "{munaya ūcuḥ: }",
  "GP11brahmppu:25323": "na tṛptim adhigacchāmaḥ puṇyadharmāmṛtasya ca /",
  "GP11brahmppu:25324": "mune tvanmukhagītasya tathā kautūhalaṃ hi naḥ // BrP_214*.1 //",
  "GP11brahmppu:25325": "utpattiṃ pralayaṃ caiva bhūtānāṃ karmaṇo gatim /",
  "GP11brahmppu:25326": "vetsi sarvaṃ mune tena pṛcchāmas tvāṃ mahāmatim // BrP_214*.2 //",
  "GP11brahmppu:25327": "śrūyate yamalokasya mārgaḥ paramadurgamaḥ /",
  "GP11brahmppu:25328": "duḥkhakleśakaraḥ śaśvat sarvabhūtabhayāvahaḥ // BrP_214*.3 //",
  "GP11brahmppu:25329": "kathaṃ tena narā yānti mārgeṇa yamasādanam /",
  "GP11brahmppu:25330": "pramāṇaṃ caiva mārgasya brūhi no vadatāṃ vara // BrP_214*.4 //",
  "GP11brahmppu:25331": "mune pṛcchāma sarvajña brūhi sarvam aśeṣataḥ /",
  "GP11brahmppu:25332": "kathaṃ narakaduḥkhāni nāpnuvanti narān mune // BrP_214*.5 //",
  "GP11brahmppu:25333": "kenopāyena dānena dharmeṇa niyamena ca /",
  "GP11brahmppu:25334": "mānuṣasya ca yāmyasya lokasya kiyad antaram // BrP_214*.6 //",
  "GP11brahmppu:25335": "kathaṃ ca svargatiṃ yānti narakaṃ kena karmaṇā /",
  "GP11brahmppu:25336": "svargasthānāni kiyanti kiyanti narakāṇi ca // BrP_214*.7 //",
  "GP11brahmppu:25337": "kathaṃ sukṛtino yānti kathaṃ duṣkṛtakāriṇaḥ /",
  "GP11brahmppu:25338": "kiṃ rūpaṃ kiṃ pramāṇaṃ vā ko varṇas tūbhayor api /",
  "GP11brahmppu:25339": "jīvasya nīyamānasya yamalokaṃ bravīhi naḥ // BrP_214*.8 //",
  "GP11brahmppu:25340": "{vyāsa uvāca: }",
  "GP11brahmppu:25341": "śṛṇudhvaṃ muniśārdūlā vadato mama suvratāḥ /",
  "GP11brahmppu:25342": "saṃsāracakram ajaraṃ sthitir yasya na vidyate // BrP_214*.9 //",
  "GP11brahmppu:25343": "so 'haṃ vadāmi vaḥ sarvaṃ yamamārgasya nirṇayam /",
  "GP11brahmppu:25344": "utkrāntikālād ārabhya yathā nānyo vadiṣyati // BrP_214*.10 //",
  "GP11brahmppu:25345": "svarūpaṃ caiva mārgasya yan māṃ pṛcchatha sattamāḥ /",
  "GP11brahmppu:25346": "yamalokasya cādhvānam antaraṃ mānuṣasya ca // BrP_214*.11 //",
  "GP11brahmppu:25347": "yojanānāṃ sahasrāṇi ṣaḍaśītis tad antaram /",
  "GP11brahmppu:25348": "taptatāmram ivātaptaṃ tad adhvānam udāhṛtam // BrP_214*.12 //",
  "GP11brahmppu:25349": "tad avaśyaṃ hi gantavyaṃ prāṇibhir jīvasaṃjñakaiḥ /",
  "GP11brahmppu:25350": "puṇyān puṇyakṛto yānti pāpān pāpakṛto 'dhamāḥ // BrP_214*.13 //",
  "GP11brahmppu:25351": "dvāviṃśatiś ca narakā yamasya viṣaye sthitāḥ /",
  "GP11brahmppu:25352": "yeṣu duṣkṛtakarmāṇo vipacyante pṛthak pṛthak // BrP_214*.14 //",
  "GP11brahmppu:25353": "narako rauravo raudraḥ śūkaras tāla eva ca /",
  "GP11brahmppu:25354": "kumbhīpāko mahāghoraḥ śālmalo 'tha vimohanaḥ // BrP_214*.15 //",
  "GP11brahmppu:25355": "kīṭādaḥ kṛmibhakṣaś ca nālābhakṣo bhramas tathā /",
  "GP11brahmppu:25356": "nadyaḥ pūyavahāś cānyā rudhirāmbhas tathaiva ca // BrP_214*.16 //",
  "GP11brahmppu:25357": "agnijvālo mahāghoraḥ saṃdaṃśaḥ śunabhojanaḥ /",
  "GP11brahmppu:25358": "ghorā vaitaraṇī caiva asipattravanaṃ tathā // BrP_214*.17 //",
  "GP11brahmppu:25359": "na tatra vṛkṣacchāyā vā na taḍāgāḥ sarāṃsi ca /",
  "GP11brahmppu:25360": "na vāpyo dīrghikā vāpi na kūpo na prapā sabhā // BrP_214*.18 //",
  "GP11brahmppu:25361": "na maṇḍapo nāyatanaṃ na nadyo na ca parvatāḥ /",
  "GP11brahmppu:25362": "na kiṃcid āśramasthānaṃ vidyate tatra vartmani // BrP_214*.19 //",
  "GP11brahmppu:25363": "yatra viśramate śrāntaḥ puruṣo 'tīvakarṣitaḥ /",
  "GP11brahmppu:25364": "avaśyam eva gantavyaḥ sa sarvais tu mahāpathaḥ // BrP_214*.20 //",
  "GP11brahmppu:25365": "prāpte kāle tu saṃtyajya suhṛdbandhudhanādikam /",
  "GP11brahmppu:25366": "jarāyujāṇḍajāś caiva svedajāś codbhijās tathā // BrP_214*.21 //",
  "GP11brahmppu:25367": "jaṅgamājaṅgamāś caiva gamiṣyanti mahāpatham /",
  "GP11brahmppu:25368": "devāsuramanuṣyaiś ca vaivasvatavaśānugaiḥ // BrP_214*.22 //",
  "GP11brahmppu:25369": "strīpuṃnapuṃsakaiś caiva pṛthivyāṃ jīvasaṃjñitaiḥ /",
  "GP11brahmppu:25370": "pūrvāhṇe cāparāhṇe vā madhyāhne vā tathā punaḥ // BrP_214*.23 //",
  "GP11brahmppu:25371": "saṃdhyākāle 'rdharātre vā pratyūṣe vāpy upasthite /",
  "GP11brahmppu:25372": "vṛddhair vā madhyamair vāpi yauvanasthais tathaiva ca // BrP_214*.24 //",
  "GP11brahmppu:25373": "garbhavāse 'tha bālye vā gantavyaḥ sa mahāpathaḥ /",
  "GP11brahmppu:25374": "pravāsasthair gṛhasthair vā parvatasthaiḥ sthale 'pi vā // BrP_214*.25 //",
  "GP11brahmppu:25375": "kṣetrasthair vā jalasthair vā gṛhamadhyagatais tathā /",
  "GP11brahmppu:25376": "āsīnaiś cāsthitair vāpi śayanīyagatais tathā // BrP_214*.26 //",
  "GP11brahmppu:25377": "jāgradbhir vā prasuptair vā gantavyaḥ sa mahāpathaḥ /",
  "GP11brahmppu:25378": "ihānubhūya nirdiṣṭam āyur jantuḥ svayaṃ tadā // BrP_214*.27 //",
  "GP11brahmppu:25379": "tasyānte ca svayaṃ prāṇair anicchann api mucyate /",
  "GP11brahmppu:25380": "jalam agnir viṣaṃ śastraṃ kṣud vyādhiḥ patanaṃ gireḥ // BrP_214*.28 //",
  "GP11brahmppu:25381": "nimittaṃ kiṃcid āsādya dehī prāṇair vimucyate /",
  "GP11brahmppu:25382": "vihāya sumahat kṛtsnaṃ śarīraṃ pāñcabhautikam // BrP_214*.29 //",
  "GP11brahmppu:25383": "anyac charīram ādatte yātanīyaṃ svakarmajam /",
  "GP11brahmppu:25384": "dṛḍhaṃ śarīram āpnoti sukhaduḥkhopabhuktaye // BrP_214*.30 //",
  "GP11brahmppu:25385": "tena bhuṅkte sa kṛcchrāṇi pāpakartā naro bhṛśam /",
  "GP11brahmppu:25386": "sukhāni dhārmiko hṛṣṭa iha nīto yamakṣaye // BrP_214*.31 //",
  "GP11brahmppu:25387": "ūṣmā prakupitaḥ kāye tīvravāyusamīritaḥ /",
  "GP11brahmppu:25388": "bhinatti marmasthānāni dīpyamāno nirandhanaḥ // BrP_214*.32 //",
  "GP11brahmppu:25389": "udāno nāma pavanas tataś cordhvaṃ pravartate /",
  "GP11brahmppu:25390": "bhujyatām ambubhakṣyāṇām adhogatinirodhakṛt // BrP_214*.33 //",
  "GP11brahmppu:25391": "tato yenāmbudānāni kṛtāny annarasās tathā /",
  "GP11brahmppu:25392": "dattāḥ sa tasyām āhlādam āpadi pratipadyate // BrP_214*.34 //",
  "GP11brahmppu:25393": "annāni yena dattāni śraddhāpūtena cetasā /",
  "GP11brahmppu:25394": "so 'pi tṛptim avāpnoti vināpy annena vai tadā // BrP_214*.35 //",
  "GP11brahmppu:25395": "yenānṛtāni noktāni prītibhedaḥ kṛto na ca /",
  "GP11brahmppu:25396": "āstikaḥ śraddadhānaś ca sukhamṛtyuṃ sa gacchati // BrP_214*.36 //",
  "GP11brahmppu:25397": "devabrāhmaṇapūjāyāṃ niratāś cānasūyakāḥ /",
  "GP11brahmppu:25398": "śuklā vadānyā hrīmantas te narāḥ sukhamṛtyavaḥ // BrP_214*.37 //",
  "GP11brahmppu:25399": "yaḥ kāmān nāpi saṃrambhān na dveṣād dharmam utsṛjet /",
  "GP11brahmppu:25400": "yathoktakārī saumyaś ca sa sukhaṃ mṛtyum ṛcchati // BrP_214*.38 //",
  "GP11brahmppu:25401": "vāridās tṛṣitānāṃ ye kṣudhitānnapradāyinaḥ /",
  "GP11brahmppu:25402": "prāpnuvanti narāḥ kāle mṛtyuṃ sukhasamanvitam // BrP_214*.39 //",
  "GP11brahmppu:25403": "śītaṃ jayanti dhanadās tāpaṃ candanadāyinaḥ /",
  "GP11brahmppu:25404": "prāṇaghnīṃ vedanāṃ kaṣṭāṃ ye cānyodvegadhāriṇaḥ // BrP_214*.40 //",
  "GP11brahmppu:25405": "mohaṃ jñānapradātāras tathā dīpapradās tamaḥ /",
  "GP11brahmppu:25406": "kūṭasākṣī mṛṣāvādī yo gurur nānuśāsti vai // BrP_214*.41 //",
  "GP11brahmppu:25407": "te mohamṛtyavaḥ sarve tathā ye vedanindakāḥ /",
  "GP11brahmppu:25408": "vibhīṣaṇāḥ pūtigandhāḥ kūṭamudgarapāṇayaḥ // BrP_214*.42 //",
  "GP11brahmppu:25409": "āgacchanti durātmāno yamasya puruṣās tathā /",
  "GP11brahmppu:25410": "prāpteṣu dṛkpathaṃ teṣu jāyate tasya vepathuḥ // BrP_214*.43 //",
  "GP11brahmppu:25411": "krandaty avirataḥ so 'tha bhrātṛmātṛpitṛṃs tathā /",
  "GP11brahmppu:25412": "sā tu vāg asphuṭā viprā ekavarṇā vibhāvyate // BrP_214*.44 //",
  "GP11brahmppu:25413": "dṛṣṭir vibhrāmyate trāsāt kāsāvṛṣṭy aty athānanam /",
  "GP11brahmppu:25414": "tataḥ sa vedanāviṣṭaṃ tac charīraṃ vimuñcati // BrP_214*.45 //",
  "GP11brahmppu:25415": "vāyvagrasārī tadrūpa- deham anyat prapadyate /",
  "GP11brahmppu:25416": "tatkarmayātanārthe ca na mātṛpitṛsaṃbhavam // BrP_214*.46 //",
  "GP11brahmppu:25417": "tatpramāṇavayovasthā- saṃsthānaiḥ prāpyate vyathā /",
  "GP11brahmppu:25418": "tato dūto yamasyātha pāśair badhnāti dāruṇaiḥ // BrP_214*.47 //",
  "GP11brahmppu:25419": "jantoḥ saṃprāptakālasya vedanārtasya vai bhṛśam /",
  "GP11brahmppu:25420": "bhūtaiḥ saṃtyaktadehasya kaṇṭhaprāptānilasya ca // BrP_214*.48 //",
  "GP11brahmppu:25421": "śarīrāc cyāvito jīvo roravīti tatholbaṇam /",
  "GP11brahmppu:25422": "nirgato vāyubhūtas tu ṣāṭkauśikakalevare // BrP_214*.49 //",
  "GP11brahmppu:25423": "mātṛbhiḥ pitṛbhiś caiva bhrātṛbhir mātulais tathā /",
  "GP11brahmppu:25424": "dāraiḥ putrair vayasyaiś ca gurubhis tyajyate bhuvi // BrP_214*.50 //",
  "GP11brahmppu:25425": "dṛśyamānaś ca tair dīnair aśrupūrṇekṣaṇair bhṛśam /",
  "GP11brahmppu:25426": "svaśarīraṃ samutsṛjya vāyubhūtas tu gacchati // BrP_214*.51 //",
  "GP11brahmppu:25427": "andhakāram apāraṃ ca mahāghoraṃ tamovṛtam /",
  "GP11brahmppu:25428": "sukhaduḥkhapradātāraṃ durgamaṃ pāpakarmaṇām // BrP_214*.52 //",
  "GP11brahmppu:25429": "duḥsahaṃ ca durantaṃ ca durnirīkṣaṃ durāsadam /",
  "GP11brahmppu:25430": "durāpam atidurgaṃ ca pāpiṣṭhānāṃ sadāhitam // BrP_214*.53 //",
  "GP11brahmppu:25431": "kṛṣyamāṇāś ca tair bhūtair yāmyaiḥ pāśais tu saṃyatāḥ /",
  "GP11brahmppu:25432": "mudgarais tāḍyamānāś ca nīyante taṃ mahāpatham // BrP_214*.54 //",
  "GP11brahmppu:25433": "kṣīṇāyuṣaṃ samālokya prāṇinaṃ cāyuṣakṣaye /",
  "GP11brahmppu:25434": "ninīṣavaḥ samāyānti yamadūtā bhayaṃkarāḥ // BrP_214*.55 //",
  "GP11brahmppu:25435": "ārūḍhā yānakāle tu ṛkṣavyāghrakhareṣu ca /",
  "GP11brahmppu:25436": "uṣṭreṣu vānareṣv anye vṛścikeṣu vṛkeṣu ca // BrP_214*.56 //",
  "GP11brahmppu:25437": "ulūkasarpamārjāraṃ tathānye gṛdhravāhanāḥ /",
  "GP11brahmppu:25438": "śyenaśṛgālam ārūḍhāḥ saraghākaṅkavāhanāḥ // BrP_214*.57 //",
  "GP11brahmppu:25439": "varāhapaśuvetāla- mahiṣāsyās tathā pare /",
  "GP11brahmppu:25440": "nānārūpadharā ghorāḥ sarvaprāṇibhayaṃkarāḥ // BrP_214*.58 //",
  "GP11brahmppu:25441": "dīrghamuṣkāḥ karālāsyā vakranāsās trilocanāḥ /",
  "GP11brahmppu:25442": "mahāhanukapolāsyāḥ pralambadaśanacchadāḥ // BrP_214*.59 //",
  "GP11brahmppu:25443": "nirgatair vikṛtākārair daśanair aṅkuropamaiḥ /",
  "GP11brahmppu:25444": "māṃsaśoṇitadigdhāṅgā daṃṣṭrābhir bhṛśam ulbaṇaiḥ // BrP_214*.60 //",
  "GP11brahmppu:25445": "mukhaiḥ pātālasadṛśair jvalajjihvair bhayaṃkaraiḥ /",
  "GP11brahmppu:25446": "netraiḥ suvikṛtākārair jvalatpiṅgalacañcalaiḥ // BrP_214*.61 //",
  "GP11brahmppu:25447": "mārjārolūkakhadyota- śakragopavad uddhataiḥ /",
  "GP11brahmppu:25448": "kekaraiḥ saṃkulais stabdhair locanaiḥ pāvakopamaiḥ // BrP_214*.62 //",
  "GP11brahmppu:25449": "bhṛśam ābharaṇair bhīmair ābaddhair bhujagopamaiḥ /",
  "GP11brahmppu:25450": "śoṇāsaralagātraiś ca muṇḍamālāvibhūṣitaiḥ // BrP_214*.63 //",
  "GP11brahmppu:25451": "kaṇṭhasthakṛṣṇasarpaiś ca phūtkāraravabhīṣaṇaiḥ /",
  "GP11brahmppu:25452": "vahnijvālopamaiḥ keśaiḥ stabdharukṣair bhayaṃkaraiḥ // BrP_214*.64 //",
  "GP11brahmppu:25453": "babhrupiṅgalalolaiś ca kadruśmaśrubhir āvṛtāḥ /",
  "GP11brahmppu:25454": "bhujadaṇḍair mahāghoraiḥ pralambaiḥ parighopamaiḥ // BrP_214*.65 //",
  "GP11brahmppu:25455": "kecid dvibāhavas tatra tathānye ca caturbhujāḥ /",
  "GP11brahmppu:25456": "dviraṣṭabāhavaś cānye daśaviṃśabhujās tathā // BrP_214*.66 //",
  "GP11brahmppu:25457": "asaṃkhyātabhujāś cānye kecid bāhusahasriṇaḥ /",
  "GP11brahmppu:25458": "āyudhair vikṛtākāraiḥ prajvaladbhir bhayānakaiḥ // BrP_214*.67 //",
  "GP11brahmppu:25459": "śaktitomaracakrādyaiḥ sudīptair vividhāyudhaiḥ /",
  "GP11brahmppu:25460": "pāśaśṛṅkhaladaṇḍaiś ca bhīṣayanto mahābalāḥ // BrP_214*.68 //",
  "GP11brahmppu:25461": "āgacchanti mahāraudrā martyānām āyuṣaḥ kṣaye /",
  "GP11brahmppu:25462": "grahītuṃ prāṇinaḥ sarve yamasyājñākarās tathā // BrP_214*.69 //",
  "GP11brahmppu:25463": "yat tac charīram ādatte yātanīyaṃ svakarmajam /",
  "GP11brahmppu:25464": "tad asya nīyate jantor yamasya sadanaṃ prati // BrP_214*.70 //",
  "GP11brahmppu:25465": "baddhvā tat kālapāśaiś ca nigaḍair vajraśṛṅkhalaiḥ /",
  "GP11brahmppu:25466": "tāḍayitvā bhṛśaṃ kruddhair nīyate yamakiṃkaraiḥ // BrP_214*.71 //",
  "GP11brahmppu:25467": "praskhalantaṃ rudantaṃ ca ākrośantaṃ muhur muhuḥ /",
  "GP11brahmppu:25468": "hā tāta mātaḥ putreti vadantaṃ karmadūṣitam // BrP_214*.72 //",
  "GP11brahmppu:25469": "āhatya niśitaiḥ śūlair mudgarair niśitair ghanaiḥ /",
  "GP11brahmppu:25470": "khaḍgaśaktiprahāraiś ca vajradaṇḍaiḥ sudāruṇaiḥ // BrP_214*.73 //",
  "GP11brahmppu:25471": "bhartsyamāno mahārāvair vajraśaktisamanvitaiḥ /",
  "GP11brahmppu:25472": "ekaikaśo bhṛśaṃ kruddhais tāḍayadbhiḥ samantataḥ // BrP_214*.74 //",
  "GP11brahmppu:25473": "sa muhyamāno duḥkhārtaḥ pratapaṃś ca itas tataḥ /",
  "GP11brahmppu:25474": "ākṛṣya nīyate jantur adhvānaṃ subhayaṃkaraiḥ // BrP_214*.75 //",
  "GP11brahmppu:25475": "kuśakaṇṭakavalmīka- śaṅkupāṣāṇaśarkare /",
  "GP11brahmppu:25476": "tathā pradīptajvalane kṣāravajraśatotkaṭe // BrP_214*.76 //",
  "GP11brahmppu:25477": "pradīptādityataptena dahyamānas tadaṃśubhiḥ /",
  "GP11brahmppu:25478": "kṛṣyate yamadūtaiś ca śivāsaṃnādabhīṣaṇaiḥ // BrP_214*.77 //",
  "GP11brahmppu:25479": "vikṛṣyamāṇas tair ghorair bhakṣyamāṇaḥ śivāśataiḥ /",
  "GP11brahmppu:25480": "prayāti dāruṇe mārge pāpakarmā yamālayam // BrP_214*.78 //",
  "GP11brahmppu:25481": "kvacid bhītaiḥ kvacit trastaiḥ praskhaladbhiḥ kvacit kvacit /",
  "GP11brahmppu:25482": "duḥkhenākrandamānaiś ca gantavyaḥ sa mahāpathaḥ // BrP_214*.79 //",
  "GP11brahmppu:25483": "nirbhartsyamānair udvignair vidrutair bhayavihvalaiḥ /",
  "GP11brahmppu:25484": "kampamānaśarīrais tu gantavyaṃ jīvasaṃjñakaiḥ // BrP_214*.80 //",
  "GP11brahmppu:25485": "kaṇṭakākīrṇamārgeṇa saṃtaptasikatena ca /",
  "GP11brahmppu:25486": "dahyamānais tu gantavyaṃ narair dānavivarjitaiḥ // BrP_214*.81 //",
  "GP11brahmppu:25487": "medaḥśoṇitadurgandhair bastagātraiś ca pūgaśaḥ /",
  "GP11brahmppu:25488": "dagdhasphuṭatvacākīrṇair gantavyaṃ jīvaghātakaiḥ // BrP_214*.82 //",
  "GP11brahmppu:25489": "kūjadbhiḥ krandamānaiś ca vikrośadbhiś ca visvaram /",
  "GP11brahmppu:25490": "vedanārtaiś ca sadbhiś ca gantavyaṃ jīvaghātakaiḥ // BrP_214*.83 //",
  "GP11brahmppu:25491": "śaktibhir bhindipālaiś ca khaḍgatomarasāyakaiḥ /",
  "GP11brahmppu:25492": "bhidyadbhis tīkṣṇaśūlāgrair gantavyaṃ jīvaghātakaiḥ // BrP_214*.84 //",
  "GP11brahmppu:25493": "śvānair vyāghrair vṛkaiḥ kaṅkair bhakṣyamāṇaiś ca pāpibhiḥ //* BrP_214*.85 //",
  "GP11brahmppu:25494": "kṛntadbhiḥ krakacāghātair gantavyaṃ māṃsakhādibhiḥ /",
  "GP11brahmppu:25495": "mahiṣarṣabhaśṛṅgāgrair bhidyamānaiḥ samantataḥ // BrP_214*.86 //",
  "GP11brahmppu:25496": "ullikhadbhiḥ śūkaraiś ca gantavyaṃ māṃsakhādakaiḥ /",
  "GP11brahmppu:25497": "sūcībhramarakākola- makṣikābhiś ca saṃghaśaḥ // BrP_214*.87 //",
  "GP11brahmppu:25498": "bhujyamānaiś ca gantavyaṃ pāpiṣṭhair madhughātakaiḥ /",
  "GP11brahmppu:25499": "viśvastaṃ svāminaṃ mitraṃ striyaṃ vā yas tu ghātayet // BrP_214*.88 //",
  "GP11brahmppu:25500": "śastrair nikṛtyamānaiś ca gantavyaṃ cāturair naraiḥ /",
  "GP11brahmppu:25501": "ghātayanti ca ye jantūṃs tāḍayanti nirāgasaḥ // BrP_214*.89 //",
  "GP11brahmppu:25502": "rākṣasair bhakṣyamāṇās te yānti yāmyapathaṃ narāḥ /",
  "GP11brahmppu:25503": "ye haranti parastrīṇāṃ varaprāvaraṇāni ca // BrP_214*.90 //",
  "GP11brahmppu:25504": "te yānti vidrutā nagnāḥ pretībhūtā yamālayam /",
  "GP11brahmppu:25505": "vāso dhānyaṃ hiraṇyaṃ vā gṛhakṣetram athāpi vā // BrP_214*.91 //",
  "GP11brahmppu:25506": "ye haranti durātmānaḥ pāpiṣṭhāḥ pāpakarmiṇaḥ /",
  "GP11brahmppu:25507": "pāṣāṇair laguḍair daṇḍais tāḍyamānais tu jarjaraiḥ // BrP_214*.92 //",
  "GP11brahmppu:25508": "vahadbhiḥ śoṇitaṃ bhūri gantavyaṃ tu yamālayam /",
  "GP11brahmppu:25509": "brahmasvaṃ ye harantīha narā narakanirbhayāḥ // BrP_214*.93 //",
  "GP11brahmppu:25510": "tāḍayanti tathā viprān ākrośanti narādhamāḥ /",
  "GP11brahmppu:25511": "śuṣkakāṣṭhanibaddhās te chinnakarṇākṣināsikāḥ // BrP_214*.94 //",
  "GP11brahmppu:25512": "pūyaśoṇitadigdhās te kālagṛdhraiś ca jambukaiḥ /",
  "GP11brahmppu:25513": "kiṃkarair bhīṣaṇaiś caṇḍais tāḍyamānāś ca dāruṇaiḥ // BrP_214*.95 //",
  "GP11brahmppu:25514": "vikrośamānā gacchanti pāpinas te yamālayam /",
  "GP11brahmppu:25515": "evaṃ paramadurdharṣam adhvānaṃ jvalanaprabham // BrP_214*.96 //",
  "GP11brahmppu:25516": "rauravaṃ durgaviṣamaṃ nirdiṣṭaṃ mānuṣasya ca /",
  "GP11brahmppu:25517": "prataptatāmravarṇābhaṃ vahnijvālāsphuliṅgavat // BrP_214*.97 //",
  "GP11brahmppu:25518": "kuraṇṭakaṇṭakākīrṇaṃ pṛthuvikaṭatāḍanaiḥ /",
  "GP11brahmppu:25519": "śaktivajraiś ca saṃkīrṇam ujjvalaṃ tīvrakaṇṭakam // BrP_214*.98 //",
  "GP11brahmppu:25520": "aṅgāravālukāmiśraṃ vahnikīṭakadurgamam /",
  "GP11brahmppu:25521": "jvālāmālākulaṃ raudraṃ sūryaraśmipratāpitam // BrP_214*.99 //",
  "GP11brahmppu:25522": "adhvānaṃ nīyate dehī kṛṣyamāṇaḥ suniṣṭhuraiḥ /",
  "GP11brahmppu:25523": "yadaiva krandate jantur duḥkhārtaḥ patitaḥ kvacit // BrP_214*.100 //",
  "GP11brahmppu:25524": "tadaivāhanyate sarvair āyudhair yamakiṃkaraiḥ /",
  "GP11brahmppu:25525": "evaṃ saṃtāḍyamānaś ca lubdhaḥ pāpeṣu yo 'nayaḥ // BrP_214*.101 //",
  "GP11brahmppu:25526": "avaśo nīyate jantur durdharair yamakiṃkaraiḥ /",
  "GP11brahmppu:25527": "sarvair eva hi gantavyam adhvānaṃ tat sudurgamam // BrP_214*.102 //",
  "GP11brahmppu:25528": "nīyate vividhair ghorair yamadūtair avajñayā /",
  "GP11brahmppu:25529": "nītvā sudāruṇaṃ mārgaṃ prāṇinaṃ yamakiṃkaraiḥ // BrP_214*.103 //",
  "GP11brahmppu:25530": "praveśyate purīṃ ghorāṃ tāmrāyasamayīṃ dvijāḥ /",
  "GP11brahmppu:25531": "sā purī vipulākārā lakṣayojanam āyatā // BrP_214*.104 //",
  "GP11brahmppu:25532": "caturasrā vinirdiṣṭā caturdvāravatī śubhā /",
  "GP11brahmppu:25533": "prākārāḥ kāñcanās tasyā yojanāyutam ucchritāḥ // BrP_214*.105 //",
  "GP11brahmppu:25534": "indranīlamahānīla- padmarāgopaśobhitā /",
  "GP11brahmppu:25535": "sā purī vividhaiḥ saṃghair ghorā ghoraiḥ samākulā // BrP_214*.106 //",
  "GP11brahmppu:25536": "devadānavagandharvair yakṣarākṣasapannagaiḥ /",
  "GP11brahmppu:25537": "pūrvadvāraṃ śubhaṃ tasyāḥ patākāśataśobhitam // BrP_214*.107 //",
  "GP11brahmppu:25538": "vajrendranīlavaidūrya- muktāphalavibhūṣitam /",
  "GP11brahmppu:25539": "gītanṛtyaiḥ samākīrṇaṃ gandharvāpsarasāṃ gaṇaiḥ // BrP_214*.108 //",
  "GP11brahmppu:25540": "praveśas tena devānām ṛṣīṇāṃ yogināṃ tathā /",
  "GP11brahmppu:25541": "gandharvasiddhayakṣāṇāṃ vidyādharavisarpiṇām // BrP_214*.109 //",
  "GP11brahmppu:25542": "uttaraṃ nagaradvāraṃ ghaṇṭācāmarabhūṣitam /",
  "GP11brahmppu:25543": "chattracāmaravinyāsaṃ nānāratnair alaṃkṛtam // BrP_214*.110 //",
  "GP11brahmppu:25544": "vīṇāreṇuravai ramyair gītamaṅgalanāditaiḥ /",
  "GP11brahmppu:25545": "ṛgyajuḥsāmanirghoṣair munivṛndasamākulam // BrP_214*.111 //",
  "GP11brahmppu:25546": "viśanti yena dharmajñāḥ satyavrataparāyaṇāḥ /",
  "GP11brahmppu:25547": "grīṣme vāripradā ye ca śīte cāgnipradā narāḥ // BrP_214*.112 //",
  "GP11brahmppu:25548": "śrāntasaṃvāhakā ye ca priyavādaratāś ca ye /",
  "GP11brahmppu:25549": "ye ca dānaratāḥ śūrā mātāpitṛparāś ca ye // BrP_214*.113 //",
  "GP11brahmppu:25550": "dvijaśuśrūṣaṇe yuktā nityaṃ ye 'tithipūjakāḥ /",
  "GP11brahmppu:25551": "paścimaṃ tu mahādvāraṃ puryā ratnair vibhūṣitam // BrP_214*.114 //",
  "GP11brahmppu:25552": "vicitramaṇisopānaṃ tomaraiḥ samalaṃkṛtam /",
  "GP11brahmppu:25553": "bherīmṛdaṅgasaṃnādaiḥ śaṅkhakāhalanāditam // BrP_214*.115 //",
  "GP11brahmppu:25554": "siddhavṛndaiḥ sadā hṛṣṭair maṅgalaiḥ praṇināditam /",
  "GP11brahmppu:25555": "praveśas tena hṛṣṭānāṃ śivabhaktimatāṃ nṛṇām // BrP_214*.116 //",
  "GP11brahmppu:25556": "sarvatīrthaplutā ye ca pañcāgner ye ca sevakāḥ /",
  "GP11brahmppu:25557": "prasthāne ye mṛtā vīrā mṛtāḥ kālañjare girau // BrP_214*.117 //",
  "GP11brahmppu:25558": "agnau vipannā ye vīrāḥ sādhitaṃ yair anāśakam /",
  "GP11brahmppu:25559": "ye svāmimitralokārthe gograhe saṃkule hatāḥ // BrP_214*.118 //",
  "GP11brahmppu:25560": "te viśanti narāḥ śūrāḥ paścimena tapodhanāḥ /",
  "GP11brahmppu:25561": "puryāṃ tasyā mahāghoraṃ sarvasattvabhayaṃkaram // BrP_214*.119 //",
  "GP11brahmppu:25562": "hāhākārasamākruṣṭaṃ dakṣiṇaṃ dvāram īdṛśam /",
  "GP11brahmppu:25563": "andhakārasamāyuktaṃ tīkṣṇaśṛṅgaiḥ samanvitam // BrP_214*.120 //",
  "GP11brahmppu:25564": "kaṇṭakair vṛścikaiḥ sarpair vajrakīṭaiḥ sudurgamaiḥ /",
  "GP11brahmppu:25565": "vilumpadbhir vṛkair vyāghrair ṛkṣaiḥ siṃhaiḥ sajambukaiḥ // BrP_214*.121 //",
  "GP11brahmppu:25566": "śvānamārjāragṛdhraiś ca sajvālakavalair mukhaiḥ /",
  "GP11brahmppu:25567": "praveśas tena vai nityaṃ sarveṣām apakāriṇām // BrP_214*.122 //",
  "GP11brahmppu:25568": "ye ghātayanti viprān gā bālaṃ vṛddhaṃ tathāturam /",
  "GP11brahmppu:25569": "śaraṇāgataṃ viśvastaṃ striyaṃ mitraṃ nirāyudham // BrP_214*.123 //",
  "GP11brahmppu:25570": "ye 'gamyāgāmino mūḍhāḥ paradravyāpahāriṇaḥ /",
  "GP11brahmppu:25571": "nikṣepasyāpahartāro viṣavahnipradāś ca ye // BrP_214*.124 //",
  "GP11brahmppu:25572": "parabhūmiṃ gṛhaṃ śayyāṃ vastrālaṃkārahāriṇaḥ /",
  "GP11brahmppu:25573": "pararandhreṣu ye krūrā ye sadānṛtavādinaḥ // BrP_214*.125 //",
  "GP11brahmppu:25574": "grāmarāṣṭrapurasthāne mahāduḥkhapradā hi ye /",
  "GP11brahmppu:25575": "kūṭasākṣipradātāraḥ kanyāvikrayakārakāḥ // BrP_214*.126 //",
  "GP11brahmppu:25576": "abhakṣyabhakṣaṇaratā ye gacchanti sutāṃ snuṣām /",
  "GP11brahmppu:25577": "mātaraṃ pitaraṃ caiva ye vadanti ca pauruṣam // BrP_214*.127 //",
  "GP11brahmppu:25578": "anye ye caiva nirdiṣṭā mahāpātakakāriṇaḥ /",
  "GP11brahmppu:25579": "dakṣiṇena tu te sarve dvāreṇa praviśanti vai // BrP_214*.128 //",
  "GP11brahmppu:25580": "{munaya ūcuḥ: }",
  "GP11brahmppu:25581": "kathaṃ dakṣiṇamārgeṇa viśanti pāpinaḥ puram /",
  "GP11brahmppu:25582": "śrotum icchāma tad brūhi vistareṇa tapodhana // BrP_215.1 //",
  "GP11brahmppu:25583": "{vyāsa uvāca: }",
  "GP11brahmppu:25584": "sughoraṃ tan mahāghoraṃ dvāraṃ vakṣyāmi bhīṣaṇam /",
  "GP11brahmppu:25585": "nānāśvāpadasaṃkīrṇaṃ śivāśatanināditam // BrP_215.2 //",
  "GP11brahmppu:25586": "phetkāraravasaṃyuktam agamyaṃ lomaharṣaṇam /",
  "GP11brahmppu:25587": "bhūtapretapiśācaiś ca vṛtaṃ cānyaiś ca rākṣasaiḥ // BrP_215.3 //",
  "GP11brahmppu:25588": "evaṃ dṛṣṭvā sudūrānte dvāraṃ duṣkṛtakāriṇaḥ /",
  "GP11brahmppu:25589": "mohaṃ gacchanti sahasā trāsād vipralapanti ca // BrP_215.4 //",
  "GP11brahmppu:25590": "tatas tāñ śṛṅkhalaiḥ pāśair baddhvā karṣanti nirbhayāḥ /",
  "GP11brahmppu:25591": "tāḍayanti ca daṇḍaiś ca bhartsayanti punaḥ punaḥ // BrP_215.5 //",
  "GP11brahmppu:25592": "labdhasaṃjñās tatas te vai rudhireṇa pariplutāḥ /",
  "GP11brahmppu:25593": "vrajanti dakṣiṇaṃ dvāraṃ praskhalantaḥ pade pade // BrP_215.6 //",
  "GP11brahmppu:25594": "tīvrakaṇṭakayuktena śarkarānicitena ca /",
  "GP11brahmppu:25595": "kṣuradhārānibhais tīkṣṇaiḥ pāṣāṇair nicitena ca // BrP_215.7 //",
  "GP11brahmppu:25596": "kvacit paṅkena nicitā niruttāraiś ca khātakaiḥ /",
  "GP11brahmppu:25597": "lohasūcīnibhair dantaiḥ saṃchannena kvacit kvacit // BrP_215.8 //",
  "GP11brahmppu:25598": "taṭaprapātaviṣamaiḥ parvatair vṛkṣasaṃkulaiḥ /",
  "GP11brahmppu:25599": "prataptāṅgārayuktena yānti mārgeṇa duḥkhitāḥ // BrP_215.9 //",
  "GP11brahmppu:25600": "kvacid viṣamagartābhiḥ kvacil loṣṭaiḥ supicchalaiḥ /",
  "GP11brahmppu:25601": "sutaptavālukābhiś ca tathā tīkṣṇaiś ca śaṅkubhiḥ // BrP_215.10 //",
  "GP11brahmppu:25602": "ayaḥśṛṅgāṭakais taptaiḥ kvacid dāvāgninā yutam /",
  "GP11brahmppu:25603": "kvacit taptaśilābhiś ca kvacid vyāptaṃ himena ca // BrP_215.11 //",
  "GP11brahmppu:25604": "kvacid vālukayā vyāptam ākaṇṭhāntaḥpraveśayā /",
  "GP11brahmppu:25605": "kvacid duṣṭāmbunā vyāptaṃ kvacit karṣāgninā punaḥ // BrP_215.12 //",
  "GP11brahmppu:25606": "kvacit siṃhair vṛkair vyāghrair daśakīṭaiś ca dāruṇaiḥ /",
  "GP11brahmppu:25607": "kvacin mahājalaukābhiḥ kvacid ajagaraiḥ punaḥ // BrP_215.13 //",
  "GP11brahmppu:25608": "makṣikābhiś ca raudrābhiḥ kvacit sarpaviṣolbaṇaiḥ /",
  "GP11brahmppu:25609": "kvacid duṣṭagajaiś caiva balonmattaiḥ pramāthibhiḥ // BrP_215.14 //",
  "GP11brahmppu:25610": "panthānam ullikhadbhiś ca tīkṣṇaśṛṅgair mahāvṛṣaiḥ /",
  "GP11brahmppu:25611": "mahāśṛṅgaiś ca mahiṣair uṣṭrair mattaiś ca khādanaiḥ // BrP_215.15 //",
  "GP11brahmppu:25612": "ḍākinībhiś ca raudrābhir vikarālaiś ca rākṣasaiḥ /",
  "GP11brahmppu:25613": "vyādhibhiś ca mahāraudraiḥ pīḍyamānā vrajanti te // BrP_215.16 //",
  "GP11brahmppu:25614": "mahādhūlivimiśreṇa mahācaṇḍena vāyunā /",
  "GP11brahmppu:25615": "mahāpāṣāṇavarṣeṇa hanyamānā nirāśrayāḥ // BrP_215.17 //",
  "GP11brahmppu:25616": "kvacid vidyunnipātena dīryamāṇā vrajanti te /",
  "GP11brahmppu:25617": "mahatā bāṇavarṣeṇa bhidyamānāś ca sarvaśaḥ // BrP_215.18 //",
  "GP11brahmppu:25618": "patadbhir vajranirghātair ulkāpātaiḥ sudāruṇaiḥ /",
  "GP11brahmppu:25619": "pradīptāṅgāravarṣeṇa dahyamānā viśanti ca // BrP_215.19 //",
  "GP11brahmppu:25620": "mahatā pāṃśuvarṣeṇa pūryamāṇā rudanti ca /",
  "GP11brahmppu:25621": "meghāravaiḥ sughoraiś ca vitrāsyante muhur muhuḥ // BrP_215.20 //",
  "GP11brahmppu:25622": "niḥśeṣāḥ śaravarṣeṇa cūrṇyamāṇāś ca sarvataḥ /",
  "GP11brahmppu:25623": "mahākṣārāmbudhārābhiḥ sicyamānā vrajanti ca // BrP_215.21 //",
  "GP11brahmppu:25624": "mahāśītena marutā rūkṣeṇa paruṣeṇa ca /",
  "GP11brahmppu:25625": "samantād dīryamāṇāś ca śuṣyante saṃkucanti ca // BrP_215.22 //",
  "GP11brahmppu:25626": "itthaṃ mārgeṇa puruṣāḥ pātheyarahitena ca /",
  "GP11brahmppu:25627": "nirālambena durgeṇa nirjalena samantataḥ // BrP_215.23 //",
  "GP11brahmppu:25628": "atiśrameṇa mahatā nirgatenāśramāya vai /",
  "GP11brahmppu:25629": "nīyante dehinaḥ sarve ye mūḍhāḥ pāpakarmiṇaḥ // BrP_215.24 //",
  "GP11brahmppu:25630": "yamadūtair mahāghorais tadājñākāribhir balāt /",
  "GP11brahmppu:25631": "ekākinaḥ parādhīnā mitrabandhuvivarjitāḥ // BrP_215.25 //",
  "GP11brahmppu:25632": "śocantaḥ svāni karmāṇi rudanti ca muhur muhuḥ /",
  "GP11brahmppu:25633": "pretībhūtā niṣiddhās te śuṣkakaṇṭhauṣṭhatālukāḥ // BrP_215.26 //",
  "GP11brahmppu:25634": "kṛśāṅgā bhītabhītāś ca dahyamānāḥ kṣudhāgninā /",
  "GP11brahmppu:25635": "baddhāḥ śṛṅkhalayā kecit kecid uttānapādayoḥ // BrP_215.27 //",
  "GP11brahmppu:25636": "ākṛṣyante śuṣyamāṇā yamadūtair balotkaṭaiḥ /",
  "GP11brahmppu:25637": "narā adhomukhāś cānye kṛṣyamāṇāḥ suduḥkhitāḥ // BrP_215.28 //",
  "GP11brahmppu:25638": "annapānīyarahitā yācamānāḥ punaḥ punaḥ /",
  "GP11brahmppu:25639": "dehi dehīti bhāṣantaḥ sāśrugadgadayā girā // BrP_215.29 //",
  "GP11brahmppu:25640": "kṛtāñjalipuṭā dīnāḥ kṣuttṛṣṇāparipīḍitāḥ /",
  "GP11brahmppu:25641": "bhakṣyān uccāvacān dṛṣṭvā bhojyān peyāṃś ca puṣkalān // BrP_215.30 //",
  "GP11brahmppu:25642": "sugandhadravyasaṃyuktān yācamānāḥ punaḥ punaḥ /",
  "GP11brahmppu:25643": "dadhikṣīraghṛtonmiśraṃ dṛṣṭvā śālyodanaṃ tathā // BrP_215.31 //",
  "GP11brahmppu:25644": "pānāni ca sugandhīni śītalāny udakāni ca /",
  "GP11brahmppu:25645": "tān yācamānāṃs te yāmyā bhartsayantas tadābruvan /",
  "GP11brahmppu:25646": "vacobhiḥ paruṣair bhīmāḥ krodharaktāntalocanāḥ // BrP_215.32 //",
  "GP11brahmppu:25647": "{yāmyā ūcuḥ: }",
  "GP11brahmppu:25648": "na bhavadbhir hutaṃ kāle na dattaṃ brāhmaṇeṣu ca /",
  "GP11brahmppu:25649": "prasabhaṃ dīyamānaṃ ca vāritaṃ ca dvijātiṣu // BrP_215.33 //",
  "GP11brahmppu:25650": "tasya pāpasya ca phalaṃ bhavatāṃ samupāgatam /",
  "GP11brahmppu:25651": "nāgnau dagdhaṃ jale naṣṭaṃ na hṛtaṃ nṛpataskaraiḥ // BrP_215.34 //",
  "GP11brahmppu:25652": "kuto vā sāṃprataṃ vipre yan na dattaṃ purādhamāḥ /",
  "GP11brahmppu:25653": "yair dattāni tu dānāni sādhubhiḥ sāttvikāni tu // BrP_215.35 //",
  "GP11brahmppu:25654": "teṣām ete pradṛśyante kalpitā hy annaparvatāḥ /",
  "GP11brahmppu:25655": "bhakṣyabhojyāś ca peyāś ca lehyāś coṣyāś ca saṃvṛtāḥ // BrP_215.36 //",
  "GP11brahmppu:25656": "na yūyam abhilapsyadhve na dattaṃ ca kathaṃcana /",
  "GP11brahmppu:25657": "yais tu dattaṃ hutaṃ ceṣṭaṃ brāhmaṇāś caiva pūjitāḥ // BrP_215.37 //",
  "GP11brahmppu:25658": "teṣām annaṃ samānīya iha nikṣipyate sadā /",
  "GP11brahmppu:25659": "parasvaṃ katham asmābhir dātuṃ śakyeta nārakāḥ // BrP_215.38 //",
  "GP11brahmppu:25660": "{vyāsa uvāca: }",
  "GP11brahmppu:25661": "kiṃkarāṇāṃ vacaḥ śrutvā niḥspṛhāḥ kṣuttṛṣārditāḥ /",
  "GP11brahmppu:25662": "tatas te dāruṇaiś cāstraiḥ pīḍyante yamakiṃkaraiḥ // BrP_215.39 //",
  "GP11brahmppu:25663": "mudgarair lohadaṇḍaiś ca śaktitomarapaṭṭiśaiḥ /",
  "GP11brahmppu:25664": "parighair bhindipālaiś ca gadāparaśubhiḥ śaraiḥ // BrP_215.40 //",
  "GP11brahmppu:25665": "pṛṣṭhato hanyamānyāś ca yamadūtaiḥ sunirdayaiḥ /",
  "GP11brahmppu:25666": "agrataḥ siṃhavyāghrādyair bhakṣyante pāpakāriṇaḥ // BrP_215.41 //",
  "GP11brahmppu:25667": "na praveṣṭuṃ na nirgantuṃ labhante duḥkhitā bhṛśam /",
  "GP11brahmppu:25668": "svakarmopahatāḥ pāpāḥ krandamānāḥ sudāruṇāḥ // BrP_215.42 //",
  "GP11brahmppu:25669": "tatra saṃpīḍya subhṛśaṃ praveśaṃ yamakiṃkaraiḥ /",
  "GP11brahmppu:25670": "nīyante pāpinas tatra yatra tiṣṭhet svayaṃ yamaḥ // BrP_215.43 //",
  "GP11brahmppu:25671": "dharmātmā dharmakṛd devaḥ sarvasaṃyamano yamaḥ /",
  "GP11brahmppu:25672": "evaṃ pathātikaṣṭena prāptāḥ pretapuraṃ narāḥ // BrP_215.44 //",
  "GP11brahmppu:25673": "prajñāpitās tadā dūtair niveśyante yamāgrataḥ /",
  "GP11brahmppu:25674": "tatas te pāpakarmāṇas taṃ paśyanti bhayānakam // BrP_215.45 //",
  "GP11brahmppu:25675": "pāpāpaviddhanayanā viparītātmabuddhayaḥ /",
  "GP11brahmppu:25676": "daṃṣṭrākarālavadanaṃ bhrukūṭīkuṭilekṣaṇam // BrP_215.46 //",
  "GP11brahmppu:25677": "ūrdhvakeśaṃ mahāśmaśruṃ prasphuradadharottaram /",
  "GP11brahmppu:25678": "aṣṭādaśabhujaṃ kruddhaṃ nīlāñjanacayopamam // BrP_215.47 //",
  "GP11brahmppu:25679": "sarvāyudhodyatakaraṃ tīvradaṇḍena saṃyutam /",
  "GP11brahmppu:25680": "mahāmahiṣam ārūḍhaṃ dīptāgnisamalocanam // BrP_215.48 //",
  "GP11brahmppu:25681": "raktamālyāmbaradharaṃ mahāmegham ivocchritam /",
  "GP11brahmppu:25682": "pralayāmbudanirghoṣaṃ pibann iva mahodadhim // BrP_215.49 //",
  "GP11brahmppu:25683": "grasantam iva trailokyam udgirantam ivānalam /",
  "GP11brahmppu:25684": "mṛtyuṃ ca tatsamīpasthaṃ kālānalasamaprabham // BrP_215.50 //",
  "GP11brahmppu:25685": "pralayānalasaṃkāśaṃ kṛtāntaṃ ca bhayānakam /",
  "GP11brahmppu:25686": "mārīcogrā mahāmārī kālarātrī ca dāruṇā // BrP_215.51 //",
  "GP11brahmppu:25687": "vividhā vyādhayaḥ kaṣṭā nānārūpā bhayāvahāḥ /",
  "GP11brahmppu:25688": "śaktiśūlāṅkuśadharāḥ pāśacakrāsidhāriṇaḥ // BrP_215.52 //",
  "GP11brahmppu:25689": "vajradaṇḍadharā raudrāḥ kṣuratūṇadhanurdharāḥ /",
  "GP11brahmppu:25690": "asaṃkhyātā mahāvīryāḥ krūrāś cāñjanasaprabhāḥ // BrP_215.53 //",
  "GP11brahmppu:25691": "sarvāyudhodyatakarā yamadūtā bhayānakāḥ /",
  "GP11brahmppu:25692": "anena parivāreṇa mahāghoreṇa saṃvṛtam // BrP_215.54 //",
  "GP11brahmppu:25693": "yamaṃ paśyanti pāpiṣṭhāś citraguptaṃ vibhīṣaṇam /",
  "GP11brahmppu:25694": "nirbhartsayati cātyarthaṃ yamas tān pāpakāriṇaḥ // BrP_215.55 //",
  "GP11brahmppu:25695": "citraguptas tu bhagavān dharmavākyaiḥ prabodhayan //* BrP_215.56 //",
  "GP11brahmppu:25696": "{citragupta uvāca: }",
  "GP11brahmppu:25697": "bho bho duṣkṛtakarmāṇaḥ paradravyāpahāriṇaḥ /",
  "GP11brahmppu:25698": "garvitā rūpavīryeṇa paradāravimardakāḥ // BrP_215.57 //",
  "GP11brahmppu:25699": "yat svayaṃ kriyate karma tat svayaṃ bhujyate punaḥ /",
  "GP11brahmppu:25700": "tat kim ātmopaghātārthaṃ bhavadbhir duṣkṛtaṃ kṛtam // BrP_215.58 //",
  "GP11brahmppu:25701": "idānīṃ kiṃ nu śocadhvaṃ pīḍyamānāḥ svakarmabhiḥ /",
  "GP11brahmppu:25702": "bhuñjadhvaṃ svāni duḥkhāni nahi doṣo 'sti kasyacit // BrP_215.59 //",
  "GP11brahmppu:25703": "ya ete pṛthivīpālāḥ saṃprāptā matsamīpataḥ /",
  "GP11brahmppu:25704": "svakīyaiḥ karmabhir ghorair duṣprajñā balagarvitāḥ // BrP_215.60 //",
  "GP11brahmppu:25705": "bho bho nṛpā durācārāḥ prajāvidhvaṃsakāriṇaḥ /",
  "GP11brahmppu:25706": "alpakālasya rājyasya kṛte kiṃ duṣkṛtaṃ kṛtam // BrP_215.61 //",
  "GP11brahmppu:25707": "rājyalobhena mohena balād anyāyataḥ prajāḥ /",
  "GP11brahmppu:25708": "yad daṇḍitāḥ phalaṃ tasya bhuñjadhvam adhunā nṛpāḥ // BrP_215.62 //",
  "GP11brahmppu:25709": "kuto rājyaṃ kalatraṃ ca yadartham aśubhaṃ kṛtam /",
  "GP11brahmppu:25710": "tat sarvaṃ saṃparityajya yūyam ekākinaḥ sthitāḥ // BrP_215.63 //",
  "GP11brahmppu:25711": "paśyāmo na balaṃ sarvaṃ yena vidhvaṃsitāḥ prajāḥ /",
  "GP11brahmppu:25712": "yamadūtaiḥ pāṭyamānā adhunā kīdṛśaṃ phalam // BrP_215.64 //",
  "GP11brahmppu:25713": "{vyāsa uvāca: }",
  "GP11brahmppu:25714": "evaṃ bahuvidhair vākyair upālabdhā yamena te /",
  "GP11brahmppu:25715": "śocantaḥ svāni karmāṇi tūṣṇīṃ tiṣṭhanti pārthivāḥ // BrP_215.65 //",
  "GP11brahmppu:25716": "iti karma samādiśya nṛpāṇāṃ dharmarāṭ svayam /",
  "GP11brahmppu:25717": "tatpātakaviśuddhyartham idaṃ vacanam abravīt // BrP_215.66 //",
  "GP11brahmppu:25718": "{yama uvāca: }",
  "GP11brahmppu:25719": "bho bhoś caṇḍa mahācaṇḍa gṛhītvā nṛpatīn imān /",
  "GP11brahmppu:25720": "viśodhayadhvaṃ pāpebhyaḥ krameṇa narakāgniṣu // BrP_215.67 //",
  "GP11brahmppu:25721": "{vyāsa uvāca: }",
  "GP11brahmppu:25722": "tataḥ śīghraṃ samutthāya nṛpān saṃgṛhya pādayoḥ /",
  "GP11brahmppu:25723": "bhrāmayitvā tu vegena kṣiptvā cordhvaṃ pragṛhya ca // BrP_215.68 //",
  "GP11brahmppu:25724": "tattatpāpapramāṇena yamadūtāḥ śilātale /",
  "GP11brahmppu:25725": "āsphoṭayanti tarasā vajreṇeva mahādrumam // BrP_215.69 //",
  "GP11brahmppu:25726": "tatas tu raktaṃ srotobhiḥ sravate jarjarīkṛtaḥ /",
  "GP11brahmppu:25727": "niḥsaṃjñaḥ sa tadā dehī niśceṣṭaś ca prajāyate // BrP_215.70 //",
  "GP11brahmppu:25728": "tataḥ sa vāyunā spṛṣṭaḥ śanair ujjīvate punaḥ /",
  "GP11brahmppu:25729": "tataḥ pāpaviśuddhyarthaṃ kṣipanti narakārṇave // BrP_215.71 //",
  "GP11brahmppu:25730": "anyāṃś ca te tadā dūtāḥ pāpakarmaratān narān /",
  "GP11brahmppu:25731": "nivedayanti viprendrā yamāya bhṛśaduḥkhitān // BrP_215.72 //",
  "GP11brahmppu:25732": "{yamadūtā ūcuḥ: }",
  "GP11brahmppu:25733": "eṣa deva tavādeśād asmābhir mohito bhṛśam /",
  "GP11brahmppu:25734": "ānīto dharmavimukhaḥ sadā pāparataḥ paraḥ // BrP_215.73 //",
  "GP11brahmppu:25735": "eṣa lubdho durācāro mahāpātakasaṃyutaḥ /",
  "GP11brahmppu:25736": "upapātakakartā ca sadā hiṃsārato śuciḥ // BrP_215.74 //",
  "GP11brahmppu:25737": "agamyāgāmī duṣṭātmā paradravyāpahārakaḥ /",
  "GP11brahmppu:25738": "kanyākrayī kūṭasākṣī kṛtaghno mitravañcakaḥ // BrP_215.75 //",
  "GP11brahmppu:25739": "anena madamattena sadā dharmo vininditaḥ /",
  "GP11brahmppu:25740": "pāpam ācaritaṃ karma martyaloke durātmanā // BrP_215.76 //",
  "GP11brahmppu:25741": "idānīm asya deveśa nigrahānugrahau vada /",
  "GP11brahmppu:25742": "prabhur asya kriyāyoge vayaṃ vā paripanthinaḥ // BrP_215.77 //",
  "GP11brahmppu:25743": "{vyāsa uvāca: }",
  "GP11brahmppu:25744": "iti vijñāpya deveśaṃ nyasyāgre pāpakāriṇam /",
  "GP11brahmppu:25745": "narakāṇāṃ sahasreṣu lakṣakoṭiśateṣu ca // BrP_215.78 //",
  "GP11brahmppu:25746": "kiṃkarās te tato yānti grahītum aparān narān /",
  "GP11brahmppu:25747": "pratipanne kṛte doṣe yamo vai pāpakāriṇām // BrP_215.79 //",
  "GP11brahmppu:25748": "samādiśati tān ghorān nigrahāya svakiṃkarān /",
  "GP11brahmppu:25749": "yathā yasya vinirdiṣṭo vasiṣṭhādyair vinigrahaḥ // BrP_215.80 //",
  "GP11brahmppu:25750": "pāpasya tad bhṛśaṃ kruddhāḥ kurvanti yamakiṃkarāḥ /",
  "GP11brahmppu:25751": "aṅkuśair mudgarair daṇḍaiḥ krakacaiḥ śaktitomaraiḥ // BrP_215.81 //",
  "GP11brahmppu:25752": "khaḍgaśūlanipātaiś ca bhidyante pāpakāriṇaḥ /",
  "GP11brahmppu:25753": "narakāṇāṃ sahasreṣu lakṣakoṭiśateṣu ca // BrP_215.82 //",
  "GP11brahmppu:25754": "svakarmopārjitair doṣaiḥ pīḍyante yamakiṃkaraiḥ /",
  "GP11brahmppu:25755": "śṛṇudhvaṃ narakāṇāṃ ca svarūpaṃ ca bhayaṃkaram // BrP_215.83 //",
  "GP11brahmppu:25756": "nāmāni ca pramāṇaṃ ca yena yānti narāś ca tān /",
  "GP11brahmppu:25757": "mahāvācīti vikhyātaṃ narakaṃ śoṇitaplutam // BrP_215.84 //",
  "GP11brahmppu:25758": "vajrakaṇṭakasaṃmiśraṃ yojanāyutavistṛtam /",
  "GP11brahmppu:25759": "tatra saṃpīḍyate magno bhidyate vajrakaṇṭake // BrP_215.85 //",
  "GP11brahmppu:25760": "varṣalakṣaṃ mahāghoraṃ goghātī narake naraḥ /",
  "GP11brahmppu:25761": "yojanānāṃ śataṃ lakṣaṃ kumbhīpākaṃ sudāruṇam // BrP_215.86 //",
  "GP11brahmppu:25762": "tāmrakumbhavatī dīptā vālukāṅgārasaṃvṛtā /",
  "GP11brahmppu:25763": "brahmahā bhūmihartā ca nikṣepasyāpahārakaḥ // BrP_215.87 //",
  "GP11brahmppu:25764": "dahyante tatra saṃkṣiptā yāvad ābhūtasaṃplavam /",
  "GP11brahmppu:25765": "rauravo vajranārācaiḥ prajvaladbhiḥ samāvṛtaḥ // BrP_215.88 //",
  "GP11brahmppu:25766": "yojanānāṃ sahasrāṇi ṣaṣṭir āyāmavistaraiḥ /",
  "GP11brahmppu:25767": "bhidyante tatra nārācaiḥ sajvālair narake narāḥ // BrP_215.89 //",
  "GP11brahmppu:25768": "ikṣuvat tatra pīḍyante ye narāḥ kūṭasākṣiṇaḥ /",
  "GP11brahmppu:25769": "ayomayaṃ prajvalitaṃ mañjūṣaṃ narakaṃ smṛtam // BrP_215.90 //",
  "GP11brahmppu:25770": "nikṣiptās tatra dahyante bandigrāhakṛtāś ca ye /",
  "GP11brahmppu:25771": "apratiṣṭheti narakaṃ pūyamūtrapurīṣakam // BrP_215.91 //",
  "GP11brahmppu:25772": "adhomukhaḥ patet tatra brāhmaṇasyopapīḍakaḥ /",
  "GP11brahmppu:25773": "lākṣāprajvalitaṃ ghoraṃ narakaṃ tu vilepakam // BrP_215.92 //",
  "GP11brahmppu:25774": "nimagnās tatra dahyante madyapāne dvijottamāḥ /",
  "GP11brahmppu:25775": "mahāprabheti narakaṃ dīptaśūlamahocchrayam // BrP_215.93 //",
  "GP11brahmppu:25776": "tatra śūlena bhidyante patibhāryopabhedinaḥ /",
  "GP11brahmppu:25777": "narakaṃ ca mahāghoraṃ jayantī cāyasī śilā // BrP_215.94 //",
  "GP11brahmppu:25778": "tayā cākramyate pāpaḥ paradāropasevakaḥ /",
  "GP11brahmppu:25779": "narakaṃ śālmalākhyaṃ tu pradīptadṛḍhakaṇṭakam // BrP_215.95 //",
  "GP11brahmppu:25780": "tayā liṅgati duḥkhārtā nārī bahunaraṃgamā /",
  "GP11brahmppu:25781": "ye vadanti sadāsatyaṃ paramarmāvakartanam // BrP_215.96 //",
  "GP11brahmppu:25782": "jihvā cocchriyate teṣāṃ sadasyair yamakiṃkaraiḥ /",
  "GP11brahmppu:25783": "ye tu rāgaiḥ kaṭākṣaiś ca vīkṣante parayoṣitam // BrP_215.97 //",
  "GP11brahmppu:25784": "teṣāṃ cakṣūṃṣi nārācair vidhyante yamakiṃkaraiḥ //* BrP_215.98 //",
  "GP11brahmppu:25785": "mātaraṃ ye 'pi gacchanti bhaginīṃ duhitaraṃ snuṣām /",
  "GP11brahmppu:25786": "strībālavṛddhahantāro yāvad indrāś caturdaśa /",
  "GP11brahmppu:25787": "jvālāmālākulaṃ raudraṃ mahārauravasaṃjñitam // BrP_215.99 //",
  "GP11brahmppu:25788": "narakaṃ yojanānāṃ ca sahasrāṇi caturdaśa /",
  "GP11brahmppu:25789": "puraṃ kṣetraṃ gṛhaṃ grāmaṃ yo dīpayati vahninā // BrP_215.100 //",
  "GP11brahmppu:25790": "sa tatra dahyate mūḍho yāvat kalpasthitir naraḥ /",
  "GP11brahmppu:25791": "tāmisram iti vikhyātaṃ lakṣayojanavistṛtam // BrP_215.101 //",
  "GP11brahmppu:25792": "nipatadbhiḥ sadā raudraḥ khaḍgapaṭṭiśamudgaraiḥ /",
  "GP11brahmppu:25793": "tatra caurā narāḥ kṣiptās tāḍyante yamakiṃkaraiḥ // BrP_215.102 //",
  "GP11brahmppu:25794": "śūlaśaktigadākhaḍgair yāvat kalpaśatatrayam /",
  "GP11brahmppu:25795": "tāmisrād dviguṇaṃ proktaṃ mahātāmisrasaṃjñitam // BrP_215.103 //",
  "GP11brahmppu:25796": "jalaukāsarpasaṃpūrṇāṃ nirālokaṃ suduḥkhadam /",
  "GP11brahmppu:25797": "mātṛhā pitṛhā caiva mitravisrambhaghātakaḥ // BrP_215.104 //",
  "GP11brahmppu:25798": "tiṣṭhanti takṣyamāṇāś ca yāvat tiṣṭhati medinī /",
  "GP11brahmppu:25799": "asipattravanaṃ nāma narakaṃ bhūriduḥkhadam // BrP_215.105 //",
  "GP11brahmppu:25800": "yojanāyutavistāraṃ jvalatkhaḍgaiḥ samākulam /",
  "GP11brahmppu:25801": "pātitas tatra taiḥ khaḍgaiḥ śatadhā tu samāhataḥ // BrP_215.106 //",
  "GP11brahmppu:25802": "mitraghnaḥ kṛtyate tāvad yāvad ābhūtasaṃplavam /",
  "GP11brahmppu:25803": "karambhavālukā nāma narakaṃ yojanāyutam // BrP_215.107 //",
  "GP11brahmppu:25804": "kūpākāraṃ vṛtaṃ dīptair vālukāṅgārakaṇṭakaiḥ /",
  "GP11brahmppu:25805": "dahyate bhidyate varṣa- lakṣāyutaśatatrayam // BrP_215.108 //",
  "GP11brahmppu:25806": "yena dagdho jano nityaṃ mithyopāyaiḥ sudāruṇaiḥ /",
  "GP11brahmppu:25807": "kākolaṃ nāma narakaṃ kṛmipūyapariplutam // BrP_215.109 //",
  "GP11brahmppu:25808": "kṣipyate tatra duṣṭātmā ekākī miṣṭabhuṅ naraḥ /",
  "GP11brahmppu:25809": "kuḍmalaṃ nāma narakaṃ pūrṇaṃ viṇmūtraśoṇitaiḥ // BrP_215.110 //",
  "GP11brahmppu:25810": "pañcayajñakriyāhīnāḥ kṣipyante tatra vai narāḥ /",
  "GP11brahmppu:25811": "sudurgandhaṃ mahābhīmaṃ māṃsaśoṇitasaṃkulam // BrP_215.111 //",
  "GP11brahmppu:25812": "abhakṣyānne ratās te 'tra nipatanti narādhamāḥ /",
  "GP11brahmppu:25813": "krimikīṭasamākīrṇaṃ śavapūrṇaṃ mahāvaṭam // BrP_215.112 //",
  "GP11brahmppu:25814": "adhomukhaḥ patet tatra kanyāvikrayakṛn naraḥ /",
  "GP11brahmppu:25815": "nāmnā vai tilapāketi narakaṃ dāruṇaṃ smṛtam // BrP_215.113 //",
  "GP11brahmppu:25816": "tilavat tatra pīḍyante parapīḍāratāś ca ye /",
  "GP11brahmppu:25817": "narakaṃ tailapāketi jvalattailamahīplavam // BrP_215.114 //",
  "GP11brahmppu:25818": "pacyate tatra mitraghno hantā ca śaraṇāgatam /",
  "GP11brahmppu:25819": "nāmnā vajrakapāṭeti vajraśṛṅkhalayānvitam // BrP_215.115 //",
  "GP11brahmppu:25820": "pīḍyante nirdayaṃ tatra yaiḥ kṛtaḥ kṣīravikrayaḥ /",
  "GP11brahmppu:25821": "nirucchvāsa iti proktaṃ tamondhaṃ vātavarjitam // BrP_215.116 //",
  "GP11brahmppu:25822": "niśceṣṭaṃ kṣipyate tatra vipradānanirodhakṛt /",
  "GP11brahmppu:25823": "aṅgāropacayaṃ nāma dīptāṅgārasamujjvalam // BrP_215.117 //",
  "GP11brahmppu:25824": "dahyate tatra yenoktaṃ dānaṃ viprāya nārpitam /",
  "GP11brahmppu:25825": "mahāpāyīti narakaṃ lakṣayojanam āyatam // BrP_215.118 //",
  "GP11brahmppu:25826": "pātyante 'dhomukhās tatra ye jalpanti sadānṛtam /",
  "GP11brahmppu:25827": "mahājvāleti narakaṃ jvālābhāsvarabhīṣaṇam // BrP_215.119 //",
  "GP11brahmppu:25828": "dahyate tatra suciraṃ yaḥ pāpe buddhikṛn naraḥ /",
  "GP11brahmppu:25829": "narakaṃ krakacākhyātaṃ pīḍyante tatra vai narāḥ // BrP_215.120 //",
  "GP11brahmppu:25830": "krakacair vajradhārograir agamyāgamane ratāḥ /",
  "GP11brahmppu:25831": "narakaṃ guḍapāketi jvaladguḍahradair vṛtam // BrP_215.121 //",
  "GP11brahmppu:25832": "nikṣipto dahyate tasmin varṇasaṃkarakṛn naraḥ /",
  "GP11brahmppu:25833": "kṣuradhāreti narakaṃ tīkṣṇakṣurasamāvṛtam // BrP_215.122 //",
  "GP11brahmppu:25834": "chidyante tatra kalpāntaṃ viprabhūmiharā narāḥ /",
  "GP11brahmppu:25835": "narakaṃ cāmbarīṣākhyaṃ pralayānaladīpitam // BrP_215.123 //",
  "GP11brahmppu:25836": "kalpakoṭiśataṃ tatra dahyate svarṇahārakaḥ /",
  "GP11brahmppu:25837": "nāmnā vajrakuṭhāreti narakaṃ vajrasaṃkulam // BrP_215.124 //",
  "GP11brahmppu:25838": "chidyante tatra chettāro drumāṇāṃ pāpakāriṇaḥ /",
  "GP11brahmppu:25839": "narakaṃ paritāpākhyaṃ pralayānaladīpitam // BrP_215.125 //",
  "GP11brahmppu:25840": "garado madhuhartā ca pacyate tatra pāpakṛt /",
  "GP11brahmppu:25841": "narakaṃ kālasūtraṃ ca vajrasūtravinirmitam // BrP_215.126 //",
  "GP11brahmppu:25842": "bhramantas tatra cchidyante parasasyopaluṇṭhakāḥ /",
  "GP11brahmppu:25843": "narakaṃ kaśmalaṃ nāma śleṣmaśiṅghāṇakāvṛtam // BrP_215.127 //",
  "GP11brahmppu:25844": "tatra saṃkṣipyate kalpaṃ sadā māṃsarucir naraḥ /",
  "GP11brahmppu:25845": "narakaṃ cogragandheti lālāmūtrapurīṣavat // BrP_215.128 //",
  "GP11brahmppu:25846": "kṣipyante tatra narake pitṛpiṇḍāprayacchakāḥ /",
  "GP11brahmppu:25847": "narakaṃ durdharaṃ nāma jalaukāvṛścikākulam // BrP_215.129 //",
  "GP11brahmppu:25848": "utkocabhakṣakas tatra tiṣṭhate varṣakāyutam /",
  "GP11brahmppu:25849": "yac ca vajramahāpīḍā narakaṃ vajranirmitam // BrP_215.130 //",
  "GP11brahmppu:25850": "tatra prakṣipya dahyante pīḍyante yamakiṃkaraiḥ /",
  "GP11brahmppu:25851": "dhanaṃ dhānyaṃ hiraṇyaṃ vā parakīyaṃ haranti ye // BrP_215.131 //",
  "GP11brahmppu:25852": "yamadūtaiś ca caurās te chidyante lavaśaḥ kṣuraiḥ /",
  "GP11brahmppu:25853": "ye hatvā prāṇinaṃ mūḍhāḥ khādante kākagṛdhravat // BrP_215.132 //",
  "GP11brahmppu:25854": "bhojyante ca svamāṃsaṃ te kalpāntaṃ yamakiṃkaraiḥ /",
  "GP11brahmppu:25855": "āsanaṃ śayanaṃ vastraṃ parakīyaṃ haranti ye // BrP_215.133 //",
  "GP11brahmppu:25856": "yamadūtaiś ca te mūḍhā bhidyante śaktitomaraiḥ /",
  "GP11brahmppu:25857": "phalaṃ pattraṃ nṛṇāṃ vāpi hṛtaṃ yais tu kubuddhibhiḥ // BrP_215.134 //",
  "GP11brahmppu:25858": "yamadūtaiś ca te kruddhair dahyante tṛṇavahnibhiḥ /",
  "GP11brahmppu:25859": "paradravye kalatre ca yaḥ sadā duṣṭadhīr naraḥ // BrP_215.135 //",
  "GP11brahmppu:25860": "yamadūtair jvalat tasya hṛdi śūlaṃ nikhanyate /",
  "GP11brahmppu:25861": "karmaṇā manasā vācā ye dharmavimukhā narāḥ // BrP_215.136 //",
  "GP11brahmppu:25862": "yamaloke tu te ghorā labhante pariyātanāḥ /",
  "GP11brahmppu:25863": "evaṃ śatasahasrāṇi lakṣakoṭiśatāni ca // BrP_215.137 //",
  "GP11brahmppu:25864": "narakāṇi narais tatra bhujyante pāpakāribhiḥ /",
  "GP11brahmppu:25865": "iha kṛtvā svalpam api naraḥ karmāśubhātmakam // BrP_215.138 //",
  "GP11brahmppu:25866": "prāpnoti narake ghore yamalokeṣu yātanām /",
  "GP11brahmppu:25867": "na śṛṇvanti narā mūḍhā dharmoktaṃ sādhu bhāṣitam // BrP_215.139 //",
  "GP11brahmppu:25868": "dṛṣṭaṃ keneti pratyakṣaṃ pratyuktyaivaṃ vadanti te /",
  "GP11brahmppu:25869": "divā rātrau prayatnena pāpaṃ kurvanti ye narāḥ // BrP_215.140 //",
  "GP11brahmppu:25870": "nācaranti hi te dharmaṃ pramādenāpi mohitāḥ /",
  "GP11brahmppu:25871": "ihaiva phalabhoktāraḥ paratra vimukhāś ca ye // BrP_215.141 //",
  "GP11brahmppu:25872": "te patanti sughoreṣu narakeṣu narādhamāḥ /",
  "GP11brahmppu:25873": "dāruṇo narake vāsaḥ svargavāsaḥ sukhapradaḥ /",
  "GP11brahmppu:25874": "naraiḥ saṃprāpyate tatra karma kṛtvā śubhāśubham // BrP_215.142 //",
  "GP11brahmppu:25875": "{munaya ūcuḥ: }",
  "GP11brahmppu:25876": "aho 'tiduḥkhaṃ ghoraṃ ca yamamārge tvayoditam /",
  "GP11brahmppu:25877": "narakāṇi ca ghorāṇi dvāraṃ yāmyaṃ ca sattama // BrP_216.1 //",
  "GP11brahmppu:25878": "asty upāyo na vā brahman yamamārge 'tibhīṣaṇe /",
  "GP11brahmppu:25879": "brūhi yena narā yānti sukhena yamasādanam // BrP_216.2 //",
  "GP11brahmppu:25880": "{vyāsa uvāca: }",
  "GP11brahmppu:25881": "iha ye dharmasaṃyuktās tv ahiṃsāniratā narāḥ /",
  "GP11brahmppu:25882": "guruśuśrūṣaṇe yuktā devabrāhmaṇapūjakāḥ // BrP_216.3 //",
  "GP11brahmppu:25883": "yasmin manuṣyalokās te sabhāryāḥ sasutās tathā /",
  "GP11brahmppu:25884": "tam adhvānaṃ ca gacchanti yathā tat kathayāmi vaḥ // BrP_216.4 //",
  "GP11brahmppu:25885": "vimānair vividhair divyaiḥ kāñcanadhvajaśobhitaiḥ /",
  "GP11brahmppu:25886": "dharmarājapuraṃ yānti sevamānāpsarogaṇaiḥ // BrP_216.5 //",
  "GP11brahmppu:25887": "brāhmaṇebhyas tu dānāni nānārūpāṇi bhaktitaḥ /",
  "GP11brahmppu:25888": "ye prayacchanti te yānti sukhenaiva mahāpathe // BrP_216.6 //",
  "GP11brahmppu:25889": "annaṃ ye tu prayacchanti brāhmaṇebhyaḥ susaṃkṛtam /",
  "GP11brahmppu:25890": "śrotriyebhyo viśeṣeṇa bhaktyā paramayā yutāḥ // BrP_216.7 //",
  "GP11brahmppu:25891": "taruṇībhir varastrībhiḥ sevyamānāḥ prayatnataḥ /",
  "GP11brahmppu:25892": "dharmarājapuraṃ yānti vimānair abhyalaṃkṛtaiḥ // BrP_216.8 //",
  "GP11brahmppu:25893": "ye ca satyaṃ prabhāṣante bahir antaś ca nirmalāḥ /",
  "GP11brahmppu:25894": "te 'pi yānty amaraprakhyā vimānair yamamandiram // BrP_216.9 //",
  "GP11brahmppu:25895": "godānāni pavitrāṇi viṣṇum uddiśya sādhuṣu /",
  "GP11brahmppu:25896": "ye prayacchanti dharmajñāḥ kṛśeṣu kṛśavṛttiṣu // BrP_216.10 //",
  "GP11brahmppu:25897": "te yānti divyavarṇābhair vimānair maṇicitritaiḥ /",
  "GP11brahmppu:25898": "dharmarājapuraṃ śrīmān sevyamānāpsarogaṇaiḥ // BrP_216.11 //",
  "GP11brahmppu:25899": "upānadyugalaṃ chattraṃ śayyāsanam athāpi vā /",
  "GP11brahmppu:25900": "ye prayacchanti vastrāṇi tathaivābharaṇāni ca // BrP_216.12 //",
  "GP11brahmppu:25901": "te yānty aśvai rathaiś caiva kuñjaraiś cāpy alaṃkṛtāḥ /",
  "GP11brahmppu:25902": "dharmarājapuraṃ divyaṃ chattraiḥ sauvarṇarājataiḥ // BrP_216.13 //",
  "GP11brahmppu:25903": "ye ca bhaktyā prayacchanti guḍapānakam arcitam /",
  "GP11brahmppu:25904": "odanaṃ ca dvijāgryebhyo viśuddhenāntarātmanā // BrP_216.14 //",
  "GP11brahmppu:25905": "te yānti kāñcanair yānair vividhais tu yamālayam /",
  "GP11brahmppu:25906": "varastrībhir yathākāmaṃ sevyamānāḥ punaḥ punaḥ // BrP_216.15 //",
  "GP11brahmppu:25907": "ye ca kṣīraṃ prayacchanti ghṛtaṃ dadhi guḍaṃ madhu /",
  "GP11brahmppu:25908": "brāhmaṇebhyaḥ prayatnena śuddhyopetaṃ susaṃskṛtam // BrP_216.16 //",
  "GP11brahmppu:25909": "cakravākaprayuktaiś ca vimānais tu hiraṇmayaiḥ /",
  "GP11brahmppu:25910": "yānti gandharvavāditraiḥ sevyamānā yamālayam // BrP_216.17 //",
  "GP11brahmppu:25911": "ye phalāni prayacchanti puṣpāṇi surabhīṇi ca /",
  "GP11brahmppu:25912": "haṃsayuktair vimānais tu yānti dharmapuraṃ narāḥ // BrP_216.18 //",
  "GP11brahmppu:25913": "ye tilāṃs tiladhenuṃ ca ghṛtadhenum athāpi vā /",
  "GP11brahmppu:25914": "śrotriyebhyaḥ prayacchanti viprebhyaḥ śraddhayānvitāḥ // BrP_216.19 //",
  "GP11brahmppu:25915": "somamaṇḍalasaṃkāśair yānais te yānti nirmalaiḥ /",
  "GP11brahmppu:25916": "gandharvair upagīyante pure vaivasvatasya te // BrP_216.20 //",
  "GP11brahmppu:25917": "yeṣāṃ vāpyaś ca kūpāś ca taḍāgāni sarāṃsi ca /",
  "GP11brahmppu:25918": "dīrghikāḥ puṣkariṇyaś ca śītalāś ca jalāśayāḥ // BrP_216.21 //",
  "GP11brahmppu:25919": "yānais te hemacandrābhair divyaghaṇṭānināditaiḥ /",
  "GP11brahmppu:25920": "vyajanais tālavṛntaiś ca vījyamānā mahāprabhāḥ // BrP_216.22 //",
  "GP11brahmppu:25921": "yeṣāṃ devakulāny atra citrāṇy āyatanāni ca /",
  "GP11brahmppu:25922": "ratnaiḥ prasphuramāṇāni manojñāni śubhāni ca // BrP_216.23 //",
  "GP11brahmppu:25923": "te yānti lokapālais tu vimānair vātaraṃhasaiḥ /",
  "GP11brahmppu:25924": "dharmarājapuraṃ divyaṃ nānājanasamākulam // BrP_216.24 //",
  "GP11brahmppu:25925": "pānīyaṃ ye prayacchanti sarvaprāṇyupajīvitam /",
  "GP11brahmppu:25926": "te vitṛṣṇāḥ sukhaṃ yānti vimānais taṃ mahāpatham // BrP_216.25 //",
  "GP11brahmppu:25927": "kāṣṭhapādukayānāni pīṭhakāny āsanāni ca /",
  "GP11brahmppu:25928": "yair dattāni dvijātibhyas te 'dhvānaṃ yānti vai sukham // BrP_216.26 //",
  "GP11brahmppu:25929": "sauvarṇamaṇipīṭheṣu pādau kṛtvottameṣu ca /",
  "GP11brahmppu:25930": "te prayānti vimānais tu apsarogaṇamaṇḍitaiḥ // BrP_216.27 //",
  "GP11brahmppu:25931": "ārāmāṇi vicitrāṇi puṣpāḍhyānīha mānavāḥ /",
  "GP11brahmppu:25932": "ropayanti phalāḍhyāni narāṇām upakāriṇaḥ // BrP_216.28 //",
  "GP11brahmppu:25933": "vṛkṣacchāyāsu ramyāsu śītalāsu svalaṃkṛtāḥ /",
  "GP11brahmppu:25934": "varastrīgītavādyaiś ca sevyamānā vrajanti te // BrP_216.29 //",
  "GP11brahmppu:25935": "suvarṇaṃ rajataṃ vāpi vidrumaṃ mauktikaṃ tathā /",
  "GP11brahmppu:25936": "ye prayacchanti te yānti vimānaiḥ kanakojjvalaiḥ // BrP_216.30 //",
  "GP11brahmppu:25937": "bhūmidā dīpyamānāś ca sarvakāmais tu tarpitāḥ /",
  "GP11brahmppu:25938": "uditādityasaṃkāśair vimānair bhṛśanāditaiḥ // BrP_216.31 //",
  "GP11brahmppu:25939": "kanyāṃ tu ye prayacchanti brahmadeyām alaṃkṛtām /",
  "GP11brahmppu:25940": "divyakanyāvṛtā yānti vimānais te yamālayam // BrP_216.32 //",
  "GP11brahmppu:25941": "sugandhāgurukarpūrān puṣpadhūpān dvijottamāḥ /",
  "GP11brahmppu:25942": "prayacchanti dvijātibhyo bhaktyā paramayānvitāḥ // BrP_216.33 //",
  "GP11brahmppu:25943": "te sugandhāḥ suveśāś ca suprabhāḥ suvibhūṣitāḥ /",
  "GP11brahmppu:25944": "yānti dharmapuraṃ yānair vicitrair abhyalaṃkṛtāḥ // BrP_216.34 //",
  "GP11brahmppu:25945": "dīpadā yānti yānaiś ca dīpayanto diśo daśa /",
  "GP11brahmppu:25946": "ādityasadṛśair yānair dīpyamānā yathāgnayaḥ // BrP_216.35 //",
  "GP11brahmppu:25947": "gṛhāvasathadātāro gṛhaiḥ kāñcanamaṇḍitaiḥ /",
  "GP11brahmppu:25948": "vrajanti bālārkanibhair dharmarājagṛhaṃ narāḥ // BrP_216.36 //",
  "GP11brahmppu:25949": "jalabhājanadātāraḥ kuṇḍikākarakapradāḥ /",
  "GP11brahmppu:25950": "pūjamānāpsarobhiś ca yānti dṛptā mahāgajaiḥ // BrP_216.37 //",
  "GP11brahmppu:25951": "pādābhyaṅgaṃ śirobhyaṅgaṃ snānapānodakaṃ tathā /",
  "GP11brahmppu:25952": "ye prayacchanti viprebhyas te yānty aśvair yamālayam // BrP_216.38 //",
  "GP11brahmppu:25953": "viśrāmayanti ye viprāñ śrāntān adhvani karśitān /",
  "GP11brahmppu:25954": "cakravākaprayuktena yānti yānena te sukham // BrP_216.39 //",
  "GP11brahmppu:25955": "svāgatena ca yo vipraṃ pūjayed āsanena ca /",
  "GP11brahmppu:25956": "sa gacchati tam adhvānaṃ sukhaṃ paramanirvṛtaḥ // BrP_216.40 //",
  "GP11brahmppu:25957": "namo brahmaṇyadeveti yo hariṃ cābhivādayet /",
  "GP11brahmppu:25958": "gāṃ ca pāpaharety uktvā sukhaṃ yānti ca tat patham // BrP_216.41 //",
  "GP11brahmppu:25959": "anantarāśino ye ca dambhānṛtavivarjitāḥ /",
  "GP11brahmppu:25960": "te 'pi sārasayuktais tu yānti yānaiś ca tat patham // BrP_216.42 //",
  "GP11brahmppu:25961": "vartante hy ekabhaktena śāṭhyadambhavivarjitāḥ /",
  "GP11brahmppu:25962": "haṃsayuktair vimānais tu sukhaṃ yānti yamālayam // BrP_216.43 //",
  "GP11brahmppu:25963": "caturthenaikabhaktena vartante ye jitendriyāḥ /",
  "GP11brahmppu:25964": "te yānti dharmanagaraṃ yānair barhiṇayojitaiḥ // BrP_216.44 //",
  "GP11brahmppu:25965": "tṛtīye divase ye tu bhuñjate niyatavratāḥ /",
  "GP11brahmppu:25966": "te 'pi hastirathair divyair yānti yānaiś ca tat padam // BrP_216.45 //",
  "GP11brahmppu:25967": "ṣaṣṭhe 'nnabhakṣako yas tu śaucanityo jitendriyaḥ /",
  "GP11brahmppu:25968": "sa yāti kuñjarasthas tu śacīpatir iva svayam // BrP_216.46 //",
  "GP11brahmppu:25969": "dharmarājapuraṃ divyaṃ nānāmaṇivibhūṣitam /",
  "GP11brahmppu:25970": "nānāsvarasamāyuktaṃ jayaśabdaravair yutam // BrP_216.47 //",
  "GP11brahmppu:25971": "pakṣopavāsino yānti yānaiḥ śārdūlayojitaiḥ /",
  "GP11brahmppu:25972": "puraṃ tad dharmarājasya sevyamānāḥ surāsuraiḥ // BrP_216.48 //",
  "GP11brahmppu:25973": "ye ca māsopavāsaṃ tu kurvate saṃyatendriyāḥ /",
  "GP11brahmppu:25974": "te 'pi sūryapradīptais tu yānti yānair yamālayam // BrP_216.49 //",
  "GP11brahmppu:25975": "mahāprasthānam ekāgro yaḥ prayāti dṛḍhavrataḥ /",
  "GP11brahmppu:25976": "sevyamānas tu gandharvair yāti yānair yamālayam // BrP_216.50 //",
  "GP11brahmppu:25977": "śarīraṃ sādhayed yas tu vaiṣṇavenāntarātmanā /",
  "GP11brahmppu:25978": "sa rathenāgnivarṇena yātīha tridaśālayam // BrP_216.51 //",
  "GP11brahmppu:25979": "agnipraveśaṃ yaḥ kuryān nārāyaṇaparāyaṇaḥ /",
  "GP11brahmppu:25980": "sa yāty agniprakāśena vimānena yamālayam // BrP_216.52 //",
  "GP11brahmppu:25981": "prāṇāṃs tyajati yo martyaḥ smaran viṣṇuṃ sanātanam /",
  "GP11brahmppu:25982": "yānenārkaprakāśena yāti dharmapuraṃ naraḥ // BrP_216.53 //",
  "GP11brahmppu:25983": "praviṣṭo 'ntar jalaṃ yas tu prāṇāṃs tyajati mānavaḥ /",
  "GP11brahmppu:25984": "somamaṇḍalakalpena yāti yānena vai sukham // BrP_216.54 //",
  "GP11brahmppu:25985": "svaśarīraṃ hi gṛdhrebhyo vaiṣṇavo yaḥ prayacchati /",
  "GP11brahmppu:25986": "sa yāti rathamukhyena kāñcanena yamālayam // BrP_216.55 //",
  "GP11brahmppu:25987": "strīgrahe gograhe vāpi yuddhe mṛtyum upaiti yaḥ /",
  "GP11brahmppu:25988": "sa yāty amarakanyābhiḥ sevyamāno raviprabhaḥ // BrP_216.56 //",
  "GP11brahmppu:25989": "vaiṣṇavā ye ca kurvanti tīrthayātrāṃ jitendriyāḥ /",
  "GP11brahmppu:25990": "tat pathaṃ yānti te ghoraṃ sukhayānair alaṃkṛtāḥ // BrP_216.57 //",
  "GP11brahmppu:25991": "ye yajanti dvijaśreṣṭhāḥ kratubhir bhūridakṣiṇaiḥ /",
  "GP11brahmppu:25992": "taptahāṭakasaṃkāśair vimānair yānti te sukham // BrP_216.58 //",
  "GP11brahmppu:25993": "parapīḍām akurvanto bhṛtyānāṃ bharaṇādikam /",
  "GP11brahmppu:25994": "kurvanti te sukhaṃ yānti vimānaiḥ kanakojjvalaiḥ // BrP_216.59 //",
  "GP11brahmppu:25995": "ye kṣāntāḥ sarvabhūteṣu prāṇinām abhayapradāḥ /",
  "GP11brahmppu:25996": "krodhamohavinirmuktā nirmadāḥ saṃyatendriyāḥ // BrP_216.60 //",
  "GP11brahmppu:25997": "pūrṇacandraprakāśena vimānena mahāprabhāḥ /",
  "GP11brahmppu:25998": "yānti vaivasvatapuraṃ devagandharvasevitāḥ // BrP_216.61 //",
  "GP11brahmppu:25999": "ekabhāvena ye viṣṇuṃ brahmāṇaṃ tryambakaṃ ravim /",
  "GP11brahmppu:26000": "pūjayanti hi te yānti vimānair bhāskaraprabhaiḥ // BrP_216.62 //",
  "GP11brahmppu:26001": "ye ca māṃsaṃ na khādanti satyaśaucasamanvitāḥ /",
  "GP11brahmppu:26002": "te 'pi yānti sukhenaiva dharmarājapuraṃ narāḥ // BrP_216.63 //",
  "GP11brahmppu:26003": "māṃsān miṣṭataraṃ nāsti bhakṣyabhojyādikeṣu ca /",
  "GP11brahmppu:26004": "tasmān māṃsaṃ na bhuñjīta nāsti miṣṭaiḥ sukhodayaḥ // BrP_216.64 //",
  "GP11brahmppu:26005": "gosahasraṃ tu yo dadyād yas tu māṃsaṃ na bhakṣayet /",
  "GP11brahmppu:26006": "samāv etau purā prāha brahmā vedavidāṃ varaḥ // BrP_216.65 //",
  "GP11brahmppu:26007": "sarvatīrtheṣu yat puṇyaṃ sarvayajñeṣu yat phalam /",
  "GP11brahmppu:26008": "amāṃsabhakṣaṇe viprās tac ca tac ca ca tatsamam // BrP_216.66 //",
  "GP11brahmppu:26009": "evaṃ sukhena te yānti yamalokaṃ ca dhārmikāḥ /",
  "GP11brahmppu:26010": "dānavrataparā yānair yatra devo raveḥ sutaḥ // BrP_216.67 //",
  "GP11brahmppu:26011": "dṛṣṭvā tān dhārmikān devaḥ svayaṃ saṃmānayed yamaḥ /",
  "GP11brahmppu:26012": "svāgatāsanadānena pādyārghyeṇa priyeṇa tu // BrP_216.68 //",
  "GP11brahmppu:26013": "dhanyā yūyaṃ mahātmāna ātmano hitakāriṇaḥ /",
  "GP11brahmppu:26014": "yena divyasukhārthāya bhavadbhiḥ sukṛtaṃ kṛtam // BrP_216.69 //",
  "GP11brahmppu:26015": "idaṃ vimānam āruhya divyastrībhogabhūṣitāḥ /",
  "GP11brahmppu:26016": "svargaṃ gacchadhvam atulaṃ sarvakāmasamanvitam // BrP_216.70 //",
  "GP11brahmppu:26017": "tatra bhuktvā mahābhogān ante puṇyaparikṣayāt /",
  "GP11brahmppu:26018": "yat kiṃcid alpam aśubhaṃ phalaṃ tad iha bhokṣyatha // BrP_216.71 //",
  "GP11brahmppu:26019": "ye tu taṃ dharmarājānaṃ narāḥ puṇyānubhāvataḥ /",
  "GP11brahmppu:26020": "paśyanti saumyamanasaṃ pitṛbhūtam ivātmanaḥ // BrP_216.72 //",
  "GP11brahmppu:26021": "tasmād dharmaḥ sevitavyaḥ sadā muktiphalapradaḥ /",
  "GP11brahmppu:26022": "dharmād arthas tathā kāmo mokṣaś ca parikīrtyate // BrP_216.73 //",
  "GP11brahmppu:26023": "dharmo mātā pitā bhrātā dharmo nāthaḥ suhṛt tathā /",
  "GP11brahmppu:26024": "dharmaḥ svāmī sakhā goptā tathā dhātā ca poṣakaḥ // BrP_216.74 //",
  "GP11brahmppu:26025": "dharmād artho 'rthataḥ kāmaḥ kāmād bhogaḥ sukhāni ca /",
  "GP11brahmppu:26026": "dharmād aiśvaryam ekāgryaṃ dharmāt svargagatiḥ parā // BrP_216.75 //",
  "GP11brahmppu:26027": "dharmas tu sevito viprās trāyate mahato bhayāt /",
  "GP11brahmppu:26028": "devatvaṃ ca dvijatvaṃ ca dharmāt prāpnoty asaṃśayam // BrP_216.76 //",
  "GP11brahmppu:26029": "yadā ca kṣīyate pāpaṃ narāṇāṃ pūrvasaṃcitam /",
  "GP11brahmppu:26030": "tadaiṣāṃ bhajate buddhir dharmaṃ cātra dvijottamāḥ // BrP_216.77 //",
  "GP11brahmppu:26031": "janmāntarasahasreṣu mānuṣyaṃ prāpya durlabham /",
  "GP11brahmppu:26032": "yo hi nācarate dharmaṃ bhavet sa khalu vañcitaḥ // BrP_216.78 //",
  "GP11brahmppu:26033": "kutsitā ye daridrāś ca virūpā vyādhitās tathā /",
  "GP11brahmppu:26034": "parapreṣyāś ca mūrkhāś ca jñeyā dharmavivarjitāḥ // BrP_216.79 //",
  "GP11brahmppu:26035": "ye hi dīrghāyuṣaḥ śūrāḥ paṇḍitā bhogino 'rthinaḥ /",
  "GP11brahmppu:26036": "arogā rūpavantaś ca tais tu dharmaḥ purā kṛtaḥ // BrP_216.80 //",
  "GP11brahmppu:26037": "evaṃ dharmaratā viprā gacchanti gatim uttamām /",
  "GP11brahmppu:26038": "adharmaṃ sevamānās tu tiryagyoniṃ vrajanti te // BrP_216.81 //",
  "GP11brahmppu:26039": "ye narā narakadhvaṃsi- vāsudevam anuvratāḥ /",
  "GP11brahmppu:26040": "te svapne 'pi na paśyanti yamaṃ vā narakāṇi vā // BrP_216.82 //",
  "GP11brahmppu:26041": "anādinidhanaṃ devaṃ daityadānavadāraṇam /",
  "GP11brahmppu:26042": "ye namanti narā nityaṃ nahi paśyanti te yamam // BrP_216.83 //",
  "GP11brahmppu:26043": "karmaṇā manasā vācā ye 'cyutaṃ śaraṇaṃ gatāḥ /",
  "GP11brahmppu:26044": "na samartho yamas teṣāṃ te muktiphalabhāginaḥ // BrP_216.84 //",
  "GP11brahmppu:26045": "ye janā jagatāṃ nāthaṃ nityaṃ nārāyaṇaṃ dvijāḥ /",
  "GP11brahmppu:26046": "namanti nahi te viṣṇoḥ sthānād anyatra gāminaḥ // BrP_216.85 //",
  "GP11brahmppu:26047": "na te dūtān na tan mārgaṃ na yamaṃ na ca tāṃ purīm /",
  "GP11brahmppu:26048": "praṇamya viṣṇuṃ paśyanti narakāṇi kathaṃcana // BrP_216.86 //",
  "GP11brahmppu:26049": "kṛtvāpi bahuśaḥ pāpaṃ narā mohasamanvitāḥ /",
  "GP11brahmppu:26050": "na yānti narakaṃ natvā sarvapāpaharaṃ harim // BrP_216.87 //",
  "GP11brahmppu:26051": "śāṭhyenāpi narā nityaṃ ye smaranti janārdanam /",
  "GP11brahmppu:26052": "te 'pi yānti tanuṃ tyaktvā viṣṇulokam anāmayam // BrP_216.88 //",
  "GP11brahmppu:26053": "atyantakrodhasakto 'pi kadācit kīrtayed dharim /",
  "GP11brahmppu:26054": "so 'pi doṣakṣayān muktiṃ labhec cedipatir yathā // BrP_216.89 //",
  "GP11brahmppu:26055": "{lomaharṣaṇa uvāca: }",
  "GP11brahmppu:26056": "śrutvaivaṃ yamamārgaṃ te narakeṣu ca yātanām /",
  "GP11brahmppu:26057": "papracchuś ca punar vyāsaṃ saṃśayaṃ munisattamāḥ // BrP_217.1 //",
  "GP11brahmppu:26058": "{munaya ūcuḥ: }",
  "GP11brahmppu:26059": "bhagavan sarvadharmajña sarvaśāstraviśārada /",
  "GP11brahmppu:26060": "martyasya kaḥ sahāyo vai pitā mātā suto guruḥ // BrP_217.2 //",
  "GP11brahmppu:26061": "jñātisaṃbandhivargaś ca mitravargas tathaiva ca /",
  "GP11brahmppu:26062": "gṛhaṃ śarīram utsṛjya kāṣṭhaloṣṭasamaṃ janāḥ /",
  "GP11brahmppu:26063": "gacchanty amutra loke vai kaś ca tān anugacchati // BrP_217.3 //",
  "GP11brahmppu:26064": "{vyāsa uvāca: }",
  "GP11brahmppu:26065": "ekaḥ prasūyate viprā eka eva hi naśyati /",
  "GP11brahmppu:26066": "ekas tarati durgāṇi gacchaty ekas tu durgatim // BrP_217.4 //",
  "GP11brahmppu:26067": "asahāyaḥ pitā mātā tathā bhrātā suto guruḥ /",
  "GP11brahmppu:26068": "jñātisaṃbandhivargaś ca mitravargas tathaiva ca // BrP_217.5 //",
  "GP11brahmppu:26069": "mṛtaṃ śarīram utsṛjya kāṣṭhaloṣṭasamaṃ janāḥ /",
  "GP11brahmppu:26070": "muhūrtam iva roditvā tato yānti parāṅmukhāḥ // BrP_217.6 //",
  "GP11brahmppu:26071": "tais tac charīram utsṛṣṭaṃ dharma eko 'nugacchati /",
  "GP11brahmppu:26072": "tasmād dharmaḥ sahāyaś ca sevitavyaḥ sadā nṛbhiḥ // BrP_217.7 //",
  "GP11brahmppu:26073": "prāṇī dharmasamāyukto gacchet svargagatiṃ parām /",
  "GP11brahmppu:26074": "tathaivādharmasaṃyukto narakaṃ copapadyate // BrP_217.8 //",
  "GP11brahmppu:26075": "tasmāt pāpāgatair arthair nānurajyeta paṇḍitaḥ /",
  "GP11brahmppu:26076": "dharma eko manuṣyāṇāṃ sahāyaḥ parikīrtitaḥ // BrP_217.9 //",
  "GP11brahmppu:26077": "lobhān mohād anukrośād bhayād vātha bahuśrutaḥ /",
  "GP11brahmppu:26078": "naraḥ karoty akāryāṇi parārthe lobhamohitaḥ // BrP_217.10 //",
  "GP11brahmppu:26079": "dharmaś cārthaś ca kāmaś ca tritayaṃ jīvataḥ phalam /",
  "GP11brahmppu:26080": "etat trayam avāptavyam adharmaparivarjitam // BrP_217.11 //",
  "GP11brahmppu:26081": "{munaya ūcuḥ: }",
  "GP11brahmppu:26082": "śrutaṃ bhagavato vākyaṃ dharmayuktaṃ paraṃ hitam /",
  "GP11brahmppu:26083": "śarīranicayaṃ jñātuṃ buddhir no 'tra prajāyate // BrP_217.12 //",
  "GP11brahmppu:26084": "mṛtaṃ śarīraṃ hi nṛṇāṃ sūkṣmam avyaktatāṃ gatam /",
  "GP11brahmppu:26085": "acakṣurviṣayaṃ prāptaṃ kathaṃ dharmo 'nugacchati // BrP_217.13 //",
  "GP11brahmppu:26086": "{vyāsa uvāca: }",
  "GP11brahmppu:26087": "pṛthivī vāyur ākāśam āpo jyotir manontaram /",
  "GP11brahmppu:26088": "buddhir ātmā ca sahitā dharmaṃ paśyanti nityadā // BrP_217.14 //",
  "GP11brahmppu:26089": "prāṇinām iha sarveṣāṃ sākṣibhūtā divāniśam /",
  "GP11brahmppu:26090": "etaiś ca saha dharmo hi taṃ jīvam anugacchati // BrP_217.15 //",
  "GP11brahmppu:26091": "tvag asthi māṃsaṃ śukraṃ ca śoṇitaṃ ca dvijottamāḥ /",
  "GP11brahmppu:26092": "śarīraṃ varjayanty ete jīvitena vivarjitam // BrP_217.16 //",
  "GP11brahmppu:26093": "tato dharmasamāyuktaḥ sa jīvaḥ sukham edhate /",
  "GP11brahmppu:26094": "ihaloke pare caiva kiṃ bhūyaḥ kathayāmi vaḥ // BrP_217.17 //",
  "GP11brahmppu:26095": "{munaya ūcuḥ: }",
  "GP11brahmppu:26096": "tad darśitaṃ bhagavatā yathā dharmo 'nugacchati /",
  "GP11brahmppu:26097": "etat tu jñātum icchāmaḥ kathaṃ retaḥ pravartate // BrP_217.18 //",
  "GP11brahmppu:26098": "{vyāsa uvāca: }",
  "GP11brahmppu:26099": "annam aśnanti ye devāḥ śarīrasthā dvijottamāḥ /",
  "GP11brahmppu:26100": "pṛthivī vāyur ākāśam āpo jyotir manas tathā // BrP_217.19 //",
  "GP11brahmppu:26101": "tatas tṛpteṣu bho viprās teṣu bhūteṣu pañcasu /",
  "GP11brahmppu:26102": "manaḥṣaṣṭheṣu śuddhātmā retaḥ saṃpadyate mahat // BrP_217.20 //",
  "GP11brahmppu:26103": "tato garbhaḥ saṃbhavati śleṣmā strīpuṃsayor dvijāḥ /",
  "GP11brahmppu:26104": "etad vaḥ sarvam ākhyātaṃ kiṃ bhūyaḥ śrotum icchatha // BrP_217.21 //",
  "GP11brahmppu:26105": "{munaya ūcuḥ: }",
  "GP11brahmppu:26106": "ākhyātaṃ no bhagavatā garbhaḥ saṃjāyate yathā /",
  "GP11brahmppu:26107": "yathā jātas tu puruṣaḥ prapadyate tad ucyatām // BrP_217.22 //",
  "GP11brahmppu:26108": "{vyāsa uvāca: }",
  "GP11brahmppu:26109": "āsannamātrapuruṣas tair bhūtair abhibhūyate /",
  "GP11brahmppu:26110": "viprayuktas tu tair bhūtaiḥ punar yāty aparāṃ gatim // BrP_217.23 //",
  "GP11brahmppu:26111": "sa ca bhūtasamāyuktaḥ prāpnoti jīvam eva hi /",
  "GP11brahmppu:26112": "tato 'sya karma paśyanti śubhaṃ vā yadi vāśubham /",
  "GP11brahmppu:26113": "devatāḥ pañcabhūtasthāḥ kiṃ bhūyaḥ śrotum icchatha // BrP_217.24 //",
  "GP11brahmppu:26114": "{munaya ūcuḥ: }",
  "GP11brahmppu:26115": "tvag asthi māṃsam utsṛjya tais tu bhūtair vivarjitaḥ /",
  "GP11brahmppu:26116": "jīvaḥ sa bhagavan kvasthaḥ sukhaduḥkhe samaśnute // BrP_217.25 //",
  "GP11brahmppu:26117": "{vyāsa uvāca: }",
  "GP11brahmppu:26118": "jīvaḥ karmasamāyuktaḥ śīghraṃ retaḥsamāgataḥ /",
  "GP11brahmppu:26119": "strīṇāṃ puṣpaṃ samāsādya tataḥ kālena bho dvijāḥ // BrP_217.26 //",
  "GP11brahmppu:26120": "yamasya puruṣaiḥ kleśo yamasya puruṣair vadhaḥ /",
  "GP11brahmppu:26121": "duḥkhaṃ saṃsāracakraṃ ca naraḥ kleśaṃ ca vindati // BrP_217.27 //",
  "GP11brahmppu:26122": "iha loke sa tu prāṇī janmaprabhṛti bho dvijāḥ /",
  "GP11brahmppu:26123": "sukṛtaṃ karma vai bhuṅkte dharmasya phalam āśritaḥ // BrP_217.28 //",
  "GP11brahmppu:26124": "yadi dharmaṃ samāyujya janmaprabhṛti sevate /",
  "GP11brahmppu:26125": "tataḥ sa puruṣo bhūtvā sevate nityadā sukham // BrP_217.29 //",
  "GP11brahmppu:26126": "athāntarāntaraṃ dharmam adharmam upasevate /",
  "GP11brahmppu:26127": "sukhasyānantaraṃ duḥkhaṃ sa jīvo 'py adhigacchati // BrP_217.30 //",
  "GP11brahmppu:26128": "adharmeṇa samāyukto yamasya viṣayaṃ gataḥ /",
  "GP11brahmppu:26129": "mahāduḥkhaṃ samāsādya tiryagyonau prajāyate // BrP_217.31 //",
  "GP11brahmppu:26130": "karmaṇā yena yeneha yasyāṃ yonau prajāyate /",
  "GP11brahmppu:26131": "jīvo mohasamāyuktas tan me śṛṇuta sāṃpratam // BrP_217.32 //",
  "GP11brahmppu:26132": "yad etad ucyate śāstraiḥ setihāsaiś ca chandasi /",
  "GP11brahmppu:26133": "yamasya viṣayaṃ ghoraṃ martyalokaṃ pravartate // BrP_217.33 //",
  "GP11brahmppu:26134": "iha sthānāni puṇyāni devatulyāni bho dvijāḥ /",
  "GP11brahmppu:26135": "tiryagyonyatiriktāni gatimanti ca sarvaśaḥ // BrP_217.34 //",
  "GP11brahmppu:26136": "yamasya bhavane divye brahmalokasame guṇaiḥ /",
  "GP11brahmppu:26137": "karmabhir niyatair baddho jantur duḥkhāny upāśnute // BrP_217.35 //",
  "GP11brahmppu:26138": "yena yena hi bhāvena yena vai karmaṇā gatim /",
  "GP11brahmppu:26139": "prayāti puruṣo ghorāṃ tathā vakṣyāmy ataḥ param // BrP_217.36 //",
  "GP11brahmppu:26140": "adhītya caturo vedān dvijo mohasamanvitaḥ /",
  "GP11brahmppu:26141": "patitāt pratigṛhyātha kharayonau prajāyate // BrP_217.37 //",
  "GP11brahmppu:26142": "kharo jīvati varṣāṇi daśa pañca ca bho dvijāḥ /",
  "GP11brahmppu:26143": "kharo mṛto balīvardaḥ sapta varṣāṇi jīvati // BrP_217.38 //",
  "GP11brahmppu:26144": "balīvardo mṛtaś cāpi jāyate brahmarākṣasaḥ /",
  "GP11brahmppu:26145": "brahmarakṣas tu māsāṃs trīṃs tato jāyeta brāhmaṇaḥ // BrP_217.39 //",
  "GP11brahmppu:26146": "patitaṃ yājayitvā tu kṛmiyonau prajāyate /",
  "GP11brahmppu:26147": "tatra jīvati varṣāṇi daśa pañca ca bho dvijāḥ // BrP_217.40 //",
  "GP11brahmppu:26148": "krimibhāvād vinirmuktas tato jāyeta gardabhaḥ /",
  "GP11brahmppu:26149": "gardabhaḥ pañca varṣāṇi pañca varṣāṇi śūkaraḥ // BrP_217.41 //",
  "GP11brahmppu:26150": "kukkuṭaḥ pañca varṣāṇi pañca varṣāṇi jambukaḥ /",
  "GP11brahmppu:26151": "śvā varṣam ekaṃ bhavati tato jāyeta mānavaḥ // BrP_217.42 //",
  "GP11brahmppu:26152": "upādhyāyasya yaḥ pāpaṃ śiṣyaḥ kuryād abuddhimān /",
  "GP11brahmppu:26153": "sa janmānīha saṃsāre trīn āpnoti na saṃśayaḥ // BrP_217.43 //",
  "GP11brahmppu:26154": "prāk śvā bhavati bho viprās tataḥ kravyāt tataḥ kharaḥ /",
  "GP11brahmppu:26155": "pretya ca parikliṣṭeṣu paścāj jāyeta brāhmaṇaḥ // BrP_217.44 //",
  "GP11brahmppu:26156": "manasāpi guror bhāryāṃ yaḥ śiṣyo yāti pāpakṛt /",
  "GP11brahmppu:26157": "udagrān praiti saṃsārān adharmeṇeha cetasā // BrP_217.45 //",
  "GP11brahmppu:26158": "śvayonau tu sa saṃbhūtas trīṇi varṣāṇi jīvati /",
  "GP11brahmppu:26159": "tatrāpi nidhanaṃ prāptaḥ krimiyonau prajāyate // BrP_217.46 //",
  "GP11brahmppu:26160": "kṛmibhāvam anuprāpto varṣam ekaṃ tu jīvati /",
  "GP11brahmppu:26161": "tatas tu nidhanaṃ prāpya brahmayonau prajāyate // BrP_217.47 //",
  "GP11brahmppu:26162": "yadi putrasamaṃ śiṣyaṃ gurur hanyād akāraṇam /",
  "GP11brahmppu:26163": "ātmanaḥ kāmakāreṇa so 'pi hiṃsraḥ prajāyate // BrP_217.48 //",
  "GP11brahmppu:26164": "pitaraṃ mātaraṃ caiva yas tu putro 'vamanyate /",
  "GP11brahmppu:26165": "so 'pi viprā mṛto jantuḥ pūrvaṃ jāyeta gardabhaḥ // BrP_217.49 //",
  "GP11brahmppu:26166": "gardabhatvaṃ tu saṃprāpya daśa varṣāṇi jīvati /",
  "GP11brahmppu:26167": "saṃvatsaraṃ tu kumbhīras tato jāyeta mānavaḥ // BrP_217.50 //",
  "GP11brahmppu:26168": "putrasya mātāpitarau yasya ruṣṭāv ubhāv api /",
  "GP11brahmppu:26169": "gurvapadhyānataḥ so 'pi mṛto jāyeta gardabhaḥ // BrP_217.51 //",
  "GP11brahmppu:26170": "kharo jīvati māsāṃś ca daśa cāpi caturdaśa /",
  "GP11brahmppu:26171": "biḍālaḥ sapta māsāṃs tu tato jāyeta mānavaḥ // BrP_217.52 //",
  "GP11brahmppu:26172": "mātāpitarāv ākruśya sārīkaḥ saṃprajāyate /",
  "GP11brahmppu:26173": "tāḍayitvā tu tāv eva jāyate kacchapo dvijāḥ // BrP_217.53 //",
  "GP11brahmppu:26174": "kacchapo daśa varṣāṇi trīṇi varṣāṇi śalyakaḥ /",
  "GP11brahmppu:26175": "vyālo bhūtvā tu ṣaṇ māsāṃs tato jāyeta mānuṣaḥ // BrP_217.54 //",
  "GP11brahmppu:26176": "bhartṛpiṇḍam upāśnīno rājadviṣṭāni sevate /",
  "GP11brahmppu:26177": "so 'pi mohasamāpanno mṛto jāyeta vānaraḥ // BrP_217.55 //",
  "GP11brahmppu:26178": "vānaro daśa varṣāṇi sapta varṣāṇi mūṣakaḥ /",
  "GP11brahmppu:26179": "śvā ca bhūtvā tu ṣaṇ māsāṃs tato jāyeta mānavaḥ // BrP_217.56 //",
  "GP11brahmppu:26180": "nyāsāpahartā tu naro yamasya viṣayaṃ gataḥ /",
  "GP11brahmppu:26181": "saṃsārāṇāṃ śataṃ gatvā kṛmiyonau prajāyate // BrP_217.57 //",
  "GP11brahmppu:26182": "tatra jīvati varṣāṇi daśa pañca ca bho dvijāḥ /",
  "GP11brahmppu:26183": "duṣkṛtasya kṣayaṃ kṛtvā tato jāyeta mānuṣaḥ // BrP_217.58 //",
  "GP11brahmppu:26184": "asūyako naraś cāpi mṛto jāyeta śārṅgakaḥ /",
  "GP11brahmppu:26185": "viśvāsahartā ca naro mīno jāyeta durmatiḥ // BrP_217.59 //",
  "GP11brahmppu:26186": "bhūtvā mīno 'ṣṭa varṣāṇi mṛgo jāyeta bho dvijāḥ /",
  "GP11brahmppu:26187": "mṛgas tu caturo māsāṃs tataś chāgaḥ prajāyate // BrP_217.60 //",
  "GP11brahmppu:26188": "chāgas tu nidhanaṃ prāpya pūrṇe saṃvatsare tataḥ /",
  "GP11brahmppu:26189": "kīṭaḥ saṃjāyate jantus tato jāyeta mānuṣaḥ // BrP_217.61 //",
  "GP11brahmppu:26190": "dhānyān yavāṃs tilān māṣān kulitthān sarṣapāṃś caṇān /",
  "GP11brahmppu:26191": "kalāyān atha mudgāṃś ca godhūmān atasīs tathā // BrP_217.62 //",
  "GP11brahmppu:26192": "sasyāny anyāni hartā ca martyo mohād acetanaḥ /",
  "GP11brahmppu:26193": "saṃjāyate muniśreṣṭhā mūṣiko nirapatrapaḥ // BrP_217.63 //",
  "GP11brahmppu:26194": "tataḥ pretya muniśreṣṭhā mṛto jāyeta śūkaraḥ /",
  "GP11brahmppu:26195": "śūkaro jātamātras tu rogeṇa mriyate punaḥ // BrP_217.64 //",
  "GP11brahmppu:26196": "śvā tato jāyate mūkaḥ karmaṇā tena mānavaḥ /",
  "GP11brahmppu:26197": "bhūtvā śvā pañca varṣāṇi tato jāyeta mānavaḥ // BrP_217.65 //",
  "GP11brahmppu:26198": "paradārābhimarśaṃ tu kṛtvā jāyeta vai vṛkaḥ /",
  "GP11brahmppu:26199": "śvā śṛgālas tato gṛdhro vyālaḥ kaṅko bakas tathā // BrP_217.66 //",
  "GP11brahmppu:26200": "bhrātur bhāryāṃ tu pāpātmā yo dharṣayati mohitaḥ /",
  "GP11brahmppu:26201": "puṃskokilatvam āpnoti so 'pi saṃvatsaraṃ dvijāḥ // BrP_217.67 //",
  "GP11brahmppu:26202": "sakhibhāryāṃ guror bhāryāṃ rājabhāryāṃ tathaiva ca /",
  "GP11brahmppu:26203": "pradharṣayitvā kāmātmā mṛto jāyeta śūkaraḥ // BrP_217.68 //",
  "GP11brahmppu:26204": "śūkaraḥ pañca varṣāṇi daśa varṣāṇi vai bakaḥ /",
  "GP11brahmppu:26205": "pipīlikas tu māsāṃs trīn kīṭaḥ syān māsam eva ca // BrP_217.69 //",
  "GP11brahmppu:26206": "etān āsādya saṃsārān kṛmiyonau prajāyate /",
  "GP11brahmppu:26207": "tatra jīvati māsāṃs tu kṛmiyonau caturdaśa // BrP_217.70 //",
  "GP11brahmppu:26208": "naro 'dharmakṣayaṃ kṛtvā tato jāyeta mānuṣaḥ /",
  "GP11brahmppu:26209": "pūrvaṃ dattvā tu yaḥ kanyāṃ dvitīye dātum icchati // BrP_217.71 //",
  "GP11brahmppu:26210": "so 'pi viprā mṛto jantuḥ krimiyonau prajāyate /",
  "GP11brahmppu:26211": "tatra jīvati varṣāṇi trayodaśa dvijottamāḥ // BrP_217.72 //",
  "GP11brahmppu:26212": "adharmasaṃkṣaye muktas tato jāyeta mānuṣaḥ /",
  "GP11brahmppu:26213": "devakāryam akṛtvā tu pitṛkāryam athāpi vā // BrP_217.73 //",
  "GP11brahmppu:26214": "anirvāpya pitṝn devān mṛto jāyeta vāyasaḥ /",
  "GP11brahmppu:26215": "vāyasaḥ śatavarṣāṇi tato jāyeta kukkuṭaḥ // BrP_217.74 //",
  "GP11brahmppu:26216": "jāyate vyālakaś cāpi māsaṃ tasmāt tu mānuṣaḥ /",
  "GP11brahmppu:26217": "jyeṣṭhaṃ pitṛsamaṃ cāpi bhrātaraṃ yo 'vamanyate // BrP_217.75 //",
  "GP11brahmppu:26218": "so 'pi mṛtyum upāgamya krauñcayonau prajāyate /",
  "GP11brahmppu:26219": "krauñco jīvati varṣāṇi daśa jāyeta jīvakaḥ // BrP_217.76 //",
  "GP11brahmppu:26220": "tato nidhanam āpnoti mānuṣatvam avāpnuyāt /",
  "GP11brahmppu:26221": "vṛṣalo brāhmaṇīṃ gatvā kṛmiyonau prajāyate // BrP_217.77 //",
  "GP11brahmppu:26222": "tataḥ saṃprāpya nidhanaṃ jāyate śūkaraḥ punaḥ /",
  "GP11brahmppu:26223": "śūkaro jātamātras tu rogeṇa mriyate dvijāḥ // BrP_217.78 //",
  "GP11brahmppu:26224": "śvā ca vai jāyate mūḍhaḥ karmaṇā tena bho dvijāḥ /",
  "GP11brahmppu:26225": "śvā bhūtvā kṛtakarmāsau jāyate mānuṣas tataḥ // BrP_217.79 //",
  "GP11brahmppu:26226": "tatrāpatyaṃ samutpādya mṛto jāyeta mūṣikaḥ /",
  "GP11brahmppu:26227": "kṛtaghnas tu mṛto viprā yamasya viṣayaṃ gataḥ // BrP_217.80 //",
  "GP11brahmppu:26228": "yamasya viṣaye krūrair baddhaḥ prāpnoti vedanām /",
  "GP11brahmppu:26229": "daṇḍakaṃ mudgaraṃ śūlam agnidaṇḍaṃ ca dāruṇam // BrP_217.81 //",
  "GP11brahmppu:26230": "asipattravanaṃ ghoraṃ vālukāṃ kūṭaśālmalīm /",
  "GP11brahmppu:26231": "etāś cānyāś ca bahavo yamasya viṣayaṃ gatāḥ // BrP_217.82 //",
  "GP11brahmppu:26232": "yātanāḥ prāpya ghorās tu tato yāti ca bho dvijāḥ /",
  "GP11brahmppu:26233": "saṃsāracakram āsādya krimiyonau prajāyate // BrP_217.83 //",
  "GP11brahmppu:26234": "krimir bhavati varṣāṇi daśa pañca ca bho dvijāḥ /",
  "GP11brahmppu:26235": "tato garbhaṃ samāsādya tatraiva mriyate naraḥ // BrP_217.84 //",
  "GP11brahmppu:26236": "tato garbhaśatair jantur bahuśaḥ saṃprapadyate /",
  "GP11brahmppu:26237": "saṃsārān subahūn gatvā tatas tiryak prajāyate // BrP_217.85 //",
  "GP11brahmppu:26238": "tato duḥkham anuprāpya bahuvarṣagaṇāni vai /",
  "GP11brahmppu:26239": "sa punarbhavasaṃyuktas tataḥ kūrmaḥ prajāyate // BrP_217.86 //",
  "GP11brahmppu:26240": "dadhi hṛtvā bakaś cāpi plavo matsyān asaṃskṛtān /",
  "GP11brahmppu:26241": "corayitvā tu durbuddhir madhudaṃśaḥ prajāyate // BrP_217.87 //",
  "GP11brahmppu:26242": "phalaṃ vā mūlakaṃ hṛtvā pūpaṃ vāpi pipīlikaḥ /",
  "GP11brahmppu:26243": "corayitvā tu niṣpāvaṃ jāyate phalamūṣakaḥ // BrP_217.88 //",
  "GP11brahmppu:26244": "pāyasaṃ corayitvā tu tittiratvam avāpnuyāt /",
  "GP11brahmppu:26245": "hṛtvā piṣṭamayaṃ pūpaṃ kumbholūkaḥ prajāyate // BrP_217.89 //",
  "GP11brahmppu:26246": "apo hṛtvā tu durbuddhir vāyaso jāyate naraḥ /",
  "GP11brahmppu:26247": "kāṃsyaṃ hṛtvā tu durbuddhir hārīto jāyate naraḥ // BrP_217.90 //",
  "GP11brahmppu:26248": "rājataṃ bhājanaṃ hṛtvā kapotaḥ saṃprajāyate /",
  "GP11brahmppu:26249": "hṛtvā tu kāñcanaṃ bhāṇḍaṃ kṛmiyonau prajāyate // BrP_217.91 //",
  "GP11brahmppu:26250": "pattrorṇaṃ corayitvā tu kuraratvaṃ niyacchati /",
  "GP11brahmppu:26251": "kośakāraṃ tato hṛtvā naro jāyeta nartakaḥ // BrP_217.92 //",
  "GP11brahmppu:26252": "aṃśukaṃ corayitvā tu śuko jāyeta mānavaḥ /",
  "GP11brahmppu:26253": "corayitvā dukūlaṃ tu mṛto haṃsaḥ prajāyate // BrP_217.93 //",
  "GP11brahmppu:26254": "krauñcaḥ kārpāsikaṃ hṛtvā mṛto jāyeta mānavaḥ /",
  "GP11brahmppu:26255": "corayitvā naraḥ paṭṭaṃ tv āvikaṃ caiva bho dvijāḥ // BrP_217.94 //",
  "GP11brahmppu:26256": "kṣaumaṃ ca vastram āhṛtya śaśo jantuḥ prajāyate /",
  "GP11brahmppu:26257": "cūrṇaṃ tu hṛtvā puruṣo mṛto jāyeta barhiṇaḥ // BrP_217.95 //",
  "GP11brahmppu:26258": "hṛtvā raktāni vastrāṇi jāyate jīvajīvakaḥ /",
  "GP11brahmppu:26259": "varṇakādīṃs tathā gandhāṃś corayitveha mānavaḥ // BrP_217.96 //",
  "GP11brahmppu:26260": "cucchundaritvam āpnoti vipro lobhaparāyaṇaḥ /",
  "GP11brahmppu:26261": "tatra jīvati varṣāṇi tato daśa ca pañca ca // BrP_217.97 //",
  "GP11brahmppu:26262": "adharmasya kṣayaṃ kṛtvā tato jāyeta mānavaḥ /",
  "GP11brahmppu:26263": "corayitvā payaś cāpi balākā saṃprajāyate // BrP_217.98 //",
  "GP11brahmppu:26264": "yas tu corayate tailaṃ naro mohasamanvitaḥ /",
  "GP11brahmppu:26265": "so 'pi viprā mṛto jantus tailapāyī prajāyate // BrP_217.99 //",
  "GP11brahmppu:26266": "aśastraṃ puruṣaṃ hatvā saśastraḥ puruṣādhamaḥ /",
  "GP11brahmppu:26267": "arthārthaṃ yadi vā vairī mṛto jāyeta vai kharaḥ // BrP_217.100 //",
  "GP11brahmppu:26268": "kharo jīvati varṣe dve tataḥ śastreṇa vadhyate /",
  "GP11brahmppu:26269": "sa mṛto mṛgayonau tu nityodvigno 'bhijāyate // BrP_217.101 //",
  "GP11brahmppu:26270": "mṛgo vidhyeta śastreṇa gate saṃvatsare tataḥ /",
  "GP11brahmppu:26271": "hato mṛgas tato mīnaḥ so 'pi jālena badhyate // BrP_217.102 //",
  "GP11brahmppu:26272": "māse caturthe saṃprāpte śvāpadaḥ saṃprajāyate /",
  "GP11brahmppu:26273": "śvāpado daśa varṣāṇi dvīpī varṣāṇi pañca ca // BrP_217.103 //",
  "GP11brahmppu:26274": "tatas tu nidhanaṃ prāptaḥ kālaparyāyacoditaḥ /",
  "GP11brahmppu:26275": "adharmasya kṣayaṃ kṛtvā mānuṣatvam avāpnuyāt // BrP_217.104 //",
  "GP11brahmppu:26276": "vādyaṃ hṛtvā tu puruṣo lomaśaḥ saṃprajāyate /",
  "GP11brahmppu:26277": "tathā piṇyākasaṃmiśram annaṃ yaś corayen naraḥ // BrP_217.105 //",
  "GP11brahmppu:26278": "sa jāyate babhrusaṭo dāruṇo mūṣiko naraḥ /",
  "GP11brahmppu:26279": "daśan vai mānuṣān nityaṃ pāpātmā sa dvijottamāḥ // BrP_217.106 //",
  "GP11brahmppu:26280": "ghṛtaṃ hṛtvā tu durbuddhiḥ kāko madguḥ prajāyate /",
  "GP11brahmppu:26281": "matsyamāṃsam atho hṛtvā kāko jāyeta mānavaḥ // BrP_217.107 //",
  "GP11brahmppu:26282": "lavaṇaṃ corayitvā tu cirikākaḥ prajāyate /",
  "GP11brahmppu:26283": "viśvāsena tu nikṣiptaṃ yo 'panihnoti mānavaḥ // BrP_217.108 //",
  "GP11brahmppu:26284": "sa gatāyur naras tena matsyayonau prajāyate /",
  "GP11brahmppu:26285": "matsyayonim anuprāpya mṛto jāyeta mānuṣaḥ // BrP_217.109 //",
  "GP11brahmppu:26286": "mānuṣatvam anuprāpya kṣīṇāyur upajāyate /",
  "GP11brahmppu:26287": "pāpāni tu naraḥ kṛtvā tiryag jāyeta bho dvijāḥ // BrP_217.110 //",
  "GP11brahmppu:26288": "na cātmanaḥ pramāṇaṃ tu dharmaṃ jānāti kiṃcana /",
  "GP11brahmppu:26289": "ye pāpāni narāḥ kṛtvā nirasyanti vrataiḥ sadā // BrP_217.111 //",
  "GP11brahmppu:26290": "sukhaduḥkhasamāyuktā vyādhimanto bhavanty uta /",
  "GP11brahmppu:26291": "asaṃvītāḥ prajāyante mlecchāś cāpi na saṃśayaḥ // BrP_217.112 //",
  "GP11brahmppu:26292": "narāḥ pāpasamācārā lobhamohasamanvitāḥ /",
  "GP11brahmppu:26293": "varjayanti hi pāpāni janmaprabhṛti ye narāḥ // BrP_217.113 //",
  "GP11brahmppu:26294": "arogā rūpavantaś ca dhaninas te bhavanty uta /",
  "GP11brahmppu:26295": "striyo 'py etena kalpena kṛtvā pāpam avāpnuyuḥ // BrP_217.114 //",
  "GP11brahmppu:26296": "eteṣām eva pāpānāṃ bhāryātvam upayānti tāḥ /",
  "GP11brahmppu:26297": "prāyeṇa haraṇe doṣāḥ sarva eva prakīrtitāḥ // BrP_217.115 //",
  "GP11brahmppu:26298": "etad vai leśamātreṇa kathitaṃ vo dvijarṣabhāḥ /",
  "GP11brahmppu:26299": "aparasmin kathāyoge bhūyaḥ śroṣyatha bho dvijāḥ // BrP_217.116 //",
  "GP11brahmppu:26300": "etan mayā mahābhāgā brahmaṇo vadataḥ purā /",
  "GP11brahmppu:26301": "surarṣīṇāṃ śrutaṃ madhye pṛṣṭaṃ cāpi yathā tathā // BrP_217.117 //",
  "GP11brahmppu:26302": "mayāpi tubhyaṃ kārtsnyena yathāvad anuvarṇitam /",
  "GP11brahmppu:26303": "etac chrutvā muniśreṣṭhā dharme kuruta mānasam // BrP_217.118 //",
  "GP11brahmppu:26304": "{munaya ūcuḥ: }",
  "GP11brahmppu:26305": "adharmasya gatir brahman kathitā nas tvayānagha /",
  "GP11brahmppu:26306": "dharmasya ca gatiṃ śrotum icchāmo vadatāṃ vara // BrP_218.1 //",
  "GP11brahmppu:26307": "kṛtvā pāpāni karmāṇi kathaṃ yānty aśubhāṃ gatim /",
  "GP11brahmppu:26308": "karmaṇā ca kṛteneha kena yānti śubhāṃ gatim // BrP_218.2 //",
  "GP11brahmppu:26309": "{vyāsa uvāca: }",
  "GP11brahmppu:26310": "kṛtvā pāpāni karmāṇi tv adharmavaśam āgataḥ /",
  "GP11brahmppu:26311": "manasā viparītena nirayaṃ pratipadyate // BrP_218.3 //",
  "GP11brahmppu:26312": "mohād adharmaṃ yaḥ kṛtvā punaḥ samanutapyate /",
  "GP11brahmppu:26313": "manaḥsamādhisaṃyukto na sa seveta duṣkṛtam // BrP_218.4 //",
  "GP11brahmppu:26314": "yadi viprāḥ kathayate viprāṇāṃ dharmavādinām /",
  "GP11brahmppu:26315": "tato 'dharmakṛtāt kṣipram aparādhāt pramucyate // BrP_218.5 //",
  "GP11brahmppu:26316": "yathā yathā naraḥ samyag adharmam anubhāṣate /",
  "GP11brahmppu:26317": "samāhitena manasā vimuñcati tathā tathā // BrP_218.6 //",
  "GP11brahmppu:26318": "yathā yathā manas tasya duṣkṛtaṃ karma garhate /",
  "GP11brahmppu:26319": "tathā tathā śarīraṃ tu tenādharmeṇa mucyate // BrP_218.7 //",
  "GP11brahmppu:26320": "bhujaṃga iva nirmokān pūrvabhuktāñ jahāti tān /",
  "GP11brahmppu:26321": "dattvā viprasya dānāni vividhāni samāhitaḥ // BrP_218.8 //",
  "GP11brahmppu:26322": "manaḥsamādhisaṃyuktaḥ svargatiṃ pratipadyate /",
  "GP11brahmppu:26323": "dānāni tu pravakṣyāmi yāni dattvā dvijottamāḥ // BrP_218.9 //",
  "GP11brahmppu:26324": "naraḥ kṛtvāpy akāryāṇi tato dharmeṇa yujyate /",
  "GP11brahmppu:26325": "sarveṣām eva dānānām annaṃ śreṣṭham udāhṛtam // BrP_218.10 //",
  "GP11brahmppu:26326": "sarvam annaṃ pradātavyam ṛjunā dharmam icchatā /",
  "GP11brahmppu:26327": "prāṇā hy annaṃ manuṣyāṇāṃ tasmāj jantuḥ prajāyate // BrP_218.11 //",
  "GP11brahmppu:26328": "anne pratiṣṭhitā lokās tasmād annaṃ praśasyate /",
  "GP11brahmppu:26329": "annam eva praśaṃsanti devarṣipitṛmānavāḥ // BrP_218.12 //",
  "GP11brahmppu:26330": "annasya hi pradānena svargam āpnoti mānavaḥ /",
  "GP11brahmppu:26331": "nyāyalabdhaṃ pradātavyaṃ dvijātibhyo 'nnam uttamam // BrP_218.13 //",
  "GP11brahmppu:26332": "svādhyāyasamupetebhyaḥ prahṛṣṭenāntarātmanā /",
  "GP11brahmppu:26333": "yasya tv annam upāśnanti brāhmaṇāś ca sakṛd daśa // BrP_218.14 //",
  "GP11brahmppu:26334": "hṛṣṭena manasā dattaṃ na sa tiryaggatir bhavet /",
  "GP11brahmppu:26335": "brāhmaṇānāṃ sahasrāṇi daśābhojya dvijottamāḥ // BrP_218.15 //",
  "GP11brahmppu:26336": "naro 'dharmāt pramucyeta pāpeṣv abhirataḥ sadā /",
  "GP11brahmppu:26337": "bhaikṣeṇānnaṃ samāhṛtya vipro vedapuraskṛtaḥ // BrP_218.16 //",
  "GP11brahmppu:26338": "svādhyāyanirate vipre dattveha sukham edhate /",
  "GP11brahmppu:26339": "ahiṃsan brāhmaṇasvāni nyāyena paripālya ca // BrP_218.17 //",
  "GP11brahmppu:26340": "kṣatriyas tarasā prāptam annaṃ yo vai prayacchati /",
  "GP11brahmppu:26341": "dvijebhyo vedamukhyebhyaḥ prayataḥ susamāhitaḥ // BrP_218.18 //",
  "GP11brahmppu:26342": "tenāpohati dharmātmā duṣkṛtaṃ karma bho dvijāḥ /",
  "GP11brahmppu:26343": "ṣaḍbhāgapariśuddhaṃ ca kṛṣer bhāgam upārjitam // BrP_218.19 //",
  "GP11brahmppu:26344": "vaiśyo dadad dvijātibhyaḥ pāpebhyaḥ parimucyate /",
  "GP11brahmppu:26345": "avāpya prāṇasaṃdehaṃ kārkaśyena samārjitam // BrP_218.20 //",
  "GP11brahmppu:26346": "annaṃ dattvā dvijātibhyaḥ śūdraḥ pāpāt pramucyate /",
  "GP11brahmppu:26347": "aurasena balenānnam arjayitvā vihiṃsakaḥ // BrP_218.21 //",
  "GP11brahmppu:26348": "yaḥ prayacchati viprebhyo na sa durgāṇi sevate /",
  "GP11brahmppu:26349": "nyāyenāvāptam annaṃ tu naro harṣasamanvitaḥ // BrP_218.22 //",
  "GP11brahmppu:26350": "dvijebhyo vedavṛddhebhyo dattvā pāpāt pramucyate /",
  "GP11brahmppu:26351": "annam ūrjaskaraṃ loke dattvorjasvī bhaven naraḥ // BrP_218.23 //",
  "GP11brahmppu:26352": "satāṃ panthānam āvṛtya sarvapāpaiḥ pramucyate /",
  "GP11brahmppu:26353": "dānavidbhiḥ kṛtaḥ panthā yena yānti manīṣiṇaḥ // BrP_218.24 //",
  "GP11brahmppu:26354": "teṣv apy annasya dātāras tebhyo dharmaḥ sanātanaḥ /",
  "GP11brahmppu:26355": "sarvāvasthaṃ manuṣyeṇa nyāyenānnam upārjitam // BrP_218.25 //",
  "GP11brahmppu:26356": "kāryān nyāyāgataṃ nityam annaṃ hi paramā gatiḥ /",
  "GP11brahmppu:26357": "annasya hi pradānena naro yāti parāṃ gatim // BrP_218.26 //",
  "GP11brahmppu:26358": "sarvakāmasamāyuktaḥ pretya cāpy aśnute sukham /",
  "GP11brahmppu:26359": "evaṃ puṇyasamāyukto naraḥ pāpaiḥ pramucyate // BrP_218.27 //",
  "GP11brahmppu:26360": "tasmād annaṃ pradātavyam anyāyaparivarjitam /",
  "GP11brahmppu:26361": "yas tu prāṇāhutīpūrvam annaṃ bhuṅkte gṛhī sadā // BrP_218.28 //",
  "GP11brahmppu:26362": "avandhyaṃ divasaṃ kuryād annadānena mānavaḥ /",
  "GP11brahmppu:26363": "bhojayitvā śataṃ nityaṃ naro vedavidāṃ varam // BrP_218.29 //",
  "GP11brahmppu:26364": "nyāyaviddharmaviduṣām itihāsavidāṃ tathā /",
  "GP11brahmppu:26365": "na yāti narakaṃ ghoraṃ saṃsāraṃ na ca sevate // BrP_218.30 //",
  "GP11brahmppu:26366": "sarvakāmasamāyuktaḥ pretya cāpy aśnute sukham /",
  "GP11brahmppu:26367": "evaṃ karmasamāyukto ramate vigatajvaraḥ // BrP_218.31 //",
  "GP11brahmppu:26368": "rūpavān kīrtimāṃś caiva dhanavāṃś copajāyate /",
  "GP11brahmppu:26369": "etad vaḥ sarvam ākhyātam annadānaphalaṃ mahat /",
  "GP11brahmppu:26370": "mūlam etat tu dharmāṇāṃ pradānānāṃ ca bho dvijāḥ // BrP_218.32 //",
  "GP11brahmppu:26371": "{munaya ūcuḥ: }",
  "GP11brahmppu:26372": "paralokagatānāṃ tu svakarmasthānavāsinām /",
  "GP11brahmppu:26373": "teṣāṃ śrāddhaṃ kathaṃ jñeyaṃ putraiś cānyaiś ca bandhubhiḥ // BrP_219.1 //",
  "GP11brahmppu:26374": "{vyāsa uvāca: }",
  "GP11brahmppu:26375": "namaskṛtya jagannāthaṃ vārāhaṃ lokabhāvanam /",
  "GP11brahmppu:26376": "śṛṇudhvaṃ saṃpravakṣyāmi śrāddhakalpaṃ yathoditam // BrP_219.2 //",
  "GP11brahmppu:26377": "purā kokājale magnān pitṝn uddhṛtavān vibhuḥ /",
  "GP11brahmppu:26378": "śrāddhaṃ kṛtvā tadā devo yathā tatra dvijottamāḥ // BrP_219.3 //",
  "GP11brahmppu:26379": "{munaya ūcuḥ: }",
  "GP11brahmppu:26380": "kimarthaṃ te tu kokāyāṃ nimagnāḥ pitaro 'mbhasi /",
  "GP11brahmppu:26381": "kathaṃ tenoddhṛtās te vai vārāheṇa dvijottama // BrP_219.4 //",
  "GP11brahmppu:26382": "tasmin kokāmukhe tīrthe bhuktimuktiphalaprade /",
  "GP11brahmppu:26383": "śrotum icchāmahe brūhi paraṃ kautūhalaṃ hi naḥ // BrP_219.5 //",
  "GP11brahmppu:26384": "{vyāsa uvāca: }",
  "GP11brahmppu:26385": "tretādvāparayoḥ saṃdhau pitaro divyamānuṣāḥ /",
  "GP11brahmppu:26386": "purā merugireḥ pṛṣṭhe viśvair devaiḥ saha sthitāḥ // BrP_219.6 //",
  "GP11brahmppu:26387": "teṣāṃ samupaviṣṭānāṃ pitṝṇāṃ somasaṃbhavā /",
  "GP11brahmppu:26388": "kanyā kāntimatī divyā purataḥ prāñjaliḥ sthitā /",
  "GP11brahmppu:26389": "tām ūcuḥ pitaro divyā ye tatrāsan samāgatāḥ // BrP_219.7 //",
  "GP11brahmppu:26390": "{pitara ūcuḥ: }",
  "GP11brahmppu:26391": "kāsi bhadre prabhuḥ ko vā bhavatyā vaktum arhasi //* BrP_219.8 //",
  "GP11brahmppu:26392": "{vyāsa uvāca: }",
  "GP11brahmppu:26393": "sā provāca pitṝn devān kalā cāndramasīti ha /",
  "GP11brahmppu:26394": "prabhutve bhavatām eva varayāmi yadīcchatha // BrP_219.9 //",
  "GP11brahmppu:26395": "ūrjā nāmāsti prathamaṃ svadhā ca tadanantaram /",
  "GP11brahmppu:26396": "bhavadbhiś cādyaiva kṛtaṃ nāma koketi bhāvitam // BrP_219.10 //",
  "GP11brahmppu:26397": "te hi tasyā vacaḥ śrutvā pitaro divyamānuṣāḥ /",
  "GP11brahmppu:26398": "tasyā mukhaṃ nirīkṣanto na tṛptim adhijagmire // BrP_219.11 //",
  "GP11brahmppu:26399": "viśvedevāś ca tāñ jñātvā kanyāmukhanirīkṣakān /",
  "GP11brahmppu:26400": "yogacyutān nirīkṣyaiva vihāya tridivaṃ gatāḥ // BrP_219.12 //",
  "GP11brahmppu:26401": "bhagavān api śītāṃśur ūrjāṃ nāpaśyad ātmajām /",
  "GP11brahmppu:26402": "samākulamanā dadhyau kva gateti mahāyaśāḥ // BrP_219.13 //",
  "GP11brahmppu:26403": "sa viveda tadā somaḥ prāptāṃ pitṝṃś ca kāmataḥ /",
  "GP11brahmppu:26404": "taiś cāvalokitāṃ hārdāt svīkṛtāṃ ca tapobalāt // BrP_219.14 //",
  "GP11brahmppu:26405": "tataḥ krodhaparītātmā pitṝñ śaśadharo dvijāḥ /",
  "GP11brahmppu:26406": "śaśāpa nipatiṣyadhvaṃ yogabhraṣṭā vicetasaḥ // BrP_219.15 //",
  "GP11brahmppu:26407": "yasmād adattāṃ matkanyāṃ kāmayadhvaṃ subāliśāḥ /",
  "GP11brahmppu:26408": "yasmād dhṛtavatī ceyaṃ patīn pitṛmatī satī // BrP_219.16 //",
  "GP11brahmppu:26409": "svatantrā dharmam utsṛjya tasmād bhavatu nimnagā /",
  "GP11brahmppu:26410": "koketi prathitā loke śiśirādrisamāśritā // BrP_219.17 //",
  "GP11brahmppu:26411": "itthaṃ śaptāś candramasā pitaro divyamānuṣāḥ /",
  "GP11brahmppu:26412": "yogabhraṣṭā nipatitā himavatpādabhūtale // BrP_219.18 //",
  "GP11brahmppu:26413": "ūrjā tatraiva patitā girirājasya vistṛte /",
  "GP11brahmppu:26414": "prasthe tīrthaṃ samāsādya saptasāmudram uttamam // BrP_219.19 //",
  "GP11brahmppu:26415": "kokā nāma tato vegān nadī tīrthaśatākulā /",
  "GP11brahmppu:26416": "plāvayantī gireḥ śṛṅgaṃ sarpaṇāt tu sarit smṛtā // BrP_219.20 //",
  "GP11brahmppu:26417": "atha te pitaro viprā yogahīnā mahānadīm /",
  "GP11brahmppu:26418": "dadṛśuḥ śītasalilāṃ na vidus tāṃ sulocanām // BrP_219.21 //",
  "GP11brahmppu:26419": "tatas tu girirāḍ dṛṣṭvā pitṝṃs tāṃs tu kṣudhārditān /",
  "GP11brahmppu:26420": "badarīm ādideśātha dhenuṃ caikāṃ madhusravām // BrP_219.22 //",
  "GP11brahmppu:26421": "kṣīraṃ madhu ca tad divyaṃ kokāmbho badarīphalam /",
  "GP11brahmppu:26422": "idaṃ girivareṇaiṣāṃ poṣaṇāya nirūpitam // BrP_219.23 //",
  "GP11brahmppu:26423": "tayā vṛttyā tu vasatāṃ pitṝṇāṃ munisattamāḥ /",
  "GP11brahmppu:26424": "daśa varṣasahasrāṇi yayur ekam aho yathā // BrP_219.24 //",
  "GP11brahmppu:26425": "evaṃ loke vipitari tathaiva vigatasvadhe /",
  "GP11brahmppu:26426": "daityā babhūvur balino yātudhānāś ca rākṣasāḥ // BrP_219.25 //",
  "GP11brahmppu:26427": "te tān pitṛgaṇān daityā yātudhānāś ca vegitāḥ /",
  "GP11brahmppu:26428": "viśvair devair virahitān sarvataḥ samupādravan // BrP_219.26 //",
  "GP11brahmppu:26429": "daiteyān yātudhānāṃś ca dṛṣṭvaivāpatato dvijāḥ /",
  "GP11brahmppu:26430": "kokātaṭasthām uttuṅgāṃ śilāṃ te jagṛhū ruṣā // BrP_219.27 //",
  "GP11brahmppu:26431": "gṛhītāyāṃ śilāyāṃ tu kokā vegavatī pitṝn /",
  "GP11brahmppu:26432": "chādayām āsa toyena plāvayantī himācalam // BrP_219.28 //",
  "GP11brahmppu:26433": "pitṝn antarhitān dṛṣṭvā daiteyā rākṣasās tathā /",
  "GP11brahmppu:26434": "vibhītakaṃ samāruhya nirāhārās tirohitāḥ // BrP_219.29 //",
  "GP11brahmppu:26435": "salilena viṣīdantaḥ pitaraḥ kṣudbhramāturāḥ /",
  "GP11brahmppu:26436": "viṣīdamānam ātmānaṃ samīkṣya salilāśayāḥ /",
  "GP11brahmppu:26437": "jagur janārdanaṃ devaṃ pitaraḥ śaraṇaṃ harim // BrP_219.30 //",
  "GP11brahmppu:26438": "{pitara ūcuḥ: }",
  "GP11brahmppu:26439": "jayasva govinda jagannivāsa BrP_219.31a",
  "GP11brahmppu:26440": "jayo 'stu naḥ keśava te prasādāt BrP_219.31b",
  "GP11brahmppu:26441": "janārdanāsmān salilāntarasthān BrP_219.31c",
  "GP11brahmppu:26442": "uddhartum arhasy anaghapratāpa BrP_219.31d",
  "GP11brahmppu:26443": "niśācarair dāruṇadarśanaiḥ prabho BrP_219.32a",
  "GP11brahmppu:26444": "vareṇya vaikuṇṭha varāha viṣṇo BrP_219.32b",
  "GP11brahmppu:26445": "nārāyaṇāśeṣamaheśvareśa BrP_219.32c",
  "GP11brahmppu:26446": "prayāhi bhītāñ jaya padmanābha BrP_219.32d",
  "GP11brahmppu:26447": "upendra yogin madhukaiṭabhaghna BrP_219.33a",
  "GP11brahmppu:26448": "viṣṇo anantācyuta vāsudeva BrP_219.33b",
  "GP11brahmppu:26449": "śrīśārṅgacakrāmbujaśaṅkhapāṇe BrP_219.33c",
  "GP11brahmppu:26450": "rakṣasva deveśvara rākṣasebhyaḥ BrP_219.33d",
  "GP11brahmppu:26451": "tvaṃ pitā jagataḥ śaṃbho nānyaḥ śaktaḥ prabādhitum /",
  "GP11brahmppu:26452": "niśācaragaṇaṃ bhīmam atas tvāṃ śaraṇaṃ gatāḥ // BrP_219.34 //",
  "GP11brahmppu:26453": "tvannāmasaṃkīrtanato niśācarā BrP_219.35a",
  "GP11brahmppu:26454": "dravanti bhūtāny apayānti cārayaḥ BrP_219.35b",
  "GP11brahmppu:26455": "nāśaṃ tathā saṃprati yānti viṣṇo BrP_219.35c",
  "GP11brahmppu:26456": "dharmādi satyaṃ bhavatīha mukhyam BrP_219.35d",
  "GP11brahmppu:26457": "{vyāsa uvāca: }",
  "GP11brahmppu:26458": "itthaṃ stutaḥ sa pitṛbhir dharaṇīdharas tu BrP_219.36a",
  "GP11brahmppu:26459": "tuṣṭas tadāviṣkṛtadivyamūrtiḥ BrP_219.36b",
  "GP11brahmppu:26460": "kokāmukhe pitṛgaṇaṃ salile nimagnaṃ BrP_219.36c",
  "GP11brahmppu:26461": "devo dadarśa śirasātha śilāṃ vahantam BrP_219.36d",
  "GP11brahmppu:26462": "taṃ dṛṣṭvā salile magnaṃ kroḍarūpī janārdanaḥ /",
  "GP11brahmppu:26463": "bhītaṃ pitṛgaṇaṃ viṣṇur uddhartuṃ matir ādadhe // BrP_219.37 //",
  "GP11brahmppu:26464": "daṃṣṭrāgreṇa samāhatya śilāṃ cikṣepa śūkaraḥ /",
  "GP11brahmppu:26465": "pitṝn ādāya ca vibhur ujjahāra śilātalāt // BrP_219.38 //",
  "GP11brahmppu:26466": "varāhadaṃṣṭrāsaṃlagnāḥ pitaraḥ kanakojjvalāḥ /",
  "GP11brahmppu:26467": "kokāmukhe gatabhayāḥ kṛtā devena viṣṇunā // BrP_219.39 //",
  "GP11brahmppu:26468": "uddhṛtya ca pitṝn devo viṣṇutīrthe tu śūkaraḥ /",
  "GP11brahmppu:26469": "dadau samāhitas tebhyo viṣṇur lohārgale jalam // BrP_219.40 //",
  "GP11brahmppu:26470": "tataḥ svaromasaṃbhūtān kuśān ādāya keśavaḥ /",
  "GP11brahmppu:26471": "svedodbhavāṃs tilāṃś caiva cakre colmukam uttamam // BrP_219.41 //",
  "GP11brahmppu:26472": "jyotiḥ sūryaprabhaṃ kṛtvā pātraṃ tīrthaṃ ca kāmikam /",
  "GP11brahmppu:26473": "sthitaḥ koṭivaṭasyādho vāri gaṅgādharaṃ śuci // BrP_219.42 //",
  "GP11brahmppu:26474": "tuṅgakūṭāt samādāya yajñīyān oṣadhīrasān /",
  "GP11brahmppu:26475": "madhukṣīrarasān gandhān puṣpadhūpānulepanān // BrP_219.43 //",
  "GP11brahmppu:26476": "ādāya dhenuṃ saraso ratnāny ādāya cārṇavāt /",
  "GP11brahmppu:26477": "daṃṣṭrayollikhya dharaṇīm abhyukṣya salilena ca // BrP_219.44 //",
  "GP11brahmppu:26478": "gharmodbhavenopalipya kuśair ullikhya tāṃ punaḥ /",
  "GP11brahmppu:26479": "pariṇīyolmukenainām abhyukṣya ca punaḥ punaḥ // BrP_219.45 //",
  "GP11brahmppu:26480": "kuśān ādāya prāgagrāṃl lomakūpāntarasthitān /",
  "GP11brahmppu:26481": "ṛṣīn āhūya papraccha kariṣye pitṛtarpaṇam // BrP_219.46 //",
  "GP11brahmppu:26482": "tair apy ukte kuruṣveti viśvān devāṃs tato vibhuḥ /",
  "GP11brahmppu:26483": "āhūya mantratas teṣāṃ viṣṭarāṇi dadau prabhuḥ // BrP_219.47 //",
  "GP11brahmppu:26484": "āhūya mantratas teṣāṃ vedoktavidhinā hariḥ /",
  "GP11brahmppu:26485": "akṣatair daivatārakṣāṃ cakre cakragadādharaḥ // BrP_219.48 //",
  "GP11brahmppu:26486": "akṣatās tu yavauṣadhyaḥ sarvadevāṃśasaṃbhavāḥ /",
  "GP11brahmppu:26487": "rakṣanti sarvatra diśo rakṣārthaṃ nirmitā hi te // BrP_219.49 //",
  "GP11brahmppu:26488": "devadānavadaityeṣu yakṣarakṣaḥsu caiva hi /",
  "GP11brahmppu:26489": "nahi kaścit kṣayaṃ teṣāṃ kartuṃ śaktaś carācare // BrP_219.50 //",
  "GP11brahmppu:26490": "na kenacit kṛtaṃ yasmāt tasmāt te hy akṣatāḥ kṛtāḥ /",
  "GP11brahmppu:26491": "devānāṃ te hi rakṣārthaṃ niyuktā viṣṇunā purā // BrP_219.51 //",
  "GP11brahmppu:26492": "kuśagandhayavaiḥ puṣpair arghyaṃ kṛtvā ca śūkaraḥ /",
  "GP11brahmppu:26493": "viśvebhyo devebhya iti tatas tān paryapṛcchata // BrP_219.52 //",
  "GP11brahmppu:26494": "pitṝn āvāhayiṣyāmi ye divyā ye ca mānuṣāḥ /",
  "GP11brahmppu:26495": "āvāhayasveti ca tair uktas tv āvāhayec chuciḥ // BrP_219.53 //",
  "GP11brahmppu:26496": "śliṣṭamūlāgradarbhāṃs tu satilān veda vedavit /",
  "GP11brahmppu:26497": "jānāv āropya hastaṃ tu dadau savyena cāsanam // BrP_219.54 //",
  "GP11brahmppu:26498": "tathaiva jānusaṃsthena kareṇaikena tān pitṝn /",
  "GP11brahmppu:26499": "vārāhaḥ pitṛviprāṇām āyāntu na itīrayan // BrP_219.55 //",
  "GP11brahmppu:26500": "apahatety uvācaiva rakṣaṇaṃ cāpasavyataḥ /",
  "GP11brahmppu:26501": "kṛtvā cāvāhanaṃ cakre pitṝṇāṃ nāmagotrataḥ // BrP_219.56 //",
  "GP11brahmppu:26502": "tat pitaro manojarān āgacchata itīrayan /",
  "GP11brahmppu:26503": "saṃvatsarair ity udīrya tato 'rghyaṃ teṣu vinyaset // BrP_219.57 //",
  "GP11brahmppu:26504": "yās tiṣṭhanty amṛtā vāco yan maiti ca pituḥ pituḥ /",
  "GP11brahmppu:26505": "yan me pitāmahāity evaṃ dadāv arghyaṃ pitāmaha // BrP_219.58 //",
  "GP11brahmppu:26506": "yan me prapitāmahāiti dadau ca prapitāmahe /",
  "GP11brahmppu:26507": "kuśagandhatilonmiśraṃ sapuṣpam apasavyataḥ // BrP_219.59 //",
  "GP11brahmppu:26508": "tadvan mātāmahebhyas tu vidhiṃ cakre janārdanaḥ /",
  "GP11brahmppu:26509": "tān arcya bhūyo gandhādyair dhūpaṃ dattvā tu bhaktitaḥ // BrP_219.60 //",
  "GP11brahmppu:26510": "ādityā vasavo rudrā ity uccārya jagatprabhuḥ /",
  "GP11brahmppu:26511": "tataś cānnaṃ samādāya sarpistilakuśākulam // BrP_219.61 //",
  "GP11brahmppu:26512": "vidhāya pātre tac caiva paryapṛcchat tato munīn /",
  "GP11brahmppu:26513": "agnau kariṣya iti taiḥ kuruṣveti ca coditaḥ // BrP_219.62 //",
  "GP11brahmppu:26514": "āhutitritayaṃ dadyāt somāyāgner yamāya ca /",
  "GP11brahmppu:26515": "ye māmakāiti ca japed yajuḥsaptakam acyutam // BrP_219.63 //",
  "GP11brahmppu:26516": "hutāvaśiṣṭaṃ ca dadau nāmagotrasamanvitam /",
  "GP11brahmppu:26517": "trir āhutikam ekaikaṃ pitaraṃ tu prati dvijāḥ // BrP_219.64 //",
  "GP11brahmppu:26518": "ato 'vaśiṣṭam annādyaṃ piṇḍapātre tu nikṣipet /",
  "GP11brahmppu:26519": "tato 'nnaṃ sarasaṃ svādu dadau pāyasapūrvakam // BrP_219.65 //",
  "GP11brahmppu:26520": "pratyagram ekadā svinnam aparyuṣitam uttamam /",
  "GP11brahmppu:26521": "alpaśākaṃ bahuphalaṃ ṣaḍrasam amṛtopamam // BrP_219.66 //",
  "GP11brahmppu:26522": "yad brāhmaṇeṣu pradadau piṇḍapātre pitṝṃs tathā /",
  "GP11brahmppu:26523": "vedapūrvaṃ pitṛsvannam ājyaplutaṃ madhūkṣitam // BrP_219.67 //",
  "GP11brahmppu:26524": "mantritaṃ pṛthivīty evaṃ madhuvātātṛcaṃ jagau /",
  "GP11brahmppu:26525": "bhuñjāneṣu tu vipreṣu japan vai mantrapañcakam // BrP_219.68 //",
  "GP11brahmppu:26526": "yat te prakāram ārabhya nādhikaṃ te tato jagau /",
  "GP11brahmppu:26527": "trimadhu trisuparṇaṃ ca bṛhadāraṇyakaṃ tathā // BrP_219.69 //",
  "GP11brahmppu:26528": "jajāpa vaiṣāṃ jāpyaṃ tu sūktaṃ sauraṃ sapauruṣam /",
  "GP11brahmppu:26529": "bhuktavatsu ca vipreṣu pṛṣṭvā tṛptā stha ity uta // BrP_219.70 //",
  "GP11brahmppu:26530": "tṛptāḥ smeti sakṛt toyaṃ dadau maunavimocanam /",
  "GP11brahmppu:26531": "piṇḍapātraṃ samādāya cchāyāyai pradadau tataḥ // BrP_219.71 //",
  "GP11brahmppu:26532": "sā tad annaṃ dvidhā kṛtvā tridhaikaikam athākarot /",
  "GP11brahmppu:26533": "vārāho bhūm athollikhya samācchādya kuśair api // BrP_219.72 //",
  "GP11brahmppu:26534": "dakṣiṇāgrān kuśān kṛtvā teṣām upari cāsanam /",
  "GP11brahmppu:26535": "satileṣu samūleṣu kuśeṣv eva tu saṃśrayaḥ // BrP_219.73 //",
  "GP11brahmppu:26536": "gandhapuṣpādikaṃ kṛtvā tataḥ piṇḍaṃ tu bhaktitaḥ /",
  "GP11brahmppu:26537": "pṛthivī dadhīr ity uktvā tataḥ piṇḍaṃ pradattavān // BrP_219.74 //",
  "GP11brahmppu:26538": "pitāmahāḥ prapitāmahās tatheti cāntarikṣataḥ /",
  "GP11brahmppu:26539": "mātāmahānām apy evaṃ dadau piṇḍān sa śūkaraḥ // BrP_219.75 //",
  "GP11brahmppu:26540": "piṇḍanirvāpaṇocchiṣṭam annaṃ lepabhujeṣv adāt /",
  "GP11brahmppu:26541": "etad vaḥ pitar ity uktvā dadau vāsāṃsi bhaktitaḥ // BrP_219.76 //",
  "GP11brahmppu:26542": "dvyaṅgulajāni śuklāni dhautāny abhinavāni ca /",
  "GP11brahmppu:26543": "gandhapuṣpādikaṃ dattvā kṛtvā caiṣāṃ pradakṣiṇām // BrP_219.77 //",
  "GP11brahmppu:26544": "ācamyācāmayed viprān paitrān ādau tataḥ surān /",
  "GP11brahmppu:26545": "tatas tv abhyukṣya tāṃ bhūmiṃ dattvāpaḥ sumanokṣatān // BrP_219.78 //",
  "GP11brahmppu:26546": "satilāmbu pitṛṣv ādau dattvā deveṣu sākṣatam /",
  "GP11brahmppu:26547": "akṣayyaṃ nas tv iti pitṝn prīyatām iti devatāḥ // BrP_219.79 //",
  "GP11brahmppu:26548": "prīṇayitvā parāvṛtya trir japec cāghamarṣaṇam /",
  "GP11brahmppu:26549": "tato nivṛtya tu japed yan me nāma itīrayan // BrP_219.80 //",
  "GP11brahmppu:26550": "gṛhān naḥ pitaro datta dhanadhānyaprapūritān /",
  "GP11brahmppu:26551": "arghyapātrāṇi piṇḍānām antare sa pavitrakān // BrP_219.81 //",
  "GP11brahmppu:26552": "nikṣipyorjaṃ vahantīti kokātoyam atho 'japat /",
  "GP11brahmppu:26553": "himakṣīraṃ madhutilān pitṝṇāṃ tarpaṇaṃ dadau // BrP_219.82 //",
  "GP11brahmppu:26554": "svastīty ukte paitṛkais tu sorāhne pnāvatarpayan /",
  "GP11brahmppu:26555": "rajataṃ dakṣiṇāṃ dattvā viprān devo gadādharaḥ // BrP_219.83 //",
  "GP11brahmppu:26556": "saṃvibhāgaṃ manuṣyebhyo dadau svad iti cābruvan /",
  "GP11brahmppu:26557": "kaścit saṃpannam ity uktvā pratyuktas tair dvijottamāḥ // BrP_219.84 //",
  "GP11brahmppu:26558": "abhiramyatām ity uvāca procus te 'bhiratāḥ sma vai /",
  "GP11brahmppu:26559": "śiṣṭam annaṃ ca papraccha tair iṣṭaiḥ saha coditaḥ // BrP_219.85 //",
  "GP11brahmppu:26560": "pāṇāv ādāya tān viprān kuryād anugatas tadā /",
  "GP11brahmppu:26561": "vāje vāje iti paṭhan bahir vedi vinirgataḥ // BrP_219.86 //",
  "GP11brahmppu:26562": "koṭitīrthajalenāsāv apasavyaṃ samutkṣipan /",
  "GP11brahmppu:26563": "alagnān vipulān vālān prārthayām āsa cāśiṣam // BrP_219.87 //",
  "GP11brahmppu:26564": "dātāro no 'bhivardhantāṃ tais tatheti samīritaḥ /",
  "GP11brahmppu:26565": "pradakṣiṇam upāvṛtya kṛtvā pādābhivādanam // BrP_219.88 //",
  "GP11brahmppu:26566": "āsanāni dadau caiṣāṃ chādayām āsa śūkaraḥ /",
  "GP11brahmppu:26567": "viśrāmyatāṃ praviśyātha piṇḍaṃ jagrāha madhyamam // BrP_219.89 //",
  "GP11brahmppu:26568": "chāyāmayī mahī patnī tasyai piṇḍam adāt prabhuḥ /",
  "GP11brahmppu:26569": "ādhatta pitaro garbham ity uktvā sāpi rūpiṇī // BrP_219.90 //",
  "GP11brahmppu:26570": "piṇḍaṃ gṛhītvā viprāṇāṃ cakre pādābhivandanam /",
  "GP11brahmppu:26571": "visarjanaṃ pitṝṇāṃ sa kartukāmaś ca śūkaraḥ // BrP_219.91 //",
  "GP11brahmppu:26572": "kokā ca pitaraś caiva procuḥ svārthakaraṃ vacaḥ /",
  "GP11brahmppu:26573": "śaptāś ca bhagavan pūrvaṃ divasthā himabhānunā // BrP_219.92 //",
  "GP11brahmppu:26574": "yogabhraṣṭā bhaviṣyadhvaṃ sarva eva divaś cyutāḥ /",
  "GP11brahmppu:26575": "tad evaṃ bhavatā trātāḥ praviśanto rasātalam // BrP_219.93 //",
  "GP11brahmppu:26576": "yogabhraṣṭāṃś ca viśveśās tatyajur yogarakṣiṇaḥ /",
  "GP11brahmppu:26577": "tat te bhūyo 'bhirakṣantu viśve devā hi naḥ sadā // BrP_219.94 //",
  "GP11brahmppu:26578": "svargaṃ yāsyāmaś ca vibho prasādāt tava śūkara /",
  "GP11brahmppu:26579": "somo 'dhidevo 'smākaṃ ca bhavatv acyuta yogadhṛk // BrP_219.95 //",
  "GP11brahmppu:26580": "yogādhāras tathā somas trāyate na kadācana /",
  "GP11brahmppu:26581": "divi bhūmau sadā vāso bhavatv asmāsu yogataḥ // BrP_219.96 //",
  "GP11brahmppu:26582": "antarikṣe ca keṣāṃcin māsaṃ puṣṭis tathāstu naḥ /",
  "GP11brahmppu:26583": "ūrjā ceyaṃ hi naḥ patnī svadhānāmnā tu viśrutā // BrP_219.97 //",
  "GP11brahmppu:26584": "bhavatv eṣaiva yogāḍhyā yogamātā ca khecarī /",
  "GP11brahmppu:26585": "ity evam uktaḥ pitṛbhir vārāho bhūtabhāvanaḥ // BrP_219.98 //",
  "GP11brahmppu:26586": "provācātha pitṝn viṣṇus tāṃ ca kokāṃ mahānadīm /",
  "GP11brahmppu:26587": "yad uktaṃ tu bhavadbhir me sarvam etad bhaviṣyati // BrP_219.99 //",
  "GP11brahmppu:26588": "yamo 'dhidevo bhavatāṃ somaḥ svādhyāya īritaḥ /",
  "GP11brahmppu:26589": "adhiyajñas tathaivāgnir bhavatāṃ kalpanā tv iyam // BrP_219.100 //",
  "GP11brahmppu:26590": "agnir vāyuś ca sūryaś ca sthānaṃ hi bhavatām iti /",
  "GP11brahmppu:26591": "brahmā viṣṇuś ca rudraś ca bhavatām adhipūruṣāḥ // BrP_219.101 //",
  "GP11brahmppu:26592": "ādityā vasavo rudrā bhavatāṃ mūrtayas tv imāḥ /",
  "GP11brahmppu:26593": "yogino yogadehāś ca yogadhārāś ca suvratāḥ // BrP_219.102 //",
  "GP11brahmppu:26594": "kāmato vicariṣyadhvaṃ phaladāḥ sarvajantuṣu /",
  "GP11brahmppu:26595": "svargasthān narakasthāṃś ca bhūmisthāṃś ca carācarān // BrP_219.103 //",
  "GP11brahmppu:26596": "nijayogabalenaivā- pyāyayiṣyadhvam uttamāḥ /",
  "GP11brahmppu:26597": "iyam ūrjā śaśisutā kīlālamadhuvigrahā // BrP_219.104 //",
  "GP11brahmppu:26598": "bhaviṣyati mahābhāgā dakṣasya duhitā svadhā /",
  "GP11brahmppu:26599": "tatreyaṃ bhavatāṃ patnī bhaviṣyati varānanā // BrP_219.105 //",
  "GP11brahmppu:26600": "kokānadīti vikhyātā girirājasamāśritā /",
  "GP11brahmppu:26601": "tīrthakoṭimahāpuṇyā madrūpaparipālitā // BrP_219.106 //",
  "GP11brahmppu:26602": "asyām adya prabhṛti vai nivatsyāmy aghanāśakṛt /",
  "GP11brahmppu:26603": "varāhadarśanaṃ puṇyaṃ pūjanaṃ bhuktimuktidam // BrP_219.107 //",
  "GP11brahmppu:26604": "kokāsalilapānaṃ ca mahāpātakanāśanam /",
  "GP11brahmppu:26605": "tīrtheṣv āplavanaṃ puṇyam upavāsaś ca svargadaḥ // BrP_219.108 //",
  "GP11brahmppu:26606": "dānam akṣayyam uditaṃ janmamṛtyujarāpaham /",
  "GP11brahmppu:26607": "māghe māsy asite pakṣe bhavadbhir uḍupakṣaye // BrP_219.109 //",
  "GP11brahmppu:26608": "kokāmukham upāgamya sthātavyaṃ dinapañcakam /",
  "GP11brahmppu:26609": "tasmin kāle tu yaḥ śrāddhaṃ pitṝṇāṃ nirvapiṣyati // BrP_219.110 //",
  "GP11brahmppu:26610": "prāguktaphalabhāgī sa bhaviṣyati na saṃśayaḥ /",
  "GP11brahmppu:26611": "ekādaśīṃ dvādaśīṃ ca stheyam atra mayā sadā // BrP_219.111 //",
  "GP11brahmppu:26612": "yas tatropavased dhīmān sa prāguktaphalaṃ labhet /",
  "GP11brahmppu:26613": "tad vrajadhvaṃ mahābhāgāḥ sthānam iṣṭaṃ yatheṣṭataḥ // BrP_219.112 //",
  "GP11brahmppu:26614": "aham apy atra vatsyāmīty uktvā so 'ntaradhīyata /",
  "GP11brahmppu:26615": "gate varāhe pitaraḥ kokām āmantrya te yayuḥ // BrP_219.113 //",
  "GP11brahmppu:26616": "kokāpi tīrthasahitā saṃsthitā girirājani /",
  "GP11brahmppu:26617": "chāyā mahīmayī kroḍī piṇḍaprāśanabṛṃhitā // BrP_219.114 //",
  "GP11brahmppu:26618": "garbham ādāya saśraddhā vārāhasyaiva sundarī /",
  "GP11brahmppu:26619": "tato 'syāḥ prābhavat putro bhaumas tu narakāsuraḥ /",
  "GP11brahmppu:26620": "prāgjyotiṣaṃ ca nagaram asya dattaṃ ca viṣṇunā // BrP_219.115 //",
  "GP11brahmppu:26621": "evaṃ mayoktaṃ varadasya viṣṇoḥ BrP_219.116a",
  "GP11brahmppu:26622": "kokāmukhe divyavarāharūpam BrP_219.116b",
  "GP11brahmppu:26623": "śrutvā naras tyaktamalo vipāpmā BrP_219.116c",
  "GP11brahmppu:26624": "daśāśvamedheṣṭiphalaṃ labheta BrP_219.116d",
  "GP11brahmppu:26625": "{munaya ūcuḥ: }",
  "GP11brahmppu:26626": "bhūyaḥ prabrūhi bhagavañ śrāddhakalpaṃ suvistarāt /",
  "GP11brahmppu:26627": "kathaṃ kva ca kadā keṣu kais tad brūhi tapodhana // BrP_220.1 //",
  "GP11brahmppu:26628": "{vyāsa uvāca: }",
  "GP11brahmppu:26629": "śṛṇudhvaṃ muniśārdūlāḥ śrāddhakalpaṃ suvistarāt /",
  "GP11brahmppu:26630": "yathā yatra yadā yeṣu yair dravyais tad vadāmy aham // BrP_220.2 //",
  "GP11brahmppu:26631": "brāhmaṇaiḥ kṣatriyair vaiśyaiḥ śrāddhaṃ svavaraṇoditam /",
  "GP11brahmppu:26632": "kuladharmam anutiṣṭhadbhir dātavyaṃ mantrapūrvakam // BrP_220.3 //",
  "GP11brahmppu:26633": "strībhir varṇāvaraiḥ śūdrair viprāṇām anuśāsanāt /",
  "GP11brahmppu:26634": "amantrakaṃ vidhipūrvaṃ vahniyāgavivarjitam // BrP_220.4 //",
  "GP11brahmppu:26635": "puṣkarādiṣu tīrtheṣu puṇyeṣv āyataneṣu ca /",
  "GP11brahmppu:26636": "śikhareṣu girīndrāṇāṃ puṇyadeśeṣu bho dvijāḥ // BrP_220.5 //",
  "GP11brahmppu:26637": "saritsu puṇyatoyāsu nadeṣu ca saraḥsu ca /",
  "GP11brahmppu:26638": "saṃgameṣu nadīnāṃ ca samudreṣu ca saptasu // BrP_220.6 //",
  "GP11brahmppu:26639": "svanulipteṣu geheṣu sveṣv anujñāpiteṣu ca /",
  "GP11brahmppu:26640": "divyapādapamūleṣu yajñiyeṣu hradeṣu ca // BrP_220.7 //",
  "GP11brahmppu:26641": "śrāddham eteṣu dātavyaṃ varjyam eteṣu cocyate /",
  "GP11brahmppu:26642": "kirāteṣu kaliṅgeṣu koṅkaṇeṣu kṛmiṣv api // BrP_220.8 //",
  "GP11brahmppu:26643": "daśārṇeṣu kumāryeṣu taṅgaṇeṣu kratheṣv api /",
  "GP11brahmppu:26644": "sindhor uttarakūleṣu narmadāyāś ca dakṣiṇe // BrP_220.9 //",
  "GP11brahmppu:26645": "pūrveṣu karatoyāyā na deyaṃ śrāddham ucyate /",
  "GP11brahmppu:26646": "śrāddhaṃ deyam uśantīha māsi māsy uḍupakṣaye // BrP_220.10 //",
  "GP11brahmppu:26647": "paurṇamāseṣu śrāddhaṃ ca kartavyam ṛkṣagocare /",
  "GP11brahmppu:26648": "nityaśrāddham adaivaṃ ca manuṣyaiḥ saha gīyate // BrP_220.11 //",
  "GP11brahmppu:26649": "naimittikaṃ suraiḥ sārdhaṃ nityaṃ naimittikaṃ tathā /",
  "GP11brahmppu:26650": "kāmyāny anyāni śrāddhāni pratisaṃvatsaraṃ dvijaiḥ // BrP_220.12 //",
  "GP11brahmppu:26651": "vṛddhiśrāddhaṃ ca kartavyaṃ jātakarmādikeṣu ca /",
  "GP11brahmppu:26652": "tatra yugmān dvijān āhur mantrapūrvaṃ tu vai dvijāḥ // BrP_220.13 //",
  "GP11brahmppu:26653": "kanyāṃ gate savitari dināni daśa pañca ca /",
  "GP11brahmppu:26654": "pūrveṇaiveha vidhinā śrāddhaṃ tatra vidhīyate // BrP_220.14 //",
  "GP11brahmppu:26655": "pratipaddhanalābhāya dvitīyā dvipadapradā /",
  "GP11brahmppu:26656": "putrārthinī tṛtīyā tu caturthī śatrunāśinī // BrP_220.15 //",
  "GP11brahmppu:26657": "śriyaṃ prāpnoti pañcamyāṃ ṣaṣṭhyāṃ pūjyo bhaven naraḥ /",
  "GP11brahmppu:26658": "gaṇādhipatyaṃ saptamyām aṣṭamyāṃ buddhim uttamām // BrP_220.16 //",
  "GP11brahmppu:26659": "striyo navamyāṃ prāpnoti daśamyāṃ pūrṇakāmatām /",
  "GP11brahmppu:26660": "vedāṃs tathāpnuyāt sarvān ekādaśyāṃ kriyāparaḥ // BrP_220.17 //",
  "GP11brahmppu:26661": "dvādaśyāṃ jayalābhaṃ ca prāpnoti pitṛpūjakaḥ /",
  "GP11brahmppu:26662": "prajāvṛddhiṃ paśuṃ medhāṃ svātantryaṃ puṣṭim uttamām // BrP_220.18 //",
  "GP11brahmppu:26663": "dīrghāyur athavaiśvaryaṃ kurvāṇas tu trayodaśīm /",
  "GP11brahmppu:26664": "avāpnoti na saṃdehaḥ śrāddhaṃ śraddhāsamanvitaḥ // BrP_220.19 //",
  "GP11brahmppu:26665": "yathāsaṃbhavinānnena śrāddhaṃ śraddhāsamanvitaḥ /",
  "GP11brahmppu:26666": "yuvānaḥ pitaro yasya mṛtāḥ śastreṇa vā hatāḥ // BrP_220.20 //",
  "GP11brahmppu:26667": "tena kāryaṃ caturdaśyāṃ teṣāṃ tṛptim abhīpsatā /",
  "GP11brahmppu:26668": "śrāddhaṃ kurvann amāvāsyāṃ yatnena puruṣaḥ śuciḥ // BrP_220.21 //",
  "GP11brahmppu:26669": "sarvān kāmān avāpnoti svargaṃ cānantam aśnute /",
  "GP11brahmppu:26670": "ataḥparaṃ muniśreṣṭhāḥ śṛṇudhvaṃ vadato mama // BrP_220.22 //",
  "GP11brahmppu:26671": "pitṝṇāṃ prītaye yatra yad deyaṃ prītikāriṇā /",
  "GP11brahmppu:26672": "māsaṃ tṛptiḥ pitṝṇāṃ tu haviṣyānnena jāyate // BrP_220.23 //",
  "GP11brahmppu:26673": "māsadvayaṃ matsyamāṃsais tṛptiṃ yānti pitāmahāḥ /",
  "GP11brahmppu:26674": "trīn māsān hāriṇaṃ māṃsaṃ vijñeyaṃ pitṛtṛptaye // BrP_220.24 //",
  "GP11brahmppu:26675": "puṣṇāti caturo māsāñ śaśasya piśitaṃ pitṝn /",
  "GP11brahmppu:26676": "śākunaṃ pañca vai māsān ṣaṇ māsāñ śūkarāmiṣam // BrP_220.25 //",
  "GP11brahmppu:26677": "chāgalaṃ sapta vai māsān aiṇeyaṃ cāṣṭamāsakān /",
  "GP11brahmppu:26678": "karoti tṛptiṃ nava vai rurumāṃsaṃ na saṃśayaḥ // BrP_220.26 //",
  "GP11brahmppu:26679": "gavyaṃ māṃsaṃ pitṛtṛptiṃ karoti daśamāsikīm /",
  "GP11brahmppu:26680": "tathaikādaśa māsāṃs tu aurabhraṃ pitṛtṛptidam // BrP_220.27 //",
  "GP11brahmppu:26681": "saṃvatsaraṃ tathā gavyaṃ payaḥ pāyasam eva ca /",
  "GP11brahmppu:26682": "vādhrīnam āmiṣaṃ lohaṃ kālaśākaṃ tathā madhu // BrP_220.28 //",
  "GP11brahmppu:26683": "rohitāmiṣam annaṃ ca dattāny ātmakulodbhavaiḥ /",
  "GP11brahmppu:26684": "anantaṃ vai prayacchanti tṛptiyogaṃ sutāṃs tathā // BrP_220.29 //",
  "GP11brahmppu:26685": "pitṝṇāṃ nātra saṃdeho gayāśrāddhaṃ ca bho dvijāḥ /",
  "GP11brahmppu:26686": "yo dadāti guḍonmiśrāṃs tilān vā śrāddhakarmaṇi // BrP_220.30 //",
  "GP11brahmppu:26687": "madhu vā madhumiśraṃ vā akṣayaṃ sarvam eva tat /",
  "GP11brahmppu:26688": "api naḥ sa kule bhūyād yo no dadyāj jalāñjalim // BrP_220.31 //",
  "GP11brahmppu:26689": "pāyasaṃ madhusaṃyuktaṃ varṣāsu ca maghāsu ca /",
  "GP11brahmppu:26690": "eṣṭavyā bahavaḥ putrā yady eko 'pi gayāṃ vrajet // BrP_220.32 //",
  "GP11brahmppu:26691": "gaurīṃ vāpy udvahet kanyāṃ nīlaṃ vā vṛṣam utsṛjet /",
  "GP11brahmppu:26692": "kṛttikāsu pitṝn arcya svargam āpnoti mānavaḥ // BrP_220.33 //",
  "GP11brahmppu:26693": "apatyakāmo rohiṇyāṃ saumye tejasvitāṃ labhet /",
  "GP11brahmppu:26694": "śauryam ārdrāsu cāpnoti kṣetrāṇi ca punarvasau // BrP_220.34 //",
  "GP11brahmppu:26695": "puṣye tu dhanam akṣayyam āśleṣe cāyur uttamam /",
  "GP11brahmppu:26696": "maghāsu ca prajāṃ puṣṭiṃ saubhāgyaṃ phālgunīṣu ca // BrP_220.35 //",
  "GP11brahmppu:26697": "pradhānaśīlo bhavati sāpatyaś cottarāsu ca /",
  "GP11brahmppu:26698": "prayāti śreṣṭhatāṃ śāstre haste śrāddhaprado naraḥ // BrP_220.36 //",
  "GP11brahmppu:26699": "rūpaṃ tejaś ca citrāsu tathāpatyam avāpnuyāt /",
  "GP11brahmppu:26700": "vāṇijyalābhadā svātī viśākhā putrakāmadā // BrP_220.37 //",
  "GP11brahmppu:26701": "kurvantāṃ cānurādhāsu tā dadyuś cakravartitām /",
  "GP11brahmppu:26702": "ādhipatyaṃ ca jyeṣṭhāsu mūle cārogyam uttamam // BrP_220.38 //",
  "GP11brahmppu:26703": "āṣāḍhāsu yaśaḥprāptir uttarāsu viśokatā /",
  "GP11brahmppu:26704": "śravaṇena śubhāṃl lokān dhaniṣṭhāsu dhanaṃ mahat // BrP_220.39 //",
  "GP11brahmppu:26705": "vedavittvam abhijiti bhiṣaksiddhiṃ ca vāruṇe /",
  "GP11brahmppu:26706": "ajāvikaṃ prauṣṭhapadyāṃ vinded gāvas tathottare // BrP_220.40 //",
  "GP11brahmppu:26707": "revatīṣu tathā kupyam aśvinīṣu turaṃgamān /",
  "GP11brahmppu:26708": "śrāddhaṃ kurvaṃs tathāpnoti bharaṇīṣv āyur uttamam // BrP_220.41 //",
  "GP11brahmppu:26709": "evaṃ phalam avāpnoti ṛkṣeṣv eteṣu tattvavit /",
  "GP11brahmppu:26710": "tasmāt kāmyāni śrāddhāni deyāni vidhivad dvijāḥ // BrP_220.42 //",
  "GP11brahmppu:26711": "kanyārāśigate sūrye phalam atyantam icchatā /",
  "GP11brahmppu:26712": "yān yān kāmān abhidhyāyan kanyārāśigate ravau // BrP_220.43 //",
  "GP11brahmppu:26713": "śrāddhaṃ kurvanti manujās tāṃs tān kāmāṃl labhanti te /",
  "GP11brahmppu:26714": "nāndīmukhānāṃ kartavyaṃ kanyārāśigate ravau // BrP_220.44 //",
  "GP11brahmppu:26715": "paurṇamāsyāṃ tu kartavyaṃ vārāhavacanaṃ yathā /",
  "GP11brahmppu:26716": "divyabhaumāntarikṣāṇi sthāvarāṇi carāṇi ca // BrP_220.45 //",
  "GP11brahmppu:26717": "piṇḍam icchanti pitaraḥ kanyārāśigate ravau /",
  "GP11brahmppu:26718": "kanyāṃ gate savitari yāny ahāni tu ṣoḍaśa // BrP_220.46 //",
  "GP11brahmppu:26719": "kratubhis tāni tulyāni devo nārāyaṇo 'bravīt /",
  "GP11brahmppu:26720": "rājasūyāśvamedhābhyāṃ ya icched durlabhaṃ phalam // BrP_220.47 //",
  "GP11brahmppu:26721": "apy ambuśākamūlādyaiḥ pitṝn kanyāgate 'rcayet /",
  "GP11brahmppu:26722": "uttarāhastanakṣatra- gate tīkṣṇāṃśumālini // BrP_220.48 //",
  "GP11brahmppu:26723": "yo 'rcayet svapitṝn bhaktyā tasya vāsas triviṣṭape /",
  "GP11brahmppu:26724": "hastarkṣage dinakare pitṛrājānuśāsanāt // BrP_220.49 //",
  "GP11brahmppu:26725": "tāvat pitṛpurī śūnyā yāvad vṛścikadarśanam /",
  "GP11brahmppu:26726": "vṛścike samatikrānte pitaro daivataiḥ saha // BrP_220.50 //",
  "GP11brahmppu:26727": "niḥśvasya pratigacchanti śāpaṃ dattvā suduḥsaham /",
  "GP11brahmppu:26728": "aṣṭakāsu ca kartavyaṃ śrāddhaṃ manvantarāsu vai // BrP_220.51 //",
  "GP11brahmppu:26729": "anvaṣṭakāsu kramaśo mātṛpūrvaṃ tad iṣyate /",
  "GP11brahmppu:26730": "grahaṇe ca vyatīpāte ravicandrasamāgame // BrP_220.52 //",
  "GP11brahmppu:26731": "janmarkṣe grahapīḍāyāṃ śrāddhaṃ pārvaṇam ucyate /",
  "GP11brahmppu:26732": "ayanadvitaye śrāddhaṃ viṣuvadvitaye tathā // BrP_220.53 //",
  "GP11brahmppu:26733": "saṃkrāntiṣu ca kartavyaṃ śrāddhaṃ vidhivad uttamam /",
  "GP11brahmppu:26734": "eṣu kāryaṃ dvijāḥ śrāddhaṃ piṇḍanirvāpaṇād ṛte // BrP_220.54 //",
  "GP11brahmppu:26735": "vaiśākhasya tṛtīyāyāṃ navamyāṃ kārttikasya ca /",
  "GP11brahmppu:26736": "śrāddhaṃ kāryaṃ tu śuklāyāṃ saṃkrāntividhinā naraiḥ // BrP_220.55 //",
  "GP11brahmppu:26737": "trayodaśyāṃ bhādrapade māghe candrakṣaye 'hani /",
  "GP11brahmppu:26738": "śrāddhaṃ kāryaṃ pāyasena dakṣiṇāyanavac ca tat // BrP_220.56 //",
  "GP11brahmppu:26739": "yadā ca śrotriyo 'bhyeti gehaṃ vedavid agnimān /",
  "GP11brahmppu:26740": "tenaikena ca kartavyaṃ śrāddhaṃ vidhivad uttamam // BrP_220.57 //",
  "GP11brahmppu:26741": "śrāddhīyadravyasaṃprāptir yadā syāt sādhusaṃmatā /",
  "GP11brahmppu:26742": "pārvaṇena vidhānena śrāddhaṃ kāryaṃ tathā dvijaiḥ // BrP_220.58 //",
  "GP11brahmppu:26743": "pratisaṃvatsaraṃ kāryaṃ mātāpitror mṛte 'hani /",
  "GP11brahmppu:26744": "pitṛvyasyāpy aputrasya bhrātur jyeṣṭhasya caiva hi // BrP_220.59 //",
  "GP11brahmppu:26745": "pārvaṇaṃ devapūrvaṃ syād ekoddiṣṭaṃ surair vinā /",
  "GP11brahmppu:26746": "dvau daive pitṛkārye trīn ekaikam ubhayatra vā // BrP_220.60 //",
  "GP11brahmppu:26747": "mātāmahānām apy evaṃ sarvam ūhena kīrtitam /",
  "GP11brahmppu:26748": "pretībhūtasya satataṃ bhuvi piṇḍaṃ jalaṃ tathā // BrP_220.61 //",
  "GP11brahmppu:26749": "satilaṃ sakuśaṃ dadyād bahir jalasamīpataḥ /",
  "GP11brahmppu:26750": "tṛtīye 'hni ca kartavyaṃ pretāsthicayanaṃ dvijaiḥ // BrP_220.62 //",
  "GP11brahmppu:26751": "daśāhe brāhmaṇaḥ śuddho dvādaśāhena kṣatriyaḥ /",
  "GP11brahmppu:26752": "vaiśyaḥ pañcadaśāhena śūdro māsena śudhyati // BrP_220.63 //",
  "GP11brahmppu:26753": "sūtakānte gṛhe śrāddham ekoddiṣṭaṃ pracakṣate /",
  "GP11brahmppu:26754": "dvādaśe 'hani māse ca tripakṣe ca tataḥ param // BrP_220.64 //",
  "GP11brahmppu:26755": "māsi māsi ca kartavyaṃ yāvat saṃvatsaraṃ dvijāḥ /",
  "GP11brahmppu:26756": "tata parataraṃ kāryaṃ sapiṇḍīkaraṇaṃ kramāt // BrP_220.65 //",
  "GP11brahmppu:26757": "kṛte sapiṇḍīkaraṇe pārvaṇaṃ procyate punaḥ /",
  "GP11brahmppu:26758": "tataḥ prabhṛti nirmuktāḥ pretatvāt pitṛtāṃ gatāḥ // BrP_220.66 //",
  "GP11brahmppu:26759": "amūrtā mūrtimantaś ca pitaro dvividhāḥ smṛtāḥ /",
  "GP11brahmppu:26760": "nāndīmukhās tv amūrtāḥ syur mūrtimanto 'tha pārvaṇāḥ /",
  "GP11brahmppu:26761": "ekoddiṣṭāśinaḥ pretāḥ pitṝṇāṃ nirṇayas tridhā // BrP_220.67 //",
  "GP11brahmppu:26762": "{munaya ūcuḥ: }",
  "GP11brahmppu:26763": "kathaṃ sapiṇḍīkaraṇaṃ kartavyaṃ dvijasattama /",
  "GP11brahmppu:26764": "pretībhūtasya vidhivad brūhi no vadatāṃ vara // BrP_220.68 //",
  "GP11brahmppu:26765": "{vyāsa uvāca: }",
  "GP11brahmppu:26766": "sapiṇḍīkaraṇaṃ viprāḥ śṛṇudhvaṃ vadato mama /",
  "GP11brahmppu:26767": "tac cāpi devarahitam ekārghaikapavitrakam // BrP_220.69 //",
  "GP11brahmppu:26768": "naivāgnau karaṇaṃ tatra tac cāvāhanavarjitam /",
  "GP11brahmppu:26769": "apasavyaṃ ca tatrāpi bhojayed ayujo dvijān // BrP_220.70 //",
  "GP11brahmppu:26770": "viśeṣas tatra cānyo 'sti pratimāsakriyādikaḥ /",
  "GP11brahmppu:26771": "taṃ kathyamānam ekāgrāḥ śṛṇudhvaṃ me dvijottamāḥ // BrP_220.71 //",
  "GP11brahmppu:26772": "tilagandhodakair yuktaṃ tatra pātracatuṣṭayam /",
  "GP11brahmppu:26773": "kuryāt pitṝṇāṃ tritayam ekaṃ pretasya ca dvijāḥ // BrP_220.72 //",
  "GP11brahmppu:26774": "pātratraye pretapātrād arghaṃ caiva prasecayet /",
  "GP11brahmppu:26775": "ye samānā iti japan pūrvavac cheṣam ācaret // BrP_220.73 //",
  "GP11brahmppu:26776": "strīṇām apy evam eva syād ekoddiṣṭam udāhṛtam /",
  "GP11brahmppu:26777": "sapiṇḍīkaraṇaṃ tāsāṃ putrābhāve na vidyate // BrP_220.74 //",
  "GP11brahmppu:26778": "pratisaṃvatsaraṃ kāryam ekoddiṣṭaṃ naraiḥ striyāḥ /",
  "GP11brahmppu:26779": "mṛtāhani ca tat kāryaṃ pitṝṇāṃ vidhicoditam // BrP_220.75 //",
  "GP11brahmppu:26780": "putrābhāve sapiṇḍās tu tadabhāve sahodarāḥ /",
  "GP11brahmppu:26781": "kuryur etaṃ vidhiṃ samyak putrasya ca sutāḥ sutāḥ // BrP_220.76 //",
  "GP11brahmppu:26782": "kuryān mātāmahānāṃ tu putrikātanayas tathā /",
  "GP11brahmppu:26783": "dvyāmuṣyāyaṇasaṃjñās tu mātāmahapitāmahān // BrP_220.77 //",
  "GP11brahmppu:26784": "pūjayeyur yathānyāyaṃ śrāddhair naimittikair api /",
  "GP11brahmppu:26785": "sarvābhāve striyaḥ kuryuḥ svabhartṝṇām amantrakam // BrP_220.78 //",
  "GP11brahmppu:26786": "tadabhāve ca nṛpatiḥ kārayet tv akuṭumbinām /",
  "GP11brahmppu:26787": "tajjātīyair naraiḥ samyag vāhādyāḥ sakalāḥ kriyāḥ // BrP_220.79 //",
  "GP11brahmppu:26788": "sarveṣām eva varṇānāṃ bāndhavo nṛpatir yataḥ /",
  "GP11brahmppu:26789": "etā vaḥ kathitā viprā nityā naimittikās tathā // BrP_220.80 //",
  "GP11brahmppu:26790": "vakṣye śrāddhāśrayām anyāṃ nityanaimittikāṃ kriyām /",
  "GP11brahmppu:26791": "darśas tatra nimittaṃ tu vidyād indukṣayānvitaḥ // BrP_220.81 //",
  "GP11brahmppu:26792": "nityas tu niyataḥ kālas tasmin kuryād yathoditam /",
  "GP11brahmppu:26793": "sapiṇḍīkaraṇād ūrdhvaṃ pitur yaḥ prapitāmahaḥ // BrP_220.82 //",
  "GP11brahmppu:26794": "sa tu lepabhujaṃ yāti praluptaḥ pitṛpiṇḍataḥ /",
  "GP11brahmppu:26795": "teṣāṃ hi yaś caturtho 'nyaḥ sa tu lepabhujo bhavet // BrP_220.83 //",
  "GP11brahmppu:26796": "so 'pi saṃbandhato hīnam upabhogaṃ prapadyate /",
  "GP11brahmppu:26797": "pitā pitāmahaś caiva tathaiva prapitāmahaḥ // BrP_220.84 //",
  "GP11brahmppu:26798": "piṇḍasaṃbandhino hy ete vijñeyāḥ puruṣās trayaḥ /",
  "GP11brahmppu:26799": "lepasaṃbandhinaś cānye pitāmahapitāmahāt // BrP_220.85 //",
  "GP11brahmppu:26800": "prabhṛtyuktās trayas teṣāṃ yajamānaś ca saptamaḥ /",
  "GP11brahmppu:26801": "ity eṣa munibhiḥ proktaḥ saṃbandhaḥ sāptapauruṣaḥ // BrP_220.86 //",
  "GP11brahmppu:26802": "yajamānāt prabhṛty ūrdhvam anulepabhujas tathā /",
  "GP11brahmppu:26803": "tato 'nye pūrvajāḥ sarve ye cānye narakaukasaḥ // BrP_220.87 //",
  "GP11brahmppu:26804": "ye 'pi tiryaktvam āpannā ye ca bhūtādisaṃsthitāḥ /",
  "GP11brahmppu:26805": "tān sarvān yajamāno vai śrāddhaṃ kurvan yathāvidhi // BrP_220.88 //",
  "GP11brahmppu:26806": "sa samāpyāyate viprā yena yena vadāmi tat /",
  "GP11brahmppu:26807": "annaprakiraṇaṃ yat tu manuṣyaiḥ kriyate bhuvi // BrP_220.89 //",
  "GP11brahmppu:26808": "tena tṛptim upāyānti ye piśācatvam āgatāḥ /",
  "GP11brahmppu:26809": "yad ambu snānavastrotthaṃ bhūmau patati bho dvijāḥ // BrP_220.90 //",
  "GP11brahmppu:26810": "tena ye tarutāṃ prāptās teṣāṃ tṛptiḥ prajāyate /",
  "GP11brahmppu:26811": "yās tu gandhāmbukaṇikāḥ patanti dharaṇītale // BrP_220.91 //",
  "GP11brahmppu:26812": "tābhir āpyāyanaṃ teṣāṃ devatvaṃ ye kule gatāḥ /",
  "GP11brahmppu:26813": "uddhṛteṣv atha piṇḍeṣu yāś cāmbukaṇikā bhuvi // BrP_220.92 //",
  "GP11brahmppu:26814": "tābhir āpyāyanaṃ teṣāṃ ye tiryaktvaṃ kule gatāḥ /",
  "GP11brahmppu:26815": "ye cādantāḥ kule bālāḥ kriyāyogād bahiṣkṛtāḥ // BrP_220.93 //",
  "GP11brahmppu:26816": "vipannās tv anadhikārāḥ saṃmārjitajalāśinaḥ /",
  "GP11brahmppu:26817": "bhuktvā cācāmatāṃ yac ca yaj jalaṃ cāṅghriśaucajam // BrP_220.94 //",
  "GP11brahmppu:26818": "brāhmaṇānāṃ tathaivānyat tena tṛptiṃ prayānti vai /",
  "GP11brahmppu:26819": "evaṃ yo yajamānasya yaś ca teṣāṃ dvijanmanām // BrP_220.95 //",
  "GP11brahmppu:26820": "kaścij jalānnavikṣepaḥ śucir ucchiṣṭa eva vā /",
  "GP11brahmppu:26821": "tenānnena kule tatra ye ca yonyantaraṃ gatāḥ // BrP_220.96 //",
  "GP11brahmppu:26822": "prayānty āpyāyanaṃ viprāḥ samyak śrāddhakriyāvatām /",
  "GP11brahmppu:26823": "anyāyopārjitair arthair yac chrāddhaṃ kriyate naraiḥ // BrP_220.97 //",
  "GP11brahmppu:26824": "tṛpyante te na cāṇḍāla- pulkasādyāsu yoniṣu /",
  "GP11brahmppu:26825": "evam āpyāyanaṃ viprā bahūnām eva bāndhavaiḥ // BrP_220.98 //",
  "GP11brahmppu:26826": "śrāddhaṃ kurvadbhir atrāmbu- vikṣepaiḥ saṃprajāyate /",
  "GP11brahmppu:26827": "tasmāc chrāddhaṃ naro bhaktyā śākenāpi yathāvidhi // BrP_220.99 //",
  "GP11brahmppu:26828": "kurvīta kurvataḥ śrāddhaṃ kule kaścin na sīdati /",
  "GP11brahmppu:26829": "śrāddhaṃ deyaṃ tu vipreṣu saṃyateṣv agnihotriṣu // BrP_220.100 //",
  "GP11brahmppu:26830": "avadāteṣu vidvatsu śrotriyeṣu viśeṣataḥ /",
  "GP11brahmppu:26831": "triṇāciketas trimadhus trisuparṇaḥ ṣaḍaṅgavit // BrP_220.101 //",
  "GP11brahmppu:26832": "mātāpitṛparaś caiva svasrīyaḥ sāmavedavit /",
  "GP11brahmppu:26833": "ṛtvikpurohitācāryam upādhyāyaṃ ca bhojayet // BrP_220.102 //",
  "GP11brahmppu:26834": "mātulaḥ śvaśuraḥ śyālaḥ saṃbandhī droṇapāṭhakaḥ /",
  "GP11brahmppu:26835": "maṇḍalabrāhmaṇo yas tu purāṇārthaviśāradaḥ // BrP_220.103 //",
  "GP11brahmppu:26836": "akalpaḥ kalpasaṃtuṣṭaḥ pratigrahavivarjitaḥ /",
  "GP11brahmppu:26837": "ete śrāddhe niyoktavyā brāhmaṇāḥ paṅktipāvanāḥ // BrP_220.104 //",
  "GP11brahmppu:26838": "nimantrayeta pūrvedyuḥ pūrvoktān dvijasattamān /",
  "GP11brahmppu:26839": "daive niyoge pitrye ca tāṃs tathaivopakalpayet // BrP_220.105 //",
  "GP11brahmppu:26840": "taiś ca saṃyamibhir bhāvyaṃ yas tu śrāddhaṃ kariṣyati /",
  "GP11brahmppu:26841": "śrāddhaṃ dattvā ca bhuktvā ca maithunaṃ yo 'dhigacchati // BrP_220.106 //",
  "GP11brahmppu:26842": "pitaras tasya vai māsaṃ tasmin retasi śerate /",
  "GP11brahmppu:26843": "gatvā ca yoṣitaṃ śrāddhe yo bhuṅkte yas tu gacchati // BrP_220.107 //",
  "GP11brahmppu:26844": "retomūtrakṛtāhārās taṃ māsaṃ pitaras tayoḥ /",
  "GP11brahmppu:26845": "tasmāt tv aprathamaṃ kāryaṃ prājñenopanimantraṇam // BrP_220.108 //",
  "GP11brahmppu:26846": "aprāptau taddine vāpi varjyā yoṣitprasaṅginaḥ /",
  "GP11brahmppu:26847": "bhikṣārtham āgatāṃś cāpi kālena saṃyatān yatīn // BrP_220.109 //",
  "GP11brahmppu:26848": "bhojayet praṇipātādyaiḥ prasādya yatamānasaḥ /",
  "GP11brahmppu:26849": "yoginaś ca tadā śrāddhe bhojanīyā vipaścitā // BrP_220.110 //",
  "GP11brahmppu:26850": "yogādhārā hi pitaras tasmāt tān pūjayet sadā /",
  "GP11brahmppu:26851": "brāhmaṇānāṃ sahasrāṇi eko yogī bhaved yadi // BrP_220.111 //",
  "GP11brahmppu:26852": "yajamānaṃ ca bhoktṝṃś ca naur ivāmbhasi tārayet /",
  "GP11brahmppu:26853": "pitṛgāthā tathaivātra gīyate brahmavādibhiḥ // BrP_220.112 //",
  "GP11brahmppu:26854": "yā gītā pitṛbhiḥ pūrvam ailasyāsīn mahīpateḥ /",
  "GP11brahmppu:26855": "kadā naḥ saṃtatāv agryaḥ kasyacid bhavitā sutaḥ // BrP_220.113 //",
  "GP11brahmppu:26856": "yo yogibhuktaśeṣān no bhuvi piṇḍān pradāsyati /",
  "GP11brahmppu:26857": "gayāyām athavā piṇḍaṃ khaḍgamāṃsaṃ tathā haviḥ // BrP_220.114 //",
  "GP11brahmppu:26858": "kālaśākaṃ tilājyaṃ ca tṛptaye kṛsaraṃ ca naḥ /",
  "GP11brahmppu:26859": "vaiśvadevaṃ ca saumyaṃ ca khaḍgamāṃsaṃ paraṃ haviḥ // BrP_220.115 //",
  "GP11brahmppu:26860": "viṣāṇavarjaṃ śirasa ā pādād āśiṣāmahe /",
  "GP11brahmppu:26861": "dadyāc chrāddhaṃ trayodaśyāṃ maghāsu ca yathāvidhi // BrP_220.116 //",
  "GP11brahmppu:26862": "madhusarpiḥsamāyuktaṃ pāyasaṃ dakṣiṇāyane /",
  "GP11brahmppu:26863": "tasmāt saṃpūjayed bhaktyā svapitṝn vidhivan naraḥ // BrP_220.117 //",
  "GP11brahmppu:26864": "kāmān abhīpsan sakalān pāpād ātmavimocanam /",
  "GP11brahmppu:26865": "vasūn rudrāṃs tathādityān nakṣatragrahatārakāḥ // BrP_220.118 //",
  "GP11brahmppu:26866": "prīṇayanti manuṣyāṇāṃ pitaraḥ śrāddhatarpitāḥ /",
  "GP11brahmppu:26867": "āyuḥ prajāṃ dhanaṃ vidyāṃ svargaṃ mokṣaṃ sukhāni ca // BrP_220.119 //",
  "GP11brahmppu:26868": "prayacchanti tathā rājyaṃ pitaraḥ śrāddhatarpitāḥ /",
  "GP11brahmppu:26869": "tathāparāhṇaḥ pūrvāhṇāt pitṝṇām atiricyate // BrP_220.120 //",
  "GP11brahmppu:26870": "saṃpūjya svāgatenaitān sadane 'bhyāgatān dvijān /",
  "GP11brahmppu:26871": "pavitrapāṇir ācāntān āsaneṣūpaveśayet // BrP_220.121 //",
  "GP11brahmppu:26872": "śrāddhaṃ kṛtvā vidhānena saṃbhojya ca dvijottamān /",
  "GP11brahmppu:26873": "visarjayet priyāṇy uktvā praṇipatya ca bhaktitaḥ // BrP_220.122 //",
  "GP11brahmppu:26874": "ādvāram anugacchec ca āgacched anumoditaḥ /",
  "GP11brahmppu:26875": "tato nityakriyāṃ kuryād bhojayec ca tathātithīn // BrP_220.123 //",
  "GP11brahmppu:26876": "nityakriyāṃ pitṝṇāṃ ca kecid icchanti sattamāḥ /",
  "GP11brahmppu:26877": "na pitṝṇāṃ tathaivānye śeṣaṃ pūrvavad ācaret // BrP_220.124 //",
  "GP11brahmppu:26878": "pṛthaktvena vadanty anye kecit pūrvaṃ ca pūrvavat /",
  "GP11brahmppu:26879": "tatas tad annaṃ bhuñjīta saha bhṛtyādibhir naraḥ // BrP_220.125 //",
  "GP11brahmppu:26880": "evaṃ kurvīta dharmajñaḥ śrāddhaṃ pitryaṃ samāhitaḥ /",
  "GP11brahmppu:26881": "yathā ca vipramukhyānāṃ paritoṣo 'bhijāyate // BrP_220.126 //",
  "GP11brahmppu:26882": "idānīṃ saṃpravakṣyāmi varjanīyān dvijādhamān /",
  "GP11brahmppu:26883": "mitradhruk kunakhī klībaḥ kṣayī śuklī vaṇikpathaḥ // BrP_220.127 //",
  "GP11brahmppu:26884": "śyāvadanto 'tha khalvāṭaḥ kāṇo 'ndho badhiro jaḍaḥ /",
  "GP11brahmppu:26885": "mūkaḥ paṅguḥ kuṇiḥ ṣaṇḍho duścarmā vyaṅgakekarau // BrP_220.128 //",
  "GP11brahmppu:26886": "kuṣṭhī raktekṣaṇaḥ kubjo vāmano vikaṭo 'lasaḥ /",
  "GP11brahmppu:26887": "mitraśatrur duṣkulīnaḥ paśupālo nirākṛtiḥ // BrP_220.129 //",
  "GP11brahmppu:26888": "parivittiḥ parivettā parivedanikāsutaḥ /",
  "GP11brahmppu:26889": "vṛṣalīpatis tatsutaś ca na bhavec chrāddhabhug dvijaḥ // BrP_220.130 //",
  "GP11brahmppu:26890": "vṛṣalīputrasaṃskartā anūḍho didhiṣūpatiḥ /",
  "GP11brahmppu:26891": "bhṛtakādhyāpako yas tu bhṛtakādhyāpitaś ca yaḥ // BrP_220.131 //",
  "GP11brahmppu:26892": "sūtakānnopajīvī ca mṛgayuḥ somavikrayī /",
  "GP11brahmppu:26893": "abhiśastas tathā stenaḥ patito vārddhuṣiḥ śaṭhaḥ // BrP_220.132 //",
  "GP11brahmppu:26894": "piśuno vedasaṃtyāgī dānāgnityāganiṣṭhuraḥ /",
  "GP11brahmppu:26895": "rājñaḥ purohito bhṛtyo vidyāhīno 'tha matsarī // BrP_220.133 //",
  "GP11brahmppu:26896": "vṛddhadviḍ durdharaḥ krūro mūḍho devalakas tathā /",
  "GP11brahmppu:26897": "nakṣatrasūcakaś caiva parvakāraś ca garhitaḥ // BrP_220.134 //",
  "GP11brahmppu:26898": "ayājyayājakaḥ ṣaṇḍho garhitā ye ca ye 'dhamāḥ /",
  "GP11brahmppu:26899": "na te śrāddhe niyoktavyā dṛṣṭvāmī paṅktidūṣakāḥ // BrP_220.135 //",
  "GP11brahmppu:26900": "asatāṃ pragraho yatra satāṃ caivāvamānanā /",
  "GP11brahmppu:26901": "daṇḍo devakṛtas tatra sadyaḥ patati dāruṇaḥ // BrP_220.136 //",
  "GP11brahmppu:26902": "hitvāgamaṃ suvihitaṃ bāliśaṃ yas tu bhojayet /",
  "GP11brahmppu:26903": "ādidharmaṃ samutsṛjya dātā tatra vinaśyati // BrP_220.137 //",
  "GP11brahmppu:26904": "yas tv āśritaṃ dvijaṃ tyaktvā anyam ānīya bhojayet /",
  "GP11brahmppu:26905": "tanniḥśvāsāgninirdagdhas tatra dātā vinaśyati // BrP_220.138 //",
  "GP11brahmppu:26906": "vastrābhāve kriyā nāsti yajñā vedās tapāṃsi ca /",
  "GP11brahmppu:26907": "tasmād vāsāṃsi deyāni śrāddhakāle viśeṣataḥ // BrP_220.139 //",
  "GP11brahmppu:26908": "kauśeyaṃ kṣaumakārpāsaṃ dukūlam ahataṃ tathā /",
  "GP11brahmppu:26909": "śrāddhe tv etāni yo dadyāt kāmān āpnoti cottamān // BrP_220.140 //",
  "GP11brahmppu:26910": "yathā goṣu prabhūtāsu vatso vindati mātaram /",
  "GP11brahmppu:26911": "tathānnaṃ tatra viprāṇāṃ jantur yatrāvatiṣṭhate // BrP_220.141 //",
  "GP11brahmppu:26912": "nāmagotraṃ ca mantrāṃś ca dattam annaṃ na yanti te /",
  "GP11brahmppu:26913": "api ye nidhanaṃ prāptās tṛptis tān upatiṣṭhate // BrP_220.142 //",
  "GP11brahmppu:26914": "devatābhyaḥ pitṛbhyaś ca mahāyogibhya eva ca /",
  "GP11brahmppu:26915": "namaḥ svāhāyai svadhāyai nityam eva bhavantv iti // BrP_220.143 //",
  "GP11brahmppu:26916": "ādyāvasāne śrāddhasya trir āvṛttyā japet tadā /",
  "GP11brahmppu:26917": "piṇḍanirvapaṇe vāpi japed evaṃ samāhitaḥ // BrP_220.144 //",
  "GP11brahmppu:26918": "kṣipram āyānti pitaro rākṣasāḥ pradravanti ca /",
  "GP11brahmppu:26919": "prīyante triṣu lokeṣu mantro 'yaṃ tārayaty uta // BrP_220.145 //",
  "GP11brahmppu:26920": "kṣaumasūtraṃ navaṃ dadyāc chāṇaṃ kārpāsikaṃ tathā /",
  "GP11brahmppu:26921": "pattrorṇaṃ paṭṭasūtraṃ ca kauśeyaṃ ca vivarjayet // BrP_220.146 //",
  "GP11brahmppu:26922": "varjayec cādaśaṃ prājño yadyapy avyāhataṃ bhavet /",
  "GP11brahmppu:26923": "na prīṇayanty athaitāni dātuś cāpy anayo bhavet // BrP_220.147 //",
  "GP11brahmppu:26924": "na nivedyo bhavet piṇḍaḥ pitṝṇāṃ yas tu jīvati /",
  "GP11brahmppu:26925": "iṣṭenānnena bhakṣyeṇa bhojayet taṃ yathāvidhi // BrP_220.148 //",
  "GP11brahmppu:26926": "piṇḍam agnau sadā dadyād bhogārthī satataṃ naraḥ /",
  "GP11brahmppu:26927": "patnyai dadyāt prajārthī ca madhyamaṃ mantrapūrvakam // BrP_220.149 //",
  "GP11brahmppu:26928": "uttamāṃ dyutim anvicchan piṇḍaṃ goṣu prayacchati /",
  "GP11brahmppu:26929": "prajñāṃ caiva yaśaḥ kīrtim apsu caiva nivedayet // BrP_220.150 //",
  "GP11brahmppu:26930": "prārthayan dīrgham āyuś ca vāyasebhyaḥ prayacchati /",
  "GP11brahmppu:26931": "kumāraśālām anvicchan kukkuṭebhyaḥ prayacchati // BrP_220.151 //",
  "GP11brahmppu:26932": "eke viprāḥ punaḥ prāhuḥ piṇḍoddharaṇam agrataḥ /",
  "GP11brahmppu:26933": "anujñātas tu viprais taiḥ kāmam uddhriyatām iti // BrP_220.152 //",
  "GP11brahmppu:26934": "tasmāc chrāddhaṃ tathā kāryaṃ yathoktam ṛṣibhiḥ purā /",
  "GP11brahmppu:26935": "anyathā tu bhaved doṣaḥ pitṝṇāṃ nopatiṣṭhati // BrP_220.153 //",
  "GP11brahmppu:26936": "yavair vrīhitilair māṣair godhūmaiś caṇakais tathā /",
  "GP11brahmppu:26937": "saṃtarpayet pitṝn mudgaiḥ śyāmākaiḥ sarṣapadravaiḥ // BrP_220.154 //",
  "GP11brahmppu:26938": "nīvārair hastiśyāmākaiḥ priyaṅgubhis tathārghayet /",
  "GP11brahmppu:26939": "prasātikāṃ satūlikāṃ dadyāc chrāddhe vicakṣaṇaḥ // BrP_220.155 //",
  "GP11brahmppu:26940": "āmram āmrātakaṃ bilvaṃ dāḍimaṃ bījapūrakam /",
  "GP11brahmppu:26941": "prācīnāmalakaṃ kṣīraṃ nārikelaṃ parūṣakam // BrP_220.156 //",
  "GP11brahmppu:26942": "nāraṅgaṃ ca sakharjūraṃ drākṣānīlakapitthakam /",
  "GP11brahmppu:26943": "paṭolaṃ ca priyālaṃ ca karkandhūbadarāṇi ca // BrP_220.157 //",
  "GP11brahmppu:26944": "vikaṅkataṃ vatsakaṃ ca kastvārur vārakān api /",
  "GP11brahmppu:26945": "etāni phalajātāni śrāddhe deyāni yatnataḥ // BrP_220.158 //",
  "GP11brahmppu:26946": "guḍaśarkaramatsyaṇḍī deyaṃ phāṇitamūrmuram /",
  "GP11brahmppu:26947": "gavyaṃ payo dadhi ghṛtaṃ tailaṃ ca tilasaṃbhavam // BrP_220.159 //",
  "GP11brahmppu:26948": "saindhavaṃ sāgarotthaṃ ca lavaṇaṃ sārasaṃ tathā /",
  "GP11brahmppu:26949": "nivedayec chucīn gandhāṃś candanāgurukuṅkumān // BrP_220.160 //",
  "GP11brahmppu:26950": "kālaśākaṃ tandulīyaṃ vāstukaṃ mūlakaṃ tathā /",
  "GP11brahmppu:26951": "śākam āraṇyakaṃ cāpi dadyāt puṣpāṇy amūni ca // BrP_220.161 //",
  "GP11brahmppu:26952": "jāticampakalodhrāś ca mallikābāṇabarbarī /",
  "GP11brahmppu:26953": "vṛntāśokāṭarūṣaṃ ca tulasī tilakaṃ tathā // BrP_220.162 //",
  "GP11brahmppu:26954": "pāvantīṃ śatapattrāṃ ca gandhaśephālikām api /",
  "GP11brahmppu:26955": "kubjakaṃ tagaraṃ caiva mṛgam āraṇyaketakīm // BrP_220.163 //",
  "GP11brahmppu:26956": "yūthikām atimuktaṃ ca śrāddhayogyāni bho dvijāḥ /",
  "GP11brahmppu:26957": "kamalaṃ kumudaṃ padmaṃ puṇḍarīkaṃ ca yatnataḥ // BrP_220.164 //",
  "GP11brahmppu:26958": "indīvaraṃ kokanadaṃ kahlāraṃ ca niyojayet /",
  "GP11brahmppu:26959": "kuṣṭhaṃ māṃsī vālakaṃ ca kukkuṭī jātipattrakam // BrP_220.165 //",
  "GP11brahmppu:26960": "nalikośīramustaṃ ca granthiparṇī ca sundarī /",
  "GP11brahmppu:26961": "punar apy evamādīni gandhayogyāni cakṣate // BrP_220.166 //",
  "GP11brahmppu:26962": "gugguluṃ candanaṃ caiva śrīvāsam aguruṃ tathā /",
  "GP11brahmppu:26963": "dhūpāni pitṛyogyāni ṛṣiguggulam eva ca // BrP_220.167 //",
  "GP11brahmppu:26964": "rājamāṣāṃś ca caṇakān masūrān koradūṣakān /",
  "GP11brahmppu:26965": "vipruṣān markaṭāṃś caiva kodravāṃś caiva varjayet // BrP_220.168 //",
  "GP11brahmppu:26966": "māhiṣaṃ cāmaraṃ mārgam āvikaikaśaphodbhavam /",
  "GP11brahmppu:26967": "straiṇam auṣṭram āvikaṃ ca dadhi kṣīraṃ ghṛtaṃ tyajet // BrP_220.169 //",
  "GP11brahmppu:26968": "tālaṃ varuṇakākolau bahupattrārjunīphalam /",
  "GP11brahmppu:26969": "jambīraṃ raktabilvaṃ ca śālasyāpi phalaṃ tyajet // BrP_220.170 //",
  "GP11brahmppu:26970": "matsyasūkarakūrmāś ca gāvo varjyā viśeṣataḥ /",
  "GP11brahmppu:26971": "pūtikaṃ mṛganābhiṃ ca rocanāṃ padmacandanam // BrP_220.171 //",
  "GP11brahmppu:26972": "kāleyakaṃ tūgragandhaṃ turuṣkaṃ cāpi varjayet /",
  "GP11brahmppu:26973": "pālaṅkaṃ ca kumārīṃ ca kirātaṃ piṇḍamūlakam // BrP_220.172 //",
  "GP11brahmppu:26974": "gṛñjanaṃ cukrikāṃ cukraṃ varumāṃ canapattrikām /",
  "GP11brahmppu:26975": "jīvaṃ ca śatapuṣpāṃ ca nālikāṃ gandhaśūkaram // BrP_220.173 //",
  "GP11brahmppu:26976": "halabhṛtyaṃ sarṣapaṃ ca palāṇḍuṃ laśunaṃ tyajet /",
  "GP11brahmppu:26977": "mānakandaṃ viṣakandaṃ vajrakandaṃ gadāsthikam // BrP_220.174 //",
  "GP11brahmppu:26978": "puruṣālvaṃ sapiṇḍāluṃ śrāddhakarmaṇi varjayet /",
  "GP11brahmppu:26979": "alābuṃ tiktaparṇāṃ ca kūṣmāṇḍaṃ kaṭukatrayam // BrP_220.175 //",
  "GP11brahmppu:26980": "vārtākaṃ śivajātaṃ ca lomaśāni vaṭāni ca /",
  "GP11brahmppu:26981": "kālīyaṃ raktavāṇāṃ ca balākā lakucaṃ tathā // BrP_220.176 //",
  "GP11brahmppu:26982": "śrāddhakarmaṇi varjyāni vibhītakaphalaṃ tathā /",
  "GP11brahmppu:26983": "āranālaṃ ca śuktaṃ ca śīrṇaṃ paryuṣitaṃ tathā // BrP_220.177 //",
  "GP11brahmppu:26984": "nogragandhaṃ ca dātavyaṃ kovidārakaśigrukau /",
  "GP11brahmppu:26985": "atyamlaṃ picchilaṃ sūkṣmaṃ yātayāmaṃ ca sattamāḥ // BrP_220.178 //",
  "GP11brahmppu:26986": "na ca deyaṃ gatarasaṃ madyagandhaṃ ca yad bhavet /",
  "GP11brahmppu:26987": "hiṅgūgragandhaṃ phaṇiśaṃ bhūnimbaṃ nimbarājike // BrP_220.179 //",
  "GP11brahmppu:26988": "kustumburuṃ kaliṅgotthaṃ varjayed amlavetasam /",
  "GP11brahmppu:26989": "dāḍimaṃ māgadhīṃ caiva nāgarārdrakatittiḍīḥ // BrP_220.180 //",
  "GP11brahmppu:26990": "āmrātakaṃ jīvakaṃ ca tumburuṃ ca niyojayet /",
  "GP11brahmppu:26991": "pāyasaṃ śālmalīmudgān modakādīṃś ca bhaktitaḥ // BrP_220.181 //",
  "GP11brahmppu:26992": "pānakaṃ ca rasālaṃ ca gokṣīraṃ ca nivedayet /",
  "GP11brahmppu:26993": "yāni cābhyavahāryāṇi svādusnigdhāni bho dvijāḥ // BrP_220.182 //",
  "GP11brahmppu:26994": "īṣadamlakaṭūny eva deyāni śrāddhakarmaṇi /",
  "GP11brahmppu:26995": "atyamlaṃ cātilavaṇam atiriktakaṭūni ca // BrP_220.183 //",
  "GP11brahmppu:26996": "āsurāṇīha bhojyāni tāny ato dūratas tyajet /",
  "GP11brahmppu:26997": "mṛṣṭasnigdhāni yāni syur īṣatkaṭvamlakāni ca // BrP_220.184 //",
  "GP11brahmppu:26998": "svādūni devabhojyāni tāni śrāddhe niyojayet /",
  "GP11brahmppu:26999": "chāgamāṃsaṃ vārtikaṃ ca taittiraṃ śaśakāmiṣam // BrP_220.185 //",
  "GP11brahmppu:27000": "śivālāvakarājīva- māṃsaṃ śrāddhe niyojayet /",
  "GP11brahmppu:27001": "vāghrīṇasaṃ raktaśivaṃ lohaṃ śalkasamanvitam // BrP_220.186 //",
  "GP11brahmppu:27002": "siṃhatuṇḍaṃ ca khaḍgaṃ ca śrāddhe yojyaṃ tathocyate /",
  "GP11brahmppu:27003": "yad apy uktaṃ hi manunā rohitaṃ pratiyojayet // BrP_220.187 //",
  "GP11brahmppu:27004": "yoktavyaṃ havyakavyeṣu tathā na viprayojayet /",
  "GP11brahmppu:27005": "evam uktaṃ mayā viprā vārāheṇāvalokitam // BrP_220.188 //",
  "GP11brahmppu:27006": "mayā niṣiddhaṃ bhuñjāno rauravaṃ narakaṃ vrajet /",
  "GP11brahmppu:27007": "etāni ca niṣiddhāni vārāheṇa tapodhanāḥ // BrP_220.189 //",
  "GP11brahmppu:27008": "abhakṣyāṇi dvijātīnāṃ na deyāni pitṛṣv api /",
  "GP11brahmppu:27009": "rohitaṃ śūkaraṃ kūrmaṃ godhāhaṃsaṃ ca varjayet // BrP_220.190 //",
  "GP11brahmppu:27010": "cakravākaṃ ca madguṃ ca śalkahīnāṃś ca matsyakān /",
  "GP11brahmppu:27011": "kuraraṃ ca nirasthiṃ ca vāsahātaṃ ca kukkuṭān // BrP_220.191 //",
  "GP11brahmppu:27012": "kalaviṅkamayūrāṃś ca bhāradvājāṃś ca śārṅgakān /",
  "GP11brahmppu:27013": "nakulolūkamārjārāṃl lopān anyān sudurgrahān // BrP_220.192 //",
  "GP11brahmppu:27014": "ṭiṭṭibhān sārdhajambūkān vyāghra-ṛkṣatarakṣukān /",
  "GP11brahmppu:27015": "etān anyāṃś ca saṃduṣṭān yo bhakṣayati durmatiḥ // BrP_220.193 //",
  "GP11brahmppu:27016": "sa mahāpāpakārī tu rauravaṃ narakaṃ vrajet /",
  "GP11brahmppu:27017": "pitṛṣv etāṃs tu yo dadyāt pāpātmā garhitāmiṣān // BrP_220.194 //",
  "GP11brahmppu:27018": "sa svargasthān api pitṝn narake pātayiṣyati /",
  "GP11brahmppu:27019": "kusumbhaśākaṃ jambīraṃ sigrukaṃ kovidārakam // BrP_220.195 //",
  "GP11brahmppu:27020": "piṇyākaṃ vipruṣaṃ caiva masūraṃ gṛñjanaṃ śaṇam /",
  "GP11brahmppu:27021": "kodravaṃ kokilākṣaṃ ca cukraṃ kambukapadmakam // BrP_220.196 //",
  "GP11brahmppu:27022": "cakoraśyenamāṃsaṃ ca vartulālābutālinīm /",
  "GP11brahmppu:27023": "phalaṃ tālatarūṇāṃ ca bhuktyā narakam ṛcchati // BrP_220.197 //",
  "GP11brahmppu:27024": "dattvā pitṛṣu taiḥ sārdhaṃ vrajet pūyavahaṃ naraḥ /",
  "GP11brahmppu:27025": "tasmāt sarvaprayatnena nāharet tu vicakṣaṇaḥ // BrP_220.198 //",
  "GP11brahmppu:27026": "niṣiddhāni varāheṇa svayaṃ pitrartham ādarāt /",
  "GP11brahmppu:27027": "varam evātmamāṃsasya bhakṣaṇaṃ munayaḥ kṛtam // BrP_220.199 //",
  "GP11brahmppu:27028": "na tv eva hi niṣiddhānām ādānaṃ puṃbhir ādarāt /",
  "GP11brahmppu:27029": "ajñānād vā pramādād vā sakṛd etāni ca dvijāḥ // BrP_220.200 //",
  "GP11brahmppu:27030": "bhakṣitāni niṣiddhāni prāyaścittaṃ tataś caret /",
  "GP11brahmppu:27031": "phalamūladadhikṣīra- takragomūtrayāvakaiḥ // BrP_220.201 //",
  "GP11brahmppu:27032": "bhojyānnabhojyasaṃbhukte pratyekaṃ dinasaptakam /",
  "GP11brahmppu:27033": "evaṃ niṣiddhācaraṇe kṛte sakṛd api dvijaiḥ // BrP_220.202 //",
  "GP11brahmppu:27034": "śuddhiṃ neyaṃ śarīraṃ tu viṣṇubhaktair viśeṣataḥ /",
  "GP11brahmppu:27035": "niṣiddhaṃ varjayed dravyaṃ yathoktaṃ ca dvijottamāḥ // BrP_220.203 //",
  "GP11brahmppu:27036": "samāhṛtya tataḥ śrāddhaṃ kartavyaṃ nijaśaktitaḥ /",
  "GP11brahmppu:27037": "evaṃ vidhānataḥ śrāddhaṃ kṛtvā svavibhavocitam /",
  "GP11brahmppu:27038": "ābrahmastambaparyantaṃ jagat prīṇāti mānavaḥ // BrP_220.204 //",
  "GP11brahmppu:27039": "{munaya ūcuḥ: }",
  "GP11brahmppu:27040": "pitā jīvati yasyātha mṛtau dvau pitarau pituḥ /",
  "GP11brahmppu:27041": "kathaṃ śrāddhaṃ hi kartavyam etad vistaraśo vada // BrP_220.205 //",
  "GP11brahmppu:27042": "{vyāsa uvāca: }",
  "GP11brahmppu:27043": "yasmai dadyāt pitā śrāddhaṃ tasmai dadyāt sutaḥ svayam /",
  "GP11brahmppu:27044": "evaṃ na hīyate dharmo laukiko vaidikas tathā // BrP_220.206 //",
  "GP11brahmppu:27045": "{munaya ūcuḥ: }",
  "GP11brahmppu:27046": "mṛtaḥ pitā jīvati ca yasya brahman pitāmahaḥ /",
  "GP11brahmppu:27047": "sa hi śrāddhaṃ kathaṃ kuryād etat tvaṃ vaktum arhasi // BrP_220.207 //",
  "GP11brahmppu:27048": "{vyāsa uvāca: }",
  "GP11brahmppu:27049": "pituḥ piṇḍaṃ pradadyāc ca bhojayec ca pitāmaham /",
  "GP11brahmppu:27050": "prapitāmahasya piṇḍaṃ vai hy ayaṃ śāstreṣu nirṇayaḥ // BrP_220.208 //",
  "GP11brahmppu:27051": "mṛteṣu piṇḍaṃ dātavyaṃ jīvantaṃ cāpi bhojayet /",
  "GP11brahmppu:27052": "sapiṇḍīkaraṇaṃ nāsti na ca pārvaṇam iṣyate // BrP_220.209 //",
  "GP11brahmppu:27053": "ācāram ācared yas tu pitṛmedhāśritaṃ naraḥ /",
  "GP11brahmppu:27054": "āyuṣā dhanaputraiś ca vardhaty āśu na saṃśayaḥ // BrP_220.210 //",
  "GP11brahmppu:27055": "pitṛmedhādhyāyam imaṃ śrāddhakāleṣu yaḥ paṭhet /",
  "GP11brahmppu:27056": "tad annam asya pitaro 'śnanti ca triyugaṃ dvijāḥ // BrP_220.211 //",
  "GP11brahmppu:27057": "evaṃ mayoktaḥ pitṛmedhakalpaḥ BrP_220.212a",
  "GP11brahmppu:27058": "pāpāpahaḥ puṇyavivardhanaś ca BrP_220.212b",
  "GP11brahmppu:27059": "śrotavya eṣa prayatair naraiś ca BrP_220.212c",
  "GP11brahmppu:27060": "śrāddheṣu caivāpy anukīrtayeta BrP_220.212d",
  "GP11brahmppu:27061": "{vyāsa uvāca: }",
  "GP11brahmppu:27062": "evaṃ samyag gṛhasthena devatāḥ pitaras tathā /",
  "GP11brahmppu:27063": "saṃpūjyā havyakavyābhyām annenātithibāndhavāḥ // BrP_221.1 //",
  "GP11brahmppu:27064": "bhūtāni bhṛtyāḥ sakalāḥ paśupakṣipipīlikāḥ /",
  "GP11brahmppu:27065": "bhikṣavo yācamānāś ca ye cānye pānthakā gṛhe // BrP_221.2 //",
  "GP11brahmppu:27066": "sadācāraratā viprāḥ sādhunā gṛhamedhinā /",
  "GP11brahmppu:27067": "pāpaṃ bhuṅkte samullaṅghya nityanaimittikīḥ kriyāḥ // BrP_221.3 //",
  "GP11brahmppu:27068": "{munaya ūcuḥ: }",
  "GP11brahmppu:27069": "kathitaṃ bhavatā vipra nityanaimittikaṃ ca yat /",
  "GP11brahmppu:27070": "nityaṃ naimittikaṃ kāmyaṃ trividhaṃ karma pauruṣam // BrP_221.4 //",
  "GP11brahmppu:27071": "sadācāraṃ mune śrotum icchāmo vadatas tava /",
  "GP11brahmppu:27072": "yaṃ kurvan sukham āpnoti paratreha ca mānavaḥ // BrP_221.5 //",
  "GP11brahmppu:27073": "{vyāsa uvāca: }",
  "GP11brahmppu:27074": "gṛhasthena sadā kāryam ācāraparirakṣaṇam /",
  "GP11brahmppu:27075": "na hy ācāravihīnasya bhadram atra paratra vā // BrP_221.6 //",
  "GP11brahmppu:27076": "yajñadānatapāṃsīha puruṣasya na bhūtaye /",
  "GP11brahmppu:27077": "bhavanti yaḥ sadācāraṃ samullaṅghya pravartate // BrP_221.7 //",
  "GP11brahmppu:27078": "durācāro hi puruṣo nehāyur vindate mahat /",
  "GP11brahmppu:27079": "kāryo dharmaḥ sadācāra ācārasyaiva lakṣaṇam // BrP_221.8 //",
  "GP11brahmppu:27080": "tasya svarūpaṃ vakṣyāmi sadācārasya bho dvijāḥ /",
  "GP11brahmppu:27081": "ātmanaikamanā bhūtvā tathaiva paripālayet // BrP_221.9 //",
  "GP11brahmppu:27082": "trivargasādhane yatnaḥ kartavyo gṛhamedhinā /",
  "GP11brahmppu:27083": "tatsaṃsiddhau gṛhasthasya siddhir atra paratra ca // BrP_221.10 //",
  "GP11brahmppu:27084": "pādenāpy asya pāratryaṃ kuryāc chreyaḥ svam ātmavān /",
  "GP11brahmppu:27085": "ardhena cātmabharaṇaṃ nityanaimittikāni ca // BrP_221.11 //",
  "GP11brahmppu:27086": "pādenaiva tathāpy asya mūlabhūtaṃ vivardhayet /",
  "GP11brahmppu:27087": "evam ācarato viprā arthaḥ sāphalyam ṛcchati // BrP_221.12 //",
  "GP11brahmppu:27088": "tadvat pāpaniṣedhārthaṃ dharmaḥ kāryo vipaścitā /",
  "GP11brahmppu:27089": "paratrārthas tathaivānyaḥ kāryo 'traiva phalapradaḥ // BrP_221.13 //",
  "GP11brahmppu:27090": "pratyavāyabhayāt kāmas tathānyaś cāvirodhavān /",
  "GP11brahmppu:27091": "dvidhā kāmo 'pi racitas trivargāyāvirodhakṛt // BrP_221.14 //",
  "GP11brahmppu:27092": "parasparānubandhāṃś ca sarvān etān vicintayet /",
  "GP11brahmppu:27093": "viparītānubandhāṃś ca budhyadhvaṃ tān dvijottamāḥ // BrP_221.15 //",
  "GP11brahmppu:27094": "dharmo dharmānubandhārtho dharmo nātmārthapīḍakaḥ /",
  "GP11brahmppu:27095": "ubhābhyāṃ ca dvidhā kāmaṃ tena tau ca dvidhā punaḥ // BrP_221.16 //",
  "GP11brahmppu:27096": "brāhme muhūrte budhyeta dharmārthāv anucintayet /",
  "GP11brahmppu:27097": "samutthāya tathācamya prasnāto niyataḥ śuciḥ // BrP_221.17 //",
  "GP11brahmppu:27098": "pūrvāṃ saṃdhyāṃ sanakṣatrāṃ paścimāṃ sadivākarām /",
  "GP11brahmppu:27099": "upāsīta yathānyāyaṃ naināṃ jahyād anāpadi // BrP_221.18 //",
  "GP11brahmppu:27100": "asatpralāpam anṛtaṃ vākpāruṣyaṃ ca varjayet /",
  "GP11brahmppu:27101": "asacchāstram asadvādam asatsevāṃ ca vai dvijāḥ // BrP_221.19 //",
  "GP11brahmppu:27102": "sāyaṃprātas tathā homaṃ kurvīta niyatātmavān /",
  "GP11brahmppu:27103": "nodayāstamane caivam udīkṣeta vivasvataḥ // BrP_221.20 //",
  "GP11brahmppu:27104": "keśaprasādhanādarśa- dantadhāvanam añjanam /",
  "GP11brahmppu:27105": "pūrvāhṇa eva kāryāṇi devatānāṃ ca tarpaṇam // BrP_221.21 //",
  "GP11brahmppu:27106": "grāmāvasathatīrthānāṃ kṣetrāṇāṃ caiva vartmani /",
  "GP11brahmppu:27107": "na viṇmūtram anuṣṭheyaṃ na ca kṛṣṭe na govraje // BrP_221.22 //",
  "GP11brahmppu:27108": "nagnāṃ parastriyaṃ nekṣen na paśyed ātmanaḥ śakṛt /",
  "GP11brahmppu:27109": "udakyādarśanasparśam evaṃ saṃbhāṣaṇaṃ tathā // BrP_221.23 //",
  "GP11brahmppu:27110": "nāpsu mūtraṃ purīṣaṃ vā maithunaṃ vā samācaret /",
  "GP11brahmppu:27111": "nādhitiṣṭhec chakṛnmūtre keśabhasmasapālikāḥ // BrP_221.24 //",
  "GP11brahmppu:27112": "tuṣāṅgāraviśīrṇāni rajjuvastrādikāni ca /",
  "GP11brahmppu:27113": "nādhitiṣṭhet tathā prājñaḥ pathi vastrāṇi vā bhuvi // BrP_221.25 //",
  "GP11brahmppu:27114": "pitṛdevamanuṣyāṇāṃ bhūtānāṃ ca tathārcanam /",
  "GP11brahmppu:27115": "kṛtvā vibhavataḥ paścād gṛhastho bhoktum arhati // BrP_221.26 //",
  "GP11brahmppu:27116": "prāṅmukhodaṅmukho vāpi svācānto vāgyataḥ śuciḥ /",
  "GP11brahmppu:27117": "bhuñjīta cānnaṃ taccitto hy antarjānuḥ sadā naraḥ // BrP_221.27 //",
  "GP11brahmppu:27118": "upaghātam ṛte doṣān nānnasyodīrayed budhaḥ /",
  "GP11brahmppu:27119": "pratyakṣalavaṇaṃ varjyam annam ucchiṣṭam eva ca // BrP_221.28 //",
  "GP11brahmppu:27120": "na gacchan na ca tiṣṭhan vai viṇmūtrotsargam ātmavān /",
  "GP11brahmppu:27121": "kurvīta caivam ucchiṣṭaṃ na kiṃcid api bhakṣayet // BrP_221.29 //",
  "GP11brahmppu:27122": "ucchiṣṭo nālapet kiṃcit svādhyāyaṃ ca vivarjayet /",
  "GP11brahmppu:27123": "na paśyec ca raviṃ cenduṃ nakṣatrāṇi ca kāmataḥ // BrP_221.30 //",
  "GP11brahmppu:27124": "bhinnāsanaṃ ca śayyāṃ ca bhājanaṃ ca vivarjayet /",
  "GP11brahmppu:27125": "gurūṇām āsanaṃ deyam abhyutthānādisatkṛtam // BrP_221.31 //",
  "GP11brahmppu:27126": "anukūlaṃ tathālāpam abhikurvīta buddhimān /",
  "GP11brahmppu:27127": "tatrānugamanaṃ kuryāt pratikūlaṃ na saṃcaret // BrP_221.32 //",
  "GP11brahmppu:27128": "naikavastraś ca bhuñjīta na kuryād devatārcanam /",
  "GP11brahmppu:27129": "nāvāhayed dvijān agnau homaṃ kurvīta buddhimān // BrP_221.33 //",
  "GP11brahmppu:27130": "na snāyīta naro nagno na śayīta kadācana /",
  "GP11brahmppu:27131": "na pāṇibhyām ubhābhyāṃ tu kaṇḍūyeta śiras tathā // BrP_221.34 //",
  "GP11brahmppu:27132": "na cābhīkṣṇaṃ śiraḥsnānaṃ kāryaṃ niṣkāraṇaṃ budhaiḥ /",
  "GP11brahmppu:27133": "śiraḥsnātaś ca tailena nāṅgaṃ kiṃcid upaspṛśet // BrP_221.35 //",
  "GP11brahmppu:27134": "anadhyāyeṣu sarveṣu svādhyāyaṃ ca vivarjayet /",
  "GP11brahmppu:27135": "brāhmaṇānalagosūryān nāvamanyet kadācana // BrP_221.36 //",
  "GP11brahmppu:27136": "udaṅmukho divā rātrāv utsargaṃ dakṣiṇāmukhaḥ /",
  "GP11brahmppu:27137": "ābādhāsu yathākāmaṃ kuryān mūtrapurīṣayoḥ // BrP_221.37 //",
  "GP11brahmppu:27138": "duṣkṛtaṃ na guror brūyāt kruddhaṃ cainaṃ prasādayet /",
  "GP11brahmppu:27139": "parivādaṃ na śṛṇuyād anyeṣām api kurvatām // BrP_221.38 //",
  "GP11brahmppu:27140": "panthā deyo brāhmaṇānāṃ rājño duḥkhāturasya ca /",
  "GP11brahmppu:27141": "vidyādhikasya garbhiṇyā rogārtasya mahīyataḥ // BrP_221.39 //",
  "GP11brahmppu:27142": "mūkāndhabadhirāṇāṃ ca mattasyonmattakasya ca /",
  "GP11brahmppu:27143": "devālayaṃ caidyataruṃ tathaiva ca catuṣpatham // BrP_221.40 //",
  "GP11brahmppu:27144": "vidyādhikaṃ guruṃ caiva budhaḥ kuryāt pradakṣiṇam /",
  "GP11brahmppu:27145": "upānadvastramālyādi dhṛtam anyair na dhārayet // BrP_221.41 //",
  "GP11brahmppu:27146": "caturdaśyāṃ tathāṣṭamyāṃ pañcadaśyāṃ ca parvasu /",
  "GP11brahmppu:27147": "tailābhyaṅgaṃ tathā bhogaṃ yoṣitaś ca vivarjayet // BrP_221.42 //",
  "GP11brahmppu:27148": "notkṣiptabāhujaṅghaś ca prājñas tiṣṭhet kadācana /",
  "GP11brahmppu:27149": "na cāpi vikṣipet pādau pādaṃ pādena nākramet // BrP_221.43 //",
  "GP11brahmppu:27150": "puṃścalyāḥ kṛtakāryasya bālasya patitasya ca /",
  "GP11brahmppu:27151": "marmābhighātam ākrośaṃ paiśunyaṃ ca vivarjayet // BrP_221.44 //",
  "GP11brahmppu:27152": "dambhābhimānaṃ taikṣṇyaṃ ca na kurvīta vicakṣaṇaḥ /",
  "GP11brahmppu:27153": "mūrkhonmattavyasanino virūpān api vā tathā // BrP_221.45 //",
  "GP11brahmppu:27154": "nyūnāṅgāṃś cādhanāṃś caiva nopahāsena dūṣayet /",
  "GP11brahmppu:27155": "parasya daṇḍaṃ nodyacchec chikṣārthaṃ śiṣyaputrayoḥ // BrP_221.46 //",
  "GP11brahmppu:27156": "tadvan nopaviśet prājñaḥ pādenākṛṣya cāsanam /",
  "GP11brahmppu:27157": "saṃyāvaṃ kṛśaraṃ māṃsaṃ nātmārtham upasādhayet // BrP_221.47 //",
  "GP11brahmppu:27158": "sāyaṃ prātaś ca bhoktavyaṃ kṛtvā cātithipūjanam /",
  "GP11brahmppu:27159": "prāṅmukhodaṅmukho vāpi vāgyato dantadhāvanam // BrP_221.48 //",
  "GP11brahmppu:27160": "kurvīta satataṃ viprā varjayed varjyavīrudham /",
  "GP11brahmppu:27161": "nodakśirāḥ svapej jātu na ca pratyakśirā naraḥ // BrP_221.49 //",
  "GP11brahmppu:27162": "śiras tv āgastyām ādhāya śayītātha puraṃdarīm /",
  "GP11brahmppu:27163": "na tu gandhavatīṣv apsu śayīta na tathoṣasi // BrP_221.50 //",
  "GP11brahmppu:27164": "uparāge paraṃ snānam ṛte dinam udāhṛtam /",
  "GP11brahmppu:27165": "apamṛjyān na vastrāntair gātrāṇy ambarapāṇibhiḥ // BrP_221.51 //",
  "GP11brahmppu:27166": "na cāvadhūnayet keśān vāsasī na ca nirdhunet /",
  "GP11brahmppu:27167": "anulepanam ādadyān nāsnātaḥ karhicid budhaḥ // BrP_221.52 //",
  "GP11brahmppu:27168": "na cāpi raktavāsāḥ syāc citrāsitadharo 'pi vā /",
  "GP11brahmppu:27169": "na ca kuryād viparyāsaṃ vāsasor nāpi bhūṣayoḥ // BrP_221.53 //",
  "GP11brahmppu:27170": "varjyaṃ ca vidaśaṃ vastram atyantopahataṃ ca yat /",
  "GP11brahmppu:27171": "kīṭakeśāvapannaṃ ca tathā śvabhir avekṣitam // BrP_221.54 //",
  "GP11brahmppu:27172": "avalīḍhaṃ śunā caiva sāroddharaṇadūṣitam /",
  "GP11brahmppu:27173": "pṛṣṭhamāṃsaṃ vṛthāmāṃsaṃ varjyamāṃsaṃ ca varjayet // BrP_221.55 //",
  "GP11brahmppu:27174": "na bhakṣayec ca satataṃ pratyakṣaṃ lavaṇaṃ naraḥ /",
  "GP11brahmppu:27175": "varjyaṃ ciroṣitaṃ viprāḥ śuṣkaṃ paryuṣitaṃ ca yat // BrP_221.56 //",
  "GP11brahmppu:27176": "piṣṭaśākekṣupayasāṃ vikārā dvijasattamāḥ /",
  "GP11brahmppu:27177": "tathā māṃsavikārāś ca naiva varjyāś ciroṣitāḥ // BrP_221.57 //",
  "GP11brahmppu:27178": "udayāstamane bhānoḥ śayanaṃ ca vivarjayet /",
  "GP11brahmppu:27179": "nāsnāto naiva saṃviṣṭo na caivānyamanā naraḥ // BrP_221.58 //",
  "GP11brahmppu:27180": "na caiva śayane norvyām upaviṣṭo na śabdakṛt /",
  "GP11brahmppu:27181": "preṣyāṇām apradāyātha na bhuñjīta kadācana // BrP_221.59 //",
  "GP11brahmppu:27182": "bhuñjīta puruṣaḥ snātaḥ sāyaṃprātar yathāvidhi /",
  "GP11brahmppu:27183": "paradārā na gantavyāḥ puruṣeṇa vipaścitā // BrP_221.60 //",
  "GP11brahmppu:27184": "iṣṭāpūrtāyuṣāṃ hantrī paradāragatir nṛṇām /",
  "GP11brahmppu:27185": "nahīdṛśam anāyuṣyaṃ loke kiṃcana vidyate // BrP_221.61 //",
  "GP11brahmppu:27186": "yādṛśaṃ puruṣasyeha paradārābhimarśanam /",
  "GP11brahmppu:27187": "devāgnipitṛkāryāṇi tathā gurvabhivādanam // BrP_221.62 //",
  "GP11brahmppu:27188": "kurvīta samyag ācamya tadvad annabhujikriyām /",
  "GP11brahmppu:27189": "aphenaśabdagandhābhir adbhir acchābhir ādarāt // BrP_221.63 //",
  "GP11brahmppu:27190": "ācāmec caiva tadvac ca prāṅmukhodaṅmukho 'pi vā /",
  "GP11brahmppu:27191": "antarjalād āvasathād valmīkān mūṣikāsthalāt // BrP_221.64 //",
  "GP11brahmppu:27192": "kṛtaśaucāvaśiṣṭāś ca varjayet pañca vai mṛdaḥ /",
  "GP11brahmppu:27193": "prakṣālya hastau pādau ca samabhyukṣya samāhitaḥ // BrP_221.65 //",
  "GP11brahmppu:27194": "antarjānus tathācāmet triś catur vāpi vai naraḥ /",
  "GP11brahmppu:27195": "parimṛjya dvir āvartya khāni mūrdhānam eva ca // BrP_221.66 //",
  "GP11brahmppu:27196": "samyag ācamya toyena kriyāṃ kurvīta vai śuciḥ /",
  "GP11brahmppu:27197": "kṣute 'valīḍhe vāte ca tathā niṣṭhīvanādiṣu // BrP_221.67 //",
  "GP11brahmppu:27198": "kuryād ācamanaṃ sparśe vāspṛṣṭasyārkadarśanam /",
  "GP11brahmppu:27199": "kurvītālambhanaṃ cāpi dakṣiṇaśravaṇasya ca // BrP_221.68 //",
  "GP11brahmppu:27200": "yathāvibhavato hy etat pūrvābhāve tataḥ param /",
  "GP11brahmppu:27201": "na vidyamāne pūrvokta uttaraprāptir iṣyate // BrP_221.69 //",
  "GP11brahmppu:27202": "na kuryād dantasaṃgharṣaṃ nātmano dehatāḍanam /",
  "GP11brahmppu:27203": "svāpe 'dhvani tathā bhuñjan svādhyāyaṃ ca vivarjayet // BrP_221.70 //",
  "GP11brahmppu:27204": "saṃdhyāyāṃ maithunaṃ cāpi tathā prasthānam eva ca /",
  "GP11brahmppu:27205": "tathāparāhṇe kurvīta śraddhayā pitṛtarpaṇam // BrP_221.71 //",
  "GP11brahmppu:27206": "śiraḥsnānaṃ ca kurvīta daivaṃ pitryam athāpi ca /",
  "GP11brahmppu:27207": "prāṅmukhodaṅmukho vāpi śmaśrukarma ca kārayet // BrP_221.72 //",
  "GP11brahmppu:27208": "vyaṅginīṃ varjayet kanyāṃ kulajāṃ vāpy arogiṇīm /",
  "GP11brahmppu:27209": "udvahet pitṛmātroś ca saptamīṃ pañcamīṃ tathā // BrP_221.73 //",
  "GP11brahmppu:27210": "rakṣed dārāṃs tyajed īrṣyāṃ tathāhni svapnamaithune /",
  "GP11brahmppu:27211": "paropatāpakaṃ karma jantupīḍāṃ ca sarvadā // BrP_221.74 //",
  "GP11brahmppu:27212": "udakyā sarvavarṇānāṃ varjyā rātricatuṣṭayam /",
  "GP11brahmppu:27213": "strījanmaparihārārthaṃ pañcamīṃ cāpi varjayet // BrP_221.75 //",
  "GP11brahmppu:27214": "tataḥ ṣaṣṭhyāṃ vrajed rātryāṃ jyeṣṭhayugmāsu rātriṣu /",
  "GP11brahmppu:27215": "yugmāsu putrā jāyante striyo 'yugmāsu rātriṣu // BrP_221.76 //",
  "GP11brahmppu:27216": "vidharmiṇo vai parvādau saṃdhyākāleṣu ṣaṇḍhakāḥ /",
  "GP11brahmppu:27217": "kṣurakarmaṇi riktāṃ vai varjayīta vicakṣaṇaḥ // BrP_221.77 //",
  "GP11brahmppu:27218": "bruvatām avinītānāṃ na śrotavyaṃ kadācana /",
  "GP11brahmppu:27219": "na cotkṛṣṭāsanaṃ deyam anutkṛṣṭasya cādarāt // BrP_221.78 //",
  "GP11brahmppu:27220": "kṣurakarmaṇi cānte ca strīsaṃbhoge ca bho dvijāḥ /",
  "GP11brahmppu:27221": "snāyīta cailavān prājñaḥ kaṭabhūmim upetya ca // BrP_221.79 //",
  "GP11brahmppu:27222": "devavedadvijātīnāṃ sādhusatyamahātmanām /",
  "GP11brahmppu:27223": "guroḥ pativratānāṃ ca brahmayajñatapasvinām // BrP_221.80 //",
  "GP11brahmppu:27224": "parivādaṃ na kurvīta parihāsaṃ ca bho dvijāḥ /",
  "GP11brahmppu:27225": "dhavalāmbarasaṃvītaḥ sitapuṣpavibhūṣitaḥ // BrP_221.81 //",
  "GP11brahmppu:27226": "sadā māṅgalyaveṣaḥ syān na vāmāṅgalyavān bhavet /",
  "GP11brahmppu:27227": "noddhatonmattamūḍhaiś ca nāvinītaiś ca paṇḍitaḥ // BrP_221.82 //",
  "GP11brahmppu:27228": "gacchen maitrīm aśīlena na vayojātidūṣitaiḥ /",
  "GP11brahmppu:27229": "na cātivyayaśīlaiś ca puruṣair naiva vairibhiḥ // BrP_221.83 //",
  "GP11brahmppu:27230": "kāryākṣamair ninditair na na caiva viṭasaṅgibhiḥ /",
  "GP11brahmppu:27231": "nisvair na vādaikaparair naraiś cānyais tathādhamaiḥ // BrP_221.84 //",
  "GP11brahmppu:27232": "suhṛddīkṣitabhūpāla- snātakaśvaśuraiḥ saha /",
  "GP11brahmppu:27233": "uttiṣṭhed vibhavāc cainān arcayed gṛham āgatān // BrP_221.85 //",
  "GP11brahmppu:27234": "yathāvibhavato viprāḥ pratisaṃvatsaroṣitān /",
  "GP11brahmppu:27235": "samyag gṛhe 'rcanaṃ kṛtvā yathāsthānam anukramāt // BrP_221.86 //",
  "GP11brahmppu:27236": "saṃpūjayet tathā vahnau pradadyāc cāhutīḥ kramāt /",
  "GP11brahmppu:27237": "prathamāṃ brahmaṇe dadyāt prajānāṃ pataye tataḥ // BrP_221.87 //",
  "GP11brahmppu:27238": "tṛtīyāṃ caiva gṛhyebhyaḥ kaśyapāya tathāparām /",
  "GP11brahmppu:27239": "tato 'numataye dadyād dadyād bahubaliṃ tataḥ // BrP_221.88 //",
  "GP11brahmppu:27240": "pūrvaṃ khyātā mayā yā tu nityakramavidhau kriyā /",
  "GP11brahmppu:27241": "vaiśvadevaṃ tataḥ kuryād vadata śṛṇuta dvijāḥ // BrP_221.89 //",
  "GP11brahmppu:27242": "yathāsthānavibhāgaṃ tu devān uddiśya vai pṛthak /",
  "GP11brahmppu:27243": "parjanyāpodharitrīṇāṃ dadyāt tu maṇike trayam // BrP_221.90 //",
  "GP11brahmppu:27244": "vāyave ca pratidiśaṃ digbhyaḥ prācyādiṣu kramāt /",
  "GP11brahmppu:27245": "brahmaṇe cāntarikṣāya sūryāya ca yathākramāt // BrP_221.91 //",
  "GP11brahmppu:27246": "viśvebhyaś caiva devebhyo viśvabhūtebhya eva ca /",
  "GP11brahmppu:27247": "uṣase bhūtapataye dadyād vottarataḥ śuciḥ // BrP_221.92 //",
  "GP11brahmppu:27248": "svadhā ca nama ity uktvā pitṛbhyaś caiva dakṣiṇe /",
  "GP11brahmppu:27249": "kṛtvāpasavyaṃ vāyavyāṃ yakṣmaitat taiti saṃvadan // BrP_221.93 //",
  "GP11brahmppu:27250": "annāvaśeṣamiśraṃ vai toyaṃ dadyād yathāvidhi /",
  "GP11brahmppu:27251": "devānāṃ ca tataḥ kuryād brāhmaṇānāṃ namaskriyām // BrP_221.94 //",
  "GP11brahmppu:27252": "aṅguṣṭhottarato rekhā pāṇer yā dakṣiṇasya ca /",
  "GP11brahmppu:27253": "etad brāhmam iti khyātaṃ tīrtham ācamanāya vai // BrP_221.95 //",
  "GP11brahmppu:27254": "tarjanyaṅguṣṭhayor antaḥ pitryaṃ tīrtham udāhṛtam /",
  "GP11brahmppu:27255": "pitṝṇāṃ tena toyāni dadyān nāndīmukhād ṛte // BrP_221.96 //",
  "GP11brahmppu:27256": "aṅgulyagre tathā daivaṃ tena divyakriyāvidhiḥ /",
  "GP11brahmppu:27257": "tīrthaṃ kaniṣṭhikāmūle kāyaṃ tatra prajāpateḥ // BrP_221.97 //",
  "GP11brahmppu:27258": "evam ebhiḥ sadā tīrthair vidhānaṃ pitṛbhiḥ saha /",
  "GP11brahmppu:27259": "sadā kāryāṇi kurvīta nānyatīrthaḥ kadācana // BrP_221.98 //",
  "GP11brahmppu:27260": "brāhmeṇācamanaṃ śastaṃ paitryaṃ pitryeṇa sarvadā /",
  "GP11brahmppu:27261": "devatīrthena devānāṃ prājāpatyaṃ jitena ca // BrP_221.99 //",
  "GP11brahmppu:27262": "nāndīmukhānāṃ kurvīta prājñaḥ piṇḍodakakriyām /",
  "GP11brahmppu:27263": "prājāpatyena tīrthena yac ca kiṃcit prajāpateḥ // BrP_221.100 //",
  "GP11brahmppu:27264": "yugapaj jalam agniṃ ca bibhṛyān na vicakṣaṇaḥ /",
  "GP11brahmppu:27265": "gurudevapitṝn viprān na ca pādau prasārayet // BrP_221.101 //",
  "GP11brahmppu:27266": "nācakṣīta dhayantīṃ gāṃ jalaṃ nāñjalinā pibet /",
  "GP11brahmppu:27267": "śaucakāleṣu sarveṣu guruṣv alpeṣu vā punaḥ /",
  "GP11brahmppu:27268": "na vilambeta medhāvī na mukhenānalaṃ dhamet // BrP_221.102 //",
  "GP11brahmppu:27269": "tatra viprā na vastavyaṃ yatra nāsti catuṣṭayam /",
  "GP11brahmppu:27270": "ṛṇapradātā vaidyaś ca śrotriyaḥ sajalā nadī // BrP_221.103 //",
  "GP11brahmppu:27271": "jitabhṛtyo nṛpo yatra balavān dharmatatparaḥ /",
  "GP11brahmppu:27272": "tatra nityaṃ vaset prājñaḥ kutaḥ kunṛpatau sukham // BrP_221.104 //",
  "GP11brahmppu:27273": "paurāḥ susaṃhatā yatra satataṃ nyāyavartinaḥ /",
  "GP11brahmppu:27274": "śāntāmatsariṇo lokās tatra vāsaḥ sukhodayaḥ // BrP_221.105 //",
  "GP11brahmppu:27275": "yasmin kṛṣīvalā rāṣṭre prāyaśo nātimāninaḥ /",
  "GP11brahmppu:27276": "yatrauṣadhāny aśeṣāṇi vaset tatra vicakṣaṇaḥ // BrP_221.106 //",
  "GP11brahmppu:27277": "tatra viprā na vastavyaṃ yatraitat tritayaṃ sadā /",
  "GP11brahmppu:27278": "jigīṣuḥ pūrvavairaś ca janaś ca satatotsavaḥ // BrP_221.107 //",
  "GP11brahmppu:27279": "vasen nityaṃ suśīleṣu sahacāriṣu paṇḍitaḥ /",
  "GP11brahmppu:27280": "yatrāpradhṛṣyo nṛpatir yatra sasyapradā mahī // BrP_221.108 //",
  "GP11brahmppu:27281": "ity etat kathitaṃ viprā mayā vo hitakāmyayā /",
  "GP11brahmppu:27282": "ataḥparaṃ pravakṣyāmi bhakṣyabhojyavidhikriyām // BrP_221.109 //",
  "GP11brahmppu:27283": "bhojyam annaṃ paryuṣitaṃ snehāktaṃ cirasaṃbhṛtam /",
  "GP11brahmppu:27284": "asnehā api godhūma- yavagorasavikriyāḥ // BrP_221.110 //",
  "GP11brahmppu:27285": "śaśakaḥ kacchapo godhā śvāvin matsyo 'tha śalyakaḥ /",
  "GP11brahmppu:27286": "bhakṣyāś caite tathā varjyau grāmaśūkarakukkuṭau // BrP_221.111 //",
  "GP11brahmppu:27287": "pitṛdevādiśeṣaṃ ca śrāddhe brāhmaṇakāmyayā /",
  "GP11brahmppu:27288": "prokṣitaṃ cauṣadhārthaṃ ca khādan māṃsaṃ na duṣyati // BrP_221.112 //",
  "GP11brahmppu:27289": "śaṅkhāśmasvarṇarūpyāṇāṃ rajjūnām atha vāsasām /",
  "GP11brahmppu:27290": "śākamūlaphalānāṃ ca tathā vidalacarmaṇām // BrP_221.113 //",
  "GP11brahmppu:27291": "maṇivastrapravālānāṃ tathā muktāphalasya ca /",
  "GP11brahmppu:27292": "pātrāṇāṃ camasānāṃ ca ambunā śaucam iṣyate // BrP_221.114 //",
  "GP11brahmppu:27293": "tathāśmakānāṃ toyena aśmasaṃgharṣaṇena ca /",
  "GP11brahmppu:27294": "sasnehānāṃ ca pātrāṇāṃ śuddhir uṣṇena vāriṇā // BrP_221.115 //",
  "GP11brahmppu:27295": "śūrpāṇām ajinānāṃ ca muśalolūkhalasya ca /",
  "GP11brahmppu:27296": "saṃhatānāṃ ca vastrāṇāṃ prokṣaṇāt saṃcayasya ca // BrP_221.116 //",
  "GP11brahmppu:27297": "valkalānām aśeṣāṇām ambumṛcchaucam iṣyate /",
  "GP11brahmppu:27298": "āvikānāṃ samastānāṃ keśānāṃ caivam iṣyate // BrP_221.117 //",
  "GP11brahmppu:27299": "siddhārthakānāṃ kalkena tilakalkena vā punaḥ /",
  "GP11brahmppu:27300": "śodhanaṃ caiva bhavati upaghātavatāṃ sadā // BrP_221.118 //",
  "GP11brahmppu:27301": "tathā kārpāsikānāṃ ca śuddhiḥ syāj jalabhasmanā /",
  "GP11brahmppu:27302": "dārudantāsthiśṛṅgāṇāṃ takṣaṇāc chuddhir iṣyate // BrP_221.119 //",
  "GP11brahmppu:27303": "punaḥ pākena bhāṇḍānāṃ pārthivānām amedhyatā /",
  "GP11brahmppu:27304": "śuddhaṃ bhaikṣyaṃ kāruhastaḥ paṇyaṃ yoṣinmukhaṃ tathā // BrP_221.120 //",
  "GP11brahmppu:27305": "rathyāgamanavijñānaṃ dāsavargeṇa saṃskṛtam /",
  "GP11brahmppu:27306": "prākpraśastaṃ cirātītam anekāntaritaṃ laghu // BrP_221.121 //",
  "GP11brahmppu:27307": "antaḥ prabhūtaṃ bālaṃ ca vṛddhāntaraviceṣṭitam /",
  "GP11brahmppu:27308": "karmāntāgāraśālāś ca stanadvayaṃ śuci striyāḥ // BrP_221.122 //",
  "GP11brahmppu:27309": "śucayaś ca tathaivāpaḥ sravantyo gandhavarjitāḥ /",
  "GP11brahmppu:27310": "bhūmir viśudhyate kālād dāhamārjanagokulaiḥ // BrP_221.123 //",
  "GP11brahmppu:27311": "lepād ullekhanāt sekād veśma saṃmārjanādinā /",
  "GP11brahmppu:27312": "keśakīṭāvapanne ca goghrāte makṣikānvite // BrP_221.124 //",
  "GP11brahmppu:27313": "mṛdambu bhasma cāpy anne prakṣeptavyaṃ viśuddhaye /",
  "GP11brahmppu:27314": "audumbarāṇām amlena vāriṇā trapusīsayoḥ // BrP_221.125 //",
  "GP11brahmppu:27315": "bhasmāmbubhiś ca kāṃsyānāṃ śuddhiḥ plāvo dravasya ca /",
  "GP11brahmppu:27316": "amedhyāktasya mṛttoyair gandhāpaharaṇena ca // BrP_221.126 //",
  "GP11brahmppu:27317": "anyeṣāṃ caiva dravyāṇāṃ varṇagandhāṃś ca hārayet /",
  "GP11brahmppu:27318": "śuci māṃsaṃ tu cāṇḍāla- kravyādair vinipātitam // BrP_221.127 //",
  "GP11brahmppu:27319": "rathyāgataṃ ca tailādi śuci gotṛptidaṃ payaḥ /",
  "GP11brahmppu:27320": "rajo 'gnir aśvagochāyā raśmayaḥ pavano mahī // BrP_221.128 //",
  "GP11brahmppu:27321": "vipluṣo makṣikādyāś ca duṣṭasaṅgād adoṣiṇaḥ /",
  "GP11brahmppu:27322": "ajāśvaṃ mukhato medhyaṃ na gor vatsasya cānanam // BrP_221.129 //",
  "GP11brahmppu:27323": "mātuḥ prasravaṇe medhyaṃ śakuniḥ phalapātane /",
  "GP11brahmppu:27324": "āsanaṃ śayanaṃ yānaṃ taṭau nadyās tṛṇāni ca // BrP_221.130 //",
  "GP11brahmppu:27325": "somasūryāṃśupavanaiḥ śudhyante tāni paṇyavat /",
  "GP11brahmppu:27326": "rathyāpasarpaṇe snāne kṣutpānānāṃ ca karmasu // BrP_221.131 //",
  "GP11brahmppu:27327": "ācāmeta yathānyāyaṃ vāsasaḥ paridhāpane /",
  "GP11brahmppu:27328": "spṛṣṭānām atha saṃsparśair dvirathyākardamāmbhasi // BrP_221.132 //",
  "GP11brahmppu:27329": "pakveṣṭakacitānāṃ ca medhyatā vāyusaṃśrayāt /",
  "GP11brahmppu:27330": "prabhūtopahatād annād agram uddhṛtya saṃtyajet // BrP_221.133 //",
  "GP11brahmppu:27331": "śeṣasya prokṣaṇaṃ kuryād ācamyādbhis tathā mṛdā /",
  "GP11brahmppu:27332": "upavāsas trirātraṃ tu duṣṭabhaktāśino bhavet // BrP_221.134 //",
  "GP11brahmppu:27333": "ajñāne jñānapūrve tu taddoṣopaśame na tu /",
  "GP11brahmppu:27334": "udakyāṃ vāvalagnāṃ ca sūtikāntyāvasāyinaḥ // BrP_221.135 //",
  "GP11brahmppu:27335": "spṛṣṭvā snāyīta śaucārthaṃ tathaiva mṛtahāriṇaḥ /",
  "GP11brahmppu:27336": "nāraṃ spṛṣṭvāsthi sasnehaṃ snātvā vipro viśudhyati // BrP_221.136 //",
  "GP11brahmppu:27337": "ācamyaiva tu niḥsnehaṃ gām ālabhyārkam īkṣya vā /",
  "GP11brahmppu:27338": "na laṅghayet tathaivātha ṣṭhīvanodvartanāni ca // BrP_221.137 //",
  "GP11brahmppu:27339": "gṛhād ucchiṣṭaviṇmūtraṃ pādāmbhas tat kṣiped bahiḥ /",
  "GP11brahmppu:27340": "pañcapiṇḍān anuddhṛtya na snāyāt paravāriṇi // BrP_221.138 //",
  "GP11brahmppu:27341": "snāyīta devakhāteṣu gaṅgāhradasaritsu ca /",
  "GP11brahmppu:27342": "nodyānādau vikāleṣu prājñas tiṣṭhet kadācana // BrP_221.139 //",
  "GP11brahmppu:27343": "nālapej janavidviṣṭān vīrahīnās tathā striyaḥ /",
  "GP11brahmppu:27344": "devatāpitṛsacchāstra- yajvisaṃnyāsinindakaiḥ // BrP_221.140 //",
  "GP11brahmppu:27345": "kṛtvā tu sparśanālāpaṃ śudhyaty arkāvalokanāt /",
  "GP11brahmppu:27346": "avalokya tathodakyāṃ saṃnyastaṃ patitaṃ śavam // BrP_221.141 //",
  "GP11brahmppu:27347": "vidharmisūtikāṣaṇḍha- vivastrāntyāvasāyinaḥ /",
  "GP11brahmppu:27348": "mṛtaniryātakāṃś caiva paradāraratāś ca ye // BrP_221.142 //",
  "GP11brahmppu:27349": "etad eva hi kartavyaṃ prājñaiḥ śodhanam ātmanaḥ /",
  "GP11brahmppu:27350": "abhojyabhikṣupākhaṇḍa- mārjārakharakukkuṭān // BrP_221.143 //",
  "GP11brahmppu:27351": "patitāpaviddhacāṇḍāla- mṛtāhārāṃś ca dharmavit /",
  "GP11brahmppu:27352": "saṃspṛśya śudhyate snānād udakyāgrāmaśūkarau // BrP_221.144 //",
  "GP11brahmppu:27353": "tadvac ca sūtikāśauca- dūṣitau puruṣāv api /",
  "GP11brahmppu:27354": "yasya cānudinaṃ hānir gṛhe nityasya karmaṇaḥ // BrP_221.145 //",
  "GP11brahmppu:27355": "yaś ca brāhmaṇasaṃtyaktaḥ kilbiṣāśī narādhamaḥ /",
  "GP11brahmppu:27356": "nityasya karmaṇo hāniṃ na kurvīta kadācana // BrP_221.146 //",
  "GP11brahmppu:27357": "tasya tv akaraṇaṃ vakṣye kevalaṃ mṛtajanmasu /",
  "GP11brahmppu:27358": "daśāhaṃ brāhmaṇas tiṣṭhed dānahomavivarjitaḥ // BrP_221.147 //",
  "GP11brahmppu:27359": "kṣatriyo dvādaśāhaṃ ca vaiśyo māsārdham eva ca /",
  "GP11brahmppu:27360": "śūdraś ca māsam āsīta nijakarmavivarjitaḥ // BrP_221.148 //",
  "GP11brahmppu:27361": "tataḥ paraṃ nijaṃ karma kuryuḥ sarve yathocitam /",
  "GP11brahmppu:27362": "pretāya salilaṃ deyaṃ bahir gatvā tu gotrakaiḥ // BrP_221.149 //",
  "GP11brahmppu:27363": "prathame 'hni caturthe ca saptame navame tathā /",
  "GP11brahmppu:27364": "tasyāsthisaṃcayaḥ kāryaś caturthe 'hani gotrakaiḥ // BrP_221.150 //",
  "GP11brahmppu:27365": "ūrdhvaṃ saṃcayanāt teṣām aṅgasparśo vidhīyate /",
  "GP11brahmppu:27366": "gotrakais tu kriyāḥ sarvāḥ kāryāḥ saṃcayanāt param // BrP_221.151 //",
  "GP11brahmppu:27367": "sparśa eva sapiṇḍānāṃ mṛtāhani tathobhayoḥ /",
  "GP11brahmppu:27368": "anvartham icchayā śastra- rajjubandhanavahniṣu // BrP_221.152 //",
  "GP11brahmppu:27369": "viṣapratāpādimṛte prāyānāśakayor api /",
  "GP11brahmppu:27370": "bāle deśāntarasthe ca tathā pravrajite mṛte // BrP_221.153 //",
  "GP11brahmppu:27371": "sadyaḥ śaucaṃ manuṣyāṇāṃ tryaham uktam aśaucakam /",
  "GP11brahmppu:27372": "sapiṇḍānāṃ sapiṇḍas tu mṛte 'nyasmin mṛto yadi // BrP_221.154 //",
  "GP11brahmppu:27373": "pūrvaśaucaṃ samākhyātaṃ kāryās tatra dinakriyāḥ /",
  "GP11brahmppu:27374": "eṣa eva vidhir dṛṣṭo janmany api hi sūtake // BrP_221.155 //",
  "GP11brahmppu:27375": "sapiṇḍānāṃ sapiṇḍeṣu yathāvat sodakeṣu ca /",
  "GP11brahmppu:27376": "putre jāte pituḥ snānaṃ sacailasya vidhīyate // BrP_221.156 //",
  "GP11brahmppu:27377": "tatrāpi yadi vānyasminn anuyātas tataḥ param /",
  "GP11brahmppu:27378": "tatrāpi śuddhir uditā pūrvajanmavato dinaiḥ // BrP_221.157 //",
  "GP11brahmppu:27379": "daśadvādaśamāsārdha- māsasaṃkhyair dinair gataiḥ /",
  "GP11brahmppu:27380": "svāḥ svāḥ karmakriyāḥ kuryuḥ sarve varṇā yathāvidhi // BrP_221.158 //",
  "GP11brahmppu:27381": "pretam uddiśya kartavyam ekoddiṣṭam ataḥ param /",
  "GP11brahmppu:27382": "dānāni caiva deyāni brāhmaṇebhyo manīṣibhiḥ // BrP_221.159 //",
  "GP11brahmppu:27383": "yad yad iṣṭatamaṃ loke yac cāsya dayitaṃ gṛhe /",
  "GP11brahmppu:27384": "tat tad guṇavate deyaṃ tad evākṣayam icchatā // BrP_221.160 //",
  "GP11brahmppu:27385": "pūrṇais tu divasaiḥ spṛṣṭvā salilaṃ vāhanāyudhaiḥ /",
  "GP11brahmppu:27386": "dattapretodapiṇḍāś ca sarve varṇāḥ kṛtakriyāḥ // BrP_221.161 //",
  "GP11brahmppu:27387": "kuryuḥ samagrāḥ śucinaḥ paratreha ca bhūtaye /",
  "GP11brahmppu:27388": "adhyetavyā trayī nityaṃ bhavitavyaṃ vipaścitā // BrP_221.162 //",
  "GP11brahmppu:27389": "dharmato dhanam āhāryaṃ yaṣṭavyaṃ cāpi yatnataḥ /",
  "GP11brahmppu:27390": "yena prakupito nātmā jugupsām eti bho dvijāḥ // BrP_221.163 //",
  "GP11brahmppu:27391": "tat kartavyam aśaṅkena yan na gopyaṃ mahājanaiḥ /",
  "GP11brahmppu:27392": "evam ācarato viprāḥ puruṣasya gṛhe sataḥ // BrP_221.164 //",
  "GP11brahmppu:27393": "dharmārthakāmaṃ saṃprāpya paratreha ca śobhanam /",
  "GP11brahmppu:27394": "idaṃ rahasyam āyuṣyaṃ dhanyaṃ buddhivivardhanam // BrP_221.165 //",
  "GP11brahmppu:27395": "sarvapāpaharaṃ puṇyaṃ śrīpuṣṭyārogyadaṃ śivam /",
  "GP11brahmppu:27396": "yaśaḥkīrtipradaṃ nṝṇāṃ tejobalavivardhanam // BrP_221.166 //",
  "GP11brahmppu:27397": "anuṣṭheyaṃ sadā puṃbhiḥ svargasādhanam uttamam /",
  "GP11brahmppu:27398": "brāhmaṇaiḥ kṣatriyair vaiśyaiḥ śūdraiś ca munisattamāḥ // BrP_221.167 //",
  "GP11brahmppu:27399": "jñātavyaṃ suprayatnena samyak śreyobhikāṅkṣibhiḥ /",
  "GP11brahmppu:27400": "jñātvaiva yaḥ sadā kālam anuṣṭhānaṃ karoti vai // BrP_221.168 //",
  "GP11brahmppu:27401": "sarvapāpavinirmuktaḥ svargaloke mahīyate /",
  "GP11brahmppu:27402": "sārāt sārataraṃ cedam ākhyātaṃ dvijasattamāḥ // BrP_221.169 //",
  "GP11brahmppu:27403": "śrutismṛtyuditaṃ dharmaṃ na deyaṃ yasya kasyacit /",
  "GP11brahmppu:27404": "na nāstikāya dātavyaṃ na duṣṭamataye dvijāḥ /",
  "GP11brahmppu:27405": "na dāmbhikāya mūrkhāya na kutarkapralāpine // BrP_221.170 //",
  "GP11brahmppu:27406": "{munaya ūcuḥ: }",
  "GP11brahmppu:27407": "śrotum icchāmahe brahman varṇadharmān viśeṣataḥ /",
  "GP11brahmppu:27408": "caturāśramadharmāṃś ca dvijavarya bravīhi tān // BrP_222.1 //",
  "GP11brahmppu:27409": "{vyāsa uvāca: }",
  "GP11brahmppu:27410": "brāhmaṇakṣatriyaviśāṃ śūdrāṇāṃ ca yathākramam /",
  "GP11brahmppu:27411": "śṛṇudhvaṃ saṃyatā bhūtvā varṇadharmān mayoditān // BrP_222.2 //",
  "GP11brahmppu:27412": "dānadayātapodeva- yajñasvādhyāyatatparaḥ /",
  "GP11brahmppu:27413": "nityodakī bhaved vipraḥ kuryāc cāgniparigraham // BrP_222.3 //",
  "GP11brahmppu:27414": "vṛttyarthaṃ yājayet tv anyān dvijān adhyāpayet tathā /",
  "GP11brahmppu:27415": "kuryāt pratigrahādānaṃ yajñārthaṃ jñānato dvijāḥ // BrP_222.4 //",
  "GP11brahmppu:27416": "sarvalokahitaṃ kuryān nāhitaṃ kasyacid dvijāḥ /",
  "GP11brahmppu:27417": "maitrī samastasattveṣu brāhmaṇasyottamaṃ dhanam // BrP_222.5 //",
  "GP11brahmppu:27418": "gavi ratne ca pārakye samabuddhir bhaved dvijāḥ /",
  "GP11brahmppu:27419": "ṛtāv abhigamaḥ patnyāṃ śasyate vāsya bho dvijāḥ // BrP_222.6 //",
  "GP11brahmppu:27420": "dānāni dadyād icchāto dvijebhyaḥ kṣatriyo 'pi hi /",
  "GP11brahmppu:27421": "yajec ca vividhair yajñair adhīyīta ca bho dvijāḥ // BrP_222.7 //",
  "GP11brahmppu:27422": "śastrājīvo mahīrakṣā pravarā tasya jīvikā /",
  "GP11brahmppu:27423": "tasyāpi prathame kalpe pṛthivīparipālanam // BrP_222.8 //",
  "GP11brahmppu:27424": "dharitrīpālanenaiva kṛtakṛtyā narādhipāḥ /",
  "GP11brahmppu:27425": "bhavanti nṛpate rakṣā yato yajñādikarmaṇām // BrP_222.9 //",
  "GP11brahmppu:27426": "duṣṭānāṃ śāsanād rājā śiṣṭānāṃ paripālanāt /",
  "GP11brahmppu:27427": "prāpnoty abhimatāṃl lokān varṇasaṃsthāpako nṛpaḥ // BrP_222.10 //",
  "GP11brahmppu:27428": "pāśupālyaṃ vaṇijyāṃ ca kṛṣiṃ ca munisattamāḥ /",
  "GP11brahmppu:27429": "vaiśyāya jīvikāṃ brahmā dadau lokapitāmahaḥ // BrP_222.11 //",
  "GP11brahmppu:27430": "tasyāpy adhyayanaṃ yajño dānaṃ dharmaś ca śasyate /",
  "GP11brahmppu:27431": "nityanaimittikādīnām anuṣṭhānaṃ ca karmaṇām // BrP_222.12 //",
  "GP11brahmppu:27432": "dvijātisaṃśrayaṃ karma tadarthaṃ tena poṣaṇam /",
  "GP11brahmppu:27433": "krayavikrayajair vāpi dhanaiḥ kārubhavais tu vā // BrP_222.13 //",
  "GP11brahmppu:27434": "dānaṃ dadyāc ca śūdro 'pi pākayajñair yajeta ca /",
  "GP11brahmppu:27435": "pitryādikaṃ ca vai sarvaṃ śūdraḥ kurvīta tena vai // BrP_222.14 //",
  "GP11brahmppu:27436": "bhṛtyādibharaṇārthāya sarveṣāṃ ca parigrahāḥ /",
  "GP11brahmppu:27437": "ṛtukālābhigamanaṃ svadāreṣu dvijottamāḥ // BrP_222.15 //",
  "GP11brahmppu:27438": "dayā samastabhūteṣu titikṣā nābhimānitā /",
  "GP11brahmppu:27439": "satyaṃ śaucam anāyāso maṅgalaṃ priyavāditā // BrP_222.16 //",
  "GP11brahmppu:27440": "maitrī caivāspṛhā tadvad akārpaṇyaṃ dvijottamāḥ /",
  "GP11brahmppu:27441": "anasūyā ca sāmānyā varṇānāṃ kathitā guṇāḥ // BrP_222.17 //",
  "GP11brahmppu:27442": "āśramāṇāṃ ca sarveṣām ete sāmānyalakṣaṇāḥ /",
  "GP11brahmppu:27443": "guṇās tathopadharmāś ca viprādīnām ime dvijāḥ // BrP_222.18 //",
  "GP11brahmppu:27444": "kṣātraṃ karma dvijasyoktaṃ vaiśyakarma tathāpadi /",
  "GP11brahmppu:27445": "rājanyasya ca vaiśyoktaṃ śūdrakarmāṇi caitayoḥ // BrP_222.19 //",
  "GP11brahmppu:27446": "sasāmarthye sati tyājyam ubhābhyām api ca dvijāḥ /",
  "GP11brahmppu:27447": "tad evāpadi kartavyaṃ na kuryāt karmasaṃkaram // BrP_222.20 //",
  "GP11brahmppu:27448": "ity ete kathitā viprā varṇadharmā mayādya vai /",
  "GP11brahmppu:27449": "dharmam āśramiṇāṃ samyag bruvato 'pi nibodhata // BrP_222.21 //",
  "GP11brahmppu:27450": "bālaḥ kṛtopanayano vedāharaṇatatparaḥ /",
  "GP11brahmppu:27451": "guror gehe vasan viprā brahmacārī samāhitaḥ // BrP_222.22 //",
  "GP11brahmppu:27452": "śaucācāraratas tatra kāryaṃ śuśrūṣaṇaṃ guroḥ /",
  "GP11brahmppu:27453": "vratāni caratā grāhyo vedaś ca kṛtabuddhinā // BrP_222.23 //",
  "GP11brahmppu:27454": "ubhe saṃdhye raviṃ viprās tathaivāgniṃ samāhitaḥ /",
  "GP11brahmppu:27455": "upatiṣṭhet tathā kuryād guror apy abhivādanam // BrP_222.24 //",
  "GP11brahmppu:27456": "sthite tiṣṭhed vrajed yāti nīcair āsīta cāsite /",
  "GP11brahmppu:27457": "śiṣyo gurau dvijaśreṣṭhāḥ pratikūlaṃ ca saṃtyajet // BrP_222.25 //",
  "GP11brahmppu:27458": "tenaivoktaṃ paṭhed vedaṃ nānyacittaḥ purasthitaḥ /",
  "GP11brahmppu:27459": "anujñātaṃ ca bhikṣānnam aśnīyād guruṇā tataḥ // BrP_222.26 //",
  "GP11brahmppu:27460": "avagāhed apaḥ pūrvam ācāryeṇāvagāhitāḥ /",
  "GP11brahmppu:27461": "samijjalādikaṃ cāsya kalyakalyam upānayet // BrP_222.27 //",
  "GP11brahmppu:27462": "gṛhītagrāhyavedaś ca tato 'nujñām avāpya vai /",
  "GP11brahmppu:27463": "gārhasthyam āvaset prājño niṣpannaguruniṣkṛtiḥ // BrP_222.28 //",
  "GP11brahmppu:27464": "vidhināvāptadāras tu dhanaṃ prāpya svakarmaṇā /",
  "GP11brahmppu:27465": "gṛhasthakāryam akhilaṃ kuryād viprāḥ svaśaktitaḥ // BrP_222.29 //",
  "GP11brahmppu:27466": "nirvāpeṇa pitṝn arcya yajñair devāṃs tathātithīn /",
  "GP11brahmppu:27467": "annair munīṃś ca svādhyāyair apatyena prajāpatim // BrP_222.30 //",
  "GP11brahmppu:27468": "balikarmaṇā bhūtāni vāksatyenākhilaṃ jagat /",
  "GP11brahmppu:27469": "prāpnoti lokān puruṣo nijakarmasamārjitān // BrP_222.31 //",
  "GP11brahmppu:27470": "bhikṣābhujaś ca ye kecit parivrāḍ brahmacāriṇaḥ /",
  "GP11brahmppu:27471": "te 'py atra pratitiṣṭhanti gārhasthyaṃ tena vai param // BrP_222.32 //",
  "GP11brahmppu:27472": "vedāharaṇakāryeṇa tīrthasnānāya ca dvijāḥ /",
  "GP11brahmppu:27473": "aṭanti vasudhāṃ viprāḥ pṛthivīdarśanāya ca // BrP_222.33 //",
  "GP11brahmppu:27474": "aniketā hy anāhārā ye tu sāyaṃgṛhās tu te /",
  "GP11brahmppu:27475": "teṣāṃ gṛhasthaḥ satataṃ pratiṣṭhā yonir ucyate // BrP_222.34 //",
  "GP11brahmppu:27476": "teṣāṃ svāgatadānāni vaktavyaṃ madhuraṃ sadā /",
  "GP11brahmppu:27477": "gṛhāgatānāṃ dadyāc ca śayanāsanabhojanam // BrP_222.35 //",
  "GP11brahmppu:27478": "atithir yasya bhagnāśo gṛhāt pratinivartate /",
  "GP11brahmppu:27479": "sa dattvā duṣkṛtaṃ tasmai puṇyam ādāya gacchati // BrP_222.36 //",
  "GP11brahmppu:27480": "avajñānam ahaṃkāro dambhaś cāpi gṛhe sataḥ /",
  "GP11brahmppu:27481": "parivādopaghātau ca pāruṣyaṃ ca na śasyate // BrP_222.37 //",
  "GP11brahmppu:27482": "yaś ca samyak karoty evaṃ gṛhasthaḥ paramaṃ vidhim /",
  "GP11brahmppu:27483": "sarvabandhavinirmukto lokān āpnoti cottamān // BrP_222.38 //",
  "GP11brahmppu:27484": "vayaḥpariṇatau viprāḥ kṛtakṛtyo gṛhāśramī /",
  "GP11brahmppu:27485": "putreṣu bhāryāṃ nikṣipya vanaṃ gacchet sahaiva vā // BrP_222.39 //",
  "GP11brahmppu:27486": "parṇamūlaphalāhāraḥ keśaśmaśrujaṭādharaḥ /",
  "GP11brahmppu:27487": "bhūmiśāyī bhavet tatra muniḥ sarvātithir dvijāḥ // BrP_222.40 //",
  "GP11brahmppu:27488": "carmakāśakuśaiḥ kuryāt paridhānottarīyake /",
  "GP11brahmppu:27489": "tadvat triṣavaṇaṃ snānaṃ śastam asya dvijottamāḥ // BrP_222.41 //",
  "GP11brahmppu:27490": "devatābhyarcanaṃ homaḥ sarvābhyāgatapūjanam /",
  "GP11brahmppu:27491": "bhikṣā balipradānaṃ tu śastam asya praśasyate // BrP_222.42 //",
  "GP11brahmppu:27492": "vanyasnehena gātrāṇām abhyaṅgaś cāpi śasyate /",
  "GP11brahmppu:27493": "tapasyā tasya viprendrāḥ śītoṣṇādisahiṣṇutā // BrP_222.43 //",
  "GP11brahmppu:27494": "yas tv etā niyataś caryā vānaprasthaś caren muniḥ /",
  "GP11brahmppu:27495": "sa dahaty agnivad doṣāñ jayel lokāṃś ca śāśvatān // BrP_222.44 //",
  "GP11brahmppu:27496": "caturthaś cāśramo bhikṣoḥ procyate yo manīṣibhiḥ /",
  "GP11brahmppu:27497": "tasya svarūpaṃ gadato budhyadhvaṃ mama sattamāḥ // BrP_222.45 //",
  "GP11brahmppu:27498": "putradravyakalatreṣu tyajet snehaṃ dvijottamāḥ /",
  "GP11brahmppu:27499": "caturtham āśramasthānaṃ gacchen nirdhūtamatsaraḥ // BrP_222.46 //",
  "GP11brahmppu:27500": "traivarṇikāṃs tyajet sarvān ārambhān dvijasattamāḥ /",
  "GP11brahmppu:27501": "mitrādiṣu samo maitraḥ samasteṣv eva jantuṣu // BrP_222.47 //",
  "GP11brahmppu:27502": "jarāyujāṇḍajādīnāṃ vāṅmanaḥkarmabhiḥ kvacit /",
  "GP11brahmppu:27503": "yuktaḥ kurvīta na drohaṃ sarvasaṅgāṃś ca varjayet // BrP_222.48 //",
  "GP11brahmppu:27504": "ekarātrasthitir grāme pañcarātrasthitiḥ pure /",
  "GP11brahmppu:27505": "tathā prītir na tiryakṣu dveṣo vā nāsya jāyate // BrP_222.49 //",
  "GP11brahmppu:27506": "prāṇayātrānimittaṃ ca vyaṅgāre 'bhuktavajjane /",
  "GP11brahmppu:27507": "kāle praśastavarṇānāṃ bhikṣārthī paryaṭed gṛhān // BrP_222.50 //",
  "GP11brahmppu:27508": "alābhe na viṣādī syāl lābhe naiva ca harṣayet /",
  "GP11brahmppu:27509": "prāṇayātrikamātraḥ syān mātrāsaṅgād vinirgataḥ // BrP_222.51 //",
  "GP11brahmppu:27510": "atipūjitalābhāṃs tu jugupsaṃ caiva sarvataḥ /",
  "GP11brahmppu:27511": "atipūjitalābhais tu yatir mukto 'pi badhyate // BrP_222.52 //",
  "GP11brahmppu:27512": "kāmaḥ krodhas tathā darpo lobhamohādayaś ca ye /",
  "GP11brahmppu:27513": "tāṃs tu doṣān parityajya parivrāṇ nirmamo bhavet // BrP_222.53 //",
  "GP11brahmppu:27514": "abhayaṃ sarvasattvebhyo dattvā yaś carate mahīm /",
  "GP11brahmppu:27515": "tasya dehād vimuktasya bhayaṃ notpadyate kvacit // BrP_222.54 //",
  "GP11brahmppu:27516": "kṛtvāgnihotraṃ svaśarīrasaṃsthaṃ BrP_222.55a",
  "GP11brahmppu:27517": "śārīram agniṃ svamukhe juhoti BrP_222.55b",
  "GP11brahmppu:27518": "vipras tu bhikṣopagatair havirbhiś BrP_222.55c",
  "GP11brahmppu:27519": "citāgninā sa vrajati sma lokān BrP_222.55d",
  "GP11brahmppu:27520": "mokṣāśramaṃ yaś carate yathoktaṃ BrP_222.56a",
  "GP11brahmppu:27521": "śuciś ca saṃkalpitabuddhiyuktaḥ BrP_222.56b",
  "GP11brahmppu:27522": "anindhanaṃ jyotir iva praśāntaṃ BrP_222.56c",
  "GP11brahmppu:27523": "sa brahmalokaṃ vrajati dvijātiḥ BrP_222.56d",
  "GP11brahmppu:27524": "{munaya ūcuḥ: }",
  "GP11brahmppu:27525": "sarvajñas tvaṃ mahābhāga sarvabhūtahite rataḥ /",
  "GP11brahmppu:27526": "bhūtaṃ bhavyaṃ bhaviṣyaṃ ca na te 'sty aviditaṃ mune // BrP_223.1 //",
  "GP11brahmppu:27527": "karmaṇā kena varṇānām adhamā jāyate gatiḥ /",
  "GP11brahmppu:27528": "uttamā ca bhavet kena brūhi teṣāṃ mahāmate // BrP_223.2 //",
  "GP11brahmppu:27529": "śūdras tu karmaṇā kena brāhmaṇatvaṃ ca gacchati /",
  "GP11brahmppu:27530": "śrotum icchāmahe kena brāhmaṇaḥ śūdratām iyāt // BrP_223.3 //",
  "GP11brahmppu:27531": "{vyāsa uvāca: }",
  "GP11brahmppu:27532": "himavacchikhare ramye nānādhātuvibhūṣite /",
  "GP11brahmppu:27533": "nānādrumalatākīrṇe nānāścaryasamanvite // BrP_223.4 //",
  "GP11brahmppu:27534": "tatra sthitaṃ mahādevaṃ tripuraghnaṃ trilocanam /",
  "GP11brahmppu:27535": "śailarājasutā devī praṇipatya sureśvaram // BrP_223.5 //",
  "GP11brahmppu:27536": "imaṃ praśnaṃ purā viprā apṛcchac cārulocanā /",
  "GP11brahmppu:27537": "tad ahaṃ saṃpravakṣyāmi śṛṇudhvaṃ mama sattamāḥ // BrP_223.6 //",
  "GP11brahmppu:27538": "{umovāca: }",
  "GP11brahmppu:27539": "bhagavan bhaganetraghna pūṣṇo dantavināśana /",
  "GP11brahmppu:27540": "dakṣakratuhara tryakṣa saṃśayo me mahān ayam // BrP_223.7 //",
  "GP11brahmppu:27541": "cāturvarṇyaṃ bhagavatā pūrvaṃ sṛṣṭaṃ svayaṃbhuvā /",
  "GP11brahmppu:27542": "kena karmavipākena vaiśyo gacchati śūdratām // BrP_223.8 //",
  "GP11brahmppu:27543": "vaiśyo vā kṣatriyaḥ kena dvijo vā kṣatriyo bhavet /",
  "GP11brahmppu:27544": "pratilome kathaṃ deva śakyo dharmo nivartitum // BrP_223.9 //",
  "GP11brahmppu:27545": "kena vā karmaṇā vipraḥ śūdrayonau prajāyate /",
  "GP11brahmppu:27546": "kṣatriyaḥ śūdratām eti kena vā karmaṇā vibho // BrP_223.10 //",
  "GP11brahmppu:27547": "etaṃ me saṃśayaṃ deva vada bhūtapate 'nagha /",
  "GP11brahmppu:27548": "trayo varṇāḥ prakṛtyeha kathaṃ brāhmaṇyam āpnuyuḥ // BrP_223.11 //",
  "GP11brahmppu:27549": "{śiva uvāca: }",
  "GP11brahmppu:27550": "brāhmaṇyaṃ devi duṣprāpaṃ nisargād brāhmaṇaḥ śubhe /",
  "GP11brahmppu:27551": "kṣatriyo vaiśyaśūdrau vā nisargād iti me matiḥ // BrP_223.12 //",
  "GP11brahmppu:27552": "karmaṇā duṣkṛteneha sthānād bhraśyati sa dvijaḥ /",
  "GP11brahmppu:27553": "śreṣṭhaṃ varṇam anuprāpya tasmād ākṣipyate punaḥ // BrP_223.13 //",
  "GP11brahmppu:27554": "sthito brāhmaṇadharmeṇa brāhmaṇyam upajīvati /",
  "GP11brahmppu:27555": "kṣatriyo vātha vaiśyo vā brahmabhūyaṃ sa gacchati // BrP_223.14 //",
  "GP11brahmppu:27556": "yaś ca vipratvam utsṛjya kṣatradharmān niṣevate /",
  "GP11brahmppu:27557": "brāhmaṇyāt sa paribhraṣṭaḥ kṣatrayonau prajāyate // BrP_223.15 //",
  "GP11brahmppu:27558": "vaiśyakarma ca yo vipro lobhamohavyapāśrayaḥ /",
  "GP11brahmppu:27559": "brāhmaṇyaṃ durlabhaṃ prāpya karoty alpamatiḥ sadā // BrP_223.16 //",
  "GP11brahmppu:27560": "sa dvijo vaiśyatām eti vaiśyo vā śūdratām iyāt /",
  "GP11brahmppu:27561": "svadharmāt pracyuto vipras tataḥ śūdratvam āpnuyāt // BrP_223.17 //",
  "GP11brahmppu:27562": "tatrāsau nirayaṃ prāpto varṇabhraṣṭo bahiṣkṛtaḥ /",
  "GP11brahmppu:27563": "brahmalokāt paribhraṣṭaḥ śūdrayonau prajāyate // BrP_223.18 //",
  "GP11brahmppu:27564": "kṣatriyo vā mahābhāge vaiśyo vā dharmacāriṇi /",
  "GP11brahmppu:27565": "svāni karmāṇy apākṛtya śūdrakarma niṣevate // BrP_223.19 //",
  "GP11brahmppu:27566": "svasthānāt sa paribhraṣṭo varṇasaṃkaratāṃ gataḥ /",
  "GP11brahmppu:27567": "brāhmaṇaḥ kṣatriyo vaiśyaḥ śūdratvaṃ yāti tādṛśaḥ // BrP_223.20 //",
  "GP11brahmppu:27568": "yas tu śūdraḥ svadharmeṇa jñānavijñānavāñ śuciḥ /",
  "GP11brahmppu:27569": "dharmajño dharmanirataḥ sa dharmaphalam aśnute // BrP_223.21 //",
  "GP11brahmppu:27570": "idaṃ caivāparaṃ devi brahmaṇā samudāhṛtam /",
  "GP11brahmppu:27571": "adhyātmaṃ naiṣṭhikī siddhir dharmakāmair niṣevyate // BrP_223.22 //",
  "GP11brahmppu:27572": "ugrānnaṃ garhitaṃ devi gaṇānnaṃ śrāddhasūtakam /",
  "GP11brahmppu:27573": "ghuṣṭānnaṃ naiva bhoktavyaṃ śūdrānnaṃ naiva vā kvacit // BrP_223.23 //",
  "GP11brahmppu:27574": "śūdrānnaṃ garhitaṃ devi sadā devair mahātmabhiḥ /",
  "GP11brahmppu:27575": "pitāmahamukhotsṛṣṭaṃ pramāṇam iti me matiḥ // BrP_223.24 //",
  "GP11brahmppu:27576": "śūdrānnenāvaśeṣeṇa jaṭhare mriyate dvijaḥ /",
  "GP11brahmppu:27577": "āhitāgnis tathā yajvā sa śūdragatibhāg bhavet // BrP_223.25 //",
  "GP11brahmppu:27578": "tena śūdrānnaśeṣeṇa brahmasthānād apākṛtaḥ /",
  "GP11brahmppu:27579": "brāhmaṇaḥ śūdratām eti nāsti tatra vicāraṇā // BrP_223.26 //",
  "GP11brahmppu:27580": "yasyānnenāvaśeṣeṇa jaṭhare mriyate dvijaḥ /",
  "GP11brahmppu:27581": "tāṃ tāṃ yoniṃ vrajed vipro yasyānnam upajīvati // BrP_223.27 //",
  "GP11brahmppu:27582": "brāhmaṇatvaṃ sukhaṃ prāpya durlabhaṃ yo 'vamanyate /",
  "GP11brahmppu:27583": "abhojyānnāni vāśnāti sa dvijatvāt pateta vai // BrP_223.28 //",
  "GP11brahmppu:27584": "surāpo brahmahā steyī cauro bhagnavrato 'śuciḥ /",
  "GP11brahmppu:27585": "svādhyāyavarjitaḥ pāpo lubdho naikṛtikaḥ śaṭhaḥ // BrP_223.29 //",
  "GP11brahmppu:27586": "avratī vṛṣalībhartā kuṇḍāśī somavikrayī /",
  "GP11brahmppu:27587": "vihīnasevī vipro hi patate brahmayonitaḥ // BrP_223.30 //",
  "GP11brahmppu:27588": "gurutalpī gurudveṣī gurukutsāratiś ca yaḥ /",
  "GP11brahmppu:27589": "brahmadviḍ vāpi patati brāhmaṇo brahmayonitaḥ // BrP_223.31 //",
  "GP11brahmppu:27590": "ebhis tu karmabhir devi śubhair ācaritais tathā /",
  "GP11brahmppu:27591": "śūdro brāhmaṇatāṃ gacched vaiśyaḥ kṣatriyatāṃ vrajet // BrP_223.32 //",
  "GP11brahmppu:27592": "śūdraḥ karmāṇi sarvāṇi yathānyāyaṃ yathāvidhi /",
  "GP11brahmppu:27593": "sarvātithyam upātiṣṭhañ śeṣānnakṛtabhojanaḥ // BrP_223.33 //",
  "GP11brahmppu:27594": "śuśrūṣāṃ paricaryāṃ yo jyeṣṭhavarṇe prayatnataḥ /",
  "GP11brahmppu:27595": "kuryād avimanāḥ śreṣṭhaḥ satataṃ satpathe sthitaḥ // BrP_223.34 //",
  "GP11brahmppu:27596": "devadvijātisatkartā sarvātithyakṛtavrataḥ /",
  "GP11brahmppu:27597": "ṛtukālābhigāmī ca niyato niyatāśanaḥ // BrP_223.35 //",
  "GP11brahmppu:27598": "dakṣaḥ śiṣṭajanānveṣī śeṣānnakṛtabhojanaḥ /",
  "GP11brahmppu:27599": "vṛthā māṃsaṃ na bhuñjīta śūdro vaiśyatvam ṛcchati // BrP_223.36 //",
  "GP11brahmppu:27600": "ṛtavāg anahaṃvādī nirdvaṃdvaḥ sāmakovidaḥ /",
  "GP11brahmppu:27601": "yajate nityayajñaiś ca svādhyāyaparamaḥ śuciḥ // BrP_223.37 //",
  "GP11brahmppu:27602": "dānto brāhmaṇasatkartā sarvavarṇānasūyakaḥ /",
  "GP11brahmppu:27603": "gṛhasthavratam ātiṣṭhan dvikālakṛtabhojanaḥ // BrP_223.38 //",
  "GP11brahmppu:27604": "śeṣāśī vijitāhāro niṣkāmo nirahaṃvadaḥ /",
  "GP11brahmppu:27605": "agnihotram upāsīno juhvānaś ca yathāvidhi // BrP_223.39 //",
  "GP11brahmppu:27606": "sarvātithyam upātiṣṭhañ śeṣānnakṛtabhojanaḥ /",
  "GP11brahmppu:27607": "tretāgnimātravihitaṃ vaiśyo bhavati ca dvijaḥ // BrP_223.40 //",
  "GP11brahmppu:27608": "sa vaiśyaḥ kṣatriyakule śucir mahati jāyate /",
  "GP11brahmppu:27609": "sa vaiśyaḥ kṣatriyo jāto janmaprabhṛti saṃskṛtaḥ // BrP_223.41 //",
  "GP11brahmppu:27610": "upanīto vrataparo dvijo bhavati saṃskṛtaḥ /",
  "GP11brahmppu:27611": "dadāti yajate yajñaiḥ samṛddhair āptadakṣiṇaiḥ // BrP_223.42 //",
  "GP11brahmppu:27612": "adhītya svargam anvicchaṃs tretāgniśaraṇaḥ sadā /",
  "GP11brahmppu:27613": "ārdrahastaprado nityaṃ prajā dharmeṇa pālayan // BrP_223.43 //",
  "GP11brahmppu:27614": "satyaḥ satyāni kurute nityaṃ yaḥ śuddhidarśanaḥ /",
  "GP11brahmppu:27615": "dharmadaṇḍena nirdagdho dharmakāmārthasādhakaḥ // BrP_223.44 //",
  "GP11brahmppu:27616": "yantritaḥ kāryakaraṇaiḥ ṣaḍbhāgakṛtalakṣaṇaḥ /",
  "GP11brahmppu:27617": "grāmyadharmān na seveta svacchandenārthakovidaḥ // BrP_223.45 //",
  "GP11brahmppu:27618": "ṛtukāle tu dharmātmā patnīm upāśrayet sadā /",
  "GP11brahmppu:27619": "sadopavāsī niyataḥ svādhyāyanirataḥ śuciḥ // BrP_223.46 //",
  "GP11brahmppu:27620": "vahiskāntarite nityaṃ śayāno 'sti sadā gṛhe /",
  "GP11brahmppu:27621": "sarvātithyaṃ trivargasya kurvāṇaḥ sumanāḥ sadā // BrP_223.47 //",
  "GP11brahmppu:27622": "śūdrāṇāṃ cānnakāmānāṃ nityaṃ siddham iti bruvan /",
  "GP11brahmppu:27623": "svārthād vā yadi vā kāmān na kiṃcid upalakṣayet // BrP_223.48 //",
  "GP11brahmppu:27624": "pitṛdevātithikṛte sādhanaṃ kurute ca yat /",
  "GP11brahmppu:27625": "svaveśmani yathānyāyam upāste bhaikṣyam eva ca // BrP_223.49 //",
  "GP11brahmppu:27626": "dvikālam agnihotraṃ ca juhvāno vai yathāvidhi /",
  "GP11brahmppu:27627": "gobrāhmaṇahitārthāya raṇe cābhimukho hataḥ // BrP_223.50 //",
  "GP11brahmppu:27628": "tretāgnimantrapūtena samāviśya dvijo bhavet /",
  "GP11brahmppu:27629": "jñānavijñānasaṃpannaḥ saṃskṛto vedapāragaḥ // BrP_223.51 //",
  "GP11brahmppu:27630": "vaiśyo bhavati dharmātmā kṣatriyaḥ svena karmaṇā /",
  "GP11brahmppu:27631": "etaiḥ karmaphalair devi nyūnajātikulodbhavaḥ // BrP_223.52 //",
  "GP11brahmppu:27632": "śūdro 'py āgamasaṃpanno dvijo bhavati saṃskṛtaḥ /",
  "GP11brahmppu:27633": "brāhmaṇo vāpy asadvṛttaḥ sarvasaṃkarabhojanaḥ // BrP_223.53 //",
  "GP11brahmppu:27634": "sa brāhmaṇyaṃ samutsṛjya śūdro bhavati tādṛśaḥ /",
  "GP11brahmppu:27635": "karmabhiḥ śucibhir devī śuddhātmā vijitendriyaḥ // BrP_223.54 //",
  "GP11brahmppu:27636": "śūdro 'pi dvijavat sevya iti brahmābravīt svayam /",
  "GP11brahmppu:27637": "svabhāvakarmaṇā caiva yatra śūdro 'dhitiṣṭhati // BrP_223.55 //",
  "GP11brahmppu:27638": "viśuddhaḥ sa dvijātibhyo vijñeya iti me matiḥ /",
  "GP11brahmppu:27639": "na yonir nāpi saṃskāro na śrutir na ca saṃtatiḥ // BrP_223.56 //",
  "GP11brahmppu:27640": "kāraṇāni dvijatvasya vṛttam eva tu kāraṇam /",
  "GP11brahmppu:27641": "sarvo 'yaṃ brāhmaṇo loke vṛttena tu vidhīyate // BrP_223.57 //",
  "GP11brahmppu:27642": "vṛtte sthitaś ca śūdro 'pi brāhmaṇatvaṃ ca gacchati /",
  "GP11brahmppu:27643": "brahmasvabhāvaḥ suśroṇi samaḥ sarvatra me mataḥ // BrP_223.58 //",
  "GP11brahmppu:27644": "nirguṇaṃ nirmalaṃ brahma yatra tiṣṭhati sa dvijaḥ /",
  "GP11brahmppu:27645": "ete ye vimalā devi sthānabhāvanidarśakāḥ // BrP_223.59 //",
  "GP11brahmppu:27646": "svayaṃ ca varadenoktā brahmaṇā sṛjatā prajāḥ /",
  "GP11brahmppu:27647": "brahmaṇo hi mahat kṣetraṃ loke carati pādavat // BrP_223.60 //",
  "GP11brahmppu:27648": "yat tatra bījaṃ patati sā kṛṣiḥ pretya bhāvinī /",
  "GP11brahmppu:27649": "saṃtuṣṭena sadā bhāvyaṃ satpathālambinā sadā // BrP_223.61 //",
  "GP11brahmppu:27650": "brāhmaṃ hi mārgam ākramya vartitavyaṃ bubhūṣatā /",
  "GP11brahmppu:27651": "saṃhitādhyāyinā bhāvyaṃ gṛhe vai gṛhamedhinā // BrP_223.62 //",
  "GP11brahmppu:27652": "nityaṃ svādhyāyayuktena na cādhyayanajīvinā /",
  "GP11brahmppu:27653": "evaṃbhūto hi yo vipraḥ satataṃ satpathe sthitaḥ // BrP_223.63 //",
  "GP11brahmppu:27654": "āhitāgnir adhīyāno brahmabhūyāya kalpate /",
  "GP11brahmppu:27655": "brāhmaṇyaṃ devi saṃprāpya rakṣitavyaṃ yatātmanā // BrP_223.64 //",
  "GP11brahmppu:27656": "yonipratigrahādānaiḥ karmabhiś ca śucismite /",
  "GP11brahmppu:27657": "etat te guhyam ākhyātaṃ yathā śūdro bhaved dvijaḥ /",
  "GP11brahmppu:27658": "brāhmaṇo vā cyuto dharmād yathā śūdratvam āpnuyāt // BrP_223.65 //",
  "GP11brahmppu:27659": "{umovāca: }",
  "GP11brahmppu:27660": "bhagavan sarvabhūteśa surāsuranamaskṛta /",
  "GP11brahmppu:27661": "dharmādharme nṛṇāṃ deva brūhi me saṃśayaṃ vibho // BrP_224.1 //",
  "GP11brahmppu:27662": "karmaṇā manasā vācā trividhair dehinaḥ sadā /",
  "GP11brahmppu:27663": "badhyante bandhanaiḥ kair vā mucyante vā kathaṃ vada // BrP_224.2 //",
  "GP11brahmppu:27664": "kena śīlena vai deva karmaṇā kīdṛśena vā /",
  "GP11brahmppu:27665": "samācārair guṇaiḥ kair vā svargaṃ yāntīha mānavāḥ // BrP_224.3 //",
  "GP11brahmppu:27666": "{śiva uvāca: }",
  "GP11brahmppu:27667": "devi dharmārthatattvajñe dharmanitye ume sadā /",
  "GP11brahmppu:27668": "sarvaprāṇihitaḥ praśnaḥ śrūyatāṃ buddhivardhanaḥ // BrP_224.4 //",
  "GP11brahmppu:27669": "satyadharmaratāḥ śāntāḥ sarvaliṅgavivarjitāḥ /",
  "GP11brahmppu:27670": "nādharmeṇa na dharmeṇa badhyante chinnasaṃśayāḥ // BrP_224.5 //",
  "GP11brahmppu:27671": "pralayotpattitattvajñāḥ sarvajñāḥ sarvadarśinaḥ /",
  "GP11brahmppu:27672": "vītarāgā vimucyante puruṣāḥ karmabandhanaiḥ // BrP_224.6 //",
  "GP11brahmppu:27673": "karmaṇā manasā vācā ye na hiṃsanti kiṃcana /",
  "GP11brahmppu:27674": "ye na majjanti kasmiṃścit te na badhnanti karmabhiḥ // BrP_224.7 //",
  "GP11brahmppu:27675": "prāṇātipātād viratāḥ śīlavanto dayānvitāḥ /",
  "GP11brahmppu:27676": "tulyadveṣyapriyā dāntā mucyante karmabandhanaiḥ // BrP_224.8 //",
  "GP11brahmppu:27677": "sarvabhūtadayāvanto viśvāsyāḥ sarvajantuṣu /",
  "GP11brahmppu:27678": "tyaktahiṃsrasamācārās te narāḥ svargagāminaḥ // BrP_224.9 //",
  "GP11brahmppu:27679": "parasvanirmamā nityaṃ paradāravivarjikāḥ /",
  "GP11brahmppu:27680": "dharmalabdhārthabhoktāras te narāḥ svargagāminaḥ // BrP_224.10 //",
  "GP11brahmppu:27681": "mātṛvat svasṛvac caiva nityaṃ duhitṛvac ca ye /",
  "GP11brahmppu:27682": "paradāreṣu vartante te narāḥ svargagāminaḥ // BrP_224.11 //",
  "GP11brahmppu:27683": "svadāraniratā ye ca ṛtukālābhigāminaḥ /",
  "GP11brahmppu:27684": "agrāmyasukhabhogāś ca te narāḥ svargagāminaḥ // BrP_224.12 //",
  "GP11brahmppu:27685": "stainyān nivṛttāḥ satataṃ saṃtuṣṭāḥ svadhanena ca /",
  "GP11brahmppu:27686": "svabhāgyāny upajīvanti te narāḥ svargagāminaḥ // BrP_224.13 //",
  "GP11brahmppu:27687": "paradāreṣu ye nityaṃ cāritrāvṛtalocanāḥ /",
  "GP11brahmppu:27688": "jitendriyāḥ śīlaparās te narāḥ svargagāminaḥ // BrP_224.14 //",
  "GP11brahmppu:27689": "eṣa daivakṛto mārgaḥ sevitavyaḥ sadā naraiḥ /",
  "GP11brahmppu:27690": "akaṣāyakṛtaś caiva mārgaḥ sevyaḥ sadā budhaiḥ // BrP_224.15 //",
  "GP11brahmppu:27691": "avṛthāpakṛtaś caiva mārgaḥ sevyaḥ sadā budhaiḥ /",
  "GP11brahmppu:27692": "dānakarmatapoyuktaḥ śīlaśaucadayātmakaḥ /",
  "GP11brahmppu:27693": "svargamārgam abhīpsadbhir na sevyas tv ata uttaraḥ // BrP_224.16 //",
  "GP11brahmppu:27694": "{umovāca: }",
  "GP11brahmppu:27695": "vācā tu badhyate yena mucyate hy athavā punaḥ /",
  "GP11brahmppu:27696": "tāni karmāṇi me deva vada bhūtapate 'nagha // BrP_224.17 //",
  "GP11brahmppu:27697": "{śiva uvāca: }",
  "GP11brahmppu:27698": "ātmahetoḥ parārthe vā adharmāśritam eva ca /",
  "GP11brahmppu:27699": "ye mṛṣā na vadantīha te narāḥ svargagāminaḥ // BrP_224.18 //",
  "GP11brahmppu:27700": "vṛttyarthaṃ dharmahetor vā kāmakārāt tathaiva ca /",
  "GP11brahmppu:27701": "anṛtaṃ ye na bhāṣante te narāḥ svargagāminaḥ // BrP_224.19 //",
  "GP11brahmppu:27702": "ślakṣṇāṃ vāṇīṃ svacchavarṇāṃ madhurāṃ pāpavarjitām /",
  "GP11brahmppu:27703": "svagatenābhibhāṣante te narāḥ svargagāminaḥ // BrP_224.20 //",
  "GP11brahmppu:27704": "paruṣaṃ ye na bhāṣante kaṭukaṃ niṣṭhuraṃ tathā /",
  "GP11brahmppu:27705": "na paiśunyaratāḥ santas te narāḥ svargagāminaḥ // BrP_224.21 //",
  "GP11brahmppu:27706": "piśunaṃ na prabhāṣante mitrabhedakaraṃ tathā /",
  "GP11brahmppu:27707": "parapīḍākaraṃ caiva te narāḥ svargagāminaḥ // BrP_224.22 //",
  "GP11brahmppu:27708": "ye varjayanti paruṣaṃ paradrohaṃ ca mānavāḥ /",
  "GP11brahmppu:27709": "sarvabhūtasamā dāntās te narāḥ svargagāminaḥ // BrP_224.23 //",
  "GP11brahmppu:27710": "śaṭhapralāpād viratā viruddhaparivarjakāḥ /",
  "GP11brahmppu:27711": "saumyapralāpino nityaṃ te narāḥ svargagāminaḥ // BrP_224.24 //",
  "GP11brahmppu:27712": "na kopād vyāharante ye vācaṃ hṛdayadāriṇīm /",
  "GP11brahmppu:27713": "śāntiṃ vindanti ye kruddhās te narāḥ svargagāminaḥ // BrP_224.25 //",
  "GP11brahmppu:27714": "eṣa vāṇīkṛto devi dharmaḥ sevyaḥ sadā naraiḥ /",
  "GP11brahmppu:27715": "śubhasatyaguṇair nityaṃ varjanīyā mṛṣā budhaiḥ // BrP_224.26 //",
  "GP11brahmppu:27716": "{umovāca: }",
  "GP11brahmppu:27717": "manasā badhyate yena karmaṇā puruṣaḥ sadā /",
  "GP11brahmppu:27718": "tan me brūhi mahābhāga devadeva pinākadhṛk // BrP_224.27 //",
  "GP11brahmppu:27719": "{maheśvara uvāca: }",
  "GP11brahmppu:27720": "mānaseneha dharmeṇa saṃyuktāḥ puruṣāḥ sadā /",
  "GP11brahmppu:27721": "svargaṃ gacchanti kalyāṇi tan me kīrtayataḥ śṛṇu // BrP_224.28 //",
  "GP11brahmppu:27722": "duṣpraṇītena manasā duṣpraṇītāntarākṛtiḥ /",
  "GP11brahmppu:27723": "naro badhyeta yeneha śṛṇu vā taṃ śubhānane // BrP_224.29 //",
  "GP11brahmppu:27724": "araṇye vijane nyastaṃ parasvaṃ dṛśyate yadā /",
  "GP11brahmppu:27725": "manasāpi na gṛhṇanti te narāḥ svargagāminaḥ // BrP_224.30 //",
  "GP11brahmppu:27726": "tathaiva paradārān ye kāmavṛttā rahogatāḥ /",
  "GP11brahmppu:27727": "manasāpi na hiṃsanti te narāḥ svargagāminaḥ // BrP_224.31 //",
  "GP11brahmppu:27728": "śatruṃ mitraṃ ca ye nityaṃ tulyena manasā narāḥ /",
  "GP11brahmppu:27729": "bhajanti maitryaṃ saṃgamya te narāḥ svargagāminaḥ // BrP_224.32 //",
  "GP11brahmppu:27730": "śrutavanto dayāvantaḥ śucayaḥ satyasaṃgarāḥ /",
  "GP11brahmppu:27731": "svair arthaiḥ parisaṃtuṣṭās te narāḥ svargagāminaḥ // BrP_224.33 //",
  "GP11brahmppu:27732": "avairā ye tv anāyāsā maitracittaratāḥ sadā /",
  "GP11brahmppu:27733": "sarvabhūtadayāvantas te narāḥ svargagāminaḥ // BrP_224.34 //",
  "GP11brahmppu:27734": "jñātavantaḥ kriyāvantaḥ kṣamāvantaḥ suhṛtpriyāḥ /",
  "GP11brahmppu:27735": "dharmādharmavido nityaṃ te narāḥ svargagāminaḥ // BrP_224.35 //",
  "GP11brahmppu:27736": "śubhānām aśubhānāṃ ca karmaṇāṃ phalasaṃcaye /",
  "GP11brahmppu:27737": "nirākāṅkṣāś ca ye devi te narāḥ svargagāminaḥ // BrP_224.36 //",
  "GP11brahmppu:27738": "pāpopetān varjayanti devadvijaparāḥ sadā /",
  "GP11brahmppu:27739": "samutthānam anuprāptās te narāḥ svargagāminaḥ // BrP_224.37 //",
  "GP11brahmppu:27740": "śubhaiḥ karmaphalair devi mayaite parikīrtitāḥ /",
  "GP11brahmppu:27741": "svargamārgaparā bhūyaḥ kiṃ tvaṃ śrotum ihecchasi // BrP_224.38 //",
  "GP11brahmppu:27742": "{umovāca: }",
  "GP11brahmppu:27743": "mahān me saṃśayaḥ kaścin martyān prati maheśvara /",
  "GP11brahmppu:27744": "tasmāt tvaṃ nipuṇenādya mama vyākhyātum arhasi // BrP_224.39 //",
  "GP11brahmppu:27745": "kenāyur labhate dīrghaṃ karmaṇā puruṣaḥ prabho /",
  "GP11brahmppu:27746": "tapasā vāpi deveśa kenāyur labhate mahat // BrP_224.40 //",
  "GP11brahmppu:27747": "kṣīṇāyuḥ kena bhavati karmaṇā bhuvi mānavaḥ /",
  "GP11brahmppu:27748": "vipākaṃ karmaṇāṃ deva vaktum arhasy anindita // BrP_224.41 //",
  "GP11brahmppu:27749": "apare ca mahābhāgyā mandabhāgyās tathā pare /",
  "GP11brahmppu:27750": "akulīnāḥ kulīnāś ca saṃbhavanti tathā pare // BrP_224.42 //",
  "GP11brahmppu:27751": "durdarśāḥ kecid ābhānti narāḥ kāṣṭhamayā iva /",
  "GP11brahmppu:27752": "priyadarśās tathā cānye darśanād eva mānavāḥ // BrP_224.43 //",
  "GP11brahmppu:27753": "duṣprajñāḥ kecid ābhānti kecid ābhānti paṇḍitāḥ /",
  "GP11brahmppu:27754": "mahāprajñās tathā cānye jñānavijñānabhāvinaḥ // BrP_224.44 //",
  "GP11brahmppu:27755": "alpavācās tathā kecin mahāvācās tathā pare /",
  "GP11brahmppu:27756": "dṛśyante puruṣā deva tato vyākhyātum arhasi // BrP_224.45 //",
  "GP11brahmppu:27757": "{śiva uvāca: }",
  "GP11brahmppu:27758": "hanta te 'haṃ pravakṣyāmi devi karmaphalodayam /",
  "GP11brahmppu:27759": "martyaloke naraḥ sarvo yena svaṃ phalam aśnute // BrP_224.46 //",
  "GP11brahmppu:27760": "prāṇātipātī yogīndro daṇḍahasto naraḥ sadā /",
  "GP11brahmppu:27761": "nityam udyataśastraś ca hanti bhūtagaṇān naraḥ // BrP_224.47 //",
  "GP11brahmppu:27762": "nirdayaḥ sarvabhūtebhyo nityam udvegakārakaḥ /",
  "GP11brahmppu:27763": "api kīṭapataṃgānām aśaraṇyaḥ sunirghṛṇaḥ // BrP_224.48 //",
  "GP11brahmppu:27764": "evaṃbhūto naro devi nirayaṃ pratipadyate /",
  "GP11brahmppu:27765": "viparītas tu dharmātmā svarūpeṇābhijāyate // BrP_224.49 //",
  "GP11brahmppu:27766": "nirayaṃ yāti hiṃsātmā yāti svargam ahiṃsakaḥ /",
  "GP11brahmppu:27767": "yātanāṃ niraye raudrāṃ sakṛcchrāṃ labhate naraḥ // BrP_224.50 //",
  "GP11brahmppu:27768": "yaḥ kaścin nirayāt tasmāt samuttarati karhicit /",
  "GP11brahmppu:27769": "mānuṣyaṃ labhate vāpi hīnāyus tatra jāyate // BrP_224.51 //",
  "GP11brahmppu:27770": "pāpena karmaṇā devi yukto hiṃsādibhir yataḥ /",
  "GP11brahmppu:27771": "ahitaḥ sarvabhūtānāṃ hīnāyur upajāyate // BrP_224.52 //",
  "GP11brahmppu:27772": "śubhena karmaṇā devi prāṇighātavivarjitaḥ /",
  "GP11brahmppu:27773": "śubhena karmaṇā devi prāṇighātavivarjitaḥ /",
  "GP11brahmppu:27774": "nikṣiptaśastro nirdaṇḍo na hiṃsati kadācana // BrP_224.53 //",
  "GP11brahmppu:27775": "na ghātayati no hanti ghnantaṃ naivānumodate /",
  "GP11brahmppu:27776": "sarvabhūteṣu sasneho yathātmani tathā pare // BrP_224.54 //",
  "GP11brahmppu:27777": "īdṛśaḥ puruṣo nityaṃ devi devatvam aśnute /",
  "GP11brahmppu:27778": "upapannān sukhān bhogān sadāśnāti mudā yutaḥ // BrP_224.55 //",
  "GP11brahmppu:27779": "atha cen mānuṣe loke kadācid upapadyate /",
  "GP11brahmppu:27780": "eṣa dīrghāyuṣāṃ mārgaḥ suvṛttānāṃ sukarmaṇām /",
  "GP11brahmppu:27781": "prāṇihiṃsāvimokṣeṇa brahmaṇā samudīritaḥ // BrP_224.56 //",
  "GP11brahmppu:27782": "{umovāca: }",
  "GP11brahmppu:27783": "kiṃśīlaḥ kiṃsamācāraḥ puruṣaḥ kaiś ca karmabhiḥ /",
  "GP11brahmppu:27784": "svargaṃ samabhipadyeta saṃpradānena kena vā // BrP_225.1 //",
  "GP11brahmppu:27785": "{maheśvara uvāca: }",
  "GP11brahmppu:27786": "dātā brāhmaṇasatkartā dīnārtakṛpaṇādiṣu /",
  "GP11brahmppu:27787": "bhakṣabhojyānnapānānāṃ vāsasāṃ ca mahāmatiḥ // BrP_225.2 //",
  "GP11brahmppu:27788": "pratiśrayān sabhāḥ kuryāt prapāḥ puṣkariṇīs tathā /",
  "GP11brahmppu:27789": "nityakādīni karmāṇi karoti prayataḥ śuciḥ // BrP_225.3 //",
  "GP11brahmppu:27790": "āsanaṃ śayanaṃ yānaṃ gṛhaṃ ratnaṃ dhanaṃ tathā /",
  "GP11brahmppu:27791": "sasyajātāni sarvāṇi sakṣetrāṇy atha yoṣitaḥ // BrP_225.4 //",
  "GP11brahmppu:27792": "supraśāntamanā nityaṃ yaḥ prayacchati mānavaḥ /",
  "GP11brahmppu:27793": "evaṃbhūto naro devi devaloke 'bhijāyate // BrP_225.5 //",
  "GP11brahmppu:27794": "tatroṣya suciraṃ kālaṃ bhuktvā bhogān anuttamān /",
  "GP11brahmppu:27795": "sahāpsarobhir mudito ramitvā nandanādiṣu // BrP_225.6 //",
  "GP11brahmppu:27796": "tasmāc cyuto maheśāni mānuṣeṣūpajāyate /",
  "GP11brahmppu:27797": "mahābhāgakule devi dhanadhānyasamācite // BrP_225.7 //",
  "GP11brahmppu:27798": "tatra kāmaguṇaiḥ sarvaiḥ samupeto mudānvitaḥ /",
  "GP11brahmppu:27799": "mahākāryo mahābhogo dhanī bhavati mānavaḥ // BrP_225.8 //",
  "GP11brahmppu:27800": "ete devi mahābhāgāḥ prāṇino dānaśālinaḥ /",
  "GP11brahmppu:27801": "brahmaṇā vai purā proktāḥ sarvasya priyadarśanāḥ // BrP_225.9 //",
  "GP11brahmppu:27802": "apare mānavā devi pradānakṛpaṇā dvijāḥ /",
  "GP11brahmppu:27803": "ye 'nnāni na prayacchanti vidyamāne 'py abuddhayaḥ // BrP_225.10 //",
  "GP11brahmppu:27804": "dīnāndhakṛpaṇān dṛṣṭvā bhikṣukān atithīn api /",
  "GP11brahmppu:27805": "yācyamānā nivartante jihvālobhasamanvitāḥ // BrP_225.11 //",
  "GP11brahmppu:27806": "na dhanāni na vāsāṃsi na bhogān na ca kāñcanam /",
  "GP11brahmppu:27807": "na gāś ca nānnavikṛtiṃ prayacchanti kadācana // BrP_225.12 //",
  "GP11brahmppu:27808": "apralubdhāś ca ye lubdhā nāstikā dānavarjitaḥ /",
  "GP11brahmppu:27809": "evaṃbhūtā narā devi nirayaṃ yānty abuddhayaḥ // BrP_225.13 //",
  "GP11brahmppu:27810": "te vai manuṣyatāṃ yānti yadā kālasya paryayāt /",
  "GP11brahmppu:27811": "dhanarikte kule janma labhante svalpabuddhayaḥ // BrP_225.14 //",
  "GP11brahmppu:27812": "kṣutpipāsāparītāś ca sarvalokabahiṣkṛtāḥ /",
  "GP11brahmppu:27813": "nirāśāḥ sarvabhogebhyo jīvanty adharmajīvikāḥ // BrP_225.15 //",
  "GP11brahmppu:27814": "alpabhogakule jātā alpabhogaratā narāḥ /",
  "GP11brahmppu:27815": "anena karmaṇā devi bhavanty adhanino narāḥ // BrP_225.16 //",
  "GP11brahmppu:27816": "apare dambhino nityaṃ māninaḥ parato ratāḥ /",
  "GP11brahmppu:27817": "āsanārhasya ye pīṭhaṃ na yacchanty alpacetasaḥ // BrP_225.17 //",
  "GP11brahmppu:27818": "mārgārhasya ca ye mārgaṃ na prayacchanty abuddhayaḥ /",
  "GP11brahmppu:27819": "arghārhān na ca saṃskārair arcayanti yathāvidhi // BrP_225.18 //",
  "GP11brahmppu:27820": "pādyam ācamanīyaṃ vā prayacchanty abhibuddhayaḥ /",
  "GP11brahmppu:27821": "śubhaṃ cābhimataṃ premṇā guruṃ nābhivadanti ye // BrP_225.19 //",
  "GP11brahmppu:27822": "abhimānapravṛddhena lobhena samam āsthitāḥ /",
  "GP11brahmppu:27823": "saṃmānyāṃś cāvamanyante vṛddhān paribhavanti ca // BrP_225.20 //",
  "GP11brahmppu:27824": "evaṃvidhā narā devi sarve nirayagāminaḥ /",
  "GP11brahmppu:27825": "te ced yadi narās tasmān nirayād uttaranti ca // BrP_225.21 //",
  "GP11brahmppu:27826": "varṣapūgais tato janma labhante kutsite kule /",
  "GP11brahmppu:27827": "śvapākapulkasādīnāṃ kutsitānām acetasām // BrP_225.22 //",
  "GP11brahmppu:27828": "kuleṣu te 'bhijāyante guruvṛddhopatāpinaḥ /",
  "GP11brahmppu:27829": "na dambhī na ca mānī yo devatātithipūjakaḥ // BrP_225.23 //",
  "GP11brahmppu:27830": "lokapūjyo namaskartā prasūto madhuraṃ vacaḥ /",
  "GP11brahmppu:27831": "sarvakarmapriyakaraḥ sarvabhūtapriyaḥ sadā // BrP_225.24 //",
  "GP11brahmppu:27832": "adveṣī sumukhaḥ ślakṣṇaḥ snigdhavāṇīpradaḥ sadā /",
  "GP11brahmppu:27833": "svāgatenaiva sarveṣāṃ bhūtānām avihiṃsakaḥ // BrP_225.25 //",
  "GP11brahmppu:27834": "yathārthaṃ satkriyāpūrvam arcayann avatiṣṭhate /",
  "GP11brahmppu:27835": "mārgārhāya dadan mārgaṃ gurum abhyarcayan sadā // BrP_225.26 //",
  "GP11brahmppu:27836": "atithipragraharatas tathābhyāgatapūjakaḥ /",
  "GP11brahmppu:27837": "evaṃbhūto naro devi svargatiṃ pratipadyate // BrP_225.27 //",
  "GP11brahmppu:27838": "tato mānuṣyam āsādya viśiṣṭakulajo bhavet /",
  "GP11brahmppu:27839": "tatrāsau vipulair bhogaiḥ sarvaratnasamāyutaḥ // BrP_225.28 //",
  "GP11brahmppu:27840": "yathārhadātā cārheṣu dharmacaryāparo bhavet /",
  "GP11brahmppu:27841": "saṃmataḥ sarvabhūtānāṃ sarvalokanamaskṛtaḥ // BrP_225.29 //",
  "GP11brahmppu:27842": "svakarmaphalam āpnoti svayam eva naraḥ sadā /",
  "GP11brahmppu:27843": "eṣa dharmo mayā prokto vidhātrā svayam īritaḥ // BrP_225.30 //",
  "GP11brahmppu:27844": "yas tu raudrasamācāraḥ sarvasattvabhayaṃkaraḥ /",
  "GP11brahmppu:27845": "hastābhyāṃ yadi vā padbhyāṃ rajjvā daṇḍena vā punaḥ // BrP_225.31 //",
  "GP11brahmppu:27846": "loṣṭaiḥ stambhair upāyair vā jantūn bādheta śobhane /",
  "GP11brahmppu:27847": "hiṃsārthaṃ niṣkṛtiprajñaḥ prodvejayati caiva hi // BrP_225.32 //",
  "GP11brahmppu:27848": "upakrāmati jantūṃś ca udvegajananaḥ sadā /",
  "GP11brahmppu:27849": "evaṃ śīlasamācāro nirayaṃ pratipadyate // BrP_225.33 //",
  "GP11brahmppu:27850": "sa cen manuṣyatāṃ gacched yadi kālasya paryayāt /",
  "GP11brahmppu:27851": "bahvābādhāparikliṣṭe kule jayati so 'dhame // BrP_225.34 //",
  "GP11brahmppu:27852": "lokadviṣṭo 'dhamaḥ puṃsāṃ svayaṃ karmakṛtaiḥ phalaiḥ /",
  "GP11brahmppu:27853": "eṣa devi manuṣyeṣu boddhavyo jñātibandhuṣu // BrP_225.35 //",
  "GP11brahmppu:27854": "aparaḥ sarvabhūtāni dayāvān anupaśyati /",
  "GP11brahmppu:27855": "maitrī dṛṣṭiḥ pitṛsamo nirvairo niyatendriyaḥ // BrP_225.36 //",
  "GP11brahmppu:27856": "nodvejayati bhūtāni na ca hanti dayāparaḥ /",
  "GP11brahmppu:27857": "hastapādaiś ca niyatair viśvāsyaḥ sarvajantuṣu // BrP_225.37 //",
  "GP11brahmppu:27858": "na rajjvā na ca daṇḍena na loṣṭair nāyudhena ca /",
  "GP11brahmppu:27859": "udvejayati bhūtāni śubhakarmā dayāparaḥ // BrP_225.38 //",
  "GP11brahmppu:27860": "evaṃ śīlasamācāraḥ svarge samupajāyate /",
  "GP11brahmppu:27861": "tatrāsau bhavane divye mudā vasati devavat // BrP_225.39 //",
  "GP11brahmppu:27862": "sa cet svargakṣayān martyo manuṣyeṣūpajāyate /",
  "GP11brahmppu:27863": "alpāyāso nirātaṅkaḥ sa jātaḥ sukham edhate // BrP_225.40 //",
  "GP11brahmppu:27864": "sukhabhāgī nirāyāso nirudvegaḥ sadā naraḥ /",
  "GP11brahmppu:27865": "eṣa devi satāṃ mārgo bādhā yatra na vidyate // BrP_225.41 //",
  "GP11brahmppu:27866": "{umovāca: }",
  "GP11brahmppu:27867": "ime manuṣyā dṛśyante ūhāpohaviśāradāḥ /",
  "GP11brahmppu:27868": "jñānavijñānasaṃpannāḥ prajñāvanto 'rthakovidāḥ // BrP_225.42 //",
  "GP11brahmppu:27869": "duṣprajñāś cāpare deva jñānavijñānavarjitāḥ /",
  "GP11brahmppu:27870": "kena karmavipākena prajñāvān puruṣo bhavet // BrP_225.43 //",
  "GP11brahmppu:27871": "alpaprajño virūpākṣa kathaṃ bhavati mānavaḥ /",
  "GP11brahmppu:27872": "evaṃ tvaṃ saṃśayaṃ chindhi sarvadharmabhṛtāṃ vara // BrP_225.44 //",
  "GP11brahmppu:27873": "jātyandhāś cāpare deva rogārtāś cāpare tathā /",
  "GP11brahmppu:27874": "narāḥ klībāś ca dṛśyante kāraṇaṃ brūhi tatra vai // BrP_225.45 //",
  "GP11brahmppu:27875": "{maheśvara uvāca: }",
  "GP11brahmppu:27876": "brāhmaṇān vedaviduṣaḥ siddhān dharmavidas tathā /",
  "GP11brahmppu:27877": "paripṛcchanty aharahaḥ kuśalākuśalaṃ sadā // BrP_225.46 //",
  "GP11brahmppu:27878": "varjayanto 'śubhaṃ karma sevamānāḥ śubhaṃ tathā /",
  "GP11brahmppu:27879": "labhante svargatiṃ nityam iha loke yathāsukham // BrP_225.47 //",
  "GP11brahmppu:27880": "sa cen manuṣyatāṃ yāti medhāvī tatra jāyate /",
  "GP11brahmppu:27881": "śrutaṃ yajñānugaṃ yasya kalyāṇam upajāyate // BrP_225.48 //",
  "GP11brahmppu:27882": "paradāreṣu ye cāpi cakṣur duṣṭaṃ prayuñjate /",
  "GP11brahmppu:27883": "tena duṣṭasvabhāvena jātyandhās te bhavanti hi // BrP_225.49 //",
  "GP11brahmppu:27884": "manasāpi praduṣṭena nagnāṃ paśyanti ye striyam /",
  "GP11brahmppu:27885": "rogārtās te bhavantīha narā duṣkṛtakāriṇaḥ // BrP_225.50 //",
  "GP11brahmppu:27886": "ye tu mūḍhā durācārā viyonau maithune ratāḥ /",
  "GP11brahmppu:27887": "puruṣeṣu suduṣprajñāḥ klībatvam upayānti te // BrP_225.51 //",
  "GP11brahmppu:27888": "paśūṃś ca ye vai badhnanti ye caiva gurutalpagāḥ /",
  "GP11brahmppu:27889": "prakīrṇamaithunā ye ca klībā jāyanti vai narāḥ // BrP_225.52 //",
  "GP11brahmppu:27890": "{umovāca: }",
  "GP11brahmppu:27891": "avadyaṃ kiṃ tu vai karma niravadyaṃ tathaiva ca /",
  "GP11brahmppu:27892": "śreyaḥ kurvann avāpnoti mānavo devasattama // BrP_225.53 //",
  "GP11brahmppu:27893": "{maheśvara uvāca: }",
  "GP11brahmppu:27894": "śreyāṃsaṃ mārgam anvicchan sadā yaḥ pṛcchati dvijān /",
  "GP11brahmppu:27895": "dharmānveṣī guṇākāṅkṣī sa svargaṃ samupāśnute // BrP_225.54 //",
  "GP11brahmppu:27896": "yadi mānuṣyatāṃ devi kadācit saṃniyacchati /",
  "GP11brahmppu:27897": "medhāvī dhāraṇāyuktaḥ prājñas tatrāpi jāyate // BrP_225.55 //",
  "GP11brahmppu:27898": "eṣa devi satāṃ dharmo gantavyo bhūtikārakaḥ /",
  "GP11brahmppu:27899": "nṛṇāṃ hitārthāya sadā mayā caivam udāhṛtaḥ // BrP_225.56 //",
  "GP11brahmppu:27900": "{umovāca: }",
  "GP11brahmppu:27901": "apare svalpavijñānā dharmavidveṣiṇo narāḥ /",
  "GP11brahmppu:27902": "brāhmaṇān vedaviduṣo necchanti parisarpitum // BrP_225.57 //",
  "GP11brahmppu:27903": "vratavanto narāḥ kecic chraddhādamaparāyaṇāḥ /",
  "GP11brahmppu:27904": "avratā bhraṣṭaniyamās tathānye rākṣasopamāḥ // BrP_225.58 //",
  "GP11brahmppu:27905": "yajvānaś ca tathaivānye nirmohāś ca tathā pare /",
  "GP11brahmppu:27906": "kena karmavipākena bhavantīha vadasva me // BrP_225.59 //",
  "GP11brahmppu:27907": "{maheśvara uvāca: }",
  "GP11brahmppu:27908": "āgamālokadharmāṇāṃ maryādāḥ pūrvanirmitāḥ /",
  "GP11brahmppu:27909": "pramāṇenānuvartante dṛśyante ha dṛḍhavratāḥ // BrP_225.60 //",
  "GP11brahmppu:27910": "adharmaṃ dharmam ity āhur ye ca mohavaśaṃ gatāḥ /",
  "GP11brahmppu:27911": "avratā naṣṭamaryādās te narā brahmarākṣasāḥ // BrP_225.61 //",
  "GP11brahmppu:27912": "ye vai kālakṛtodyogāt saṃbhavantīha mānavāḥ /",
  "GP11brahmppu:27913": "nirhomā nirvaṣaṭkārās te bhavanti narādhamāḥ // BrP_225.62 //",
  "GP11brahmppu:27914": "eṣa devi mayā sarva- saṃśayacchedanāya te /",
  "GP11brahmppu:27915": "kuśalākuśalo nṝṇāṃ vyākhyāto dharmasāgaraḥ // BrP_225.63 //",
  "GP11brahmppu:27916": "{vyāsa uvāca: }",
  "GP11brahmppu:27917": "śrutvaivaṃ sā jaganmātā bhartur vacanam āditaḥ /",
  "GP11brahmppu:27918": "hṛṣṭā babhūva suprītā vismitā ca tadā dvijāḥ // BrP_226.1 //",
  "GP11brahmppu:27919": "ye tatrāsan munivarās tripurāreḥ samīpataḥ /",
  "GP11brahmppu:27920": "tīrthayātrāprasaṅgena gatās tasmin girau dvijāḥ // BrP_226.2 //",
  "GP11brahmppu:27921": "te 'pi saṃpūjya taṃ devaṃ śūlapāṇiṃ praṇamya ca /",
  "GP11brahmppu:27922": "papracchuḥ saṃśayaṃ caiva lokānāṃ hitakāmyayā // BrP_226.3 //",
  "GP11brahmppu:27923": "{munaya ūcuḥ: }",
  "GP11brahmppu:27924": "trilocana namas te 'stu dakṣakratuvināśana /",
  "GP11brahmppu:27925": "pṛcchāmas tvāṃ jagannātha saṃśayaṃ hṛdi saṃsthitam // BrP_226.4 //",
  "GP11brahmppu:27926": "saṃsāre 'smin mahāghore bhairave lomaharṣaṇe /",
  "GP11brahmppu:27927": "bhramanti suciraṃ kālaṃ puruṣāś cālpamedhasaḥ // BrP_226.5 //",
  "GP11brahmppu:27928": "yenopāyena mucyante janmasaṃsārabandhanāt /",
  "GP11brahmppu:27929": "brūhi tac chrotum icchāmaḥ paraṃ kautūhalaṃ hi naḥ // BrP_226.6 //",
  "GP11brahmppu:27930": "{maheśvara uvāca: }",
  "GP11brahmppu:27931": "karmapāśanibaddhānāṃ narāṇāṃ duḥkhabhāginām /",
  "GP11brahmppu:27932": "nānyopāyaṃ prapaśyāmi vāsudevāt paraṃ dvijāḥ // BrP_226.7 //",
  "GP11brahmppu:27933": "ye pūjayanti taṃ devaṃ śaṅkhacakragadādharam /",
  "GP11brahmppu:27934": "vāṅmanaḥkarmabhiḥ samyak te yānti paramāṃ gatim // BrP_226.8 //",
  "GP11brahmppu:27935": "kiṃ teṣāṃ jīviteneha paśuvac ceṣṭitena ca /",
  "GP11brahmppu:27936": "yeṣāṃ na pravaṇaṃ cittaṃ vāsudeve jaganmaye // BrP_226.9 //",
  "GP11brahmppu:27937": "{ṛṣaya ūcuḥ: }",
  "GP11brahmppu:27938": "pinākin bhaganetraghna sarvalokanamaskṛta /",
  "GP11brahmppu:27939": "māhātmyaṃ vāsudevasya śrotum icchāma śaṃkara // BrP_226.10 //",
  "GP11brahmppu:27940": "{maheśvara uvāca: }",
  "GP11brahmppu:27941": "pitāmahād api varaḥ śāśvataḥ puruṣo hariḥ /",
  "GP11brahmppu:27942": "kṛṣṇo jāmbūnadābhāso vyabhre sūrya ivoditaḥ // BrP_226.11 //",
  "GP11brahmppu:27943": "daśabāhur mahātejā devatāriniṣūdanaḥ /",
  "GP11brahmppu:27944": "śrīvatsāṅko hṛṣīkeśaḥ sarvadaivatayūthapaḥ // BrP_226.12 //",
  "GP11brahmppu:27945": "brahmā tasyodarabhavas tasyāhaṃ ca śirobhavaḥ /",
  "GP11brahmppu:27946": "śiroruhebhyo jyotīṃṣi romabhyaś ca surāsurāḥ // BrP_226.13 //",
  "GP11brahmppu:27947": "ṛṣayo dehasaṃbhūtās tasya lokāś ca śāśvatāḥ /",
  "GP11brahmppu:27948": "pitāmahagṛhaṃ sākṣāt sarvadevagṛhaṃ ca saḥ // BrP_226.14 //",
  "GP11brahmppu:27949": "so 'syāḥ pṛthivyāḥ kṛtsnāyāḥ sraṣṭā tribhuvaneśvaraḥ /",
  "GP11brahmppu:27950": "saṃhartā caiva bhūtānāṃ sthāvarasya carasya ca // BrP_226.15 //",
  "GP11brahmppu:27951": "sa hi devadevaḥ sākṣād devanāthaḥ paraṃtapaḥ /",
  "GP11brahmppu:27952": "sarvajñaḥ sarvasaṃsraṣṭā sarvagaḥ sarvatomukhaḥ // BrP_226.16 //",
  "GP11brahmppu:27953": "na tasmāt paramaṃ bhūtaṃ triṣu lokeṣu kiṃcana /",
  "GP11brahmppu:27954": "sanātano mahābhāgo govinda iti viśrutaḥ // BrP_226.17 //",
  "GP11brahmppu:27955": "sa sarvān pārthivān saṃkhye ghātayiṣyati mānadaḥ /",
  "GP11brahmppu:27956": "surakāryārtham utpanno mānuṣyaṃ vapur āsthitaḥ // BrP_226.18 //",
  "GP11brahmppu:27957": "nahi devagaṇāḥ śaktās trivikramavinākṛtāḥ /",
  "GP11brahmppu:27958": "bhuvane devakāryāṇi kartuṃ nāyakavarjitaḥ // BrP_226.19 //",
  "GP11brahmppu:27959": "nāyakaḥ sarvabhūtānāṃ sarvabhūtanamaskṛtaḥ /",
  "GP11brahmppu:27960": "etasya devanāthasya kāryasya ca parasya ca // BrP_226.20 //",
  "GP11brahmppu:27961": "brahmabhūtasya satataṃ brahmarṣiśaraṇasya ca /",
  "GP11brahmppu:27962": "brahmā vasati nābhisthaḥ śarīre 'haṃ ca saṃsthitaḥ // BrP_226.21 //",
  "GP11brahmppu:27963": "sarvāḥ sukhaṃ saṃsthitāś ca śarīre tasya devatāḥ /",
  "GP11brahmppu:27964": "sa devaḥ puṇḍarīkākṣaḥ śrīgarbhaḥ śrīsahoṣitaḥ // BrP_226.22 //",
  "GP11brahmppu:27965": "śārṅgacakrāyudhaḥ khaḍgī sarvanāgaripudhvajaḥ /",
  "GP11brahmppu:27966": "uttamena suśīlena śaucena ca damena ca // BrP_226.23 //",
  "GP11brahmppu:27967": "parākrameṇa vīryeṇa vapuṣā darśanena ca /",
  "GP11brahmppu:27968": "ārohaṇapramāṇena vīryeṇārjavasaṃpadā // BrP_226.24 //",
  "GP11brahmppu:27969": "ānṛśaṃsyena rūpeṇa balena ca samanvitaḥ /",
  "GP11brahmppu:27970": "astraiḥ samuditaḥ sarvair divyair adbhutadarśanaiḥ // BrP_226.25 //",
  "GP11brahmppu:27971": "yogamāyāsahasrākṣo virūpākṣo mahāmanāḥ /",
  "GP11brahmppu:27972": "vācā mitrajanaślāghī jñātibandhujanapriyaḥ // BrP_226.26 //",
  "GP11brahmppu:27973": "kṣamāvāṃś cānahaṃvādī sa devo brahmadāyakaḥ /",
  "GP11brahmppu:27974": "bhayahartā bhayārtānāṃ mitrānandavivardhanaḥ // BrP_226.27 //",
  "GP11brahmppu:27975": "śaraṇyaḥ sarvabhūtānāṃ dīnānāṃ pālane rataḥ /",
  "GP11brahmppu:27976": "śrutavān atha saṃpannaḥ sarvabhūtanamaskṛtaḥ // BrP_226.28 //",
  "GP11brahmppu:27977": "samāśritānām upakṛc chatrūṇāṃ bhayakṛt tathā /",
  "GP11brahmppu:27978": "nītijño nītisaṃpanno brahmavādī jitendriyaḥ // BrP_226.29 //",
  "GP11brahmppu:27979": "bhavārtham eva devānāṃ buddhyā paramayā yutaḥ /",
  "GP11brahmppu:27980": "prājāpatye śubhe mārge mānave dharmasaṃskṛte // BrP_226.30 //",
  "GP11brahmppu:27981": "samutpatsyati govindo manor vaṃśe mahātmanaḥ /",
  "GP11brahmppu:27982": "aṃśo nāma manoḥ putro hy antardhāmā tataḥ param // BrP_226.31 //",
  "GP11brahmppu:27983": "antardhāmno havirdhāmā prajāpatir aninditaḥ /",
  "GP11brahmppu:27984": "prācīnabarhir bhavitā havirdhāmnaḥ suto dvijāḥ // BrP_226.32 //",
  "GP11brahmppu:27985": "tasya pracetaḥpramukhā bhaviṣyanti daśātmajāḥ /",
  "GP11brahmppu:27986": "prācetasas tathā dakṣo bhaviteha prajāpatiḥ // BrP_226.33 //",
  "GP11brahmppu:27987": "dākṣāyaṇyas tathādityo manur ādityatas tataḥ /",
  "GP11brahmppu:27988": "manoś ca vaṃśaja ilā sudyumnaś ca bhaviṣyati // BrP_226.34 //",
  "GP11brahmppu:27989": "budhāt purūravāś cāpi tasmād āyur bhaviṣyati /",
  "GP11brahmppu:27990": "nahuṣo bhavitā tasmād yayātis tasya cātmajaḥ // BrP_226.35 //",
  "GP11brahmppu:27991": "yadus tasmān mahāsattvaḥ kroṣṭā tasmād bhaviṣyati /",
  "GP11brahmppu:27992": "kroṣṭuś caiva mahān putro vṛjinīvān bhaviṣyati // BrP_226.36 //",
  "GP11brahmppu:27993": "vṛjinīvataś ca bhavitā uṣaṅgur aparājitaḥ /",
  "GP11brahmppu:27994": "uṣaṅgor bhavitā putraḥ śūraś citrarathas tathā // BrP_226.37 //",
  "GP11brahmppu:27995": "tasya tv avarajaḥ putraḥ śūro nāma bhaviṣyati /",
  "GP11brahmppu:27996": "teṣāṃ vikhyātavīryāṇāṃ cāritraguṇaśālinām // BrP_226.38 //",
  "GP11brahmppu:27997": "yajvināṃ ca viśuddhānāṃ vaṃśe brāhmaṇasattamāḥ /",
  "GP11brahmppu:27998": "sa śūraḥ kṣatriyaśreṣṭho mahāvīryo mahāyaśāḥ // BrP_226.39 //",
  "GP11brahmppu:27999": "svavaṃśavistārakaraṃ janayiṣyati mānadam /",
  "GP11brahmppu:28000": "vasudevam iti khyātaṃ putram ānakadundubhim // BrP_226.40 //",
  "GP11brahmppu:28001": "tasya putraś caturbāhur vāsudevo bhaviṣyati /",
  "GP11brahmppu:28002": "dātā brāhmaṇasatkartā brahmabhūto dvijapriyaḥ // BrP_226.41 //",
  "GP11brahmppu:28003": "rājño baddhān sa sarvān vai mokṣayiṣyati yādavaḥ /",
  "GP11brahmppu:28004": "jarāsaṃdhaṃ tu rājānaṃ nirjitya girigahvare // BrP_226.42 //",
  "GP11brahmppu:28005": "sarvapārthivaratnāḍhyo bhaviṣyati sa vīryavān /",
  "GP11brahmppu:28006": "pṛthivyām apratihato vīryeṇāpi bhaviṣyati // BrP_226.43 //",
  "GP11brahmppu:28007": "vikrameṇa ca saṃpannaḥ sarvapārthivapārthivaḥ /",
  "GP11brahmppu:28008": "śūraḥ saṃhanano bhūto dvārakāyāṃ vasan prabhuḥ // BrP_226.44 //",
  "GP11brahmppu:28009": "pālayiṣyati gāṃ devīṃ vinirjitya durāśayān /",
  "GP11brahmppu:28010": "taṃ bhavantaḥ samāsādya brāhmaṇair arhaṇair varaiḥ // BrP_226.45 //",
  "GP11brahmppu:28011": "arcayantu yathānyāyaṃ brahmāṇam iva śāśvatam /",
  "GP11brahmppu:28012": "yo hi māṃ draṣṭum iccheta brahmāṇaṃ ca pitāmaham // BrP_226.46 //",
  "GP11brahmppu:28013": "draṣṭavyas tena bhagavān vāsudevaḥ pratāpavān /",
  "GP11brahmppu:28014": "dṛṣṭe tasminn ahaṃ dṛṣṭo na me 'trāsti vicāraṇā // BrP_226.47 //",
  "GP11brahmppu:28015": "pitāmaho vāsudeva iti vitta tapodhanāḥ /",
  "GP11brahmppu:28016": "sa yasya puṇḍarīkākṣaḥ prītiyukto bhaviṣyati // BrP_226.48 //",
  "GP11brahmppu:28017": "tasya devagaṇaḥ prīto brahmapūrvo bhaviṣyati /",
  "GP11brahmppu:28018": "yas tu taṃ mānavo loke saṃśrayiṣyati keśavam // BrP_226.49 //",
  "GP11brahmppu:28019": "tasya kīrtir yaśaś caiva svargaś caiva bhaviṣyati /",
  "GP11brahmppu:28020": "dharmāṇāṃ deśikaḥ sākṣād bhaviṣyati sa dharmavān // BrP_226.50 //",
  "GP11brahmppu:28021": "dharmavidbhiḥ sa deveśo namaskāryaḥ sadācyutaḥ /",
  "GP11brahmppu:28022": "dharma eva sadā hi syād asminn abhyarcite vibhau // BrP_226.51 //",
  "GP11brahmppu:28023": "sa hi devo mahātejāḥ prajāhitacikīrṣayā /",
  "GP11brahmppu:28024": "dharmārthaṃ puruṣavyāghra ṛṣikoṭīḥ sasarja ca // BrP_226.52 //",
  "GP11brahmppu:28025": "tāḥ sṛṣṭās tena vidhinā parvate gandhamādane /",
  "GP11brahmppu:28026": "sanatkumārapramukhās tiṣṭhanti tapasānvitāḥ // BrP_226.53 //",
  "GP11brahmppu:28027": "tasmāt sa vāgmī dharmajño namasyo dvijapuṃgavāḥ /",
  "GP11brahmppu:28028": "vandito hi sa vandeta mānito mānayīta ca // BrP_226.54 //",
  "GP11brahmppu:28029": "dṛṣṭaḥ paśyed aharahaḥ saṃśritaḥ pratisaṃśrayet /",
  "GP11brahmppu:28030": "arcitaś cārcayen nityaṃ sa devo dvijasattamāḥ // BrP_226.55 //",
  "GP11brahmppu:28031": "evaṃ tasyānavadyasya viṣṇor vai paramaṃ tapaḥ /",
  "GP11brahmppu:28032": "ādidevasya mahataḥ sajjanācaritaṃ sadā // BrP_226.56 //",
  "GP11brahmppu:28033": "bhuvane 'bhyarcito nityaṃ devair api sanātanaḥ /",
  "GP11brahmppu:28034": "abhayenānurūpeṇa prapadya tam anuvratāḥ // BrP_226.57 //",
  "GP11brahmppu:28035": "karmaṇā manasā vācā sa namasyo dvijaiḥ sadā /",
  "GP11brahmppu:28036": "yatnavadbhir upasthāya draṣṭavyo devakīsutaḥ // BrP_226.58 //",
  "GP11brahmppu:28037": "eṣa vai vihito mārgo mayā vai munisattamāḥ /",
  "GP11brahmppu:28038": "taṃ dṛṣṭvā sarvadeveśaṃ dṛṣṭāḥ syuḥ surasattamāḥ // BrP_226.59 //",
  "GP11brahmppu:28039": "mahāvarāhaṃ taṃ devaṃ sarvalokapitāmaham /",
  "GP11brahmppu:28040": "ahaṃ caiva namasyāmi nityam eva jagatpatim // BrP_226.60 //",
  "GP11brahmppu:28041": "tatra ca tritayaṃ dṛṣṭaṃ bhaviṣyati na saṃśayaḥ /",
  "GP11brahmppu:28042": "samastā hi vayaṃ devās tasya dehe vasāmahe // BrP_226.61 //",
  "GP11brahmppu:28043": "tasyaiva cāgrajo bhrātā sitādrinicayaprabhaḥ /",
  "GP11brahmppu:28044": "halī bala iti khyāto bhaviṣyati dharādharaḥ // BrP_226.62 //",
  "GP11brahmppu:28045": "triśirās tasya devasya dṛṣṭo 'nanta iti prabhoḥ /",
  "GP11brahmppu:28046": "suparṇo yasya vīryeṇa kaśyapasyātmajo balī // BrP_226.63 //",
  "GP11brahmppu:28047": "antaṃ naivāśakad draṣṭuṃ devasya paramātmanaḥ /",
  "GP11brahmppu:28048": "sa ca śeṣo vicarate parayā vai mudā yutaḥ // BrP_226.64 //",
  "GP11brahmppu:28049": "antarvasati bhogena parirabhya vasuṃdharām /",
  "GP11brahmppu:28050": "ya eṣa viṣṇuḥ so 'nanto bhagavān vasudhādharaḥ // BrP_226.65 //",
  "GP11brahmppu:28051": "yo rāmaḥ sa hṛṣīkeśo 'cyutaḥ sarvadharādharaḥ /",
  "GP11brahmppu:28052": "tāv ubhau puruṣavyāghrau divyau divyaparākramau // BrP_226.66 //",
  "GP11brahmppu:28053": "draṣṭavyau mānanīyau ca cakralāṅgaladhāriṇau /",
  "GP11brahmppu:28054": "eṣa vo 'nugrahaḥ prokto mayā puṇyas tapodhanāḥ /",
  "GP11brahmppu:28055": "tad bhavanto yaduśreṣṭhaṃ pūjayeyuḥ prayatnataḥ // BrP_226.67 //",
  "GP11brahmppu:28056": "{munaya ūcuḥ: }",
  "GP11brahmppu:28057": "aho kṛṣṇasya māhātmyaṃ śrutam asmābhir adbhutam /",
  "GP11brahmppu:28058": "sarvapāpaharaṃ puṇyaṃ dhanyaṃ saṃsāranāśanam // BrP_227.1 //",
  "GP11brahmppu:28059": "saṃpūjya vidhivad bhaktyā vāsudevaṃ mahāmune /",
  "GP11brahmppu:28060": "kāṃ gatiṃ yānti manujā vāsudevārcane ratāḥ // BrP_227.2 //",
  "GP11brahmppu:28061": "kiṃ prāpnuvanti te mokṣaṃ kiṃ vā svargaṃ mahāmune /",
  "GP11brahmppu:28062": "athavā kiṃ muniśreṣṭha prāpnuvanty ubhayaṃ phalam // BrP_227.3 //",
  "GP11brahmppu:28063": "chettum arhasi sarvajña saṃśayaṃ no hṛdi sthitam /",
  "GP11brahmppu:28064": "chettā nānyo 'sti loke 'smiṃs tvadṛte munisattama // BrP_227.4 //",
  "GP11brahmppu:28065": "{vyāsa uvāca: }",
  "GP11brahmppu:28066": "sādhu sādhu muniśreṣṭhā bhavadbhir yad udāhṛtam /",
  "GP11brahmppu:28067": "śṛṇudhvam ānupūrvyeṇa vaiṣṇavānāṃ sukhāvaham // BrP_227.5 //",
  "GP11brahmppu:28068": "dīkṣāmātreṇa kṛṣṇasya narā mokṣaṃ vrajanti vai /",
  "GP11brahmppu:28069": "kiṃ punar ye sadā bhaktyā pūjayanty acyutaṃ dvijāḥ // BrP_227.6 //",
  "GP11brahmppu:28070": "na teṣāṃ durlabhaḥ svargo mokṣaś ca munisattamāḥ /",
  "GP11brahmppu:28071": "labhante vaiṣṇavāḥ kāmān yān yān vāñchanti durlabhān // BrP_227.7 //",
  "GP11brahmppu:28072": "ratnaparvatam āruhya naro ratnaṃ yathādadet /",
  "GP11brahmppu:28073": "svecchayā muniśārdūlās tathā kṛṣṇān manorathān // BrP_227.8 //",
  "GP11brahmppu:28074": "kalpavṛkṣaṃ samāsādya phalāni svecchayā yathā /",
  "GP11brahmppu:28075": "gṛhṇāti puruṣo viprās tathā kṛṣṇān manorathān // BrP_227.9 //",
  "GP11brahmppu:28076": "śraddhayā vidhivat pūjya vāsudevaṃ jagadgurum /",
  "GP11brahmppu:28077": "dharmārthakāmamokṣāṇāṃ prāpnuvanti narāḥ phalam // BrP_227.10 //",
  "GP11brahmppu:28078": "ārādhya taṃ jagannāthaṃ viśuddhenāntarātmanā /",
  "GP11brahmppu:28079": "prāpnuvanti narāḥ kāmān surāṇām api durlabhān // BrP_227.11 //",
  "GP11brahmppu:28080": "ye 'rcayanti sadā bhaktyā vāsudevākhyam avyayam /",
  "GP11brahmppu:28081": "na teṣāṃ durlabhaṃ kiṃcid vidyate bhuvanatraye // BrP_227.12 //",
  "GP11brahmppu:28082": "dhanyās te puruṣā loke ye 'rcayanti sadā harim /",
  "GP11brahmppu:28083": "sarvapāpaharaṃ devaṃ sarvakāmaphalapradam // BrP_227.13 //",
  "GP11brahmppu:28084": "brāhmaṇāḥ kṣatriyā vaiśyāḥ striyaḥ śūdrāntyajātayaḥ /",
  "GP11brahmppu:28085": "saṃpūjya taṃ suravaraṃ prāpnuvanti parāṃ gatim // BrP_227.14 //",
  "GP11brahmppu:28086": "tasmāc chṛṇudhvaṃ munayo yat pṛcchata mamānaghāḥ /",
  "GP11brahmppu:28087": "pravakṣyāmi samāsena gatiṃ teṣāṃ mahātmanām // BrP_227.15 //",
  "GP11brahmppu:28088": "tyaktvā mānuṣyakaṃ dehaṃ rogāyatanam adhruvam /",
  "GP11brahmppu:28089": "jarāmaraṇasaṃyuktaṃ jalabudbudasaṃnibham // BrP_227.16 //",
  "GP11brahmppu:28090": "māṃsaśoṇitadurgandhaṃ viṣṭhāmūtrādibhir yutam /",
  "GP11brahmppu:28091": "asthisthūṇam amedhyaṃ ca snāyucarmaśirānvitam // BrP_227.17 //",
  "GP11brahmppu:28092": "kāmagena vimānena divyagandharvanādinā /",
  "GP11brahmppu:28093": "taruṇādityavarṇena kiṅkiṇījālamālinā // BrP_227.18 //",
  "GP11brahmppu:28094": "upagīyamānā gandharvair apsarobhir alaṃkṛtāḥ /",
  "GP11brahmppu:28095": "vrajanti lokapālānāṃ bhavanaṃ tu pṛthak pṛthak // BrP_227.19 //",
  "GP11brahmppu:28096": "manvantarapramāṇaṃ tu bhuktvā kālaṃ pṛthak pṛthak /",
  "GP11brahmppu:28097": "bhuvanāni pṛthak teṣāṃ sarvabhogair alaṃkṛtāḥ // BrP_227.20 //",
  "GP11brahmppu:28098": "tato 'ntarikṣaṃ lokaṃ te yānti sarvasukhapradam /",
  "GP11brahmppu:28099": "tatra bhuktvā varān bhogān daśamanvantaraṃ dvijāḥ // BrP_227.21 //",
  "GP11brahmppu:28100": "tasmād gandharvalokaṃ tu yānti vai vaiṣṇavā dvijāḥ /",
  "GP11brahmppu:28101": "viṃśanmanvantaraṃ kālaṃ tatra bhuktvā manoramān // BrP_227.22 //",
  "GP11brahmppu:28102": "bhogān ādityalokaṃ tu tasmād yānti supūjitāḥ /",
  "GP11brahmppu:28103": "triṃśanmanvantaraṃ tatra bhogān bhuktvātidaivatān // BrP_227.23 //",
  "GP11brahmppu:28104": "tasmād vrajanti te viprāś candralokaṃ sukhapradam /",
  "GP11brahmppu:28105": "manvantarāṇāṃ te tatra catvāriṃśad guṇānvitam // BrP_227.24 //",
  "GP11brahmppu:28106": "kālaṃ bhuktvā śubhān bhogāñ jarāmaraṇavarjitāḥ /",
  "GP11brahmppu:28107": "tasmān nakṣatralokaṃ tu vimānaiḥ samalaṃkṛtam // BrP_227.25 //",
  "GP11brahmppu:28108": "vrajanti te muniśreṣṭhā guṇaiḥ sarvair alaṃkṛtāḥ /",
  "GP11brahmppu:28109": "manvantarāṇāṃ pañcāśad bhuktvā bhogān yathepsitān // BrP_227.26 //",
  "GP11brahmppu:28110": "tasmād vrajanti te viprā devalokaṃ sudurlabham /",
  "GP11brahmppu:28111": "ṣaṣṭimanvantaraṃ yāvat tatra bhuktvā sudurlabhān // BrP_227.27 //",
  "GP11brahmppu:28112": "bhogān nānāvidhān viprā ṛgdvyaṣṭakasamanvitān /",
  "GP11brahmppu:28113": "śakralokaṃ punas tasmād gacchanti surapūjitāḥ // BrP_227.28 //",
  "GP11brahmppu:28114": "manvantarāṇāṃ tatraiva bhuktvā kālaṃ ca saptatim /",
  "GP11brahmppu:28115": "bhogān uccāvacān divyān manasaḥ prītivardhanān // BrP_227.29 //",
  "GP11brahmppu:28116": "tasmād vrajanti te lokaṃ prājāpatyam anuttamam /",
  "GP11brahmppu:28117": "bhuktvā tatrepsitān bhogān sarvakāmaguṇānvitān // BrP_227.30 //",
  "GP11brahmppu:28118": "manvantaram aśītiṃ ca kālaṃ sarvasukhapradam /",
  "GP11brahmppu:28119": "tasmāt paitāmahaṃ lokaṃ yānti te vaiṣṇavā dvijāḥ // BrP_227.31 //",
  "GP11brahmppu:28120": "manvantarāṇāṃ navati krīḍitvā tatra vai sukham /",
  "GP11brahmppu:28121": "ihāgatya punas tasmād viprāṇāṃ pravare kule // BrP_227.32 //",
  "GP11brahmppu:28122": "jāyante yogino viprā vedaśāstrārthapāragāḥ /",
  "GP11brahmppu:28123": "evaṃ sarveṣu lokeṣu bhuktvā bhogān yathepsitān // BrP_227.33 //",
  "GP11brahmppu:28124": "ihāgatya punar yānti upary upari ca kramāt /",
  "GP11brahmppu:28125": "saṃbhave saṃbhave te tu śatavarṣaṃ dvijottamāḥ // BrP_227.34 //",
  "GP11brahmppu:28126": "bhuktvā yathepsitān bhogān yānti lokāntaraṃ tataḥ /",
  "GP11brahmppu:28127": "daśajanma yadā teṣāṃ krameṇaivaṃ prapūryate // BrP_227.35 //",
  "GP11brahmppu:28128": "tadā lokaṃ harer divyaṃ brahmalokād vrajanti te /",
  "GP11brahmppu:28129": "gatvā tatrākṣayān bhogān bhuktvā sarvaguṇānvitān // BrP_227.36 //",
  "GP11brahmppu:28130": "manvantaraśataṃ yāvaj janmamṛtyuvivarjitāḥ /",
  "GP11brahmppu:28131": "gacchanti bhuvanaṃ paścād vārāhasya dvijottamāḥ // BrP_227.37 //",
  "GP11brahmppu:28132": "divyadehāḥ kuṇḍalino mahākāyā mahābalāḥ /",
  "GP11brahmppu:28133": "krīḍanti tatra viprendrāḥ kṛtvā rūpaṃ caturbhujam // BrP_227.38 //",
  "GP11brahmppu:28134": "daśa koṭisahasrāṇi varṣāṇāṃ dvijasattamāḥ /",
  "GP11brahmppu:28135": "tiṣṭhanti śāśvate bhāve sarvair devair namaskṛtāḥ // BrP_227.39 //",
  "GP11brahmppu:28136": "tato yānti tu te dhīrā narasiṃhagṛhaṃ dvijāḥ /",
  "GP11brahmppu:28137": "krīḍante tatra muditā varṣakoṭyayutāni ca // BrP_227.40 //",
  "GP11brahmppu:28138": "tadante vaiṣṇavaṃ yānti puraṃ siddhaniṣevitam /",
  "GP11brahmppu:28139": "krīḍante tatra saukhyena varṣāṇām ayutāni ca // BrP_227.41 //",
  "GP11brahmppu:28140": "brahmaloke punar viprā gacchanti sādhakottamāḥ /",
  "GP11brahmppu:28141": "tatra sthitvā ciraṃ kālaṃ varṣakoṭiśatān bahūn // BrP_227.42 //",
  "GP11brahmppu:28142": "nārāyaṇapuraṃ yānti tatas te sādhakeśvarāḥ /",
  "GP11brahmppu:28143": "bhuktvā bhogāṃś ca vividhān varṣakoṭyarbudāni ca // BrP_227.43 //",
  "GP11brahmppu:28144": "aniruddhapuraṃ paścād divyarūpā mahābalāḥ /",
  "GP11brahmppu:28145": "gacchanti sādhakavarāḥ stūyamānāḥ surāsuraiḥ // BrP_227.44 //",
  "GP11brahmppu:28146": "tatra koṭisahasrāṇi varṣāṇāṃ ca caturdaśa /",
  "GP11brahmppu:28147": "tiṣṭhanti vaiṣṇavās tatra jarāmaraṇavarjitāḥ // BrP_227.45 //",
  "GP11brahmppu:28148": "pradyumnasya puraṃ paścād gacchanti vigatajvarāḥ /",
  "GP11brahmppu:28149": "tatra tiṣṭhanti te viprā lakṣakoṭiśatatrayam // BrP_227.46 //",
  "GP11brahmppu:28150": "svacchandagāmino hṛṣṭā balaśaktisamanvitāḥ /",
  "GP11brahmppu:28151": "gacchanti yoginaḥ paścād yatra saṃkarṣaṇaḥ prabhuḥ // BrP_227.47 //",
  "GP11brahmppu:28152": "tatroṣitvā ciraṃ kālaṃ bhuktvā bhogān sahasraśaḥ /",
  "GP11brahmppu:28153": "viśanti vāsudevaiti virūpākhye nirañjane // BrP_227.48 //",
  "GP11brahmppu:28154": "vinirmuktāḥ pare tattve jarāmaraṇavarjite /",
  "GP11brahmppu:28155": "tatra gatvā vimuktās te bhaveyur nātra saṃśayaḥ // BrP_227.49 //",
  "GP11brahmppu:28156": "evaṃ krameṇa bhuktiṃ te prāpnuvanti manīṣiṇaḥ /",
  "GP11brahmppu:28157": "muktiṃ ca muniśārdūlā vāsudevārcane ratāḥ // BrP_227.50 //",
  "GP11brahmppu:28158": "{vyāsa uvāca: }",
  "GP11brahmppu:28159": "ekādaśyām ubhe pakṣe nirāhāraḥ samāhitaḥ /",
  "GP11brahmppu:28160": "snātvā samyag vidhānena dhautavāsā jitendriyaḥ // BrP_228.1 //",
  "GP11brahmppu:28161": "saṃpūjya vidhivad viṣṇuṃ śraddhayā susamāhitaḥ /",
  "GP11brahmppu:28162": "puṣpair gandhais tathā dīpair dhūpair naivedyakais tathā // BrP_228.2 //",
  "GP11brahmppu:28163": "upahārair bahuvidhair japyair homapradakṣiṇaiḥ /",
  "GP11brahmppu:28164": "stotrair nānāvidhair divyair gītavādyair manoharaiḥ // BrP_228.3 //",
  "GP11brahmppu:28165": "daṇḍavatpraṇipātaiś ca jayaśabdais tathottamaiḥ /",
  "GP11brahmppu:28166": "evaṃ saṃpūjya vidhivad rātrau kṛtvā prajāgaram // BrP_228.4 //",
  "GP11brahmppu:28167": "kathāṃ vā gītikāṃ viṣṇor gāyan viṣṇuparāyaṇaḥ /",
  "GP11brahmppu:28168": "yāti viṣṇoḥ paraṃ sthānaṃ naro nāsty atra saṃśayaḥ // BrP_228.5 //",
  "GP11brahmppu:28169": "{munaya ūcuḥ: }",
  "GP11brahmppu:28170": "prajāgare gītikāyāḥ phalaṃ viṣṇor mahāmune /",
  "GP11brahmppu:28171": "brūhi tac chrotum icchāmaḥ paraṃ kautūhalaṃ hi naḥ // BrP_228.6 //",
  "GP11brahmppu:28172": "{vyāsa uvāca: }",
  "GP11brahmppu:28173": "śṛṇudhvaṃ muniśārdūlāḥ pravakṣyāmy anupūrvaśaḥ /",
  "GP11brahmppu:28174": "gītikāyāḥ phalaṃ viṣṇor jāgare yad udāhṛtam // BrP_228.7 //",
  "GP11brahmppu:28175": "avantī nāma nagarī babhūva bhuvi viśrutā /",
  "GP11brahmppu:28176": "tatrāste bhagavān viṣṇuḥ śaṅkhacakragadādharaḥ // BrP_228.8 //",
  "GP11brahmppu:28177": "tasyā nagaryāḥ paryante cāṇḍālo gītikovidaḥ /",
  "GP11brahmppu:28178": "sadvṛttyotpāditadhano bhṛtyānāṃ bharaṇe rataḥ // BrP_228.9 //",
  "GP11brahmppu:28179": "viṣṇubhaktaḥ sa cāṇḍālo māsi māsi dṛḍhavrataḥ /",
  "GP11brahmppu:28180": "ekādaśyāṃ samāgamya sopavāso 'tha gāyati // BrP_228.10 //",
  "GP11brahmppu:28181": "gītikā viṣṇunāmāṅkāḥ prādurbhāvasamāśritāḥ /",
  "GP11brahmppu:28182": "gāndhāraṣaḍjanaiṣāda- svarapañcamadhaivataiḥ // BrP_228.11 //",
  "GP11brahmppu:28183": "rātrijāgaraṇe viṣṇuṃ gāthābhir upagāyati /",
  "GP11brahmppu:28184": "prabhāte ca praṇamyeśaṃ dvādaśyāṃ gṛham etya ca // BrP_228.12 //",
  "GP11brahmppu:28185": "jāmātṛbhāgineyāṃś ca bhojayitvā sakanyakāḥ /",
  "GP11brahmppu:28186": "tataḥ saparivāras tu paścād bhuṅkte dvijottamāḥ // BrP_228.13 //",
  "GP11brahmppu:28187": "evaṃ tasyāsatas tatra kurvato viṣṇuprīṇanam /",
  "GP11brahmppu:28188": "gītikābhir vicitrābhir vayaḥ pratigataṃ bahu // BrP_228.14 //",
  "GP11brahmppu:28189": "ekadā caitramāse tu kṛṣṇaikādaśigocare /",
  "GP11brahmppu:28190": "viṣṇuśuśrūṣaṇārthāya yayau vanam anuttamam // BrP_228.15 //",
  "GP11brahmppu:28191": "vanajātāni puṣpāṇi grahītuṃ bhaktitatparaḥ /",
  "GP11brahmppu:28192": "kṣiprātaṭe mahāraṇye vibhītakataror adhaḥ // BrP_228.16 //",
  "GP11brahmppu:28193": "dṛṣṭaḥ sa rākṣasenātha gṛhītaś cāpi bhakṣitum /",
  "GP11brahmppu:28194": "cāṇḍālas tam athovāca nādya bhakṣyas tvayā hy aham // BrP_228.17 //",
  "GP11brahmppu:28195": "prātar bhokṣyasi kalyāṇa satyam eṣyāmy ahaṃ punaḥ /",
  "GP11brahmppu:28196": "adya kāryaṃ mama mahat tasmān muñcasva rākṣasa // BrP_228.18 //",
  "GP11brahmppu:28197": "śvaḥ satyena sameṣyāmi tataḥ khādasi mām iti /",
  "GP11brahmppu:28198": "viṣṇuśuśrūṣaṇārthāya rātrijāgaraṇaṃ mayā /",
  "GP11brahmppu:28199": "kāryaṃ na vratavighnaṃ me kartum arhasi rākṣasa // BrP_228.19 //",
  "GP11brahmppu:28200": "{vyāsa uvāca: }",
  "GP11brahmppu:28201": "taṃ rākṣasaḥ pratyuvāca daśarātram abhojanam /",
  "GP11brahmppu:28202": "mamābhūd adya ca bhavān mayā labdho mataṅgaja // BrP_228.20 //",
  "GP11brahmppu:28203": "na mokṣye bhakṣayiṣyāmi kṣudhayā pīḍito bhṛśam /",
  "GP11brahmppu:28204": "niśācaravacaḥ śrutvā mātaṅgas tam uvāca ha /",
  "GP11brahmppu:28205": "sāntvayañ ślakṣṇayā vācā sa satyavacanair dṛḍhaiḥ // BrP_228.21 //",
  "GP11brahmppu:28206": "{mātaṅga uvāca: }",
  "GP11brahmppu:28207": "satyamūlaṃ jagat sarvaṃ brahmarākṣasa tac chṛṇu /",
  "GP11brahmppu:28208": "satyenāhaṃ śapiṣyāmi punarāgamanāya ca // BrP_228.22 //",
  "GP11brahmppu:28209": "ādityaś candramā vahnir vāyur bhūr dyaur jalaṃ manaḥ /",
  "GP11brahmppu:28210": "ahorātraṃ yamaḥ saṃdhye dve vidur naraceṣṭitam // BrP_228.23 //",
  "GP11brahmppu:28211": "paradāreṣu yat pāpaṃ yat paradravyahāriṣu /",
  "GP11brahmppu:28212": "yac ca brahmahanaḥ pāpaṃ surāpe gurutalpage // BrP_228.24 //",
  "GP11brahmppu:28213": "vandhyāpateś ca yat pāpaṃ yat pāpaṃ vṛṣalīpateḥ /",
  "GP11brahmppu:28214": "yac ca devalake pāpaṃ matsyamāṃsāśinaś ca yat // BrP_228.25 //",
  "GP11brahmppu:28215": "kroḍamāṃsāśino yac ca kūrmamāṃsāśinaś ca yat /",
  "GP11brahmppu:28216": "vṛthā māṃsāśino yac ca pṛṣṭhamāṃsāśinaś ca yat // BrP_228.26 //",
  "GP11brahmppu:28217": "kṛtaghne mitraghātake yat pāpaṃ didhiṣūpatau /",
  "GP11brahmppu:28218": "sūtakasya ca yat pāpaṃ yat pāpaṃ krūrakarmaṇaḥ // BrP_228.27 //",
  "GP11brahmppu:28219": "kṛpaṇasya ca yat pāpaṃ yac ca vandhyātither api /",
  "GP11brahmppu:28220": "amāvāsyāṣṭamī ṣaṣṭhī kṛṣṇaśuklacaturdaśī // BrP_228.28 //",
  "GP11brahmppu:28221": "tāsu yad gamanāt pāpaṃ yad vipro vrajati striyam /",
  "GP11brahmppu:28222": "rajasvalāṃ tathā paścāc chrāddhaṃ kṛtvā striyaṃ vrajet // BrP_228.29 //",
  "GP11brahmppu:28223": "sarvasvasnātabhojyānāṃ yat pāpaṃ malabhojane /",
  "GP11brahmppu:28224": "mitrabhāryāṃ gacchatāṃ ca yat pāpaṃ piśunasya ca // BrP_228.30 //",
  "GP11brahmppu:28225": "dambhamāyānurakte ca yat pāpaṃ madhughātinaḥ /",
  "GP11brahmppu:28226": "brāhmaṇasya pratiśrutya yat pāpaṃ tadayacchataḥ // BrP_228.31 //",
  "GP11brahmppu:28227": "yac ca kanyānṛte pāpaṃ yac ca gośvatarānṛte /",
  "GP11brahmppu:28228": "strībālahantur yat pāpaṃ yac ca mithyābhibhāṣiṇaḥ // BrP_228.32 //",
  "GP11brahmppu:28229": "devavedadvijanṛpa- putramitrasatīstriyaḥ /",
  "GP11brahmppu:28230": "yac ca nindayatāṃ pāpaṃ gurumithyāpacārataḥ // BrP_228.33 //",
  "GP11brahmppu:28231": "agnityāgiṣu yat pāpam agnidāyiṣu yad vane /",
  "GP11brahmppu:28232": "gṛheṣṭyā pātake yac ca yad goghne yad dvijādhame // BrP_228.34 //",
  "GP11brahmppu:28233": "yat pāpaṃ parivitte ca yat pāpaṃ parivedinaḥ /",
  "GP11brahmppu:28234": "tayor dātṛgrahītroś ca yat pāpaṃ bhrūṇaghātinaḥ // BrP_228.35 //",
  "GP11brahmppu:28235": "kiṃ cātra bahubhiḥ proktaiḥ śapathais tava rākṣasa /",
  "GP11brahmppu:28236": "śrūyatāṃ śapathaṃ bhīmaṃ durvācyam api kathyate // BrP_228.36 //",
  "GP11brahmppu:28237": "svakanyājīvinaḥ pāpaṃ gūḍhasatyena sākṣiṇaḥ /",
  "GP11brahmppu:28238": "ayājyayājake ṣaṇḍhe yat pāpaṃ śravaṇe 'dhame // BrP_228.37 //",
  "GP11brahmppu:28239": "pravrajyāvasite yac ca brahmacāriṇi kāmuke /",
  "GP11brahmppu:28240": "etais tu pāpair lipye 'haṃ yadi naiṣyāmi te 'ntikam // BrP_228.38 //",
  "GP11brahmppu:28241": "{vyāsa uvāca: }",
  "GP11brahmppu:28242": "mātaṅgavacanaṃ śrutvā vismito brahmarākṣasaḥ /",
  "GP11brahmppu:28243": "prāha gacchasva satyena samayaṃ caiva pālaya // BrP_228.39 //",
  "GP11brahmppu:28244": "ity uktaḥ kuṇapāśena śvapākaḥ kusumāni tu /",
  "GP11brahmppu:28245": "samādāyāgamac caiva viṣṇoḥ sa nilayaṃ gataḥ // BrP_228.40 //",
  "GP11brahmppu:28246": "tāni prādād brāhmaṇāya so 'pi prakṣālya cāmbhasā /",
  "GP11brahmppu:28247": "viṣṇum abhyarcya nilayaṃ jagāma sa tapodhanāḥ // BrP_228.41 //",
  "GP11brahmppu:28248": "so 'pi mātaṅgadāyādaḥ sopavāsas tu tāṃ niśām /",
  "GP11brahmppu:28249": "gāyan hi bāhyabhūmiṣṭhaḥ prajāgaram upākarot // BrP_228.42 //",
  "GP11brahmppu:28250": "prabhātāyāṃ tu śarvaryāṃ snātvā devaṃ namasya ca /",
  "GP11brahmppu:28251": "satyaṃ sa samayaṃ kartuṃ pratasthe yatra rākṣasaḥ // BrP_228.43 //",
  "GP11brahmppu:28252": "taṃ vrajantaṃ pathi naraḥ prāha bhadra kva gacchasi /",
  "GP11brahmppu:28253": "sa tathākathayat sarvaṃ so 'py enaṃ punar abravīt // BrP_228.44 //",
  "GP11brahmppu:28254": "dharmārthakāmamokṣāṇāṃ śarīraṃ sādhanaṃ yataḥ /",
  "GP11brahmppu:28255": "mahatā tu prayatnena śarīraṃ pālayed budhaḥ // BrP_228.45 //",
  "GP11brahmppu:28256": "jīvadharmārthasukhaṃ BrP_228.46a",
  "GP11brahmppu:28257": "naras tathāpnoti mokṣagatim agryām BrP_228.46b",
  "GP11brahmppu:28258": "jīvan kīrtim upaiti ca BrP_228.46c",
  "GP11brahmppu:28259": "bhavati mṛtasya kā kathā loke BrP_228.46d",
  "GP11brahmppu:28260": "mātaṅgas tad vacaḥ śrutvā pratyuvācātha hetumat //* BrP_228.47 //",
  "GP11brahmppu:28261": "{mātaṅga uvāca: }",
  "GP11brahmppu:28262": "bhadra satyaṃ puraskṛtya gacchāmi śapathāḥ kṛtāḥ //* BrP_228.48 //",
  "GP11brahmppu:28263": "{vyāsa uvāca: }",
  "GP11brahmppu:28264": "taṃ bhūyaḥ pratyuvācātha kim evaṃ mūḍhadhīr bhavān /",
  "GP11brahmppu:28265": "kiṃ na śrutaṃ tvayā sādho manunā yad udīritam // BrP_228.49 //",
  "GP11brahmppu:28266": "gostrīdvijānāṃ parirakṣaṇārthaṃ BrP_228.50a",
  "GP11brahmppu:28267": "vivāhakāle surataprasaṅge BrP_228.50b",
  "GP11brahmppu:28268": "prāṇātyaye sarvadhanāpahāre BrP_228.50c",
  "GP11brahmppu:28269": "pañcānṛtāny āhur apātakāni BrP_228.50d",
  "GP11brahmppu:28270": "dharmavākyaṃ na ca strīṣu na vivāhe tathā ripau /",
  "GP11brahmppu:28271": "vañcane cārthahānau ca svanāśe 'nṛtake tathā /",
  "GP11brahmppu:28272": "evaṃ tad vākyam ākarṇya mātaṅgaḥ pratyuvāca ha // BrP_228.51 //",
  "GP11brahmppu:28273": "{mātaṅga uvāca: }",
  "GP11brahmppu:28274": "maivaṃ vadasva bhadraṃ te satyaṃ lokeṣu pūjyate /",
  "GP11brahmppu:28275": "satyenāvāpyate saukhyaṃ yat kiṃcij jagatīgatam // BrP_228.52 //",
  "GP11brahmppu:28276": "satyenārkaḥ pratapati satyenāpo rasātmikāḥ /",
  "GP11brahmppu:28277": "jvalaty agniś ca satyena vāti satyena mārutaḥ // BrP_228.53 //",
  "GP11brahmppu:28278": "dharmārthakāmasaṃprāptir mokṣaprāptiś ca durlabhā /",
  "GP11brahmppu:28279": "satyena jāyate puṃsāṃ tasmāt satyaṃ na saṃtyajet // BrP_228.54 //",
  "GP11brahmppu:28280": "satyaṃ brahma paraṃ loke satyaṃ yajñeṣu cottamam /",
  "GP11brahmppu:28281": "satyaṃ svargasamāyātaṃ tasmāt satyaṃ na saṃtyajet // BrP_228.55 //",
  "GP11brahmppu:28282": "{vyāsa uvāca: }",
  "GP11brahmppu:28283": "ity uktvā so 'tha mātaṅgas taṃ prakṣipya narottamam /",
  "GP11brahmppu:28284": "jagāma tatra yatrāste prāṇihā brahmarākṣasaḥ // BrP_228.56 //",
  "GP11brahmppu:28285": "tam āgataṃ samīkṣyāsau cāṇḍālaṃ brahmarākṣasaḥ /",
  "GP11brahmppu:28286": "vismayotphullanayanaḥ śiraḥkampaṃ tam abravīt // BrP_228.57 //",
  "GP11brahmppu:28287": "{brahmarākṣasa uvāca: }",
  "GP11brahmppu:28288": "sādhu sādhu mahābhāga satyavākyānupālaka /",
  "GP11brahmppu:28289": "na mātaṅgam ahaṃ manye bhavantaṃ satyalakṣaṇam // BrP_228.58 //",
  "GP11brahmppu:28290": "karmaṇānena manye tvāṃ brāhmaṇaṃ śucim avyayam /",
  "GP11brahmppu:28291": "yat kiṃcit tvāṃ bhadramukhaṃ pravakṣye dharmasaṃśrayam /",
  "GP11brahmppu:28292": "kiṃ tatra bhavatā rātrau kṛtaṃ viṣṇugṛhe vada // BrP_228.59 //",
  "GP11brahmppu:28293": "{vyāsa uvāca: }",
  "GP11brahmppu:28294": "tam abhyuvāca mātaṅgaḥ śṛṇu viṣṇugṛhe mayā /",
  "GP11brahmppu:28295": "yat kṛtaṃ rajanībhāge yathātathyaṃ vadāmi te // BrP_228.60 //",
  "GP11brahmppu:28296": "viṣṇor devakulasyādhaḥ sthitenānamramūrtinā /",
  "GP11brahmppu:28297": "prajāgaraḥ kṛto rātrau gāyatā viṣṇugītikām // BrP_228.61 //",
  "GP11brahmppu:28298": "taṃ brahmarākṣasaḥ prāha kiyantaṃ kālam ucyatām /",
  "GP11brahmppu:28299": "prajāgaro viṣṇugṛhe kṛtaṃ bhaktimatā vada // BrP_228.62 //",
  "GP11brahmppu:28300": "tam abhyuvāca prahasan viṃśaty abdāni rākṣasa /",
  "GP11brahmppu:28301": "ekādaśyāṃ māsi māsi kṛtas tatra prajāgaraḥ /",
  "GP11brahmppu:28302": "mātaṅgavacanaṃ śrutvā provāca brahmarākṣasaḥ // BrP_228.63 //",
  "GP11brahmppu:28303": "{brahmarākṣasa uvāca: }",
  "GP11brahmppu:28304": "yad adya tvāṃ pravakṣyāmi tad bhavān vaktum arhati /",
  "GP11brahmppu:28305": "ekarātrikṛtaṃ sādho mama dehi prajāgaram // BrP_228.64 //",
  "GP11brahmppu:28306": "evaṃ tvāṃ mokṣayiṣyāmi mokṣayiṣyāmi nānyathā /",
  "GP11brahmppu:28307": "triḥ satyena mahābhāga ity uktvā virarāma ha // BrP_228.65 //",
  "GP11brahmppu:28308": "{vyāsa uvāca: }",
  "GP11brahmppu:28309": "mātaṅgas tam uvācātha mayātmā te niśācara /",
  "GP11brahmppu:28310": "niveditaḥ kim uktena khādasva svecchayāpi mām // BrP_228.66 //",
  "GP11brahmppu:28311": "tam āha rākṣaso bhūyo yāmadvayaprajāgaram /",
  "GP11brahmppu:28312": "sagītaṃ me prayacchasva kṛpāṃ kartuṃ tvam arhasi // BrP_228.67 //",
  "GP11brahmppu:28313": "mātaṅgo rākṣasaṃ prāha kim asaṃbaddham ucyate /",
  "GP11brahmppu:28314": "khādasva svecchayā māṃ tvaṃ na pradāsye prajāgaram /",
  "GP11brahmppu:28315": "mātaṅgavacanaṃ śrutvā prāha taṃ brahmarākṣasaḥ // BrP_228.68 //",
  "GP11brahmppu:28316": "{brahmarākṣasa uvāca: }",
  "GP11brahmppu:28317": "ko hi duṣṭamatir mando bhavantaṃ draṣṭum utsahet /",
  "GP11brahmppu:28318": "dharṣayituṃ pīḍayituṃ rakṣitaṃ dharmakarmaṇā // BrP_228.69 //",
  "GP11brahmppu:28319": "dīnasya pāpagrastasya viṣayair mohitasya ca /",
  "GP11brahmppu:28320": "narakārtasya mūḍhasya sādhavaḥ syur dayānvitāḥ // BrP_228.70 //",
  "GP11brahmppu:28321": "tan mama tvaṃ mahābhāga kṛpāṃ kṛtvā prajāgaram /",
  "GP11brahmppu:28322": "yāmasyaikasya me dehi gaccha vā nilayaṃ svakam // BrP_228.71 //",
  "GP11brahmppu:28323": "{vyāsa uvāca: }",
  "GP11brahmppu:28324": "taṃ punaḥ prāha cāṇḍālo na yāsyāmi nijaṃ gṛham /",
  "GP11brahmppu:28325": "na cāpi tava dāsyāmi kathaṃcid yāmajāgaram /",
  "GP11brahmppu:28326": "taṃ prahasyātha cāṇḍālaṃ provāca brahmarākṣasaḥ // BrP_228.72 //",
  "GP11brahmppu:28327": "{brahmarākṣasa uvāca: }",
  "GP11brahmppu:28328": "rātryavasāne yā gītā gītikā kautukāśrayā /",
  "GP11brahmppu:28329": "tasyāḥ phalaṃ prayacchasva trāhi pāpāt samuddhara // BrP_228.73 //",
  "GP11brahmppu:28330": "{vyāsa uvāca: }",
  "GP11brahmppu:28331": "evam uccārite tena mātaṅgas tam uvāca ha //* BrP_228.74 //",
  "GP11brahmppu:28332": "{mātaṅga uvāca: }",
  "GP11brahmppu:28333": "kiṃ pūrvaṃ bhavatā karma vikṛtaṃ kṛtam añjasā /",
  "GP11brahmppu:28334": "yena tvaṃ doṣajātena saṃbhūto brahmarākṣasaḥ // BrP_228.75 //",
  "GP11brahmppu:28335": "{vyāsa uvāca: }",
  "GP11brahmppu:28336": "tasya tad vākyam ākarṇya mātaṅgaṃ brahmarākṣasaḥ /",
  "GP11brahmppu:28337": "provāca duḥkhasaṃtaptaḥ saṃsmṛtya svakṛtaṃ kṛtam // BrP_228.76 //",
  "GP11brahmppu:28338": "{brahmarākṣasa uvāca: }",
  "GP11brahmppu:28339": "śrūyatāṃ yo 'ham āsaṃ vai pūrvaṃ yac ca mayā kṛtam /",
  "GP11brahmppu:28340": "yasmin kṛte pāpayoniṃ gatavān asmi rākṣasīm // BrP_228.77 //",
  "GP11brahmppu:28341": "somaśarma iti khyātaḥ pūrvam āsam ahaṃ dvijaḥ /",
  "GP11brahmppu:28342": "putro 'dhyayanaśīlasya devaśarmasya yajvanaḥ // BrP_228.78 //",
  "GP11brahmppu:28343": "kasyacid yajamānasya sūtramantrabahiṣkṛtaḥ /",
  "GP11brahmppu:28344": "nṛpasya karmasaktena yūpakarmasuniṣṭhitaḥ // BrP_228.79 //",
  "GP11brahmppu:28345": "āgnīdhraṃ cākarod yajñe lobhamohaprapīḍitaḥ /",
  "GP11brahmppu:28346": "tasmin parisamāpte tu maurkhyād dambham anuṣṭhitaḥ // BrP_228.80 //",
  "GP11brahmppu:28347": "yaṣṭum ārabdhavān asmi dvādaśāhaṃ mahākratum /",
  "GP11brahmppu:28348": "pravartamāne tasmiṃs tu kukṣiśūlo 'bhavan mama // BrP_228.81 //",
  "GP11brahmppu:28349": "saṃpūrṇe daśarātre tu na samāpte tathā kratau /",
  "GP11brahmppu:28350": "virūpākṣasya dīyantyām āhutyāṃ rākṣase kṣaṇe // BrP_228.82 //",
  "GP11brahmppu:28351": "mṛto 'haṃ tena doṣeṇa saṃbhūto brahmarākṣasaḥ /",
  "GP11brahmppu:28352": "mūrkheṇa mantrahīnena sūtrasvaravivarjitam // BrP_228.83 //",
  "GP11brahmppu:28353": "ajānatā yajñavidyāṃ yad iṣṭaṃ yājitaṃ ca yat /",
  "GP11brahmppu:28354": "tena karmavipākena saṃbhūto brahmarākṣasaḥ // BrP_228.84 //",
  "GP11brahmppu:28355": "tan māṃ pāpamahāmbhodhau nimagnaṃ tvaṃ samuddhara /",
  "GP11brahmppu:28356": "prajāgare gītikaikāṃ paścimāṃ dātum arhasi // BrP_228.85 //",
  "GP11brahmppu:28357": "{vyāsa uvāca: }",
  "GP11brahmppu:28358": "tam uvācātha cāṇḍālo yadi prāṇivadhād bhavān /",
  "GP11brahmppu:28359": "nivṛttiṃ kurute dadyāṃ tataḥ paścimagītikām // BrP_228.86 //",
  "GP11brahmppu:28360": "bāḍham ity avadat so 'pi mātaṅgo 'pi dadau tadā /",
  "GP11brahmppu:28361": "gītikāphalam āmantrya muhūrtārdhaprajāgaram // BrP_228.87 //",
  "GP11brahmppu:28362": "tasmin gītiphale datte mātaṅgaṃ brahmarākṣasaḥ /",
  "GP11brahmppu:28363": "praṇamya prayayau hṛṣṭas tīrthavaryaṃ pṛthūdakam // BrP_228.88 //",
  "GP11brahmppu:28364": "tatrānaśanasaṃkalpaṃ kṛtvā prāṇāñ jahau dvijāḥ /",
  "GP11brahmppu:28365": "rākṣasatvād vinirmukto gītikāphalabṛṃhitaḥ // BrP_228.89 //",
  "GP11brahmppu:28366": "pṛthūdakaprabhāvāc ca brahmalokaṃ ca durlabham /",
  "GP11brahmppu:28367": "daśa varṣasahasrāṇi nirātaṅko 'vasat tataḥ // BrP_228.90 //",
  "GP11brahmppu:28368": "tasyānte brāhmaṇo jāto babhūva smṛtimān vaśī /",
  "GP11brahmppu:28369": "tasyāhaṃ caritaṃ bhūyaḥ kathayiṣyāmi bho dvijāḥ // BrP_228.91 //",
  "GP11brahmppu:28370": "mātaṅgasya kathāśeṣaṃ śṛṇudhvaṃ gadato mama /",
  "GP11brahmppu:28371": "rākṣase tu gate dhīmān gṛham etya yatātmavān // BrP_228.92 //",
  "GP11brahmppu:28372": "tadvipracaritaṃ smṛtvā nirviṇṇaḥ śucir apy asau /",
  "GP11brahmppu:28373": "putreṣu bhāryāṃ nikṣipya dadau bhūmyāḥ pradakṣiṇām // BrP_228.93 //",
  "GP11brahmppu:28374": "kokāmukhāt samārabhya yāvad vai skandadarśanam /",
  "GP11brahmppu:28375": "dṛṣṭvā skandaṃ yayau dhārā- cakre cāpi pradakṣiṇam // BrP_228.94 //",
  "GP11brahmppu:28376": "tato 'drivaram āgamya vindhyam uccaśiloccayam /",
  "GP11brahmppu:28377": "pāpapramocanaṃ tīrtham āsasāda sa tu dvijāḥ // BrP_228.95 //",
  "GP11brahmppu:28378": "snānaṃ pāpaharaṃ cakre sa tu cāṇḍālavaṃśajaḥ /",
  "GP11brahmppu:28379": "vimuktapāpaḥ sasmāra pūrvajātīr anekaśaḥ // BrP_228.96 //",
  "GP11brahmppu:28380": "sa pūrvajanmany abhavad bhikṣuḥ saṃyatavāṅmanāḥ /",
  "GP11brahmppu:28381": "yatakāyaś ca matimān vedavedāṅgapāragaḥ // BrP_228.97 //",
  "GP11brahmppu:28382": "ekadā goṣu nagarād dhriyamāṇāsu taskaraiḥ /",
  "GP11brahmppu:28383": "bhikṣāvadhūtā rajasā muktā tenātha bhikṣuṇā // BrP_228.98 //",
  "GP11brahmppu:28384": "sa tenādharmadoṣeṇa cāṇḍālīṃ yonim āgataḥ /",
  "GP11brahmppu:28385": "pāpapramocane snātaḥ sa mṛto narmadātaṭe // BrP_228.99 //",
  "GP11brahmppu:28386": "mūrkho 'bhūd brāhmaṇavaro vārāṇasyāṃ ca bho dvijāḥ /",
  "GP11brahmppu:28387": "tatrāsya vasato 'bdais tu triṃśadbhiḥ siddhapūruṣaḥ // BrP_228.100 //",
  "GP11brahmppu:28388": "virūparūpī babhrāma yogamālābalānvitaḥ /",
  "GP11brahmppu:28389": "taṃ dṛṣṭvā sopahāsārtham abhivādyābhyuvāca ha // BrP_228.101 //",
  "GP11brahmppu:28390": "kuśalaṃ siddhapuruṣaṃ kutas tv āgamyate tvayā //* BrP_228.102 //",
  "GP11brahmppu:28391": "{vyāsa uvāca: }",
  "GP11brahmppu:28392": "evaṃ saṃbhāṣitas tena jñāto 'ham iti cintya tu /",
  "GP11brahmppu:28393": "pratyuvācātha vandyas taṃ svargalokād upāgataḥ // BrP_228.103 //",
  "GP11brahmppu:28394": "taṃ siddhaṃ prāha mūrkho 'sau kiṃ tvaṃ vetsi triviṣṭape /",
  "GP11brahmppu:28395": "nārāyaṇoruprabhavām urvaśīm apsarovarām // BrP_228.104 //",
  "GP11brahmppu:28396": "siddhas tam āha tāṃ vedmi śakracāmaradhāriṇīm /",
  "GP11brahmppu:28397": "svargasyābharaṇaṃ mukhyam urvaśīṃ sādhusaṃbhavām // BrP_228.105 //",
  "GP11brahmppu:28398": "vipraḥ siddham uvācātha ṛjumārgavivarjitaḥ /",
  "GP11brahmppu:28399": "tan mitra matkṛte vārttām urvaśyā bhavatādarāt // BrP_228.106 //",
  "GP11brahmppu:28400": "kathanīyā yac ca sā te brūyād ākhyāsyate bhavān /",
  "GP11brahmppu:28401": "bāḍham ity abravīt siddhaḥ so 'pi vipro mudānvitaḥ // BrP_228.107 //",
  "GP11brahmppu:28402": "babhūva siddho 'pi yayau merupṛṣṭhaṃ surālayam /",
  "GP11brahmppu:28403": "sametya corvaśīṃ prāha yad ukto 'sau dvijena tu // BrP_228.108 //",
  "GP11brahmppu:28404": "sā prāha taṃ siddhavaraṃ nāhaṃ kāśipatiṃ dvijam /",
  "GP11brahmppu:28405": "jānāmi satyam uktaṃ te na cetasi mama sthitam // BrP_228.109 //",
  "GP11brahmppu:28406": "ity uktaḥ prayayau so 'pi kālena bahunā punaḥ /",
  "GP11brahmppu:28407": "vārāṇasīṃ yayau siddho dṛṣṭo mūrkheṇa vai punaḥ // BrP_228.110 //",
  "GP11brahmppu:28408": "dṛṣṭaḥ pṛṣṭaḥ kila bhūyaḥ kim āhorubhavā tava /",
  "GP11brahmppu:28409": "siddho 'bravīn na jānāmi mām uvācorvaśī svayam // BrP_228.111 //",
  "GP11brahmppu:28410": "siddhavākyaṃ tataḥ śrutvā smitabhinnauṣṭhasaṃpuṭaḥ /",
  "GP11brahmppu:28411": "punaḥ prāha kathaṃ vetsīty evaṃ vācyā tvayorvaśī // BrP_228.112 //",
  "GP11brahmppu:28412": "bāḍham evaṃ kariṣyāmīty uktvā siddho divaṃ gataḥ /",
  "GP11brahmppu:28413": "dadarśa śakrabhavanān niṣkrāmantīm athorvaśīm // BrP_228.113 //",
  "GP11brahmppu:28414": "provāca tāṃ siddhavaraḥ sā ca taṃ siddham abravīt /",
  "GP11brahmppu:28415": "niyamaṃ kaṃcid api hi karotu dvijasattamaḥ // BrP_228.114 //",
  "GP11brahmppu:28416": "yenāhaṃ karmaṇā siddha taṃ jānāmi na cānyathā /",
  "GP11brahmppu:28417": "tad urvaśīvaco 'bhyetya tasmai mūrkhadvijāya tu // BrP_228.115 //",
  "GP11brahmppu:28418": "kathayām āsa siddhas tu so 'pīmaṃ niyamaṃ jagau /",
  "GP11brahmppu:28419": "tavāgre siddhapuruṣa niyamo 'yaṃ kṛto mayā // BrP_228.116 //",
  "GP11brahmppu:28420": "na bhokṣye 'dyaprabhṛti vai śakaṭaṃ satyam īritam /",
  "GP11brahmppu:28421": "ity uktaḥ prayayau siddhaḥ svarge dṛṣṭvorvaśīm atha // BrP_228.117 //",
  "GP11brahmppu:28422": "prāhāsau śakaṭaṃ bhokṣye nādyaprabhṛti karhicit /",
  "GP11brahmppu:28423": "taṃ siddham urvaśī prāha jñāto 'sau sāṃprataṃ mayā // BrP_228.118 //",
  "GP11brahmppu:28424": "niyamagrahaṇād eva mūrkho mām upahāsakaḥ /",
  "GP11brahmppu:28425": "ity uktvā prayayau śīghraṃ vāsaṃ nārāyaṇātmajā // BrP_228.119 //",
  "GP11brahmppu:28426": "siddho 'pi vicacārāsau kāmacārī mahītalam /",
  "GP11brahmppu:28427": "urvaśy api varārohā gatvā vārāṇasīṃ purīm // BrP_228.120 //",
  "GP11brahmppu:28428": "matsyodarījale snānaṃ cakre divyavapurdharā /",
  "GP11brahmppu:28429": "athāsāv api mūrkhas tu nadīṃ matsyodarīṃ mune // BrP_228.121 //",
  "GP11brahmppu:28430": "jagāmātha dadarśāsau snāyamānām athorvaśīm /",
  "GP11brahmppu:28431": "tāṃ dṛṣṭvā vavṛdhe 'thāsya manmathaḥ kṣobhakṛd dṛḍham // BrP_228.122 //",
  "GP11brahmppu:28432": "cakāra mūrkhaś ceṣṭāś ca taṃ vivedorvaśī svayam /",
  "GP11brahmppu:28433": "taṃ mūrkhaṃ siddhagaditaṃ jñātvā sasmitam āha tam // BrP_228.123 //",
  "GP11brahmppu:28434": "{urvaśy uvāca: }",
  "GP11brahmppu:28435": "kim icchasi mahābhāga mattaḥ śīghram ihocyatām /",
  "GP11brahmppu:28436": "kariṣyāmi vacas tubhyaṃ tvaṃ viśrabdhaṃ kariṣyasi // BrP_228.124 //",
  "GP11brahmppu:28437": "{mūrkhabrāhmaṇa uvāca: }",
  "GP11brahmppu:28438": "ātmapradānena mama prāṇān rakṣa śucismite //* BrP_228.125 //",
  "GP11brahmppu:28439": "{vyāsa uvāca: }",
  "GP11brahmppu:28440": "taṃ prāhāthorvaśī vipraṃ niyamasthāsmi sāṃpratam /",
  "GP11brahmppu:28441": "tvaṃ tiṣṭhasva kṣaṇam atha pratīkṣasvāgataṃ mama // BrP_228.126 //",
  "GP11brahmppu:28442": "sthito 'smīty abravīd vipraḥ sāpi svargaṃ jagāma ha /",
  "GP11brahmppu:28443": "māsamātreṇa sāyātā dadarśa taṃ kṛśaṃ dvijam // BrP_228.127 //",
  "GP11brahmppu:28444": "sthitaṃ māsaṃ nadītīre nirāhāraṃ surāṅganā /",
  "GP11brahmppu:28445": "taṃ dṛṣṭvā niścayayutaṃ bhūtvā vṛddhavapus tataḥ // BrP_228.128 //",
  "GP11brahmppu:28446": "sā cakāra nadītīre śakaṭaṃ śarkarāvṛtam /",
  "GP11brahmppu:28447": "ghṛtena madhunā caiva nadīṃ matsyodarīṃ gatā // BrP_228.129 //",
  "GP11brahmppu:28448": "snātvātha bhūmau vasantī śakaṭaṃ ca yathārthataḥ /",
  "GP11brahmppu:28449": "taṃ brāhmaṇaṃ samāhūya vākyam āha sulocanā // BrP_228.130 //",
  "GP11brahmppu:28450": "{urvaśy uvāca: }",
  "GP11brahmppu:28451": "mayā tīvraṃ vrataṃ vipra cīrṇaṃ saubhāgyakāraṇāt /",
  "GP11brahmppu:28452": "vratānte niṣkṛtiṃ dadyāṃ pratigṛhṇīṣva bho dvija // BrP_228.131 //",
  "GP11brahmppu:28453": "{vyāsa uvāca: }",
  "GP11brahmppu:28454": "sa prāha kim idaṃ loke dīyate śarkarāvṛtam /",
  "GP11brahmppu:28455": "kṣutkṣāmakaṇṭhaḥ pṛcchāmi sādhu bhadre samīraya // BrP_228.132 //",
  "GP11brahmppu:28456": "sā prāha śakaṭo vipra śarkarāpiṣṭasaṃyutaḥ /",
  "GP11brahmppu:28457": "imaṃ tvaṃ samupādāya prāṇaṃ tarpaya mā ciram // BrP_228.133 //",
  "GP11brahmppu:28458": "sa tac chrutvātha saṃsmṛtya kṣudhayā pīḍito 'pi san /",
  "GP11brahmppu:28459": "prāha bhadre na gṛhṇāmi niyamo hi kṛto mayā // BrP_228.134 //",
  "GP11brahmppu:28460": "purataḥ siddhavargasya na bhokṣye śakaṭaṃ tv iti /",
  "GP11brahmppu:28461": "parijñānārtham urvaśyā dadasvānyasya kasyacit // BrP_228.135 //",
  "GP11brahmppu:28462": "sābravīn niyamo bhadra kṛtaḥ kāṣṭhamaye tvayā /",
  "GP11brahmppu:28463": "nāsau kāṣṭhamayo bhuṅkṣva kṣudhayā cātipīḍitaḥ // BrP_228.136 //",
  "GP11brahmppu:28464": "tāṃ brāhmaṇaḥ pratyuvāca na mayā tad viśeṣaṇam /",
  "GP11brahmppu:28465": "kṛtaṃ bhadre 'tha niyamaḥ sāmānyenaiva me kṛtaḥ // BrP_228.137 //",
  "GP11brahmppu:28466": "taṃ bhūyaḥ prāha sā tanvī na ced bhokṣyasi brāhmaṇa /",
  "GP11brahmppu:28467": "gṛhaṃ gṛhītvā gacchasva kuṭumbaṃ tava bhokṣyati // BrP_228.138 //",
  "GP11brahmppu:28468": "sa tām uvāca sudati na tāvad yāmi mandiram /",
  "GP11brahmppu:28469": "ihāyātā varārohā trailokye 'py adhikā guṇaiḥ // BrP_228.139 //",
  "GP11brahmppu:28470": "sā mayā madanārtena prārthitāśvāsitas tayā /",
  "GP11brahmppu:28471": "sthīyatāṃ kṣaṇam ity evaṃ sthāsyāmīti mayoditam // BrP_228.140 //",
  "GP11brahmppu:28472": "māsamātraṃ gatāyās tu tasyā bhadre sthitasya ca /",
  "GP11brahmppu:28473": "mama satyānuraktasya saṃgamāya dhṛtavrate // BrP_228.141 //",
  "GP11brahmppu:28474": "tasya sā vacanaṃ śrutvā kṛtvā svaṃ rūpam uttamam /",
  "GP11brahmppu:28475": "vihasya bhāvagambhīram urvaśī prāha taṃ dvijam // BrP_228.142 //",
  "GP11brahmppu:28476": "{urvaśy uvāca: }",
  "GP11brahmppu:28477": "sādhu satyaṃ tvayā vipra vrataṃ niṣṭhitacetasā /",
  "GP11brahmppu:28478": "niṣpāditaṃ haṭhād eva mama darśanam icchatā // BrP_228.143 //",
  "GP11brahmppu:28479": "aham evorvaśī vipra tvāṃ jijñāsārtham āgatā /",
  "GP11brahmppu:28480": "parīkṣito niścitavān bhavān satyatapā ṛṣiḥ // BrP_228.144 //",
  "GP11brahmppu:28481": "gaccha śūkaravoddeśaṃ rūpatīrtheti viśrutam /",
  "GP11brahmppu:28482": "siddhiṃ yāsyasi viprendra tatas tvaṃ mām avāpsyasi // BrP_228.145 //",
  "GP11brahmppu:28483": "{vyāsa uvāca: }",
  "GP11brahmppu:28484": "ity uktvā divam utpatya sā jagāmorvaśī dvijāḥ /",
  "GP11brahmppu:28485": "sa ca satyatapā vipro rūpatīrthaṃ jagāma ha // BrP_228.146 //",
  "GP11brahmppu:28486": "tatra śāntiparo bhūtvā niyamavratadhṛk śuciḥ /",
  "GP11brahmppu:28487": "dehotsarge jagāmāsau gāndharvaṃ lokam uttamam // BrP_228.147 //",
  "GP11brahmppu:28488": "tatra manvantaraśataṃ bhogān bhuktvā yathārthataḥ /",
  "GP11brahmppu:28489": "babhūva sukule rājā prajārañjanatatparaḥ // BrP_228.148 //",
  "GP11brahmppu:28490": "sa yajvā vividhair yajñaiḥ samāptavaradakṣiṇaiḥ /",
  "GP11brahmppu:28491": "putreṣu rājyaṃ nikṣipya yayau śaukaravaṃ punaḥ // BrP_228.149 //",
  "GP11brahmppu:28492": "rūpatīrthe mṛto bhūyaḥ śakralokam upāgataḥ /",
  "GP11brahmppu:28493": "tatra manvantaraśataṃ bhogān bhuktvā tataś cyutaḥ // BrP_228.150 //",
  "GP11brahmppu:28494": "pratiṣṭhāne puravare budhaputraḥ purūravāḥ /",
  "GP11brahmppu:28495": "babhūva tatra corvaśyāḥ saṃgamāya tapodhanāḥ // BrP_228.151 //",
  "GP11brahmppu:28496": "evaṃ purā satyatapā dvijātis BrP_228.152a",
  "GP11brahmppu:28497": "tīrthe prasiddhe sa hi rūpasaṃjñe BrP_228.152b",
  "GP11brahmppu:28498": "ārādhya janmany atha cārcya viṣṇum BrP_228.152c",
  "GP11brahmppu:28499": "avāpya bhogān atha muktim eti BrP_228.152d",
  "GP11brahmppu:28500": "{munaya ūcuḥ: }",
  "GP11brahmppu:28501": "śrutaṃ phalaṃ gītikāyā asmābhiḥ suprajāgare /",
  "GP11brahmppu:28502": "kṛṣṇasya yena cāṇḍālo gato 'sau paramāṃ gatim // BrP_229.1 //",
  "GP11brahmppu:28503": "yathā viṣṇau bhaved bhaktis tan no brūhi mahāmate /",
  "GP11brahmppu:28504": "tapasā karmaṇā yena śrotum icchāma sāṃpratam // BrP_229.2 //",
  "GP11brahmppu:28505": "{vyāsa uvāca: }",
  "GP11brahmppu:28506": "śṛṇudhvaṃ muniśārdūlāḥ pravakṣyāmy anupūrvaśaḥ /",
  "GP11brahmppu:28507": "yathā kṛṣṇe bhaved bhaktiḥ puruṣasya mahāphalā // BrP_229.3 //",
  "GP11brahmppu:28508": "saṃsāre 'smin mahāghore sarvabhūtabhayāvahe /",
  "GP11brahmppu:28509": "mahāmohakare nṝṇāṃ nānāduḥkhaśatākule // BrP_229.4 //",
  "GP11brahmppu:28510": "tiryagyonisahasreṣu jāyamānaḥ punaḥ punaḥ /",
  "GP11brahmppu:28511": "kathaṃcil labhate janma dehī mānuṣyakaṃ dvijāḥ // BrP_229.5 //",
  "GP11brahmppu:28512": "mānuṣatve 'pi vipratvaṃ vipratve 'pi vivekitā /",
  "GP11brahmppu:28513": "vivekād dharmabuddhis tu buddhyā tu śreyasāṃ grahaḥ // BrP_229.6 //",
  "GP11brahmppu:28514": "yāvat pāpakṣayaṃ puṃsāṃ na bhavej janma saṃcitam /",
  "GP11brahmppu:28515": "tāvan na jāyate bhaktir vāsudeve jaganmaye // BrP_229.7 //",
  "GP11brahmppu:28516": "tasmād vakṣyāmi bho viprā bhaktiḥ kṛṣṇe yathā bhavet /",
  "GP11brahmppu:28517": "anyadeveṣu yā bhaktiḥ puruṣasyeha jāyate // BrP_229.8 //",
  "GP11brahmppu:28518": "karmaṇā manasā vācā tadgatenāntarātmanā /",
  "GP11brahmppu:28519": "tena tasya bhaved bhaktir yajane munisattamāḥ // BrP_229.9 //",
  "GP11brahmppu:28520": "sa karoti tato viprā bhaktiṃ cāgneḥ samāhitaḥ /",
  "GP11brahmppu:28521": "tuṣṭe hutāśane tasya bhaktir bhavati bhāskare // BrP_229.10 //",
  "GP11brahmppu:28522": "pūjāṃ karoti satatam ādityasya tato dvijāḥ /",
  "GP11brahmppu:28523": "prasanne bhāskare tasya bhaktir bhavati śaṃkare // BrP_229.11 //",
  "GP11brahmppu:28524": "pūjāṃ karoti vidhivat sa tu śaṃbhoḥ prayatnataḥ /",
  "GP11brahmppu:28525": "tuṣṭe trilocane tasya bhaktir bhavati keśave // BrP_229.12 //",
  "GP11brahmppu:28526": "saṃpūjya taṃ jagannāthaṃ vāsudevākhyam avyayam /",
  "GP11brahmppu:28527": "tato bhuktiṃ ca muktiṃ ca sa prāpnoti dvijottamāḥ // BrP_229.13 //",
  "GP11brahmppu:28528": "{munaya ūcuḥ: }",
  "GP11brahmppu:28529": "avaiṣṇavā narā ye tu dṛśyante ca mahāmune /",
  "GP11brahmppu:28530": "kiṃ te viṣṇuṃ nārcayanti brūhi tatkāraṇaṃ dvija // BrP_229.14 //",
  "GP11brahmppu:28531": "{vyāsa uvāca: }",
  "GP11brahmppu:28532": "dvau bhūtasargau vikhyātau loke 'smin munisattamāḥ /",
  "GP11brahmppu:28533": "āsuraś ca tathā daivaḥ purā sṛṣṭaḥ svayaṃbhuvā // BrP_229.15 //",
  "GP11brahmppu:28534": "daivīṃ prakṛtim āsādya pūjayanti tato 'cyutam /",
  "GP11brahmppu:28535": "āsurīṃ yonim āpannā dūṣayanti narā harim // BrP_229.16 //",
  "GP11brahmppu:28536": "māyayā hatavijñānā viṣṇos te tu narādhamāḥ /",
  "GP11brahmppu:28537": "aprāpya taṃ hariṃ viprās tato yānty adhamāṃ gatim // BrP_229.17 //",
  "GP11brahmppu:28538": "tasya yā gahvarī māyā durvijñeyā surāsuraiḥ /",
  "GP11brahmppu:28539": "mahāmohakarī nṝṇāṃ dustarā cākṛtātmabhiḥ // BrP_229.18 //",
  "GP11brahmppu:28540": "{munaya ūcuḥ: }",
  "GP11brahmppu:28541": "icchāmas tāṃ mahāmāyāṃ jñātuṃ viṣṇoḥ sudustarām /",
  "GP11brahmppu:28542": "vaktum arhasi dharmajña paraṃ kautūhalaṃ hi naḥ // BrP_229.19 //",
  "GP11brahmppu:28543": "{vyāsa uvāca: }",
  "GP11brahmppu:28544": "svapnendrajālasaṃkāśā māyā sā lokakarṣaṇī /",
  "GP11brahmppu:28545": "kaḥ śaknoti harer māyāṃ jñātuṃ tāṃ keśavād ṛte // BrP_229.20 //",
  "GP11brahmppu:28546": "yā vṛttā brāhmaṇasyāsīn māyārthe nāradasya ca /",
  "GP11brahmppu:28547": "viḍambanāṃ tu tāṃ viprāḥ śṛṇudhvaṃ gadato mama // BrP_229.21 //",
  "GP11brahmppu:28548": "prāg āsīn nṛpatiḥ śrīmān āgnīdhra iti viśrutaḥ /",
  "GP11brahmppu:28549": "nagare kāmadamanas tasyātha tanayaḥ śuciḥ // BrP_229.22 //",
  "GP11brahmppu:28550": "dharmārāmaḥ kṣamāśīlaḥ pitṛśuśrūṣaṇe rataḥ /",
  "GP11brahmppu:28551": "prajānurañjako dakṣaḥ śrutiśāstrakṛtaśramaḥ // BrP_229.23 //",
  "GP11brahmppu:28552": "pitāsya tv akarod yatnaṃ vivāhāya na caicchata /",
  "GP11brahmppu:28553": "taṃ pitā prāha kim iti necchase dārasaṃgraham // BrP_229.24 //",
  "GP11brahmppu:28554": "sarvam etat sukhārthaṃ hi vāñchanti manujāḥ kila /",
  "GP11brahmppu:28555": "sukhamūlā hi dārāś ca tasmāt taṃ tvaṃ samācara // BrP_229.25 //",
  "GP11brahmppu:28556": "sa pitur vacanaṃ śrutvā tūṣṇīm āste ca gauravāt /",
  "GP11brahmppu:28557": "muhur muhus taṃ ca pitā codayām āsa bho dvijāḥ // BrP_229.26 //",
  "GP11brahmppu:28558": "athāsau pitaraṃ prāha tāta nāmānurūpatā /",
  "GP11brahmppu:28559": "mayā samāśritā vyaktā vaiṣṇavī paripālinī // BrP_229.27 //",
  "GP11brahmppu:28560": "taṃ pitā prāha saṃgamya naiṣa dharmo 'sti putraka /",
  "GP11brahmppu:28561": "na vidhārayitavyā syāt puruṣeṇa vipaścitā // BrP_229.28 //",
  "GP11brahmppu:28562": "kuru madvacanaṃ putra prabhur asmi pitā tava /",
  "GP11brahmppu:28563": "mā nimajja kulaṃ mahyaṃ narake saṃtatikṣayāt // BrP_229.29 //",
  "GP11brahmppu:28564": "sa hi taṃ pitur ādeśaṃ śrutvā prāha suto vaśī /",
  "GP11brahmppu:28565": "prītaḥ saṃsmṛtya paurāṇīṃ saṃsārasya vicitratām // BrP_229.30 //",
  "GP11brahmppu:28566": "{putra uvāca: }",
  "GP11brahmppu:28567": "śṛṇu tāta vaco mahyaṃ tattvavākyaṃ sahetukam /",
  "GP11brahmppu:28568": "nāmānurūpaṃ kartavyaṃ satyaṃ bhavati pārthiva // BrP_229.31 //",
  "GP11brahmppu:28569": "mayā janmasahasrāṇi jarāmṛtyuśatāni ca /",
  "GP11brahmppu:28570": "prāptāni dārasaṃyoga- viyogāni ca sarvaśaḥ // BrP_229.32 //",
  "GP11brahmppu:28571": "tṛṇagulmalatāvallī- sarīsṛpamṛgadvijāḥ /",
  "GP11brahmppu:28572": "paśustrīpuruṣādyāni prāptāni śataśo mayā // BrP_229.33 //",
  "GP11brahmppu:28573": "gaṇakiṃnaragandharva- vidyādharamahoragāḥ /",
  "GP11brahmppu:28574": "yakṣaguhyakarakṣāṃsi dānavāpsarasaḥ surāḥ // BrP_229.34 //",
  "GP11brahmppu:28575": "nadīśvarasahasraṃ ca prāptaṃ tāta punaḥ punaḥ /",
  "GP11brahmppu:28576": "sṛṣṭas tu bahuśaḥ sṛṣṭau saṃhāre cāpi saṃhṛtaḥ // BrP_229.35 //",
  "GP11brahmppu:28577": "dārasaṃyogayuktasya tātedṛṅ me viḍambanā /",
  "GP11brahmppu:28578": "itas tṛtīye yad vṛttaṃ mama janmani tac chṛṇu /",
  "GP11brahmppu:28579": "kathayāmi samāsena tīrthamāhātmyasaṃbhavam // BrP_229.36 //",
  "GP11brahmppu:28580": "atītya janmāni bahūni tāta BrP_229.37a",
  "GP11brahmppu:28581": "nṛdevagandharvamahoragāṇām BrP_229.37b",
  "GP11brahmppu:28582": "vidyādharāṇāṃ khagakiṃnarāṇāṃ BrP_229.37c",
  "GP11brahmppu:28583": "jāto hi vaṃśe sutapā maharṣiḥ BrP_229.37d",
  "GP11brahmppu:28584": "tato mahābhūd acalā hi bhaktir BrP_229.38a",
  "GP11brahmppu:28585": "janārdane lokapatau madhughne BrP_229.38b",
  "GP11brahmppu:28586": "vratopavāsair vividhaiś ca bhaktyā BrP_229.38c",
  "GP11brahmppu:28587": "saṃtoṣitaś cakragadāstradhārī BrP_229.38d",
  "GP11brahmppu:28588": "tuṣṭo 'bhyagāt pakṣipatiṃ mahātmā BrP_229.39a",
  "GP11brahmppu:28589": "viṣṇuḥ samāruhya varaprado me BrP_229.39b",
  "GP11brahmppu:28590": "prāhoccaśabdaṃ vriyatāṃ dvijāte BrP_229.39c",
  "GP11brahmppu:28591": "varo hi yaṃ vāñchasi taṃ pradāsye BrP_229.39d",
  "GP11brahmppu:28592": "tato 'ham ūce harim īśitāraṃ BrP_229.40a",
  "GP11brahmppu:28593": "tuṣṭo 'si cet keśava tad vṛṇomi BrP_229.40b",
  "GP11brahmppu:28594": "yā sā tvadīyā paramā hi māyā BrP_229.40c",
  "GP11brahmppu:28595": "tāṃ vettum icchāmi janārdano 'ham BrP_229.40d",
  "GP11brahmppu:28596": "athābravīn me madhukaiṭabhāriḥ BrP_229.41a",
  "GP11brahmppu:28597": "kiṃ te tayā brahman māyayā vai BrP_229.41b",
  "GP11brahmppu:28598": "dharmārthakāmāni dadāni tubhyaṃ BrP_229.41c",
  "GP11brahmppu:28599": "putrāṇi mukhyāni nirāmayatvam BrP_229.41d",
  "GP11brahmppu:28600": "tato murāriṃ punar uktavān ahaṃ BrP_229.42a",
  "GP11brahmppu:28601": "bhūyo 'rthadharmārthajigīṣitaiva yat BrP_229.42b",
  "GP11brahmppu:28602": "māyā tavemām iha vettum icche BrP_229.42c",
  "GP11brahmppu:28603": "mamādya tāṃ darśaya puṣkarākṣa BrP_229.42d",
  "GP11brahmppu:28604": "tato 'bhyuvācātha nṛsiṃhamukhyaḥ BrP_229.43a",
  "GP11brahmppu:28605": "śrīśaḥ prabhur viṣṇur idaṃ vaco me BrP_229.43b",
  "GP11brahmppu:28606": "{viṣṇur uvāca: }",
  "GP11brahmppu:28607": "māyāṃ madīyāṃ nahi vetti kaścin BrP_229.43c",
  "GP11brahmppu:28608": "na cāpi vā vetsyati kaścid eva BrP_229.43d",
  "GP11brahmppu:28609": "pūrvaṃ surarṣir dvija nāradākhyo BrP_229.44a",
  "GP11brahmppu:28610": "brahmātmajo 'bhūn mama bhaktiyuktaḥ BrP_229.44b",
  "GP11brahmppu:28611": "tenāpi pūrvaṃ bhavatā yathaiva BrP_229.44c",
  "GP11brahmppu:28612": "saṃtoṣito bhaktimatā hi tadvat BrP_229.44d",
  "GP11brahmppu:28613": "varaṃ ca dattaṃ gatavān ahaṃ ca BrP_229.45a",
  "GP11brahmppu:28614": "sa cāpi vavre varam etad eva BrP_229.45b",
  "GP11brahmppu:28615": "nivārito mām atimūḍhabhāvād BrP_229.45c",
  "GP11brahmppu:28616": "bhavān yathaivaṃ vṛtavān varaṃ ca BrP_229.45d",
  "GP11brahmppu:28617": "tato mayokto 'mbhasi nārada tvaṃ BrP_229.46a",
  "GP11brahmppu:28618": "māyāṃ hi me vetsyasi saṃnimagnaḥ BrP_229.46b",
  "GP11brahmppu:28619": "tato nimagno 'mbhasi nārado 'sau BrP_229.46c",
  "GP11brahmppu:28620": "kanyā babhau kāśipateḥ suśīlā BrP_229.46d",
  "GP11brahmppu:28621": "tāṃ yauvanāḍhyām atha cārudharmiṇe BrP_229.47a",
  "GP11brahmppu:28622": "vidarbharājñas tanayāya vai dadau BrP_229.47b",
  "GP11brahmppu:28623": "svadharmaṇe so 'pi tayā sametaḥ BrP_229.47c",
  "GP11brahmppu:28624": "siṣeva kāmān atulān maharṣiḥ BrP_229.47d",
  "GP11brahmppu:28625": "svarge gate 'sau pitari pratāpavān BrP_229.48a",
  "GP11brahmppu:28626": "rājyaṃ kramāyātam avāpya hṛṣṭaḥ BrP_229.48b",
  "GP11brahmppu:28627": "vidarbharāṣṭraṃ paripālayānaḥ BrP_229.48c",
  "GP11brahmppu:28628": "putraiḥ sapautrair bahubhir vṛto 'bhūt BrP_229.48d",
  "GP11brahmppu:28629": "athābhavad bhūmipateḥ sudharmaṇaḥ BrP_229.49a",
  "GP11brahmppu:28630": "kāśīśvareṇātha samaṃ suyuddham BrP_229.49b",
  "GP11brahmppu:28631": "tatra kṣayaṃ prāpya saputrapautraṃ BrP_229.49c",
  "GP11brahmppu:28632": "vidarbharāṭ kāśipatiś ca yuddhe BrP_229.49d",
  "GP11brahmppu:28633": "tataḥ suśīlā pitaraṃ saputraṃ BrP_229.50a",
  "GP11brahmppu:28634": "jñātvā patiṃ cāpi saputrapautram BrP_229.50b",
  "GP11brahmppu:28635": "purād viniḥsṛtya raṇāvaniṃ gatā BrP_229.50c",
  "GP11brahmppu:28636": "dṛṣṭvā suśīlā kadanaṃ mahāntam BrP_229.50d",
  "GP11brahmppu:28637": "bhartur bale tatra pitur bale ca BrP_229.51a",
  "GP11brahmppu:28638": "duḥkhānvitā sā suciraṃ vilapya BrP_229.51b",
  "GP11brahmppu:28639": "jagāma sā mātaram ārtarūpā BrP_229.51c",
  "GP11brahmppu:28640": "bhrātṝn sutān bhrātṛsutān sapautrān BrP_229.51d",
  "GP11brahmppu:28641": "bhartāram eṣā pitaraṃ ca gṛhya BrP_229.52a",
  "GP11brahmppu:28642": "mahāśmaśāne ca mahācitiṃ sā BrP_229.52b",
  "GP11brahmppu:28643": "kṛtvā hutāśaṃ pradadau svayaṃ ca BrP_229.52c",
  "GP11brahmppu:28644": "yadā samiddho hutabhug babhūva BrP_229.52d",
  "GP11brahmppu:28645": "tadā suśīlā praviveśa vegād BrP_229.53a",
  "GP11brahmppu:28646": "dhā putra hā putra iti bruvāṇā BrP_229.53b",
  "GP11brahmppu:28647": "tadā punaḥ sā munir nārado 'bhūt BrP_229.53c",
  "GP11brahmppu:28648": "sa cāpi vahniḥ sphaṭikāmalābhaḥ BrP_229.53d",
  "GP11brahmppu:28649": "pūrṇaṃ saro 'bhūd atha cottatāra BrP_229.54a",
  "GP11brahmppu:28650": "tasyāgrato devavaras tu keśavaḥ BrP_229.54b",
  "GP11brahmppu:28651": "prahasya devarṣim uvāca nāradam BrP_229.54d",
  "GP11brahmppu:28652": "kas te tu putro vada me maharṣe BrP_229.55a",
  "GP11brahmppu:28653": "mṛtaṃ ca kaṃ śocasi naṣṭabuddhiḥ BrP_229.55b",
  "GP11brahmppu:28654": "vrīḍānvito 'bhūd atha nārado 'sau BrP_229.55c",
  "GP11brahmppu:28655": "tato 'ham enaṃ punar eva cāha BrP_229.55d",
  "GP11brahmppu:28656": "itīdṛśā nārada kaṣṭarūpā BrP_229.56a",
  "GP11brahmppu:28657": "māyā madīyā kamalāsanādyaiḥ BrP_229.56b",
  "GP11brahmppu:28658": "śakyā na vettuṃ samahendrarudraiḥ BrP_229.56c",
  "GP11brahmppu:28659": "kathaṃ bhavān vetsyati durvibhāvyām BrP_229.56d",
  "GP11brahmppu:28660": "sa vākyam ākarṇya mahāmaharṣir BrP_229.57a",
  "GP11brahmppu:28661": "uvāca bhaktiṃ mama dehi viṣṇo BrP_229.57b",
  "GP11brahmppu:28662": "prāpte 'tha kāle smaraṇaṃ tathaiva BrP_229.57c",
  "GP11brahmppu:28663": "sadā ca saṃdarśanam īśa te 'stu BrP_229.57d",
  "GP11brahmppu:28664": "yatrāham ārtaś citim adya rūḍhas BrP_229.58a",
  "GP11brahmppu:28665": "tat tīrtham astv acyutapāpahantrā BrP_229.58b",
  "GP11brahmppu:28666": "adhiṣṭhitaṃ keśava nityam eva BrP_229.58c",
  "GP11brahmppu:28667": "tvayā sahāsaṃ kamalodbhavena BrP_229.58d",
  "GP11brahmppu:28668": "tato mayokto dvija nārado 'sau BrP_229.59a",
  "GP11brahmppu:28669": "tīrthaṃ sitode hi citis tavāstu BrP_229.59b",
  "GP11brahmppu:28670": "sthāsyāmy ahaṃ cātra sadaiva viṣṇur BrP_229.59c",
  "GP11brahmppu:28671": "maheśvaraḥ sthāsyati cottareṇa BrP_229.59d",
  "GP11brahmppu:28672": "yadā virañcer vadanaṃ trinetraḥ BrP_229.60a",
  "GP11brahmppu:28673": "sa cchetsyateyaṃ ca mamogravācam BrP_229.60b",
  "GP11brahmppu:28674": "tadā kapālasya tu mocanāya BrP_229.60c",
  "GP11brahmppu:28675": "sameṣyate tīrtham idaṃ tvadīyam BrP_229.60d",
  "GP11brahmppu:28676": "snātasya tīrthe tripurāntakasya BrP_229.61a",
  "GP11brahmppu:28677": "patiṣyate bhūmitale kapālam BrP_229.61b",
  "GP11brahmppu:28678": "tatas tu tīrtheti kapālamocanaṃ BrP_229.61c",
  "GP11brahmppu:28679": "khyātaṃ pṛthivyāṃ ca bhaviṣyate tat BrP_229.61d",
  "GP11brahmppu:28680": "tadā prabhṛty ambudavāhano 'sau BrP_229.62a",
  "GP11brahmppu:28681": "na mokṣyate tīrthavaraṃ supuṇyam BrP_229.62b",
  "GP11brahmppu:28682": "na caiva tasmin dvija saṃpracakṣate BrP_229.62c",
  "GP11brahmppu:28683": "tat kṣetram ugraṃ tv atha brahmavadhyā BrP_229.62d",
  "GP11brahmppu:28684": "yadā na mokṣaty amarārihantā BrP_229.63a",
  "GP11brahmppu:28685": "tat kṣetramukhyaṃ mahad āptapuṇyam BrP_229.63b",
  "GP11brahmppu:28686": "tadā vimukteti surai rahasyaṃ BrP_229.63c",
  "GP11brahmppu:28687": "tīrthaṃ stutaṃ puṇyadam avyayākhyam BrP_229.63d",
  "GP11brahmppu:28688": "kṛtvā tu pāpāni naro mahānti BrP_229.64a",
  "GP11brahmppu:28689": "tasmin praviṣṭaḥ śucir apramādī BrP_229.64b",
  "GP11brahmppu:28690": "yadā tu māṃ cintayate sa śuddhaḥ BrP_229.64c",
  "GP11brahmppu:28691": "prayāti mokṣaṃ bhagavatprasādāt BrP_229.64d",
  "GP11brahmppu:28692": "bhūtvā tasmin rudrapiśācasaṃjño BrP_229.65a",
  "GP11brahmppu:28693": "yonyantare duḥkham upāśnute 'sau BrP_229.65b",
  "GP11brahmppu:28694": "vimuktapāpo bahuvarṣapūgair BrP_229.65c",
  "GP11brahmppu:28695": "utpattim āyāsyati vipragehe BrP_229.65d",
  "GP11brahmppu:28696": "śucir yatātmāsya tato 'ntakāle BrP_229.66a",
  "GP11brahmppu:28697": "rudro hitaṃ tārakam asya kīrtayet BrP_229.66b",
  "GP11brahmppu:28698": "ity evam uktvā dvijavarya nāradaṃ BrP_229.66c",
  "GP11brahmppu:28699": "gato 'smi dugdhārṇavam ātmageham BrP_229.66d",
  "GP11brahmppu:28700": "sa cāpi vipras tridivaṃ cacāra BrP_229.67a",
  "GP11brahmppu:28701": "gandharvarājena samarcyamānaḥ BrP_229.67b",
  "GP11brahmppu:28702": "etat tavoktaṃ nanu bodhanāya BrP_229.67c",
  "GP11brahmppu:28703": "māyā madīyā nahi śakyate sā BrP_229.67d",
  "GP11brahmppu:28704": "jñātuṃ bhavān icchati cet tato 'dya BrP_229.68a",
  "GP11brahmppu:28705": "evaṃ viśasvāpsu ca vetsi yena BrP_229.68b",
  "GP11brahmppu:28706": "evaṃ dvijātir hariṇā prabodhito BrP_229.68c",
  "GP11brahmppu:28707": "bhāvyarthayogān nimamajja toye BrP_229.68d",
  "GP11brahmppu:28708": "kokāmukhe tāta tato hi kanyā BrP_229.69a",
  "GP11brahmppu:28709": "cāṇḍālaveśmany abhavad dvijaḥ saḥ BrP_229.69b",
  "GP11brahmppu:28710": "rūpānvitā śīlaguṇopapannā BrP_229.69c",
  "GP11brahmppu:28711": "avāpa sā yauvanam āsasāda BrP_229.69d",
  "GP11brahmppu:28712": "cāṇḍālaputreṇa subāhunāpi BrP_229.70a",
  "GP11brahmppu:28713": "vivāhitā rūpavivarjitena BrP_229.70b",
  "GP11brahmppu:28714": "patir na tasyā hi mato babhūva BrP_229.70c",
  "GP11brahmppu:28715": "sā tasya caivābhimatā babhūva BrP_229.70d",
  "GP11brahmppu:28716": "putradvayaṃ netrahīnaṃ babhūva BrP_229.71a",
  "GP11brahmppu:28717": "kanyā ca paścād badhirā tathānyā BrP_229.71b",
  "GP11brahmppu:28718": "patir daridras tv atha sāpi mugdhā BrP_229.71c",
  "GP11brahmppu:28719": "nadīgatā roditi tatra nityam BrP_229.71d",
  "GP11brahmppu:28720": "gatā kadācit kalaśaṃ gṛhītvā BrP_229.72a",
  "GP11brahmppu:28721": "sāntar jalaṃ snātum atha praviṣṭā BrP_229.72b",
  "GP11brahmppu:28722": "yāvad dvijo 'sau punar eva tāvaj BrP_229.72c",
  "GP11brahmppu:28723": "jātaḥ kriyāyogarataḥ suśīlaḥ BrP_229.72d",
  "GP11brahmppu:28724": "tasyāḥ sa bhartātha ciraṃgateti BrP_229.73a",
  "GP11brahmppu:28725": "draṣṭuṃ jagāmātha nadīṃ supuṇyām BrP_229.73b",
  "GP11brahmppu:28726": "dadarśa kumbhaṃ na ca tāṃ taṭasthāṃ BrP_229.73c",
  "GP11brahmppu:28727": "tato 'tiduḥkhāt praruroda nādayan BrP_229.73d",
  "GP11brahmppu:28728": "tato 'ndhayugmaṃ badhirā ca kanyā BrP_229.74a",
  "GP11brahmppu:28729": "duḥkhānvitāsau samupājagāma BrP_229.74b",
  "GP11brahmppu:28730": "te vai rudantaṃ pitaraṃ ca dṛṣṭvā BrP_229.74c",
  "GP11brahmppu:28731": "duḥkhānvitā vai rurudur bhṛśārtāḥ BrP_229.74d",
  "GP11brahmppu:28732": "tataḥ sa papraccha nadītaṭasthān BrP_229.75a",
  "GP11brahmppu:28733": "dvijān bhavadbhir yadi yoṣid ekā BrP_229.75b",
  "GP11brahmppu:28734": "dṛṣṭā tu toyārtham upādravantī BrP_229.75c",
  "GP11brahmppu:28735": "ākhyāta te procur imāṃ praviṣṭā BrP_229.75d",
  "GP11brahmppu:28736": "nadīṃ na bhūyas tu samuttatāra BrP_229.76a",
  "GP11brahmppu:28737": "etāvad eveha samīhitaṃ naḥ BrP_229.76b",
  "GP11brahmppu:28738": "sa tadvaco ghorataraṃ niśamya BrP_229.76c",
  "GP11brahmppu:28739": "ruroda śokāśrupariplutākṣaḥ BrP_229.76d",
  "GP11brahmppu:28740": "taṃ vai rudantaṃ sasutaṃ sakanyaṃ BrP_229.77a",
  "GP11brahmppu:28741": "dṛṣṭvāham ārtaḥ sutarāṃ babhūva BrP_229.77b",
  "GP11brahmppu:28742": "ārtiś ca me 'bhūd atha saṃsmṛtiś ca BrP_229.77c",
  "GP11brahmppu:28743": "cāṇḍālayoṣāham iti kṣitīśa BrP_229.77d",
  "GP11brahmppu:28744": "tato 'bravaṃ taṃ nṛpate mataṅgaṃ BrP_229.78a",
  "GP11brahmppu:28745": "kimartham ārtena hi rudyate tvayā BrP_229.78b",
  "GP11brahmppu:28746": "tasyā na lābho bhavitātimaurkhyād BrP_229.78c",
  "GP11brahmppu:28747": "ākranditeneha vṛthā hi kiṃ te BrP_229.78d",
  "GP11brahmppu:28748": "sa mām uvācātmajayugmam andhaṃ BrP_229.79a",
  "GP11brahmppu:28749": "kanyā caikā badhireyaṃ tathaiva BrP_229.79b",
  "GP11brahmppu:28750": "kathaṃ dvijāte adhunārtam etam BrP_229.79c",
  "GP11brahmppu:28751": "āśvāsayiṣye 'py atha poṣayiṣye BrP_229.79d",
  "GP11brahmppu:28752": "ity evam uktvā sa sutaiś ca sārdhaṃ BrP_229.80a",
  "GP11brahmppu:28753": "phūtkṛtya phūtkṛtya ca roditi sma BrP_229.80b",
  "GP11brahmppu:28754": "yathā yathā roditi sa śvapākas BrP_229.80c",
  "GP11brahmppu:28755": "tathā tathā me hy abhavat kṛtāpi BrP_229.80d",
  "GP11brahmppu:28756": "tato 'ham ārtaṃ tu nivārya taṃ vai BrP_229.81a",
  "GP11brahmppu:28757": "svavaṃśavṛttāntam athācacakṣe BrP_229.81b",
  "GP11brahmppu:28758": "tataḥ sa duḥkhāt saha putrakaiḥ BrP_229.81c",
  "GP11brahmppu:28759": "saṃviveśa kokāmukham ārtarūpaḥ BrP_229.81d",
  "GP11brahmppu:28760": "praviṣṭamātre salile mataṅgas BrP_229.82a",
  "GP11brahmppu:28761": "tīrthaprabhāvāc ca vimuktapāpaḥ BrP_229.82b",
  "GP11brahmppu:28762": "vimānam āruhya śaśiprakāśaṃ BrP_229.82c",
  "GP11brahmppu:28763": "yayau divaṃ tāta mamopapaśyataḥ BrP_229.82d",
  "GP11brahmppu:28764": "tasmin praviṣṭe salile mṛte ca BrP_229.83a",
  "GP11brahmppu:28765": "mamārtir āsīd atimohakartrī BrP_229.83b",
  "GP11brahmppu:28766": "tato 'tipuṇye nṛpavarya kokā BrP_229.83c",
  "GP11brahmppu:28767": "jale praviṣṭas tridivaṃ gataś ca BrP_229.83d",
  "GP11brahmppu:28768": "bhūyo 'bhavaṃ vaiśyakule vyathārto BrP_229.84a",
  "GP11brahmppu:28769": "jātismaras tīrthavaraprasādāt BrP_229.84b",
  "GP11brahmppu:28770": "tato 'tinirviṇṇamanā gato 'haṃ BrP_229.84c",
  "GP11brahmppu:28771": "kokāmukhaṃ saṃyatavākyacittaḥ BrP_229.84d",
  "GP11brahmppu:28772": "vrataṃ samāsthāya kalevaraṃ svaṃ BrP_229.85a",
  "GP11brahmppu:28773": "saṃśoṣayitvā divam āruroha BrP_229.85b",
  "GP11brahmppu:28774": "tasmāc cyutas tvadbhavane ca jāto BrP_229.85c",
  "GP11brahmppu:28775": "jātismaras tāta hariprasādāt BrP_229.85d",
  "GP11brahmppu:28776": "so 'haṃ samārādhya murāridevaṃ BrP_229.86a",
  "GP11brahmppu:28777": "kokāmukhe tyaktaśubhāśubhecchaḥ BrP_229.86b",
  "GP11brahmppu:28778": "ity evam uktvā pitaraṃ praṇamya BrP_229.86c",
  "GP11brahmppu:28779": "gatvā ca kokāmukham agratīrtham BrP_229.86d",
  "GP11brahmppu:28780": "viṣṇuṃ samārādhya varāharūpam BrP_229.86e",
  "GP11brahmppu:28781": "avāpa siddhiṃ manujarṣabho 'sau BrP_229.86f",
  "GP11brahmppu:28782": "itthaṃ sa kāmadamanaḥ sahaputrapautraḥ BrP_229.87a",
  "GP11brahmppu:28783": "kokāmukhe tīrthavare supuṇye BrP_229.87b",
  "GP11brahmppu:28784": "tyaktvā tanuṃ doṣamayīṃ tatas tu BrP_229.87c",
  "GP11brahmppu:28785": "gato divaṃ sūryasamair vimānaiḥ BrP_229.87d",
  "GP11brahmppu:28786": "evaṃ mayoktā parameśvarasya BrP_229.88a",
  "GP11brahmppu:28787": "māyā surāṇām api durvicintyā BrP_229.88b",
  "GP11brahmppu:28788": "svapnendrajālapratimā murārer BrP_229.88c",
  "GP11brahmppu:28789": "yayā jagan moham upaiti viprāḥ BrP_229.88d",
  "GP11brahmppu:28790": "{munaya ūcuḥ: }",
  "GP11brahmppu:28791": "asmābhis tu śrutaṃ vyāsa yat tvayā samudāhṛtam /",
  "GP11brahmppu:28792": "prādurbhāvāśritaṃ puṇyaṃ māyā viṣṇoś ca durvidā // BrP_230.1 //",
  "GP11brahmppu:28793": "śrotum icchāmahe tvatto yathāvad upasaṃhṛtim /",
  "GP11brahmppu:28794": "mahāpralayasaṃjñāṃ ca kalpānte ca mahāmune // BrP_230.2 //",
  "GP11brahmppu:28795": "{vyāsa uvāca: }",
  "GP11brahmppu:28796": "śrūyatāṃ bho muniśreṣṭhā yathāvad anusaṃhṛtiḥ /",
  "GP11brahmppu:28797": "kalpānte prākṛte caiva pralaye jāyate yathā // BrP_230.3 //",
  "GP11brahmppu:28798": "ahorātraṃ pitṝṇāṃ tu māso 'bdaṃ tridivaukasām /",
  "GP11brahmppu:28799": "caturyugasahasre tu brahmaṇo 'har dvijottamāḥ // BrP_230.4 //",
  "GP11brahmppu:28800": "kṛtaṃ tretā dvāparaṃ ca kaliś ceti caturyugam /",
  "GP11brahmppu:28801": "daivair varṣasahasrais tu tad dvādaśābhir ucyate // BrP_230.5 //",
  "GP11brahmppu:28802": "caturyugāṇy aśeṣāṇi sadṛśāni svarūpataḥ /",
  "GP11brahmppu:28803": "ādyaṃ kṛtayugaṃ proktaṃ munayo 'ntyaṃ tathā kalim // BrP_230.6 //",
  "GP11brahmppu:28804": "ādye kṛtayuge sargo brahmaṇā kriyate yataḥ /",
  "GP11brahmppu:28805": "kriyate copasaṃhāras tathānte 'pi kalau yuge // BrP_230.7 //",
  "GP11brahmppu:28806": "{munaya ūcuḥ: }",
  "GP11brahmppu:28807": "kaleḥ svarūpaṃ bhagavan vistarād vaktum arhasi /",
  "GP11brahmppu:28808": "dharmaś catuṣpād bhagavān yasmin vaikalyam ṛcchati // BrP_230.8 //",
  "GP11brahmppu:28809": "{vyāsa uvāca: }",
  "GP11brahmppu:28810": "kalisvarūpaṃ bho viprā yat pṛcchadhvaṃ mamānaghāḥ /",
  "GP11brahmppu:28811": "nibodhadhvaṃ samāsena vartate yan mahattaram // BrP_230.9 //",
  "GP11brahmppu:28812": "varṇāśramācāravatī pravṛttir na kalau nṛṇām /",
  "GP11brahmppu:28813": "na sāma-ṛgyajurveda- viniṣpādanahaitukī // BrP_230.10 //",
  "GP11brahmppu:28814": "vivāhā na kalau dharmā na śiṣyā gurusaṃsthitāḥ /",
  "GP11brahmppu:28815": "na putrā dhārmikāś caiva na ca vahnikriyākramaḥ // BrP_230.11 //",
  "GP11brahmppu:28816": "yatra tatra kule jāto balī sarveśvaraḥ kalau /",
  "GP11brahmppu:28817": "sarvebhya eva varṇebhyo naraḥ kanyopajīvanaḥ // BrP_230.12 //",
  "GP11brahmppu:28818": "yena tenaiva yogena dvijātir dīkṣitaḥ kalau /",
  "GP11brahmppu:28819": "yaiva saiva ca viprendrāḥ prāyaścittakriyā kalau // BrP_230.13 //",
  "GP11brahmppu:28820": "sarvam eva kalau śāstraṃ yasya yad vacanaṃ dvijāḥ /",
  "GP11brahmppu:28821": "devatāś ca kalau sarvāḥ sarvaḥ sarvasya cāśramaḥ // BrP_230.14 //",
  "GP11brahmppu:28822": "upavāsas tathāyāso vittotsargas tathā kalau /",
  "GP11brahmppu:28823": "dharmo yathābhirucitair anuṣṭhānair anuṣṭhitaḥ // BrP_230.15 //",
  "GP11brahmppu:28824": "vittena bhavitā puṃsāṃ svalpenaiva madaḥ kalau /",
  "GP11brahmppu:28825": "strīṇāṃ rūpamadaś caiva keśair eva bhaviṣyati // BrP_230.16 //",
  "GP11brahmppu:28826": "suvarṇamaṇiratnādau vastre copakṣayaṃ gate /",
  "GP11brahmppu:28827": "kalau striyo bhaviṣyanti tadā keśair alaṃkṛtāḥ // BrP_230.17 //",
  "GP11brahmppu:28828": "parityakṣyanti bhartāraṃ vittahīnaṃ tathā striyaḥ /",
  "GP11brahmppu:28829": "bhartā bhaviṣyati kalau vittavān eva yoṣitām // BrP_230.18 //",
  "GP11brahmppu:28830": "yo yo dadāti bahulaṃ sa sa svāmī tadā nṛṇām /",
  "GP11brahmppu:28831": "svāmitvahetusaṃbandho bhavitābhijanas tadā // BrP_230.19 //",
  "GP11brahmppu:28832": "gṛhāntā dravyasaṃghātā dravyāntā ca tathā matiḥ /",
  "GP11brahmppu:28833": "arthāś cāthopabhogāntā bhaviṣyanti tadā kalau // BrP_230.20 //",
  "GP11brahmppu:28834": "striyaḥ kalau bhaviṣyanti svairiṇyo lalitaspṛhāḥ /",
  "GP11brahmppu:28835": "anyāyāvāptavitteṣu puruṣeṣu spṛhālavaḥ // BrP_230.21 //",
  "GP11brahmppu:28836": "abhyarthito 'pi suhṛdā svārthahāniṃ tu mānavaḥ /",
  "GP11brahmppu:28837": "paṇasyārdhārdhamātre 'pi kariṣyati tadā dvijāḥ // BrP_230.22 //",
  "GP11brahmppu:28838": "sadā sapauruṣaṃ ceto bhāvi vipra tadā kalau /",
  "GP11brahmppu:28839": "kṣīrapradānasaṃbandhi bhāti goṣu ca gauravam // BrP_230.23 //",
  "GP11brahmppu:28840": "anāvṛṣṭibhayāt prāyaḥ prajāḥ kṣudbhayakātarāḥ /",
  "GP11brahmppu:28841": "bhaviṣyanti tadā sarvā gaganāsaktadṛṣṭayaḥ // BrP_230.24 //",
  "GP11brahmppu:28842": "mūlaparṇaphalāhārās tāpasā iva mānavāḥ /",
  "GP11brahmppu:28843": "ātmānaṃ ghātayiṣyanti tadāvṛṣṭyābhiduḥkhitāḥ // BrP_230.25 //",
  "GP11brahmppu:28844": "durbhikṣam eva satataṃ sadā kleśam anīśvarāḥ /",
  "GP11brahmppu:28845": "prāpsyanti vyāhatasukhaṃ pramādān mānavāḥ kalau // BrP_230.26 //",
  "GP11brahmppu:28846": "asnātabhojino nāgni- devatātithipūjanam /",
  "GP11brahmppu:28847": "kariṣyanti kalau prāpte na ca piṇḍodakakriyām // BrP_230.27 //",
  "GP11brahmppu:28848": "lolupā hrasvadehāś ca bahvannādanatatparāḥ /",
  "GP11brahmppu:28849": "bahuprajālpabhāgyāś ca bhaviṣyanti kalau striyaḥ // BrP_230.28 //",
  "GP11brahmppu:28850": "ubhābhyām atha pāṇibhyāṃ śiraḥkaṇḍūyanaṃ striyaḥ /",
  "GP11brahmppu:28851": "kurvatyo gurubhartṝṇām ājñāṃ bhetsyanty anāvṛtāḥ // BrP_230.29 //",
  "GP11brahmppu:28852": "svapoṣaṇaparāḥ kruddhā dehasaṃskāravarjitāḥ /",
  "GP11brahmppu:28853": "paruṣānṛtabhāṣiṇyo bhaviṣyanti kalau striyaḥ // BrP_230.30 //",
  "GP11brahmppu:28854": "duḥśīlā duṣṭaśīleṣu kurvatyaḥ satataṃ spṛhām /",
  "GP11brahmppu:28855": "asadvṛttā bhaviṣyanti puruṣeṣu kulāṅganāḥ // BrP_230.31 //",
  "GP11brahmppu:28856": "vedādānaṃ kariṣyanti vaḍavāś ca tathāvratāḥ /",
  "GP11brahmppu:28857": "gṛhasthāś ca na hoṣyanti na dāsyanty ucitāny api // BrP_230.32 //",
  "GP11brahmppu:28858": "bhaveyur vanavāsā vai grāmyāhāraparigrahāḥ /",
  "GP11brahmppu:28859": "bhikṣavaś cāpi putrā hi snehasaṃbandhayantrakāḥ // BrP_230.33 //",
  "GP11brahmppu:28860": "arakṣitāro hartāraḥ śulkavyājena pārthivāḥ /",
  "GP11brahmppu:28861": "hāriṇo janavittānāṃ saṃprāpte ca kalau yuge // BrP_230.34 //",
  "GP11brahmppu:28862": "yo yo 'śvarathanāgāḍhyaḥ sa sa rājā bhaviṣyati /",
  "GP11brahmppu:28863": "yaś ca yaś cābalaḥ sarvaḥ sa sa bhṛtyaḥ kalau yuge // BrP_230.35 //",
  "GP11brahmppu:28864": "vaiśyāḥ kṛṣivaṇijyādi saṃtyajya nijakarma yat /",
  "GP11brahmppu:28865": "śūdravṛttyā bhaviṣyanti kārukarmopajīvinaḥ // BrP_230.36 //",
  "GP11brahmppu:28866": "bhaikṣyavratās tathā śūdrāḥ pravrajyāliṅgino 'dhamāḥ /",
  "GP11brahmppu:28867": "pākhaṇḍasaṃśrayāṃ vṛttim āśrayiṣyanty asaṃskṛtāḥ // BrP_230.37 //",
  "GP11brahmppu:28868": "durbhikṣakarapīḍābhir atīvopadrutā janāḥ /",
  "GP11brahmppu:28869": "godhūmānnayavānnādyān deśān yāsyanti duḥkhitāḥ // BrP_230.38 //",
  "GP11brahmppu:28870": "vedamārge pralīne ca pākhaṇḍāḍhye tato jane /",
  "GP11brahmppu:28871": "adharmavṛddhyā lokānām alpam āyur bhaviṣyati // BrP_230.39 //",
  "GP11brahmppu:28872": "aśāstravihitaṃ ghoraṃ tapyamāneṣu vai tapaḥ /",
  "GP11brahmppu:28873": "nareṣu nṛpadoṣeṇa bālamṛtyur bhaviṣyati // BrP_230.40 //",
  "GP11brahmppu:28874": "bhavitrī yoṣitāṃ sūtiḥ pañcaṣaṭsaptavārṣikī /",
  "GP11brahmppu:28875": "navāṣṭadaśavarṣāṇāṃ manuṣyāṇāṃ tathā kalau // BrP_230.41 //",
  "GP11brahmppu:28876": "palitodgamaś ca bhavitā tadā dvādaśavārṣikaḥ /",
  "GP11brahmppu:28877": "na jīviṣyati vai kaścit kalau varṣāṇi viṃśatim // BrP_230.42 //",
  "GP11brahmppu:28878": "alpaprajñā vṛthāliṅgā duṣṭāntaḥkaraṇāḥ kalau /",
  "GP11brahmppu:28879": "yatas tato vinaśyanti kālenālpena mānavāḥ // BrP_230.43 //",
  "GP11brahmppu:28880": "yadā yadā hi pākhaṇḍa- vṛttir atropalakṣyate /",
  "GP11brahmppu:28881": "tadā tadā kaler vṛddhir anumeyā vicakṣaṇaiḥ // BrP_230.44 //",
  "GP11brahmppu:28882": "yadā yadā satāṃ hānir vedamārgānusāriṇām /",
  "GP11brahmppu:28883": "tadā tadā kaler vṛddhir anumeyā vicakṣaṇaiḥ // BrP_230.45 //",
  "GP11brahmppu:28884": "prārambhāś cāvasīdanti yadā dharmakṛtāṃ nṛṇām /",
  "GP11brahmppu:28885": "tadānumeyaṃ prādhānyaṃ kaler viprā vicakṣaṇaiḥ // BrP_230.46 //",
  "GP11brahmppu:28886": "yadā yadā na yajñānām īśvaraḥ puruṣottamaḥ /",
  "GP11brahmppu:28887": "ijyate puruṣair yajñais tadā jñeyaṃ kaler balam // BrP_230.47 //",
  "GP11brahmppu:28888": "na prītir vedavādeṣu pākhaṇḍeṣu yadā ratiḥ /",
  "GP11brahmppu:28889": "kaler vṛddhis tadā prājñair anumeyā dvijottamāḥ // BrP_230.48 //",
  "GP11brahmppu:28890": "kalau jagatpatiṃ viṣṇuṃ sarvasraṣṭāram īśvaram /",
  "GP11brahmppu:28891": "nārcayiṣyanti bho viprāḥ pākhaṇḍopahatā narāḥ // BrP_230.49 //",
  "GP11brahmppu:28892": "kiṃ devaiḥ kiṃ dvijair vedaiḥ kiṃ śaucenāmbujalpanā /",
  "GP11brahmppu:28893": "ity evaṃ pralapiṣyanti pākhaṇḍopahatā narāḥ // BrP_230.50 //",
  "GP11brahmppu:28894": "alpavṛṣṭiś ca parjanyaḥ svalpaṃ sasyaphalaṃ tathā /",
  "GP11brahmppu:28895": "phalaṃ tathālpasāraṃ ca viprāḥ prāpte kalau yuge // BrP_230.51 //",
  "GP11brahmppu:28896": "jānuprāyāṇi vastrāṇi śamīprāyā mahīruhāḥ /",
  "GP11brahmppu:28897": "śūdraprāyās tathā varṇā bhaviṣyanti kalau yuge // BrP_230.52 //",
  "GP11brahmppu:28898": "aṇuprāyāṇi dhānyāni ājaprāyaṃ tathā payaḥ /",
  "GP11brahmppu:28899": "bhaviṣyati kalau prāpta auśīraṃ cānulepanam // BrP_230.53 //",
  "GP11brahmppu:28900": "śvaśrūśvaśurabhūyiṣṭhā guravaś ca nṛṇāṃ kalau /",
  "GP11brahmppu:28901": "śālādyāhāribhāryāś ca suhṛdo munisattamāḥ // BrP_230.54 //",
  "GP11brahmppu:28902": "kasya mātā pitā kasya yadā karmātmakaḥ pumān /",
  "GP11brahmppu:28903": "iti codāhariṣyanti śvaśurānugatā narāḥ // BrP_230.55 //",
  "GP11brahmppu:28904": "vāṅmanaḥkāyajair doṣair abhibhūtāḥ punaḥ punaḥ /",
  "GP11brahmppu:28905": "narāḥ pāpāny anudinaṃ kariṣyanty alpamedhasaḥ // BrP_230.56 //",
  "GP11brahmppu:28906": "niḥsatyānām aśaucānāṃ nirhrīkāṇāṃ tathā dvijāḥ /",
  "GP11brahmppu:28907": "yad yad duḥkhāya tat sarvaṃ kalikāle bhaviṣyati // BrP_230.57 //",
  "GP11brahmppu:28908": "niḥsvādhyāyavaṣaṭkāre svadhāsvāhāvivarjite /",
  "GP11brahmppu:28909": "tadā praviralo vipraḥ kaścil loke bhaviṣyati // BrP_230.58 //",
  "GP11brahmppu:28910": "tatrālpenaiva kālena puṇyaskandham anuttamam /",
  "GP11brahmppu:28911": "karoti yaḥ kṛtayuge kriyate tapasā hi yaḥ // BrP_230.59 //",
  "GP11brahmppu:28912": "{munaya ūcuḥ: }",
  "GP11brahmppu:28913": "kasmin kāle 'lpako dharmo dadāti sumahāphalam /",
  "GP11brahmppu:28914": "vaktum arhasy aśeṣeṇa śrotuṃ vāñchā pravartate // BrP_230.60 //",
  "GP11brahmppu:28915": "{vyāsa uvāca: }",
  "GP11brahmppu:28916": "dhanye kalau bhaved viprās tv alpakleśair mahat phalam /",
  "GP11brahmppu:28917": "tathā bhavetāṃ strīśūdrau dhanyau cānyan nibodhata // BrP_230.61 //",
  "GP11brahmppu:28918": "yat kṛte daśabhir varṣais tretāyāṃ hāyanena tat /",
  "GP11brahmppu:28919": "dvāpare tac ca māsena ahorātreṇa tat kalau // BrP_230.62 //",
  "GP11brahmppu:28920": "tapaso brahmacaryasya japādeś ca phalaṃ dvijāḥ /",
  "GP11brahmppu:28921": "prāpnoti puruṣas tena kalau sādhv iti bhāṣitum // BrP_230.63 //",
  "GP11brahmppu:28922": "dhyāyan kṛte yajan yajñais tretāyāṃ dvāpare 'rcayan /",
  "GP11brahmppu:28923": "yad āpnoti tad āpnoti kalau saṃkīrtya keśavam // BrP_230.64 //",
  "GP11brahmppu:28924": "dharmotkarṣam atīvātra prāpnoti puruṣaḥ kalau /",
  "GP11brahmppu:28925": "svalpāyāsena dharmajñās tena tuṣṭo 'smy ahaṃ kalau // BrP_230.65 //",
  "GP11brahmppu:28926": "vratacaryāparair grāhyā vedāḥ pūrvaṃ dvijātibhiḥ /",
  "GP11brahmppu:28927": "tatas tu dharmasaṃprāptair yaṣṭavyaṃ vidhivad dhanaiḥ // BrP_230.66 //",
  "GP11brahmppu:28928": "vṛthā kathā vṛthā bhojyaṃ vṛthā svaṃ ca dvijanmanām /",
  "GP11brahmppu:28929": "patanāya tathā bhāvyaṃ tais tu saṃyatibhiḥ saha // BrP_230.67 //",
  "GP11brahmppu:28930": "asamyakkaraṇe doṣās teṣāṃ sarveṣu vastuṣu /",
  "GP11brahmppu:28931": "bhojyapeyādikaṃ caiṣāṃ necchāprāptikaraṃ dvijāḥ // BrP_230.68 //",
  "GP11brahmppu:28932": "pāratantryāt samasteṣu teṣāṃ kāryeṣu vai tataḥ /",
  "GP11brahmppu:28933": "lokān kleśena mahatā yajanti vinayānvitāḥ // BrP_230.69 //",
  "GP11brahmppu:28934": "dvijaśuśrūṣaṇenaiva pākayajñādhikāravān /",
  "GP11brahmppu:28935": "nijaṃ jayati vai lokaṃ śūdro dhanyataras tataḥ // BrP_230.70 //",
  "GP11brahmppu:28936": "bhakṣyābhakṣyeṣu nāśāsti yeṣāṃ pāpeṣu vā yataḥ /",
  "GP11brahmppu:28937": "niyamo muniśārdūlās tenāsau sādhv itīritam // BrP_230.71 //",
  "GP11brahmppu:28938": "svadharmasyāvirodhena narair labhyaṃ dhanaṃ sadā /",
  "GP11brahmppu:28939": "pratipādanīyaṃ pātreṣu yaṣṭavyaṃ ca yathāvidhi // BrP_230.72 //",
  "GP11brahmppu:28940": "tasyārjane mahān kleśaḥ pālanena dvijottamāḥ /",
  "GP11brahmppu:28941": "tathā sadviniyogāya vijñeyaṃ gahanaṃ nṛṇām // BrP_230.73 //",
  "GP11brahmppu:28942": "ebhir anyais tathā kleśaiḥ puruṣā dvijasattamāḥ /",
  "GP11brahmppu:28943": "nijāñ jayanti vai lokān prājāpatyādikān kramāt // BrP_230.74 //",
  "GP11brahmppu:28944": "yoṣic chuśrūṣaṇād bhartuḥ karmaṇā manasā girā /",
  "GP11brahmppu:28945": "etad viṣayam āpnoti tatsālokyaṃ yato dvijāḥ // BrP_230.75 //",
  "GP11brahmppu:28946": "nātikleśena mahatā tān eva puruṣo yathā /",
  "GP11brahmppu:28947": "tṛtīyaṃ vyāhṛtaṃ tena mayā sādhv iti yoṣitaḥ // BrP_230.76 //",
  "GP11brahmppu:28948": "etad vaḥ kathitaṃ viprā yannimittam ihāgatāḥ /",
  "GP11brahmppu:28949": "tat pṛcchadhvaṃ yathākāmam ahaṃ vakṣyāmi vaḥ sphuṭam // BrP_230.77 //",
  "GP11brahmppu:28950": "alpenaiva prayatnena dharmaḥ sidhyati vai kalau /",
  "GP11brahmppu:28951": "narair ātmaguṇāmbhobhiḥ kṣālitākhilakilbiṣaiḥ // BrP_230.78 //",
  "GP11brahmppu:28952": "śūdraiś ca dvijaśuśrūṣā- tatparair munisattamāḥ /",
  "GP11brahmppu:28953": "tathā strībhir anāyāsāt patiśuśrūṣayaiva hi // BrP_230.79 //",
  "GP11brahmppu:28954": "tatas tritayam apy etan mama dhanyatamaṃ matam /",
  "GP11brahmppu:28955": "dharmasaṃrādhane kleśo dvijātīnāṃ kṛtādiṣu // BrP_230.80 //",
  "GP11brahmppu:28956": "tathā svalpena tapasā siddhiṃ yāsyanti mānavāḥ /",
  "GP11brahmppu:28957": "dhanyā dharmaṃ cariṣyanti yugānte munisattamāḥ // BrP_230.81 //",
  "GP11brahmppu:28958": "bhavadbhir yad abhipretaṃ tad etat kathitaṃ mayā /",
  "GP11brahmppu:28959": "apṛṣṭenāpi dharmajñāḥ kim anyat kriyatāṃ dvijāḥ // BrP_230.82 //",
  "GP11brahmppu:28960": "{munaya ūcuḥ: }",
  "GP11brahmppu:28961": "āsannaṃ viprakṛṣṭaṃ vā yadi kālaṃ na vidmahe /",
  "GP11brahmppu:28962": "tato dvāparavidhvaṃsaṃ yugāntaṃ spṛhayāmahe // BrP_231.1 //",
  "GP11brahmppu:28963": "prāptā vayaṃ hi tat kālam anayā dharmatṛṣṇayā /",
  "GP11brahmppu:28964": "ādadyāma paraṃ dharmaṃ sukham alpena karmaṇā // BrP_231.2 //",
  "GP11brahmppu:28965": "saṃtrāsodvegajananaṃ yugāntaṃ samupasthitam /",
  "GP11brahmppu:28966": "pranaṣṭadharmaṃ dharmajña nimittair vaktum arhasi // BrP_231.3 //",
  "GP11brahmppu:28967": "{vyāsa uvāca: }",
  "GP11brahmppu:28968": "arakṣitāro hartāro balibhāgasya pārthivāḥ /",
  "GP11brahmppu:28969": "yugānte prabhaviṣyanti svarakṣaṇaparāyaṇāḥ // BrP_231.4 //",
  "GP11brahmppu:28970": "akṣatriyāś ca rājāno viprāḥ śūdropajīvinaḥ /",
  "GP11brahmppu:28971": "śūdrāś ca brāhmaṇācārā bhaviṣyanti yugakṣaye // BrP_231.5 //",
  "GP11brahmppu:28972": "śrotriyāḥ kāṇḍapṛṣṭhāś ca niṣkarmāṇi havīṃṣi ca /",
  "GP11brahmppu:28973": "ekapaṅktyām aśiṣyanti yugānte munisattamāḥ // BrP_231.6 //",
  "GP11brahmppu:28974": "aśiṣṭavanto 'rthaparā narā madyāmiṣapriyāḥ /",
  "GP11brahmppu:28975": "mitrabhāryāṃ bhajiṣyanti yugānte puruṣādhamāḥ // BrP_231.7 //",
  "GP11brahmppu:28976": "rājavṛttisthitāś caurā rājānaś cauraśīlinaḥ /",
  "GP11brahmppu:28977": "bhṛtyā hy anirdiṣṭabhujo bhaviṣyanti yugakṣaye // BrP_231.8 //",
  "GP11brahmppu:28978": "dhanāni ślāghanīyāni satāṃ vṛttam apūjitam /",
  "GP11brahmppu:28979": "akutsanā ca patite bhaviṣyati yugakṣaye // BrP_231.9 //",
  "GP11brahmppu:28980": "pranaṣṭanāsāḥ puruṣā muktakeśā virūpiṇaḥ /",
  "GP11brahmppu:28981": "ūnaṣoḍaśavarṣāś ca prasoṣyanti tathā striyaḥ // BrP_231.10 //",
  "GP11brahmppu:28982": "aṭṭaśūlā janapadāḥ śivaśūlāś catuṣpathāḥ /",
  "GP11brahmppu:28983": "pramadāḥ keśaśūlāś ca bhaviṣyanti yugakṣaye // BrP_231.11 //",
  "GP11brahmppu:28984": "sarve brahma vadiṣyanti dvijā vājasaneyikāḥ /",
  "GP11brahmppu:28985": "śūdrābhā vādinaś caiva brāhmaṇāś cāntyavāsinaḥ // BrP_231.12 //",
  "GP11brahmppu:28986": "śukladantā jitākṣāś ca muṇḍāḥ kāṣāyavāsasaḥ /",
  "GP11brahmppu:28987": "śūdrā dharmaṃ vadiṣyanti śāṭhyabuddhyopajīvinaḥ // BrP_231.13 //",
  "GP11brahmppu:28988": "śvāpadapracuratvaṃ ca gavāṃ caiva parikṣayaḥ /",
  "GP11brahmppu:28989": "sādhūnāṃ parivṛttiś ca vidyād antagate yuge // BrP_231.14 //",
  "GP11brahmppu:28990": "antyā madhye nivatsyanti madhyāś cāntanivāsinaḥ /",
  "GP11brahmppu:28991": "nirhrīkāś ca prajāḥ sarvā naṣṭās tatra yugakṣaye // BrP_231.15 //",
  "GP11brahmppu:28992": "tapoyajñaphalānāṃ ca vikretāro dvijottamāḥ /",
  "GP11brahmppu:28993": "ṛtavo viparītāś ca bhaviṣyanti yugakṣaye // BrP_231.16 //",
  "GP11brahmppu:28994": "tathā dvihāyanā damyāḥ kalau lāṅgaladhāriṇaḥ /",
  "GP11brahmppu:28995": "citravarṣī ca parjanyo yuge kṣīṇe bhaviṣyati // BrP_231.17 //",
  "GP11brahmppu:28996": "sarve śūrakule jātāḥ kṣamānāthā bhavanti hi /",
  "GP11brahmppu:28997": "yathā nimnāḥ prajāḥ sarvā bhaviṣyanti yugakṣaye // BrP_231.18 //",
  "GP11brahmppu:28998": "pitṛdeyāni dattāni bhaviṣyanti tathā sutāḥ /",
  "GP11brahmppu:28999": "na ca dharmaṃ cariṣyanti mānavā nirgate yuge // BrP_231.19 //",
  "GP11brahmppu:29000": "ūṣarā bahulā bhūmiḥ panthānas taskarāvṛtāḥ /",
  "GP11brahmppu:29001": "sarve ... vāṇikāś caiva bhaviṣyanti yugakṣaye // BrP_231.20 //",
  "GP11brahmppu:29002": "pitṛdāyādadattāni vibhajanti tathā sutāḥ /",
  "GP11brahmppu:29003": "haraṇe yatnavanto 'pi lobhādibhir virodhinaḥ // BrP_231.21 //",
  "GP11brahmppu:29004": "saukumārye tathā rūpe ratne copakṣayaṃ gate /",
  "GP11brahmppu:29005": "bhaviṣyanti yugasyānte nāryaḥ keśair alaṃkṛtāḥ // BrP_231.22 //",
  "GP11brahmppu:29006": "nirvīryasya ratis tatra gṛhasthasya bhaviṣyati /",
  "GP11brahmppu:29007": "yugānte samanuprāpte nānyā bhāryāsamā ratiḥ // BrP_231.23 //",
  "GP11brahmppu:29008": "kuśīlānāryabhūyiṣṭhā vṛthārūpasamanvitāḥ /",
  "GP11brahmppu:29009": "puruṣālpaṃ bahustrīkaṃ tad yugāntasya lakṣaṇam // BrP_231.24 //",
  "GP11brahmppu:29010": "bahuyācanako loko na dāsyati parasparam /",
  "GP11brahmppu:29011": "rājacaurāgnidaṇḍādi- kṣīṇaḥ kṣayam upaiṣyati // BrP_231.25 //",
  "GP11brahmppu:29012": "aphalāni ca sasyāni taruṇā vṛddhaśīlinaḥ /",
  "GP11brahmppu:29013": "aśīlāḥ sukhino loke bhaviṣyanti yugakṣaye // BrP_231.26 //",
  "GP11brahmppu:29014": "varṣāsu paruṣā vātā nīcāḥ śarkaravarṣiṇaḥ /",
  "GP11brahmppu:29015": "saṃdigdhaḥ paralokaś ca bhaviṣyati yugakṣaye // BrP_231.27 //",
  "GP11brahmppu:29016": "vaiśyā iva ca rājanyā dhanadhānyopajīvinaḥ /",
  "GP11brahmppu:29017": "yugāpakramaṇe pūrvaṃ bhaviṣyanti na bāndhavāḥ // BrP_231.28 //",
  "GP11brahmppu:29018": "apravṛttāḥ prapaśyanti samayāḥ śapathās tathā /",
  "GP11brahmppu:29019": "ṛṇaṃ savinayabhraṃśaṃ yuge kṣīṇe bhaviṣyati // BrP_231.29 //",
  "GP11brahmppu:29020": "bhaviṣyaty aphalo harṣaḥ krodhaś ca saphalo nṛṇām /",
  "GP11brahmppu:29021": "ajāś cāpi nirotsyanti payaso 'rthe yugakṣaye // BrP_231.30 //",
  "GP11brahmppu:29022": "aśāstravihito yajña evam eva bhaviṣyati /",
  "GP11brahmppu:29023": "apramāṇaṃ kariṣyanti narāḥ paṇḍitamāninaḥ // BrP_231.31 //",
  "GP11brahmppu:29024": "śāstroktasyāpravaktāro bhaviṣyanti na saṃśayaḥ /",
  "GP11brahmppu:29025": "sarvaḥ sarvaṃ vijānāti vṛddhān anupasevya vai // BrP_231.32 //",
  "GP11brahmppu:29026": "na kaścid akavir nāma yugānte samupasthite /",
  "GP11brahmppu:29027": "nakṣatrāṇi viyogāni na karmasthā dvijātayaḥ // BrP_231.33 //",
  "GP11brahmppu:29028": "cauraprāyāś ca rājāno yugānte samupasthite /",
  "GP11brahmppu:29029": "kuṇḍīvṛṣā naikṛtikāḥ surāpā brahmavādinaḥ // BrP_231.34 //",
  "GP11brahmppu:29030": "aśvamedhena yakṣyante yugānte dvijasattamāḥ /",
  "GP11brahmppu:29031": "yājayiṣyanty ayājyāṃs tu tathābhakṣyasya bhakṣiṇaḥ // BrP_231.35 //",
  "GP11brahmppu:29032": "brāhmaṇā dhanatṛṣṇārtā yugānte samupasthite /",
  "GP11brahmppu:29033": "bhoḥśabdam abhidhāsyanti na ca kaścit paṭhiṣyati // BrP_231.36 //",
  "GP11brahmppu:29034": "ekaśaṅkhās tathā nāryo gavedhukapinaddhakāḥ /",
  "GP11brahmppu:29035": "nakṣatrāṇi vivarṇāni viparitā diśo daśa // BrP_231.37 //",
  "GP11brahmppu:29036": "saṃdhyārāgo vidagdhāṅgo bhaviṣyati yugakṣaye /",
  "GP11brahmppu:29037": "preṣayanti pitṝn putrā vadhūḥ śvaśrūḥ svakarmasu // BrP_231.38 //",
  "GP11brahmppu:29038": "yugeṣv evaṃ nivatsyanti pramadāś ca narās tathā /",
  "GP11brahmppu:29039": "akṛtvāgrāṇi bhokṣyanti dvijāś caivāhutāgnayaḥ // BrP_231.39 //",
  "GP11brahmppu:29040": "bhikṣāṃ balim adattvā ca bhokṣyanti puruṣāḥ svayam /",
  "GP11brahmppu:29041": "vañcayitvā patīn suptān gamiṣyanti striyo 'nyataḥ // BrP_231.40 //",
  "GP11brahmppu:29042": "na vyādhitān nāpy arūpān nodyatān nāpy asūyakān /",
  "GP11brahmppu:29043": "kṛte na pratikartā ca yuge kṣīṇe bhaviṣyati // BrP_231.41 //",
  "GP11brahmppu:29044": "{munaya ūcuḥ: }",
  "GP11brahmppu:29045": "evaṃ vilambite dharme mānuṣāḥ karapīḍitāḥ /",
  "GP11brahmppu:29046": "kutra deśe nivatsyanti kimāhāravihāriṇaḥ // BrP_231.42 //",
  "GP11brahmppu:29047": "kiṃkarmāṇaḥ kimīhantaḥ kiṃpramāṇāḥ kimāyuṣaḥ /",
  "GP11brahmppu:29048": "kāṃ ca kāṣṭhāṃ samāsādya prapatsyanti kṛtaṃ yugam // BrP_231.43 //",
  "GP11brahmppu:29049": "{vyāsa uvāca: }",
  "GP11brahmppu:29050": "ata ūrdhvaṃ cyute dharme guṇahīnāḥ prajās tathā /",
  "GP11brahmppu:29051": "śīlavyasanam āsādya prāpsyanti hrāsam āyuṣaḥ // BrP_231.44 //",
  "GP11brahmppu:29052": "āyurhānyā balagnānir balagnānyā vivarṇatā /",
  "GP11brahmppu:29053": "vaivarṇyād vyādhisaṃpīḍā nirvedo vyādhipīḍanāt // BrP_231.45 //",
  "GP11brahmppu:29054": "nirvedād ātmasaṃbodhaḥ saṃbodhād dharmaśīlatā /",
  "GP11brahmppu:29055": "evaṃ gatvā parāṃ kāṣṭhāṃ prapatsyanti kṛtaṃ yugam // BrP_231.46 //",
  "GP11brahmppu:29056": "uddeśato dharmaśīlāḥ kecin madhyasthatāṃ gatāḥ /",
  "GP11brahmppu:29057": "kiṃdharmaśīlāḥ kecit tu kecid atra kutūhalāḥ // BrP_231.47 //",
  "GP11brahmppu:29058": "pratyakṣam anumānaṃ ca pramāṇam iti niścitāḥ /",
  "GP11brahmppu:29059": "apramāṇaṃ kariṣyanti sarvam ity apare janāḥ // BrP_231.48 //",
  "GP11brahmppu:29060": "nāstikyaparatāś cāpi kecid dharmavilopakāḥ /",
  "GP11brahmppu:29061": "bhaviṣyanti narā mūḍhā dvijāḥ paṇḍitamāninaḥ // BrP_231.49 //",
  "GP11brahmppu:29062": "tadātvamātraśraddheyā śāstrajñānabahiṣkṛtāḥ /",
  "GP11brahmppu:29063": "dāmbhikās te bhaviṣyanti narā jñānavilopitāḥ // BrP_231.50 //",
  "GP11brahmppu:29064": "tathā vilulite dharme janāḥ śreṣṭhapuraskṛtāḥ /",
  "GP11brahmppu:29065": "śubhān samācariṣyanti dānaśīlaparāyaṇāḥ // BrP_231.51 //",
  "GP11brahmppu:29066": "sarvabhakṣāḥ svayaṃguptā nirghṛṇā nirapatrapāḥ /",
  "GP11brahmppu:29067": "bhaviṣyanti tadā loke tat kaṣāyasya lakṣaṇam // BrP_231.52 //",
  "GP11brahmppu:29068": "kaṣāyopaplave kāle jñānaniṣṭhāpraṇāśane /",
  "GP11brahmppu:29069": "siddhim alpena kālena prāpsyanti nirupaskṛtāḥ // BrP_231.53 //",
  "GP11brahmppu:29070": "viprāṇāṃ śāśvatīṃ vṛttiṃ yadā varṇāvare janāḥ /",
  "GP11brahmppu:29071": "saṃśrayiṣyanti bho viprās tat kaṣāyasya lakṣaṇam // BrP_231.54 //",
  "GP11brahmppu:29072": "mahāyuddhaṃ mahāvarṣaṃ mahāvātaṃ mahātapaḥ /",
  "GP11brahmppu:29073": "bhaviṣyati yuge kṣīṇe tat kaṣāyasya lakṣaṇam // BrP_231.55 //",
  "GP11brahmppu:29074": "viprarūpeṇa yakṣāṃsi rājānaḥ karṇavedinaḥ /",
  "GP11brahmppu:29075": "pṛthivīm upabhokṣyanti yugānte samupasthite // BrP_231.56 //",
  "GP11brahmppu:29076": "niḥsvādhyāyavaṣaṭkārāḥ kunetāro 'bhimāninaḥ /",
  "GP11brahmppu:29077": "kravyādā brahmarūpeṇa sarvabhakṣyā vṛthāvratāḥ // BrP_231.57 //",
  "GP11brahmppu:29078": "mūrkhāś cārthaparā lubdhāḥ kṣudrāḥ kṣudraparicchadāḥ /",
  "GP11brahmppu:29079": "vyavahāropavṛttāś ca cyutā dharmāś ca śāśvatāt // BrP_231.58 //",
  "GP11brahmppu:29080": "hartāraḥ pararatnānāṃ paradārapradharṣakāḥ /",
  "GP11brahmppu:29081": "kāmātmāno durātmānaḥ sopadhāḥ priyasāhasāḥ // BrP_231.59 //",
  "GP11brahmppu:29082": "teṣu prabhavamāṇeṣu janeṣv api ca sarvaśaḥ /",
  "GP11brahmppu:29083": "abhāvino bhaviṣyanti munayo bahurūpiṇaḥ // BrP_231.60 //",
  "GP11brahmppu:29084": "kalau yuge samutpannāḥ pradhānapuruṣāś ca ye /",
  "GP11brahmppu:29085": "kathāyogena tān sarvān pūjayiṣyanti mānavāḥ // BrP_231.61 //",
  "GP11brahmppu:29086": "sasyacaurā bhaviṣyanti tathā cailāpahāriṇaḥ /",
  "GP11brahmppu:29087": "bhokṣyabhojyaharāś caiva karaṇḍānāṃ ca hāriṇaḥ // BrP_231.62 //",
  "GP11brahmppu:29088": "caurāś caurasya hartāro hantā hantur bhaviṣyati /",
  "GP11brahmppu:29089": "cauraiś caurakṣaye cāpi kṛte kṣemaṃ bhaviṣyati // BrP_231.63 //",
  "GP11brahmppu:29090": "niḥsāre kṣubhite kāle niṣkriye saṃvyavasthite /",
  "GP11brahmppu:29091": "narā vanaṃ śrayiṣyanti karabhāraprapīḍitāḥ // BrP_231.64 //",
  "GP11brahmppu:29092": "yajñakarmaṇy uparate rakṣāṃsi śvāpadāni ca /",
  "GP11brahmppu:29093": "kīṭamūṣikasarpāś ca dharṣayiṣyanti mānavān // BrP_231.65 //",
  "GP11brahmppu:29094": "kṣemaṃ subhikṣam ārogyaṃ sāmagryaṃ caiva bandhuṣu /",
  "GP11brahmppu:29095": "uddeśeṣu narāḥ śreṣṭhā bhaviṣyanti yugakṣaye // BrP_231.66 //",
  "GP11brahmppu:29096": "svayaṃpālāḥ svayaṃ caurāḥ plavasaṃbhārasaṃbhṛtāḥ /",
  "GP11brahmppu:29097": "maṇḍalaiḥ saṃbhaviṣyanti deśe deśe pṛthak pṛthak // BrP_231.67 //",
  "GP11brahmppu:29098": "svadeśebhyaḥ paribhraṣṭā niḥsārāḥ saha bandhubhiḥ /",
  "GP11brahmppu:29099": "narāḥ sarve bhaviṣyanti tadā kālaparikṣayāt // BrP_231.68 //",
  "GP11brahmppu:29100": "tataḥ sarve samādāya kumārān pradrutā bhayāt /",
  "GP11brahmppu:29101": "kauśikīṃ saṃtariṣyanti narāḥ kṣudbhayapīḍitāḥ // BrP_231.69 //",
  "GP11brahmppu:29102": "aṅgān vaṅgān kaliṅgāṃś ca kāśmīrān atha kośalān /",
  "GP11brahmppu:29103": "ṛṣikāntagiridroṇīḥ saṃśrayiṣyanti mānavāḥ // BrP_231.70 //",
  "GP11brahmppu:29104": "kṛtsnaṃ ca himavatpārśvaṃ kūlaṃ ca lavaṇāmbhasaḥ /",
  "GP11brahmppu:29105": "vividhaṃ jīrṇapattraṃ ca valkalāny ajināni ca // BrP_231.71 //",
  "GP11brahmppu:29106": "svayaṃ kṛtvā nivatsyanti tasmin bhūte yugakṣaye /",
  "GP11brahmppu:29107": "araṇyeṣu ca vatsyanti narā mlecchagaṇaiḥ saha // BrP_231.72 //",
  "GP11brahmppu:29108": "naiva śūnyā navāraṇyā bhaviṣyati vasuṃdharā /",
  "GP11brahmppu:29109": "agoptāraś ca goptāro bhaviṣyanti narādhipāḥ // BrP_231.73 //",
  "GP11brahmppu:29110": "mṛgair matsyair vihaṃgaiś ca śvāpadaiḥ sarpakīṭakaiḥ /",
  "GP11brahmppu:29111": "madhuśākaphalair mūlair vartayiṣyanti mānavāḥ // BrP_231.74 //",
  "GP11brahmppu:29112": "śīrṇaparṇaphalāhārā valkalāny ajināni ca /",
  "GP11brahmppu:29113": "svayaṃ kṛtvā nivatsyanti yathā munijanas tathā // BrP_231.75 //",
  "GP11brahmppu:29114": "bījānām akṛtasnehā āhatāḥ kāṣṭhaśaṅkubhiḥ /",
  "GP11brahmppu:29115": "ajaiḍakaṃ kharoṣṭraṃ ca pālayiṣyanti nityaśaḥ // BrP_231.76 //",
  "GP11brahmppu:29116": "nadīsrotāṃsi rotsyanti toyārthaṃ kūlam āśritāḥ /",
  "GP11brahmppu:29117": "pakvānnavyavahāreṇa vipaṇantaḥ parasparam // BrP_231.77 //",
  "GP11brahmppu:29118": "tanūruhair yathājātaiḥ samalāntarasaṃbhṛtaiḥ /",
  "GP11brahmppu:29119": "bahvapatyāḥ prajāhīnāḥ kulaśīlavivarjitāḥ // BrP_231.78 //",
  "GP11brahmppu:29120": "evaṃ bhaviṣyanti tadā narāś cādharmajīvinaḥ /",
  "GP11brahmppu:29121": "hīnā hīnaṃ tathā dharmaṃ prajā samanuvatsyati // BrP_231.79 //",
  "GP11brahmppu:29122": "āyus tatra ca martyānāṃ paraṃ triṃśad bhaviṣyati /",
  "GP11brahmppu:29123": "durbalā viṣayaglānā jarāśokair abhiplutāḥ // BrP_231.80 //",
  "GP11brahmppu:29124": "bhaviṣyanti tadā teṣāṃ rogair indriyasaṃkṣayaḥ /",
  "GP11brahmppu:29125": "āyuḥpratyayasaṃrodhād viṣayād uparaṃsyate // BrP_231.81 //",
  "GP11brahmppu:29126": "śuśrūṣavo bhaviṣyanti sādhūnāṃ darśane ratāḥ /",
  "GP11brahmppu:29127": "satyaṃ ca pratipatsyanti vyavahāropasaṃkṣayāt // BrP_231.82 //",
  "GP11brahmppu:29128": "bhaviṣyanti ca kāmānām alābhād dharmaśīlinaḥ /",
  "GP11brahmppu:29129": "kariṣyanti ca saṃskāraṃ svayaṃ ca kṣayapīḍitāḥ // BrP_231.83 //",
  "GP11brahmppu:29130": "evaṃ śuśrūṣavo dāne satye prāṇyabhirakṣaṇe /",
  "GP11brahmppu:29131": "tataḥ pādapravṛtte tu dharme śreyo nipatsyate // BrP_231.84 //",
  "GP11brahmppu:29132": "teṣāṃ labdhānumānānāṃ guṇeṣu parivartatām /",
  "GP11brahmppu:29133": "svādu kiṃ tv iti vijñāya dharma eva ca dṛśyate // BrP_231.85 //",
  "GP11brahmppu:29134": "yathā hānikramaṃ prāptās tathā ṛddhikramaṃ gatāḥ /",
  "GP11brahmppu:29135": "pragṛhīte tato dharme prapaśyanti kṛtaṃ yugam // BrP_231.86 //",
  "GP11brahmppu:29136": "sādhuvṛttiḥ kṛtayuge kaṣāye hānir ucyate /",
  "GP11brahmppu:29137": "eka eva tu kālo 'yaṃ hīnavarṇo yathā śaśī // BrP_231.87 //",
  "GP11brahmppu:29138": "channaś ca tamasā somo yathā kaliyugaṃ tathā /",
  "GP11brahmppu:29139": "muktaś ca tamasā soma evaṃ kṛtayugaṃ ca tat // BrP_231.88 //",
  "GP11brahmppu:29140": "arthavādaḥ paraṃ brahma vedārtha iti taṃ viduḥ /",
  "GP11brahmppu:29141": "aviviktam avijñātaṃ dāyādyam iha dhāryate // BrP_231.89 //",
  "GP11brahmppu:29142": "iṣṭavādas tapo nāma tapo hi sthavirīkṛtaḥ /",
  "GP11brahmppu:29143": "guṇaiḥ karmābhinirvṛttir guṇāḥ śudhyanti karmaṇā // BrP_231.90 //",
  "GP11brahmppu:29144": "āśīs tu puruṣaṃ dṛṣṭvā deśakālānuvartinī /",
  "GP11brahmppu:29145": "yuge yuge yathākālam ṛṣibhiḥ samudāhṛtā // BrP_231.91 //",
  "GP11brahmppu:29146": "dharmārthakāmamokṣāṇāṃ devānāṃ ca pratikriyā /",
  "GP11brahmppu:29147": "āśiṣaś ca śivāḥ puṇyās tathaivāyur yuge yuge // BrP_231.92 //",
  "GP11brahmppu:29148": "tathā yugānāṃ parivartanāni BrP_231.93a",
  "GP11brahmppu:29149": "cirapravṛttāni vidhisvabhāvāt BrP_231.93b",
  "GP11brahmppu:29150": "kṣaṇaṃ na saṃtiṣṭhati jīvalokaḥ BrP_231.93c",
  "GP11brahmppu:29151": "kṣayodayābhyāṃ parivartamānaḥ BrP_231.93d",
  "GP11brahmppu:29152": "{vyāsa uvāca: }",
  "GP11brahmppu:29153": "sarveṣām eva bhūtānāṃ trividhaḥ pratisaṃcaraḥ /",
  "GP11brahmppu:29154": "naimittikaḥ prākṛtikas tathaivātyantiko mataḥ // BrP_232.1 //",
  "GP11brahmppu:29155": "brāhmo naimittikas teṣāṃ kalpānte pratisaṃcaraḥ /",
  "GP11brahmppu:29156": "ātyantiko vai mokṣaś ca prākṛto dviparārdhikaḥ // BrP_232.2 //",
  "GP11brahmppu:29157": "{munaya ūcuḥ: }",
  "GP11brahmppu:29158": "parārdhasaṃkhyāṃ bhagavaṃs tvam ācakṣva yathoditām /",
  "GP11brahmppu:29159": "dviguṇīkṛtayajjñeyaḥ prākṛtaḥ pratisaṃcaraḥ // BrP_232.3 //",
  "GP11brahmppu:29160": "{vyāsa uvāca: }",
  "GP11brahmppu:29161": "sthānāt sthānaṃ daśaguṇam ekaikaṃ gaṇyate dvijāḥ /",
  "GP11brahmppu:29162": "tato 'ṣṭādaśame bhāge parārdham abhidhīyate // BrP_232.4 //",
  "GP11brahmppu:29163": "parārdhaṃ dviguṇaṃ yat tu prākṛtaḥ sa layo dvijāḥ /",
  "GP11brahmppu:29164": "tadāvyakte 'khilaṃ vyaktaṃ sahetau layam eti vai // BrP_232.5 //",
  "GP11brahmppu:29165": "nimeṣo mānuṣo yo 'yaṃ mātrāmātrapramāṇataḥ /",
  "GP11brahmppu:29166": "taiḥ pañcadaśabhiḥ kāṣṭhā triṃśat kāṣṭhās tathā kalā // BrP_232.6 //",
  "GP11brahmppu:29167": "nāḍikā tu pramāṇena kalā ca daśa pañca ca /",
  "GP11brahmppu:29168": "unmānenāmbhasaḥ sā tu palāny ardhatrayodaśa // BrP_232.7 //",
  "GP11brahmppu:29169": "hemamāṣaiḥ kṛtacchidrā caturbhiś caturaṅgulaiḥ /",
  "GP11brahmppu:29170": "māgadhena pramāṇena jalaprasthas tu sa smṛtaḥ // BrP_232.8 //",
  "GP11brahmppu:29171": "nāḍikābhyām atha dvābhyāṃ muhūrto dvijasattamāḥ /",
  "GP11brahmppu:29172": "ahorātraṃ muhūrtās tu triṃśan māso dinais tathā // BrP_232.9 //",
  "GP11brahmppu:29173": "māsair dvādaśabhir varṣam ahorātraṃ tu tad divi /",
  "GP11brahmppu:29174": "tribhir varṣaśatair varṣaṃ ṣaṣṭyā caivāsuradviṣām // BrP_232.10 //",
  "GP11brahmppu:29175": "tais tu dvādaśasāhasraiś caturyugam udāhṛtam /",
  "GP11brahmppu:29176": "caturyugasahasraṃ tu kathyate brahmaṇo dinam // BrP_232.11 //",
  "GP11brahmppu:29177": "sa kalpas tatra manavaś caturdaśa dvijottamāḥ /",
  "GP11brahmppu:29178": "tadante caiva bho viprā brahmanaimittiko layaḥ // BrP_232.12 //",
  "GP11brahmppu:29179": "tasya svarūpam atyugraṃ dvijendrā gadato mama /",
  "GP11brahmppu:29180": "śṛṇudhvaṃ prākṛtaṃ bhūyas tato vakṣyāmy ahaṃ layam // BrP_232.13 //",
  "GP11brahmppu:29181": "caturyugasahasrānte kṣīṇaprāye mahītale /",
  "GP11brahmppu:29182": "anāvṛṣṭir atīvogrā jāyate śatavārṣikī // BrP_232.14 //",
  "GP11brahmppu:29183": "tato yāny alpasārāṇi tāni sattvāny anekaśaḥ /",
  "GP11brahmppu:29184": "kṣayaṃ yānti muniśreṣṭhāḥ pārthivāny atipīḍanāt // BrP_232.15 //",
  "GP11brahmppu:29185": "tataḥ sa bhagavān kṛṣṇo rudrarūpī tathāvyayaḥ /",
  "GP11brahmppu:29186": "kṣayāya yatate kartum ātmasthāḥ sakalāḥ prajāḥ // BrP_232.16 //",
  "GP11brahmppu:29187": "tataḥ sa bhagavān viṣṇur bhānoḥ saptasu raśmiṣu /",
  "GP11brahmppu:29188": "sthitaḥ pibaty aśeṣāṇi jalāni munisattamāḥ // BrP_232.17 //",
  "GP11brahmppu:29189": "pītvāmbhāṃsi samastāni prāṇibhūtagatāni vai /",
  "GP11brahmppu:29190": "śoṣaṃ nayati bho viprāḥ samastaṃ pṛthivītalam // BrP_232.18 //",
  "GP11brahmppu:29191": "samudrān saritaḥ śailāñ śailaprasravaṇāni ca /",
  "GP11brahmppu:29192": "pātāleṣu ca yat toyaṃ tat sarvaṃ nayati kṣayam // BrP_232.19 //",
  "GP11brahmppu:29193": "tatas tasyāpy abhāvena toyāhāropabṛṃhitāḥ /",
  "GP11brahmppu:29194": "sahasraraśmayaḥ sapta jāyante tatra bhāskarāḥ // BrP_232.20 //",
  "GP11brahmppu:29195": "adhaś cordhvaṃ ca te dīptās tataḥ sapta divākarāḥ /",
  "GP11brahmppu:29196": "dahanty aśeṣaṃ trailokyaṃ sapātālatalaṃ dvijāḥ // BrP_232.21 //",
  "GP11brahmppu:29197": "dahyamānaṃ tu tair dīptais trailokyaṃ dīptabhāskaraiḥ /",
  "GP11brahmppu:29198": "sādrinagārṇavābhogaṃ niḥsneham abhijāyate // BrP_232.22 //",
  "GP11brahmppu:29199": "tato nirdagdhavṛkṣāmbu trailokyam akhilaṃ dvijāḥ /",
  "GP11brahmppu:29200": "bhavaty eṣā ca vasudhā kūrmapṛṣṭhopamākṛtiḥ // BrP_232.23 //",
  "GP11brahmppu:29201": "tataḥ kālāgnirudro 'sau bhūtasargaharo haraḥ /",
  "GP11brahmppu:29202": "śeṣāhiśvāsasaṃtāpāt pātālāni dahaty adhaḥ // BrP_232.24 //",
  "GP11brahmppu:29203": "pātālāni samastāni sa dagdhvā jvalano mahān /",
  "GP11brahmppu:29204": "bhūmim abhyetya sakalaṃ dagdhvā tu vasudhātalam // BrP_232.25 //",
  "GP11brahmppu:29205": "bhuvo lokaṃ tataḥ sarvaṃ svargalokaṃ ca dāruṇaḥ /",
  "GP11brahmppu:29206": "jvālāmālāmahāvartas tatraiva parivartate // BrP_232.26 //",
  "GP11brahmppu:29207": "ambarīṣam ivābhāti trailokyam akhilaṃ tadā /",
  "GP11brahmppu:29208": "jvālāvartaparīvāram upakṣīṇabalās tataḥ // BrP_232.27 //",
  "GP11brahmppu:29209": "tatas tāpaparītās tu lokadvayanivāsinaḥ /",
  "GP11brahmppu:29210": "hṛtāvakāśā gacchanti maharlokaṃ dvijās tadā // BrP_232.28 //",
  "GP11brahmppu:29211": "tasmād api mahātāpa- taptā lokās tataḥ param /",
  "GP11brahmppu:29212": "gacchanti janalokaṃ te daśāvṛtyā paraiṣiṇaḥ // BrP_232.29 //",
  "GP11brahmppu:29213": "tato dagdhvā jagat sarvaṃ rudrarūpī janārdanaḥ /",
  "GP11brahmppu:29214": "mukhaniḥśvāsajān meghān karoti munisattamāḥ // BrP_232.30 //",
  "GP11brahmppu:29215": "tato gajakulaprakhyās taḍidvanto ninādinaḥ /",
  "GP11brahmppu:29216": "uttiṣṭhanti tadā vyomni ghorāḥ saṃvartakā ghanāḥ // BrP_232.31 //",
  "GP11brahmppu:29217": "kecid añjanasaṃkāśāḥ kecit kumudasaṃnibhāḥ /",
  "GP11brahmppu:29218": "dhūmavarṇā ghanāḥ kecit kecit pītāḥ payodharāḥ // BrP_232.32 //",
  "GP11brahmppu:29219": "kecid dharidrāvarṇābhā lākṣārasanibhās tathā /",
  "GP11brahmppu:29220": "kecid vaidūryasaṃkāśā indranīlanibhās tathā // BrP_232.33 //",
  "GP11brahmppu:29221": "śaṅkhakundanibhāś cānye jātīkundanibhās tathā /",
  "GP11brahmppu:29222": "indragopanibhāḥ kecin manaḥśilānibhās tathā // BrP_232.34 //",
  "GP11brahmppu:29223": "padmapattranibhāḥ kecid uttiṣṭhanti ghanāghanāḥ /",
  "GP11brahmppu:29224": "kecit puravarākārāḥ kecit parvatasaṃnibhāḥ // BrP_232.35 //",
  "GP11brahmppu:29225": "kūṭāgāranibhāś cānye kecit sthalanibhā ghanāḥ /",
  "GP11brahmppu:29226": "mahākāyā mahārāvā pūrayanti nabhastalam // BrP_232.36 //",
  "GP11brahmppu:29227": "varṣantas te mahāsārās tam agnim atibhairavam /",
  "GP11brahmppu:29228": "śamayanty akhilaṃ viprās trailokyāntaravistṛtam // BrP_232.37 //",
  "GP11brahmppu:29229": "naṣṭe cāgnau śataṃ te 'pi varṣāṇām adhikaṃ ghanāḥ /",
  "GP11brahmppu:29230": "plāvayanto jagat sarvaṃ varṣanti munisattamāḥ // BrP_232.38 //",
  "GP11brahmppu:29231": "dhārābhir akṣamātrābhiḥ plāvayitvākhilāṃ bhuvam /",
  "GP11brahmppu:29232": "bhuvo lokaṃ tathaivordhvaṃ plāvayanti divaṃ dvijāḥ // BrP_232.39 //",
  "GP11brahmppu:29233": "andhakārīkṛte loke naṣṭe sthāvarajaṅgame /",
  "GP11brahmppu:29234": "varṣanti te mahāmeghā varṣāṇām adhikaṃ śatam // BrP_232.40 //",
  "GP11brahmppu:29235": "{vyāsa uvāca: }",
  "GP11brahmppu:29236": "saptarṣisthānam ākramya sthite 'mbhasi dvijottamāḥ /",
  "GP11brahmppu:29237": "ekārṇavaṃ bhavaty etat trailokyam akhilaṃ tataḥ // BrP_233.1 //",
  "GP11brahmppu:29238": "atha niḥśvāsajo viṣṇor vāyus tāñ jaladāṃs tataḥ /",
  "GP11brahmppu:29239": "nāśaṃ nayati bho viprā varṣāṇām adhikaṃ śatam // BrP_233.2 //",
  "GP11brahmppu:29240": "sarvabhūtamayo 'cintyo bhagavān bhūtabhāvanaḥ /",
  "GP11brahmppu:29241": "anādir ādir viśvasya pītvā vāyum aśeṣataḥ // BrP_233.3 //",
  "GP11brahmppu:29242": "ekārṇave tatas tasmiñ śeṣaśayyāsthitaḥ prabhuḥ /",
  "GP11brahmppu:29243": "brahmarūpadharaḥ śete bhagavān ādikṛd dhariḥ // BrP_233.4 //",
  "GP11brahmppu:29244": "janalokagataiḥ siddhaiḥ sanakādyair abhiṣṭutaḥ /",
  "GP11brahmppu:29245": "brahmalokagataiś caiva cintyamāno mumukṣubhiḥ // BrP_233.5 //",
  "GP11brahmppu:29246": "ātmamāyāmayīṃ divyāṃ yoganidrāṃ samāsthitaḥ /",
  "GP11brahmppu:29247": "ātmānaṃ vāsudevākhyaṃ cintayan parameśvaraḥ // BrP_233.6 //",
  "GP11brahmppu:29248": "eṣa naimittiko nāma viprendrāḥ pratisaṃcaraḥ /",
  "GP11brahmppu:29249": "nimittaṃ tatra yac chete brahmarūpadharo hariḥ // BrP_233.7 //",
  "GP11brahmppu:29250": "yadā jāgarti sarvātmā sa tadā ceṣṭate jagat /",
  "GP11brahmppu:29251": "nimīlaty etad akhilaṃ māyāśayyāśaye 'cyute // BrP_233.8 //",
  "GP11brahmppu:29252": "padmayoner dinaṃ yat tu caturyugasahasravat /",
  "GP11brahmppu:29253": "ekārṇavakṛte loke tāvatī rātrir ucyate // BrP_233.9 //",
  "GP11brahmppu:29254": "tataḥ prabuddho rātryante punaḥ sṛṣṭiṃ karoty ajaḥ /",
  "GP11brahmppu:29255": "brahmasvarūpadhṛg viṣṇur yathā vaḥ kathitaṃ purā // BrP_233.10 //",
  "GP11brahmppu:29256": "ity eṣa kalpasaṃhāro antarapralayo dvijāḥ /",
  "GP11brahmppu:29257": "naimittiko vaḥ kathitaḥ śṛṇudhvaṃ prākṛtaṃ param // BrP_233.11 //",
  "GP11brahmppu:29258": "avṛṣṭyagnyādibhiḥ samyak kṛte śayyālaye dvijāḥ /",
  "GP11brahmppu:29259": "samasteṣv eva lokeṣu pātāleṣv akhileṣu ca // BrP_233.12 //",
  "GP11brahmppu:29260": "mahadāder vikārasya viśeṣāt tatra saṃkṣaye /",
  "GP11brahmppu:29261": "kṛṣṇecchākārite tasmin pravṛtte pratisaṃcare // BrP_233.13 //",
  "GP11brahmppu:29262": "āpo grasanti vai pūrvaṃ bhūmer gandhādikaṃ guṇam /",
  "GP11brahmppu:29263": "āttagandhā tato bhūmiḥ pralayāya prakalpate // BrP_233.14 //",
  "GP11brahmppu:29264": "pranaṣṭe gandhatanmātre bhavaty urvī jalātmikā /",
  "GP11brahmppu:29265": "āpas tadā pravṛttās tu vegavatyo mahāsvanāḥ // BrP_233.15 //",
  "GP11brahmppu:29266": "sarvam āpūrayantīdaṃ tiṣṭhanti vicaranti ca /",
  "GP11brahmppu:29267": "salilenaivormimatā lokālokaḥ samantataḥ // BrP_233.16 //",
  "GP11brahmppu:29268": "apām api guṇo yas tu jyotiṣā pīyate tu saḥ /",
  "GP11brahmppu:29269": "naśyanty āpaḥ sutaptāś ca rasatanmātrasaṃkṣayāt // BrP_233.17 //",
  "GP11brahmppu:29270": "tataś cāpo 'mṛtarasā jyotiṣṭvaṃ prāpnuvanti vai /",
  "GP11brahmppu:29271": "agnyavasthe tu salile tejasā sarvato vṛte // BrP_233.18 //",
  "GP11brahmppu:29272": "sa cāgniḥ sarvato vyāpya ādatte taj jalaṃ tadā /",
  "GP11brahmppu:29273": "sarvam āpūryato cābhis tadā jagad idaṃ śanaiḥ // BrP_233.19 //",
  "GP11brahmppu:29274": "arcibhiḥ saṃtate tasmiṃs tiryag ūrdhvam adhas tathā /",
  "GP11brahmppu:29275": "jyotiṣo 'pi paraṃ rūpaṃ vāyur atti prabhākaram // BrP_233.20 //",
  "GP11brahmppu:29276": "pralīne ca tatas tasmin vāyubhūte 'khilātmake /",
  "GP11brahmppu:29277": "pranaṣṭe rūpatanmātre kṛtarūpo vibhāvasuḥ // BrP_233.21 //",
  "GP11brahmppu:29278": "praśāmyati tadā jyotir vāyur dodhūyate mahān /",
  "GP11brahmppu:29279": "nirāloke tadā loke vāyusaṃsthe ca tejasi // BrP_233.22 //",
  "GP11brahmppu:29280": "tataḥ pralayam āsādya vāyusaṃbhavam ātmanaḥ /",
  "GP11brahmppu:29281": "ūrdhvaṃ ca vāyus tiryak ca dodhavīti diśo daśa // BrP_233.23 //",
  "GP11brahmppu:29282": "vāyos tv api guṇaṃ sparśam ākāśaṃ grasate tataḥ /",
  "GP11brahmppu:29283": "praśāmyati tadā vāyuḥ khaṃ tu tiṣṭhaty anāvṛtam // BrP_233.24 //",
  "GP11brahmppu:29284": "arūpam arasasparśam agandhavad amūrtimat /",
  "GP11brahmppu:29285": "sarvam āpūrayac caiva sumahat tat prakāśate // BrP_233.25 //",
  "GP11brahmppu:29286": "parimaṇḍalatas tat tu ākāśaṃ śabdalakṣaṇam /",
  "GP11brahmppu:29287": "śabdamātraṃ tathākāśaṃ sarvam āvṛtya tiṣṭhati // BrP_233.26 //",
  "GP11brahmppu:29288": "tataḥ śabdaguṇaṃ tasya bhūtādir grasate punaḥ /",
  "GP11brahmppu:29289": "bhūtendriyeṣu yugapad bhūtādau saṃsthiteṣu vai // BrP_233.27 //",
  "GP11brahmppu:29290": "abhimānātmako hy eṣa bhūtādis tāmasaḥ smṛtaḥ /",
  "GP11brahmppu:29291": "bhūtādiṃ grasate cāpi mahābuddhir vicakṣaṇā // BrP_233.28 //",
  "GP11brahmppu:29292": "urvī mahāṃś ca jagataḥ prānte 'ntar bāhyatas tathā /",
  "GP11brahmppu:29293": "evaṃ sapta mahābuddhiḥ kramāt prakṛtayas tathā // BrP_233.29 //",
  "GP11brahmppu:29294": "pratyāhārais tu tāḥ sarvāḥ praviśanti parasparam /",
  "GP11brahmppu:29295": "yenedam āvṛtaṃ sarvam aṇḍam apsu pralīyate // BrP_233.30 //",
  "GP11brahmppu:29296": "saptadvīpasamudrāntaṃ saptalokaṃ saparvatam /",
  "GP11brahmppu:29297": "udakāvaraṇaṃ hy atra jyotiṣā pīyate tu tat // BrP_233.31 //",
  "GP11brahmppu:29298": "jyotir vāyau layaṃ yāti yāty ākāśe samīraṇaḥ /",
  "GP11brahmppu:29299": "ākāśaṃ caiva bhūtādir grasate taṃ tathā mahān // BrP_233.32 //",
  "GP11brahmppu:29300": "mahāntam ebhiḥ sahitaṃ prakṛtir grasate dvijāḥ /",
  "GP11brahmppu:29301": "guṇasāmyam anudriktam anyūnaṃ ca dvijottamāḥ // BrP_233.33 //",
  "GP11brahmppu:29302": "procyate prakṛtir hetuḥ pradhānaṃ kāraṇaṃ param /",
  "GP11brahmppu:29303": "ity eṣā prakṛtiḥ sarvā vyaktāvyaktasvarūpiṇī // BrP_233.34 //",
  "GP11brahmppu:29304": "vyaktasvarūpam avyakte tasyāṃ viprāḥ pralīyate /",
  "GP11brahmppu:29305": "ekaḥ śuddho 'kṣaro nityaḥ sarvavyāpī tathā punaḥ // BrP_233.35 //",
  "GP11brahmppu:29306": "so 'py aṃśaḥ sarvabhūtasya dvijendrāḥ paramātmanaḥ /",
  "GP11brahmppu:29307": "naśyanti sarvā yatrāpi nāmajātyādikalpanāḥ // BrP_233.36 //",
  "GP11brahmppu:29308": "sattāmātrātmake jñeye jñānātmany ātmanaḥ pare /",
  "GP11brahmppu:29309": "sa brahma tat paraṃ dhāma paramātmā pareśvaraḥ // BrP_233.37 //",
  "GP11brahmppu:29310": "sa viṣṇuḥ sarvam evedaṃ yato nāvartate punaḥ /",
  "GP11brahmppu:29311": "prakṛtir yā mayākhyātā vyaktāvyaktasvarūpiṇī // BrP_233.38 //",
  "GP11brahmppu:29312": "puruṣaś cāpy ubhāv etau līyete paramātmani /",
  "GP11brahmppu:29313": "paramātmā ca sarveṣām ādhāraḥ parameśvaraḥ // BrP_233.39 //",
  "GP11brahmppu:29314": "viṣṇunāmnā sa vedeṣu vedānteṣu ca gīyate /",
  "GP11brahmppu:29315": "pravṛttaṃ ca nivṛttaṃ ca dvividhaṃ karma vaidikam // BrP_233.40 //",
  "GP11brahmppu:29316": "tābhyām ubhābhyāṃ puruṣair yajñamūrtiḥ sa ijyate /",
  "GP11brahmppu:29317": "ṛgyajuḥsāmabhir mārgaiḥ pravṛttair ijyate hy asau // BrP_233.41 //",
  "GP11brahmppu:29318": "yajñeśvaro yajñapumān puruṣaiḥ puruṣottamaḥ /",
  "GP11brahmppu:29319": "jñānātmā jñānayogena jñānamūrtiḥ sa ijyate // BrP_233.42 //",
  "GP11brahmppu:29320": "nivṛttair yogamārgaiś ca viṣṇur muktiphalapradaḥ /",
  "GP11brahmppu:29321": "hrasvadīrghaplutair yat tu kiṃcid vastv abhidhīyate // BrP_233.43 //",
  "GP11brahmppu:29322": "yac ca vācām aviṣayas tat sarvaṃ viṣṇur avyayaḥ /",
  "GP11brahmppu:29323": "vyaktaḥ sa evam avyaktaḥ sa eva puruṣo 'vyayaḥ // BrP_233.44 //",
  "GP11brahmppu:29324": "paramātmā ca viśvātmā viśvarūpadharo hariḥ /",
  "GP11brahmppu:29325": "vyaktāvyaktātmikā tasmin prakṛtiḥ sā vilīyate // BrP_233.45 //",
  "GP11brahmppu:29326": "puruṣaś cāpi bho viprā yas tad avyākṛtātmani /",
  "GP11brahmppu:29327": "dviparārdhātmakaḥ kālaḥ kathito yo mayā dvijāḥ // BrP_233.46 //",
  "GP11brahmppu:29328": "tad ahas tasya viprendrā viṣṇor īśasya kathyate /",
  "GP11brahmppu:29329": "vyakte tu prakṛtau līne prakṛtyāṃ puruṣe tathā // BrP_233.47 //",
  "GP11brahmppu:29330": "tatrāsthite niśā tasya tatpramāṇā tapodhanāḥ /",
  "GP11brahmppu:29331": "naivāhas tasya ca niśā nityasya paramātmanaḥ // BrP_233.48 //",
  "GP11brahmppu:29332": "upacārāt tathāpy etat tasyeśasya tu kathyate /",
  "GP11brahmppu:29333": "ity eṣa muniśārdūlāḥ kathitaḥ prākṛto layaḥ // BrP_233.49 //",
  "GP11brahmppu:29334": "{vyāsa uvāca: }",
  "GP11brahmppu:29335": "ādhyātmikādi bho viprā jñātvā tāpatrayaṃ budhaḥ /",
  "GP11brahmppu:29336": "utpannajñānavairāgyaḥ prāpnoty ātyantikaṃ layam // BrP_234.1 //",
  "GP11brahmppu:29337": "ādhyātmiko 'pi dvividhaḥ śārīro mānasas tathā /",
  "GP11brahmppu:29338": "śārīro bahubhir bhedair bhidyate śrūyatāṃ ca saḥ // BrP_234.2 //",
  "GP11brahmppu:29339": "śirorogapratiśyāya- jvaraśūlabhagaṃdaraiḥ /",
  "GP11brahmppu:29340": "gulmārśaḥśvayathuśvāsa- cchardyādibhir anekadhā // BrP_234.3 //",
  "GP11brahmppu:29341": "tathākṣirogātīsāra- kuṣṭhāṅgāmayasaṃjñakaiḥ /",
  "GP11brahmppu:29342": "bhidyate dehajas tāpo mānasaṃ śrotum arhatha // BrP_234.4 //",
  "GP11brahmppu:29343": "kāmakrodhabhayadveṣa- lobhamohaviṣādajaḥ /",
  "GP11brahmppu:29344": "śokāsūyāvamānerṣyā- mātsaryābhibhavas tathā // BrP_234.5 //",
  "GP11brahmppu:29345": "mānaso 'pi dvijaśreṣṭhās tāpo bhavati naikadhā /",
  "GP11brahmppu:29346": "ity evamādibhir bhedais tāpo hy ādhyātmikaḥ smṛtaḥ // BrP_234.6 //",
  "GP11brahmppu:29347": "mṛgapakṣimanuṣyādyaiḥ piśācoragarākṣasaiḥ /",
  "GP11brahmppu:29348": "sarīsṛpādyaiś ca nṛṇāṃ janyate cādhibhautikaḥ // BrP_234.7 //",
  "GP11brahmppu:29349": "śītoṣṇavātavarṣāmbu- vaidyutādisamudbhavaḥ /",
  "GP11brahmppu:29350": "tāpo dvijavaraśreṣṭhāḥ kathyate cādhidaivikaḥ // BrP_234.8 //",
  "GP11brahmppu:29351": "garbhajanmajarājñāna- mṛtyunārakajaṃ tathā /",
  "GP11brahmppu:29352": "duḥkhaṃ sahasraśo bhedair bhidyate munisattamāḥ // BrP_234.9 //",
  "GP11brahmppu:29353": "sukumāratanur garbhe jantur bahumalāvṛte /",
  "GP11brahmppu:29354": "ulbasaṃveṣṭito bhagna- pṛṣṭhagrīvāsthisaṃhatiḥ // BrP_234.10 //",
  "GP11brahmppu:29355": "atyamlakaṭutīkṣṇoṣṇa- lavaṇair mātṛbhojanaiḥ /",
  "GP11brahmppu:29356": "atitāpibhir atyarthaṃ bādhyamāno 'tivedanaḥ // BrP_234.11 //",
  "GP11brahmppu:29357": "prasāraṇākuñcanādau nāgānāṃ prabhur ātmanaḥ /",
  "GP11brahmppu:29358": "śakṛnmūtramahāpaṅka- śāyī sarvatra pīḍitaḥ // BrP_234.12 //",
  "GP11brahmppu:29359": "nirucchvāsaḥ sacaitanyaḥ smarañ janmaśatāny atha /",
  "GP11brahmppu:29360": "āste garbhe 'tiduḥkhena nijakarmanibandhanaḥ // BrP_234.13 //",
  "GP11brahmppu:29361": "jāyamānaḥ purīṣāsṛṅ- mūtraśukrāvilānanaḥ /",
  "GP11brahmppu:29362": "prājāpatyena vātena pīḍyamānāsthibandhanaḥ // BrP_234.14 //",
  "GP11brahmppu:29363": "adhomukhas taiḥ kriyate prabalaiḥ sūtimārutaiḥ /",
  "GP11brahmppu:29364": "kleśair niṣkrāntim āpnoti jaṭharān mātur āturaḥ // BrP_234.15 //",
  "GP11brahmppu:29365": "mūrchām avāpya mahatīṃ saṃspṛṣṭo bāhyavāyunā /",
  "GP11brahmppu:29366": "vijñānabhraṃśam āpnoti jātas tu munisattamāḥ // BrP_234.16 //",
  "GP11brahmppu:29367": "kaṇṭakair iva tunnāṅgaḥ krakacair iva dāritaḥ /",
  "GP11brahmppu:29368": "pūtivraṇān nipatito dharaṇyāṃ krimiko yathā // BrP_234.17 //",
  "GP11brahmppu:29369": "kaṇḍūyane 'pi cāśaktaḥ parivarte 'py anīśvaraḥ /",
  "GP11brahmppu:29370": "stanapānādikāhāram avāpnoti parecchayā // BrP_234.18 //",
  "GP11brahmppu:29371": "aśucisrastare suptaḥ kīṭadaṃśādibhis tathā /",
  "GP11brahmppu:29372": "bhakṣyamāṇo 'pi naivaiṣāṃ samartho vinivāraṇe // BrP_234.19 //",
  "GP11brahmppu:29373": "janmaduḥkhāny anekāni janmano 'nantarāṇi ca /",
  "GP11brahmppu:29374": "bālabhāve yadāpnoti ādhibhūtādikāni ca // BrP_234.20 //",
  "GP11brahmppu:29375": "ajñānatamasā channo mūḍhāntaḥkaraṇo naraḥ /",
  "GP11brahmppu:29376": "na jānāti kutaḥ ko 'haṃ kutra gantā kimātmakaḥ // BrP_234.21 //",
  "GP11brahmppu:29377": "kena bandhena baddho 'haṃ kāraṇaṃ kim akāraṇam /",
  "GP11brahmppu:29378": "kiṃ kāryaṃ kim akāryaṃ vā kiṃ vācyaṃ kiṃ na cocyate // BrP_234.22 //",
  "GP11brahmppu:29379": "ko dharmaḥ kaś ca vādharmaḥ kasmin varteta vai katham /",
  "GP11brahmppu:29380": "kiṃ kartavyam akartavyaṃ kiṃ vā kiṃ guṇadoṣavat // BrP_234.23 //",
  "GP11brahmppu:29381": "evaṃ paśusamair mūḍhair ajñānaprabhavaṃ mahat /",
  "GP11brahmppu:29382": "avāpyate narair duḥkhaṃ śiśnodaraparāyaṇaiḥ // BrP_234.24 //",
  "GP11brahmppu:29383": "ajñānaṃ tāmaso bhāvaḥ kāryārambhapravṛttayaḥ /",
  "GP11brahmppu:29384": "ajñānināṃ pravartante karmalopas tato dvijāḥ // BrP_234.25 //",
  "GP11brahmppu:29385": "narakaṃ karmaṇāṃ lopāt phalam āhur maharṣayaḥ /",
  "GP11brahmppu:29386": "tasmād ajñānināṃ duḥkham iha cāmutra cottamam // BrP_234.26 //",
  "GP11brahmppu:29387": "jarājarjaradehaś ca śithilāvayavaḥ pumān /",
  "GP11brahmppu:29388": "vicalacchīrṇadaśano valisnāyuśirāvṛtaḥ // BrP_234.27 //",
  "GP11brahmppu:29389": "dūrapranaṣṭanayano vyomāntargatatārakaḥ /",
  "GP11brahmppu:29390": "nāsāvivaraniryāta- romapuñjaś caladvapuḥ // BrP_234.28 //",
  "GP11brahmppu:29391": "prakaṭībhūtasarvāsthir natapṛṣṭhāsthisaṃhatiḥ /",
  "GP11brahmppu:29392": "utsannajaṭharāgnitvād alpāhāro 'lpaceṣṭitaḥ // BrP_234.29 //",
  "GP11brahmppu:29393": "kṛcchracaṅkramaṇotthāna- śayanāsanaceṣṭitaḥ /",
  "GP11brahmppu:29394": "mandībhavacchrotranetra- galallālāvilānanaḥ // BrP_234.30 //",
  "GP11brahmppu:29395": "anāyattaiḥ samastaiś ca karaṇair maraṇonmukhaḥ /",
  "GP11brahmppu:29396": "tatkṣaṇe 'py anubhūtānām asmartākhilavastunām // BrP_234.31 //",
  "GP11brahmppu:29397": "sakṛd uccārite vākye samudbhūtamahāśramaḥ /",
  "GP11brahmppu:29398": "śvāsakāsāmayāyāsa- samudbhūtaprajāgaraḥ // BrP_234.32 //",
  "GP11brahmppu:29399": "anyenotthāpyate 'nyena tathā saṃveśyate jarī /",
  "GP11brahmppu:29400": "bhṛtyātmaputradārāṇām apamānaparākṛtaḥ // BrP_234.33 //",
  "GP11brahmppu:29401": "prakṣīṇākhilaśaucaś ca vihārāhārasaṃspṛhaḥ /",
  "GP11brahmppu:29402": "hāsyaḥ parijanasyāpi nirviṇṇāśeṣabāndhavaḥ // BrP_234.34 //",
  "GP11brahmppu:29403": "anubhūtam ivānyasmiñ janmany ātmaviceṣṭitam /",
  "GP11brahmppu:29404": "saṃsmaran yauvane dīrghaṃ niśvasity atitāpitaḥ // BrP_234.35 //",
  "GP11brahmppu:29405": "evamādīni duḥkhāni jarāyām anubhūya ca /",
  "GP11brahmppu:29406": "maraṇe yāni duḥkhāni prāpnoti śṛṇu tāny api // BrP_234.36 //",
  "GP11brahmppu:29407": "ślathagrīvāṅghrihasto 'tha prāpto vepathunā naraḥ /",
  "GP11brahmppu:29408": "muhur glāniparaś cāsau muhur jñānabalānvitaḥ // BrP_234.37 //",
  "GP11brahmppu:29409": "hiraṇyadhānyatanaya- bhāryābhṛtyagṛhādiṣu /",
  "GP11brahmppu:29410": "ete kathaṃ bhaviṣyantīty atīva mamatākulaḥ // BrP_234.38 //",
  "GP11brahmppu:29411": "marmavidbhir mahārogaiḥ krakacair iva dāruṇaiḥ /",
  "GP11brahmppu:29412": "śarair ivāntakasyograiś chidyamānāsthibandhanaḥ // BrP_234.39 //",
  "GP11brahmppu:29413": "parivartamānatārākṣi hastapādaṃ muhuḥ kṣipan /",
  "GP11brahmppu:29414": "saṃśuṣyamāṇatālvoṣṭha- kaṇṭho ghuraghurāyate // BrP_234.40 //",
  "GP11brahmppu:29415": "niruddhakaṇṭhadeśo 'pi udānaśvāsapīḍitaḥ /",
  "GP11brahmppu:29416": "tāpena mahatā vyāptas tṛṣā vyāptas tathā kṣudhā // BrP_234.41 //",
  "GP11brahmppu:29417": "kleśād utkrāntim āpnoti yāmyakiṃkarapīḍitaḥ /",
  "GP11brahmppu:29418": "tataś ca yātanādehaṃ kleśena pratipadyate // BrP_234.42 //",
  "GP11brahmppu:29419": "etāny anyāni cogrāṇi duḥkhāni maraṇe nṛṇām /",
  "GP11brahmppu:29420": "śṛṇudhvaṃ narake yāni prāpyante puruṣair mṛtaiḥ // BrP_234.43 //",
  "GP11brahmppu:29421": "yāmyakiṃkarapāśādi- grahaṇaṃ daṇḍatāḍanam /",
  "GP11brahmppu:29422": "yamasya darśanaṃ cogram ugramārgavilokanam // BrP_234.44 //",
  "GP11brahmppu:29423": "karambhavālukāvahni- yantraśastrādibhīṣaṇe /",
  "GP11brahmppu:29424": "pratyekaṃ yātanāyāś ca yātanādi dvijottamāḥ // BrP_234.45 //",
  "GP11brahmppu:29425": "krakacaiḥ pīḍyamānānāṃ mṛṣāyāṃ cāpi dhmāpyatām /",
  "GP11brahmppu:29426": "kuṭhāraiḥ pāṭyamānānāṃ bhūmau cāpi nikhanyatām // BrP_234.46 //",
  "GP11brahmppu:29427": "śūleṣv āropyamāṇānāṃ vyāghravaktre praveśyatām /",
  "GP11brahmppu:29428": "gṛdhraiḥ saṃbhakṣyamāṇānāṃ dvīpibhiś copabhujyatām // BrP_234.47 //",
  "GP11brahmppu:29429": "kvathyatāṃ tailamadhye ca klidyatāṃ kṣārakardame /",
  "GP11brahmppu:29430": "uccān nipātyamānānāṃ kṣipyatāṃ kṣepayantrakaiḥ // BrP_234.48 //",
  "GP11brahmppu:29431": "narake yāni duḥkhāni pāpahetūdbhavāni vai /",
  "GP11brahmppu:29432": "prāpyante nārakair viprās teṣāṃ saṃkhyā na vidyate // BrP_234.49 //",
  "GP11brahmppu:29433": "na kevalaṃ dvijaśreṣṭhā narake duḥkhapaddhatiḥ /",
  "GP11brahmppu:29434": "svarge 'pi pātabhītasya kṣayiṣṇor nāsti nirvṛtiḥ // BrP_234.50 //",
  "GP11brahmppu:29435": "punaś ca garbho bhavati jāyate ca punar naraḥ /",
  "GP11brahmppu:29436": "garbhe vilīyate bhūyo jāyamāno 'stam eti ca // BrP_234.51 //",
  "GP11brahmppu:29437": "jātamātraś ca mriyate bālabhāve ca yauvane /",
  "GP11brahmppu:29438": "yad yat prītikaraṃ puṃsāṃ vastu viprāḥ prajāyate // BrP_234.52 //",
  "GP11brahmppu:29439": "tad eva duḥkhavṛkṣasya bījatvam upagacchati /",
  "GP11brahmppu:29440": "kalatraputramitrādi- gṛhakṣetradhanādikaiḥ // BrP_234.53 //",
  "GP11brahmppu:29441": "kriyate na tathā bhūri sukhaṃ puṃsāṃ yathāsukham /",
  "GP11brahmppu:29442": "iti saṃsāraduḥkhārka- tāpatāpitacetasām // BrP_234.54 //",
  "GP11brahmppu:29443": "vimuktipādapacchāyām ṛte kutra sukhaṃ nṛṇām /",
  "GP11brahmppu:29444": "tad asya trividhasyāpi duḥkhajātasya paṇḍitaiḥ // BrP_234.55 //",
  "GP11brahmppu:29445": "garbhajanmajarādyeṣu sthāneṣu prabhaviṣyataḥ /",
  "GP11brahmppu:29446": "nirastātiśayāhlādaṃ sukhabhāvaikalakṣaṇam // BrP_234.56 //",
  "GP11brahmppu:29447": "bheṣajaṃ bhagavatprāptir ekā cātyantikī matā /",
  "GP11brahmppu:29448": "tasmāt tatprāptaye yatnaḥ kartavyaḥ paṇḍitair naraiḥ // BrP_234.57 //",
  "GP11brahmppu:29449": "tatprāptihetur jñānaṃ ca karma coktaṃ dvijottamāḥ /",
  "GP11brahmppu:29450": "āgamotthaṃ vivekāc ca dvidhā jñānaṃ tathocyate // BrP_234.58 //",
  "GP11brahmppu:29451": "śabdabrahmāgamamayaṃ paraṃ brahma vivekajam /",
  "GP11brahmppu:29452": "andhaṃ tama ivājñānaṃ dīpavac cendriyodbhavam // BrP_234.59 //",
  "GP11brahmppu:29453": "yathā sūryas tathā jñānaṃ yad vai viprā vivekajam /",
  "GP11brahmppu:29454": "manur apy āha vedārthaṃ smṛtvā yan munisattamāḥ // BrP_234.60 //",
  "GP11brahmppu:29455": "tad etac chrūyatām atra saṃbandhe gadato mama /",
  "GP11brahmppu:29456": "dve brahmaṇī veditavye śabdabrahma paraṃ ca yat // BrP_234.61 //",
  "GP11brahmppu:29457": "śabdabrahmaṇi niṣṇātaḥ paraṃ brahmādhigacchati /",
  "GP11brahmppu:29458": "dve vidye vai veditavye iti cātharvaṇī śrutiḥ // BrP_234.62 //",
  "GP11brahmppu:29459": "parayā hy akṣaraprāptir ṛgvedādimayāparā /",
  "GP11brahmppu:29460": "yat tad avyaktam ajaram acintyam ajam avyayam // BrP_234.63 //",
  "GP11brahmppu:29461": "anirdeśyam arūpaṃ ca pāṇipādādyasaṃyutam /",
  "GP11brahmppu:29462": "vittaṃ sarvagataṃ nityaṃ bhūtayonim akāraṇam // BrP_234.64 //",
  "GP11brahmppu:29463": "vyāpyaṃ vyāptaṃ yataḥ sarvaṃ tad vai paśyanti sūrayaḥ /",
  "GP11brahmppu:29464": "tad brahma paramaṃ dhāma tad dheyaṃ mokṣakāṅkṣibhiḥ // BrP_234.65 //",
  "GP11brahmppu:29465": "śrutivākyoditaṃ sūkṣmaṃ tad viṣṇoḥ paramaṃ padam /",
  "GP11brahmppu:29466": "utpattiṃ pralayaṃ caiva bhūtānām āgatiṃ gatim // BrP_234.66 //",
  "GP11brahmppu:29467": "vetti vidyām avidyāṃ ca sa vācyo bhagavān iti /",
  "GP11brahmppu:29468": "jñānaśaktibalaiśvarya- vīryatejāṃsy aśeṣataḥ // BrP_234.67 //",
  "GP11brahmppu:29469": "bhagavacchabdavācyāni vinā heyair guṇādibhiḥ /",
  "GP11brahmppu:29470": "sarvāṇi tatra bhūtāni nivasanti parātmani // BrP_234.68 //",
  "GP11brahmppu:29471": "bhūteṣu ca sa sarvātmā vāsudevas tataḥ smṛtaḥ /",
  "GP11brahmppu:29472": "uvācedaṃ maharṣibhyaḥ purā pṛṣṭaḥ prajāpatiḥ // BrP_234.69 //",
  "GP11brahmppu:29473": "nāmavyākhyām anantasya vāsudevasya tattvataḥ /",
  "GP11brahmppu:29474": "bhūteṣu vasate yo 'ntar vasanty atra ca tāni yat /",
  "GP11brahmppu:29475": "dhātā vidhātā jagatāṃ vāsudevas tataḥ prabhuḥ // BrP_234.70 //",
  "GP11brahmppu:29476": "sa sarvabhūtaprakṛtir guṇāṃś ca BrP_234.71a",
  "GP11brahmppu:29477": "doṣāṃś ca sarvān saguṇo hy atītaḥ BrP_234.71b",
  "GP11brahmppu:29478": "atītasarvāvaraṇo 'khilātmā BrP_234.71c",
  "GP11brahmppu:29479": "tenāvṛtaṃ yad bhuvanāntarālam BrP_234.71d",
  "GP11brahmppu:29480": "samastakalyāṇaguṇātmako hi BrP_234.72a",
  "GP11brahmppu:29481": "svaśaktileśādṛtabhūtasargaḥ BrP_234.72b",
  "GP11brahmppu:29482": "icchāgṛhītābhimatorudehaḥ BrP_234.72c",
  "GP11brahmppu:29483": "saṃsādhitāśeṣajagaddhito 'sau BrP_234.72d",
  "GP11brahmppu:29484": "tejobalaiśvaryamahāvarodhaḥ BrP_234.73a",
  "GP11brahmppu:29485": "svavīryaśaktyādiguṇaikarāśiḥ BrP_234.73b",
  "GP11brahmppu:29486": "paraḥ parāṇāṃ sakalā na yatra BrP_234.73c",
  "GP11brahmppu:29487": "kleśādayaḥ santi parāpareśe BrP_234.73d",
  "GP11brahmppu:29488": "sa īśvaro vyaṣṭisamaṣṭirūpo BrP_234.74a",
  "GP11brahmppu:29489": "'vyaktasvarūpaḥ prakaṭasvarūpaḥ BrP_234.74b",
  "GP11brahmppu:29490": "sarveśvaraḥ sarvadṛk sarvavettā BrP_234.74c",
  "GP11brahmppu:29491": "samastaśaktiḥ parameśvarākhyaḥ BrP_234.74d",
  "GP11brahmppu:29492": "saṃjñāyate yena tad astadoṣaṃ BrP_234.75a",
  "GP11brahmppu:29493": "śuddhaṃ paraṃ nirmalam ekarūpam BrP_234.75b",
  "GP11brahmppu:29494": "saṃdṛśyate vāpy atha gamyate vā BrP_234.75c",
  "GP11brahmppu:29495": "taj jñānam ajñānam ato 'nyad uktam BrP_234.75d",
  "GP11brahmppu:29496": "{munaya ūcuḥ: }",
  "GP11brahmppu:29497": "idānīṃ brūhi yogaṃ ca duḥkhasaṃyogabheṣajam /",
  "GP11brahmppu:29498": "yaṃ viditvāvyayaṃ tatra yuñjāmaḥ puruṣottamam // BrP_235.1 //",
  "GP11brahmppu:29499": "śrutvā sa vacanaṃ teṣāṃ kṛṣṇadvaipāyanas tadā /",
  "GP11brahmppu:29500": "abravīt paramaprīto yogī yogavidāṃ varaḥ // BrP_235.2 //",
  "GP11brahmppu:29501": "{vyāsa uvāca: }",
  "GP11brahmppu:29502": "yogaṃ vakṣyāmi bho viprāḥ śṛṇudhvaṃ bhavanāśanam /",
  "GP11brahmppu:29503": "yam abhyasyāpnuyād yogī mokṣaṃ paramadurlabham // BrP_235.3 //",
  "GP11brahmppu:29504": "śrutvādau yogaśāstrāṇi gurum ārādhya bhaktitaḥ /",
  "GP11brahmppu:29505": "itihāsaṃ purāṇaṃ ca vedāṃś caiva vicakṣaṇaḥ // BrP_235.4 //",
  "GP11brahmppu:29506": "āhāraṃ yogadoṣāṃś ca deśakālaṃ ca buddhimān /",
  "GP11brahmppu:29507": "jñātvā samabhyased yogaṃ nirdvaṃdvo niṣparigrahaḥ // BrP_235.5 //",
  "GP11brahmppu:29508": "bhuñjan saktuṃ yavāgūṃ ca takramūlaphalaṃ payaḥ /",
  "GP11brahmppu:29509": "yāvakaṃ kaṇapiṇyākam āhāraṃ yogasādhanam // BrP_235.6 //",
  "GP11brahmppu:29510": "na manovikale dhmāte na śrānte kṣudhite tathā /",
  "GP11brahmppu:29511": "na dvaṃdve na ca śīte ca na coṣṇe nānilātmake // BrP_235.7 //",
  "GP11brahmppu:29512": "saśabde na jalābhyāse jīrṇagoṣṭhe catuṣpathe /",
  "GP11brahmppu:29513": "sarīsṛpe śmaśāne ca na nadyante 'gnisaṃnidhau // BrP_235.8 //",
  "GP11brahmppu:29514": "na caitye na ca valmīke sabhaye kūpasaṃnidhau /",
  "GP11brahmppu:29515": "na śuṣkaparṇanicaye yogaṃ yuñjīta karhicit // BrP_235.9 //",
  "GP11brahmppu:29516": "deśān etān anādṛtya mūḍhatvād yo yunakti vai /",
  "GP11brahmppu:29517": "pravakṣye tasya ye doṣā jāyante vighnakārakāḥ // BrP_235.10 //",
  "GP11brahmppu:29518": "bādhiryaṃ jaḍatā lopaḥ smṛter mūkatvam andhatā /",
  "GP11brahmppu:29519": "jvaraś ca jāyate sadyas tadvad ajñānasaṃbhavaḥ // BrP_235.11 //",
  "GP11brahmppu:29520": "tasmāt sarvātmanā kāryā rakṣā yogavidā sadā /",
  "GP11brahmppu:29521": "dharmārthakāmamokṣāṇāṃ śarīraṃ sādhanaṃ yataḥ // BrP_235.12 //",
  "GP11brahmppu:29522": "āśrame vijane guhye niḥśabde nirbhaye nage /",
  "GP11brahmppu:29523": "śūnyāgāre śucau ramye caikānte devatālaye // BrP_235.13 //",
  "GP11brahmppu:29524": "rajanyāḥ paścime yāme pūrve ca susamāhitaḥ /",
  "GP11brahmppu:29525": "pūrvāhṇe madhyame cāhni yuktāhāro jitendriyaḥ // BrP_235.14 //",
  "GP11brahmppu:29526": "āsīnaḥ prāṅmukho ramya āsane sukhaniścale /",
  "GP11brahmppu:29527": "nātinīce na cocchrite niḥspṛhaḥ satyavāk śuciḥ // BrP_235.15 //",
  "GP11brahmppu:29528": "yuktanidro jitakrodhaḥ sarvabhūtahite rataḥ /",
  "GP11brahmppu:29529": "sarvadvaṃdvasaho dhīraḥ samakāyāṅghrimastakaḥ // BrP_235.16 //",
  "GP11brahmppu:29530": "nābhau nidhāya hastau dvau śāntaḥ padmāsane sthitaḥ /",
  "GP11brahmppu:29531": "saṃsthāpya dṛṣṭiṃ nāsāgre prāṇān āyamya vāgyataḥ // BrP_235.17 //",
  "GP11brahmppu:29532": "samāhṛtyendriyagrāmaṃ manasā hṛdaye muniḥ /",
  "GP11brahmppu:29533": "praṇavaṃ dīrgham udyamya saṃvṛtāsyaḥ suniścalaḥ // BrP_235.18 //",
  "GP11brahmppu:29534": "rajasā tamaso vṛttiṃ sattvena rajasas tathā /",
  "GP11brahmppu:29535": "saṃchādya nirmale śānte sthitaḥ saṃvṛtalocanaḥ // BrP_235.19 //",
  "GP11brahmppu:29536": "hṛtpadmakoṭare līnaṃ sarvavyāpi nirañjanam /",
  "GP11brahmppu:29537": "yuñjīta satataṃ yogī muktidaṃ puruṣottamam // BrP_235.20 //",
  "GP11brahmppu:29538": "karaṇendriyabhūtāni kṣetrajñe prathamaṃ nyaset /",
  "GP11brahmppu:29539": "kṣetrajñaś ca pare yojyas tato yuñjati yogavit // BrP_235.21 //",
  "GP11brahmppu:29540": "mano yasyāntam abhyeti paramātmani cañcalam /",
  "GP11brahmppu:29541": "saṃtyajya viṣayāṃs tasya yogasiddhiḥ prakāśitā // BrP_235.22 //",
  "GP11brahmppu:29542": "yadā nirviṣayaṃ cittaṃ pare brahmaṇi līyate /",
  "GP11brahmppu:29543": "samādhau yogayuktasya tadābhyeti paraṃ padam // BrP_235.23 //",
  "GP11brahmppu:29544": "asaṃsaktaṃ yadā cittaṃ yoginaḥ sarvakarmasu /",
  "GP11brahmppu:29545": "bhavaty ānandam āsādya tadā nirvāṇam ṛcchati // BrP_235.24 //",
  "GP11brahmppu:29546": "śuddhaṃ dhāmatrayātītaṃ turyākhyaṃ puruṣottamam /",
  "GP11brahmppu:29547": "prāpya yogabalād yogī mucyate nātra saṃśayaḥ // BrP_235.25 //",
  "GP11brahmppu:29548": "niḥspṛhaḥ sarvakāmebhyaḥ sarvatra priyadarśanaḥ /",
  "GP11brahmppu:29549": "sarvatrānityabuddhis tu yogī mucyeta nānyathā // BrP_235.26 //",
  "GP11brahmppu:29550": "indriyāṇi na seveta vairāgyeṇa ca yogavit /",
  "GP11brahmppu:29551": "sadā cābhyāsayogena mucyate nātra saṃśayaḥ // BrP_235.27 //",
  "GP11brahmppu:29552": "na ca padmāsanād yogo na nāsāgranirīkṣaṇāt /",
  "GP11brahmppu:29553": "manasaś cendriyāṇāṃ ca saṃyogo yoga ucyate // BrP_235.28 //",
  "GP11brahmppu:29554": "evaṃ mayā muniśreṣṭhā yogaḥ prokto vimuktidaḥ /",
  "GP11brahmppu:29555": "saṃsāramokṣahetuś ca kim anyac chrotum icchatha // BrP_235.29 //",
  "GP11brahmppu:29556": "{lomaharṣaṇa uvāca: }",
  "GP11brahmppu:29557": "śrutvā te vacanaṃ tasya sādhu sādhv iti cābruvan /",
  "GP11brahmppu:29558": "vyāsaṃ praśasya saṃpūjya punaḥ praṣṭuṃ samudyatāḥ // BrP_235.30 //",
  "GP11brahmppu:29559": "{munaya ūcuḥ: }",
  "GP11brahmppu:29560": "tava vaktrābdhisaṃbhūtam amṛtaṃ vāṅmayaṃ mune /",
  "GP11brahmppu:29561": "pibatāṃ no dvijaśreṣṭha na tṛptir iha dṛśyate // BrP_236.1 //",
  "GP11brahmppu:29562": "tasmād yogaṃ mune brūhi vistareṇa vimuktidam /",
  "GP11brahmppu:29563": "sāṃkhyaṃ ca dvipadāṃ śreṣṭha śrotum icchāmahe vayam // BrP_236.2 //",
  "GP11brahmppu:29564": "prajñāvāñ śrotriyo yajvā khyātaḥ prājño 'nasūyakaḥ /",
  "GP11brahmppu:29565": "satyadharmamatir brahman kathaṃ brahmādhigacchati // BrP_236.3 //",
  "GP11brahmppu:29566": "tapasā brahmacaryeṇa sarvatyāgena medhayā /",
  "GP11brahmppu:29567": "sāṃkhye vā yadi vā yoga etat pṛṣṭo vadasva naḥ // BrP_236.4 //",
  "GP11brahmppu:29568": "manasaś cendriyāṇāṃ ca yathaikāgryam avāpyate /",
  "GP11brahmppu:29569": "yenopāyena puruṣas tat tvaṃ vyākhyātum arhasi // BrP_236.5 //",
  "GP11brahmppu:29570": "{vyāsa uvāca: }",
  "GP11brahmppu:29571": "nānyatra jñānatapasor nānyatrendriyanigrahāt /",
  "GP11brahmppu:29572": "nānyatra sarvasaṃtyāgāt siddhiṃ vindati kaścana // BrP_236.6 //",
  "GP11brahmppu:29573": "mahābhūtāni sarvāṇi pūrvasṛṣṭiḥ svayaṃbhuvaḥ /",
  "GP11brahmppu:29574": "bhūyiṣṭhaṃ prāṇabhṛdgrāme niviṣṭāni śarīriṣu // BrP_236.7 //",
  "GP11brahmppu:29575": "bhūmer deho jalāt sneho jyotiṣaś cakṣuṣī smṛte /",
  "GP11brahmppu:29576": "prāṇāpānāśrayo vāyuḥ koṣṭhāākāśaṃ śarīriṇām // BrP_236.8 //",
  "GP11brahmppu:29577": "krāntau viṣṇur bale śakraḥ koṣṭhe 'gnir bhoktum icchati /",
  "GP11brahmppu:29578": "karṇayoḥ pradiśaḥ śrotre jihvāyāṃ vāk sarasvatī // BrP_236.9 //",
  "GP11brahmppu:29579": "karṇau tvak cakṣuṣī jihvā nāsikā caiva pañcamī /",
  "GP11brahmppu:29580": "daśa tānīndriyoktāni dvārāṇy āhārasiddhaye // BrP_236.10 //",
  "GP11brahmppu:29581": "śabdasparśau tathā rūpaṃ rasaṃ gandhaṃ ca pañcamam /",
  "GP11brahmppu:29582": "indriyārthān pṛthag vidyād indriyebhyas tu nityadā // BrP_236.11 //",
  "GP11brahmppu:29583": "indriyāṇi mano yuṅkte avaśyān iva rājinaḥ /",
  "GP11brahmppu:29584": "manaś cāpi sadā yuṅkte bhūtātmā hṛdayāśritaḥ // BrP_236.12 //",
  "GP11brahmppu:29585": "indriyāṇāṃ tathaivaiṣāṃ sarveṣām īśvaraṃ manaḥ /",
  "GP11brahmppu:29586": "niyame ca visarge ca bhūtātmā manasas tathā // BrP_236.13 //",
  "GP11brahmppu:29587": "indriyāṇīndriyārthāś ca svabhāvaś cetanā manaḥ /",
  "GP11brahmppu:29588": "prāṇāpānau ca jīvaś ca nityaṃ deheṣu dehinām // BrP_236.14 //",
  "GP11brahmppu:29589": "āśrayo nāsti sattvasya guṇaśabdo na cetanāḥ /",
  "GP11brahmppu:29590": "sattvaṃ hi tejaḥ sṛjati na guṇān vai kathaṃcana // BrP_236.15 //",
  "GP11brahmppu:29591": "evaṃ saptadaśaṃ dehaṃ vṛtaṃ ṣoḍaśabhir guṇaiḥ /",
  "GP11brahmppu:29592": "manīṣī manasā viprāḥ paśyaty ātmānam ātmani // BrP_236.16 //",
  "GP11brahmppu:29593": "na hy ayaṃ cakṣuṣā dṛśyo na ca sarvair apīndriyaiḥ /",
  "GP11brahmppu:29594": "manasā tu pradīptena mahān ātmā prakāśate // BrP_236.17 //",
  "GP11brahmppu:29595": "aśabdasparśarūpaṃ tac cārasāgandham avyayam /",
  "GP11brahmppu:29596": "aśarīraṃ śarīre sve nirīkṣeta nirindriyam // BrP_236.18 //",
  "GP11brahmppu:29597": "avyaktaṃ sarvadeheṣu martyeṣu paramārcitam /",
  "GP11brahmppu:29598": "yo 'nupaśyati sa pretya kalpate brahmabhūyataḥ // BrP_236.19 //",
  "GP11brahmppu:29599": "vidyāvinayasaṃpanna- brāhmaṇe gavi hastini /",
  "GP11brahmppu:29600": "śuni caiva śvapāke ca paṇḍitāḥ samadarśinaḥ // BrP_236.20 //",
  "GP11brahmppu:29601": "sa hi sarveṣu bhūteṣu jaṅgameṣu dhruveṣu ca /",
  "GP11brahmppu:29602": "vasaty eko mahān ātmā yena sarvam idaṃ tatam // BrP_236.21 //",
  "GP11brahmppu:29603": "sarvabhūteṣu cātmānaṃ sarvabhūtāni cātmani /",
  "GP11brahmppu:29604": "yadā paśyati bhūtātmā brahma saṃpadyate tadā // BrP_236.22 //",
  "GP11brahmppu:29605": "yāvān ātmani vedātmā tāvān ātmā parātmani /",
  "GP11brahmppu:29606": "ya evaṃ satataṃ veda so 'mṛtatvāya kalpate // BrP_236.23 //",
  "GP11brahmppu:29607": "sarvabhūtātmabhūtasya sarvabhūtahitasya ca /",
  "GP11brahmppu:29608": "devāpi mārge muhyanti apadasya padaiṣiṇaḥ // BrP_236.24 //",
  "GP11brahmppu:29609": "śakuntānām ivākāśe matsyānām iva codake /",
  "GP11brahmppu:29610": "yathā gatir na dṛśyeta tathā jñānavidāṃ gatiḥ // BrP_236.25 //",
  "GP11brahmppu:29611": "kālaḥ pacati bhūtāni sarvāṇy evātmanātmani /",
  "GP11brahmppu:29612": "yasmiṃs tu pacyate kālas tan na vedeha kaścana // BrP_236.26 //",
  "GP11brahmppu:29613": "na tad ūrdhvaṃ na tiryak ca nādho na ca punaḥ punaḥ /",
  "GP11brahmppu:29614": "na madhye pratigṛhṇīte naiva kiṃcin na kaścana // BrP_236.27 //",
  "GP11brahmppu:29615": "sarve tatsthā ime lokā bāhyam eṣāṃ na kiṃcana /",
  "GP11brahmppu:29616": "yady apy agre samāgacched yathā bāṇo guṇacyutaḥ // BrP_236.28 //",
  "GP11brahmppu:29617": "naivāntaṃ kāraṇasyeyād yady api syān manojavaḥ /",
  "GP11brahmppu:29618": "tasmāt sūkṣmataraṃ nāsti nāsti sthūlataraṃ tathā // BrP_236.29 //",
  "GP11brahmppu:29619": "sarvataḥpāṇipādaṃ tat sarvatokṣiśiromukham /",
  "GP11brahmppu:29620": "sarvataḥśrutimal loke sarvam āvṛtya tiṣṭhati // BrP_236.30 //",
  "GP11brahmppu:29621": "tad evāṇor aṇutaraṃ tan mahadbhyo mahattaram /",
  "GP11brahmppu:29622": "tad antaḥ sarvabhūtānāṃ dhruvaṃ tiṣṭhan na dṛśyate // BrP_236.31 //",
  "GP11brahmppu:29623": "akṣaraṃ ca kṣaraṃ caiva dvedhā bhāvo 'yam ātmanaḥ /",
  "GP11brahmppu:29624": "kṣaraḥ sarveṣu bhūteṣu divyaṃ tv amṛtam akṣaram // BrP_236.32 //",
  "GP11brahmppu:29625": "navadvāraṃ puraṃ kṛtvā haṃso hi niyato vaśī /",
  "GP11brahmppu:29626": "īdṛśaḥ sarvabhūtasya sthāvarasya carasya ca // BrP_236.33 //",
  "GP11brahmppu:29627": "hānenābhivikalpānāṃ narāṇāṃ saṃcayena ca /",
  "GP11brahmppu:29628": "śarīrāṇām ajasyāhur haṃsatvaṃ pāradarśinaḥ // BrP_236.34 //",
  "GP11brahmppu:29629": "haṃsoktaṃ ca kṣaraṃ caiva kūṭasthaṃ yat tad akṣaram /",
  "GP11brahmppu:29630": "tad vidvān akṣaraṃ prāpya jahāti prāṇajanmanī // BrP_236.35 //",
  "GP11brahmppu:29631": "{vyāsa uvāca: }",
  "GP11brahmppu:29632": "bhavatāṃ pṛcchatāṃ viprā yathāvad iha tattvataḥ /",
  "GP11brahmppu:29633": "sāṃkhyaṃ jñānena saṃyuktaṃ yad etat kīrtitaṃ mayā // BrP_236.36 //",
  "GP11brahmppu:29634": "yogakṛtyaṃ tu bho viprāḥ kīrtayiṣyāmy ataḥ param /",
  "GP11brahmppu:29635": "ekatvaṃ buddhimanasor indriyāṇāṃ ca sarvaśaḥ // BrP_236.37 //",
  "GP11brahmppu:29636": "ātmano vyāpino jñānaṃ jñānam etad anuttamam /",
  "GP11brahmppu:29637": "tad etad upaśāntena dāntenādhyātmaśīlinā // BrP_236.38 //",
  "GP11brahmppu:29638": "ātmārāmeṇa buddhena boddhavyaṃ śucikarmaṇā /",
  "GP11brahmppu:29639": "yogadoṣān samucchidya pañca yān kavayo viduḥ // BrP_236.39 //",
  "GP11brahmppu:29640": "kāmaṃ krodhaṃ ca lobhaṃ ca bhayaṃ svapnaṃ ca pañcamam /",
  "GP11brahmppu:29641": "krodhaṃ śamena jayati kāmaṃ saṃkalpavarjanāt // BrP_236.40 //",
  "GP11brahmppu:29642": "sattvasaṃsevanād dhīro nidrām ucchettum arhati /",
  "GP11brahmppu:29643": "dhṛtyā śiśnodaraṃ rakṣet pāṇipādaṃ ca cakṣuṣā // BrP_236.41 //",
  "GP11brahmppu:29644": "cakṣuḥ śrotraṃ ca manasā mano vācaṃ ca karmaṇā /",
  "GP11brahmppu:29645": "apramādād bhayaṃ jahyād dambhaṃ prājñopasevanāt // BrP_236.42 //",
  "GP11brahmppu:29646": "evam etān yogadoṣāñ jayen nityam atandritaḥ /",
  "GP11brahmppu:29647": "agnīṃś ca brāhmaṇāṃś cātha devatāḥ praṇamet sadā // BrP_236.43 //",
  "GP11brahmppu:29648": "varjayed uddhatāṃ vācaṃ hiṃsāyuktāṃ manonugām /",
  "GP11brahmppu:29649": "brahmatejomayaṃ śukraṃ yasya sarvam idaṃ jagat // BrP_236.44 //",
  "GP11brahmppu:29650": "etasya bhūtabhūtasya dṛṣṭaṃ sthāvarajaṅgamam /",
  "GP11brahmppu:29651": "dhyānam adhyayanaṃ dānaṃ satyaṃ hrīr ārjavaṃ kṣamā // BrP_236.45 //",
  "GP11brahmppu:29652": "śaucaṃ caivātmanaḥ śuddhir indriyāṇāṃ ca nigrahaḥ /",
  "GP11brahmppu:29653": "etair vivardhate tejaḥ pāpmānaṃ cāpakarṣati // BrP_236.46 //",
  "GP11brahmppu:29654": "samaḥ sarveṣu bhūteṣu labhyālabhyena vartayan /",
  "GP11brahmppu:29655": "dhūtapāpmā tu tejasvī laghvāhāro jitendriyaḥ // BrP_236.47 //",
  "GP11brahmppu:29656": "kāmakrodhau vaśe kṛtvā niṣeved brahmaṇaḥ padam /",
  "GP11brahmppu:29657": "manasaś cendriyāṇāṃ ca kṛtvaikāgryaṃ samāhitaḥ // BrP_236.48 //",
  "GP11brahmppu:29658": "pūrvarātre parārdhe ca dhārayen mana ātmanaḥ /",
  "GP11brahmppu:29659": "jantoḥ pañcendriyasyāsya yady ekaṃ klinnam indriyam // BrP_236.49 //",
  "GP11brahmppu:29660": "tato 'sya sravati prajñā gireḥ pādād ivodakam /",
  "GP11brahmppu:29661": "manasaḥ pūrvam ādadyāt kūrmāṇām iva matsyahā // BrP_236.50 //",
  "GP11brahmppu:29662": "tataḥ śrotraṃ tataś cakṣur jihvā ghrāṇaṃ ca yogavit /",
  "GP11brahmppu:29663": "tata etāni saṃyamya manasi sthāpayed yadi // BrP_236.51 //",
  "GP11brahmppu:29664": "tathaivāpohya saṃkalpān mano hy ātmani dhārayet /",
  "GP11brahmppu:29665": "pañcendriyāṇi manasi hṛdi saṃsthāpayed yadi // BrP_236.52 //",
  "GP11brahmppu:29666": "yadaitāny avatiṣṭhante manaḥṣaṣṭhāni cātmani /",
  "GP11brahmppu:29667": "prasīdanti ca saṃsthāyāṃ tadā brahma prakāśate // BrP_236.53 //",
  "GP11brahmppu:29668": "vidhūma iva dīptārcir āditya iva dīptimān /",
  "GP11brahmppu:29669": "vaidyuto 'gnir ivākāśe paśyanty ātmānam ātmani // BrP_236.54 //",
  "GP11brahmppu:29670": "sarvaṃ tatra tu sarvatra vyāpakatvāc ca dṛśyate /",
  "GP11brahmppu:29671": "taṃ paśyanti mahātmāno brāhmaṇā ye manīṣiṇaḥ // BrP_236.55 //",
  "GP11brahmppu:29672": "dhṛtimanto mahāprājñāḥ sarvabhūtahite ratāḥ /",
  "GP11brahmppu:29673": "evaṃ parimitaṃ kālam ācaran saṃśitavrataḥ // BrP_236.56 //",
  "GP11brahmppu:29674": "āsīno hi rahasy eko gacched akṣarasāmyatām /",
  "GP11brahmppu:29675": "pramoho bhrama āvarto ghrāṇaṃ śravaṇadarśane // BrP_236.57 //",
  "GP11brahmppu:29676": "adbhutāni rasaḥ sparśaḥ śītoṣṇamārutākṛtiḥ /",
  "GP11brahmppu:29677": "pratibhān upasargāś ca pratisaṃgṛhya yogataḥ // BrP_236.58 //",
  "GP11brahmppu:29678": "tāṃs tattvavid anādṛtya sāmyenaiva nivartayet /",
  "GP11brahmppu:29679": "kuryāt paricayaṃ yoge trailokye niyato muniḥ // BrP_236.59 //",
  "GP11brahmppu:29680": "giriśṛṅge tathā caitye vṛkṣamūleṣu yojayet /",
  "GP11brahmppu:29681": "saṃniyamyendriyagrāmaṃ koṣṭhe bhāṇḍamanā iva // BrP_236.60 //",
  "GP11brahmppu:29682": "ekāgraṃ cintayen nityaṃ yogān nodvijate manaḥ /",
  "GP11brahmppu:29683": "yenopāyena śakyeta niyantuṃ cañcalaṃ manaḥ // BrP_236.61 //",
  "GP11brahmppu:29684": "tatra yukto niṣeveta na caiva vicalet tataḥ /",
  "GP11brahmppu:29685": "śūnyāgārāṇi caikāgro nivāsārtham upakramet // BrP_236.62 //",
  "GP11brahmppu:29686": "nātivrajet paraṃ vācā karmaṇā manasāpi vā /",
  "GP11brahmppu:29687": "upekṣako yatāhāro labdhālabdhasamo bhavet // BrP_236.63 //",
  "GP11brahmppu:29688": "yaś cainam abhinandeta yaś cainam abhivādayet /",
  "GP11brahmppu:29689": "samas tayoś cāpy ubhayor nābhidhyāyec chubhāśubham // BrP_236.64 //",
  "GP11brahmppu:29690": "na prahṛṣyeta lābheṣu nālābheṣu ca cintayet /",
  "GP11brahmppu:29691": "samaḥ sarveṣu bhūteṣu sadharmā mātariśvanaḥ // BrP_236.65 //",
  "GP11brahmppu:29692": "evaṃ svasthātmanaḥ sādhoḥ sarvatra samadarśinaḥ /",
  "GP11brahmppu:29693": "ṣaṇ māsān nityayuktasya śabdabrahmābhivartate // BrP_236.66 //",
  "GP11brahmppu:29694": "vedanārtān parān dṛṣṭvā samaloṣṭāśmakāñcanaḥ /",
  "GP11brahmppu:29695": "evaṃ tu nirato mārgaṃ viramen na vimohitaḥ // BrP_236.67 //",
  "GP11brahmppu:29696": "api varṇāvakṛṣṭas tu nārī vā dharmakāṅkṣiṇī /",
  "GP11brahmppu:29697": "tāv apy etena mārgeṇa gacchetāṃ paramāṃ gatim // BrP_236.68 //",
  "GP11brahmppu:29698": "ajaṃ purāṇam ajaraṃ sanātanaṃ BrP_236.69a",
  "GP11brahmppu:29699": "yam indriyātigam agocaraṃ dvijāḥ BrP_236.69b",
  "GP11brahmppu:29700": "avekṣya cemāṃ parameṣṭhisāmyatāṃ BrP_236.69c",
  "GP11brahmppu:29701": "prayānty anāvṛttigatiṃ manīṣiṇaḥ BrP_236.69d",
  "GP11brahmppu:29702": "{munaya ūcuḥ: }",
  "GP11brahmppu:29703": "yady evaṃ vedavacanaṃ kuru karma tyajeti ca /",
  "GP11brahmppu:29704": "kāṃ diśaṃ vidyayā yānti kāṃ ca gacchanti karmaṇā // BrP_237.1 //",
  "GP11brahmppu:29705": "etad vai śrotum icchāmas tad bhavān prabravītu naḥ /",
  "GP11brahmppu:29706": "etad anyonyavairūpyaṃ vartate pratikūlataḥ // BrP_237.2 //",
  "GP11brahmppu:29707": "{vyāsa uvāca: }",
  "GP11brahmppu:29708": "śṛṇudhvaṃ muniśārdūlā yat pṛcchadhvaṃ samāsataḥ /",
  "GP11brahmppu:29709": "karmavidyāmayau cobhau vyākhyāsyāmi kṣarākṣarau // BrP_237.3 //",
  "GP11brahmppu:29710": "yāṃ diśaṃ vidyayā yānti yāṃ gacchanti ca karmaṇā /",
  "GP11brahmppu:29711": "śṛṇudhvaṃ sāṃprataṃ viprā gahanaṃ hy etad uttaram // BrP_237.4 //",
  "GP11brahmppu:29712": "asti dharma iti yuktaṃ nāsti tatraiva yo vadet /",
  "GP11brahmppu:29713": "yakṣasya sādṛśyam idaṃ yakṣasyedaṃ bhaved atha // BrP_237.5 //",
  "GP11brahmppu:29714": "dvāv imāv atha panthānau yatra vedāḥ pratiṣṭhitāḥ /",
  "GP11brahmppu:29715": "pravṛttilakṣaṇo dharmo nivṛtto vā vibhāṣitaḥ // BrP_237.6 //",
  "GP11brahmppu:29716": "karmaṇā badhyate jantur vidyayā ca vimucyate /",
  "GP11brahmppu:29717": "tasmāt karma na kurvanti yatayaḥ pāradarśinaḥ // BrP_237.7 //",
  "GP11brahmppu:29718": "karmaṇā jāyate pretya mūrtimān ṣoḍaśātmakaḥ /",
  "GP11brahmppu:29719": "vidyayā jāyate nityam avyaktaṃ hy akṣarātmakam // BrP_237.8 //",
  "GP11brahmppu:29720": "karma tv eke praśaṃsanti svalpabuddhiratā narāḥ /",
  "GP11brahmppu:29721": "tena te dehajālena ramayanta upāsate // BrP_237.9 //",
  "GP11brahmppu:29722": "ye tu buddhiṃ parāṃ prāptā dharmanaipuṇyadarśinaḥ /",
  "GP11brahmppu:29723": "na te karma praśaṃsanti kūpaṃ nadyāṃ pibann iva // BrP_237.10 //",
  "GP11brahmppu:29724": "karmaṇāṃ phalam āpnoti sukhaduḥkhe bhavābhavau /",
  "GP11brahmppu:29725": "vidyayā tad avāpnoti yatra gatvā na śocati // BrP_237.11 //",
  "GP11brahmppu:29726": "na mriyate yatra gatvā yatra gatvā na jāyate /",
  "GP11brahmppu:29727": "na jīryate yatra gatvā yatra gatvā na vardhate // BrP_237.12 //",
  "GP11brahmppu:29728": "yatra tad brahma paramam avyaktam acalaṃ dhruvam /",
  "GP11brahmppu:29729": "avyākṛtam anāyāmam amṛtaṃ cādhiyogavit // BrP_237.13 //",
  "GP11brahmppu:29730": "dvaṃdvair na yatra bādhyante mānasena ca karmaṇā /",
  "GP11brahmppu:29731": "samāḥ sarvatra maitrāś ca sarvabhūtahite ratāḥ // BrP_237.14 //",
  "GP11brahmppu:29732": "vidyāmayo 'nyaḥ puruṣo dvijāḥ karmamayo 'paraḥ /",
  "GP11brahmppu:29733": "viprāś candrasamasparśaḥ sūkṣmayā kalayā sthitaḥ // BrP_237.15 //",
  "GP11brahmppu:29734": "tad etad ṛṣiṇā proktaṃ vistareṇānugīyate /",
  "GP11brahmppu:29735": "na vaktuṃ śakyate draṣṭuṃ cakratantum ivāmbare // BrP_237.16 //",
  "GP11brahmppu:29736": "ekādaśavikārātmā kalāsaṃbhārasaṃbhṛtaḥ /",
  "GP11brahmppu:29737": "mūrtimān iti taṃ vidyād viprāḥ karmaguṇātmakam // BrP_237.17 //",
  "GP11brahmppu:29738": "devo yaḥ saṃśritas tasmin buddhīndur iva puṣkare /",
  "GP11brahmppu:29739": "kṣetrajñaṃ taṃ vijānīyān nityaṃ yogajitātmakam // BrP_237.18 //",
  "GP11brahmppu:29740": "tamo rajaś ca sattvaṃ ca jñeyaṃ jīvaguṇātmakam /",
  "GP11brahmppu:29741": "jīvam ātmaguṇaṃ vidyād ātmānaṃ paramātmanaḥ // BrP_237.19 //",
  "GP11brahmppu:29742": "sacetanaṃ jīvaguṇaṃ vadanti BrP_237.20a",
  "GP11brahmppu:29743": "sa ceṣṭate jīvaguṇaṃ ca sarvam BrP_237.20b",
  "GP11brahmppu:29744": "tataḥ paraṃ kṣetravido vadanti BrP_237.20c",
  "GP11brahmppu:29745": "prakalpayanto bhuvanāni sapta BrP_237.20d",
  "GP11brahmppu:29746": "{vyāsa uvāca: }",
  "GP11brahmppu:29747": "prakṛtyās tu vikārā ye kṣetrajñās te pariśrutāḥ /",
  "GP11brahmppu:29748": "te cainaṃ na prajānanti na jānāti sa tān api // BrP_237.21 //",
  "GP11brahmppu:29749": "taiś caiva kurute kāryaṃ manaḥṣaṣṭhair ihendriyaiḥ /",
  "GP11brahmppu:29750": "sudāntair iva saṃyantā dṛḍhaḥ paramavājibhiḥ // BrP_237.22 //",
  "GP11brahmppu:29751": "indriyebhyaḥ parā hy arthā arthebhyaḥ paramaṃ manaḥ /",
  "GP11brahmppu:29752": "manasas tu parā buddhir buddher ātmā mahān paraḥ // BrP_237.23 //",
  "GP11brahmppu:29753": "mahataḥ param avyaktam avyaktāt parato 'mṛtam /",
  "GP11brahmppu:29754": "amṛtān na paraṃ kiṃcit sā kāṣṭhā paramā gatiḥ // BrP_237.24 //",
  "GP11brahmppu:29755": "evaṃ sarveṣu bhūteṣu gūḍhātmā na prakāśate /",
  "GP11brahmppu:29756": "dṛśyate tv agryayā buddhyā sūkṣmayā sūkṣmadarśibhiḥ // BrP_237.25 //",
  "GP11brahmppu:29757": "antarātmani saṃlīya manaḥṣaṣṭhāni medhayā /",
  "GP11brahmppu:29758": "indriyair indriyārthāṃś ca bahucittam acintayan // BrP_237.26 //",
  "GP11brahmppu:29759": "dhyāne 'pi paramaṃ kṛtvā vidyāsaṃpāditaṃ manaḥ /",
  "GP11brahmppu:29760": "anīśvaraḥ praśāntātmā tato gacchet paraṃ padam // BrP_237.27 //",
  "GP11brahmppu:29761": "indriyāṇāṃ tu sarveṣāṃ vaśyātmā calitasmṛtiḥ /",
  "GP11brahmppu:29762": "ātmanaḥ saṃpradānena martyo mṛtyum upāśnute // BrP_237.28 //",
  "GP11brahmppu:29763": "vihatya sarvasaṃkalpān sattve cittaṃ niveśayet /",
  "GP11brahmppu:29764": "sattve cittaṃ samāveśya tataḥ kālañjaro bhavet // BrP_237.29 //",
  "GP11brahmppu:29765": "cittaprasādena yatir jahātīha śubhāśubham /",
  "GP11brahmppu:29766": "prasannātmātmani sthitvā sukham atyantam aśnute // BrP_237.30 //",
  "GP11brahmppu:29767": "lakṣaṇaṃ tu prasādasya yathā svapne sukhaṃ bhavet /",
  "GP11brahmppu:29768": "nirvāte vā yathā dīpo dīpyamāno na kampate // BrP_237.31 //",
  "GP11brahmppu:29769": "evaṃ pūrvāpare rātre yuñjann ātmānam ātmanā /",
  "GP11brahmppu:29770": "laghvāhāro viśuddhātmā paśyaty ātmānam ātmani // BrP_237.32 //",
  "GP11brahmppu:29771": "rahasyaṃ sarvavedānām anaitihyam anāgamam /",
  "GP11brahmppu:29772": "ātmapratyāyakaṃ śāstram idaṃ putrānuśāsanam // BrP_237.33 //",
  "GP11brahmppu:29773": "dharmākhyāneṣu sarveṣu satyākhyāneṣu yad vasu /",
  "GP11brahmppu:29774": "daśavarṣasahasrāṇi nirmathyāmṛtam uddhṛtam // BrP_237.34 //",
  "GP11brahmppu:29775": "navanītaṃ yathā dadhnaḥ kāṣṭhād agnir yathaiva ca /",
  "GP11brahmppu:29776": "tathaiva viduṣāṃ jñānaṃ muktihetoḥ samuddhṛtam // BrP_237.35 //",
  "GP11brahmppu:29777": "snātakānām idaṃ śāstraṃ vācyaṃ putrānuśāsanam /",
  "GP11brahmppu:29778": "tad idaṃ nāpraśāntāya nādāntāya tapasvine // BrP_237.36 //",
  "GP11brahmppu:29779": "nāvedaviduṣe vācyaṃ tathā nānugatāya ca /",
  "GP11brahmppu:29780": "nāsūyakāyānṛjave na cānirdiṣṭakāriṇe // BrP_237.37 //",
  "GP11brahmppu:29781": "na tarkaśāstradagdhāya tathaiva piśunāya ca /",
  "GP11brahmppu:29782": "ślāghine ślāghanīyāya praśāntāya tapasvine // BrP_237.38 //",
  "GP11brahmppu:29783": "idaṃ priyāya putrāya śiṣyāyānugatāya tu /",
  "GP11brahmppu:29784": "rahasyadharmaṃ vaktavyaṃ nānyasmai tu kathaṃcana // BrP_237.39 //",
  "GP11brahmppu:29785": "yad apy asya mahīṃ dadyād ratnapūrṇām imāṃ naraḥ /",
  "GP11brahmppu:29786": "idam eva tataḥ śreya iti manyeta tattvavit // BrP_237.40 //",
  "GP11brahmppu:29787": "ato guhyatarārthaṃ tad adhyātmam atimānuṣam /",
  "GP11brahmppu:29788": "yat tan maharṣibhir dṛṣṭaṃ vedānteṣu ca gīyate // BrP_237.41 //",
  "GP11brahmppu:29789": "tad yuṣmabhyaṃ prayacchāmi yan māṃ pṛcchata sattamāḥ /",
  "GP11brahmppu:29790": "yan me manasi varteta yas tu vo hṛdi saṃśayaḥ /",
  "GP11brahmppu:29791": "śrutaṃ bhavadbhis tat sarvaṃ kim anyat kathayāmi vaḥ // BrP_237.42 //",
  "GP11brahmppu:29792": "{munaya ūcuḥ: }",
  "GP11brahmppu:29793": "adhyātmaṃ vistareṇeha punar eva vadasva naḥ /",
  "GP11brahmppu:29794": "yad adhyātmaṃ yathā vidmo bhagavann ṛṣisattama // BrP_237.43 //",
  "GP11brahmppu:29795": "{vyāsa uvāca: }",
  "GP11brahmppu:29796": "adhyātmaṃ yad idaṃ viprāḥ puruṣasyeha paṭhyate /",
  "GP11brahmppu:29797": "yuṣmabhyaṃ kathayiṣyāmi tasya vyākhyāvadhāryatām // BrP_237.44 //",
  "GP11brahmppu:29798": "bhūmir āpas tathā jyotir vāyur ākāśam eva ca /",
  "GP11brahmppu:29799": "mahābhūtāni yaś caiva sarvabhūteṣu bhūtakṛt // BrP_237.45 //",
  "GP11brahmppu:29800": "{munaya ūcuḥ: }",
  "GP11brahmppu:29801": "ākāraṃ tu bhaved yasya yasmin dehaṃ na paśyati /",
  "GP11brahmppu:29802": "ākāśādyaṃ śarīreṣu kathaṃ tad upavarṇayet /",
  "GP11brahmppu:29803": "indriyāṇāṃ guṇāḥ kecit kathaṃ tān upalakṣayet // BrP_237.46 //",
  "GP11brahmppu:29804": "{vyāsa uvāca: }",
  "GP11brahmppu:29805": "etad vo varṇayiṣyāmi yathāvad anudarśanam /",
  "GP11brahmppu:29806": "śṛṇudhvaṃ tad ihaikāgryā yathātattvaṃ yathā ca tat // BrP_237.47 //",
  "GP11brahmppu:29807": "śabdaḥ śrotraṃ tathā khāni trayam ākāśalakṣaṇam /",
  "GP11brahmppu:29808": "prāṇaś ceṣṭā tathā sparśa ete vāyuguṇās trayaḥ // BrP_237.48 //",
  "GP11brahmppu:29809": "rūpaṃ cakṣur vipākaś ca tridhā jyotir vidhīyate /",
  "GP11brahmppu:29810": "raso 'tha rasanaṃ svedo guṇās tv ete trayo 'mbhasām // BrP_237.49 //",
  "GP11brahmppu:29811": "ghreyaṃ ghrāṇaṃ śarīraṃ ca bhūmer ete guṇās trayaḥ /",
  "GP11brahmppu:29812": "etāvān indriyagrāmo vyākhyātaḥ pāñcabhautikaḥ // BrP_237.50 //",
  "GP11brahmppu:29813": "vāyoḥ sparśo raso 'dbhyaś ca jyotiṣo rūpam ucyate /",
  "GP11brahmppu:29814": "ākāśaprabhavaḥ śabdo gandho bhūmiguṇaḥ smṛtaḥ // BrP_237.51 //",
  "GP11brahmppu:29815": "mano buddhiḥ svabhāvaś ca guṇā ete svayonijāḥ /",
  "GP11brahmppu:29816": "te guṇān ativartante guṇebhyaḥ paramā matāḥ // BrP_237.52 //",
  "GP11brahmppu:29817": "yathā kūrma ivāṅgāni prasārya saṃniyacchati /",
  "GP11brahmppu:29818": "evam evendriyagrāmaṃ buddhiśreṣṭho niyacchati // BrP_237.53 //",
  "GP11brahmppu:29819": "yad ūrdhvaṃ pādatalayor avārkordhvaṃ ca paśyati /",
  "GP11brahmppu:29820": "etasminn eva kṛtye sā vartate buddhir uttamā // BrP_237.54 //",
  "GP11brahmppu:29821": "guṇais tu nīyate buddhir buddhir evendriyāṇy api /",
  "GP11brahmppu:29822": "manaḥṣaṣṭhāni sarvāṇi buddhyā bhāvāt kuto guṇāḥ // BrP_237.55 //",
  "GP11brahmppu:29823": "indriyāṇi naraiḥ pañca ṣaṣṭhaṃ tan mana ucyate /",
  "GP11brahmppu:29824": "saptamīṃ buddhim evāhuḥ kṣetrajñaṃ viddhi cāṣṭamam // BrP_237.56 //",
  "GP11brahmppu:29825": "cakṣur ālokanāyaiva saṃśayaṃ kurute manaḥ /",
  "GP11brahmppu:29826": "buddhir adhyavasānāya sākṣī kṣetrajña ucyate // BrP_237.57 //",
  "GP11brahmppu:29827": "rajas tamaś ca sattvaṃ ca traya ete svayonijāḥ /",
  "GP11brahmppu:29828": "samāḥ sarveṣu bhūteṣu tān guṇān upalakṣayet // BrP_237.58 //",
  "GP11brahmppu:29829": "tatra yat prītisaṃyuktaṃ kiṃcid ātmani lakṣayet /",
  "GP11brahmppu:29830": "praśāntam iva saṃyuktaṃ sattvaṃ tad upadhārayet // BrP_237.59 //",
  "GP11brahmppu:29831": "yat tu saṃtāpasaṃyuktaṃ kāye manasi vā bhavet /",
  "GP11brahmppu:29832": "pravṛttaṃ raja ity evaṃ tatra cāpy upalakṣayet // BrP_237.60 //",
  "GP11brahmppu:29833": "yat tu saṃmohasaṃyuktam avyaktaṃ viṣamaṃ bhavet /",
  "GP11brahmppu:29834": "apratarkyam avijñeyaṃ tamas tad upadhārayet // BrP_237.61 //",
  "GP11brahmppu:29835": "praharṣaḥ prītir ānandaṃ svāmyaṃ svasthātmacittatā /",
  "GP11brahmppu:29836": "akasmād yadi vā kasmād vadanti sāttvikān guṇān // BrP_237.62 //",
  "GP11brahmppu:29837": "abhimāno mṛṣāvādo lobho mohas tathākṣamā /",
  "GP11brahmppu:29838": "liṅgāni rajasas tāni vartante hetutattvataḥ // BrP_237.63 //",
  "GP11brahmppu:29839": "tathā mohaḥ pramādaś ca tandrī nidrāprabodhitā /",
  "GP11brahmppu:29840": "kathaṃcid abhivartante vijñeyās tāmasā guṇāḥ // BrP_237.64 //",
  "GP11brahmppu:29841": "manaḥ prasṛjate bhāvaṃ buddhir adhyavasāyinī /",
  "GP11brahmppu:29842": "hṛdayaṃ priyam eveha trividhā karmacodanā // BrP_237.65 //",
  "GP11brahmppu:29843": "indriyebhyaḥ parā hy arthā arthebhyaś ca paraṃ manaḥ /",
  "GP11brahmppu:29844": "manasas tu parā buddhir buddher ātmā paraḥ smṛtaḥ // BrP_237.66 //",
  "GP11brahmppu:29845": "buddhir ātmā manuṣyasya buddhir evātmanāyikā /",
  "GP11brahmppu:29846": "yadā vikurute bhāvaṃ tadā bhavati sā manaḥ // BrP_237.67 //",
  "GP11brahmppu:29847": "indriyāṇāṃ pṛthagbhāvād buddhir vikurute hy anu /",
  "GP11brahmppu:29848": "śṛṇvatī bhavati śrotraṃ spṛśatī sparśa ucyate // BrP_237.68 //",
  "GP11brahmppu:29849": "paśyantī ca bhaved dṛṣṭī rasantī rasanā bhavet /",
  "GP11brahmppu:29850": "jighrantī bhavati ghrāṇaṃ buddhir vikurute pṛthak // BrP_237.69 //",
  "GP11brahmppu:29851": "indriyāṇi tu tāny āhus teṣāṃ vṛttyā vitiṣṭhati /",
  "GP11brahmppu:29852": "tiṣṭhati puruṣe buddhir buddhibhāvavyavasthitā // BrP_237.70 //",
  "GP11brahmppu:29853": "kadācil labhate prītiṃ kadācid api śocati /",
  "GP11brahmppu:29854": "na sukhena ca duḥkhena kadācid iha muhyate // BrP_237.71 //",
  "GP11brahmppu:29855": "svayaṃ bhāvātmikā bhāvāṃs trīn etān ativartate /",
  "GP11brahmppu:29856": "saritāṃ sāgaro bhartā mahāvelām ivormimān // BrP_237.72 //",
  "GP11brahmppu:29857": "yadā prārthayate kiṃcit tadā bhavati sā manaḥ /",
  "GP11brahmppu:29858": "adhiṣṭhāne ca vai buddhyā pṛthag etāni saṃsmaret // BrP_237.73 //",
  "GP11brahmppu:29859": "indriyāṇi ca medhyāni vicetavyāni kṛtsnaśaḥ /",
  "GP11brahmppu:29860": "sarvāṇy evānupūrveṇa yad yadā ca vidhīyate // BrP_237.74 //",
  "GP11brahmppu:29861": "avibhāgamanā buddhir bhāvo manasi vartate /",
  "GP11brahmppu:29862": "pravartamānas tu rajaḥ sattvam apy ativartate // BrP_237.75 //",
  "GP11brahmppu:29863": "ye vai bhāvena vartante sarveṣv eteṣu te triṣu /",
  "GP11brahmppu:29864": "anv arthān saṃpravartante rathanemim arā iva // BrP_237.76 //",
  "GP11brahmppu:29865": "pradīpārthaṃ manaḥ kuryād indriyair buddhisattamaiḥ /",
  "GP11brahmppu:29866": "niścaradbhir yathāyogam udāsīnair yadṛcchayā // BrP_237.77 //",
  "GP11brahmppu:29867": "evaṃsvabhāvam evedam iti buddhvā na muhyati /",
  "GP11brahmppu:29868": "aśocan saṃprahṛṣyaṃś ca nityaṃ vigatamatsaraḥ // BrP_237.78 //",
  "GP11brahmppu:29869": "na hy ātmā śakyate draṣṭum indriyaiḥ kāmagocaraiḥ /",
  "GP11brahmppu:29870": "pravartamānair anekair durdharair akṛtātmabhiḥ // BrP_237.79 //",
  "GP11brahmppu:29871": "teṣāṃ tu manasā raśmīn yadā samyaṅ niyacchati /",
  "GP11brahmppu:29872": "tadā prakāśate śyātmā dīpadīptā yathākṛtiḥ // BrP_237.80 //",
  "GP11brahmppu:29873": "sarveṣām eva bhūtānāṃ tamasy upagate yathā /",
  "GP11brahmppu:29874": "prakāśaṃ bhavate sarvaṃ tathaivam upadhāryatām // BrP_237.81 //",
  "GP11brahmppu:29875": "yathā vāricaraḥ pakṣī na lipyati jale caran /",
  "GP11brahmppu:29876": "vimuktātmā tathā yogī guṇadoṣair na lipyate // BrP_237.82 //",
  "GP11brahmppu:29877": "evam eva kṛtaprajño na doṣair viṣayāṃś caran /",
  "GP11brahmppu:29878": "asajjamānaḥ sarveṣu na kathaṃcit pralipyate // BrP_237.83 //",
  "GP11brahmppu:29879": "tyaktvā pūrvakṛtaṃ karma ratir yasya sadātmani /",
  "GP11brahmppu:29880": "sarvabhūtātmabhūtasya guṇasaṅgena sajjataḥ // BrP_237.84 //",
  "GP11brahmppu:29881": "svayam ātmā prasavati guṇeṣv api kadācana /",
  "GP11brahmppu:29882": "na guṇā vidur ātmānaṃ guṇān veda sa sarvadā // BrP_237.85 //",
  "GP11brahmppu:29883": "paridadhyād guṇānāṃ sa draṣṭā caiva yathātatham /",
  "GP11brahmppu:29884": "sattvakṣetrajñayor evam antaraṃ lakṣayen naraḥ // BrP_237.86 //",
  "GP11brahmppu:29885": "sṛjate tu guṇān eka eko na sṛjate guṇān /",
  "GP11brahmppu:29886": "pṛthagbhūtau prakṛtyaitau saṃprayuktau ca sarvadā // BrP_237.87 //",
  "GP11brahmppu:29887": "yathāśmanā hiraṇyasya saṃprayuktau tathaiva tau /",
  "GP11brahmppu:29888": "maśakodumbarau vāpi saṃprayuktau yathā saha // BrP_237.88 //",
  "GP11brahmppu:29889": "iṣikā vā yathā muñje pṛthak ca saha caiva ha /",
  "GP11brahmppu:29890": "tathaiva sahitāv etau anyonyasmin pratiṣṭhitau // BrP_237.89 //",
  "GP11brahmppu:29891": "{vyāsa uvāca: }",
  "GP11brahmppu:29892": "sṛjate tu guṇān sattvaṃ kṣetrajñas tv adhitiṣṭhati /",
  "GP11brahmppu:29893": "guṇān vikriyataḥ sarvān udāsīnavad īśvaraḥ // BrP_238.1 //",
  "GP11brahmppu:29894": "svabhāvayuktaṃ tat sarvaṃ yad imān sṛjate guṇān /",
  "GP11brahmppu:29895": "ūrṇanābhir yathā sūtraṃ sṛjate tad guṇāṃs tathā // BrP_238.2 //",
  "GP11brahmppu:29896": "pravṛttā na nivartante pravṛttir nopalabhyate /",
  "GP11brahmppu:29897": "evam eke vyavasyanti nivṛttim iti cāpare // BrP_238.3 //",
  "GP11brahmppu:29898": "ubhayaṃ saṃpradhāryaitad adhyavasyed yathāmati /",
  "GP11brahmppu:29899": "anenaiva vidhānena bhaved vai saṃśayo mahān // BrP_238.4 //",
  "GP11brahmppu:29900": "anādinidhano hy ātmā taṃ buddhvā viharen naraḥ /",
  "GP11brahmppu:29901": "akrudhyann aprahṛṣyaṃś ca nityaṃ vigatamatsaraḥ // BrP_238.5 //",
  "GP11brahmppu:29902": "ity evaṃ hṛdaye sarvo buddhicintāmayaṃ dṛḍham /",
  "GP11brahmppu:29903": "anityaṃ sukham āsīnam aśocyaṃ chinnasaṃśayaḥ // BrP_238.6 //",
  "GP11brahmppu:29904": "tarayet pracyutāṃ pṛthvīṃ yathā pūrṇāṃ nadīṃ narāḥ /",
  "GP11brahmppu:29905": "avagāhya ca vidvāṃso viprā lolam imaṃ tathā // BrP_238.7 //",
  "GP11brahmppu:29906": "na tu tapyati vai vidvān sthale carati tattvavit /",
  "GP11brahmppu:29907": "evaṃ vicintya cātmānaṃ kevalaṃ jñānam ātmanaḥ // BrP_238.8 //",
  "GP11brahmppu:29908": "tāṃ tu buddhvā naraḥ sargaṃ bhūtānām āgatiṃ gatim /",
  "GP11brahmppu:29909": "samaceṣṭaś ca vai samyag labhate śamam uttamam // BrP_238.9 //",
  "GP11brahmppu:29910": "etad dvijanmasāmagryaṃ brāhmaṇasya viśeṣataḥ /",
  "GP11brahmppu:29911": "ātmajñānasamasneha- paryāptaṃ tatparāyaṇam // BrP_238.10 //",
  "GP11brahmppu:29912": "tattvaṃ buddhvā bhaved buddhaḥ kim anyad buddhalakṣaṇam /",
  "GP11brahmppu:29913": "vijñāyaitad vimucyante kṛtakṛtyā manīṣiṇaḥ // BrP_238.11 //",
  "GP11brahmppu:29914": "na bhavati viduṣāṃ mahad bhayaṃ BrP_238.12a",
  "GP11brahmppu:29915": "yad aviduṣāṃ sumahad bhayaṃ paratra BrP_238.12b",
  "GP11brahmppu:29916": "nahi gatir adhikāsti kasyacid BrP_238.12c",
  "GP11brahmppu:29917": "bhavati hi yā viduṣaḥ sanātanī BrP_238.12d",
  "GP11brahmppu:29918": "loke mātaram asūyate naras BrP_238.13a",
  "GP11brahmppu:29919": "tatra devam anirīkṣya śocate BrP_238.13b",
  "GP11brahmppu:29920": "tatra cet kuśalo na śocate BrP_238.13c",
  "GP11brahmppu:29921": "ye vidus tad ubhayaṃ kṛtākṛtam BrP_238.13d",
  "GP11brahmppu:29922": "yat karoty anabhisaṃdhipūrvakaṃ BrP_238.14a",
  "GP11brahmppu:29923": "tac ca nindayati yat purā kṛtam BrP_238.14b",
  "GP11brahmppu:29924": "yat priyaṃ tad ubhayaṃ na vāpriyaṃ BrP_238.14c",
  "GP11brahmppu:29925": "tasya taj janayatīha kurvataḥ BrP_238.14d",
  "GP11brahmppu:29926": "{munaya ūcuḥ: }",
  "GP11brahmppu:29927": "yasmād dharmāt paro dharmo vidyate neha kaścana /",
  "GP11brahmppu:29928": "yo viśiṣṭaś ca bhūtebhyas tad bhavān prabravītu naḥ // BrP_238.15 //",
  "GP11brahmppu:29929": "{vyāsa uvāca: }",
  "GP11brahmppu:29930": "dharmaṃ ca saṃpravakṣyāmi purāṇam ṛṣibhiḥ stutam /",
  "GP11brahmppu:29931": "viśiṣṭaṃ sarvadharmebhyaḥ śṛṇudhvaṃ munisattamāḥ // BrP_238.16 //",
  "GP11brahmppu:29932": "indriyāṇi pramāthīni buddhyā saṃyamya tattvataḥ /",
  "GP11brahmppu:29933": "sarvataḥ prasṛtānīha pitā bālān ivātmajān // BrP_238.17 //",
  "GP11brahmppu:29934": "manasaś cendriyāṇāṃ cāpy aikāgryaṃ paramaṃ tapaḥ /",
  "GP11brahmppu:29935": "vijñeyaḥ sarvadharmebhyaḥ sa dharmaḥ para ucyate // BrP_238.18 //",
  "GP11brahmppu:29936": "tāni sarvāṇi saṃdhāya manaḥṣaṣṭhāni medhayā /",
  "GP11brahmppu:29937": "ātmatṛptaḥ sa evāsīd bahucintyam acintayan // BrP_238.19 //",
  "GP11brahmppu:29938": "gocarebhyo nivṛttāni yadā sthāsyanti veśmani /",
  "GP11brahmppu:29939": "tadā caivātmanātmānaṃ paraṃ drakṣyatha śāśvatam // BrP_238.20 //",
  "GP11brahmppu:29940": "sarvātmānaṃ mahātmānaṃ vidhūmam iva pāvakam /",
  "GP11brahmppu:29941": "prapaśyanti mahātmānaṃ brāhmaṇā ye manīṣiṇaḥ // BrP_238.21 //",
  "GP11brahmppu:29942": "yathā puṣpaphalopeto bahuśākho mahādrumaḥ /",
  "GP11brahmppu:29943": "ātmano nābhijānīte kva me puṣpaṃ kva me phalam // BrP_238.22 //",
  "GP11brahmppu:29944": "evam ātmā na jānīte kva gamiṣye kuto 'nv aham /",
  "GP11brahmppu:29945": "anyo hy asyāntarātmāsti yaḥ sarvam anupaśyati // BrP_238.23 //",
  "GP11brahmppu:29946": "jñānadīpena dīptena paśyaty ātmānam ātmanā /",
  "GP11brahmppu:29947": "dṛṣṭvātmānaṃ tathā yūyaṃ virāgā bhavata dvijāḥ // BrP_238.24 //",
  "GP11brahmppu:29948": "vimuktāḥ sarvapāpebhyo muktatvaca ivoragāḥ /",
  "GP11brahmppu:29949": "parāṃ buddhim avāpyehāpy acintā vigatajvarāḥ // BrP_238.25 //",
  "GP11brahmppu:29950": "sarvataḥsrotasaṃ ghorāṃ nadīṃ lokapravāhiṇīm /",
  "GP11brahmppu:29951": "pañcendriyagrāhavatīṃ manaḥsaṃkalparodhasam // BrP_238.26 //",
  "GP11brahmppu:29952": "lobhamohatṛṇacchannāṃ kāmakrodhasarīsṛpām /",
  "GP11brahmppu:29953": "satyatīrthānṛtakṣobhāṃ krodhapaṅkāṃ saridvarām // BrP_238.27 //",
  "GP11brahmppu:29954": "avyaktaprabhavāṃ śīghrāṃ kāmakrodhasamākulām /",
  "GP11brahmppu:29955": "prataradhvaṃ nadīṃ buddhyā dustarām akṛtātmabhiḥ // BrP_238.28 //",
  "GP11brahmppu:29956": "saṃsārasāgaragamāṃ yonipātāladustarām /",
  "GP11brahmppu:29957": "ātmajanmodbhavāṃ tāṃ tu jihvāvartadurāsadām // BrP_238.29 //",
  "GP11brahmppu:29958": "yāṃ taranti kṛtaprajñā dhṛtimanto manīṣiṇaḥ /",
  "GP11brahmppu:29959": "tāṃ tīrṇaḥ sarvato mukto vidhūtātmātmavāñ śuciḥ // BrP_238.30 //",
  "GP11brahmppu:29960": "uttamāṃ buddhim āsthāya brahmabhūyāya kalpate /",
  "GP11brahmppu:29961": "uttīrṇaḥ sarvasaṃkleśān prasannātmā vikalmaṣaḥ // BrP_238.31 //",
  "GP11brahmppu:29962": "bhūyiṣṭhānīva bhūtāni sarvasthānān nirīkṣya ca /",
  "GP11brahmppu:29963": "akrudhyann aprasīdaṃś ca nanṛśaṃsamatis tathā // BrP_238.32 //",
  "GP11brahmppu:29964": "tato drakṣyatha sarveṣāṃ bhūtānāṃ prabhavāpyayam /",
  "GP11brahmppu:29965": "etad dhi sarvadharmebhyo viśiṣṭaṃ menire budhāḥ // BrP_238.33 //",
  "GP11brahmppu:29966": "dharmaṃ dharmabhṛtāṃ śreṣṭhā munayaḥ satyadarśinaḥ /",
  "GP11brahmppu:29967": "ātmāno vyāpino viprā iti putrānuśāsanam // BrP_238.34 //",
  "GP11brahmppu:29968": "prayatāya pravaktavyaṃ hitāyānugatāya ca /",
  "GP11brahmppu:29969": "ātmajñānam idaṃ guhyaṃ sarvaguhyatamaṃ mahat // BrP_238.35 //",
  "GP11brahmppu:29970": "abravaṃ yad ahaṃ viprā ātmasākṣikam añjasā /",
  "GP11brahmppu:29971": "naiva strī na pumān evaṃ na caivedaṃ napuṃsakam // BrP_238.36 //",
  "GP11brahmppu:29972": "aduḥkham asukhaṃ brahma bhūtabhavyabhavātmakam /",
  "GP11brahmppu:29973": "naitaj jñātvā pumān strī vā punarbhavam avāpnuyāt // BrP_238.37 //",
  "GP11brahmppu:29974": "yathā matāni sarvāṇi tathaitāni yathā tathā /",
  "GP11brahmppu:29975": "kathitāni mayā viprā bhavanti na bhavanti ca // BrP_238.38 //",
  "GP11brahmppu:29976": "tatprītiyuktena guṇānvitena BrP_238.39a",
  "GP11brahmppu:29977": "putreṇa satputradayānvitena BrP_238.39b",
  "GP11brahmppu:29978": "dṛṣṭvā hitaṃ prītamanā yadarthaṃ BrP_238.39c",
  "GP11brahmppu:29979": "brūyāt sutasyeha yad uktam etat BrP_238.39d",
  "GP11brahmppu:29980": "{munaya ūcuḥ: }",
  "GP11brahmppu:29981": "mokṣaḥ pitāmahenokta upāyān nānupāyataḥ /",
  "GP11brahmppu:29982": "tam upāyaṃ yathānyāyaṃ śrotum icchāmahe mune // BrP_238.40 //",
  "GP11brahmppu:29983": "{vyāsa uvāca: }",
  "GP11brahmppu:29984": "asmāsu tan mahāprājñā yuktaṃ nipuṇadarśanam /",
  "GP11brahmppu:29985": "yadupāyena sarvārthān mṛgayadhvaṃ sadānaghāḥ // BrP_238.41 //",
  "GP11brahmppu:29986": "ghaṭopakaraṇe buddhir ghaṭotpattau na sā matā /",
  "GP11brahmppu:29987": "evaṃ dharmādyupāyārthe nānyadharmeṣu kāraṇam // BrP_238.42 //",
  "GP11brahmppu:29988": "pūrve samudre yaḥ panthā na sa gacchati paścimam /",
  "GP11brahmppu:29989": "ekaḥ panthā hi mokṣasya tac chṛṇudhvaṃ mamānaghāḥ // BrP_238.43 //",
  "GP11brahmppu:29990": "kṣamayā krodham ucchindyāt kāmaṃ saṃkalpavarjanāt /",
  "GP11brahmppu:29991": "sattvasaṃsevanād dhīro nidrām ucchettum arhati // BrP_238.44 //",
  "GP11brahmppu:29992": "apramādād bhayaṃ rakṣed rakṣet kṣetraṃ ca saṃvidam /",
  "GP11brahmppu:29993": "icchāṃ dveṣaṃ ca kāmaṃ ca dhairyeṇa vinivartayet // BrP_238.45 //",
  "GP11brahmppu:29994": "nidrāṃ ca pratibhāṃ caiva jñānābhyāsena tattvavit /",
  "GP11brahmppu:29995": "upadravāṃs tathā yogī hitajīrṇamitāśanāt // BrP_238.46 //",
  "GP11brahmppu:29996": "lobhaṃ mohaṃ ca saṃtoṣād viṣayāṃs tattvadarśanāt /",
  "GP11brahmppu:29997": "anukrośād adharmaṃ ca jayed dharmam upekṣayā // BrP_238.47 //",
  "GP11brahmppu:29998": "āyatyā ca jayed āśāṃ sāmarthyaṃ saṅgavarjanāt /",
  "GP11brahmppu:29999": "anityatvena ca snehaṃ kṣudhāṃ yogena paṇḍitaḥ // BrP_238.48 //",
  "GP11brahmppu:30000": "kāruṇyenātmanātmānaṃ tṛṣṇāṃ ca paritoṣataḥ /",
  "GP11brahmppu:30001": "utthānena jayet tandrāṃ vitarkaṃ niścayāj jayet // BrP_238.49 //",
  "GP11brahmppu:30002": "maunena bahubhāṣāṃ ca śauryeṇa ca bhayaṃ jayet /",
  "GP11brahmppu:30003": "yacched vāṅmanasī buddhyā tāṃ yacchej jñānacakṣuṣā // BrP_238.50 //",
  "GP11brahmppu:30004": "jñānam ātmā mahān yacchet taṃ yacchec chāntir ātmanaḥ /",
  "GP11brahmppu:30005": "tad etad upaśāntena boddhavyaṃ śucikarmaṇā // BrP_238.51 //",
  "GP11brahmppu:30006": "yogadoṣān samucchidya pañca yān kavayo viduḥ /",
  "GP11brahmppu:30007": "kāmaṃ krodhaṃ ca lobhaṃ ca bhayaṃ svapnaṃ ca pañcamam // BrP_238.52 //",
  "GP11brahmppu:30008": "parityajya niṣeveta yathāvad yogasādhanāt /",
  "GP11brahmppu:30009": "dhyānam adhyayanaṃ dānaṃ satyaṃ hrīr ārjavaṃ kṣamā // BrP_238.53 //",
  "GP11brahmppu:30010": "śaucam ācārataḥ śuddhir indriyāṇāṃ ca saṃyamaḥ /",
  "GP11brahmppu:30011": "etair vivardhate tejaḥ pāpmānam upahanti ca // BrP_238.54 //",
  "GP11brahmppu:30012": "sidhyanti cāsya saṃkalpā vijñānaṃ ca pravartate /",
  "GP11brahmppu:30013": "dhūtapāpaḥ sa tejasvī laghvāhāro jitendriyaḥ // BrP_238.55 //",
  "GP11brahmppu:30014": "kāmakrodhau vaśe kṛtvā nirviśed brahmaṇaḥ padam /",
  "GP11brahmppu:30015": "amūḍhatvam asaṅgitvaṃ kāmakrodhavivarjanam // BrP_238.56 //",
  "GP11brahmppu:30016": "adainyam anudīrṇatvam anudvego hy avasthitiḥ /",
  "GP11brahmppu:30017": "eṣa mārgo hi mokṣasya prasanno vimalaḥ śuciḥ /",
  "GP11brahmppu:30018": "tathā vākkāyamanasāṃ niyamāḥ kāmato 'vyayāḥ // BrP_238.57 //",
  "GP11brahmppu:30019": "{munaya ūcuḥ: }",
  "GP11brahmppu:30020": "sāṃkhyaṃ yogasya no vipra viśeṣaṃ vaktum arhasi /",
  "GP11brahmppu:30021": "tava dharmajña sarvaṃ hi viditaṃ munisattama // BrP_239.1 //",
  "GP11brahmppu:30022": "{vyāsa uvāca: }",
  "GP11brahmppu:30023": "sāṃkhyāḥ sāṃkhyaṃ praśaṃsanti yogān yogaviduttamāḥ /",
  "GP11brahmppu:30024": "vadanti kāraṇaiḥ śreṣṭhaiḥ svapakṣodbhavanāya vai // BrP_239.2 //",
  "GP11brahmppu:30025": "anīśvaraḥ kathaṃ mucyed ity evaṃ munisattamāḥ /",
  "GP11brahmppu:30026": "vadanti kāraṇaiḥ śreṣṭhaṃ yogaṃ samyaṅ manīṣiṇaḥ // BrP_239.3 //",
  "GP11brahmppu:30027": "vadanti kāraṇaṃ vedaṃ sāṃkhyaṃ samyag dvijātayaḥ /",
  "GP11brahmppu:30028": "vijñāyeha gatīḥ sarvā virakto viṣayeṣu yaḥ // BrP_239.4 //",
  "GP11brahmppu:30029": "ūrdhvaṃ sa dehāt suvyaktaṃ vimucyed iti nānyathā /",
  "GP11brahmppu:30030": "etad āhur mahāprājñāḥ sāṃkhyaṃ vai mokṣadarśanam // BrP_239.5 //",
  "GP11brahmppu:30031": "svapakṣe kāraṇaṃ grāhyaṃ samarthaṃ vacanaṃ hitam /",
  "GP11brahmppu:30032": "śiṣṭānāṃ hi mataṃ grāhyaṃ bhavadbhiḥ śiṣṭasaṃmataiḥ // BrP_239.6 //",
  "GP11brahmppu:30033": "pratyakṣaṃ hetavo yogāḥ sāṃkhyāḥ śāstraviniścayāḥ /",
  "GP11brahmppu:30034": "ubhe caite mate tattve samavete dvijottamāḥ // BrP_239.7 //",
  "GP11brahmppu:30035": "ubhe caite mate jñāte munīndrāḥ śiṣṭasaṃmate /",
  "GP11brahmppu:30036": "anuṣṭhite yathāśāstraṃ nayetāṃ paramāṃ gatim // BrP_239.8 //",
  "GP11brahmppu:30037": "tulyaṃ śaucaṃ tayor yuktaṃ dayā bhūteṣu cānaghāḥ /",
  "GP11brahmppu:30038": "vratānāṃ dhāraṇaṃ tulyaṃ darśanaṃ tv asamaṃ tayoḥ // BrP_239.9 //",
  "GP11brahmppu:30039": "{munaya ūcuḥ: }",
  "GP11brahmppu:30040": "yadi tulyaṃ vrataṃ śaucaṃ dayā cātra mahāmune /",
  "GP11brahmppu:30041": "tulyaṃ taddarśanaṃ kasmāt tan no brūhi dvijottama // BrP_239.10 //",
  "GP11brahmppu:30042": "{vyāsa uvāca: }",
  "GP11brahmppu:30043": "rāgaṃ mohaṃ tathā snehaṃ kāmaṃ krodhaṃ ca kevalam /",
  "GP11brahmppu:30044": "yogāsthiroditān doṣān pañcaitān prāpnuvanti tān // BrP_239.11 //",
  "GP11brahmppu:30045": "yathā vānimiṣāḥ sthūlaṃ jālaṃ chittvā punar jalam /",
  "GP11brahmppu:30046": "prāpnuvanti tathā yogāt tat padaṃ vītakalmaṣāḥ // BrP_239.12 //",
  "GP11brahmppu:30047": "tathaiva vāgurāṃ chittvā balavanto yathā mṛgāḥ /",
  "GP11brahmppu:30048": "prāpnuyur vimalaṃ mārgaṃ vimuktāḥ sarvabandhanaiḥ // BrP_239.13 //",
  "GP11brahmppu:30049": "lobhajāni tathā viprā bandhanāni balānvitaḥ /",
  "GP11brahmppu:30050": "chittvā yogāt paraṃ mārgaṃ gacchanti vimalaṃ śubham // BrP_239.14 //",
  "GP11brahmppu:30051": "acalās tv āvilā viprā vāgurāsu tathāpare /",
  "GP11brahmppu:30052": "vinaśyanti na saṃdehas tadvad yogabalād ṛte // BrP_239.15 //",
  "GP11brahmppu:30053": "balahīnāś ca viprendrā yathā jālaṃ gatā dvijāḥ /",
  "GP11brahmppu:30054": "bandhaṃ na gacchanty anaghā yogās te tu sudurlabhāḥ // BrP_239.16 //",
  "GP11brahmppu:30055": "yathā ca śakunāḥ sūkṣmaṃ prāpya jālam ariṃdamāḥ /",
  "GP11brahmppu:30056": "tatrāśaktā vipadyante mucyante tu balānvitāḥ // BrP_239.17 //",
  "GP11brahmppu:30057": "karmajair bandhanair baddhās tadvad yogaparā dvijāḥ /",
  "GP11brahmppu:30058": "abalā na vimucyante mucyante ca balānvitāḥ // BrP_239.18 //",
  "GP11brahmppu:30059": "alpakaś ca yathā viprā vahniḥ śāmyati durbalaḥ /",
  "GP11brahmppu:30060": "ākrānta indhanaiḥ sthūlais tadvad yogabalaḥ smṛtaḥ // BrP_239.19 //",
  "GP11brahmppu:30061": "sa eva ca tadā viprā vahnir jātabalaḥ punaḥ /",
  "GP11brahmppu:30062": "samīraṇagataḥ kṛtsnāṃ dahet kṣipraṃ mahīm imām // BrP_239.20 //",
  "GP11brahmppu:30063": "tattvajñānabalo yogī dīptatejā mahābalaḥ /",
  "GP11brahmppu:30064": "antakāla ivādityaḥ kṛtsnaṃ saṃśoṣayej jagat // BrP_239.21 //",
  "GP11brahmppu:30065": "durbalaś ca yathā viprāḥ srotasā hriyate naraḥ /",
  "GP11brahmppu:30066": "balahīnas tathā yogī viṣayair hriyate ca saḥ // BrP_239.22 //",
  "GP11brahmppu:30067": "tad eva tu yathā sroto viṣkambhayati vāraṇaḥ /",
  "GP11brahmppu:30068": "tadvad yogabalaṃ labdhvā na bhaved viṣayair hṛtaḥ // BrP_239.23 //",
  "GP11brahmppu:30069": "viśanti vā vaśād vātha yogād yogabalānvitāḥ /",
  "GP11brahmppu:30070": "prajāpatīn manūn sarvān mahābhūtāni ceśvarāḥ // BrP_239.24 //",
  "GP11brahmppu:30071": "na yamo nāntakaḥ kruddho na mṛtyur bhīmavikramaḥ /",
  "GP11brahmppu:30072": "viśante tad dvijāḥ sarve yogasyāmitatejasaḥ // BrP_239.25 //",
  "GP11brahmppu:30073": "ātmanāṃ ca sahasrāṇi bahūni dvijasattamāḥ /",
  "GP11brahmppu:30074": "yogaṃ kuryād balaṃ prāpya taiś ca sarvair mahīṃ caret // BrP_239.26 //",
  "GP11brahmppu:30075": "prāpnuyād viṣayān kaścit punaś cograṃ tapaś caret /",
  "GP11brahmppu:30076": "saṃkṣipyec ca punar viprāḥ sūryas tejoguṇān iva // BrP_239.27 //",
  "GP11brahmppu:30077": "balasthasya hi yogasya balārthaṃ munisattamāḥ /",
  "GP11brahmppu:30078": "vimokṣaprabhavaṃ viṣṇum upapannam asaṃśayam // BrP_239.28 //",
  "GP11brahmppu:30079": "balāni yogaproktāni mayaitāni dvijottamāḥ /",
  "GP11brahmppu:30080": "nidarśanārthaṃ sūkṣmāṇi vakṣyāmi ca punar dvijāḥ // BrP_239.29 //",
  "GP11brahmppu:30081": "ātmanaś ca samādhāne dhāraṇāṃ prati vā dvijāḥ /",
  "GP11brahmppu:30082": "nidarśanāni sūkṣmāṇi śṛṇudhvaṃ munisattamāḥ // BrP_239.30 //",
  "GP11brahmppu:30083": "apramatto yathā dhanvī lakṣyaṃ hanti samāhitaḥ /",
  "GP11brahmppu:30084": "yuktaḥ samyak tathā yogī mokṣaṃ prāpnoty asaṃśayam // BrP_239.31 //",
  "GP11brahmppu:30085": "snehapātre yathā pūrṇe mana ādhāya niścalam /",
  "GP11brahmppu:30086": "puruṣo yukta ārohet sopānaṃ yuktamānasaḥ // BrP_239.32 //",
  "GP11brahmppu:30087": "muktas tathāyam ātmānaṃ yogaṃ tadvat suniścalam /",
  "GP11brahmppu:30088": "karoty amalam ātmānaṃ bhāskaropamadarśane // BrP_239.33 //",
  "GP11brahmppu:30089": "yathā ca nāvaṃ viprendrāḥ karṇadhāraḥ samāhitaḥ /",
  "GP11brahmppu:30090": "mahārṇavagatāṃ śīghraṃ nayed viprāṃs tu pattanam // BrP_239.34 //",
  "GP11brahmppu:30091": "tadvad ātmasamādhānaṃ yukto yogena yogavit /",
  "GP11brahmppu:30092": "durgamaṃ sthānam āpnoti hitvā deham imaṃ dvijāḥ // BrP_239.35 //",
  "GP11brahmppu:30093": "sārathiś ca yathā yuktaḥ sadaśvān susamāhitaḥ /",
  "GP11brahmppu:30094": "deśam iṣṭaṃ nayaty āśu dhanvinaṃ puruṣarṣabham // BrP_239.36 //",
  "GP11brahmppu:30095": "tathaiva ca dvijā yogī dhāraṇāsu samāhitaḥ /",
  "GP11brahmppu:30096": "prāpnoty āśu paraṃ sthānaṃ lakṣyamukta ivāśugaḥ // BrP_239.37 //",
  "GP11brahmppu:30097": "āviśyātmani cātmānaṃ yo 'vatiṣṭhati so 'calaḥ /",
  "GP11brahmppu:30098": "pāśaṃ hatveva mīnānāṃ padam āpnoti so 'jaram // BrP_239.38 //",
  "GP11brahmppu:30099": "nābhyāṃ śīrṣe ca kukṣau ca hṛdi vakṣasi pārśvayoḥ /",
  "GP11brahmppu:30100": "darśane śravaṇe vāpi ghrāṇe cāmitavikramaḥ // BrP_239.39 //",
  "GP11brahmppu:30101": "sthāneṣv eteṣu yo yogī mahāvratasamāhitaḥ /",
  "GP11brahmppu:30102": "ātmanā sūkṣmam ātmānaṃ yuṅkte samyag dvijottamāḥ // BrP_239.40 //",
  "GP11brahmppu:30103": "suśīghram acalaprakhyaṃ karma dagdhvā śubhāśubham /",
  "GP11brahmppu:30104": "uttamaṃ yogam āsthāya yadīcchati vimucyate // BrP_239.41 //",
  "GP11brahmppu:30105": "{munaya ūcuḥ: }",
  "GP11brahmppu:30106": "āhārān kīdṛśān kṛtvā kāni jitvā ca sattama /",
  "GP11brahmppu:30107": "yogī balam avāpnoti tad bhavān vaktum arhati // BrP_239.42 //",
  "GP11brahmppu:30108": "{vyāsa uvāca: }",
  "GP11brahmppu:30109": "kaṇānāṃ bhakṣaṇe yuktaḥ piṇyākasya ca bho dvijāḥ /",
  "GP11brahmppu:30110": "snehānāṃ varjane yukto yogī balam avāpnuyāt // BrP_239.43 //",
  "GP11brahmppu:30111": "bhuñjāno yāvakaṃ rūkṣaṃ dīrghakālaṃ dvijottamāḥ /",
  "GP11brahmppu:30112": "ekāhārī viśuddhātmā yogī balam avāpnuyāt // BrP_239.44 //",
  "GP11brahmppu:30113": "pakṣān māsān ṛtūṃś citrān saṃcaraṃś ca guhās tathā /",
  "GP11brahmppu:30114": "apaḥ pītvā payomiśrā yogī balam avāpnuyāt // BrP_239.45 //",
  "GP11brahmppu:30115": "akhaṇḍam api vā māsaṃ satataṃ munisattamāḥ /",
  "GP11brahmppu:30116": "upoṣya samyak śuddhātmā yogī balam avāpnuyāt // BrP_239.46 //",
  "GP11brahmppu:30117": "kāmaṃ jitvā tathā krodhaṃ śītoṣṇaṃ varṣam eva ca /",
  "GP11brahmppu:30118": "bhayaṃ śokaṃ tathā svāpaṃ pauruṣān viṣayāṃs tathā // BrP_239.47 //",
  "GP11brahmppu:30119": "aratiṃ durjayāṃ caiva ghorāṃ dṛṣṭvā ca bho dvijāḥ /",
  "GP11brahmppu:30120": "sparśaṃ nidrāṃ tathā tandrāṃ durjayāṃ munisattamāḥ // BrP_239.48 //",
  "GP11brahmppu:30121": "dīpayanti mahātmānaṃ sūkṣmam ātmānam ātmanā /",
  "GP11brahmppu:30122": "vītarāgā mahāprājñā dhyānādhyayanasaṃpadā // BrP_239.49 //",
  "GP11brahmppu:30123": "durgas tv eṣa mataḥ panthā brāhmaṇānāṃ vipaścitām /",
  "GP11brahmppu:30124": "yaḥ kaścid vrajati kṣipraṃ kṣemeṇa munipuṃgavāḥ // BrP_239.50 //",
  "GP11brahmppu:30125": "yathā kaścid vanaṃ ghoraṃ bahusarpasarīsṛpam /",
  "GP11brahmppu:30126": "śvabhravat toyahīnaṃ ca durgamaṃ bahukaṇṭakam // BrP_239.51 //",
  "GP11brahmppu:30127": "abhaktam aṭavīprāyaṃ dāvadagdhamahīruham /",
  "GP11brahmppu:30128": "panthānaṃ taskarākīrṇaṃ kṣemeṇābhipatet tathā // BrP_239.52 //",
  "GP11brahmppu:30129": "yogamārgaṃ samāsādya yaḥ kaścid vrajate dvijaḥ /",
  "GP11brahmppu:30130": "kṣemeṇoparamen mārgād bahudoṣo 'pi saṃmataḥ // BrP_239.53 //",
  "GP11brahmppu:30131": "āstheyaṃ kṣuradhārāsu niśitāsu dvijottamāḥ /",
  "GP11brahmppu:30132": "dhāraṇā sā tu yogasya durgeyam akṛtātmabhiḥ // BrP_239.54 //",
  "GP11brahmppu:30133": "viṣamā dhāraṇā viprā yānti vai na śubhāṃ gatim /",
  "GP11brahmppu:30134": "netṛhīnā yathā nāvaḥ puruṣāṇāṃ tu vai dvijāḥ // BrP_239.55 //",
  "GP11brahmppu:30135": "yas tu tiṣṭhati yogādhau dhāraṇāsu yathāvidhi /",
  "GP11brahmppu:30136": "maraṇaṃ janmaduḥkhitvaṃ sukhitvaṃ sa viśiṣyate // BrP_239.56 //",
  "GP11brahmppu:30137": "nānāśāstreṣu niyataṃ nānāmuniniṣevitam /",
  "GP11brahmppu:30138": "paraṃ yogasya panthānaṃ niścitaṃ taṃ dvijātiṣu // BrP_239.57 //",
  "GP11brahmppu:30139": "paraṃ hi tad brahmamayaṃ munīndrā BrP_239.58a",
  "GP11brahmppu:30140": "brahmāṇam īśaṃ varadaṃ ca viṣṇum BrP_239.58b",
  "GP11brahmppu:30141": "bhavaṃ ca dharmaṃ ca mahānubhāvaṃ BrP_239.58c",
  "GP11brahmppu:30142": "yad brahmaputrān sumahānubhāvān BrP_239.58d",
  "GP11brahmppu:30143": "tamaś ca kaṣṭaṃ sumahad rajaś ca BrP_239.59a",
  "GP11brahmppu:30144": "sattvaṃ ca śuddhaṃ prakṛtiṃ parāṃ ca BrP_239.59b",
  "GP11brahmppu:30145": "siddhiṃ ca devīṃ varuṇasya patnīṃ BrP_239.59c",
  "GP11brahmppu:30146": "tejaś ca kṛtsnaṃ sumahac ca dhairyam BrP_239.59d",
  "GP11brahmppu:30147": "tārādhipaṃ khe vimalaṃ sutāraṃ BrP_239.60a",
  "GP11brahmppu:30148": "viśvāṃś ca devān uragān pitṝṃś ca BrP_239.60b",
  "GP11brahmppu:30149": "śailāṃś ca kṛtsnān udadhīṃś ca vācalān BrP_239.60c",
  "GP11brahmppu:30150": "nadīś ca sarvāḥ sanagāṃś ca nāgān BrP_239.60d",
  "GP11brahmppu:30151": "sādhyāṃs tathā yakṣagaṇān diśaś ca BrP_239.61a",
  "GP11brahmppu:30152": "gandharvasiddhān puruṣān striyaś ca BrP_239.61b",
  "GP11brahmppu:30153": "parasparaṃ prāpya mahān mahātmā BrP_239.61c",
  "GP11brahmppu:30154": "viśeta yogī nacirād vimuktaḥ BrP_239.61d",
  "GP11brahmppu:30155": "kathā ca yā vipravarāḥ prasaktā BrP_239.62a",
  "GP11brahmppu:30156": "daive mahāvīryamatau śubheyam BrP_239.62b",
  "GP11brahmppu:30157": "yogān sa sarvān anubhūya martyā BrP_239.62c",
  "GP11brahmppu:30158": "nārāyaṇaṃ taṃ drutam āpnuvanti BrP_239.62d",
  "GP11brahmppu:30159": "{munaya ūcuḥ: }",
  "GP11brahmppu:30160": "samyak kriyeyaṃ viprendra varṇitā śiṣṭasaṃmatā /",
  "GP11brahmppu:30161": "yogamārgo yathānyāyaṃ śiṣyāyeha hitaiṣiṇā // BrP_240.1 //",
  "GP11brahmppu:30162": "sāṃkhye tv idānīṃ dharmasya vidhiṃ prabrūhi tattvataḥ /",
  "GP11brahmppu:30163": "triṣu lokeṣu yaj jñānaṃ sarvaṃ tad viditaṃ hi te // BrP_240.2 //",
  "GP11brahmppu:30164": "{vyāsa uvāca: }",
  "GP11brahmppu:30165": "śṛṇudhvaṃ munayaḥ sarvam ākhyānaṃ viditātmanām /",
  "GP11brahmppu:30166": "vihitaṃ yatibhir vṛddhaiḥ kapilādibhir īśvaraiḥ // BrP_240.3 //",
  "GP11brahmppu:30167": "yasmin suvibhramāḥ kecid dṛśyante munisattamāḥ /",
  "GP11brahmppu:30168": "guṇāś ca yasmin bahavo doṣahāniś ca kevalā // BrP_240.4 //",
  "GP11brahmppu:30169": "jñānena parisaṃkhyāya sadoṣān viṣayān dvijāḥ /",
  "GP11brahmppu:30170": "mānuṣān durjayān kṛtsnān paiśācān viṣayāṃs tathā // BrP_240.5 //",
  "GP11brahmppu:30171": "viṣayān auragāñ jñātvā gandharvaviṣayāṃs tathā /",
  "GP11brahmppu:30172": "pitṝṇāṃ viṣayāñ jñātvā tiryaktvaṃ caratāṃ dvijāḥ // BrP_240.6 //",
  "GP11brahmppu:30173": "suparṇaviṣayāñ jñātvā marutāṃ viṣayāṃs tathā /",
  "GP11brahmppu:30174": "maharṣiviṣayāṃś caiva rājarṣiviṣayāṃs tathā // BrP_240.7 //",
  "GP11brahmppu:30175": "āsurān viṣayāñ jñātvā vaiśvadevāṃs tathaiva ca /",
  "GP11brahmppu:30176": "devarṣiviṣayāñ jñātvā yogānām api vai parān // BrP_240.8 //",
  "GP11brahmppu:30177": "viṣayāṃś ca pramāṇasya brahmaṇo viṣayāṃs tathā /",
  "GP11brahmppu:30178": "āyuṣaś ca paraṃ kālaṃ lokair vijñāya tattvataḥ // BrP_240.9 //",
  "GP11brahmppu:30179": "sukhasya ca paraṃ kālaṃ vijñāya munisattamāḥ /",
  "GP11brahmppu:30180": "prāptakāle ca yad duḥkhaṃ patatāṃ viṣayaiṣiṇām // BrP_240.10 //",
  "GP11brahmppu:30181": "tiryaktve patatāṃ viprās tathaiva narakeṣu yat /",
  "GP11brahmppu:30182": "svargasya ca guṇāñ jñātvā doṣān sarvāṃś ca bho dvijāḥ // BrP_240.11 //",
  "GP11brahmppu:30183": "vedavāde ca ye doṣā guṇā ye cāpi vaidikāḥ /",
  "GP11brahmppu:30184": "jñānayoge ca ye doṣā jñānayoge ca ye guṇāḥ // BrP_240.12 //",
  "GP11brahmppu:30185": "sāṃkhyajñāne ca ye doṣāṃs tathaiva ca guṇā dvijāḥ /",
  "GP11brahmppu:30186": "sattvaṃ daśaguṇaṃ jñātvā rajo navaguṇaṃ tathā // BrP_240.13 //",
  "GP11brahmppu:30187": "tamaś cāṣṭaguṇaṃ jñātvā buddhiṃ saptaguṇāṃ tathā /",
  "GP11brahmppu:30188": "ṣaḍguṇaṃ ca nabho jñātvā tamaś ca triguṇaṃ mahat // BrP_240.14 //",
  "GP11brahmppu:30189": "dviguṇaṃ ca rajo jñātvā sattvaṃ caikaguṇaṃ punaḥ /",
  "GP11brahmppu:30190": "mārgaṃ vijñāya tattvena pralayaprekṣaṇena tu // BrP_240.15 //",
  "GP11brahmppu:30191": "jñānavijñānasaṃpannāḥ kāraṇair bhāvitātmabhiḥ /",
  "GP11brahmppu:30192": "prāpnuvanti śubhaṃ mokṣaṃ sūkṣmā iva nabhaḥ param // BrP_240.16 //",
  "GP11brahmppu:30193": "rūpeṇa dṛṣṭiṃ saṃyuktāṃ ghrāṇaṃ gandhaguṇena ca /",
  "GP11brahmppu:30194": "śabdagrāhyaṃ tathā śrotraṃ jihvāṃ rasaguṇena ca // BrP_240.17 //",
  "GP11brahmppu:30195": "tvacaṃ sparśaṃ tathā śakyaṃ vāyuṃ caiva tadāśritam /",
  "GP11brahmppu:30196": "mohaṃ tamasi saṃyuktaṃ lobhaṃ moheṣu saṃśritam // BrP_240.18 //",
  "GP11brahmppu:30197": "viṣṇuṃ krānte bale śakraṃ koṣṭhe saktaṃ tathānalam /",
  "GP11brahmppu:30198": "apsu devīṃ samāyuktām āpas tejasi saṃśritāḥ // BrP_240.19 //",
  "GP11brahmppu:30199": "tejo vāyau tu saṃyuktaṃ vāyuṃ nabhasi cāśritam /",
  "GP11brahmppu:30200": "nabho mahati saṃyuktaṃ tamo mahasi saṃsthitam // BrP_240.20 //",
  "GP11brahmppu:30201": "rajaḥ sattvaṃ tathā saktaṃ sattvaṃ saktaṃ tathātmani /",
  "GP11brahmppu:30202": "saktam ātmānam īśe ca deve nārāyaṇe tathā // BrP_240.21 //",
  "GP11brahmppu:30203": "devaṃ mokṣe ca saṃyuktaṃ tato mokṣaṃ ca na kvacit /",
  "GP11brahmppu:30204": "jñātvā sattvaguṇaṃ dehaṃ vṛtaṃ ṣoḍaśabhir guṇaiḥ // BrP_240.22 //",
  "GP11brahmppu:30205": "svabhāvaṃ bhāvanāṃ caiva jñātvā dehasamāśritām /",
  "GP11brahmppu:30206": "madhyastham iva cātmānaṃ pāpaṃ yasmin na vidyate // BrP_240.23 //",
  "GP11brahmppu:30207": "dvitīyaṃ karma vai jñātvā viprendrā viṣayaiṣiṇām /",
  "GP11brahmppu:30208": "indriyāṇīndriyārthāṃś ca sarvān ātmani saṃśritān // BrP_240.24 //",
  "GP11brahmppu:30209": "durlabhatvaṃ ca mokṣasya vijñāya śrutipūrvakam /",
  "GP11brahmppu:30210": "prāṇāpānau samānaṃ ca vyānodānau ca tattvataḥ // BrP_240.25 //",
  "GP11brahmppu:30211": "ādyaṃ caivānilaṃ jñātvā prabhavaṃ cānilaṃ punaḥ /",
  "GP11brahmppu:30212": "saptadhā tāṃs tathā śeṣān saptadhā vidhivat punaḥ // BrP_240.26 //",
  "GP11brahmppu:30213": "prajāpatīn ṛṣīṃś caiva sargāṃś ca subahūn varān /",
  "GP11brahmppu:30214": "saptarṣīṃś ca bahūñ jñātvā rājarṣīṃś ca paraṃtapān // BrP_240.27 //",
  "GP11brahmppu:30215": "surarṣīn marutaś cānyān brahmarṣīn sūryasaṃnibhān /",
  "GP11brahmppu:30216": "aiśvaryāc cyāvitān dṛṣṭvā kālena mahatā dvijāḥ // BrP_240.28 //",
  "GP11brahmppu:30217": "mahatāṃ bhūtasaṃghānāṃ śrutvā nāśaṃ ca bho dvijāḥ /",
  "GP11brahmppu:30218": "gatiṃ vācāṃ śubhāṃ jñātvā arcārhāḥ pāpakarmaṇām // BrP_240.29 //",
  "GP11brahmppu:30219": "vaitaraṇyāṃ ca yad duḥkhaṃ patitānāṃ yamakṣaye /",
  "GP11brahmppu:30220": "yoniṣu ca vicitrāsu saṃcārān aśubhāṃs tathā // BrP_240.30 //",
  "GP11brahmppu:30221": "jaṭhare cāśubhe vāsaṃ śoṇitodakabhājane /",
  "GP11brahmppu:30222": "śleṣmamūtrapurīṣe ca tīvragandhasamanvite // BrP_240.31 //",
  "GP11brahmppu:30223": "śukraśoṇitasaṃghāte majjāsnāyuparigrahe /",
  "GP11brahmppu:30224": "śirāśatasamākīrṇe navadvāre pure 'tha vai // BrP_240.32 //",
  "GP11brahmppu:30225": "vijñāya hitam ātmānaṃ yogāṃś ca vividhān dvijāḥ /",
  "GP11brahmppu:30226": "tāmasānāṃ ca jantūnāṃ ramaṇīyānṛtātmanām // BrP_240.33 //",
  "GP11brahmppu:30227": "sāttvikānāṃ ca jantūnāṃ kutsitaṃ munisattamāḥ /",
  "GP11brahmppu:30228": "garhitaṃ mahatām arthe sāṃkhyānāṃ viditātmanām // BrP_240.34 //",
  "GP11brahmppu:30229": "upaplavāṃs tathā ghorāñ śaśinas tejasas tathā /",
  "GP11brahmppu:30230": "tārāṇāṃ patanaṃ dṛṣṭvā nakṣatrāṇāṃ ca paryayam // BrP_240.35 //",
  "GP11brahmppu:30231": "dvaṃdvānāṃ viprayogaṃ ca vijñāya kṛpaṇaṃ dvijāḥ /",
  "GP11brahmppu:30232": "anyonyabhakṣaṇaṃ dṛṣṭvā bhūtānām api cāśubham // BrP_240.36 //",
  "GP11brahmppu:30233": "bālye mohaṃ ca vijñāya pakṣadehasya cāśubham /",
  "GP11brahmppu:30234": "rāgaṃ mohaṃ ca saṃprāptaṃ kvacit sattvaṃ samāśritam // BrP_240.37 //",
  "GP11brahmppu:30235": "sahasreṣu naraḥ kaścin mokṣabuddhiṃ samāśritaḥ /",
  "GP11brahmppu:30236": "durlabhatvaṃ ca mokṣasya vijñānaṃ śrutipūrvakam // BrP_240.38 //",
  "GP11brahmppu:30237": "bahumānam alabdheṣu labdhe madhyasthatāṃ punaḥ /",
  "GP11brahmppu:30238": "viṣayāṇāṃ ca daurātmyaṃ vijñāya ca punar dvijāḥ // BrP_240.39 //",
  "GP11brahmppu:30239": "gatāsūnāṃ ca sattvānāṃ dehān bhittvā tathā śubhān /",
  "GP11brahmppu:30240": "vāsaṃ kuleṣu jantūnāṃ maraṇāya dhṛtātmanām // BrP_240.40 //",
  "GP11brahmppu:30241": "sāttvikānāṃ ca jantūnāṃ duḥkhaṃ vijñāya bho dvijāḥ /",
  "GP11brahmppu:30242": "brahmaghnānāṃ gatiṃ jñātvā patitānāṃ sudāruṇām // BrP_240.41 //",
  "GP11brahmppu:30243": "surāpāne ca saktānāṃ brāhmaṇānāṃ durātmanām /",
  "GP11brahmppu:30244": "gurudāraprasaktānāṃ gatiṃ vijñāya cāśubhām // BrP_240.42 //",
  "GP11brahmppu:30245": "jananīṣu ca vartante yena samyag dvijottamāḥ /",
  "GP11brahmppu:30246": "sadevakeṣu lokeṣu yena vartanti mānavāḥ // BrP_240.43 //",
  "GP11brahmppu:30247": "tena jñānena vijñāya gatiṃ cāśubhakarmaṇām /",
  "GP11brahmppu:30248": "tiryagyonigatānāṃ ca vijñāya ca gatīḥ pṛthak // BrP_240.44 //",
  "GP11brahmppu:30249": "vedavādāṃs tathā citrān ṛtūnāṃ paryayāṃs tathā /",
  "GP11brahmppu:30250": "kṣayaṃ saṃvatsarāṇāṃ ca māsānāṃ ca kṣayaṃ tathā // BrP_240.45 //",
  "GP11brahmppu:30251": "pakṣakṣayaṃ tathā dṛṣṭvā divasānāṃ ca saṃkṣayam /",
  "GP11brahmppu:30252": "kṣayaṃ vṛddhiṃ ca candrasya dṛṣṭvā pratyakṣatas tathā // BrP_240.46 //",
  "GP11brahmppu:30253": "vṛddhiṃ dṛṣṭvā samudrāṇāṃ kṣayaṃ teṣāṃ tathā punaḥ /",
  "GP11brahmppu:30254": "kṣayaṃ dhanānāṃ dṛṣṭvā ca punar vṛddhiṃ tathaiva ca // BrP_240.47 //",
  "GP11brahmppu:30255": "saṃyogānāṃ tathā dṛṣṭvā yugānāṃ ca viśeṣataḥ /",
  "GP11brahmppu:30256": "dehavaiklavyatāṃ caiva samyag vijñāya tattvataḥ // BrP_240.48 //",
  "GP11brahmppu:30257": "ātmadoṣāṃś ca vijñāya sarvān ātmani saṃsthitān /",
  "GP11brahmppu:30258": "svadehād utthitān gandhāṃs tathā vijñāya cāśubhān // BrP_240.49 //",
  "GP11brahmppu:30259": "{munaya ūcuḥ: }",
  "GP11brahmppu:30260": "kān utpātabhavān doṣān paśyasi brahmavittama /",
  "GP11brahmppu:30261": "etaṃ naḥ saṃśayaṃ kṛtsnaṃ vaktum arhasy aśeṣataḥ // BrP_240.50 //",
  "GP11brahmppu:30262": "{vyāsa uvāca: }",
  "GP11brahmppu:30263": "pañca doṣān dvijā dehe pravadanti manīṣiṇaḥ /",
  "GP11brahmppu:30264": "mārgajñāḥ kāpilāḥ sāṃkhyāḥ śṛṇudhvaṃ munisattamāḥ // BrP_240.51 //",
  "GP11brahmppu:30265": "kāmakrodhau bhayaṃ nidrā pañcamaḥ śvāsa ucyate /",
  "GP11brahmppu:30266": "ete doṣāḥ śarīreṣu dṛśyante sarvadehinām // BrP_240.52 //",
  "GP11brahmppu:30267": "chindanti kṣamayā krodhaṃ kāmaṃ saṃkalpavarjanāt /",
  "GP11brahmppu:30268": "sattvasaṃsevanān nidrām apramādād bhayaṃ tathā // BrP_240.53 //",
  "GP11brahmppu:30269": "chindanti pañcamaṃ śvāsam alpāhāratayā dvijāḥ /",
  "GP11brahmppu:30270": "guṇān guṇaśatair jñātvā doṣān doṣaśatair api // BrP_240.54 //",
  "GP11brahmppu:30271": "hetūn hetuśataiś citraiś citrān vijñāya tattvataḥ /",
  "GP11brahmppu:30272": "apāṃ phenopamaṃ lokaṃ viṣṇor māyāśataiḥ kṛtam // BrP_240.55 //",
  "GP11brahmppu:30273": "citrabhittipratīkāśaṃ nalasāram anarthakam /",
  "GP11brahmppu:30274": "tamaḥsaṃbhramitaṃ dṛṣṭvā varṣabudbudasaṃnibham // BrP_240.56 //",
  "GP11brahmppu:30275": "nāśaprāyaṃ sukhādhānaṃ nāśottaramahābhayam /",
  "GP11brahmppu:30276": "rajas tamasi saṃmagnaṃ paṅke dvipam ivāvaśam // BrP_240.57 //",
  "GP11brahmppu:30277": "sāṃkhyā viprā mahāprājñās tyaktvā snehaṃ prajākṛtam /",
  "GP11brahmppu:30278": "jñānajñeyena sāṃkhyena vyāpinā mahatā dvijāḥ // BrP_240.58 //",
  "GP11brahmppu:30279": "rājasān aśubhān gandhāṃs tāmasāṃś ca tathāvidhān /",
  "GP11brahmppu:30280": "puṇyāṃś ca sāttvikān gandhān sparśajān dehasaṃśritān // BrP_240.59 //",
  "GP11brahmppu:30281": "chittvātmajñānaśastreṇa tapodaṇḍena sattamāḥ /",
  "GP11brahmppu:30282": "tato duḥkhādikaṃ ghoraṃ cintāśokamahāhradam // BrP_240.60 //",
  "GP11brahmppu:30283": "vyādhimṛtyumahāghoraṃ mahābhayamahoragam /",
  "GP11brahmppu:30284": "tamaḥkūrmaṃ rajomīnaṃ prajñayā saṃtaranty uta // BrP_240.61 //",
  "GP11brahmppu:30285": "snehapaṅkaṃ jarādurgaṃ sparśadvīpaṃ dvijottamāḥ /",
  "GP11brahmppu:30286": "karmāgādhaṃ satyatīraṃ sthitaṃ vratamanīṣiṇaḥ // BrP_240.62 //",
  "GP11brahmppu:30287": "harṣasaṃghamahāvegaṃ nānārasasamākulam /",
  "GP11brahmppu:30288": "nānāprītimahāratnaṃ duḥkhajvarasamīritam // BrP_240.63 //",
  "GP11brahmppu:30289": "śokatṛṣṇāmahāvartaṃ tīkṣṇavyādhimahārujam /",
  "GP11brahmppu:30290": "asthisaṃghātasaṃghaṭṭaṃ śleṣmayogaṃ dvijottamāḥ // BrP_240.64 //",
  "GP11brahmppu:30291": "dānamuktākaraṃ ghoraṃ śoṇitodgāravidrumam /",
  "GP11brahmppu:30292": "hasitotkruṣṭanirghoṣaṃ nānājñānasuduṣkaram // BrP_240.65 //",
  "GP11brahmppu:30293": "rodanāśrumalakṣāraṃ saṅgayogaparāyaṇam /",
  "GP11brahmppu:30294": "pralabdhvā janmaloko yaṃ putrabāndhavapattanam // BrP_240.66 //",
  "GP11brahmppu:30295": "ahiṃsāsatyamaryādaṃ prāṇayogamayormilam /",
  "GP11brahmppu:30296": "vṛndānugāminaṃ kṣīraṃ sarvabhūtapayodadhim // BrP_240.67 //",
  "GP11brahmppu:30297": "mokṣadurlabhaviṣayaṃ vāḍavāsukhasāgaram /",
  "GP11brahmppu:30298": "taranti yatayaḥ siddhā jñānayogena cānaghāḥ // BrP_240.68 //",
  "GP11brahmppu:30299": "tīrtvā ca dustaraṃ janma viśanti vimalaṃ nabhaḥ /",
  "GP11brahmppu:30300": "tatas tān sukṛtīñ jñātvā sūryo vahati raśmibhiḥ // BrP_240.69 //",
  "GP11brahmppu:30301": "padmatantuvad āviśya pravahan viṣayān dvijāḥ /",
  "GP11brahmppu:30302": "tatra tān pravaho vāyuḥ pratigṛhṇāti cānaghāḥ // BrP_240.70 //",
  "GP11brahmppu:30303": "vītarāgān yatīn siddhān vīryayuktāṃs tapodhanān /",
  "GP11brahmppu:30304": "sūkṣmaḥ śītaḥ sugandhaś ca sukhasparśaś ca bho dvijāḥ // BrP_240.71 //",
  "GP11brahmppu:30305": "saptānāṃ marutāṃ śreṣṭho lokān gacchati yaḥ śubhān /",
  "GP11brahmppu:30306": "sa tān vahati viprendrā nabhasaḥ paramāṃ gatim // BrP_240.72 //",
  "GP11brahmppu:30307": "nabho vahati lokeśān rajasaḥ paramāṃ gatim /",
  "GP11brahmppu:30308": "rajo vahati viprendrāḥ sattvasya paramāṃ gatim // BrP_240.73 //",
  "GP11brahmppu:30309": "sattvaṃ vahati śuddhātmā paraṃ nārāyaṇaṃ prabhum /",
  "GP11brahmppu:30310": "prabhur vahati śuddhātmā paramātmānam ātmanā // BrP_240.74 //",
  "GP11brahmppu:30311": "paramātmānam āsādya tadbhūtā yatayo 'malāḥ /",
  "GP11brahmppu:30312": "amṛtatvāya kalpante na nivartanti ca dvijāḥ // BrP_240.75 //",
  "GP11brahmppu:30313": "paramā sā gatir viprā nirdvaṃdvānāṃ mahātmanām /",
  "GP11brahmppu:30314": "satyārjavaratānāṃ vai sarvabhūtadayāvatām // BrP_240.76 //",
  "GP11brahmppu:30315": "{munaya ūcuḥ: }",
  "GP11brahmppu:30316": "sthānam uttamam āsādya bhagavantaṃ sthiravratāḥ /",
  "GP11brahmppu:30317": "ājanmamaraṇaṃ vā te ramante tatra vā na vā // BrP_240.77 //",
  "GP11brahmppu:30318": "yad atra tathyaṃ tattvaṃ no yathāvad vaktum arhasi /",
  "GP11brahmppu:30319": "tvadṛte mānavaṃ nānyaṃ praṣṭum arhāma sattama // BrP_240.78 //",
  "GP11brahmppu:30320": "mokṣadoṣo mahān eṣa prāpya siddhiṃ gatān ṛṣīn /",
  "GP11brahmppu:30321": "yadi tatraiva vijñāne vartante yatayaḥ pare // BrP_240.79 //",
  "GP11brahmppu:30322": "pravṛttilakṣaṇaṃ dharmaṃ paśyāma paramaṃ dvija /",
  "GP11brahmppu:30323": "magnasya hi pare jñāne kiṃtu duḥkhāntaraṃ bhavet // BrP_240.80 //",
  "GP11brahmppu:30324": "{vyāsa uvāca: }",
  "GP11brahmppu:30325": "yathānyāyaṃ muniśreṣṭhāḥ praśnaḥ pṛṣṭaś ca saṃkaṭaḥ /",
  "GP11brahmppu:30326": "budhānām api saṃmohaḥ praśne 'smin munisattamāḥ // BrP_240.81 //",
  "GP11brahmppu:30327": "atrāpi tattvaṃ paramaṃ śṛṇudhvaṃ vacanaṃ mama /",
  "GP11brahmppu:30328": "buddhiś ca paramā yatra kapilānāṃ mahātmanām // BrP_240.82 //",
  "GP11brahmppu:30329": "indriyāṇy api budhyante svadehaṃ dehināṃ dvijāḥ /",
  "GP11brahmppu:30330": "karaṇāny ātmanas tāni sūkṣmaṃ paśyanti tais tu saḥ // BrP_240.83 //",
  "GP11brahmppu:30331": "ātmanā viprahīṇāni kāṣṭhakuḍyasamāni tu /",
  "GP11brahmppu:30332": "vinaśyanti na saṃdeho velā iva mahārṇave // BrP_240.84 //",
  "GP11brahmppu:30333": "indriyaiḥ saha suptasya dehino dvijasattamāḥ /",
  "GP11brahmppu:30334": "sūkṣmaś carati sarvatra nabhasīva samīraṇaḥ // BrP_240.85 //",
  "GP11brahmppu:30335": "sa paśyati yathānyāyaṃ smṛtvā spṛśati cānaghāḥ /",
  "GP11brahmppu:30336": "budhyamāno yathāpūrvam akhileneha bho dvijāḥ // BrP_240.86 //",
  "GP11brahmppu:30337": "indriyāṇi ha sarvāṇi sve sve sthāne yathāvidhi /",
  "GP11brahmppu:30338": "anīśatvāt pralīyante sarpā viṣahatā iva // BrP_240.87 //",
  "GP11brahmppu:30339": "indriyāṇāṃ tu sarveṣāṃ svasthāneṣv eva sarvaśaḥ /",
  "GP11brahmppu:30340": "ākramya gatayaḥ sūkṣmā varaty ātmā na saṃśayaḥ // BrP_240.88 //",
  "GP11brahmppu:30341": "sattvasya ca guṇān kṛtsnān rajasaś ca guṇān punaḥ /",
  "GP11brahmppu:30342": "guṇāṃś ca tamasaḥ sarvān guṇān buddheś ca sattamāḥ // BrP_240.89 //",
  "GP11brahmppu:30343": "guṇāṃś ca manasaś cāpi nabhasaś ca guṇāṃs tathā /",
  "GP11brahmppu:30344": "guṇān vāyoś ca sarvajñāḥ snehajāṃś ca guṇān punaḥ // BrP_240.90 //",
  "GP11brahmppu:30345": "apāṃ guṇās tathā viprāḥ pārthivāṃś ca guṇān api /",
  "GP11brahmppu:30346": "sarvān eva guṇair vyāpya kṣetrajñeṣu dvijottamāḥ // BrP_240.91 //",
  "GP11brahmppu:30347": "ātmā carati kṣetrajñaḥ karmaṇā ca śubhāśubhe /",
  "GP11brahmppu:30348": "śiṣyā iva mahātmānam indriyāṇi ca taṃ dvijāḥ // BrP_240.92 //",
  "GP11brahmppu:30349": "prakṛtiṃ cāpy atikramya śuddhaṃ sūkṣmaṃ parāt param /",
  "GP11brahmppu:30350": "nārāyaṇaṃ mahātmānaṃ nirvikāraṃ parāt param // BrP_240.93 //",
  "GP11brahmppu:30351": "vimuktaṃ sarvapāpebhyaḥ praviṣṭaṃ ca hy anāmayam /",
  "GP11brahmppu:30352": "paramātmānam aguṇaṃ nirvṛtaṃ taṃ ca sattamāḥ // BrP_240.94 //",
  "GP11brahmppu:30353": "śreṣṭhaṃ tatra mano viprā indriyāṇi ca bho dvijāḥ /",
  "GP11brahmppu:30354": "āgacchanti yathākālaṃ guroḥ saṃdeśakāriṇaḥ // BrP_240.95 //",
  "GP11brahmppu:30355": "śakyaṃ vālpena kālena śāntiṃ prāptuṃ guṇāṃs tathā /",
  "GP11brahmppu:30356": "evam uktena viprendrāḥ sāṃkhyayogena mokṣiṇīm // BrP_240.96 //",
  "GP11brahmppu:30357": "sāṃkhyā viprā mahāprājñā gacchanti paramāṃ gatim /",
  "GP11brahmppu:30358": "jñānenānena viprendrās tulyaṃ jñānaṃ na vidyate // BrP_240.97 //",
  "GP11brahmppu:30359": "atra vaḥ saṃśayo mā bhūj jñānaṃ sāṃkhyaṃ paraṃ matam /",
  "GP11brahmppu:30360": "akṣaraṃ dhruvam evoktaṃ pūrvaṃ brahma sanātanam // BrP_240.98 //",
  "GP11brahmppu:30361": "anādimadhyanidhanaṃ nirdvaṃdvaṃ kartṛ śāśvatam /",
  "GP11brahmppu:30362": "kūṭasthaṃ caiva nityaṃ ca yad vadanti śamātmakāḥ // BrP_240.99 //",
  "GP11brahmppu:30363": "yataḥ sarvāḥ pravartante sargapralayavikriyāḥ /",
  "GP11brahmppu:30364": "evaṃ śaṃsanti śāstreṣu pravaktāro maharṣayaḥ // BrP_240.100 //",
  "GP11brahmppu:30365": "sarve viprāś ca vedāś ca tathā sāmavido janāḥ /",
  "GP11brahmppu:30366": "brahmaṇyaṃ paramaṃ devam anantaṃ paramācyutam // BrP_240.101 //",
  "GP11brahmppu:30367": "prārthayantaś ca taṃ viprā vadanti guṇabuddhayaḥ /",
  "GP11brahmppu:30368": "samyag uktās tathā yogāḥ sāṃkhyāś cāmitadarśanāḥ // BrP_240.102 //",
  "GP11brahmppu:30369": "amūrtis tasya viprendrāḥ sāṃkhyaṃ mūrtir iti śrutiḥ /",
  "GP11brahmppu:30370": "abhijñānāni tasyāhur mahānti munisattamāḥ // BrP_240.103 //",
  "GP11brahmppu:30371": "dvividhāni hi bhūtāni pṛthivyāṃ dvijasattamāḥ /",
  "GP11brahmppu:30372": "agamyagamyasaṃjñāni gamyaṃ tatra viśiṣyate // BrP_240.104 //",
  "GP11brahmppu:30373": "jñānaṃ mahad vai mahataś ca viprā BrP_240.105a",
  "GP11brahmppu:30374": "vedeṣu sāṃkhyeṣu tathaiva yoge BrP_240.105b",
  "GP11brahmppu:30375": "yac cāpi dṛṣṭaṃ vidhivat purāṇe BrP_240.105c",
  "GP11brahmppu:30376": "sāṃkhyāgataṃ tan nikhilaṃ munīndrāḥ BrP_240.105d",
  "GP11brahmppu:30377": "yac cetihāseṣu mahatsu dṛṣṭaṃ BrP_240.106a",
  "GP11brahmppu:30378": "yathārthaśāstreṣu viśiṣṭadṛṣṭam BrP_240.106b",
  "GP11brahmppu:30379": "jñānaṃ ca loke yad ihāsti kiṃcit BrP_240.106c",
  "GP11brahmppu:30380": "sāṃkhyāgataṃ tac ca mahāmunīndrāḥ BrP_240.106d",
  "GP11brahmppu:30381": "samastadṛṣṭaṃ paramaṃ balaṃ ca BrP_240.107a",
  "GP11brahmppu:30382": "jñānaṃ ca mokṣaś ca yathāvad uktam BrP_240.107b",
  "GP11brahmppu:30383": "tapāṃsi sūkṣmāṇi ca yāni caiva BrP_240.107c",
  "GP11brahmppu:30384": "sāṃkhye yathāvad vihitāni viprāḥ BrP_240.107d",
  "GP11brahmppu:30385": "viparyayaṃ tasya hitaṃ sadaiva BrP_240.108a",
  "GP11brahmppu:30386": "gacchanti sāṃkhyāḥ satataṃ sukhena BrP_240.108b",
  "GP11brahmppu:30387": "tāṃś cāpi saṃdhārya tataḥ kṛtārthāḥ BrP_240.108c",
  "GP11brahmppu:30388": "patanti viprāyataneṣu bhūyaḥ BrP_240.108d",
  "GP11brahmppu:30389": "hitvā ca dehaṃ praviśanti mokṣaṃ BrP_240.109a",
  "GP11brahmppu:30390": "divaukasaś cāpi ca yogasāṃkhyāḥ BrP_240.109b",
  "GP11brahmppu:30391": "ato 'dhikaṃ te 'bhiratā mahārhe BrP_240.109c",
  "GP11brahmppu:30392": "sāṃkhye dvijā bho iha śiṣṭajuṣṭe BrP_240.109d",
  "GP11brahmppu:30393": "teṣāṃ tu tiryaggamanaṃ hi dṛṣṭaṃ BrP_240.110a",
  "GP11brahmppu:30394": "nādho gatiḥ pāpakṛtāṃ nivāsaḥ BrP_240.110b",
  "GP11brahmppu:30395": "na vā pradhānā api te dvijātayo BrP_240.110c",
  "GP11brahmppu:30396": "ye jñānam etan munayo na saktāḥ BrP_240.110d",
  "GP11brahmppu:30397": "sāṃkhyaṃ viśālaṃ paramaṃ purāṇaṃ BrP_240.111a",
  "GP11brahmppu:30398": "mahārṇavaṃ vimalam udārakāntam BrP_240.111b",
  "GP11brahmppu:30399": "kṛtsnaṃ hi sāṃkhyā munayo mahātma BrP_240.111c",
  "GP11brahmppu:30400": "nārāyaṇe dhārayatāprameyam BrP_240.111d",
  "GP11brahmppu:30401": "etan mayoktaṃ paramaṃ hi tattvaṃ BrP_240.112a",
  "GP11brahmppu:30402": "nārāyaṇād viśvam idaṃ purāṇam BrP_240.112b",
  "GP11brahmppu:30403": "sa sargakāle ca karoti sargaṃ BrP_240.112c",
  "GP11brahmppu:30404": "saṃhārakāle ca hareta bhūyaḥ BrP_240.112d",
  "GP11brahmppu:30405": "{munaya ūcuḥ: }",
  "GP11brahmppu:30406": "kiṃ tad akṣaram ity uktaṃ yasmān nāvartate punaḥ /",
  "GP11brahmppu:30407": "kiṃsvit tat kṣaram ity uktaṃ yasmād āvartate punaḥ // BrP_241.1 //",
  "GP11brahmppu:30408": "akṣarākṣarayor vyaktiṃ pṛcchāmas tvāṃ mahāmune /",
  "GP11brahmppu:30409": "upalabdhuṃ muniśreṣṭha tattvena munipuṃgava // BrP_241.2 //",
  "GP11brahmppu:30410": "tvaṃ hi jñānavidāṃ śreṣṭhaḥ procyase vedapāragaiḥ /",
  "GP11brahmppu:30411": "ṛṣibhiś ca mahābhāgair yatibhiś ca mahātmabhiḥ // BrP_241.3 //",
  "GP11brahmppu:30412": "tad etac chrotum icchāmas tvattaḥ sarvaṃ mahāmate /",
  "GP11brahmppu:30413": "na tṛptim adhigacchāmaḥ śṛṇvanto 'mṛtam uttamam // BrP_241.4 //",
  "GP11brahmppu:30414": "{vyāsa uvāca: }",
  "GP11brahmppu:30415": "atra vo varṇayiṣyāmi itihāsaṃ purātanam /",
  "GP11brahmppu:30416": "vasiṣṭhasya ca saṃvādaṃ karālajanakasya ca // BrP_241.5 //",
  "GP11brahmppu:30417": "vasiṣṭhaṃ śreṣṭham āsīnam ṛṣīṇāṃ bhāskaradyutim /",
  "GP11brahmppu:30418": "papraccha janako rājā jñānaṃ naiḥśreyasaṃ param // BrP_241.6 //",
  "GP11brahmppu:30419": "paramātmani kuśalam adhyātmagatiniścayam /",
  "GP11brahmppu:30420": "maitrāvaruṇim āsīnam abhivādya kṛtāñjaliḥ // BrP_241.7 //",
  "GP11brahmppu:30421": "svacchandaṃ sukṛtaṃ caiva madhuraṃ cāpy anulbaṇam /",
  "GP11brahmppu:30422": "papraccharṣivaraṃ rājā karālajanakaḥ purā // BrP_241.8 //",
  "GP11brahmppu:30423": "{karālajanaka uvāca: }",
  "GP11brahmppu:30424": "bhagavañ śrotum icchāmi paraṃ brahma sanātanam /",
  "GP11brahmppu:30425": "yasmin na punarāvṛttiṃ prāpnuvanti manīṣiṇaḥ // BrP_241.9 //",
  "GP11brahmppu:30426": "yac ca tat kṣaram ity uktaṃ yatredaṃ kṣarate jagat /",
  "GP11brahmppu:30427": "yac cākṣaram iti proktaṃ śivaṃ kṣemam anāmayam // BrP_241.10 //",
  "GP11brahmppu:30428": "{vasiṣṭha uvāca: }",
  "GP11brahmppu:30429": "śrūyatāṃ pṛthivīpāla kṣaratīdaṃ yathā jagat /",
  "GP11brahmppu:30430": "yatra kṣarati pūrveṇa yāvatkālena cāpy atha // BrP_241.11 //",
  "GP11brahmppu:30431": "yugaṃ dvādaśasāhasryaṃ kalpaṃ viddhi caturyugam /",
  "GP11brahmppu:30432": "daśakalpaśatāvartam ahas tad brāhmam ucyate // BrP_241.12 //",
  "GP11brahmppu:30433": "rātriś caitāvatī rājan yasyānte pratibudhyate /",
  "GP11brahmppu:30434": "sṛjaty anantakarmāṇi mahāntaṃ bhūtam agrajam // BrP_241.13 //",
  "GP11brahmppu:30435": "mūrtimantam amūrtātmā viśvaṃ śaṃbhuḥ svayaṃbhuvaḥ /",
  "GP11brahmppu:30436": "yatrotpattiṃ pravakṣyāmi mūlato nṛpasattama // BrP_241.14 //",
  "GP11brahmppu:30437": "aṇimā laghimā prāptir īśānaṃ jyotir avyayam /",
  "GP11brahmppu:30438": "sarvataḥpāṇipādāntaṃ sarvatokṣiśiromukham // BrP_241.15 //",
  "GP11brahmppu:30439": "sarvataḥśrutimal loke sarvam āvṛtya tiṣṭhati /",
  "GP11brahmppu:30440": "hiraṇyagarbho bhagavān eṣa buddhir iti smṛtiḥ // BrP_241.16 //",
  "GP11brahmppu:30441": "mahān iti ca yogeṣu viriñcir iti cāpy atha /",
  "GP11brahmppu:30442": "sāṃkhye ca paṭhyate śāstre nāmabhir bahudhātmakaḥ // BrP_241.17 //",
  "GP11brahmppu:30443": "vicitrarūpo viśvātmā ekākṣara iti smṛtaḥ /",
  "GP11brahmppu:30444": "dhṛtam ekātmakaṃ yena kṛtsnaṃ trailokyam ātmanā // BrP_241.18 //",
  "GP11brahmppu:30445": "tathaiva bahurūpatvād viśvarūpa iti śrutaḥ /",
  "GP11brahmppu:30446": "eṣa vai vikriyāpannaḥ sṛjaty ātmānam ātmanā // BrP_241.19 //",
  "GP11brahmppu:30447": "pradhānaṃ tasya saṃyogād utpannaṃ sumahat puram /",
  "GP11brahmppu:30448": "ahaṃkāraṃ mahātejāḥ prajāpatinamaskṛtam // BrP_241.20 //",
  "GP11brahmppu:30449": "avyaktād vyaktim āpannaṃ vidyāsargaṃ vadanti tam /",
  "GP11brahmppu:30450": "mahāntaṃ cāpy ahaṃkāram avidyāsarga eva ca // BrP_241.21 //",
  "GP11brahmppu:30451": "acaraś ca caraś caiva samutpannau tathaikataḥ /",
  "GP11brahmppu:30452": "vidyāvidyeti vikhyāte śrutiśāstrānucintakaiḥ // BrP_241.22 //",
  "GP11brahmppu:30453": "bhūtasargam ahaṃkārāt tṛtīyaṃ viddhi pārthiva /",
  "GP11brahmppu:30454": "ahaṃkāreṣu nṛpate caturthaṃ viddhi vaikṛtam // BrP_241.23 //",
  "GP11brahmppu:30455": "vāyur jyotir athākāśam āpo 'tha pṛthivī tathā /",
  "GP11brahmppu:30456": "śabdasparśau ca rūpaṃ ca raso gandhas tathaiva ca // BrP_241.24 //",
  "GP11brahmppu:30457": "evaṃ yugapad utpannaṃ daśavargam asaṃśayam /",
  "GP11brahmppu:30458": "pañcamaṃ viddhi rājendra bhautikaṃ sargam arthakṛt // BrP_241.25 //",
  "GP11brahmppu:30459": "śrotraṃ tvak cakṣuṣī jihvā ghrāṇam eva ca pañcamam /",
  "GP11brahmppu:30460": "vāg hastau caiva pādau ca pāyur meḍhraṃ tathaiva ca // BrP_241.26 //",
  "GP11brahmppu:30461": "buddhīndriyāṇi caitāni tathā karmendriyāṇi ca /",
  "GP11brahmppu:30462": "saṃbhūtānīha yugapan manasā saha pārthiva // BrP_241.27 //",
  "GP11brahmppu:30463": "eṣā tattvacaturviṃśā sarvākṛtiḥ pravartate /",
  "GP11brahmppu:30464": "yāṃ jñātvā nābhiśocanti brāhmaṇās tattvadarśinaḥ // BrP_241.28 //",
  "GP11brahmppu:30465": "evam etat samutpannaṃ trailokyam idam uttamam /",
  "GP11brahmppu:30466": "veditavyaṃ naraśreṣṭha sadaiva narakārṇave // BrP_241.29 //",
  "GP11brahmppu:30467": "sayakṣabhūtagandharve sakiṃnaramahorage /",
  "GP11brahmppu:30468": "sacāraṇapiśāce vai sadevarṣiniśācare // BrP_241.30 //",
  "GP11brahmppu:30469": "sadaṃśakīṭamaśake sapūtikṛmimūṣake /",
  "GP11brahmppu:30470": "śuni śvapāke caiṇeye sacāṇḍāle sapulkase // BrP_241.31 //",
  "GP11brahmppu:30471": "hastyaśvakharaśārdūle savṛke gavi caiva ha /",
  "GP11brahmppu:30472": "yā ca mūrtiś ca yat kiṃcit sarvatraitan nidarśanam // BrP_241.32 //",
  "GP11brahmppu:30473": "jale bhuvi tathākāśe nānyatreti viniścayaḥ /",
  "GP11brahmppu:30474": "sthānaṃ dehavatām āsīd ity evam anuśuśruma // BrP_241.33 //",
  "GP11brahmppu:30475": "kṛtsnam etāvatas tāta kṣarate vyaktasaṃjñakaḥ /",
  "GP11brahmppu:30476": "ahany ahani bhūtātmā yac cākṣara iti smṛtam // BrP_241.34 //",
  "GP11brahmppu:30477": "tatas tat kṣaram ity uktaṃ kṣaratīdaṃ yathā jagat /",
  "GP11brahmppu:30478": "jagan mohātmakaṃ cāhur avyaktād vyaktasaṃjñakam // BrP_241.35 //",
  "GP11brahmppu:30479": "mahāṃś caivākṣaro nityam etat kṣaravivarjanam /",
  "GP11brahmppu:30480": "kathitaṃ te mahārāja yasmān nāvartate punaḥ // BrP_241.36 //",
  "GP11brahmppu:30481": "pañcaviṃśatiko 'mūrtaḥ sa nityas tattvasaṃjñakaḥ /",
  "GP11brahmppu:30482": "sattvasaṃśrayaṇāt tattvaṃ sattvam āhur manīṣiṇaḥ // BrP_241.37 //",
  "GP11brahmppu:30483": "yad amūrtiḥ sṛjad vyaktaṃ tan mūrtim adhitiṣṭhati /",
  "GP11brahmppu:30484": "caturviṃśatimo vyakto hy amūrtiḥ pañcaviṃśakaḥ // BrP_241.38 //",
  "GP11brahmppu:30485": "sa eva hṛdi sarvāsu mūrtiṣv ātiṣṭhatātmavān /",
  "GP11brahmppu:30486": "cetayaṃś cetano nityaṃ sarvamūrtir amūrtimān // BrP_241.39 //",
  "GP11brahmppu:30487": "sargapralayadharmeṇa sa sargapralayātmakaḥ /",
  "GP11brahmppu:30488": "gocare vartate nityaṃ nirguṇo guṇasaṃjñitaḥ // BrP_241.40 //",
  "GP11brahmppu:30489": "evam eṣa mahātmā ca sargapralayakoṭiśaḥ /",
  "GP11brahmppu:30490": "vikurvāṇaḥ prakṛtimān nābhimanyeta buddhimān // BrP_241.41 //",
  "GP11brahmppu:30491": "tamaḥsattvarajoyuktas tāsu tāsv iha yoniṣu /",
  "GP11brahmppu:30492": "līyate pratibuddhatvād abuddhajanasevanāt // BrP_241.42 //",
  "GP11brahmppu:30493": "sahavāsanivāsatvād bālo 'ham iti manyate /",
  "GP11brahmppu:30494": "yo 'haṃ na so 'ham ity ukto guṇān evānuvartate // BrP_241.43 //",
  "GP11brahmppu:30495": "tamasā tāmasān bhāvān vividhān pratipadyate /",
  "GP11brahmppu:30496": "rajasā rājasāṃś caiva sāttvikān sattvasaṃśrayāt // BrP_241.44 //",
  "GP11brahmppu:30497": "śuklalohitakṛṣṇāni rūpāṇy etāni trīṇi tu /",
  "GP11brahmppu:30498": "sarvāṇy etāni rūpāṇi jānīhi prākṛtāni tu // BrP_241.45 //",
  "GP11brahmppu:30499": "tāmasā nirayaṃ yānti rājasā mānuṣān atha /",
  "GP11brahmppu:30500": "sāttvikā devalokāya gacchanti sukhabhāginaḥ // BrP_241.46 //",
  "GP11brahmppu:30501": "niṣkevalena pāpena tiryagyonim avāpnuyāt /",
  "GP11brahmppu:30502": "puṇyapāpeṣu mānuṣyaṃ puṇyamātreṇa devatāḥ // BrP_241.47 //",
  "GP11brahmppu:30503": "evam avyaktaviṣayaṃ mokṣam āhur manīṣiṇaḥ /",
  "GP11brahmppu:30504": "pañcaviṃśatimo yo 'yaṃ jñānād eva pravartate // BrP_241.48 //",
  "GP11brahmppu:30505": "{vasiṣṭha uvāca: }",
  "GP11brahmppu:30506": "evam apratibuddhatvād abuddham anuvartate /",
  "GP11brahmppu:30507": "dehād dehasahasrāṇi tathā ca na sa bhidyate // BrP_242.1 //",
  "GP11brahmppu:30508": "tiryagyonisahasreṣu kadācid devatāsv api /",
  "GP11brahmppu:30509": "utpadyati tapoyogād guṇaiḥ saha guṇakṣayāt // BrP_242.2 //",
  "GP11brahmppu:30510": "manuṣyatvād divaṃ yāti devo mānuṣyam eti ca /",
  "GP11brahmppu:30511": "mānuṣyān nirayasthānam ālayaṃ pratipadyate // BrP_242.3 //",
  "GP11brahmppu:30512": "koṣakāro yathātmānaṃ kīṭaḥ samabhirundhati /",
  "GP11brahmppu:30513": "sūtratantuguṇair nityaṃ tathāyam aguṇo guṇaiḥ // BrP_242.4 //",
  "GP11brahmppu:30514": "dvaṃdvam eti ca nirdvaṃdvas tāsu tāsv iha yoniṣu /",
  "GP11brahmppu:30515": "śīrṣaroge 'kṣiroge ca dantaśūle galagrahe // BrP_242.5 //",
  "GP11brahmppu:30516": "jalodare 'tisāre ca gaṇḍamālāvicarcike /",
  "GP11brahmppu:30517": "śvitrakuṣṭhe 'gnidagdhe ca sidhmāpasmārayor api // BrP_242.6 //",
  "GP11brahmppu:30518": "yāni cānyāni dvaṃdvāni prākṛtāni śarīriṇām /",
  "GP11brahmppu:30519": "utpadyante vicitrāṇi tāny evātmābhimanyate // BrP_242.7 //",
  "GP11brahmppu:30520": "abhimānātimānānāṃ tathaiva sukṛtāny api /",
  "GP11brahmppu:30521": "ekavāsāś caturvāsāḥ śāyī nityam adhas tathā // BrP_242.8 //",
  "GP11brahmppu:30522": "maṇḍūkaśāyī ca tathā vīrāsanagatas tathā /",
  "GP11brahmppu:30523": "vīram āsanam ākāśe tathā śayanam eva ca // BrP_242.9 //",
  "GP11brahmppu:30524": "iṣṭakāprastare caiva cakrakaprastare tathā /",
  "GP11brahmppu:30525": "bhasmaprastaraśāyī ca bhūmiśayyānulepanaḥ // BrP_242.10 //",
  "GP11brahmppu:30526": "vīrasthānāmbupāke ca śayanaṃ phalakeṣu ca /",
  "GP11brahmppu:30527": "vividhāsu ca śayyāsu phalagṛhyānvitāsu ca // BrP_242.11 //",
  "GP11brahmppu:30528": "udyāne khalalagne tu kṣaumakṛṣṇājinānvitaḥ /",
  "GP11brahmppu:30529": "maṇivālaparīdhāno vyāghracarmaparicchadaḥ // BrP_242.12 //",
  "GP11brahmppu:30530": "siṃhacarmaparīdhānaḥ paṭṭavāsās tathaiva ca /",
  "GP11brahmppu:30531": "phalakaṃ paridhānaś ca tathā kaṭakavastradhṛk // BrP_242.13 //",
  "GP11brahmppu:30532": "kaṭaikavasanaś caiva cīravāsās tathaiva ca /",
  "GP11brahmppu:30533": "vastrāṇi cānyāni bahūny abhimatya ca buddhimān // BrP_242.14 //",
  "GP11brahmppu:30534": "bhojanāni vicitrāṇi ratnāni vividhāni ca /",
  "GP11brahmppu:30535": "ekarātrāntarāśitvam ekakālikabhojanam // BrP_242.15 //",
  "GP11brahmppu:30536": "caturthāṣṭamakālaṃ ca ṣaṣṭhakālikam eva ca /",
  "GP11brahmppu:30537": "ṣaḍrātrabhojanaś caiva tathā cāṣṭāhabhojanaḥ // BrP_242.16 //",
  "GP11brahmppu:30538": "māsopavāsī mūlāśī phalāhāras tathaiva ca /",
  "GP11brahmppu:30539": "vāyubhakṣaś ca piṇyāka- dadhigomayabhojanaḥ // BrP_242.17 //",
  "GP11brahmppu:30540": "gomūtrabhojanaś caiva kāśapuṣpāśanas tathā /",
  "GP11brahmppu:30541": "śaivālabhojanaś caiva tathā cānyena vartayan // BrP_242.18 //",
  "GP11brahmppu:30542": "vartayañ śīrṇaparṇaiś ca prakīrṇaphalabhojanaḥ /",
  "GP11brahmppu:30543": "vividhāni ca kṛcchrāṇi sevate siddhikāṅkṣayā // BrP_242.19 //",
  "GP11brahmppu:30544": "cāndrāyaṇāni vidhival liṅgāni vividhāni ca /",
  "GP11brahmppu:30545": "cāturāśramyayuktāni dharmādharmāśrayāṇy api // BrP_242.20 //",
  "GP11brahmppu:30546": "upāśrayān apy aparān pākhaṇḍān vividhān api /",
  "GP11brahmppu:30547": "viviktāś ca śilāchāyās tathā prasravaṇāni ca // BrP_242.21 //",
  "GP11brahmppu:30548": "pulināni viviktāni vividhāni vanāni ca /",
  "GP11brahmppu:30549": "kānaneṣu viviktāś ca śailānāṃ mahatīr guhāḥ // BrP_242.22 //",
  "GP11brahmppu:30550": "niyamān vividhāṃś cāpi vividhāni tapāṃsi ca /",
  "GP11brahmppu:30551": "yajñāṃś ca vividhākārān vidyāś ca vividhās tathā // BrP_242.23 //",
  "GP11brahmppu:30552": "vaṇikpathaṃ dvijakṣatra- vaiśyaśūdrāṃs tathaiva ca /",
  "GP11brahmppu:30553": "dānaṃ ca vividhākāraṃ dīnāndhakṛpaṇādiṣu // BrP_242.24 //",
  "GP11brahmppu:30554": "abhimanyeta saṃdhātuṃ tathaiva vividhān guṇān /",
  "GP11brahmppu:30555": "sattvaṃ rajas tamaś caiva dharmārthau kāma eva ca // BrP_242.25 //",
  "GP11brahmppu:30556": "prakṛtyātmānam evātmā evaṃ pravibhajaty uta /",
  "GP11brahmppu:30557": "svāhākāravaṣaṭkārau svadhākāranamaskriye // BrP_242.26 //",
  "GP11brahmppu:30558": "yajanādhyayane dānaṃ tathaivāhuḥ pratigraham /",
  "GP11brahmppu:30559": "yājanādhyāpane caiva tathānyad api kiṃcana // BrP_242.27 //",
  "GP11brahmppu:30560": "janmamṛtyuvidhānena tathā viśasanena ca /",
  "GP11brahmppu:30561": "śubhāśubhabhayaṃ sarvam etad āhuḥ sanātanam // BrP_242.28 //",
  "GP11brahmppu:30562": "prakṛtiḥ kurute devī bhayaṃ pralayam eva ca /",
  "GP11brahmppu:30563": "divasānte guṇān etān atītyaiko 'vatiṣṭhate // BrP_242.29 //",
  "GP11brahmppu:30564": "raśmijālam ivādityas tatkālaṃ saṃniyacchati /",
  "GP11brahmppu:30565": "evam evaiṣa tat sarvaṃ krīḍārtham abhimanyate // BrP_242.30 //",
  "GP11brahmppu:30566": "ātmarūpaguṇān etān vividhān hṛdayapriyān /",
  "GP11brahmppu:30567": "evam etāṃ prakurvāṇaḥ sargapralayadharmiṇīm // BrP_242.31 //",
  "GP11brahmppu:30568": "kriyāṃ kriyāpathe raktas triguṇas triguṇādhipaḥ /",
  "GP11brahmppu:30569": "kriyākriyāpathopetas tathā tad iti manyate // BrP_242.32 //",
  "GP11brahmppu:30570": "prakṛtyā sarvam evedaṃ jagad andhīkṛtaṃ vibho /",
  "GP11brahmppu:30571": "rajasā tamasā caiva vyāptaṃ sarvam anekadhā // BrP_242.33 //",
  "GP11brahmppu:30572": "evaṃ dvaṃdvāny atītāni mama vartanti nityaśaḥ /",
  "GP11brahmppu:30573": "matta etāni jāyante pralaye yānti mām api // BrP_242.34 //",
  "GP11brahmppu:30574": "nistartavyāṇy athaitāni sarvāṇīti narādhipa /",
  "GP11brahmppu:30575": "manyate pakṣabuddhitvāt tathaiva sukṛtāny api // BrP_242.35 //",
  "GP11brahmppu:30576": "bhoktavyāni mamaitāni devalokagatena vai /",
  "GP11brahmppu:30577": "ihaiva cainaṃ bhokṣyāmi śubhāśubhaphalodayam // BrP_242.36 //",
  "GP11brahmppu:30578": "sukham evaṃ tu kartavyaṃ sakṛt kṛtvā sukhaṃ mama /",
  "GP11brahmppu:30579": "yāvad eva tu me saukhyaṃ jātyāṃ jātyāṃ bhaviṣyati // BrP_242.37 //",
  "GP11brahmppu:30580": "bhaviṣyati na me duḥkhaṃ kṛtenehāpy anantakam /",
  "GP11brahmppu:30581": "sukhaduḥkhaṃ hi mānuṣyaṃ niraye cāpi majjanam // BrP_242.38 //",
  "GP11brahmppu:30582": "nirayāc cāpi mānuṣyaṃ kālenaiṣyāmy ahaṃ punaḥ /",
  "GP11brahmppu:30583": "manuṣyatvāc ca devatvaṃ devatvāt pauruṣaṃ punaḥ // BrP_242.39 //",
  "GP11brahmppu:30584": "manuṣyatvāc ca nirayaṃ paryāyeṇopagacchati /",
  "GP11brahmppu:30585": "eṣa evaṃ dvijātīnām ātmā vai sa guṇair vṛtaḥ // BrP_242.40 //",
  "GP11brahmppu:30586": "tena devamanuṣyeṣu nirayaṃ copapadyate /",
  "GP11brahmppu:30587": "mamatvenāvṛto nityaṃ tatraiva parivartate // BrP_242.41 //",
  "GP11brahmppu:30588": "sargakoṭisahasrāṇi maraṇāntāsu mūrtiṣu /",
  "GP11brahmppu:30589": "ya evaṃ kurute karma śubhāśubhaphalātmakam // BrP_242.42 //",
  "GP11brahmppu:30590": "sa evaṃ phalam āpnoti triṣu lokeṣu mūrtimān /",
  "GP11brahmppu:30591": "prakṛtiḥ kurute karma śubhāśubhaphalātmakam // BrP_242.43 //",
  "GP11brahmppu:30592": "prakṛtiś ca tathāpnoti triṣu lokeṣu kāmagā /",
  "GP11brahmppu:30593": "tiryagyonimanuṣyatve devaloke tathaiva ca // BrP_242.44 //",
  "GP11brahmppu:30594": "trīṇi sthānāni caitāni jānīyāt prākṛtāni ha /",
  "GP11brahmppu:30595": "aliṅgaprakṛtitvāc ca liṅgair apy anumīyate // BrP_242.45 //",
  "GP11brahmppu:30596": "tathaiva pauruṣaṃ liṅgam anumānād dhi manyate /",
  "GP11brahmppu:30597": "sa liṅgāntaram āsādya prākṛtaṃ liṅgam avraṇam // BrP_242.46 //",
  "GP11brahmppu:30598": "vraṇadvārāṇy adhiṣṭhāya karmāṇy ātmani manyate /",
  "GP11brahmppu:30599": "śrotrādīni tu sarvāṇi pañca karmendriyāṇy atha // BrP_242.47 //",
  "GP11brahmppu:30600": "rāgādīni pravartante guṇeṣv iha guṇaiḥ saha /",
  "GP11brahmppu:30601": "aham etāni vai kurvan mamaitānīndriyāṇi ha // BrP_242.48 //",
  "GP11brahmppu:30602": "nirindriyo hi manyeta vraṇavān asmi nirvraṇaḥ /",
  "GP11brahmppu:30603": "aliṅgo liṅgam ātmānam akālaṃ kālam ātmanaḥ // BrP_242.49 //",
  "GP11brahmppu:30604": "asattvaṃ sattvam ātmānam amṛtaṃ mṛtam ātmanaḥ /",
  "GP11brahmppu:30605": "amṛtyuṃ mṛtyum ātmānam acaraṃ caram ātmanaḥ // BrP_242.50 //",
  "GP11brahmppu:30606": "akṣetraṃ kṣetram ātmānam asaṅgaṃ saṅgam ātmanaḥ /",
  "GP11brahmppu:30607": "atattvaṃ tattvam ātmānam abhavaṃ bhavam ātmanaḥ // BrP_242.51 //",
  "GP11brahmppu:30608": "akṣaraṃ kṣaram ātmānam abuddhatvād dhi manyate /",
  "GP11brahmppu:30609": "evam apratibuddhatvād abuddhajanasevanāt // BrP_242.52 //",
  "GP11brahmppu:30610": "sargakoṭisahasrāṇi patanāntāni gacchati /",
  "GP11brahmppu:30611": "janmāntarasahasrāṇi maraṇāntāni gacchati // BrP_242.53 //",
  "GP11brahmppu:30612": "tiryagyonimanuṣyatve devaloke tathaiva ca /",
  "GP11brahmppu:30613": "candramā iva kośānāṃ punas tatra sahasraśaḥ // BrP_242.54 //",
  "GP11brahmppu:30614": "nīyate 'pratibuddhatvād evam eva kubuddhimān /",
  "GP11brahmppu:30615": "kalā pañcadaśī yonis tad dhāma iti paṭhyate // BrP_242.55 //",
  "GP11brahmppu:30616": "nityam eva vijānīhi somaṃ vai ṣoḍaśāṃśakaiḥ /",
  "GP11brahmppu:30617": "kalayā jāyate 'jasraṃ punaḥ punar abuddhimān // BrP_242.56 //",
  "GP11brahmppu:30618": "dhīmāṃś cāyaṃ na bhavati nṛpa evaṃ hi jāyate /",
  "GP11brahmppu:30619": "ṣoḍaśī tu kalā sūkṣmā sa soma upadhāryatām // BrP_242.57 //",
  "GP11brahmppu:30620": "na tūpayujyate devair devān api yunakti saḥ /",
  "GP11brahmppu:30621": "mamatvaṃ kṣapayitvā tu jāyate nṛpasattama /",
  "GP11brahmppu:30622": "prakṛtes triguṇāyās tu sa eva triguṇo bhavet // BrP_242.58 //",
  "GP11brahmppu:30623": "{janaka uvāca: }",
  "GP11brahmppu:30624": "akṣarakṣarayor eṣa dvayoḥ saṃbandha iṣyate /",
  "GP11brahmppu:30625": "strīpuṃsayor vā saṃbandhaḥ sa vai puruṣa ucyate // BrP_243.1 //",
  "GP11brahmppu:30626": "ṛte tu puruṣaṃ neha strī garbhān dhārayaty uta /",
  "GP11brahmppu:30627": "ṛte striyaṃ na puruṣo rūpaṃ nirvartate tathā // BrP_243.2 //",
  "GP11brahmppu:30628": "anyonyasyābhisaṃbandhād anyonyaguṇasaṃśrayāt /",
  "GP11brahmppu:30629": "rūpaṃ nirvartayed etad evaṃ sarvāsu yoniṣu // BrP_243.3 //",
  "GP11brahmppu:30630": "ratyartham atisaṃyogād anyonyaguṇasaṃśrayāt /",
  "GP11brahmppu:30631": "ṛtau nirvartate rūpaṃ tad vakṣyāmi nidarśanam // BrP_243.4 //",
  "GP11brahmppu:30632": "ye guṇāḥ puruṣasyeha ye ca mātur guṇās tathā /",
  "GP11brahmppu:30633": "asthi snāyu ca majjā ca jānīmaḥ pitṛto dvija // BrP_243.5 //",
  "GP11brahmppu:30634": "tvaṅmāṃsaśoṇitaṃ ceti mātṛjāny anuśuśruma /",
  "GP11brahmppu:30635": "evam etad dvijaśreṣṭha vedaśāstreṣu paṭhyate // BrP_243.6 //",
  "GP11brahmppu:30636": "pramāṇaṃ yac ca vedoktaṃ śāstroktaṃ yac ca paṭhyate /",
  "GP11brahmppu:30637": "vedaśāstrapramāṇaṃ ca pramāṇaṃ tat sanātanam // BrP_243.7 //",
  "GP11brahmppu:30638": "evam evābhisaṃbandhau nityaṃ prakṛtipūruṣau /",
  "GP11brahmppu:30639": "yac cāpi bhagavaṃs tasmān mokṣadharmo na vidyate // BrP_243.8 //",
  "GP11brahmppu:30640": "athavānantarakṛtaṃ kiṃcid eva nidarśanam /",
  "GP11brahmppu:30641": "tan mamācakṣva tattvena pratyakṣo hy asi sarvadā // BrP_243.9 //",
  "GP11brahmppu:30642": "mokṣakāmā vayaṃ cāpi kāṅkṣāmo yad anāmayam /",
  "GP11brahmppu:30643": "ajeyam ajaraṃ nityam atīndriyam anīśvaram // BrP_243.10 //",
  "GP11brahmppu:30644": "{vasiṣṭha uvāca: }",
  "GP11brahmppu:30645": "yad etad uktaṃ bhavatā vedaśāstranidarśanam /",
  "GP11brahmppu:30646": "evam etad yathā vakṣye tattvagrāhī yathā bhavān // BrP_243.11 //",
  "GP11brahmppu:30647": "dhāryate hi tvayā grantha ubhayor vedaśāstrayoḥ /",
  "GP11brahmppu:30648": "na ca granthasya tattvajño yathātattvaṃ nareśvara // BrP_243.12 //",
  "GP11brahmppu:30649": "yo hi vede ca śāstre ca granthadhāraṇatatparaḥ /",
  "GP11brahmppu:30650": "na ca granthārthatattvajñas tasya taddhāraṇaṃ vṛthā // BrP_243.13 //",
  "GP11brahmppu:30651": "bhāraṃ sa vahate tasya granthasyārthaṃ na vetti yaḥ /",
  "GP11brahmppu:30652": "yas tu granthārthatattvajño nāsya granthāgamo vṛthā // BrP_243.14 //",
  "GP11brahmppu:30653": "granthasyārthaṃ sa pṛṣṭas tu mādṛśo vaktum arhati /",
  "GP11brahmppu:30654": "yathātattvābhigamanād arthaṃ tasya sa vindati // BrP_243.15 //",
  "GP11brahmppu:30655": "na yaḥ samutsukaḥ kaścid granthārthaṃ sthūlabuddhimān /",
  "GP11brahmppu:30656": "sa kathaṃ mandavijñāno granthaṃ vakṣyati nirṇayāt // BrP_243.16 //",
  "GP11brahmppu:30657": "ajñātvā granthatattvāni vādaṃ yaḥ kurute naraḥ /",
  "GP11brahmppu:30658": "lobhād vāpy athavā dambhāt sa pāpī narakaṃ vrajet // BrP_243.17 //",
  "GP11brahmppu:30659": "nirṇayaṃ cāpi cchidrātmā na tad vakṣyati tattvataḥ /",
  "GP11brahmppu:30660": "so 'pīhāsyārthatattvajño yasmān naivātmavān api // BrP_243.18 //",
  "GP11brahmppu:30661": "tasmāt tvaṃ śṛṇu rājendra yathaitad anudṛśyate /",
  "GP11brahmppu:30662": "yathā tattvena sāṃkhyeṣu yogeṣu ca mahātmasu // BrP_243.19 //",
  "GP11brahmppu:30663": "yad eva yogāḥ paśyanti sāṃkhyaṃ tad anugamyate /",
  "GP11brahmppu:30664": "ekaṃ sāṃkhyaṃ ca yogaṃ ca yaḥ paśyati sa buddhimān // BrP_243.20 //",
  "GP11brahmppu:30665": "tvaṅ māṃsaṃ rudhiraṃ medaḥ pittaṃ majjāsthi snāyu ca /",
  "GP11brahmppu:30666": "etad aindriyakaṃ tāta yad bhavān ittham āttha mām // BrP_243.21 //",
  "GP11brahmppu:30667": "dravyād dravyasya nirvṛttir indriyād indriyaṃ tathā /",
  "GP11brahmppu:30668": "dehād deham avāpnoti bījād bījaṃ tathaiva ca // BrP_243.22 //",
  "GP11brahmppu:30669": "nirindriyasya bījasya nirdravyasyāpi dehinaḥ /",
  "GP11brahmppu:30670": "kathaṃ guṇā bhaviṣyanti nirguṇatvān mahātmanaḥ // BrP_243.23 //",
  "GP11brahmppu:30671": "guṇā guṇeṣu jāyante tatraiva viramanti ca /",
  "GP11brahmppu:30672": "evaṃ guṇāḥ prakṛtijā jāyante na ca yānti ca // BrP_243.24 //",
  "GP11brahmppu:30673": "tvaṅ māṃsaṃ rudhiraṃ medaḥ pittaṃ majjāsthi snāyu ca /",
  "GP11brahmppu:30674": "aṣṭau tāny atha śukreṇa jānīhi prākṛtena vai // BrP_243.25 //",
  "GP11brahmppu:30675": "pumāṃś caivāpumāṃś caiva strīliṅgaṃ prākṛtaṃ smṛtam /",
  "GP11brahmppu:30676": "vāyur eṣa pumāṃś caiva rasa ity abhidhīyate // BrP_243.26 //",
  "GP11brahmppu:30677": "aliṅgā prakṛtir liṅgair upalabhyati sātmajaiḥ /",
  "GP11brahmppu:30678": "yathā puṣpaphalair nityaṃ mūrtaṃ cāmūrtayas tathā // BrP_243.27 //",
  "GP11brahmppu:30679": "evam apy anumānena sa liṅgam upalabhyate /",
  "GP11brahmppu:30680": "pañcaviṃśatikas tāta liṅgeṣu niyatātmakaḥ // BrP_243.28 //",
  "GP11brahmppu:30681": "anādinidhano 'nantaḥ sarvadarśanakevalaḥ /",
  "GP11brahmppu:30682": "kevalaṃ tv abhimānitvād guṇeṣu guṇa ucyate // BrP_243.29 //",
  "GP11brahmppu:30683": "guṇā guṇavataḥ santi nirguṇasya kuto guṇāḥ /",
  "GP11brahmppu:30684": "tasmād evaṃ vijānanti ye janā guṇadarśinaḥ // BrP_243.30 //",
  "GP11brahmppu:30685": "yadā tv eṣa guṇān etān prākṛtān abhimanyate /",
  "GP11brahmppu:30686": "tadā sa guṇavān eva guṇabhedān prapaśyati // BrP_243.31 //",
  "GP11brahmppu:30687": "yat tad buddheḥ paraṃ prāhuḥ sāṃkhyayogaṃ ca sarvaśaḥ /",
  "GP11brahmppu:30688": "budhyamānaṃ mahāprājñāḥ prabuddhaparivarjanāt // BrP_243.32 //",
  "GP11brahmppu:30689": "aprabuddhaṃ yathā vyaktaṃ svaguṇaiḥ prāhur īśvaram /",
  "GP11brahmppu:30690": "nirguṇaṃ ceśvaraṃ nityam adhiṣṭhātāram eva ca // BrP_243.33 //",
  "GP11brahmppu:30691": "prakṛteś ca guṇānāṃ ca pañcaviṃśatikaṃ budhāḥ /",
  "GP11brahmppu:30692": "sāṃkhyayoge ca kuśalā budhyante paramaiṣiṇaḥ // BrP_243.34 //",
  "GP11brahmppu:30693": "yadā prabuddham avyaktam avasthātananīravaḥ /",
  "GP11brahmppu:30694": "budhyamānaṃ na budhyante 'vagacchanti samaṃ tadā // BrP_243.35 //",
  "GP11brahmppu:30695": "etan nidarśanaṃ samyaṅ na samyag anudarśanam /",
  "GP11brahmppu:30696": "budhyamānaṃ prabudhyante dvābhyāṃ pṛthag ariṃdama // BrP_243.36 //",
  "GP11brahmppu:30697": "paraspareṇaitad uktaṃ kṣarākṣaranidarśanam /",
  "GP11brahmppu:30698": "ekatvam akṣaraṃ prāhur nānātvaṃ kṣaram ucyate // BrP_243.37 //",
  "GP11brahmppu:30699": "pañcaviṃśatiniṣṭho 'yaṃ tadā samyak pracakṣate /",
  "GP11brahmppu:30700": "ekatvadarśanaṃ cāsya nānātvaṃ cāsya darśanam // BrP_243.38 //",
  "GP11brahmppu:30701": "tattvavit tattvayor eva pṛthag etan nidarśanam /",
  "GP11brahmppu:30702": "pañcaviṃśatibhis tattvaṃ tattvam āhur manīṣiṇaḥ // BrP_243.39 //",
  "GP11brahmppu:30703": "nistattvaṃ pañcaviṃśasya param āhur manīṣiṇaḥ /",
  "GP11brahmppu:30704": "varjyasya varjyam ācāraṃ tattvaṃ tattvāt sanātanam // BrP_243.40 //",
  "GP11brahmppu:30705": "{karālajanaka uvāca: }",
  "GP11brahmppu:30706": "nānātvaikatvam ity uktaṃ tvayaitad dvijasattama /",
  "GP11brahmppu:30707": "paśyatas tad dhi saṃdigdham etayor vai nidarśanam // BrP_243.41 //",
  "GP11brahmppu:30708": "tathā buddhaprabuddhābhyāṃ budhyamānasya cānagha /",
  "GP11brahmppu:30709": "sthūlabuddhyā na paśyāmi tattvam etan na saṃśayaḥ // BrP_243.42 //",
  "GP11brahmppu:30710": "akṣarakṣarayor uktaṃ tvayā yad api kāraṇam /",
  "GP11brahmppu:30711": "tad apy asthirabuddhitvāt pranaṣṭam iva me 'nagha // BrP_243.43 //",
  "GP11brahmppu:30712": "tad etac chrotum icchāmi nānātvaikatvadarśanam /",
  "GP11brahmppu:30713": "dvaṃdvaṃ caivāniruddhaṃ ca budhyamānaṃ ca tattvataḥ // BrP_243.44 //",
  "GP11brahmppu:30714": "vidyāvidye ca bhagavann akṣaraṃ kṣaram eva ca /",
  "GP11brahmppu:30715": "sāṃkhyayogaṃ ca kṛtsnena buddhābuddhiṃ pṛthak pṛthak // BrP_243.45 //",
  "GP11brahmppu:30716": "{vasiṣṭha uvāca: }",
  "GP11brahmppu:30717": "hanta te saṃpravakṣyāmi yad etad anupṛcchasi /",
  "GP11brahmppu:30718": "yogakṛtyaṃ mahārāja pṛthag eva śṛṇuṣva me // BrP_243.46 //",
  "GP11brahmppu:30719": "yogakṛtyaṃ tu yogānāṃ dhyānam eva paraṃ balam /",
  "GP11brahmppu:30720": "tac cāpi dvividhaṃ dhyānam āhur vidyāvido janāḥ // BrP_243.47 //",
  "GP11brahmppu:30721": "ekāgratā ca manasaḥ prāṇāyāmas tathaiva ca /",
  "GP11brahmppu:30722": "prāṇāyāmas tu saguṇo nirguṇo mānasas tathā // BrP_243.48 //",
  "GP11brahmppu:30723": "mūtrotsarge purīṣe ca bhojane ca narādhipa /",
  "GP11brahmppu:30724": "dvikālaṃ nopabhuñjīta śeṣaṃ bhuñjīta tatparaḥ // BrP_243.49 //",
  "GP11brahmppu:30725": "indriyāṇīndriyārthebhyo nivartya manasā muniḥ /",
  "GP11brahmppu:30726": "daśadvādaśabhir vāpi caturviṃśāt paraṃ yataḥ // BrP_243.50 //",
  "GP11brahmppu:30727": "sa codanābhir matimān nātmānaṃ codayed atha /",
  "GP11brahmppu:30728": "tiṣṭhantam ajaraṃ taṃ tu yat tad uktaṃ manīṣibhiḥ // BrP_243.51 //",
  "GP11brahmppu:30729": "viśvātmā satataṃ jñeya ity evam anuśuśruma /",
  "GP11brahmppu:30730": "dravyaṃ hy ahīnamanaso nānyatheti viniścayaḥ // BrP_243.52 //",
  "GP11brahmppu:30731": "vimuktaḥ sarvasaṅgebhyo laghvāhāro jitendriyaḥ /",
  "GP11brahmppu:30732": "pūrvarātre parārdhe ca dhārayīta mano hṛdi // BrP_243.53 //",
  "GP11brahmppu:30733": "sthirīkṛtyendriyagrāmaṃ manasā mithileśvara /",
  "GP11brahmppu:30734": "mano buddhyā sthiraṃ kṛtvā pāṣāṇa iva niścalaḥ // BrP_243.54 //",
  "GP11brahmppu:30735": "sthāṇuvac cāpy akampyaḥ syād dāruvac cāpi niścalaḥ /",
  "GP11brahmppu:30736": "buddhyā vidhividhānajñas tato yuktaṃ pracakṣate // BrP_243.55 //",
  "GP11brahmppu:30737": "na śṛṇoti na cāghrāti na ca paśyati kiṃcana /",
  "GP11brahmppu:30738": "na ca sparśaṃ vijānāti na ca saṃkalpate manaḥ // BrP_243.56 //",
  "GP11brahmppu:30739": "na cāpi manyate kiṃcin na ca budhyeta kāṣṭhavat /",
  "GP11brahmppu:30740": "tadā prakṛtim āpannaṃ yuktam āhur manīṣiṇaḥ // BrP_243.57 //",
  "GP11brahmppu:30741": "na bhāti hi yathā dīpo dīptis tadvac ca dṛśyate /",
  "GP11brahmppu:30742": "niliṅgaś cādhaś cordhvaṃ ca tiryaggatim avāpnuyāt // BrP_243.58 //",
  "GP11brahmppu:30743": "tadā tadupapannaś ca yasmin dṛṣṭe ca kathyate /",
  "GP11brahmppu:30744": "hṛdayastho 'ntarātmeti jñeyo jñas tāta madvidhaiḥ // BrP_243.59 //",
  "GP11brahmppu:30745": "nirdhūma iva saptārcir āditya iva raśmivān /",
  "GP11brahmppu:30746": "vaidyuto 'gnir ivākāśe paśyaty ātmānam ātmani // BrP_243.60 //",
  "GP11brahmppu:30747": "yaṃ paśyanti mahātmāno dhṛtimanto manīṣiṇaḥ /",
  "GP11brahmppu:30748": "brāhmaṇā brahmayonisthā hy ayonim amṛtātmakam // BrP_243.61 //",
  "GP11brahmppu:30749": "tad evāhur aṇubhyo 'ṇu tan mahadbhyo mahattaram /",
  "GP11brahmppu:30750": "sarvatra sarvabhūteṣu dhruvaṃ tiṣṭhan na dṛśyate // BrP_243.62 //",
  "GP11brahmppu:30751": "buddhidravyeṇa dṛśyena manodīpena lokakṛt /",
  "GP11brahmppu:30752": "mahatas tamasas tāta pāre tiṣṭhan na tāmasaḥ // BrP_243.63 //",
  "GP11brahmppu:30753": "tamaso dūra ity uktas tattvajñair vedapāragaiḥ /",
  "GP11brahmppu:30754": "vimalo vimataś caiva nirliṅgo 'liṅgasaṃjñakaḥ // BrP_243.64 //",
  "GP11brahmppu:30755": "yoga eṣa hi lokānāṃ kim anyad yogalakṣaṇam /",
  "GP11brahmppu:30756": "evaṃ paśyan prapaśyeta ātmānam ajaraṃ param // BrP_243.65 //",
  "GP11brahmppu:30757": "yogadarśanam etāvad uktaṃ te tattvato mayā /",
  "GP11brahmppu:30758": "sāṃkhyajñānaṃ pravakṣyāmi parisaṃkhyānidarśanam // BrP_243.66 //",
  "GP11brahmppu:30759": "avyaktam āhuḥ prakhyānaṃ parāṃ prakṛtim ātmanaḥ /",
  "GP11brahmppu:30760": "tasmān mahat samutpannaṃ dvitīyaṃ rājasattama // BrP_243.67 //",
  "GP11brahmppu:30761": "ahaṃkāras tu mahatas tṛtīya iti naḥ śrutam /",
  "GP11brahmppu:30762": "pañcabhūtāny ahaṃkārād āhuḥ sāṃkhyātmadarśinaḥ // BrP_243.68 //",
  "GP11brahmppu:30763": "etāḥ prakṛtayas tv aṣṭau vikārāś cāpi ṣoḍaśa /",
  "GP11brahmppu:30764": "pañca caiva viśeṣāś ca tathā pañcendriyāṇi ca // BrP_243.69 //",
  "GP11brahmppu:30765": "etāvad eva tattvānāṃ sāṃkhyam āhur manīṣiṇaḥ /",
  "GP11brahmppu:30766": "sāṃkhye sāṃkhyavidhānajñā nityaṃ sāṃkhyapathe sthitāḥ // BrP_243.70 //",
  "GP11brahmppu:30767": "yasmād yad abhijāyeta tat tatraiva pralīyate /",
  "GP11brahmppu:30768": "līyante pratilomāni gṛhyante cāntarātmanā // BrP_243.71 //",
  "GP11brahmppu:30769": "ānulomyena jāyante līyante pratilomataḥ /",
  "GP11brahmppu:30770": "guṇā guṇeṣu satataṃ sāgarasyormayo yathā // BrP_243.72 //",
  "GP11brahmppu:30771": "sargapralaya etāvān prakṛter nṛpasattama /",
  "GP11brahmppu:30772": "ekatvaṃ pralaye cāsya bahutvaṃ ca tathā sṛji // BrP_243.73 //",
  "GP11brahmppu:30773": "evam eva ca rājendra vijñeyaṃ jñānakovidaiḥ /",
  "GP11brahmppu:30774": "adhiṣṭhātāram avyaktam asyāpy etan nidarśanam // BrP_243.74 //",
  "GP11brahmppu:30775": "ekatvaṃ ca bahutvaṃ ca prakṛter anu tattvavān /",
  "GP11brahmppu:30776": "ekatvaṃ pralaye cāsya bahutvaṃ ca pravartanāt // BrP_243.75 //",
  "GP11brahmppu:30777": "bahudhātmā prakurvīta prakṛtiṃ prasavātmikām /",
  "GP11brahmppu:30778": "tac ca kṣetraṃ mahān ātmā pañcaviṃśo 'dhitiṣṭhati // BrP_243.76 //",
  "GP11brahmppu:30779": "adhiṣṭhāteti rājendra procyate yatisattamaiḥ /",
  "GP11brahmppu:30780": "adhiṣṭhānād adhiṣṭhātā kṣetrāṇām iti naḥ śrutam // BrP_243.77 //",
  "GP11brahmppu:30781": "kṣetraṃ jānāti cāvyaktaṃ kṣetrajña iti cocyate /",
  "GP11brahmppu:30782": "avyaktike pure śete puruṣaś ceti kathyate // BrP_243.78 //",
  "GP11brahmppu:30783": "anyad eva ca kṣetraṃ syād anyaḥ kṣetrajña ucyate /",
  "GP11brahmppu:30784": "kṣetram avyakta ity uktaṃ jñātāraṃ pañcaviṃśakam // BrP_243.79 //",
  "GP11brahmppu:30785": "anyad eva ca jñānaṃ syād anyaj jñeyaṃ tad ucyate /",
  "GP11brahmppu:30786": "jñānam avyaktam ity uktaṃ jñeyo vai pañcaviṃśakaḥ // BrP_243.80 //",
  "GP11brahmppu:30787": "avyaktaṃ kṣetram ity uktaṃ tathā sattvaṃ tatheśvaram /",
  "GP11brahmppu:30788": "anīśvaram atattvaṃ ca tattvaṃ tat pañcaviṃśakam // BrP_243.81 //",
  "GP11brahmppu:30789": "sāṃkhyadarśanam etāvat parisaṃkhyā na vidyate /",
  "GP11brahmppu:30790": "saṃkhyā prakurute caiva prakṛtiṃ ca pravakṣyate // BrP_243.82 //",
  "GP11brahmppu:30791": "catvāriṃśac caturviṃśat pratisaṃkhyāya tattvataḥ /",
  "GP11brahmppu:30792": "saṃkhyā sahasrakṛtyā tu nistattvaḥ pañcaviṃśakaḥ // BrP_243.83 //",
  "GP11brahmppu:30793": "pañcaviṃśat prabuddhātmā budhyamāna iti śrutaḥ /",
  "GP11brahmppu:30794": "yadā budhyati ātmānaṃ tadā bhavati kevalaḥ // BrP_243.84 //",
  "GP11brahmppu:30795": "samyagdarśanam etāvad bhāṣitaṃ tava tattvataḥ /",
  "GP11brahmppu:30796": "evam etad vijānantaḥ sāmyatāṃ pratiyānty uta // BrP_243.85 //",
  "GP11brahmppu:30797": "samyaṅnidarśanaṃ nāma pratyakṣaṃ prakṛtes tathā /",
  "GP11brahmppu:30798": "guṇavattvād yathaitāni nirguṇebhyas tathā bhavet // BrP_243.86 //",
  "GP11brahmppu:30799": "na tv evaṃ vartamānānām āvṛttir vartate punaḥ /",
  "GP11brahmppu:30800": "vidyate kṣarabhāvaś ca na parasparam avyayam // BrP_243.87 //",
  "GP11brahmppu:30801": "paśyanty amatayo ye na samyak teṣu ca darśanam /",
  "GP11brahmppu:30802": "te vyaktiṃ pratipadyante punaḥ punar ariṃdama // BrP_243.88 //",
  "GP11brahmppu:30803": "sarvam etad vijānanto na sarvasya prabodhanāt /",
  "GP11brahmppu:30804": "vyaktibhūtā bhaviṣyanti vyaktasyaivānuvartanāt // BrP_243.89 //",
  "GP11brahmppu:30805": "sarvam avyaktam ity uktam asarvaḥ pañcaviṃśakaḥ /",
  "GP11brahmppu:30806": "ya evam abhijānanti na bhayaṃ teṣu vidyate // BrP_243.90 //",
  "GP11brahmppu:30807": "{vasiṣṭha uvāca: }",
  "GP11brahmppu:30808": "sāṃkhyadarśanam etāvad uktaṃ te nṛpasattama /",
  "GP11brahmppu:30809": "vidyāvidye tv idānīṃ me tvaṃ nibodhānupūrvaśaḥ // BrP_244.1 //",
  "GP11brahmppu:30810": "abhedyam āhur avyaktaṃ sargapralayadharmiṇaḥ /",
  "GP11brahmppu:30811": "sargapralaya ity uktaṃ vidyāvidye ca viṃśakaḥ // BrP_244.2 //",
  "GP11brahmppu:30812": "parasparasya vidyā vai tan nibodhānupūrvaśaḥ /",
  "GP11brahmppu:30813": "yathoktam ṛṣibhis tāta sāṃkhyasyātinidarśanam // BrP_244.3 //",
  "GP11brahmppu:30814": "karmendriyāṇāṃ sarveṣāṃ vidyā buddhīndriyaṃ smṛtam /",
  "GP11brahmppu:30815": "buddhīndriyāṇāṃ ca tathā viśeṣā iti naḥ śrutam // BrP_244.4 //",
  "GP11brahmppu:30816": "viṣayāṇāṃ manas teṣāṃ vidyām āhur manīṣiṇaḥ /",
  "GP11brahmppu:30817": "manasaḥ pañca bhūtāni vidyā ity abhicakṣate // BrP_244.5 //",
  "GP11brahmppu:30818": "ahaṃkāras tu bhūtānāṃ pañcānāṃ nātra saṃśayaḥ /",
  "GP11brahmppu:30819": "ahaṃkāras tathā vidyā buddhir vidyā nareśvara // BrP_244.6 //",
  "GP11brahmppu:30820": "buddhyā prakṛtir avyaktaṃ tattvānāṃ parameśvaraḥ /",
  "GP11brahmppu:30821": "vidyā jñeyā naraśreṣṭha vidhiś ca paramaḥ smṛtaḥ // BrP_244.7 //",
  "GP11brahmppu:30822": "avyaktam aparaṃ prāhur vidyā vai pañcaviṃśakaḥ /",
  "GP11brahmppu:30823": "sarvasya sarvam ity uktaṃ jñeyajñānasya pāragaḥ // BrP_244.8 //",
  "GP11brahmppu:30824": "jñānam avyaktam ity uktaṃ jñeyaṃ vai pañcaviṃśakam /",
  "GP11brahmppu:30825": "tathaiva jñānam avyaktaṃ vijñātā pañcaviṃśakaḥ // BrP_244.9 //",
  "GP11brahmppu:30826": "vidyāvidye tu tattvena mayokte vai viśeṣataḥ /",
  "GP11brahmppu:30827": "akṣaraṃ ca kṣaraṃ caiva yad uktaṃ tan nibodha me // BrP_244.10 //",
  "GP11brahmppu:30828": "ubhāv etau kṣarāv uktau ubhāv etāv anakṣarau /",
  "GP11brahmppu:30829": "kāraṇaṃ tu pravakṣyāmi yathājñānaṃ tu jñānataḥ // BrP_244.11 //",
  "GP11brahmppu:30830": "anādinidhanāv etau ubhāv eveśvarau matau /",
  "GP11brahmppu:30831": "tattvasaṃjñāv ubhāv eva procyete jñānacintakaiḥ // BrP_244.12 //",
  "GP11brahmppu:30832": "sargapralayadharmitvād avyaktaṃ prāhur avyayam /",
  "GP11brahmppu:30833": "tad etad guṇasargāya vikurvāṇaṃ punaḥ punaḥ // BrP_244.13 //",
  "GP11brahmppu:30834": "guṇānāṃ mahadādīnām utpadyati parasparam /",
  "GP11brahmppu:30835": "adhiṣṭhānaṃ kṣetram āhur etad vai pañcaviṃśakam // BrP_244.14 //",
  "GP11brahmppu:30836": "yad antarguṇajālaṃ tu tad vyaktātmani saṃkṣipet /",
  "GP11brahmppu:30837": "tad ahaṃ tad guṇais tais tu pañcaviṃśe vilīyate // BrP_244.15 //",
  "GP11brahmppu:30838": "guṇā guṇeṣu līyante tad ekā prakṛtir bhavet /",
  "GP11brahmppu:30839": "kṣetrajño 'pi tadā tāvat kṣetrajñaḥ saṃpraṇīyate // BrP_244.16 //",
  "GP11brahmppu:30840": "yadākṣaraṃ prakṛtir yaṃ gacchate guṇasaṃjñitā /",
  "GP11brahmppu:30841": "nirguṇatvaṃ ca vai dehe guṇeṣu parivartanāt // BrP_244.17 //",
  "GP11brahmppu:30842": "evam eva ca kṣetrajñaḥ kṣetrajñānaparikṣayāt /",
  "GP11brahmppu:30843": "prakṛtyā nirguṇas tv eṣa ity evam anuśuśruma // BrP_244.18 //",
  "GP11brahmppu:30844": "kṣaro bhavaty eṣa yadā guṇavatī guṇeṣv atha /",
  "GP11brahmppu:30845": "prakṛtiṃ tv atha jānāti nirguṇatvaṃ tathātmanaḥ // BrP_244.19 //",
  "GP11brahmppu:30846": "tathā viśuddho bhavati prakṛteḥ parivarjanāt /",
  "GP11brahmppu:30847": "anyo 'ham anyeyam iti yadā budhyati buddhimān // BrP_244.20 //",
  "GP11brahmppu:30848": "tadaiṣo 'vyathatām eti na ca miśratvam āvrajet /",
  "GP11brahmppu:30849": "prakṛtyā caiṣa rājendra miśro 'nyo 'nyasya dṛśyate // BrP_244.21 //",
  "GP11brahmppu:30850": "yadā tu guṇajālaṃ tat prākṛtaṃ vijugupsate /",
  "GP11brahmppu:30851": "paśyate ca paraṃ paśyaṃs tadā paśyan nu saṃsṛjet // BrP_244.22 //",
  "GP11brahmppu:30852": "kiṃ mayā kṛtam etāvad yo 'haṃ kālanimajjanaḥ /",
  "GP11brahmppu:30853": "yathā matsyo hy abhijñānād anuvartitavāñ jalam // BrP_244.23 //",
  "GP11brahmppu:30854": "aham eva hi saṃmohād anyam anyaṃ janāj janam /",
  "GP11brahmppu:30855": "matsyo yathodakajñānād anuvartitavān iha // BrP_244.24 //",
  "GP11brahmppu:30856": "matsyo 'nyatvam athājñānād udakān nābhimanyate /",
  "GP11brahmppu:30857": "ātmānaṃ tad avajñānād anyaṃ caiva na vedmy aham // BrP_244.25 //",
  "GP11brahmppu:30858": "mamāstu dhik kubuddhasya yo 'haṃ magna imaṃ punaḥ /",
  "GP11brahmppu:30859": "anuvartitavān mohād anyam anyaṃ janāj janam // BrP_244.26 //",
  "GP11brahmppu:30860": "ayam anubhaved bandhur anena saha me kṣayam /",
  "GP11brahmppu:30861": "sāmyam ekatvatāṃ yāto yādṛśas tādṛśas tv aham // BrP_244.27 //",
  "GP11brahmppu:30862": "tulyatām iha paśyāmi sadṛśo 'ham anena vai /",
  "GP11brahmppu:30863": "ayaṃ hi vimalo vyaktam aham īdṛśakas tadā // BrP_244.28 //",
  "GP11brahmppu:30864": "yo 'ham ajñānasaṃmohād ajñayā saṃpravṛttavān /",
  "GP11brahmppu:30865": "saṃsargād atisaṃsargāt sthitaḥ kālam imaṃ tv aham // BrP_244.29 //",
  "GP11brahmppu:30866": "so 'ham evaṃ vaśībhūtaḥ kālam etaṃ na buddhavān /",
  "GP11brahmppu:30867": "uttamādhamamadhyānāṃ tām ahaṃ katham āvase // BrP_244.30 //",
  "GP11brahmppu:30868": "samānamāyayā ceha sahavāsam ahaṃ katham /",
  "GP11brahmppu:30869": "gacchāmy abuddhabhāvatvād ihedānīṃ sthiro bhava // BrP_244.31 //",
  "GP11brahmppu:30870": "sahavāsaṃ na yāsyāmi kālam etaṃ vivañcanāt /",
  "GP11brahmppu:30871": "vañcito hy anayā yad dhi nirvikāro vikārayā // BrP_244.32 //",
  "GP11brahmppu:30872": "na tat tadaparāddhaṃ syād aparādho hy ayaṃ mama /",
  "GP11brahmppu:30873": "yo 'ham atrābhavaṃ saktaḥ parāṅmukham upasthitaḥ // BrP_244.33 //",
  "GP11brahmppu:30874": "tato 'smin bahurūpo 'tha sthito mūrtir amūrtimān /",
  "GP11brahmppu:30875": "amūrtiś cāpy amūrtātmā mamatvena pradharṣitaḥ // BrP_244.34 //",
  "GP11brahmppu:30876": "prakṛtyā ca tayā tena tāsu tāsv iha yoniṣu /",
  "GP11brahmppu:30877": "nirmamasya mamatvena vikṛtaṃ tāsu tāsu ca // BrP_244.35 //",
  "GP11brahmppu:30878": "yoniṣu vartamānena naṣṭasaṃjñena cetasā /",
  "GP11brahmppu:30879": "samatā na mayā kācid ahaṃkāre kṛtā mayā // BrP_244.36 //",
  "GP11brahmppu:30880": "ātmānaṃ bahudhā kṛtvā so 'yaṃ bhūyo yunakti mām /",
  "GP11brahmppu:30881": "idānīm avabuddho 'smi nirmamo nirahaṃkṛtaḥ // BrP_244.37 //",
  "GP11brahmppu:30882": "mamatvaṃ manasā nityam ahaṃkārakṛtātmakam /",
  "GP11brahmppu:30883": "apalagnām imāṃ hitvā saṃśrayiṣye nirāmayam // BrP_244.38 //",
  "GP11brahmppu:30884": "anena sāmyaṃ yāsyāmi nānayāham acetasā /",
  "GP11brahmppu:30885": "kṣemaṃ mama sahānena naivaikam anayā saha // BrP_244.39 //",
  "GP11brahmppu:30886": "evaṃ paramasaṃbodhāt pañcaviṃśo 'nubuddhavān /",
  "GP11brahmppu:30887": "akṣaratvaṃ nigacchati tyaktvā kṣaram anāmayam // BrP_244.40 //",
  "GP11brahmppu:30888": "avyaktaṃ vyaktadharmāṇaṃ saguṇaṃ nirguṇaṃ tathā /",
  "GP11brahmppu:30889": "nirguṇaṃ prathamaṃ dṛṣṭvā tādṛg bhavati maithila // BrP_244.41 //",
  "GP11brahmppu:30890": "akṣarakṣarayor etad uktaṃ tava nidarśanam /",
  "GP11brahmppu:30891": "mayeha jñānasaṃpannaṃ yathā śrutinidarśanāt // BrP_244.42 //",
  "GP11brahmppu:30892": "niḥsaṃdigdhaṃ ca sūkṣmaṃ ca viśuddhaṃ vimalaṃ tathā /",
  "GP11brahmppu:30893": "pravakṣyāmi tu te bhūyas tan nibodha yathāśrutam // BrP_244.43 //",
  "GP11brahmppu:30894": "sāṃkhyayogo mayā proktaḥ śāstradvayanidarśanāt /",
  "GP11brahmppu:30895": "yad eva sāṃkhyaśāstroktaṃ yogadarśanam eva tat // BrP_244.44 //",
  "GP11brahmppu:30896": "prabodhanaparaṃ jñānaṃ sāṃkhyānām avanīpate /",
  "GP11brahmppu:30897": "vispaṣṭaṃ procyate tatra śiṣyāṇāṃ hitakāmyayā // BrP_244.45 //",
  "GP11brahmppu:30898": "bṛhac caivam idaṃ śāstram ity āhur viduṣo janāḥ /",
  "GP11brahmppu:30899": "asmiṃś ca śāstre yogānāṃ punarbhavapuraḥsaram // BrP_244.46 //",
  "GP11brahmppu:30900": "pañcaviṃśāt paraṃ tattvaṃ paṭhyate ca narādhipa /",
  "GP11brahmppu:30901": "sāṃkhyānāṃ tu paraṃ tattvaṃ yathāvad anuvarṇitam // BrP_244.47 //",
  "GP11brahmppu:30902": "buddham apratibuddhaṃ ca budhyamānaṃ ca tattvataḥ /",
  "GP11brahmppu:30903": "budhyamānaṃ ca buddhatvaṃ prāhur yoganidarśanam // BrP_244.48 //",
  "GP11brahmppu:30904": "{vasiṣṭha uvāca: }",
  "GP11brahmppu:30905": "aprabuddham athāvyaktam imaṃ guṇanidhiṃ sadā /",
  "GP11brahmppu:30906": "guṇānāṃ dhāryatāṃ tattvaṃ sṛjaty ākṣipate tathā // BrP_245.1 //",
  "GP11brahmppu:30907": "ajo hi krīḍayā bhūpa vikriyāṃ prāpta ity uta /",
  "GP11brahmppu:30908": "ātmānaṃ bahudhā kṛtvā nāneva praticakṣate // BrP_245.2 //",
  "GP11brahmppu:30909": "etad evaṃ vikurvāṇo budhyamāno na budhyate /",
  "GP11brahmppu:30910": "guṇān ācarate hy eṣa sṛjaty ākṣipate tathā // BrP_245.3 //",
  "GP11brahmppu:30911": "avyaktabodhanāc caiva budhyamānaṃ vadanty api /",
  "GP11brahmppu:30912": "na tv evaṃ budhyate 'vyaktaṃ saguṇaṃ tāta nirguṇam // BrP_245.4 //",
  "GP11brahmppu:30913": "kadācit tv eva khalv etat tad āhuḥ pratibuddhakam /",
  "GP11brahmppu:30914": "budhyate yadi cāvyaktam etad vai pañcaviṃśakam // BrP_245.5 //",
  "GP11brahmppu:30915": "budhyamāno bhavaty eṣa mamātmaka iti śrutaḥ /",
  "GP11brahmppu:30916": "anyonyapratibuddhena vadanty avyaktam acyutam // BrP_245.6 //",
  "GP11brahmppu:30917": "avyaktabodhanāc caiva budhyamānaṃ vadanty uta /",
  "GP11brahmppu:30918": "pañcaviṃśaṃ mahātmānaṃ na cāsāv api budhyate // BrP_245.7 //",
  "GP11brahmppu:30919": "ṣaḍviṃśaṃ vimalaṃ buddham aprameyaṃ sanātanam /",
  "GP11brahmppu:30920": "satataṃ pañcaviṃśaṃ tu caturviṃśaṃ vibudhyate // BrP_245.8 //",
  "GP11brahmppu:30921": "dṛśyādṛśye hy anugata- tatsvabhāve mahādyute /",
  "GP11brahmppu:30922": "avyaktaṃ caiva tad brahma budhyate tāta kevalam // BrP_245.9 //",
  "GP11brahmppu:30923": "pañcaviṃśaṃ caturviṃśam ātmānam anupaśyati /",
  "GP11brahmppu:30924": "budhyamāno yadātmānam anyo 'ham iti manyate // BrP_245.10 //",
  "GP11brahmppu:30925": "tadā prakṛtimān eṣa bhavaty avyaktalocanaḥ /",
  "GP11brahmppu:30926": "budhyate ca parāṃ buddhiṃ viśuddhām amalāṃ yathā // BrP_245.11 //",
  "GP11brahmppu:30927": "ṣaḍviṃśaṃ rājaśārdūla tadā buddhaḥ kṛto vrajet /",
  "GP11brahmppu:30928": "tatas tyajati so 'vyaktaṃ sargapralayadharmiṇam // BrP_245.12 //",
  "GP11brahmppu:30929": "nirguṇāṃ prakṛtiṃ veda guṇayuktām acetanām /",
  "GP11brahmppu:30930": "tataḥ kevaladharmāsau bhavaty avyaktadarśanāt // BrP_245.13 //",
  "GP11brahmppu:30931": "kevalena samāgamya vimuktātmānam āpnuyāt /",
  "GP11brahmppu:30932": "etat tu tattvam ity āhur nistattvam ajarāmaram // BrP_245.14 //",
  "GP11brahmppu:30933": "tattvasaṃśravaṇād eva tattvajño jāyate nṛpa /",
  "GP11brahmppu:30934": "pañcaviṃśatitattvāni pravadanti manīṣiṇaḥ // BrP_245.15 //",
  "GP11brahmppu:30935": "na caiva tattvavāṃs tāta saṃsāreṣu nimajjati /",
  "GP11brahmppu:30936": "eṣām upaiti tattvaṃ hi kṣipraṃ budhyasva lakṣaṇam // BrP_245.16 //",
  "GP11brahmppu:30937": "ṣaḍviṃśo 'yam iti prājño gṛhyamāṇo 'jarāmaraḥ /",
  "GP11brahmppu:30938": "kevalena balenaiva samatāṃ yāty asaṃśayam // BrP_245.17 //",
  "GP11brahmppu:30939": "ṣaḍviṃśena prabuddhena budhyamāno 'py abuddhimān /",
  "GP11brahmppu:30940": "etan nānātvam ity uktaṃ sāṃkhyaśrutinidarśanāt // BrP_245.18 //",
  "GP11brahmppu:30941": "cetanena sametasya pañcaviṃśatikasya ha /",
  "GP11brahmppu:30942": "ekatvaṃ vai bhavet tasya yadā buddhyānubudhyate // BrP_245.19 //",
  "GP11brahmppu:30943": "budhyamānena buddhena samatāṃ yāti maithila /",
  "GP11brahmppu:30944": "saṅgadharmā bhavaty eṣa niḥsaṅgātmā narādhipa // BrP_245.20 //",
  "GP11brahmppu:30945": "niḥsaṅgātmānam āsādya ṣaḍviṃśaṃ karmajaṃ viduḥ /",
  "GP11brahmppu:30946": "vibhus tyajati cāvyaktaṃ yadā tv etad vibudhyate // BrP_245.21 //",
  "GP11brahmppu:30947": "caturviṃśam agādhaṃ ca ṣaḍviṃśasya prabodhanāt /",
  "GP11brahmppu:30948": "eṣa hy apratibuddhaś ca budhyamānas tu te 'nagha // BrP_245.22 //",
  "GP11brahmppu:30949": "ukto buddhaś ca tattvena yathāśrutinidarśanāt /",
  "GP11brahmppu:30950": "maśakodumbare yadvad anyatvaṃ tadvad etayoḥ // BrP_245.23 //",
  "GP11brahmppu:30951": "matsyodake yathā tadvad anyatvam upalabhyate /",
  "GP11brahmppu:30952": "evam eva ca gantavyaṃ nānātvaikatvam etayoḥ // BrP_245.24 //",
  "GP11brahmppu:30953": "etāvan mokṣa ity ukto jñānavijñānasaṃjñitaḥ /",
  "GP11brahmppu:30954": "pañcaviṃśatikasyāśu yo 'yaṃ dehe pravartate // BrP_245.25 //",
  "GP11brahmppu:30955": "eṣa mokṣayitavyaiti prāhur avyaktagocarāt /",
  "GP11brahmppu:30956": "so 'yam evaṃ vimucyeta nānyatheti viniścayaḥ // BrP_245.26 //",
  "GP11brahmppu:30957": "paraś ca paradharmā ca bhavaty eva sametya vai /",
  "GP11brahmppu:30958": "viśuddhadharmā śuddhena nāśuddhena ca buddhimān // BrP_245.27 //",
  "GP11brahmppu:30959": "vimuktadharmā buddhena sametya puruṣarṣabha /",
  "GP11brahmppu:30960": "viyogadharmiṇā caiva vimuktātmā bhavaty atha // BrP_245.28 //",
  "GP11brahmppu:30961": "vimokṣiṇā vimokṣaś ca sametyeha tathā bhavet /",
  "GP11brahmppu:30962": "śucikarmā śuciś caiva bhavaty amitabuddhimān // BrP_245.29 //",
  "GP11brahmppu:30963": "vimalātmā ca bhavati sametya vimalātmanā /",
  "GP11brahmppu:30964": "kevalātmā tathā caiva kevalena sametya vai /",
  "GP11brahmppu:30965": "svatantraś ca svatantreṇa svatantratvam avāpyate // BrP_245.30 //",
  "GP11brahmppu:30966": "etāvad etat kathitaṃ mayā te BrP_245.31a",
  "GP11brahmppu:30967": "tathyaṃ mahārāja yathārthatattvam BrP_245.31b",
  "GP11brahmppu:30968": "amatsaras tvaṃ pratigṛhya buddhyā BrP_245.31c",
  "GP11brahmppu:30969": "sanātanaṃ brahma viśuddham ādyam BrP_245.31d",
  "GP11brahmppu:30970": "tad vedaniṣṭhasya janasya rājan BrP_245.32a",
  "GP11brahmppu:30971": "pradeyam etat paramaṃ tvayā bhavet BrP_245.32b",
  "GP11brahmppu:30972": "vidhitsamānāya nibodhakārakaṃ BrP_245.32c",
  "GP11brahmppu:30973": "prabodhahetoḥ praṇatasya śāsanam BrP_245.32d",
  "GP11brahmppu:30974": "na deyam etac ca yathānṛtātmane BrP_245.33a",
  "GP11brahmppu:30975": "śaṭhāya klībāya na jihmabuddhaye BrP_245.33b",
  "GP11brahmppu:30976": "na paṇḍitajñānaparopatāpine BrP_245.33c",
  "GP11brahmppu:30977": "deyaṃ tathā śiṣyavibodhanāya BrP_245.33d",
  "GP11brahmppu:30978": "śraddhānvitāyātha guṇānvitāya BrP_245.34a",
  "GP11brahmppu:30979": "parāpavādād viratāya nityam BrP_245.34b",
  "GP11brahmppu:30980": "viśuddhayogāya budhāya caiva BrP_245.34c",
  "GP11brahmppu:30981": "kṛpāvate 'tha kṣamiṇe hitāya BrP_245.34d",
  "GP11brahmppu:30982": "viviktaśīlāya vidhipriyāya BrP_245.35a",
  "GP11brahmppu:30983": "vivādahīnāya bahuśrutāya BrP_245.35b",
  "GP11brahmppu:30984": "vinītaveśāya nahaitukātmane BrP_245.35c",
  "GP11brahmppu:30985": "sadaiva guhyaṃ tv idam eva deyam BrP_245.35d",
  "GP11brahmppu:30986": "etair guṇair hīnatame na deyam BrP_245.36a",
  "GP11brahmppu:30987": "etat paraṃ brahma viśuddham āhuḥ BrP_245.36b",
  "GP11brahmppu:30988": "na śreyase yokṣyati tādṛśe kṛtaṃ BrP_245.36c",
  "GP11brahmppu:30989": "dharmapravaktāram apātradānāt BrP_245.36d",
  "GP11brahmppu:30990": "pṛthvīm imāṃ vā yadi ratnapūrṇāṃ BrP_245.37a",
  "GP11brahmppu:30991": "dadyād adeyaṃ tv idam avratāya BrP_245.37b",
  "GP11brahmppu:30992": "jitendriyāya prayatāya deyaṃ BrP_245.37c",
  "GP11brahmppu:30993": "deyaṃ paraṃ tattvavide narendra BrP_245.37d",
  "GP11brahmppu:30994": "karāla mā te bhayam asti kiṃcid BrP_245.38a",
  "GP11brahmppu:30995": "etac chrutaṃ brahma paraṃ tvayādya BrP_245.38b",
  "GP11brahmppu:30996": "yathāvad uktaṃ paramaṃ pavitraṃ BrP_245.38c",
  "GP11brahmppu:30997": "viśokam atyantam anādimadhyam BrP_245.38d",
  "GP11brahmppu:30998": "agādham etad ajarāmaraṃ ca BrP_245.39a",
  "GP11brahmppu:30999": "nirāmayaṃ vītabhayaṃ śivaṃ ca BrP_245.39b",
  "GP11brahmppu:31000": "samīkṣya mohaṃ paravādasaṃjñam BrP_245.39c",
  "GP11brahmppu:31001": "etasya tattvārtham imaṃ viditvā BrP_245.39d",
  "GP11brahmppu:31002": "avāptam etad dhi purā sanātanād BrP_245.40a",
  "GP11brahmppu:31003": "dhiraṇyagarbhād dhi tato narādhipa BrP_245.40b",
  "GP11brahmppu:31004": "prasādya yatnena tam ugratejasaṃ BrP_245.40c",
  "GP11brahmppu:31005": "sanātanaṃ brahma yathā tvayaitat BrP_245.40d",
  "GP11brahmppu:31006": "pṛṣṭas tvayā cāsmi yathā narendra BrP_245.41a",
  "GP11brahmppu:31007": "tathā mayedaṃ tvayi noktam anyat BrP_245.41b",
  "GP11brahmppu:31008": "yathāvāptaṃ brahmaṇo me narendra BrP_245.41c",
  "GP11brahmppu:31009": "mahājñānaṃ mokṣavidāṃ parāyaṇam BrP_245.41d",
  "GP11brahmppu:31010": "{vyāsa uvāca: }",
  "GP11brahmppu:31011": "etad uktaṃ paraṃ brahma yasmān nāvartate punaḥ /",
  "GP11brahmppu:31012": "pañcaviṃśaṃ muniśreṣṭhā vasiṣṭhena yathā purā // BrP_245.42 //",
  "GP11brahmppu:31013": "punarāvṛttim āpnoti paramaṃ jñānam avyayam /",
  "GP11brahmppu:31014": "nāti budhyati tattvena budhyamāno 'jarāmaram // BrP_245.43 //",
  "GP11brahmppu:31015": "etan niḥśreyasakaraṃ jñānaṃ bhoḥ paramaṃ mayā /",
  "GP11brahmppu:31016": "kathitaṃ tattvato viprāḥ śrutvā devarṣito dvijāḥ // BrP_245.44 //",
  "GP11brahmppu:31017": "hiraṇyagarbhād ṛṣiṇā vasiṣṭhena samāhṛtam /",
  "GP11brahmppu:31018": "vasiṣṭhād ṛṣiśārdūlo nārado 'vāptavān idam // BrP_245.45 //",
  "GP11brahmppu:31019": "nāradād viditaṃ mahyam etad uktaṃ sanātanam /",
  "GP11brahmppu:31020": "mā śucadhvaṃ muniśreṣṭhāḥ śrutvaitat paramaṃ padam // BrP_245.46 //",
  "GP11brahmppu:31021": "yena kṣarākṣare bhinne na bhayaṃ tasya vidyate /",
  "GP11brahmppu:31022": "vidyate tu bhayaṃ yasya yo nainaṃ vetti tattvataḥ // BrP_245.47 //",
  "GP11brahmppu:31023": "avijñānāc ca mūḍhātmā punaḥ punar upadravān /",
  "GP11brahmppu:31024": "pretya jātisahasrāṇi maraṇāntāny upāśnute // BrP_245.48 //",
  "GP11brahmppu:31025": "devalokaṃ tathā tiryaṅ mānuṣyam api cāśnute /",
  "GP11brahmppu:31026": "yadi vā mucyate vāpi tasmād ajñānasāgarāt // BrP_245.49 //",
  "GP11brahmppu:31027": "ajñānasāgare ghore hy avyaktāgādha ucyate /",
  "GP11brahmppu:31028": "ahany ahani majjanti yatra bhūtāni bho dvijāḥ // BrP_245.50 //",
  "GP11brahmppu:31029": "tasmād agādhād avyaktād upakṣīṇāt sanātanāt /",
  "GP11brahmppu:31030": "tasmād yūyaṃ virajaskā vitamaskāś ca bho dvijāḥ // BrP_245.51 //",
  "GP11brahmppu:31031": "evaṃ mayā muniśreṣṭhāḥ sārāt sārataraṃ param /",
  "GP11brahmppu:31032": "kathitaṃ paramaṃ mokṣaṃ yaṃ jñātvā na nivartate // BrP_245.52 //",
  "GP11brahmppu:31033": "na nāstikāya dātavyaṃ nābhaktāya kadācana /",
  "GP11brahmppu:31034": "na duṣṭamataye viprā na śraddhāvimukhāya ca // BrP_245.53 //",
  "GP11brahmppu:31035": "{lomaharṣaṇa uvāca: }",
  "GP11brahmppu:31036": "evaṃ purā munīn vyāsaḥ purāṇaṃ ślakṣṇayā girā /",
  "GP11brahmppu:31037": "daśāṣṭadoṣarahitair vākyaiḥ sāratarair dvijāḥ // BrP_246.1 //",
  "GP11brahmppu:31038": "pūrṇam astamalaiḥ śuddhair nānāśāstrasamuccayaiḥ /",
  "GP11brahmppu:31039": "jātiśuddhasamāyuktaṃ sādhuśabdopaśobhitam // BrP_246.2 //",
  "GP11brahmppu:31040": "pūrvapakṣoktisiddhānta- pariniṣṭhāsamanvitam /",
  "GP11brahmppu:31041": "śrāvayitvā yathānyāyaṃ virarāma mahāmatiḥ // BrP_246.3 //",
  "GP11brahmppu:31042": "te 'pi śrutvā muniśreṣṭhāḥ purāṇaṃ vedasaṃmitam /",
  "GP11brahmppu:31043": "ādyaṃ brāhmābhidhānaṃ ca sarvavāñchāphalapradam // BrP_246.4 //",
  "GP11brahmppu:31044": "hṛṣṭā babhūvuḥ suprītā vismitāś ca punaḥ punaḥ /",
  "GP11brahmppu:31045": "praśaśaṃsus tadā vyāsaṃ kṛṣṇadvaipāyanaṃ munim // BrP_246.5 //",
  "GP11brahmppu:31046": "{munaya ūcuḥ: }",
  "GP11brahmppu:31047": "aho tvayā muniśreṣṭha purāṇaṃ śrutisaṃmitam /",
  "GP11brahmppu:31048": "sarvābhipretaphaladaṃ sarvapāpaharaṃ param // BrP_246.6 //",
  "GP11brahmppu:31049": "proktaṃ śrutaṃ tathāsmābhir vicitrapadam akṣaram /",
  "GP11brahmppu:31050": "na te 'sty aviditaṃ kiṃcit triṣu lokeṣu vai prabho // BrP_246.7 //",
  "GP11brahmppu:31051": "sarvajñas tvaṃ mahābhāga deveṣv iva bṛhaspatiḥ /",
  "GP11brahmppu:31052": "namasyāmo mahāprājñaṃ brahmiṣṭhaṃ tvāṃ mahāmunim // BrP_246.8 //",
  "GP11brahmppu:31053": "yena tvayā tu vedārthā bhārate prakaṭīkṛtāḥ /",
  "GP11brahmppu:31054": "kaḥ śaknoti guṇān vaktuṃ tava sarvān mahāmune // BrP_246.9 //",
  "GP11brahmppu:31055": "adhītya caturo vedān sāṅgān vyākaraṇāni ca /",
  "GP11brahmppu:31056": "kṛtavān bhārataṃ śāstraṃ tasmai jñānātmane namaḥ // BrP_246.10 //",
  "GP11brahmppu:31057": "namo 'stu te vyāsa viśālabuddhe BrP_246.11a",
  "GP11brahmppu:31058": "phullāravindāyatapattranetra BrP_246.11b",
  "GP11brahmppu:31059": "yena tvayā bhāratatailapūrṇaḥ BrP_246.11c",
  "GP11brahmppu:31060": "prajvālito jñānamayaḥ pradīpaḥ BrP_246.11d",
  "GP11brahmppu:31061": "ajñānatimirāndhānāṃ bhrāmitānāṃ kudṛṣṭibhiḥ /",
  "GP11brahmppu:31062": "jñānāñjanaśalākena tvayā conmīlitā dṛśaḥ // BrP_246.12 //",
  "GP11brahmppu:31063": "evam uktvā samabhyarcya vyāsaṃ te caiva pūjitāḥ /",
  "GP11brahmppu:31064": "jagmur yathāgataṃ sarve kṛtakṛtyāḥ svam āśramam // BrP_246.13 //",
  "GP11brahmppu:31065": "tathā mayā muniśreṣṭhā kathitaṃ hi sanātanam /",
  "GP11brahmppu:31066": "purāṇaṃ sumahāpuṇyaṃ sarvapāpapraṇāśanam // BrP_246.14 //",
  "GP11brahmppu:31067": "yathā bhavadbhiḥ pṛṣṭo 'haṃ saṃpraśnaṃ dvijasattamāḥ /",
  "GP11brahmppu:31068": "vyāsaprasādāt tat sarvaṃ mayā saṃparikīrtitam // BrP_246.15 //",
  "GP11brahmppu:31069": "idaṃ gṛhasthaiḥ śrotavyaṃ yatibhir brahmacāribhiḥ /",
  "GP11brahmppu:31070": "dhanasaukhyapradaṃ nṝṇāṃ pavitraṃ pāpanāśanam // BrP_246.16 //",
  "GP11brahmppu:31071": "tathā brahmaparair viprair brāhmaṇādyaiḥ susaṃyataiḥ /",
  "GP11brahmppu:31072": "śrotavyaṃ suprayatnena samyak śreyobhikāṅkṣibhiḥ // BrP_246.17 //",
  "GP11brahmppu:31073": "prāpnoti brāhmaṇo vidyāṃ kṣatriyo vijayaṃ raṇe /",
  "GP11brahmppu:31074": "vaiśyas tu dhanam akṣayyaṃ śūdraḥ sukham avāpnuyāt // BrP_246.18 //",
  "GP11brahmppu:31075": "yaṃ yaṃ kāmam abhidhyāyañ śṛṇoti puruṣaḥ śuciḥ /",
  "GP11brahmppu:31076": "taṃ taṃ kāmam avāpnoti naro nāsty atra saṃśayaḥ // BrP_246.19 //",
  "GP11brahmppu:31077": "purāṇaṃ vaiṣṇavaṃ tv etat sarvakilbiṣanāśanam /",
  "GP11brahmppu:31078": "viśiṣṭaṃ sarvaśāstrebhyaḥ puruṣārthopapādakam // BrP_246.20 //",
  "GP11brahmppu:31079": "etad vo yan mayākhyātaṃ purāṇaṃ vedasaṃmitam /",
  "GP11brahmppu:31080": "śrute 'smin sarvadoṣotthaḥ pāparāśiḥ praṇaśyati // BrP_246.21 //",
  "GP11brahmppu:31081": "prayāge puṣkare caiva kurukṣetre tathārbude /",
  "GP11brahmppu:31082": "upoṣya yad avāpnoti tad asya śravaṇān naraḥ // BrP_246.22 //",
  "GP11brahmppu:31083": "yad agnihotre suhute varṣe nāpnoti vai phalam /",
  "GP11brahmppu:31084": "mahāpuṇyamayaṃ viprās tad asya śravaṇāt sakṛt // BrP_246.23 //",
  "GP11brahmppu:31085": "yaj jyeṣṭhaśukladvādaśyāṃ snātvā vai yamunājale /",
  "GP11brahmppu:31086": "mathurāyāṃ hariṃ dṛṣṭvā prāpnoti puruṣaḥ phalam // BrP_246.24 //",
  "GP11brahmppu:31087": "tad āpnoti phalaṃ samyak samādhānena kīrtanāt /",
  "GP11brahmppu:31088": "purāṇe 'sya hito viprāḥ keśavārpitamānasaḥ // BrP_246.25 //",
  "GP11brahmppu:31089": "yat phalaṃ kriyam ālokya puruṣo 'tha labhen naraḥ /",
  "GP11brahmppu:31090": "tat phalaṃ samavāpnoti yaḥ paṭhec chṛṇuyād api // BrP_246.26 //",
  "GP11brahmppu:31091": "idaṃ yaḥ śraddhayā nityaṃ purāṇaṃ vedasaṃmitam /",
  "GP11brahmppu:31092": "yaḥ paṭhec chṛṇuyān martyaḥ sa yāti bhuvanaṃ hareḥ // BrP_246.27 //",
  "GP11brahmppu:31093": "śrāvayed brāhmaṇo yas tu sadā parvasu saṃyataḥ /",
  "GP11brahmppu:31094": "ekādaśyāṃ dvādaśyāṃ ca viṣṇulokaṃ sa gacchati // BrP_246.28 //",
  "GP11brahmppu:31095": "idaṃ yaśasyam āyuṣyaṃ sukhadaṃ kīrtivardhanam /",
  "GP11brahmppu:31096": "balapuṣṭipradaṃ nṝṇāṃ dhanyaṃ duḥsvapnanāśanam // BrP_246.29 //",
  "GP11brahmppu:31097": "trisaṃdhyaṃ yaḥ paṭhed vidvāñ śraddhayā susamāhitaḥ /",
  "GP11brahmppu:31098": "idaṃ variṣṭham ākhyānaṃ sa sarvam īpsitaṃ labhet // BrP_246.30 //",
  "GP11brahmppu:31099": "rogārto mucyate rogād baddho mucyeta bandhanāt /",
  "GP11brahmppu:31100": "bhayād vimucyate bhīta āpadāpanna āpadaḥ // BrP_246.31 //",
  "GP11brahmppu:31101": "jātismaratvaṃ vidyāṃ ca putrān medhāṃ paśūn dhṛtim /",
  "GP11brahmppu:31102": "dharmaṃ cārthaṃ ca kāmaṃ ca mokṣaṃ tu labhate naraḥ // BrP_246.32 //",
  "GP11brahmppu:31103": "yān yān kāmān abhipretya paṭhet prayatamānasaḥ /",
  "GP11brahmppu:31104": "tāṃs tān sarvān avāpnoti puruṣo nātra saṃśayaḥ // BrP_246.33 //",
  "GP11brahmppu:31105": "yaś cedaṃ satataṃ śṛṇoti manujaḥ svargāpavargapradaṃ BrP_246.34a",
  "GP11brahmppu:31106": "viṣṇuṃ lokaguruṃ praṇamya varadaṃ bhaktyekacittaḥ śuciḥ BrP_246.34b",
  "GP11brahmppu:31107": "bhuktvā cātra sukhaṃ vimuktakaluṣaḥ svarge ca divyaṃ sukhaṃ BrP_246.34c",
  "GP11brahmppu:31108": "paścād yāti hareḥ padaṃ suvimalaṃ mukto guṇaiḥ prākṛtaiḥ BrP_246.34d",
  "GP11brahmppu:31109": "tasmād vipravaraiḥ svadharmaniratair muktyekamārgepsubhis BrP_246.35a",
  "GP11brahmppu:31110": "tadvat kṣatriyapuṃgavais tu niyataiḥ śreyorthibhiḥ sarvadā BrP_246.35b",
  "GP11brahmppu:31111": "vaiśyaiś cānudinaṃ viśuddhakulajaiḥ śūdrais tathā dhārmikaiḥ BrP_246.35c",
  "GP11brahmppu:31112": "śrotavyaṃ tv idam uttamaṃ bahuphalaṃ dharmārthamokṣapradam BrP_246.35d",
  "GP11brahmppu:31113": "dharme matir bhavatu vaḥ puruṣottamānāṃ BrP_246.36a",
  "GP11brahmppu:31114": "sa hy eka eva paralokagatasya bandhuḥ BrP_246.36b",
  "GP11brahmppu:31115": "arthāḥ striyaś ca nipuṇair api sevyamānā BrP_246.36c",
  "GP11brahmppu:31116": "naiva prabhāvam upayānti na ca sthiratvam BrP_246.36d",
  "GP11brahmppu:31117": "dharmeṇa rājyaṃ labhate manuṣyaḥ BrP_246.37a",
  "GP11brahmppu:31118": "svargaṃ ca dharmeṇa naraḥ prayāti BrP_246.37b",
  "GP11brahmppu:31119": "āyuś ca kīrtiṃ ca tapaś ca dharmaṃ BrP_246.37c",
  "GP11brahmppu:31120": "dharmeṇa mokṣaṃ labhate manuṣyaḥ BrP_246.37d",
  "GP11brahmppu:31121": "dharmo 'tra mātāpitarau narasya BrP_246.38a",
  "GP11brahmppu:31122": "dharmaḥ sakhā cātra pare ca loke BrP_246.38b",
  "GP11brahmppu:31123": "trātā ca dharmas tv iha mokṣadaś ca BrP_246.38c",
  "GP11brahmppu:31124": "dharmād ṛte nāsti tu kiṃcid eva BrP_246.38d",
  "GP11brahmppu:31125": "idaṃ rahasyaṃ śreṣṭhaṃ ca purāṇaṃ vedasaṃmitam /",
  "GP11brahmppu:31126": "na deyaṃ duṣṭamataye nāstikāya viśeṣataḥ // BrP_246.39 //",
  "GP11brahmppu:31127": "idaṃ mayoktaṃ pravaraṃ purāṇaṃ BrP_246.40a",
  "GP11brahmppu:31128": "pāpāpahaṃ dharmavivardhanaṃ ca BrP_246.40b",
  "GP11brahmppu:31129": "śrutaṃ bhavadbhiḥ paramaṃ rahasyam BrP_246.40c",
  "GP11brahmppu:31130": "ājñāpayadhvaṃ munayo vrajāmi BrP_246.40d"
}