{
  "GP10bhp_09u:0": "BhP_09.01.001/0 śrīrājovāca",
  "GP10bhp_09u:1": "BhP_09.01.001/1 manvantarāṇi sarvāṇi tvayoktāni śrutāni me",
  "GP10bhp_09u:2": "BhP_09.01.001/2 vīryāṇyanantavīryasya harestatra kṛtāni ca",
  "GP10bhp_09u:3": "BhP_09.01.002/1 yo 'sau satyavrato nāma rājarṣirdraviḍeśvaraḥ",
  "GP10bhp_09u:4": "BhP_09.01.002/2 jñānaṃ yo 'tītakalpānte lebhe puruṣasevayā",
  "GP10bhp_09u:5": "BhP_09.01.003/1 sa vai vivasvataḥ putro manurāsīditi śrutam",
  "GP10bhp_09u:6": "BhP_09.01.003/2 tvattastasya sutāḥ proktā ikṣvākupramukhā nṛpāḥ",
  "GP10bhp_09u:7": "BhP_09.01.004/1 teṣāṃ vaṃśaṃ pṛthag brahman vaṃśānucaritāni ca",
  "GP10bhp_09u:8": "BhP_09.01.004/2 kīrtayasva mahābhāga nityaṃ śuśrūṣatāṃ hi naḥ",
  "GP10bhp_09u:9": "BhP_09.01.005/1 ye bhūtā ye bhaviṣyāśca bhavantyadyatanāśca ye",
  "GP10bhp_09u:10": "BhP_09.01.005/2 teṣāṃ naḥ puṇyakīrtīnāṃ sarveṣāṃ vada vikramān",
  "GP10bhp_09u:11": "BhP_09.01.006/0 śrīsūta uvāca",
  "GP10bhp_09u:12": "BhP_09.01.006/1 evaṃ parīkṣitā rājñā sadasi brahmavādinām",
  "GP10bhp_09u:13": "BhP_09.01.006/2 pṛṣṭaḥ provāca bhagavāñ chukaḥ paramadharmavit",
  "GP10bhp_09u:14": "BhP_09.01.007/0 śrīśuka uvāca",
  "GP10bhp_09u:15": "BhP_09.01.007/1 śrūyatāṃ mānavo vaṃśaḥ prācuryeṇa parantapa",
  "GP10bhp_09u:16": "BhP_09.01.007/2 na śakyate vistarato vaktuṃ varṣaśatairapi",
  "GP10bhp_09u:17": "BhP_09.01.008/1 parāvareṣāṃ bhūtānāmātmā yaḥ puruṣaḥ paraḥ",
  "GP10bhp_09u:18": "BhP_09.01.008/2 sa evāsīdidaṃ viśvaṃ kalpānte 'nyan na kiñcana",
  "GP10bhp_09u:19": "BhP_09.01.009/1 tasya nābheḥ samabhavat padmakoṣo hiraṇmayaḥ",
  "GP10bhp_09u:20": "BhP_09.01.009/2 tasmin jajñe mahārāja svayambhūścaturānanaḥ",
  "GP10bhp_09u:21": "BhP_09.01.010/1 marīcirmanasastasya jajñe tasyāpi kaśyapaḥ",
  "GP10bhp_09u:22": "BhP_09.01.010/2 dākṣāyaṇyāṃ tato 'dityāṃ vivasvān abhavat sutaḥ",
  "GP10bhp_09u:23": "BhP_09.01.011/1 tato manuḥ śrāddhadevaḥ saṃjñāyāmāsa bhārata",
  "GP10bhp_09u:24": "BhP_09.01.011/2 śraddhāyāṃ janayāmāsa daśa putrān sa ātmavān",
  "GP10bhp_09u:25": "BhP_09.01.012/1 ikṣvākunṛgaśaryāti diṣṭadhṛṣṭakarūṣakān",
  "GP10bhp_09u:26": "BhP_09.01.012/2 nariṣyantaṃ pṛṣadhraṃ ca nabhagaṃ ca kaviṃ vibhuḥ",
  "GP10bhp_09u:27": "BhP_09.01.013/1 aprajasya manoḥ pūrvaṃ vasiṣṭho bhagavān kila",
  "GP10bhp_09u:28": "BhP_09.01.013/2 mitrāvaruṇayoriṣṭiṃ prajārthamakarodvibhuḥ",
  "GP10bhp_09u:29": "BhP_09.01.014/1 tatra śraddhā manoḥ patnī hotāraṃ samayācata",
  "GP10bhp_09u:30": "BhP_09.01.014/2 duhitrarthamupāgamya praṇipatya payovratā",
  "GP10bhp_09u:31": "BhP_09.01.015/1 preṣito 'dhvaryuṇā hotā vyacarat tat samāhitaḥ",
  "GP10bhp_09u:32": "BhP_09.01.015/2 gṛhīte haviṣi vācā vaṣaṭkāraṃ gṛṇan dvijaḥ",
  "GP10bhp_09u:33": "BhP_09.01.016/1 hotustadvyabhicāreṇa kanyelā nāma sābhavat",
  "GP10bhp_09u:34": "BhP_09.01.016/2 tāṃ vilokya manuḥ prāha nātituṣṭamanā gurum",
  "GP10bhp_09u:35": "BhP_09.01.017/1 bhagavan kimidaṃ jātaṃ karma vo brahmavādinām",
  "GP10bhp_09u:36": "BhP_09.01.017/2 viparyayamaho kaṣṭaṃ maivaṃ syādbrahmavikriyā",
  "GP10bhp_09u:37": "BhP_09.01.018/1 yūyaṃ brahmavido yuktāstapasā dagdhakilbiṣāḥ",
  "GP10bhp_09u:38": "BhP_09.01.018/2 kutaḥ saṅkalpavaiṣamyamanṛtaṃ vibudheṣv iva",
  "GP10bhp_09u:39": "BhP_09.01.019/1 niśamya tadvacastasya bhagavān prapitāmahaḥ",
  "GP10bhp_09u:40": "BhP_09.01.019/2 hoturvyatikramaṃ jñātvā babhāṣe ravinandanam",
  "GP10bhp_09u:41": "BhP_09.01.020/1 etat saṅkalpavaiṣamyaṃ hotuste vyabhicārataḥ",
  "GP10bhp_09u:42": "BhP_09.01.020/2 tathāpi sādhayiṣye te suprajāstvaṃ svatejasā",
  "GP10bhp_09u:43": "BhP_09.01.021/1 evaṃ vyavasito rājan bhagavān sa mahāyaśāḥ",
  "GP10bhp_09u:44": "BhP_09.01.021/2 astauṣīdādipuruṣamilāyāḥ puṃstvakāmyayā",
  "GP10bhp_09u:45": "BhP_09.01.022/1 tasmai kāmavaraṃ tuṣṭo bhagavān harirīśvaraḥ",
  "GP10bhp_09u:46": "BhP_09.01.022/2 dadāv ilābhavat tena sudyumnaḥ puruṣarṣabhaḥ",
  "GP10bhp_09u:47": "BhP_09.01.023/1 sa ekadā mahārāja vicaran mṛgayāṃ vane",
  "GP10bhp_09u:48": "BhP_09.01.023/2 vṛtaḥ katipayāmātyairaśvamāruhya saindhavam",
  "GP10bhp_09u:49": "BhP_09.01.024/1 pragṛhya ruciraṃ cāpaṃ śarāṃśca paramādbhutān",
  "GP10bhp_09u:50": "BhP_09.01.024/2 daṃśito 'numṛgaṃ vīro jagāma diśamuttarām",
  "GP10bhp_09u:51": "BhP_09.01.025/1 sukumāravanaṃ meroradhastāt praviveśa ha",
  "GP10bhp_09u:52": "BhP_09.01.025/2 yatrāste bhagavān charvo ramamāṇaḥ sahomayā",
  "GP10bhp_09u:53": "BhP_09.01.026/1 tasmin praviṣṭa evāsau sudyumnaḥ paravīrahā",
  "GP10bhp_09u:54": "BhP_09.01.026/2 apaśyat striyamātmānamaśvaṃ ca vaḍavāṃ nṛpa",
  "GP10bhp_09u:55": "BhP_09.01.027/1 tathā tadanugāḥ sarve ātmaliṅgaviparyayam",
  "GP10bhp_09u:56": "BhP_09.01.027/2 dṛṣṭvā vimanaso 'bhūvan vīkṣamāṇāḥ parasparam",
  "GP10bhp_09u:57": "BhP_09.01.028/0 śrīrājovāca",
  "GP10bhp_09u:58": "BhP_09.01.028/1 kathamevaṃ guṇo deśaḥ kena vā bhagavan kṛtaḥ",
  "GP10bhp_09u:59": "BhP_09.01.028/2 praśnamenaṃ samācakṣva paraṃ kautūhalaṃ hi naḥ",
  "GP10bhp_09u:60": "BhP_09.01.029/0 śrīśuka uvāca",
  "GP10bhp_09u:61": "BhP_09.01.029/1 ekadā giriśaṃ draṣṭumṛṣayastatra suvratāḥ",
  "GP10bhp_09u:62": "BhP_09.01.029/2 diśo vitimirābhāsāḥ kurvantaḥ samupāgaman",
  "GP10bhp_09u:63": "BhP_09.01.030/1 tān vilokyāmbikā devī vivāsā vrīḍitā bhṛśam",
  "GP10bhp_09u:64": "BhP_09.01.030/2 bharturaṅkāt samutthāya nīvīmāśv atha paryadhāt",
  "GP10bhp_09u:65": "BhP_09.01.031/1 ṛṣayo 'pi tayorvīkṣya prasaṅgaṃ ramamāṇayoḥ",
  "GP10bhp_09u:66": "BhP_09.01.031/2 nivṛttāḥ prayayustasmān naranārāyaṇāśramam",
  "GP10bhp_09u:67": "BhP_09.01.032/1 tadidaṃ bhagavān āha priyāyāḥ priyakāmyayā",
  "GP10bhp_09u:68": "BhP_09.01.032/2 sthānaṃ yaḥ praviśedetat sa vai yoṣidbhavediti",
  "GP10bhp_09u:69": "BhP_09.01.033/1 tata ūrdhvaṃ vanaṃ tadvai puruṣā varjayanti hi",
  "GP10bhp_09u:70": "BhP_09.01.033/2 sā cānucarasaṃyuktā vicacāra vanādvanam",
  "GP10bhp_09u:71": "BhP_09.01.034/1 atha tāmāśramābhyāśe carantīṃ pramadottamām",
  "GP10bhp_09u:72": "BhP_09.01.034/2 strībhiḥ parivṛtāṃ vīkṣya cakame bhagavān budhaḥ",
  "GP10bhp_09u:73": "BhP_09.01.035/1 sāpi taṃ cakame subhrūḥ somarājasutaṃ patim",
  "GP10bhp_09u:74": "BhP_09.01.035/2 sa tasyāṃ janayāmāsa purūravasamātmajam",
  "GP10bhp_09u:75": "BhP_09.01.036/1 evaṃ strītvamanuprāptaḥ sudyumno mānavo nṛpaḥ",
  "GP10bhp_09u:76": "BhP_09.01.036/2 sasmāra sa kulācāryaṃ vasiṣṭhamiti śuśruma",
  "GP10bhp_09u:77": "BhP_09.01.037/1 sa tasya tāṃ daśāṃ dṛṣṭvā kṛpayā bhṛśapīḍitaḥ",
  "GP10bhp_09u:78": "BhP_09.01.037/2 sudyumnasyāśayan puṃstvamupādhāvata śaṅkaram",
  "GP10bhp_09u:79": "BhP_09.01.038/1 tuṣṭastasmai sa bhagavān ṛṣaye priyamāvahan",
  "GP10bhp_09u:80": "BhP_09.01.038/2 svāṃ ca vācamṛtāṃ kurvannidamāha viśāmpate",
  "GP10bhp_09u:81": "BhP_09.01.039/1 māsaṃ pumān sa bhavitā māsaṃ strī tava gotrajaḥ",
  "GP10bhp_09u:82": "BhP_09.01.039/2 itthaṃ vyavasthayā kāmaṃ sudyumno 'vatu medinīm",
  "GP10bhp_09u:83": "BhP_09.01.040/1 ācāryānugrahāt kāmaṃ labdhvā puṃstvaṃ vyavasthayā",
  "GP10bhp_09u:84": "BhP_09.01.040/2 pālayāmāsa jagatīṃ nābhyanandan sma taṃ prajāḥ",
  "GP10bhp_09u:85": "BhP_09.01.041/1 tasyotkalo gayo rājan vimalaśca trayaḥ sutāḥ",
  "GP10bhp_09u:86": "BhP_09.01.041/2 dakṣiṇāpatharājāno babhūvurdharmavatsalāḥ",
  "GP10bhp_09u:87": "BhP_09.01.042/1 tataḥ pariṇate kāle pratiṣṭhānapatiḥ prabhuḥ",
  "GP10bhp_09u:88": "BhP_09.01.042/2 purūravasa utsṛjya gāṃ putrāya gato vanam",
  "GP10bhp_09u:89": "BhP_09.02.001/0 śrīśuka uvāca",
  "GP10bhp_09u:90": "BhP_09.02.001/1 evaṃ gate 'tha sudyumne manurvaivasvataḥ sute",
  "GP10bhp_09u:91": "BhP_09.02.001/2 putrakāmastapastepe yamunāyāṃ śataṃ samāḥ",
  "GP10bhp_09u:92": "BhP_09.02.002/1 tato 'yajan manurdevamapatyārthaṃ hariṃ prabhum",
  "GP10bhp_09u:93": "BhP_09.02.002/2 ikṣvākupūrvajān putrān lebhe svasadṛśān daśa",
  "GP10bhp_09u:94": "BhP_09.02.003/1 pṛṣadhrastu manoḥ putro gopālo guruṇā kṛtaḥ",
  "GP10bhp_09u:95": "BhP_09.02.003/2 pālayāmāsa gā yatto rātryāṃ vīrāsanavrataḥ",
  "GP10bhp_09u:96": "BhP_09.02.004/1 ekadā prāviśadgoṣṭhaṃ śārdūlo niśi varṣati",
  "GP10bhp_09u:97": "BhP_09.02.004/2 śayānā gāva utthāya bhītāstā babhramurvraje",
  "GP10bhp_09u:98": "BhP_09.02.005/1 ekāṃ jagrāha balavān sā cukrośa bhayāturā",
  "GP10bhp_09u:99": "BhP_09.02.005/2 tasyāstu kranditaṃ śrutvā pṛṣadhro 'nusasāra ha",
  "GP10bhp_09u:100": "BhP_09.02.006/1 khaḍgamādāya tarasā pralīnoḍugaṇe niśi",
  "GP10bhp_09u:101": "BhP_09.02.006/2 ajānannacchinodbabhroḥ śiraḥ śārdūlaśaṅkayā",
  "GP10bhp_09u:102": "BhP_09.02.007/1 vyāghro 'pi vṛkṇaśravaṇo nistriṃśāgrāhatastataḥ",
  "GP10bhp_09u:103": "BhP_09.02.007/2 niścakrāma bhṛśaṃ bhīto raktaṃ pathi samutsṛjan",
  "GP10bhp_09u:104": "BhP_09.02.008/1 manyamāno hataṃ vyāghraṃ pṛṣadhraḥ paravīrahā",
  "GP10bhp_09u:105": "BhP_09.02.008/2 adrākṣīt svahatāṃ babhruṃ vyuṣṭāyāṃ niśi duḥkhitaḥ",
  "GP10bhp_09u:106": "BhP_09.02.009/1 taṃ śaśāpa kulācāryaḥ kṛtāgasamakāmataḥ",
  "GP10bhp_09u:107": "BhP_09.02.009/2 na kṣatrabandhuḥ śūdrastvaṃ karmaṇā bhavitāmunā",
  "GP10bhp_09u:108": "BhP_09.02.010/1 evaṃ śaptastu guruṇā pratyagṛhṇāt kṛtāñjaliḥ",
  "GP10bhp_09u:109": "BhP_09.02.010/2 adhārayadvrataṃ vīra ūrdhvaretā munipriyam",
  "GP10bhp_09u:110": "BhP_09.02.011/1 vāsudeve bhagavati sarvātmani pare 'male",
  "GP10bhp_09u:111": "BhP_09.02.011/2 ekāntitvaṃ gato bhaktyā sarvabhūtasuhṛt samaḥ",
  "GP10bhp_09u:112": "BhP_09.02.012/1 vimuktasaṅgaḥ śāntātmā saṃyatākṣo 'parigrahaḥ",
  "GP10bhp_09u:113": "BhP_09.02.012/2 yadṛcchayopapannena kalpayan vṛttimātmanaḥ",
  "GP10bhp_09u:114": "BhP_09.02.013/1 ātmanyātmānamādhāya jñānatṛptaḥ samāhitaḥ",
  "GP10bhp_09u:115": "BhP_09.02.013/2 vicacāra mahīmetāṃ jaḍāndhabadhirākṛtiḥ",
  "GP10bhp_09u:116": "BhP_09.02.014/1 evaṃ vṛtto vanaṃ gatvā dṛṣṭvā dāvāgnimutthitam",
  "GP10bhp_09u:117": "BhP_09.02.014/2 tenopayuktakaraṇo brahma prāpa paraṃ muniḥ",
  "GP10bhp_09u:118": "BhP_09.02.015/1 kaviḥ kanīyān viṣayeṣu niḥspṛho visṛjya rājyaṃ saha bandhubhirvanam",
  "GP10bhp_09u:119": "BhP_09.02.015/2 niveśya citte puruṣaṃ svarociṣaṃ viveśa kaiśoravayāḥ paraṃ gataḥ",
  "GP10bhp_09u:120": "BhP_09.02.016/1 karūṣān mānavādāsan kārūṣāḥ kṣatrajātayaḥ",
  "GP10bhp_09u:121": "BhP_09.02.016/2 uttarāpathagoptāro brahmaṇyā dharmavatsalāḥ",
  "GP10bhp_09u:122": "BhP_09.02.017/1 dhṛṣṭāddhārṣṭamabhūt kṣatraṃ brahmabhūyaṃ gataṃ kṣitau",
  "GP10bhp_09u:123": "BhP_09.02.017/2 nṛgasya vaṃśaḥ sumatirbhūtajyotistato vasuḥ",
  "GP10bhp_09u:124": "BhP_09.02.018/1 vasoḥ pratīkastatputra oghavān oghavatpitā",
  "GP10bhp_09u:125": "BhP_09.02.018/2 kanyā caughavatī nāma sudarśana uvāha tām",
  "GP10bhp_09u:126": "BhP_09.02.019/1 citraseno nariṣyantādṛkṣastasya suto 'bhavat",
  "GP10bhp_09u:127": "BhP_09.02.019/2 tasya mīḍhvāṃstataḥ pūrṇa indrasenastu tatsutaḥ",
  "GP10bhp_09u:128": "BhP_09.02.020/1 vītihotrastv indrasenāt tasya satyaśravā abhūt",
  "GP10bhp_09u:129": "BhP_09.02.020/2 uruśravāḥ sutastasya devadattastato 'bhavat",
  "GP10bhp_09u:130": "BhP_09.02.021/1 tato 'gniveśyo bhagavān agniḥ svayamabhūt sutaḥ",
  "GP10bhp_09u:131": "BhP_09.02.021/2 kānīna iti vikhyāto jātūkarṇyo mahān ṛṣiḥ",
  "GP10bhp_09u:132": "BhP_09.02.022/1 tato brahmakulaṃ jātamāgniveśyāyanaṃ nṛpa",
  "GP10bhp_09u:133": "BhP_09.02.022/2 nariṣyantānvayaḥ prokto diṣṭavaṃśamataḥ śṛṇu",
  "GP10bhp_09u:134": "BhP_09.02.023/1 nābhāgo diṣṭaputro 'nyaḥ karmaṇā vaiśyatāṃ gataḥ",
  "GP10bhp_09u:135": "BhP_09.02.023/2 bhalandanaḥ sutastasya vatsaprītirbhalandanāt",
  "GP10bhp_09u:136": "BhP_09.02.024/1 vatsaprīteḥ sutaḥ prāṃśustatsutaṃ pramatiṃ viduḥ",
  "GP10bhp_09u:137": "BhP_09.02.024/2 khanitraḥ pramatestasmāc cākṣuṣo 'tha viviṃśatiḥ",
  "GP10bhp_09u:138": "BhP_09.02.025/1 viviṃśateḥ suto rambhaḥ khanīnetro 'sya dhārmikaḥ",
  "GP10bhp_09u:139": "BhP_09.02.025/2 karandhamo mahārāja tasyāsīdātmajo nṛpa",
  "GP10bhp_09u:140": "BhP_09.02.026/1 tasyāvīkṣit suto yasya maruttaścakravartyabhūt",
  "GP10bhp_09u:141": "BhP_09.02.026/2 saṃvarto 'yājayadyaṃ vai mahāyogyaṅgiraḥsutaḥ",
  "GP10bhp_09u:142": "BhP_09.02.027/1 maruttasya yathā yajño na tathānyo 'sti kaścana",
  "GP10bhp_09u:143": "BhP_09.02.027/2 sarvaṃ hiraṇmayaṃ tv āsīdyat kiñcic cāsya śobhanam",
  "GP10bhp_09u:144": "BhP_09.02.028/1 amādyadindraḥ somena dakṣiṇābhirdvijātayaḥ",
  "GP10bhp_09u:145": "BhP_09.02.028/2 marutaḥ pariveṣṭāro viśvedevāḥ sabhāsadaḥ",
  "GP10bhp_09u:146": "BhP_09.02.029/1 maruttasya damaḥ putrastasyāsīdrājyavardhanaḥ",
  "GP10bhp_09u:147": "BhP_09.02.029/2 sudhṛtistatsuto jajñe saudhṛteyo naraḥ sutaḥ",
  "GP10bhp_09u:148": "BhP_09.02.030/1 tatsutaḥ kevalastasmāddhundhumān vegavāṃstataḥ",
  "GP10bhp_09u:149": "BhP_09.02.030/2 budhastasyābhavadyasya tṛṇabindurmahīpatiḥ",
  "GP10bhp_09u:150": "BhP_09.02.031/1 taṃ bheje 'lambuṣā devī bhajanīyaguṇālayam",
  "GP10bhp_09u:151": "BhP_09.02.031/2 varāpsarā yataḥ putrāḥ kanyā celavilābhavat",
  "GP10bhp_09u:152": "BhP_09.02.032/1 yasyāmutpādayāmāsa viśravā dhanadaṃ sutam",
  "GP10bhp_09u:153": "BhP_09.02.032/2 prādāya vidyāṃ paramāmṛṣiryogeśvaraḥ pituḥ",
  "GP10bhp_09u:154": "BhP_09.02.033/1 viśālaḥ śūnyabandhuśca dhūmraketuśca tatsutāḥ",
  "GP10bhp_09u:155": "BhP_09.02.033/2 viśālo vaṃśakṛdrājā vaiśālīṃ nirmame purīm",
  "GP10bhp_09u:156": "BhP_09.02.034/1 hemacandraḥ sutastasya dhūmrākṣastasya cātmajaḥ",
  "GP10bhp_09u:157": "BhP_09.02.034/2 tatputrāt saṃyamādāsīt kṛśāśvaḥ sahadevajaḥ",
  "GP10bhp_09u:158": "BhP_09.02.035/1 kṛśāśvāt somadatto 'bhūdyo 'śvamedhairiḍaspatim",
  "GP10bhp_09u:159": "BhP_09.02.035/2 iṣṭvā puruṣamāpāgryāṃ gatiṃ yogeśvarāśritām",
  "GP10bhp_09u:160": "BhP_09.02.036/1 saumadattistu sumatistatputro janamejayaḥ",
  "GP10bhp_09u:161": "BhP_09.02.036/2 ete vaiśālabhūpālāstṛṇabindoryaśodharāḥ",
  "GP10bhp_09u:162": "BhP_09.03.001/0 śrīśuka uvāca",
  "GP10bhp_09u:163": "BhP_09.03.001/1 śaryātirmānavo rājā brahmiṣṭhaḥ sambabhūva ha",
  "GP10bhp_09u:164": "BhP_09.03.001/2 yo vā aṅgirasāṃ satre dvitīyamaharūcivān",
  "GP10bhp_09u:165": "BhP_09.03.002/1 sukanyā nāma tasyāsīt kanyā kamalalocanā",
  "GP10bhp_09u:166": "BhP_09.03.002/2 tayā sārdhaṃ vanagato hyagamac cyavanāśramam",
  "GP10bhp_09u:167": "BhP_09.03.003/1 sā sakhībhiḥ parivṛtā vicinvantyaṅghripān vane",
  "GP10bhp_09u:168": "BhP_09.03.003/2 valmīkarandhre dadṛśe khadyote iva jyotiṣī",
  "GP10bhp_09u:169": "BhP_09.03.004/1 te daivacoditā bālā jyotiṣī kaṇṭakena vai",
  "GP10bhp_09u:170": "BhP_09.03.004/2 avidhyan mugdhabhāvena susrāvāsṛk tato bahiḥ",
  "GP10bhp_09u:171": "BhP_09.03.005/1 śakṛnmūtranirodho 'bhūt sainikānāṃ ca tatkṣaṇāt",
  "GP10bhp_09u:172": "BhP_09.03.005/2 rājarṣistamupālakṣya puruṣān vismito 'bravīt",
  "GP10bhp_09u:173": "BhP_09.03.006/1 apyabhadraṃ na yuṣmābhirbhārgavasya viceṣṭitam",
  "GP10bhp_09u:174": "BhP_09.03.006/2 vyaktaṃ kenāpi nastasya kṛtamāśramadūṣaṇam",
  "GP10bhp_09u:175": "BhP_09.03.007/1 sukanyā prāha pitaraṃ bhītā kiñcit kṛtaṃ mayā",
  "GP10bhp_09u:176": "BhP_09.03.007/2 dve jyotiṣī ajānantyā nirbhinne kaṇṭakena vai",
  "GP10bhp_09u:177": "BhP_09.03.008/1 duhitustadvacaḥ śrutvā śaryātirjātasādhvasaḥ",
  "GP10bhp_09u:178": "BhP_09.03.008/2 muniṃ prasādayāmāsa valmīkāntarhitaṃ śanaiḥ",
  "GP10bhp_09u:179": "BhP_09.03.009/1 tadabhiprāyamājñāya prādādduhitaraṃ muneḥ",
  "GP10bhp_09u:180": "BhP_09.03.009/2 kṛcchrān muktastamāmantrya puraṃ prāyāt samāhitaḥ",
  "GP10bhp_09u:181": "BhP_09.03.010/1 sukanyā cyavanaṃ prāpya patiṃ paramakopanam",
  "GP10bhp_09u:182": "BhP_09.03.010/2 prīṇayāmāsa cittajñā apramattānuvṛttibhiḥ",
  "GP10bhp_09u:183": "BhP_09.03.011/1 kasyacit tv atha kālasya nāsatyāv āśramāgatau",
  "GP10bhp_09u:184": "BhP_09.03.011/2 tau pūjayitvā provāca vayo me dattamīśvarau",
  "GP10bhp_09u:185": "BhP_09.03.012/1 grahaṃ grahīṣye somasya yajñe vāmapyasomapoḥ",
  "GP10bhp_09u:186": "BhP_09.03.012/2 kriyatāṃ me vayorūpaṃ pramadānāṃ yadīpsitam",
  "GP10bhp_09u:187": "BhP_09.03.013/1 bāḍhamityūcaturvipramabhinandya bhiṣaktamau",
  "GP10bhp_09u:188": "BhP_09.03.013/2 nimajjatāṃ bhavān asmin hrade siddhavinirmite",
  "GP10bhp_09u:189": "BhP_09.03.014/1 ityukto jarayā grasta deho dhamanisantataḥ",
  "GP10bhp_09u:190": "BhP_09.03.014/2 hradaṃ praveśito 'śvibhyāṃ valīpalitavigrahaḥ",
  "GP10bhp_09u:191": "BhP_09.03.015/1 puruṣāstraya uttasthurapīvyā vanitāpriyāḥ",
  "GP10bhp_09u:192": "BhP_09.03.015/2 padmasrajaḥ kuṇḍalinastulyarūpāḥ suvāsasaḥ",
  "GP10bhp_09u:193": "BhP_09.03.016/1 tān nirīkṣya varārohā sarūpān sūryavarcasaḥ",
  "GP10bhp_09u:194": "BhP_09.03.016/2 ajānatī patiṃ sādhvī aśvinau śaraṇaṃ yayau",
  "GP10bhp_09u:195": "BhP_09.03.017/1 darśayitvā patiṃ tasyai pātivratyena toṣitau",
  "GP10bhp_09u:196": "BhP_09.03.017/2 ṛṣimāmantrya yayaturvimānena triviṣṭapam",
  "GP10bhp_09u:197": "BhP_09.03.018/1 yakṣyamāṇo 'tha śaryātiścyavanasyāśramaṃ gataḥ",
  "GP10bhp_09u:198": "BhP_09.03.018/2 dadarśa duhituḥ pārśve puruṣaṃ sūryavarcasam",
  "GP10bhp_09u:199": "BhP_09.03.019/1 rājā duhitaraṃ prāha kṛtapādābhivandanām",
  "GP10bhp_09u:200": "BhP_09.03.019/2 āśiṣaścāprayuñjāno nātiprītimanā iva",
  "GP10bhp_09u:201": "BhP_09.03.020/1 cikīrṣitaṃ te kimidaṃ patistvayā pralambhito lokanamaskṛto muniḥ",
  "GP10bhp_09u:202": "BhP_09.03.020/2 yat tvaṃ jarāgrastamasatyasammataṃ vihāya jāraṃ bhajase 'mumadhvagam",
  "GP10bhp_09u:203": "BhP_09.03.021/1 kathaṃ matiste 'vagatānyathā satāṃ kulaprasūte kuladūṣaṇaṃ tv idam",
  "GP10bhp_09u:204": "BhP_09.03.021/2 bibharṣi jāraṃ yadapatrapā kulaṃ pituśca bhartuśca nayasyadhastamaḥ",
  "GP10bhp_09u:205": "BhP_09.03.022/1 evaṃ bruvāṇaṃ pitaraṃ smayamānā śucismitā",
  "GP10bhp_09u:206": "BhP_09.03.022/2 uvāca tāta jāmātā tavaiṣa bhṛgunandanaḥ",
  "GP10bhp_09u:207": "BhP_09.03.023/1 śaśaṃsa pitre tat sarvaṃ vayorūpābhilambhanam",
  "GP10bhp_09u:208": "BhP_09.03.023/2 vismitaḥ paramaprītastanayāṃ pariṣasvaje",
  "GP10bhp_09u:209": "BhP_09.03.024/1 somena yājayan vīraṃ grahaṃ somasya cāgrahīt",
  "GP10bhp_09u:210": "BhP_09.03.024/2 asomaporapyaśvinoścyavanaḥ svena tejasā",
  "GP10bhp_09u:211": "BhP_09.03.025/1 hantuṃ tamādade vajraṃ sadyo manyuramarṣitaḥ",
  "GP10bhp_09u:212": "BhP_09.03.025/2 savajraṃ stambhayāmāsa bhujamindrasya bhārgavaḥ",
  "GP10bhp_09u:213": "BhP_09.03.026/1 anvajānaṃstataḥ sarve grahaṃ somasya cāśvinoḥ",
  "GP10bhp_09u:214": "BhP_09.03.026/2 bhiṣajāv iti yat pūrvaṃ somāhutyā bahiṣkṛtau",
  "GP10bhp_09u:215": "BhP_09.03.027/1 uttānabarhirānarto bhūriṣeṇa iti trayaḥ",
  "GP10bhp_09u:216": "BhP_09.03.027/2 śaryāterabhavan putrā ānartādrevato 'bhavat",
  "GP10bhp_09u:217": "BhP_09.03.028/1 so 'ntaḥsamudre nagarīṃ vinirmāya kuśasthalīm",
  "GP10bhp_09u:218": "BhP_09.03.028/2 āsthito 'bhuṅkta viṣayān ānartādīn arindama",
  "GP10bhp_09u:219": "BhP_09.03.029/1 tasya putraśataṃ jajñe kakudmijyeṣṭhamuttamam",
  "GP10bhp_09u:220": "BhP_09.03.029/2 kakudmī revatīṃ kanyāṃ svāmādāya vibhuṃ gataḥ",
  "GP10bhp_09u:221": "BhP_09.03.030/1 putryā varaṃ paripraṣṭuṃ brahmalokamapāvṛtam",
  "GP10bhp_09u:222": "BhP_09.03.030/2 āvartamāne gāndharve sthito 'labdhakṣaṇaḥ kṣaṇam",
  "GP10bhp_09u:223": "BhP_09.03.031/1 tadanta ādyamānamya svābhiprāyaṃ nyavedayat",
  "GP10bhp_09u:224": "BhP_09.03.031/2 tac chrutvā bhagavān brahmā prahasya tamuvāca ha",
  "GP10bhp_09u:225": "BhP_09.03.032/1 aho rājan niruddhāste kālena hṛdi ye kṛtāḥ",
  "GP10bhp_09u:226": "BhP_09.03.032/2 tat putrapautranapt-ṇāṃ gotrāṇi ca na śṛṇmahe",
  "GP10bhp_09u:227": "BhP_09.03.033/1 kālo 'bhiyātastriṇava caturyugavikalpitaḥ",
  "GP10bhp_09u:228": "BhP_09.03.033/2 tadgaccha devadevāṃśo baladevo mahābalaḥ",
  "GP10bhp_09u:229": "BhP_09.03.034/1 kanyāratnamidaṃ rājan nararatnāya dehi bhoḥ",
  "GP10bhp_09u:230": "BhP_09.03.034/2 bhuvo bhārāvatārāya bhagavān bhūtabhāvanaḥ",
  "GP10bhp_09u:231": "BhP_09.03.035/1 avatīrṇo nijāṃśena puṇyaśravaṇakīrtanaḥ",
  "GP10bhp_09u:232": "BhP_09.03.035/2 ityādiṣṭo 'bhivandyājaṃ nṛpaḥ svapuramāgataḥ",
  "GP10bhp_09u:233": "BhP_09.03.035/3 tyaktaṃ puṇyajanatrāsādbhrātṛbhirdikṣv avasthitaiḥ",
  "GP10bhp_09u:234": "BhP_09.03.036/1 sutāṃ dattvānavadyāṅgīṃ balāya balaśāline",
  "GP10bhp_09u:235": "BhP_09.03.036/2 badaryākhyaṃ gato rājā taptuṃ nārāyaṇāśramam",
  "GP10bhp_09u:236": "BhP_09.04.001/0 śrīśuka uvāca",
  "GP10bhp_09u:237": "BhP_09.04.001/1 nābhāgo nabhagāpatyaṃ yaṃ tataṃ bhrātaraḥ kavim",
  "GP10bhp_09u:238": "BhP_09.04.001/2 yaviṣṭhaṃ vyabhajan dāyaṃ brahmacāriṇamāgatam",
  "GP10bhp_09u:239": "BhP_09.04.002/1 bhrātaro 'bhāṅkta kiṃ mahyaṃ bhajāma pitaraṃ tava",
  "GP10bhp_09u:240": "BhP_09.04.002/2 tvāṃ mamāryāstatābhāṅkṣurmā putraka tadādṛthāḥ",
  "GP10bhp_09u:241": "BhP_09.04.003/1 ime aṅgirasaḥ satramāsate 'dya sumedhasaḥ",
  "GP10bhp_09u:242": "BhP_09.04.003/2 ṣaṣṭhaṃ ṣaṣṭhamupetyāhaḥ kave muhyanti karmaṇi",
  "GP10bhp_09u:243": "BhP_09.04.004/1 tāṃstvaṃ śaṃsaya sūkte dve vaiśvadeve mahātmanaḥ",
  "GP10bhp_09u:244": "BhP_09.04.004/2 te svaryanto dhanaṃ satra pariśeṣitamātmanaḥ",
  "GP10bhp_09u:245": "BhP_09.04.005/1 dāsyanti te 'tha tān arccha tathā sa kṛtavān yathā",
  "GP10bhp_09u:246": "BhP_09.04.005/2 tasmai dattvā yayuḥ svargaṃ te satrapariśeṣaṇam",
  "GP10bhp_09u:247": "BhP_09.04.006/1 taṃ kaścit svīkariṣyantaṃ puruṣaḥ kṛṣṇadarśanaḥ",
  "GP10bhp_09u:248": "BhP_09.04.006/2 uvācottarato 'bhyetya mamedaṃ vāstukaṃ vasu",
  "GP10bhp_09u:249": "BhP_09.04.007/1 mamedamṛṣibhirdattamiti tarhi sma mānavaḥ",
  "GP10bhp_09u:250": "BhP_09.04.007/2 syān nau te pitari praśnaḥ pṛṣṭavān pitaraṃ yathā",
  "GP10bhp_09u:251": "BhP_09.04.008/1 yajñavāstugataṃ sarvamucchiṣṭamṛṣayaḥ kvacit",
  "GP10bhp_09u:252": "BhP_09.04.008/2 cakrurhi bhāgaṃ rudrāya sa devaḥ sarvamarhati",
  "GP10bhp_09u:253": "BhP_09.04.009/1 nābhāgastaṃ praṇamyāha taveśa kila vāstukam",
  "GP10bhp_09u:254": "BhP_09.04.009/2 ityāha me pitā brahmañ chirasā tvāṃ prasādaye",
  "GP10bhp_09u:255": "BhP_09.04.010/1 yat te pitāvadaddharmaṃ tvaṃ ca satyaṃ prabhāṣase",
  "GP10bhp_09u:256": "BhP_09.04.010/2 dadāmi te mantradṛśo jñānaṃ brahma sanātanam",
  "GP10bhp_09u:257": "BhP_09.04.011/1 gṛhāṇa draviṇaṃ dattaṃ matsatrapariśeṣitam",
  "GP10bhp_09u:258": "BhP_09.04.011/2 ityuktvāntarhito rudro bhagavān dharmavatsalaḥ",
  "GP10bhp_09u:259": "BhP_09.04.012/1 ya etat saṃsmaret prātaḥ sāyaṃ ca susamāhitaḥ",
  "GP10bhp_09u:260": "BhP_09.04.012/2 kavirbhavati mantrajño gatiṃ caiva tathātmanaḥ",
  "GP10bhp_09u:261": "BhP_09.04.013/1 nābhāgādambarīṣo 'bhūn mahābhāgavataḥ kṛtī",
  "GP10bhp_09u:262": "BhP_09.04.013/2 nāspṛśadbrahmaśāpo 'pi yaṃ na pratihataḥ kvacit",
  "GP10bhp_09u:263": "BhP_09.04.014/0 śrīrājovāca",
  "GP10bhp_09u:264": "BhP_09.04.014/1 bhagavan chrotumicchāmi rājarṣestasya dhīmataḥ",
  "GP10bhp_09u:265": "BhP_09.04.014/2 na prābhūdyatra nirmukto brahmadaṇḍo duratyayaḥ",
  "GP10bhp_09u:266": "BhP_09.04.015/0 śrīśuka uvāca",
  "GP10bhp_09u:267": "BhP_09.04.015/1 ambarīṣo mahābhāgaḥ saptadvīpavatīṃ mahīm",
  "GP10bhp_09u:268": "BhP_09.04.015/2 avyayāṃ ca śriyaṃ labdhvā vibhavaṃ cātulaṃ bhuvi",
  "GP10bhp_09u:269": "BhP_09.04.016/1 mene 'tidurlabhaṃ puṃsāṃ sarvaṃ tat svapnasaṃstutam",
  "GP10bhp_09u:270": "BhP_09.04.016/2 vidvān vibhavanirvāṇaṃ tamo viśati yat pumān",
  "GP10bhp_09u:271": "BhP_09.04.017/1 vāsudeve bhagavati tadbhakteṣu ca sādhuṣu",
  "GP10bhp_09u:272": "BhP_09.04.017/2 prāpto bhāvaṃ paraṃ viśvaṃ yenedaṃ loṣṭravat smṛtam",
  "GP10bhp_09u:273": "BhP_09.04.018/1 sa vai manaḥ kṛṣṇapadāravindayor vacāṃsi vaikuṇṭhaguṇānuvarṇane",
  "GP10bhp_09u:274": "BhP_09.04.018/2 karau harermandiramārjanādiṣu śrutiṃ cakārācyutasatkathodaye",
  "GP10bhp_09u:275": "BhP_09.04.019/1 mukundaliṅgālayadarśane dṛśau tadbhṛtyagātrasparśe 'ṅgasaṅgamam",
  "GP10bhp_09u:276": "BhP_09.04.019/2 ghrāṇaṃ ca tatpādasarojasaurabhe śrīmattulasyā rasanāṃ tadarpite",
  "GP10bhp_09u:277": "BhP_09.04.020/1 pādau hareḥ kṣetrapadānusarpaṇe śiro hṛṣīkeśapadābhivandane",
  "GP10bhp_09u:278": "BhP_09.04.020/2 kāmaṃ ca dāsye na tu kāmakāmyayā yathottamaślokajanāśrayā ratiḥ",
  "GP10bhp_09u:279": "BhP_09.04.021/1 evaṃ sadā karmakalāpamātmanaḥ pare 'dhiyajñe bhagavatyadhokṣaje",
  "GP10bhp_09u:280": "BhP_09.04.021/2 sarvātmabhāvaṃ vidadhan mahīmimāṃ tanniṣṭhaviprābhihitaḥ śaśāsa ha",
  "GP10bhp_09u:281": "BhP_09.04.022/1 īje 'śvamedhairadhiyajñamīśvaraṃ mahāvibhūtyopacitāṅgadakṣiṇaiḥ",
  "GP10bhp_09u:282": "BhP_09.04.022/2 tatairvasiṣṭhāsitagautamādibhir dhanvanyabhisrotamasau sarasvatīm",
  "GP10bhp_09u:283": "BhP_09.04.023/1 yasya kratuṣu gīrvāṇaiḥ sadasyā ṛtvijo janāḥ",
  "GP10bhp_09u:284": "BhP_09.04.023/2 tulyarūpāścānimiṣā vyadṛśyanta suvāsasaḥ",
  "GP10bhp_09u:285": "BhP_09.04.024/1 svargo na prārthito yasya manujairamarapriyaḥ",
  "GP10bhp_09u:286": "BhP_09.04.024/2 śṛṇvadbhirupagāyadbhiruttamaślokaceṣṭitam",
  "GP10bhp_09u:287": "BhP_09.04.025/1 saṃvardhayanti yat kāmāḥ svārājyaparibhāvitāḥ",
  "GP10bhp_09u:288": "BhP_09.04.025/2 durlabhā nāpi siddhānāṃ mukundaṃ hṛdi paśyataḥ",
  "GP10bhp_09u:289": "BhP_09.04.026/1 sa itthaṃ bhaktiyogena tapoyuktena pārthivaḥ",
  "GP10bhp_09u:290": "BhP_09.04.026/2 svadharmeṇa hariṃ prīṇan sarvān kāmān śanairjahau",
  "GP10bhp_09u:291": "BhP_09.04.027/1 gṛheṣu dāreṣu suteṣu bandhuṣu dvipottamasyandanavājivastuṣu",
  "GP10bhp_09u:292": "BhP_09.04.027/2 akṣayyaratnābharaṇāmbarādiṣv anantakośeṣv akarodasanmatim",
  "GP10bhp_09u:293": "BhP_09.04.028/1 tasmā adāddhariścakraṃ pratyanīkabhayāvaham",
  "GP10bhp_09u:294": "BhP_09.04.028/2 ekāntabhaktibhāvena prīto bhaktābhirakṣaṇam",
  "GP10bhp_09u:295": "BhP_09.04.029/1 ārirādhayiṣuḥ kṛṣṇaṃ mahiṣyā tulyaśīlayā",
  "GP10bhp_09u:296": "BhP_09.04.029/2 yuktaḥ sāṃvatsaraṃ vīro dadhāra dvādaśīvratam",
  "GP10bhp_09u:297": "BhP_09.04.030/1 vratānte kārtike māsi trirātraṃ samupoṣitaḥ",
  "GP10bhp_09u:298": "BhP_09.04.030/2 snātaḥ kadācit kālindyāṃ hariṃ madhuvane 'rcayat",
  "GP10bhp_09u:299": "BhP_09.04.031/1 mahābhiṣekavidhinā sarvopaskarasampadā",
  "GP10bhp_09u:300": "BhP_09.04.031/2 abhiṣicyāmbarākalpairgandhamālyārhaṇādibhiḥ",
  "GP10bhp_09u:301": "BhP_09.04.032/1 tadgatāntarabhāvena pūjayāmāsa keśavam",
  "GP10bhp_09u:302": "BhP_09.04.032/2 brāhmaṇāṃśca mahābhāgān siddhārthān api bhaktitaḥ",
  "GP10bhp_09u:303": "BhP_09.04.033/1 gavāṃ rukmaviṣāṇīnāṃ rūpyāṅghrīṇāṃ suvāsasām",
  "GP10bhp_09u:304": "BhP_09.04.033/2 payaḥśīlavayorūpa vatsopaskarasampadām",
  "GP10bhp_09u:305": "BhP_09.04.034/1 prāhiṇot sādhuviprebhyo gṛheṣu nyarbudāni ṣaṭ",
  "GP10bhp_09u:306": "BhP_09.04.034/2 bhojayitvā dvijān agre svādv annaṃ guṇavattamam",
  "GP10bhp_09u:307": "BhP_09.04.035/1 labdhakāmairanujñātaḥ pāraṇāyopacakrame",
  "GP10bhp_09u:308": "BhP_09.04.035/2 tasya tarhyatithiḥ sākṣāddurvāsā bhagavān abhūt",
  "GP10bhp_09u:309": "BhP_09.04.036/1 tamānarcātithiṃ bhūpaḥ pratyutthānāsanārhaṇaiḥ",
  "GP10bhp_09u:310": "BhP_09.04.036/2 yayāce 'bhyavahārāya pādamūlamupāgataḥ",
  "GP10bhp_09u:311": "BhP_09.04.037/1 pratinandya sa tāṃ yācñāṃ kartumāvaśyakaṃ gataḥ",
  "GP10bhp_09u:312": "BhP_09.04.037/2 nimamajja bṛhaddhyāyan kālindīsalile śubhe",
  "GP10bhp_09u:313": "BhP_09.04.038/1 muhūrtārdhāvaśiṣṭāyāṃ dvādaśyāṃ pāraṇaṃ prati",
  "GP10bhp_09u:314": "BhP_09.04.038/2 cintayāmāsa dharmajño dvijaistaddharmasaṅkaṭe",
  "GP10bhp_09u:315": "BhP_09.04.039/1 brāhmaṇātikrame doṣo dvādaśyāṃ yadapāraṇe",
  "GP10bhp_09u:316": "BhP_09.04.039/2 yat kṛtvā sādhu me bhūyādadharmo vā na māṃ spṛśet",
  "GP10bhp_09u:317": "BhP_09.04.040/1 ambhasā kevalenātha kariṣye vratapāraṇam",
  "GP10bhp_09u:318": "BhP_09.04.040/2 āhurabbhakṣaṇaṃ viprā hyaśitaṃ nāśitaṃ ca tat",
  "GP10bhp_09u:319": "BhP_09.04.041/1 ityapaḥ prāśya rājarṣiścintayan manasācyutam",
  "GP10bhp_09u:320": "BhP_09.04.041/2 pratyacaṣṭa kuruśreṣṭha dvijāgamanameva saḥ",
  "GP10bhp_09u:321": "BhP_09.04.042/1 durvāsā yamunākūlāt kṛtāvaśyaka āgataḥ",
  "GP10bhp_09u:322": "BhP_09.04.042/2 rājñābhinanditastasya bubudhe ceṣṭitaṃ dhiyā",
  "GP10bhp_09u:323": "BhP_09.04.043/1 manyunā pracaladgātro bhrukuṭīkuṭilānanaḥ",
  "GP10bhp_09u:324": "BhP_09.04.043/2 bubhukṣitaśca sutarāṃ kṛtāñjalimabhāṣata",
  "GP10bhp_09u:325": "BhP_09.04.044/1 aho asya nṛśaṃsasya śriyonmattasya paśyata",
  "GP10bhp_09u:326": "BhP_09.04.044/2 dharmavyatikramaṃ viṣṇorabhaktasyeśamāninaḥ",
  "GP10bhp_09u:327": "BhP_09.04.045/1 yo māmatithimāyātamātithyena nimantrya ca",
  "GP10bhp_09u:328": "BhP_09.04.045/2 adattvā bhuktavāṃstasya sadyaste darśaye phalam",
  "GP10bhp_09u:329": "BhP_09.04.046/1 evaṃ bruvāṇa utkṛtya jaṭāṃ roṣapradīpitaḥ",
  "GP10bhp_09u:330": "BhP_09.04.046/2 tayā sa nirmame tasmai kṛtyāṃ kālānalopamām",
  "GP10bhp_09u:331": "BhP_09.04.047/1 tāmāpatantīṃ jvalatīmasihastāṃ padā bhuvam",
  "GP10bhp_09u:332": "BhP_09.04.047/2 vepayantīṃ samudvīkṣya na cacāla padān nṛpaḥ",
  "GP10bhp_09u:333": "BhP_09.04.048/1 prāg diṣṭaṃ bhṛtyarakṣāyāṃ puruṣeṇa mahātmanā",
  "GP10bhp_09u:334": "BhP_09.04.048/2 dadāha kṛtyāṃ tāṃ cakraṃ kruddhāhimiva pāvakaḥ",
  "GP10bhp_09u:335": "BhP_09.04.049/1 tadabhidravadudvīkṣya svaprayāsaṃ ca niṣphalam",
  "GP10bhp_09u:336": "BhP_09.04.049/2 durvāsā dudruve bhīto dikṣu prāṇaparīpsayā",
  "GP10bhp_09u:337": "BhP_09.04.050/1 tamanvadhāvadbhagavadrathāṅgaṃ dāvāgniruddhūtaśikho yathāhim",
  "GP10bhp_09u:338": "BhP_09.04.050/2 tathānuṣaktaṃ munirīkṣamāṇo guhāṃ vivikṣuḥ prasasāra meroḥ",
  "GP10bhp_09u:339": "BhP_09.04.051/1 diśo nabhaḥ kṣmāṃ vivarān samudrān lokān sapālāṃstridivaṃ gataḥ saḥ",
  "GP10bhp_09u:340": "BhP_09.04.051/2 yato yato dhāvati tatra tatra sudarśanaṃ duṣprasahaṃ dadarśa",
  "GP10bhp_09u:341": "BhP_09.04.052/1 alabdhanāthaḥ sa sadā kutaścit santrastacitto 'raṇameṣamāṇaḥ",
  "GP10bhp_09u:342": "BhP_09.04.052/2 devaṃ viriñcaṃ samagādvidhātas trāhyātmayone 'jitatejaso mām",
  "GP10bhp_09u:343": "BhP_09.04.053/0 śrībrahmovāca",
  "GP10bhp_09u:344": "BhP_09.04.053/1 sthānaṃ madīyaṃ sahaviśvametat krīḍāvasāne dviparārdhasaṃjñe",
  "GP10bhp_09u:345": "BhP_09.04.053/2 bhrūbhaṅgamātreṇa hi sandidhakṣoḥ kālātmano yasya tirobhaviṣyati",
  "GP10bhp_09u:346": "BhP_09.04.054/1 ahaṃ bhavo dakṣabhṛgupradhānāḥ prajeśabhūteśasureśamukhyāḥ",
  "GP10bhp_09u:347": "BhP_09.04.054/2 sarve vayaṃ yanniyamaṃ prapannā mūrdhnyārpitaṃ lokahitaṃ vahāmaḥ",
  "GP10bhp_09u:348": "BhP_09.04.055/1 pratyākhyāto viriñcena viṣṇucakropatāpitaḥ",
  "GP10bhp_09u:349": "BhP_09.04.055/2 durvāsāḥ śaraṇaṃ yātaḥ śarvaṃ kailāsavāsinam",
  "GP10bhp_09u:350": "BhP_09.04.056/0 śrīśaṅkara uvāca",
  "GP10bhp_09u:351": "BhP_09.04.056/1 vayaṃ na tāta prabhavāma bhūmni yasmin pare 'nye 'pyajajīvakośāḥ",
  "GP10bhp_09u:352": "BhP_09.04.056/2 bhavanti kāle na bhavanti hīdṛśāḥ sahasraśo yatra vayaṃ bhramāmaḥ",
  "GP10bhp_09u:353": "BhP_09.04.057/1 ahaṃ sanatkumāraśca nārado bhagavān ajaḥ",
  "GP10bhp_09u:354": "BhP_09.04.057/2 kapilo 'pāntaratamo devalo dharma āsuriḥ",
  "GP10bhp_09u:355": "BhP_09.04.058/1 marīcipramukhāścānye siddheśāḥ pāradarśanāḥ",
  "GP10bhp_09u:356": "BhP_09.04.058/2 vidāma na vayaṃ sarve yanmāyāṃ māyayāvṛtāḥ",
  "GP10bhp_09u:357": "BhP_09.04.059/1 tasya viśveśvarasyedaṃ śastraṃ durviṣahaṃ hi naḥ",
  "GP10bhp_09u:358": "BhP_09.04.059/2 tamevaṃ śaraṇaṃ yāhi hariste śaṃ vidhāsyati",
  "GP10bhp_09u:359": "BhP_09.04.060/1 tato nirāśo durvāsāḥ padaṃ bhagavato yayau",
  "GP10bhp_09u:360": "BhP_09.04.060/2 vaikuṇṭhākhyaṃ yadadhyāste śrīnivāsaḥ śriyā saha",
  "GP10bhp_09u:361": "BhP_09.04.061/1 sandahyamāno 'jitaśastravahninā tatpādamūle patitaḥ savepathuḥ",
  "GP10bhp_09u:362": "BhP_09.04.061/2 āhācyutānanta sadīpsita prabho kṛtāgasaṃ māvahi viśvabhāvana",
  "GP10bhp_09u:363": "BhP_09.04.062/1 ajānatā te paramānubhāvaṃ kṛtaṃ mayāghaṃ bhavataḥ priyāṇām",
  "GP10bhp_09u:364": "BhP_09.04.062/2 vidhehi tasyāpacitiṃ vidhātar mucyeta yannāmnyudite nārako 'pi",
  "GP10bhp_09u:365": "BhP_09.04.063/0 śrībhagavān uvāca",
  "GP10bhp_09u:366": "BhP_09.04.063/1 ahaṃ bhaktaparādhīno hyasvatantra iva dvija",
  "GP10bhp_09u:367": "BhP_09.04.063/2 sādhubhirgrastahṛdayo bhaktairbhaktajanapriyaḥ",
  "GP10bhp_09u:368": "BhP_09.04.064/1 nāhamātmānamāśāse madbhaktaiḥ sādhubhirvinā",
  "GP10bhp_09u:369": "BhP_09.04.064/2 śriyaṃ cātyantikīṃ brahman yeṣāṃ gatirahaṃ parā",
  "GP10bhp_09u:370": "BhP_09.04.065/1 ye dārāgāraputrāpta prāṇān vittamimaṃ param",
  "GP10bhp_09u:371": "BhP_09.04.065/2 hitvā māṃ śaraṇaṃ yātāḥ kathaṃ tāṃstyaktumutsahe",
  "GP10bhp_09u:372": "BhP_09.04.066/1 mayi nirbaddhahṛdayāḥ sādhavaḥ samadarśanāḥ",
  "GP10bhp_09u:373": "BhP_09.04.066/2 vaśe kurvanti māṃ bhaktyā satstriyaḥ satpatiṃ yathā",
  "GP10bhp_09u:374": "BhP_09.04.067/1 matsevayā pratītaṃ te sālokyādicatuṣṭayam",
  "GP10bhp_09u:375": "BhP_09.04.067/2 necchanti sevayā pūrṇāḥ kuto 'nyat kālaviplutam",
  "GP10bhp_09u:376": "BhP_09.04.068/1 sādhavo hṛdayaṃ mahyaṃ sādhūnāṃ hṛdayaṃ tv aham",
  "GP10bhp_09u:377": "BhP_09.04.068/2 madanyat te na jānanti nāhaṃ tebhyo manāg api",
  "GP10bhp_09u:378": "BhP_09.04.069/1 upāyaṃ kathayiṣyāmi tava vipra śṛṇuṣva tat",
  "GP10bhp_09u:379": "BhP_09.04.069/2 ayaṃ hyātmābhicāraste yatastaṃ yāhi mā ciram",
  "GP10bhp_09u:380": "BhP_09.04.069/3 sādhuṣu prahitaṃ tejaḥ prahartuḥ kurute 'śivam",
  "GP10bhp_09u:381": "BhP_09.04.070/1 tapo vidyā ca viprāṇāṃ niḥśreyasakare ubhe",
  "GP10bhp_09u:382": "BhP_09.04.070/2 te eva durvinītasya kalpete karturanyathā",
  "GP10bhp_09u:383": "BhP_09.04.071/1 brahmaṃstadgaccha bhadraṃ te nābhāgatanayaṃ nṛpam",
  "GP10bhp_09u:384": "BhP_09.04.071/2 kṣamāpaya mahābhāgaṃ tataḥ śāntirbhaviṣyati",
  "GP10bhp_09u:385": "BhP_09.05.001/0 śrīśuka uvāca",
  "GP10bhp_09u:386": "BhP_09.05.001/1 evaṃ bhagavatādiṣṭo durvāsāścakratāpitaḥ",
  "GP10bhp_09u:387": "BhP_09.05.001/2 ambarīṣamupāvṛtya tatpādau duḥkhito 'grahīt",
  "GP10bhp_09u:388": "BhP_09.05.002/1 tasya sodyamamāvīkṣya pādasparśavilajjitaḥ",
  "GP10bhp_09u:389": "BhP_09.05.002/2 astāvīt taddharerastraṃ kṛpayā pīḍito bhṛśam",
  "GP10bhp_09u:390": "BhP_09.05.003/0 ambarīṣa uvāca",
  "GP10bhp_09u:391": "BhP_09.05.003/1 tvamagnirbhagavān sūryastvaṃ somo jyotiṣāṃ patiḥ",
  "GP10bhp_09u:392": "BhP_09.05.003/2 tvamāpastvaṃ kṣitirvyoma vāyurmātrendriyāṇi ca",
  "GP10bhp_09u:393": "BhP_09.05.004/1 sudarśana namastubhyaṃ sahasrārācyutapriya",
  "GP10bhp_09u:394": "BhP_09.05.004/2 sarvāstraghātin viprāya svasti bhūyā iḍaspate",
  "GP10bhp_09u:395": "BhP_09.05.005/1 tvaṃ dharmastvamṛtaṃ satyaṃ tvaṃ yajño 'khilayajñabhuk",
  "GP10bhp_09u:396": "BhP_09.05.005/2 tvaṃ lokapālaḥ sarvātmā tvaṃ tejaḥ pauruṣaṃ param",
  "GP10bhp_09u:397": "BhP_09.05.006/1 namaḥ sunābhākhiladharmasetave hyadharmaśīlāsuradhūmaketave",
  "GP10bhp_09u:398": "BhP_09.05.006/2 trailokyagopāya viśuddhavarcase manojavāyādbhutakarmaṇe gṛṇe",
  "GP10bhp_09u:399": "BhP_09.05.007/1 tvattejasā dharmamayena saṃhṛtaṃ tamaḥ prakāśaśca dṛśo mahātmanām",
  "GP10bhp_09u:400": "BhP_09.05.007/2 duratyayaste mahimā girāṃ pate tvadrūpametat sadasat parāvaram",
  "GP10bhp_09u:401": "BhP_09.05.008/1 yadā visṛṣṭastvamanañjanena vai balaṃ praviṣṭo 'jita daityadānavam",
  "GP10bhp_09u:402": "BhP_09.05.008/2 bāhūdarorvaṅghriśirodharāṇi vṛścannajasraṃ pradhane virājase",
  "GP10bhp_09u:403": "BhP_09.05.009/1 sa tvaṃ jagattrāṇa khalaprahāṇaye nirūpitaḥ sarvasaho gadābhṛtā",
  "GP10bhp_09u:404": "BhP_09.05.009/2 viprasya cāsmatkuladaivahetave vidhehi bhadraṃ tadanugraho hi naḥ",
  "GP10bhp_09u:405": "BhP_09.05.010/1 yadyasti dattamiṣṭaṃ vā svadharmo vā svanuṣṭhitaḥ",
  "GP10bhp_09u:406": "BhP_09.05.010/2 kulaṃ no vipradaivaṃ ceddvijo bhavatu vijvaraḥ",
  "GP10bhp_09u:407": "BhP_09.05.011/1 yadi no bhagavān prīta ekaḥ sarvaguṇāśrayaḥ",
  "GP10bhp_09u:408": "BhP_09.05.011/2 sarvabhūtātmabhāvena dvijo bhavatu vijvaraḥ",
  "GP10bhp_09u:409": "BhP_09.05.012/0 śrīśuka uvāca",
  "GP10bhp_09u:410": "BhP_09.05.012/1 iti saṃstuvato rājño viṣṇucakraṃ sudarśanam",
  "GP10bhp_09u:411": "BhP_09.05.012/2 aśāmyat sarvato vipraṃ pradahadrājayācñayā",
  "GP10bhp_09u:412": "BhP_09.05.013/1 sa mukto 'strāgnitāpena durvāsāḥ svastimāṃstataḥ",
  "GP10bhp_09u:413": "BhP_09.05.013/2 praśaśaṃsa tamurvīśaṃ yuñjānaḥ paramāśiṣaḥ",
  "GP10bhp_09u:414": "BhP_09.05.014/0 durvāsā uvāca",
  "GP10bhp_09u:415": "BhP_09.05.014/1 aho anantadāsānāṃ mahattvaṃ dṛṣṭamadya me",
  "GP10bhp_09u:416": "BhP_09.05.014/2 kṛtāgaso 'pi yadrājan maṅgalāni samīhase",
  "GP10bhp_09u:417": "BhP_09.05.015/1 duṣkaraḥ ko nu sādhūnāṃ dustyajo vā mahātmanām",
  "GP10bhp_09u:418": "BhP_09.05.015/2 yaiḥ saṅgṛhīto bhagavān sātvatāmṛṣabho hariḥ",
  "GP10bhp_09u:419": "BhP_09.05.016/1 yannāmaśrutimātreṇa pumān bhavati nirmalaḥ",
  "GP10bhp_09u:420": "BhP_09.05.016/2 tasya tīrthapadaḥ kiṃ vā dāsānāmavaśiṣyate",
  "GP10bhp_09u:421": "BhP_09.05.017/1 rājannanugṛhīto 'haṃ tvayātikaruṇātmanā",
  "GP10bhp_09u:422": "BhP_09.05.017/2 madaghaṃ pṛṣṭhataḥ kṛtvā prāṇā yan me 'bhirakṣitāḥ",
  "GP10bhp_09u:423": "BhP_09.05.018/1 rājā tamakṛtāhāraḥ pratyāgamanakāṅkṣayā",
  "GP10bhp_09u:424": "BhP_09.05.018/2 caraṇāv upasaṅgṛhya prasādya samabhojayat",
  "GP10bhp_09u:425": "BhP_09.05.019/1 so 'śitvādṛtamānītamātithyaṃ sārvakāmikam",
  "GP10bhp_09u:426": "BhP_09.05.019/2 tṛptātmā nṛpatiṃ prāha bhujyatāmiti sādaram",
  "GP10bhp_09u:427": "BhP_09.05.020/1 prīto 'smyanugṛhīto 'smi tava bhāgavatasya vai",
  "GP10bhp_09u:428": "BhP_09.05.020/2 darśanasparśanālāpairātithyenātmamedhasā",
  "GP10bhp_09u:429": "BhP_09.05.021/1 karmāvadātametat te gāyanti svaḥstriyo muhuḥ",
  "GP10bhp_09u:430": "BhP_09.05.021/2 kīrtiṃ paramapuṇyāṃ ca kīrtayiṣyati bhūriyam",
  "GP10bhp_09u:431": "BhP_09.05.022/0 śrīśuka uvāca",
  "GP10bhp_09u:432": "BhP_09.05.022/1 evaṃ saṅkīrtya rājānaṃ durvāsāḥ paritoṣitaḥ",
  "GP10bhp_09u:433": "BhP_09.05.022/2 yayau vihāyasāmantrya brahmalokamahaitukam",
  "GP10bhp_09u:434": "BhP_09.05.023/1 saṃvatsaro 'tyagāt tāvadyāvatā nāgato gataḥ",
  "GP10bhp_09u:435": "BhP_09.05.023/2 munistaddarśanākāṅkṣo rājābbhakṣo babhūva ha",
  "GP10bhp_09u:436": "BhP_09.05.024/1 gate 'tha durvāsasi so 'mbarīṣo dvijopayogātipavitramāharat",
  "GP10bhp_09u:437": "BhP_09.05.024/2 ṛṣervimokṣaṃ vyasanaṃ ca vīkṣya mene svavīryaṃ ca parānubhāvam",
  "GP10bhp_09u:438": "BhP_09.05.025/1 evaṃ vidhānekaguṇaḥ sa rājā parātmani brahmaṇi vāsudeve",
  "GP10bhp_09u:439": "BhP_09.05.025/2 kriyākalāpaiḥ samuvāha bhaktiṃ yayāviriñcyān nirayāṃścakāra",
  "GP10bhp_09u:440": "BhP_09.05.026/0 śrīśuka uvāca",
  "GP10bhp_09u:441": "BhP_09.05.026/1 athāmbarīṣastanayeṣu rājyaṃ samānaśīleṣu visṛjya dhīraḥ",
  "GP10bhp_09u:442": "BhP_09.05.026/2 vanaṃ viveśātmani vāsudeve mano dadhaddhvastaguṇapravāhaḥ",
  "GP10bhp_09u:443": "BhP_09.05.027/1 ityetat puṇyamākhyānamambarīṣasya bhūpate",
  "GP10bhp_09u:444": "BhP_09.05.027/2 saṅkīrtayannanudhyāyan bhakto bhagavato bhavet",
  "GP10bhp_09u:445": "BhP_09.05.028/1 ambarīṣasya caritaṃ ye śṛṇvanti mahātmanaḥ",
  "GP10bhp_09u:446": "BhP_09.05.028/2 muktiṃ prayānti te sarve bhaktyā viṣṇoḥ prasādataḥ",
  "GP10bhp_09u:447": "BhP_09.06.001/0 śrīśuka uvāca",
  "GP10bhp_09u:448": "BhP_09.06.001/1 virūpaḥ ketumān chambhurambarīṣasutāstrayaḥ",
  "GP10bhp_09u:449": "BhP_09.06.001/2 virūpāt pṛṣadaśvo 'bhūt tatputrastu rathītaraḥ",
  "GP10bhp_09u:450": "BhP_09.06.002/1 rathītarasyāprajasya bhāryāyāṃ tantave 'rthitaḥ",
  "GP10bhp_09u:451": "BhP_09.06.002/2 aṅgirā janayāmāsa brahmavarcasvinaḥ sutān",
  "GP10bhp_09u:452": "BhP_09.06.003/1 ete kṣetraprasūtā vai punastv āṅgirasāḥ smṛtāḥ",
  "GP10bhp_09u:453": "BhP_09.06.003/2 rathītarāṇāṃ pravarāḥ kṣetropetā dvijātayaḥ",
  "GP10bhp_09u:454": "BhP_09.06.004/1 kṣuvatastu manorjajñe ikṣvākurghrāṇataḥ sutaḥ",
  "GP10bhp_09u:455": "BhP_09.06.004/2 tasya putraśatajyeṣṭhā vikukṣinimidaṇḍakāḥ",
  "GP10bhp_09u:456": "BhP_09.06.005/1 teṣāṃ purastādabhavannāryāvarte nṛpā nṛpa",
  "GP10bhp_09u:457": "BhP_09.06.005/2 pañcaviṃśatiḥ paścāc ca trayo madhye 'pare 'nyataḥ",
  "GP10bhp_09u:458": "BhP_09.06.006/1 sa ekadāṣṭakāśrāddhe ikṣvākuḥ sutamādiśat",
  "GP10bhp_09u:459": "BhP_09.06.006/2 māṃsamānīyatāṃ medhyaṃ vikukṣe gaccha mā ciram",
  "GP10bhp_09u:460": "BhP_09.06.007/1 tatheti sa vanaṃ gatvā mṛgān hatvā kriyārhaṇān",
  "GP10bhp_09u:461": "BhP_09.06.007/2 śrānto bubhukṣito vīraḥ śaśaṃ cādadapasmṛtiḥ",
  "GP10bhp_09u:462": "BhP_09.06.008/1 śeṣaṃ nivedayāmāsa pitre tena ca tadguruḥ",
  "GP10bhp_09u:463": "BhP_09.06.008/2 coditaḥ prokṣaṇāyāha duṣṭametadakarmakam",
  "GP10bhp_09u:464": "BhP_09.06.009/1 jñātvā putrasya tat karma guruṇābhihitaṃ nṛpaḥ",
  "GP10bhp_09u:465": "BhP_09.06.009/2 deśān niḥsārayāmāsa sutaṃ tyaktavidhiṃ ruṣā",
  "GP10bhp_09u:466": "BhP_09.06.010/1 sa tu vipreṇa saṃvādaṃ jñāpakena samācaran",
  "GP10bhp_09u:467": "BhP_09.06.010/2 tyaktvā kalevaraṃ yogī sa tenāvāpa yat param",
  "GP10bhp_09u:468": "BhP_09.06.011/1 pitaryuparate 'bhyetya vikukṣiḥ pṛthivīmimām",
  "GP10bhp_09u:469": "BhP_09.06.011/2 śāsadīje hariṃ yajñaiḥ śaśāda iti viśrutaḥ",
  "GP10bhp_09u:470": "BhP_09.06.012/1 purañjayastasya suta indravāha itīritaḥ",
  "GP10bhp_09u:471": "BhP_09.06.012/2 kakutstha iti cāpyuktaḥ śṛṇu nāmāni karmabhiḥ",
  "GP10bhp_09u:472": "BhP_09.06.013/1 kṛtānta āsīt samaro devānāṃ saha dānavaiḥ",
  "GP10bhp_09u:473": "BhP_09.06.013/2 pārṣṇigrāho vṛto vīro devairdaityaparājitaiḥ",
  "GP10bhp_09u:474": "BhP_09.06.014/1 vacanāddevadevasya viṣṇorviśvātmanaḥ prabhoḥ",
  "GP10bhp_09u:475": "BhP_09.06.014/2 vāhanatve vṛtastasya babhūvendro mahāvṛṣaḥ",
  "GP10bhp_09u:476": "BhP_09.06.015/1 sa sannaddho dhanurdivyamādāya viśikhān chitān",
  "GP10bhp_09u:477": "BhP_09.06.015/2 stūyamānastamāruhya yuyutsuḥ kakudi sthitaḥ",
  "GP10bhp_09u:478": "BhP_09.06.016/1 tejasāpyāyito viṣṇoḥ puruṣasya mahātmanaḥ",
  "GP10bhp_09u:479": "BhP_09.06.016/2 pratīcyāṃ diśi daityānāṃ nyaruṇat tridaśaiḥ puram",
  "GP10bhp_09u:480": "BhP_09.06.017/1 taistasya cābhūt pradhanaṃ tumulaṃ lomaharṣaṇam",
  "GP10bhp_09u:481": "BhP_09.06.017/2 yamāya bhallairanayaddaityān abhiyayurmṛdhe",
  "GP10bhp_09u:482": "BhP_09.06.018/1 tasyeṣupātābhimukhaṃ yugāntāgnimivolbaṇam",
  "GP10bhp_09u:483": "BhP_09.06.018/2 visṛjya dudruvurdaityā hanyamānāḥ svamālayam",
  "GP10bhp_09u:484": "BhP_09.06.019/1 jitvā paraṃ dhanaṃ sarvaṃ sastrīkaṃ vajrapāṇaye",
  "GP10bhp_09u:485": "BhP_09.06.019/2 pratyayacchat sa rājarṣiriti nāmabhirāhṛtaḥ",
  "GP10bhp_09u:486": "BhP_09.06.020/1 purañjayasya putro 'bhūdanenāstatsutaḥ pṛthuḥ",
  "GP10bhp_09u:487": "BhP_09.06.020/2 viśvagandhistataścandro yuvanāśvastu tatsutaḥ",
  "GP10bhp_09u:488": "BhP_09.06.021/1 śrāvastastatsuto yena śrāvastī nirmame purī",
  "GP10bhp_09u:489": "BhP_09.06.021/2 bṛhadaśvastu śrāvastistataḥ kuvalayāśvakaḥ",
  "GP10bhp_09u:490": "BhP_09.06.022/1 yaḥ priyārthamutaṅkasya dhundhunāmāsuraṃ balī",
  "GP10bhp_09u:491": "BhP_09.06.022/2 sutānāmekaviṃśatyā sahasrairahanadvṛtaḥ",
  "GP10bhp_09u:492": "BhP_09.06.023/1 dhundhumāra iti khyātastatsutāste ca jajvaluḥ",
  "GP10bhp_09u:493": "BhP_09.06.023/2 dhundhormukhāgninā sarve traya evāvaśeṣitāḥ",
  "GP10bhp_09u:494": "BhP_09.06.024/1 dṛḍhāśvaḥ kapilāśvaśca bhadrāśva iti bhārata",
  "GP10bhp_09u:495": "BhP_09.06.024/2 dṛḍhāśvaputro haryaśvo nikumbhastatsutaḥ smṛtaḥ",
  "GP10bhp_09u:496": "BhP_09.06.025/1 bahulāśvo nikumbhasya kṛśāśvo 'thāsya senajit",
  "GP10bhp_09u:497": "BhP_09.06.025/2 yuvanāśvo 'bhavat tasya so 'napatyo vanaṃ gataḥ",
  "GP10bhp_09u:498": "BhP_09.06.026/1 bhāryāśatena nirviṇṇa ṛṣayo 'sya kṛpālavaḥ",
  "GP10bhp_09u:499": "BhP_09.06.026/2 iṣṭiṃ sma vartayāṃ cakruraindrīṃ te susamāhitāḥ",
  "GP10bhp_09u:500": "BhP_09.06.027/1 rājā tadyajñasadanaṃ praviṣṭo niśi tarṣitaḥ",
  "GP10bhp_09u:501": "BhP_09.06.027/2 dṛṣṭvā śayānān viprāṃstān papau mantrajalaṃ svayam",
  "GP10bhp_09u:502": "BhP_09.06.028/1 utthitāste niśamyātha vyudakaṃ kalaśaṃ prabho",
  "GP10bhp_09u:503": "BhP_09.06.028/2 papracchuḥ kasya karmedaṃ pītaṃ puṃsavanaṃ jalam",
  "GP10bhp_09u:504": "BhP_09.06.029/1 rājñā pītaṃ viditvā vai īśvaraprahitena te",
  "GP10bhp_09u:505": "BhP_09.06.029/2 īśvarāya namaścakruraho daivabalaṃ balam",
  "GP10bhp_09u:506": "BhP_09.06.030/1 tataḥ kāla upāvṛtte kukṣiṃ nirbhidya dakṣiṇam",
  "GP10bhp_09u:507": "BhP_09.06.030/2 yuvanāśvasya tanayaścakravartī jajāna ha",
  "GP10bhp_09u:508": "BhP_09.06.031/1 kaṃ dhāsyati kumāro 'yaṃ stanye rorūyate bhṛśam",
  "GP10bhp_09u:509": "BhP_09.06.031/2 māṃ dhātā vatsa mā rodīritīndro deśinīmadāt",
  "GP10bhp_09u:510": "BhP_09.06.032/1 na mamāra pitā tasya vipradevaprasādataḥ",
  "GP10bhp_09u:511": "BhP_09.06.032/2 yuvanāśvo 'tha tatraiva tapasā siddhimanvagāt",
  "GP10bhp_09u:512": "BhP_09.06.033/1 trasaddasyuritīndro 'ṅga vidadhe nāma yasya vai",
  "GP10bhp_09u:513": "BhP_09.06.033/2 yasmāt trasanti hyudvignā dasyavo rāvaṇādayaḥ",
  "GP10bhp_09u:514": "BhP_09.06.034/1 yauvanāśvo 'tha māndhātā cakravartyavanīṃ prabhuḥ",
  "GP10bhp_09u:515": "BhP_09.06.034/2 saptadvīpavatīmekaḥ śaśāsācyutatejasā",
  "GP10bhp_09u:516": "BhP_09.06.035/1 īje ca yajñaṃ kratubhirātmavidbhūridakṣiṇaiḥ",
  "GP10bhp_09u:517": "BhP_09.06.035/2 sarvadevamayaṃ devaṃ sarvātmakamatīndriyam",
  "GP10bhp_09u:518": "BhP_09.06.036/1 dravyaṃ mantro vidhiryajño yajamānastathartvijaḥ",
  "GP10bhp_09u:519": "BhP_09.06.036/2 dharmo deśaśca kālaśca sarvametadyadātmakam",
  "GP10bhp_09u:520": "BhP_09.06.037/1 yāvat sūrya udeti sma yāvac ca pratitiṣṭhati",
  "GP10bhp_09u:521": "BhP_09.06.037/2 tat sarvaṃ yauvanāśvasya māndhātuḥ kṣetramucyate",
  "GP10bhp_09u:522": "BhP_09.06.038/1 śaśabindorduhitari bindumatyāmadhān nṛpaḥ",
  "GP10bhp_09u:523": "BhP_09.06.038/2 purukutsamambarīṣaṃ mucukundaṃ ca yoginam",
  "GP10bhp_09u:524": "BhP_09.06.038/3 teṣāṃ svasāraḥ pañcāśat saubhariṃ vavrire patim",
  "GP10bhp_09u:525": "BhP_09.06.039/1 yamunāntarjale magnastapyamānaḥ paraṃ tapaḥ",
  "GP10bhp_09u:526": "BhP_09.06.039/2 nirvṛtiṃ mīnarājasya dṛṣṭvā maithunadharmiṇaḥ",
  "GP10bhp_09u:527": "BhP_09.06.040/1 jātaspṛho nṛpaṃ vipraḥ kanyāmekāmayācata",
  "GP10bhp_09u:528": "BhP_09.06.040/2 so 'pyāha gṛhyatāṃ brahman kāmaṃ kanyā svayaṃvare",
  "GP10bhp_09u:529": "BhP_09.06.041/1 sa vicintyāpriyaṃ strīṇāṃ jaraṭho 'hamasanmataḥ",
  "GP10bhp_09u:530": "BhP_09.06.041/2 valīpalita ejatka ityahaṃ pratyudāhṛtaḥ",
  "GP10bhp_09u:531": "BhP_09.06.042/1 sādhayiṣye tathātmānaṃ surastrīṇāmabhīpsitam",
  "GP10bhp_09u:532": "BhP_09.06.042/2 kiṃ punarmanujendrāṇāmiti vyavasitaḥ prabhuḥ",
  "GP10bhp_09u:533": "BhP_09.06.043/1 muniḥ praveśitaḥ kṣatrā kanyāntaḥpuramṛddhimat",
  "GP10bhp_09u:534": "BhP_09.06.043/2 vṛtaḥ sa rājakanyābhirekaṃ pañcāśatā varaḥ",
  "GP10bhp_09u:535": "BhP_09.06.044/1 tāsāṃ kalirabhūdbhūyāṃstadarthe 'pohya sauhṛdam",
  "GP10bhp_09u:536": "BhP_09.06.044/2 mamānurūpo nāyaṃ va iti tadgatacetasām",
  "GP10bhp_09u:537": "BhP_09.06.045/1 sa bahvṛcastābhirapāraṇīya tapaḥśriyānarghyaparicchadeṣu",
  "GP10bhp_09u:538": "BhP_09.06.045/2 gṛheṣu nānopavanāmalāmbhaḥ saraḥsu saugandhikakānaneṣu",
  "GP10bhp_09u:539": "BhP_09.06.046/1 mahārhaśayyāsanavastrabhūṣaṇa snānānulepābhyavahāramālyakaiḥ",
  "GP10bhp_09u:540": "BhP_09.06.046/2 svalaṅkṛtastrīpuruṣeṣu nityadā reme 'nugāyaddvijabhṛṅgavandiṣu",
  "GP10bhp_09u:541": "BhP_09.06.047/1 yadgārhasthyaṃ tu saṃvīkṣya saptadvīpavatīpatiḥ",
  "GP10bhp_09u:542": "BhP_09.06.047/2 vismitaḥ stambhamajahāt sārvabhaumaśriyānvitam",
  "GP10bhp_09u:543": "BhP_09.06.048/1 evaṃ gṛheṣv abhirato viṣayān vividhaiḥ sukhaiḥ",
  "GP10bhp_09u:544": "BhP_09.06.048/2 sevamāno na cātuṣyadājyastokairivānalaḥ",
  "GP10bhp_09u:545": "BhP_09.06.049/1 sa kadācidupāsīna ātmāpahnavamātmanaḥ",
  "GP10bhp_09u:546": "BhP_09.06.049/2 dadarśa bahvṛcācāryo mīnasaṅgasamutthitam",
  "GP10bhp_09u:547": "BhP_09.06.050/1 aho imaṃ paśyata me vināśaṃ tapasvinaḥ saccaritavratasya",
  "GP10bhp_09u:548": "BhP_09.06.050/2 antarjale vāricaraprasaṅgāt pracyāvitaṃ brahma ciraṃ dhṛtaṃ yat",
  "GP10bhp_09u:549": "BhP_09.06.051/1 saṅgaṃ tyajeta mithunavratīnāṃ mumukṣuḥ",
  "GP10bhp_09u:550": "BhP_09.06.051/2 sarvātmanā na visṛjedbahirindriyāṇi",
  "GP10bhp_09u:551": "BhP_09.06.051/3 ekaścaran rahasi cittamananta īśe",
  "GP10bhp_09u:552": "BhP_09.06.051/4 yuñjīta tadvratiṣu sādhuṣu cet prasaṅgaḥ",
  "GP10bhp_09u:553": "BhP_09.06.052/1 ekastapasvyahamathāmbhasi matsyasaṅgāt",
  "GP10bhp_09u:554": "BhP_09.06.052/2 pañcāśadāsamuta pañcasahasrasargaḥ",
  "GP10bhp_09u:555": "BhP_09.06.052/3 nāntaṃ vrajāmyubhayakṛtyamanorathānāṃ",
  "GP10bhp_09u:556": "BhP_09.06.052/4 māyāguṇairhṛtamatirviṣaye 'rthabhāvaḥ",
  "GP10bhp_09u:557": "BhP_09.06.053/1 evaṃ vasan gṛhe kālaṃ virakto nyāsamāsthitaḥ",
  "GP10bhp_09u:558": "BhP_09.06.053/2 vanaṃ jagāmānuyayustatpatnyaḥ patidevatāḥ",
  "GP10bhp_09u:559": "BhP_09.06.054/1 tatra taptvā tapastīkṣṇamātmadarśanamātmavān",
  "GP10bhp_09u:560": "BhP_09.06.054/2 sahaivāgnibhirātmānaṃ yuyoja paramātmani",
  "GP10bhp_09u:561": "BhP_09.06.055/1 tāḥ svapatyurmahārāja nirīkṣyādhyātmikīṃ gatim",
  "GP10bhp_09u:562": "BhP_09.06.055/2 anvīyustatprabhāveṇa agniṃ śāntamivārciṣaḥ",
  "GP10bhp_09u:563": "BhP_09.07.001/0 śrīśuka uvāca",
  "GP10bhp_09u:564": "BhP_09.07.001/1 māndhātuḥ putrapravaro yo 'mbarīṣaḥ prakīrtitaḥ",
  "GP10bhp_09u:565": "BhP_09.07.001/2 pitāmahena pravṛto yauvanāśvastu tatsutaḥ",
  "GP10bhp_09u:566": "BhP_09.07.001/3 hārītastasya putro 'bhūn māndhātṛpravarā ime",
  "GP10bhp_09u:567": "BhP_09.07.002/1 narmadā bhrātṛbhirdattā purukutsāya yoragaiḥ",
  "GP10bhp_09u:568": "BhP_09.07.002/2 tayā rasātalaṃ nīto bhujagendraprayuktayā",
  "GP10bhp_09u:569": "BhP_09.07.003/1 gandharvān avadhīt tatra vadhyān vai viṣṇuśaktidhṛk",
  "GP10bhp_09u:570": "BhP_09.07.003/2 nāgāl labdhavaraḥ sarpādabhayaṃ smaratāmidam",
  "GP10bhp_09u:571": "BhP_09.07.004/1 trasaddasyuḥ paurukutso yo 'naraṇyasya dehakṛt",
  "GP10bhp_09u:572": "BhP_09.07.004/2 haryaśvastatsutastasmāt prāruṇo 'tha tribandhanaḥ",
  "GP10bhp_09u:573": "BhP_09.07.005/1 tasya satyavrataḥ putrastriśaṅkuriti viśrutaḥ",
  "GP10bhp_09u:574": "BhP_09.07.005/2 prāptaścāṇḍālatāṃ śāpādguroḥ kauśikatejasā",
  "GP10bhp_09u:575": "BhP_09.07.006/1 saśarīro gataḥ svargamadyāpi divi dṛśyate",
  "GP10bhp_09u:576": "BhP_09.07.006/2 pātito 'vākśirā devaistenaiva stambhito balāt",
  "GP10bhp_09u:577": "BhP_09.07.007/1 traiśaṅkavo hariścandro viśvāmitravasiṣṭhayoḥ",
  "GP10bhp_09u:578": "BhP_09.07.007/2 yannimittamabhūdyuddhaṃ pakṣiṇorbahuvārṣikam",
  "GP10bhp_09u:579": "BhP_09.07.008/1 so 'napatyo viṣaṇṇātmā nāradasyopadeśataḥ",
  "GP10bhp_09u:580": "BhP_09.07.008/2 varuṇaṃ śaraṇaṃ yātaḥ putro me jāyatāṃ prabho",
  "GP10bhp_09u:581": "BhP_09.07.009/1 yadi vīro mahārāja tenaiva tvāṃ yaje iti",
  "GP10bhp_09u:582": "BhP_09.07.009/2 tatheti varuṇenāsya putro jātastu rohitaḥ",
  "GP10bhp_09u:583": "BhP_09.07.010/1 jātaḥ suto hyanenāṅga māṃ yajasveti so 'bravīt",
  "GP10bhp_09u:584": "BhP_09.07.010/2 yadā paśurnirdaśaḥ syādatha medhyo bhavediti",
  "GP10bhp_09u:585": "BhP_09.07.011/1 nirdaśe ca sa āgatya yajasvetyāha so 'bravīt",
  "GP10bhp_09u:586": "BhP_09.07.011/2 dantāḥ paśoryaj jāyerannatha medhyo bhavediti",
  "GP10bhp_09u:587": "BhP_09.07.012/1 dantā jātā yajasveti sa pratyāhātha so 'bravīt",
  "GP10bhp_09u:588": "BhP_09.07.012/2 yadā patantyasya dantā atha medhyo bhavediti",
  "GP10bhp_09u:589": "BhP_09.07.013/1 paśornipatitā dantā yajasvetyāha so 'bravīt",
  "GP10bhp_09u:590": "BhP_09.07.013/2 yadā paśoḥ punardantā jāyante 'tha paśuḥ śuciḥ",
  "GP10bhp_09u:591": "BhP_09.07.014/1 punarjātā yajasveti sa pratyāhātha so 'bravīt",
  "GP10bhp_09u:592": "BhP_09.07.014/2 sānnāhiko yadā rājan rājanyo 'tha paśuḥ śuciḥ",
  "GP10bhp_09u:593": "BhP_09.07.015/1 iti putrānurāgeṇa snehayantritacetasā",
  "GP10bhp_09u:594": "BhP_09.07.015/2 kālaṃ vañcayatā taṃ tamukto devastamaikṣata",
  "GP10bhp_09u:595": "BhP_09.07.016/1 rohitastadabhijñāya pituḥ karma cikīrṣitam",
  "GP10bhp_09u:596": "BhP_09.07.016/2 prāṇaprepsurdhanuṣpāṇiraraṇyaṃ pratyapadyata",
  "GP10bhp_09u:597": "BhP_09.07.017/1 pitaraṃ varuṇagrastaṃ śrutvā jātamahodaram",
  "GP10bhp_09u:598": "BhP_09.07.017/2 rohito grāmameyāya tamindraḥ pratyaṣedhata",
  "GP10bhp_09u:599": "BhP_09.07.018/1 bhūmeḥ paryaṭanaṃ puṇyaṃ tīrthakṣetraniṣevaṇaiḥ",
  "GP10bhp_09u:600": "BhP_09.07.018/2 rohitāyādiśac chakraḥ so 'pyaraṇye 'vasat samām",
  "GP10bhp_09u:601": "BhP_09.07.019/1 evaṃ dvitīye tṛtīye caturthe pañcame tathā",
  "GP10bhp_09u:602": "BhP_09.07.019/2 abhyetyābhyetya sthaviro vipro bhūtvāha vṛtrahā",
  "GP10bhp_09u:603": "BhP_09.07.020/1 ṣaṣṭhaṃ saṃvatsaraṃ tatra caritvā rohitaḥ purīm",
  "GP10bhp_09u:604": "BhP_09.07.020/2 upavrajannajīgartādakrīṇān madhyamaṃ sutam",
  "GP10bhp_09u:605": "BhP_09.07.021/1 śunaḥśephaṃ paśuṃ pitre pradāya samavandata",
  "GP10bhp_09u:606": "BhP_09.07.021/2 tataḥ puruṣamedhena hariścandro mahāyaśāḥ",
  "GP10bhp_09u:607": "BhP_09.07.022/1 muktodaro 'yajaddevān varuṇādīn mahatkathaḥ",
  "GP10bhp_09u:608": "BhP_09.07.022/2 viśvāmitro 'bhavat tasmin hotā cādhvaryurātmavān",
  "GP10bhp_09u:609": "BhP_09.07.023/1 jamadagnirabhūdbrahmā vasiṣṭho 'yāsyaḥ sāmagaḥ",
  "GP10bhp_09u:610": "BhP_09.07.023/2 tasmai tuṣṭo dadāv indraḥ śātakaumbhamayaṃ ratham",
  "GP10bhp_09u:611": "BhP_09.07.024/1 śunaḥśephasya māhātmyamupariṣṭāt pracakṣyate",
  "GP10bhp_09u:612": "BhP_09.07.024/2 satyaṃ sāraṃ dhṛtiṃ dṛṣṭvā sabhāryasya ca bhūpateḥ",
  "GP10bhp_09u:613": "BhP_09.07.025/1 viśvāmitro bhṛśaṃ prīto dadāv avihatāṃ gatim",
  "GP10bhp_09u:614": "BhP_09.07.025/2 manaḥ pṛthivyāṃ tāmadbhistejasāpo 'nilena tat",
  "GP10bhp_09u:615": "BhP_09.07.026/1 khe vāyuṃ dhārayaṃstac ca bhūtādau taṃ mahātmani",
  "GP10bhp_09u:616": "BhP_09.07.026/2 tasmin jñānakalāṃ dhyātvā tayājñānaṃ vinirdahan",
  "GP10bhp_09u:617": "BhP_09.07.027/1 hitvā tāṃ svena bhāvena nirvāṇasukhasaṃvidā",
  "GP10bhp_09u:618": "BhP_09.07.027/2 anirdeśyāpratarkyeṇa tasthau vidhvastabandhanaḥ",
  "GP10bhp_09u:619": "BhP_09.08.001/0 śrīśuka uvāca",
  "GP10bhp_09u:620": "BhP_09.08.001/1 harito rohitasutaścampastasmādvinirmitā",
  "GP10bhp_09u:621": "BhP_09.08.001/2 campāpurī sudevo 'to vijayo yasya cātmajaḥ",
  "GP10bhp_09u:622": "BhP_09.08.002/1 bharukastatsutastasmādvṛkastasyāpi bāhukaḥ",
  "GP10bhp_09u:623": "BhP_09.08.002/2 so 'ribhirhṛtabhū rājā sabhāryo vanamāviśat",
  "GP10bhp_09u:624": "BhP_09.08.003/1 vṛddhaṃ taṃ pañcatāṃ prāptaṃ mahiṣyanumariṣyatī",
  "GP10bhp_09u:625": "BhP_09.08.003/2 aurveṇa jānatātmānaṃ prajāvantaṃ nivāritā",
  "GP10bhp_09u:626": "BhP_09.08.004/1 ājñāyāsyai sapatnībhirgaro datto 'ndhasā saha",
  "GP10bhp_09u:627": "BhP_09.08.004/2 saha tenaiva sañjātaḥ sagarākhyo mahāyaśāḥ",
  "GP10bhp_09u:628": "BhP_09.08.005/1 sagaraścakravartyāsīt sāgaro yatsutaiḥ kṛtaḥ",
  "GP10bhp_09u:629": "BhP_09.08.005/2 yastālajaṅghān yavanāñ chakān haihayabarbarān",
  "GP10bhp_09u:630": "BhP_09.08.006/1 nāvadhīdguruvākyena cakre vikṛtaveṣiṇaḥ",
  "GP10bhp_09u:631": "BhP_09.08.006/2 muṇḍān chmaśrudharān kāṃścin muktakeśārdhamuṇḍitān",
  "GP10bhp_09u:632": "BhP_09.08.007/1 anantarvāsasaḥ kāṃścidabahirvāsaso 'parān",
  "GP10bhp_09u:633": "BhP_09.08.007/2 so 'śvamedhairayajata sarvavedasurātmakam",
  "GP10bhp_09u:634": "BhP_09.08.008/1 aurvopadiṣṭayogena harimātmānamīśvaram",
  "GP10bhp_09u:635": "BhP_09.08.008/2 tasyotsṛṣṭaṃ paśuṃ yajñe jahārāśvaṃ purandaraḥ",
  "GP10bhp_09u:636": "BhP_09.08.009/1 sumatyāstanayā dṛptāḥ piturādeśakāriṇaḥ",
  "GP10bhp_09u:637": "BhP_09.08.009/2 hayamanveṣamāṇāste samantān nyakhanan mahīm",
  "GP10bhp_09u:638": "BhP_09.08.010/1 prāgudīcyāṃ diśi hayaṃ dadṛśuḥ kapilāntike",
  "GP10bhp_09u:639": "BhP_09.08.010/2 eṣa vājiharaścaura āste mīlitalocanaḥ",
  "GP10bhp_09u:640": "BhP_09.08.011/1 hanyatāṃ hanyatāṃ pāpa iti ṣaṣṭisahasriṇaḥ",
  "GP10bhp_09u:641": "BhP_09.08.011/2 udāyudhā abhiyayurunmimeṣa tadā muniḥ",
  "GP10bhp_09u:642": "BhP_09.08.012/1 svaśarīrāgninā tāvan mahendrahṛtacetasaḥ",
  "GP10bhp_09u:643": "BhP_09.08.012/2 mahadvyatikramahatā bhasmasādabhavan kṣaṇāt",
  "GP10bhp_09u:644": "BhP_09.08.013/1 na sādhuvādo munikopabharjitā nṛpendraputrā iti sattvadhāmani",
  "GP10bhp_09u:645": "BhP_09.08.013/2 kathaṃ tamo roṣamayaṃ vibhāvyate jagatpavitrātmani khe rajo bhuvaḥ",
  "GP10bhp_09u:646": "BhP_09.08.014/1 yasyeritā sāṅkhyamayī dṛḍheha naur yayā mumukṣustarate duratyayam",
  "GP10bhp_09u:647": "BhP_09.08.014/2 bhavārṇavaṃ mṛtyupathaṃ vipaścitaḥ parātmabhūtasya kathaṃ pṛthaṅmatiḥ",
  "GP10bhp_09u:648": "BhP_09.08.015/1 yo 'samañjasa ityuktaḥ sa keśinyā nṛpātmajaḥ",
  "GP10bhp_09u:649": "BhP_09.08.015/2 tasya putro 'ṃśumān nāma pitāmahahite rataḥ",
  "GP10bhp_09u:650": "BhP_09.08.016/1 asamañjasa ātmānaṃ darśayannasamañjasam",
  "GP10bhp_09u:651": "BhP_09.08.016/2 jātismaraḥ purā saṅgādyogī yogādvicālitaḥ",
  "GP10bhp_09u:652": "BhP_09.08.017/1 ācaran garhitaṃ loke jñātīnāṃ karma vipriyam",
  "GP10bhp_09u:653": "BhP_09.08.017/2 sarayvāṃ krīḍato bālān prāsyadudvejayan janam",
  "GP10bhp_09u:654": "BhP_09.08.018/1 evaṃ vṛttaḥ parityaktaḥ pitrā snehamapohya vai",
  "GP10bhp_09u:655": "BhP_09.08.018/2 yogaiśvaryeṇa bālāṃstān darśayitvā tato yayau",
  "GP10bhp_09u:656": "BhP_09.08.019/1 ayodhyāvāsinaḥ sarve bālakān punarāgatān",
  "GP10bhp_09u:657": "BhP_09.08.019/2 dṛṣṭvā visismire rājan rājā cāpyanvatapyata",
  "GP10bhp_09u:658": "BhP_09.08.020/1 aṃśumāṃścodito rājñā turagānveṣaṇe yayau",
  "GP10bhp_09u:659": "BhP_09.08.020/2 pitṛvyakhātānupathaṃ bhasmānti dadṛśe hayam",
  "GP10bhp_09u:660": "BhP_09.08.021/1 tatrāsīnaṃ muniṃ vīkṣya kapilākhyamadhokṣajam",
  "GP10bhp_09u:661": "BhP_09.08.021/2 astaut samāhitamanāḥ prāñjaliḥ praṇato mahān",
  "GP10bhp_09u:662": "BhP_09.08.022/0 aṃśumān uvāca",
  "GP10bhp_09u:663": "BhP_09.08.022/1 na paśyati tvāṃ paramātmano 'jano na budhyate 'dyāpi samādhiyuktibhiḥ",
  "GP10bhp_09u:664": "BhP_09.08.022/2 kuto 'pare tasya manaḥśarīradhī visargasṛṣṭā vayamaprakāśāḥ",
  "GP10bhp_09u:665": "BhP_09.08.023/1 ye dehabhājastriguṇapradhānā guṇān vipaśyantyuta vā tamaśca",
  "GP10bhp_09u:666": "BhP_09.08.023/2 yanmāyayā mohitacetasastvāṃ viduḥ svasaṃsthaṃ na bahiḥprakāśāḥ",
  "GP10bhp_09u:667": "BhP_09.08.024/1 taṃ tvāṃ ahaṃ jñānaghanaṃ svabhāva pradhvastamāyāguṇabhedamohaiḥ",
  "GP10bhp_09u:668": "BhP_09.08.024/2 sanandanādyairmunibhirvibhāvyaṃ kathaṃ vimūḍhaḥ paribhāvayāmi",
  "GP10bhp_09u:669": "BhP_09.08.025/1 praśānta māyāguṇakarmaliṅgam anāmarūpaṃ sadasadvimuktam",
  "GP10bhp_09u:670": "BhP_09.08.025/2 jñānopadeśāya gṛhītadehaṃ namāmahe tvāṃ puruṣaṃ purāṇam",
  "GP10bhp_09u:671": "BhP_09.08.026/1 tvanmāyāracite loke vastubuddhyā gṛhādiṣu",
  "GP10bhp_09u:672": "BhP_09.08.026/2 bhramanti kāmalobherṣyā mohavibhrāntacetasaḥ",
  "GP10bhp_09u:673": "BhP_09.08.027/1 adya naḥ sarvabhūtātman kāmakarmendriyāśayaḥ",
  "GP10bhp_09u:674": "BhP_09.08.027/2 mohapāśo dṛḍhaśchinno bhagavaṃstava darśanāt",
  "GP10bhp_09u:675": "BhP_09.08.028/0 śrīśuka uvāca",
  "GP10bhp_09u:676": "BhP_09.08.028/1 itthaṃ gītānubhāvastaṃ bhagavān kapilo muniḥ",
  "GP10bhp_09u:677": "BhP_09.08.028/2 aṃśumantamuvācedamanugrāhya dhiyā nṛpa",
  "GP10bhp_09u:678": "BhP_09.08.029/0 śrībhagavān uvāca",
  "GP10bhp_09u:679": "BhP_09.08.029/1 aśvo 'yaṃ nīyatāṃ vatsa pitāmahapaśustava",
  "GP10bhp_09u:680": "BhP_09.08.029/2 ime ca pitaro dagdhā gaṅgāmbho 'rhanti netarat",
  "GP10bhp_09u:681": "BhP_09.08.030/1 taṃ parikramya śirasā prasādya hayamānayat",
  "GP10bhp_09u:682": "BhP_09.08.030/2 sagarastena paśunā yajñaśeṣaṃ samāpayat",
  "GP10bhp_09u:683": "BhP_09.08.031/1 rājyamaṃśumate nyasya niḥspṛho muktabandhanaḥ",
  "GP10bhp_09u:684": "BhP_09.08.031/2 aurvopadiṣṭamārgeṇa lebhe gatimanuttamām",
  "GP10bhp_09u:685": "BhP_09.09.001/0 śrīśuka uvāca",
  "GP10bhp_09u:686": "BhP_09.09.001/1 aṃśumāṃśca tapastepe gaṅgānayanakāmyayā",
  "GP10bhp_09u:687": "BhP_09.09.001/2 kālaṃ mahāntaṃ nāśaknot tataḥ kālena saṃsthitaḥ",
  "GP10bhp_09u:688": "BhP_09.09.002/1 dilīpastatsutastadvadaśaktaḥ kālameyivān",
  "GP10bhp_09u:689": "BhP_09.09.002/2 bhagīrathastasya sutastepe sa sumahat tapaḥ",
  "GP10bhp_09u:690": "BhP_09.09.003/1 darśayāmāsa taṃ devī prasannā varadāsmi te",
  "GP10bhp_09u:691": "BhP_09.09.003/2 ityuktaḥ svamabhiprāyaṃ śaśaṃsāvanato nṛpaḥ",
  "GP10bhp_09u:692": "BhP_09.09.004/1 ko 'pi dhārayitā vegaṃ patantyā me mahītale",
  "GP10bhp_09u:693": "BhP_09.09.004/2 anyathā bhūtalaṃ bhittvā nṛpa yāsye rasātalam",
  "GP10bhp_09u:694": "BhP_09.09.005/1 kiṃ cāhaṃ na bhuvaṃ yāsye narā mayyāmṛjantyagham",
  "GP10bhp_09u:695": "BhP_09.09.005/2 mṛjāmi tadaghaṃ kvāhaṃ rājaṃstatra vicintyatām",
  "GP10bhp_09u:696": "BhP_09.09.006/0 śrībhagīratha uvāca",
  "GP10bhp_09u:697": "BhP_09.09.006/1 sādhavo nyāsinaḥ śāntā brahmiṣṭhā lokapāvanāḥ",
  "GP10bhp_09u:698": "BhP_09.09.006/2 harantyaghaṃ te 'ṅgasaṅgāt teṣv āste hyaghabhiddhariḥ",
  "GP10bhp_09u:699": "BhP_09.09.007/1 dhārayiṣyati te vegaṃ rudrastv ātmā śarīriṇām",
  "GP10bhp_09u:700": "BhP_09.09.007/2 yasminnotamidaṃ protaṃ viśvaṃ śāṭīva tantuṣu",
  "GP10bhp_09u:701": "BhP_09.09.008/1 ityuktvā sa nṛpo devaṃ tapasātoṣayac chivam",
  "GP10bhp_09u:702": "BhP_09.09.008/2 kālenālpīyasā rājaṃstasyeśaścāśv atuṣyata",
  "GP10bhp_09u:703": "BhP_09.09.009/1 tatheti rājñābhihitaṃ sarvalokahitaḥ śivaḥ",
  "GP10bhp_09u:704": "BhP_09.09.009/2 dadhārāvahito gaṅgāṃ pādapūtajalāṃ hareḥ",
  "GP10bhp_09u:705": "BhP_09.09.010/1 bhagīrathaḥ sa rājarṣirninye bhuvanapāvanīm",
  "GP10bhp_09u:706": "BhP_09.09.010/2 yatra svapit-ṇāṃ dehā bhasmībhūtāḥ sma śerate",
  "GP10bhp_09u:707": "BhP_09.09.011/1 rathena vāyuvegena prayāntamanudhāvatī",
  "GP10bhp_09u:708": "BhP_09.09.011/2 deśān punantī nirdagdhān āsiñcat sagarātmajān",
  "GP10bhp_09u:709": "BhP_09.09.012/1 yajjalasparśamātreṇa brahmadaṇḍahatā api",
  "GP10bhp_09u:710": "BhP_09.09.012/2 sagarātmajā divaṃ jagmuḥ kevalaṃ dehabhasmabhiḥ",
  "GP10bhp_09u:711": "BhP_09.09.013/1 bhasmībhūtāṅgasaṅgena svaryātāḥ sagarātmajāḥ",
  "GP10bhp_09u:712": "BhP_09.09.013/2 kiṃ punaḥ śraddhayā devīṃ sevante ye dhṛtavratāḥ",
  "GP10bhp_09u:713": "BhP_09.09.014/1 na hyetat paramāścaryaṃ svardhunyā yadihoditam",
  "GP10bhp_09u:714": "BhP_09.09.014/2 anantacaraṇāmbhoja prasūtāyā bhavacchidaḥ",
  "GP10bhp_09u:715": "BhP_09.09.015/1 sanniveśya mano yasmiñ chraddhayā munayo 'malāḥ",
  "GP10bhp_09u:716": "BhP_09.09.015/2 traiguṇyaṃ dustyajaṃ hitvā sadyo yātāstadātmatām",
  "GP10bhp_09u:717": "BhP_09.09.016/1 śruto bhagīrathāj jajñe tasya nābho 'paro 'bhavat",
  "GP10bhp_09u:718": "BhP_09.09.016/2 sindhudvīpastatastasmādayutāyustato 'bhavat",
  "GP10bhp_09u:719": "BhP_09.09.017/1 ṛtūparṇo nalasakho yo 'śvavidyāmayān nalāt",
  "GP10bhp_09u:720": "BhP_09.09.017/2 dattvākṣahṛdayaṃ cāsmai sarvakāmastu tatsutam",
  "GP10bhp_09u:721": "BhP_09.09.018/1 tataḥ sudāsastatputro damayantīpatirnṛpaḥ",
  "GP10bhp_09u:722": "BhP_09.09.018/2 āhurmitrasahaṃ yaṃ vai kalmāṣāṅghrimuta kvacit",
  "GP10bhp_09u:723": "BhP_09.09.018/3 vasiṣṭhaśāpādrakṣo 'bhūdanapatyaḥ svakarmaṇā",
  "GP10bhp_09u:724": "BhP_09.09.019/0 śrīrājovāca",
  "GP10bhp_09u:725": "BhP_09.09.019/1 kiṃ nimitto guroḥ śāpaḥ saudāsasya mahātmanaḥ",
  "GP10bhp_09u:726": "BhP_09.09.019/2 etadveditumicchāmaḥ kathyatāṃ na raho yadi",
  "GP10bhp_09u:727": "BhP_09.09.020/0 śrīśuka uvāca",
  "GP10bhp_09u:728": "BhP_09.09.020/1 saudāso mṛgayāṃ kiñcic caran rakṣo jaghāna ha",
  "GP10bhp_09u:729": "BhP_09.09.020/2 mumoca bhrātaraṃ so 'tha gataḥ praticikīrṣayā",
  "GP10bhp_09u:730": "BhP_09.09.021/1 sañcintayannaghaṃ rājñaḥ sūdarūpadharo gṛhe",
  "GP10bhp_09u:731": "BhP_09.09.021/2 gurave bhoktukāmāya paktvā ninye narāmiṣam",
  "GP10bhp_09u:732": "BhP_09.09.022/1 parivekṣyamāṇaṃ bhagavān vilokyābhakṣyamañjasā",
  "GP10bhp_09u:733": "BhP_09.09.022/2 rājānamaśapat kruddho rakṣo hyevaṃ bhaviṣyasi",
  "GP10bhp_09u:734": "BhP_09.09.023/1 rakṣaḥkṛtaṃ tadviditvā cakre dvādaśavārṣikam",
  "GP10bhp_09u:735": "BhP_09.09.023/2 so 'pyapo 'ñjalimādāya guruṃ śaptuṃ samudyataḥ",
  "GP10bhp_09u:736": "BhP_09.09.024/1 vārito madayantyāpo ruśatīḥ pādayorjahau",
  "GP10bhp_09u:737": "BhP_09.09.024/2 diśaḥ khamavanīṃ sarvaṃ paśyan jīvamayaṃ nṛpaḥ",
  "GP10bhp_09u:738": "BhP_09.09.025/1 rākṣasaṃ bhāvamāpannaḥ pāde kalmāṣatāṃ gataḥ",
  "GP10bhp_09u:739": "BhP_09.09.025/2 vyavāyakāle dadṛśe vanaukodampatī dvijau",
  "GP10bhp_09u:740": "BhP_09.09.026/1 kṣudhārto jagṛhe vipraṃ tatpatnyāhākṛtārthavat",
  "GP10bhp_09u:741": "BhP_09.09.026/2 na bhavān rākṣasaḥ sākṣādikṣvākūṇāṃ mahārathaḥ",
  "GP10bhp_09u:742": "BhP_09.09.027/1 madayantyāḥ patirvīra nādharmaṃ kartumarhasi",
  "GP10bhp_09u:743": "BhP_09.09.027/2 dehi me 'patyakāmāyā akṛtārthaṃ patiṃ dvijam",
  "GP10bhp_09u:744": "BhP_09.09.028/1 deho 'yaṃ mānuṣo rājan puruṣasyākhilārthadaḥ",
  "GP10bhp_09u:745": "BhP_09.09.028/2 tasmādasya vadho vīra sarvārthavadha ucyate",
  "GP10bhp_09u:746": "BhP_09.09.029/1 eṣa hi brāhmaṇo vidvāṃstapaḥśīlaguṇānvitaḥ",
  "GP10bhp_09u:747": "BhP_09.09.029/2 ārirādhayiṣurbrahma mahāpuruṣasaṃjñitam",
  "GP10bhp_09u:748": "BhP_09.09.029/3 sarvabhūtātmabhāvena bhūteṣv antarhitaṃ guṇaiḥ",
  "GP10bhp_09u:749": "BhP_09.09.030/1 so 'yaṃ brahmarṣivaryaste rājarṣipravarādvibho",
  "GP10bhp_09u:750": "BhP_09.09.030/2 kathamarhati dharmajña vadhaṃ piturivātmajaḥ",
  "GP10bhp_09u:751": "BhP_09.09.031/1 tasya sādhorapāpasya bhrūṇasya brahmavādinaḥ",
  "GP10bhp_09u:752": "BhP_09.09.031/2 kathaṃ vadhaṃ yathā babhrormanyate sanmato bhavān",
  "GP10bhp_09u:753": "BhP_09.09.032/1 yadyayaṃ kriyate bhakṣyastarhi māṃ khāda pūrvataḥ",
  "GP10bhp_09u:754": "BhP_09.09.032/2 na jīviṣye vinā yena kṣaṇaṃ ca mṛtakaṃ yathā",
  "GP10bhp_09u:755": "BhP_09.09.033/1 evaṃ karuṇabhāṣiṇyā vilapantyā anāthavat",
  "GP10bhp_09u:756": "BhP_09.09.033/2 vyāghraḥ paśumivākhādat saudāsaḥ śāpamohitaḥ",
  "GP10bhp_09u:757": "BhP_09.09.034/1 brāhmaṇī vīkṣya didhiṣuṃ puruṣādena bhakṣitam",
  "GP10bhp_09u:758": "BhP_09.09.034/2 śocantyātmānamurvīśamaśapat kupitā satī",
  "GP10bhp_09u:759": "BhP_09.09.035/1 yasmān me bhakṣitaḥ pāpa kāmārtāyāḥ patistvayā",
  "GP10bhp_09u:760": "BhP_09.09.035/2 tavāpi mṛtyurādhānādakṛtaprajña darśitaḥ",
  "GP10bhp_09u:761": "BhP_09.09.036/1 evaṃ mitrasahaṃ śaptvā patilokaparāyaṇā",
  "GP10bhp_09u:762": "BhP_09.09.036/2 tadasthīni samiddhe 'gnau prāsya bharturgatiṃ gatā",
  "GP10bhp_09u:763": "BhP_09.09.037/1 viśāpo dvādaśābdānte maithunāya samudyataḥ",
  "GP10bhp_09u:764": "BhP_09.09.037/2 vijñāpya brāhmaṇīśāpaṃ mahiṣyā sa nivāritaḥ",
  "GP10bhp_09u:765": "BhP_09.09.038/1 ata ūrdhvaṃ sa tatyāja strīsukhaṃ karmaṇāprajāḥ",
  "GP10bhp_09u:766": "BhP_09.09.038/2 vasiṣṭhastadanujñāto madayantyāṃ prajāmadhāt",
  "GP10bhp_09u:767": "BhP_09.09.039/1 sā vai sapta samā garbhamabibhran na vyajāyata",
  "GP10bhp_09u:768": "BhP_09.09.039/2 jaghne 'śmanodaraṃ tasyāḥ so 'śmakastena kathyate",
  "GP10bhp_09u:769": "BhP_09.09.040/1 aśmakādbāliko jajñe yaḥ strībhiḥ parirakṣitaḥ",
  "GP10bhp_09u:770": "BhP_09.09.040/2 nārīkavaca ityukto niḥkṣatre mūlako 'bhavat",
  "GP10bhp_09u:771": "BhP_09.09.041/1 tato daśarathastasmāt putra aiḍaviḍistataḥ",
  "GP10bhp_09u:772": "BhP_09.09.041/2 rājā viśvasaho yasya khaṭvāṅgaścakravartyabhūt",
  "GP10bhp_09u:773": "BhP_09.09.042/1 yo devairarthito daityān avadhīdyudhi durjayaḥ",
  "GP10bhp_09u:774": "BhP_09.09.042/2 muhūrtamāyurjñātvaitya svapuraṃ sandadhe manaḥ",
  "GP10bhp_09u:775": "BhP_09.09.043/1 na me brahmakulāt prāṇāḥ kuladaivān na cātmajāḥ",
  "GP10bhp_09u:776": "BhP_09.09.043/2 na śriyo na mahī rājyaṃ na dārāścātivallabhāḥ",
  "GP10bhp_09u:777": "BhP_09.09.044/1 na bālye 'pi matirmahyamadharme ramate kvacit",
  "GP10bhp_09u:778": "BhP_09.09.044/2 nāpaśyamuttamaślokādanyat kiñcana vastv aham",
  "GP10bhp_09u:779": "BhP_09.09.045/1 devaiḥ kāmavaro datto mahyaṃ tribhuvaneśvaraiḥ",
  "GP10bhp_09u:780": "BhP_09.09.045/2 na vṛṇe tamahaṃ kāmaṃ bhūtabhāvanabhāvanaḥ",
  "GP10bhp_09u:781": "BhP_09.09.046/1 ye vikṣiptendriyadhiyo devāste svahṛdi sthitam",
  "GP10bhp_09u:782": "BhP_09.09.046/2 na vindanti priyaṃ śaśvadātmānaṃ kimutāpare",
  "GP10bhp_09u:783": "BhP_09.09.047/1 atheśamāyāraciteṣu saṅgaṃ guṇeṣu gandharvapuropameṣu",
  "GP10bhp_09u:784": "BhP_09.09.047/2 rūḍhaṃ prakṛtyātmani viśvakartur bhāvena hitvā tamahaṃ prapadye",
  "GP10bhp_09u:785": "BhP_09.09.048/1 iti vyavasito buddhyā nārāyaṇagṛhītayā",
  "GP10bhp_09u:786": "BhP_09.09.048/2 hitvānyabhāvamajñānaṃ tataḥ svaṃ bhāvamāsthitaḥ",
  "GP10bhp_09u:787": "BhP_09.09.049/1 yat tadbrahma paraṃ sūkṣmamaśūnyaṃ śūnyakalpitam",
  "GP10bhp_09u:788": "BhP_09.09.049/2 bhagavān vāsudeveti yaṃ gṛṇanti hi sātvatāḥ",
  "GP10bhp_09u:789": "BhP_09.10.001/0 śrīśuka uvāca",
  "GP10bhp_09u:790": "BhP_09.10.001/1 khaṭvāṅgāddīrghabāhuśca raghustasmāt pṛthuśravāḥ",
  "GP10bhp_09u:791": "BhP_09.10.001/2 ajastato mahārājastasmāddaśaratho 'bhavat",
  "GP10bhp_09u:792": "BhP_09.10.002/1 tasyāpi bhagavān eṣa sākṣādbrahmamayo hariḥ",
  "GP10bhp_09u:793": "BhP_09.10.002/2 aṃśāṃśena caturdhāgāt putratvaṃ prārthitaḥ suraiḥ",
  "GP10bhp_09u:794": "BhP_09.10.002/3 rāmalakṣmaṇabharata śatrughnā iti saṃjñayā",
  "GP10bhp_09u:795": "BhP_09.10.003/1 tasyānucaritaṃ rājannṛṣibhistattvadarśibhiḥ",
  "GP10bhp_09u:796": "BhP_09.10.003/2 śrutaṃ hi varṇitaṃ bhūri tvayā sītāpatermuhuḥ",
  "GP10bhp_09u:797": "BhP_09.10.004/1 gurvarthe tyaktarājyo vyacaradanuvanaṃ padmapadbhyāṃ priyāyāḥ",
  "GP10bhp_09u:798": "BhP_09.10.004/2 pāṇisparśākṣamābhyāṃ mṛjitapatharujo yo harīndrānujābhyām",
  "GP10bhp_09u:799": "BhP_09.10.004/3 vairūpyāc chūrpaṇakhyāḥ priyaviraharuṣāropitabhrūvijṛmbha",
  "GP10bhp_09u:800": "BhP_09.10.004/4 trastābdhirbaddhasetuḥ khaladavadahanaḥ kosalendro 'vatān naḥ",
  "GP10bhp_09u:801": "BhP_09.10.005/1 viśvāmitrādhvare yena mārīcādyā niśācarāḥ",
  "GP10bhp_09u:802": "BhP_09.10.005/2 paśyato lakṣmaṇasyaiva hatā nairṛtapuṅgavāḥ",
  "GP10bhp_09u:803": "BhP_09.10.006/1 yo lokavīrasamitau dhanuraiśamugraṃ",
  "GP10bhp_09u:804": "BhP_09.10.006/2 sītāsvayaṃvaragṛhe triśatopanītam",
  "GP10bhp_09u:805": "BhP_09.10.006/3 ādāya bālagajalīla ivekṣuyaṣṭiṃ",
  "GP10bhp_09u:806": "BhP_09.10.006/4 sajjyīkṛtaṃ nṛpa vikṛṣya babhañja madhye",
  "GP10bhp_09u:807": "BhP_09.10.007/1 jitvānurūpaguṇaśīlavayo 'ṅgarūpāṃ",
  "GP10bhp_09u:808": "BhP_09.10.007/2 sītābhidhāṃ śriyamurasyabhilabdhamānām",
  "GP10bhp_09u:809": "BhP_09.10.007/3 mārge vrajan bhṛgupatervyanayat prarūḍhaṃ",
  "GP10bhp_09u:810": "BhP_09.10.007/4 darpaṃ mahīmakṛta yastrirarājabījām",
  "GP10bhp_09u:811": "BhP_09.10.008/1 yaḥ satyapāśaparivītapiturnideśaṃ",
  "GP10bhp_09u:812": "BhP_09.10.008/2 straiṇasya cāpi śirasā jagṛhe sabhāryaḥ",
  "GP10bhp_09u:813": "BhP_09.10.008/3 rājyaṃ śriyaṃ praṇayinaḥ suhṛdo nivāsaṃ",
  "GP10bhp_09u:814": "BhP_09.10.008/4 tyaktvā yayau vanamasūn iva muktasaṅgaḥ",
  "GP10bhp_09u:815": "BhP_09.10.009/1 rakṣaḥsvasurvyakṛta rūpamaśuddhabuddhes",
  "GP10bhp_09u:816": "BhP_09.10.009/2 tasyāḥ kharatriśiradūṣaṇamukhyabandhūn",
  "GP10bhp_09u:817": "BhP_09.10.009/3 jaghne caturdaśasahasramapāraṇīya",
  "GP10bhp_09u:818": "BhP_09.10.009/4 kodaṇḍapāṇiraṭamāna uvāsa kṛcchram",
  "GP10bhp_09u:819": "BhP_09.10.010/1 sītākathāśravaṇadīpitahṛcchayena",
  "GP10bhp_09u:820": "BhP_09.10.010/2 sṛṣṭaṃ vilokya nṛpate daśakandhareṇa",
  "GP10bhp_09u:821": "BhP_09.10.010/3 jaghne 'dbhutaiṇavapuṣāśramato 'pakṛṣṭo",
  "GP10bhp_09u:822": "BhP_09.10.010/4 mārīcamāśu viśikhena yathā kamugraḥ",
  "GP10bhp_09u:823": "BhP_09.10.011/1 rakṣo 'dhamena vṛkavadvipine 'samakṣaṃ",
  "GP10bhp_09u:824": "BhP_09.10.011/2 vaideharājaduhitaryapayāpitāyām",
  "GP10bhp_09u:825": "BhP_09.10.011/3 bhrātrā vane kṛpaṇavat priyayā viyuktaḥ",
  "GP10bhp_09u:826": "BhP_09.10.011/4 strīsaṅgināṃ gatimiti prathayaṃścacāra",
  "GP10bhp_09u:827": "BhP_09.10.012/1 dagdhvātmakṛtyahatakṛtyamahan kabandhaṃ",
  "GP10bhp_09u:828": "BhP_09.10.012/2 sakhyaṃ vidhāya kapibhirdayitāgatiṃ taiḥ",
  "GP10bhp_09u:829": "BhP_09.10.012/3 buddhvātha vālini hate plavagendrasainyair",
  "GP10bhp_09u:830": "BhP_09.10.012/4 velāmagāt sa manujo 'jabhavārcitāṅghriḥ",
  "GP10bhp_09u:831": "BhP_09.10.013/1 yadroṣavibhramavivṛttakaṭākṣapāta",
  "GP10bhp_09u:832": "BhP_09.10.013/2 sambhrāntanakramakaro bhayagīrṇaghoṣaḥ",
  "GP10bhp_09u:833": "BhP_09.10.013/3 sindhuḥ śirasyarhaṇaṃ parigṛhya rūpī",
  "GP10bhp_09u:834": "BhP_09.10.013/4 pādāravindamupagamya babhāṣa etat",
  "GP10bhp_09u:835": "BhP_09.10.014/1 na tvāṃ vayaṃ jaḍadhiyo nu vidāma bhūman",
  "GP10bhp_09u:836": "BhP_09.10.014/2 kūṭasthamādipuruṣaṃ jagatāmadhīśam",
  "GP10bhp_09u:837": "BhP_09.10.014/3 yatsattvataḥ suragaṇā rajasaḥ prajeśā",
  "GP10bhp_09u:838": "BhP_09.10.014/4 manyośca bhūtapatayaḥ sa bhavān guṇeśaḥ",
  "GP10bhp_09u:839": "BhP_09.10.015/1 kāmaṃ prayāhi jahi viśravaso 'vamehaṃ",
  "GP10bhp_09u:840": "BhP_09.10.015/2 trailokyarāvaṇamavāpnuhi vīra patnīm",
  "GP10bhp_09u:841": "BhP_09.10.015/3 badhnīhi setumiha te yaśaso vitatyai",
  "GP10bhp_09u:842": "BhP_09.10.015/4 gāyanti digvijayino yamupetya bhūpāḥ",
  "GP10bhp_09u:843": "BhP_09.10.016/1 baddhvodadhau raghupatirvividhādrikūṭaiḥ",
  "GP10bhp_09u:844": "BhP_09.10.016/2 setuṃ kapīndrakarakampitabhūruhāṅgaiḥ",
  "GP10bhp_09u:845": "BhP_09.10.016/3 sugrīvanīlahanumatpramukhairanīkair",
  "GP10bhp_09u:846": "BhP_09.10.016/4 laṅkāṃ vibhīṣaṇadṛśāviśadagradagdhām",
  "GP10bhp_09u:847": "BhP_09.10.017/1 sā vānarendrabalaruddhavihārakoṣṭha",
  "GP10bhp_09u:848": "BhP_09.10.017/2 śrīdvāragopurasadovalabhīviṭaṅkā",
  "GP10bhp_09u:849": "BhP_09.10.017/3 nirbhajyamānadhiṣaṇadhvajahemakumbha",
  "GP10bhp_09u:850": "BhP_09.10.017/4 śṛṅgāṭakā gajakulairhradinīva ghūrṇā",
  "GP10bhp_09u:851": "BhP_09.10.018/1 rakṣaḥpatistadavalokya nikumbhakumbha",
  "GP10bhp_09u:852": "BhP_09.10.018/2 dhūmrākṣadurmukhasurāntakanarāntakādīn",
  "GP10bhp_09u:853": "BhP_09.10.018/3 putraṃ prahastamatikāyavikampanādīn",
  "GP10bhp_09u:854": "BhP_09.10.018/4 sarvānugān samahinodatha kumbhakarṇam",
  "GP10bhp_09u:855": "BhP_09.10.019/1 tāṃ yātudhānapṛtanāmasiśūlacāpa",
  "GP10bhp_09u:856": "BhP_09.10.019/2 prāsarṣṭiśaktiśaratomarakhaḍgadurgām",
  "GP10bhp_09u:857": "BhP_09.10.019/3 sugrīvalakṣmaṇamarutsutagandhamāda",
  "GP10bhp_09u:858": "BhP_09.10.019/4 nīlāṅgadarkṣapanasādibhiranvito 'gāt",
  "GP10bhp_09u:859": "BhP_09.10.020/1 te 'nīkapā raghupaterabhipatya sarve",
  "GP10bhp_09u:860": "BhP_09.10.020/2 dvandvaṃ varūthamibhapattirathāśvayodhaiḥ",
  "GP10bhp_09u:861": "BhP_09.10.020/3 jaghnurdrumairgirigadeṣubhiraṅgadādyāḥ",
  "GP10bhp_09u:862": "BhP_09.10.020/4 sītābhimarṣahatamaṅgalarāvaṇeśān",
  "GP10bhp_09u:863": "BhP_09.10.021/1 rakṣaḥpatiḥ svabalanaṣṭimavekṣya ruṣṭa",
  "GP10bhp_09u:864": "BhP_09.10.021/2 āruhya yānakamathābhisasāra rāmam",
  "GP10bhp_09u:865": "BhP_09.10.021/3 svaḥsyandane dyumati mātalinopanīte",
  "GP10bhp_09u:866": "BhP_09.10.021/4 vibhrājamānamahanan niśitaiḥ kṣurapraiḥ",
  "GP10bhp_09u:867": "BhP_09.10.022/1 rāmastamāha puruṣādapurīṣa yan naḥ",
  "GP10bhp_09u:868": "BhP_09.10.022/2 kāntāsamakṣamasatāpahṛtā śvavat te",
  "GP10bhp_09u:869": "BhP_09.10.022/3 tyaktatrapasya phalamadya jugupsitasya",
  "GP10bhp_09u:870": "BhP_09.10.022/4 yacchāmi kāla iva karturalaṅghyavīryaḥ",
  "GP10bhp_09u:871": "BhP_09.10.023/1 evaṃ kṣipan dhanuṣi sandhitamutsasarja",
  "GP10bhp_09u:872": "BhP_09.10.023/2 bāṇaṃ sa vajramiva taddhṛdayaṃ bibheda",
  "GP10bhp_09u:873": "BhP_09.10.023/3 so 'sṛg vaman daśamukhairnyapatadvimānād",
  "GP10bhp_09u:874": "BhP_09.10.023/4 dhāheti jalpati jane sukṛtīva riktaḥ",
  "GP10bhp_09u:875": "BhP_09.10.024/1 tato niṣkramya laṅkāyā yātudhānyaḥ sahasraśaḥ",
  "GP10bhp_09u:876": "BhP_09.10.024/2 mandodaryā samaṃ tatra prarudantya upādravan",
  "GP10bhp_09u:877": "BhP_09.10.025/1 svān svān bandhūn pariṣvajya lakṣmaṇeṣubhirarditān",
  "GP10bhp_09u:878": "BhP_09.10.025/2 ruruduḥ susvaraṃ dīnā ghnantya ātmānamātmanā",
  "GP10bhp_09u:879": "BhP_09.10.026/1 hā hatāḥ sma vayaṃ nātha lokarāvaṇa rāvaṇa",
  "GP10bhp_09u:880": "BhP_09.10.026/2 kaṃ yāyāc charaṇaṃ laṅkā tvadvihīnā parārditā",
  "GP10bhp_09u:881": "BhP_09.10.027/1 na vai veda mahābhāga bhavān kāmavaśaṃ gataḥ",
  "GP10bhp_09u:882": "BhP_09.10.027/2 tejo 'nubhāvaṃ sītāyā yena nīto daśāmimām",
  "GP10bhp_09u:883": "BhP_09.10.028/1 kṛtaiṣā vidhavā laṅkā vayaṃ ca kulanandana",
  "GP10bhp_09u:884": "BhP_09.10.028/2 dehaḥ kṛto 'nnaṃ gṛdhrāṇāmātmā narakahetave",
  "GP10bhp_09u:885": "BhP_09.10.029/0 śrīśuka uvāca",
  "GP10bhp_09u:886": "BhP_09.10.029/1 svānāṃ vibhīṣaṇaścakre kosalendrānumoditaḥ",
  "GP10bhp_09u:887": "BhP_09.10.029/2 pitṛmedhavidhānena yaduktaṃ sāmparāyikam",
  "GP10bhp_09u:888": "BhP_09.10.030/1 tato dadarśa bhagavān aśokavanikāśrame",
  "GP10bhp_09u:889": "BhP_09.10.030/2 kṣāmāṃ svavirahavyādhiṃ śiṃśapāmūlamāśritām",
  "GP10bhp_09u:890": "BhP_09.10.031/1 rāmaḥ priyatamāṃ bhāryāṃ dīnāṃ vīkṣyānvakampata",
  "GP10bhp_09u:891": "BhP_09.10.031/2 ātmasandarśanāhlāda vikasanmukhapaṅkajām",
  "GP10bhp_09u:892": "BhP_09.10.032/1 āropyāruruhe yānaṃ bhrātṛbhyāṃ hanumadyutaḥ",
  "GP10bhp_09u:893": "BhP_09.10.032/2 vibhīṣaṇāya bhagavān dattvā rakṣogaṇeśatām",
  "GP10bhp_09u:894": "BhP_09.10.033/1 laṅkāmāyuśca kalpāntaṃ yayau cīrṇavrataḥ purīm",
  "GP10bhp_09u:895": "BhP_09.10.033/2 avakīryamāṇaḥ sukusumairlokapālārpitaiḥ pathi",
  "GP10bhp_09u:896": "BhP_09.10.034/1 upagīyamānacaritaḥ śatadhṛtyādibhirmudā",
  "GP10bhp_09u:897": "BhP_09.10.034/2 gomūtrayāvakaṃ śrutvā bhrātaraṃ valkalāmbaram",
  "GP10bhp_09u:898": "BhP_09.10.035/1 mahākāruṇiko 'tapyaj jaṭilaṃ sthaṇḍileśayam",
  "GP10bhp_09u:899": "BhP_09.10.035/2 bharataḥ prāptamākarṇya paurāmātyapurohitaiḥ",
  "GP10bhp_09u:900": "BhP_09.10.036/1 pāduke śirasi nyasya rāmaṃ pratyudyato 'grajam",
  "GP10bhp_09u:901": "BhP_09.10.036/2 nandigrāmāt svaśibirādgītavāditraniḥsvanaiḥ",
  "GP10bhp_09u:902": "BhP_09.10.037/1 brahmaghoṣeṇa ca muhuḥ paṭhadbhirbrahmavādibhiḥ",
  "GP10bhp_09u:903": "BhP_09.10.037/2 svarṇakakṣapatākābhirhaimaiścitradhvajai rathaiḥ",
  "GP10bhp_09u:904": "BhP_09.10.038/1 sadaśvai rukmasannāhairbhaṭaiḥ puraṭavarmabhiḥ",
  "GP10bhp_09u:905": "BhP_09.10.038/2 śreṇībhirvāramukhyābhirbhṛtyaiścaiva padānugaiḥ",
  "GP10bhp_09u:906": "BhP_09.10.039/1 pārameṣṭhyānyupādāya paṇyānyuccāvacāni ca",
  "GP10bhp_09u:907": "BhP_09.10.039/2 pādayornyapatat premṇā praklinnahṛdayekṣaṇaḥ",
  "GP10bhp_09u:908": "BhP_09.10.040/1 pāduke nyasya purataḥ prāñjalirbāṣpalocanaḥ",
  "GP10bhp_09u:909": "BhP_09.10.040/2 tamāśliṣya ciraṃ dorbhyāṃ snāpayan netrajairjalaiḥ",
  "GP10bhp_09u:910": "BhP_09.10.041/1 rāmo lakṣmaṇasītābhyāṃ viprebhyo ye 'rhasattamāḥ",
  "GP10bhp_09u:911": "BhP_09.10.041/2 tebhyaḥ svayaṃ namaścakre prajābhiśca namaskṛtaḥ",
  "GP10bhp_09u:912": "BhP_09.10.042/1 dhunvanta uttarāsaṅgān patiṃ vīkṣya cirāgatam",
  "GP10bhp_09u:913": "BhP_09.10.042/2 uttarāḥ kosalā mālyaiḥ kiranto nanṛturmudā",
  "GP10bhp_09u:914": "BhP_09.10.043/1 pāduke bharato 'gṛhṇāc cāmaravyajanottame",
  "GP10bhp_09u:915": "BhP_09.10.043/2 vibhīṣaṇaḥ sasugrīvaḥ śvetacchatraṃ marutsutaḥ",
  "GP10bhp_09u:916": "BhP_09.10.044/1 dhanurniṣaṅgān chatrughnaḥ sītā tīrthakamaṇḍalum",
  "GP10bhp_09u:917": "BhP_09.10.044/2 abibhradaṅgadaḥ khaḍgaṃ haimaṃ carmarkṣarāṇ nṛpa",
  "GP10bhp_09u:918": "BhP_09.10.045/1 puṣpakastho nutaḥ strībhiḥ stūyamānaśca vandibhiḥ",
  "GP10bhp_09u:919": "BhP_09.10.045/2 vireje bhagavān rājan grahaiścandra ivoditaḥ",
  "GP10bhp_09u:920": "BhP_09.10.046/1 bhrātrābhinanditaḥ so 'tha sotsavāṃ prāviśat purīm",
  "GP10bhp_09u:921": "BhP_09.10.046/2 praviśya rājabhavanaṃ gurupatnīḥ svamātaram",
  "GP10bhp_09u:922": "BhP_09.10.047/1 gurūn vayasyāvarajān pūjitaḥ pratyapūjayat",
  "GP10bhp_09u:923": "BhP_09.10.047/2 vaidehī lakṣmaṇaścaiva yathāvat samupeyatuḥ",
  "GP10bhp_09u:924": "BhP_09.10.048/1 putrān svamātarastāstu prāṇāṃstanva ivotthitāḥ",
  "GP10bhp_09u:925": "BhP_09.10.048/2 āropyāṅke 'bhiṣiñcantyo bāṣpaughairvijahuḥ śucaḥ",
  "GP10bhp_09u:926": "BhP_09.10.049/1 jaṭā nirmucya vidhivat kulavṛddhaiḥ samaṃ guruḥ",
  "GP10bhp_09u:927": "BhP_09.10.049/2 abhyaṣiñcadyathaivendraṃ catuḥsindhujalādibhiḥ",
  "GP10bhp_09u:928": "BhP_09.10.050/1 evaṃ kṛtaśiraḥsnānaḥ suvāsāḥ sragvyalaṅkṛtaḥ",
  "GP10bhp_09u:929": "BhP_09.10.050/2 svalaṅkṛtaiḥ suvāsobhirbhrātṛbhirbhāryayā babhau",
  "GP10bhp_09u:930": "BhP_09.10.051/1 agrahīdāsanaṃ bhrātrā praṇipatya prasāditaḥ",
  "GP10bhp_09u:931": "BhP_09.10.051/2 prajāḥ svadharmaniratā varṇāśramaguṇānvitāḥ",
  "GP10bhp_09u:932": "BhP_09.10.051/3 jugopa pitṛvadrāmo menire pitaraṃ ca tam",
  "GP10bhp_09u:933": "BhP_09.10.052/1 tretāyāṃ vartamānāyāṃ kālaḥ kṛtasamo 'bhavat",
  "GP10bhp_09u:934": "BhP_09.10.052/2 rāme rājani dharmajñe sarvabhūtasukhāvahe",
  "GP10bhp_09u:935": "BhP_09.10.053/1 vanāni nadyo girayo varṣāṇi dvīpasindhavaḥ",
  "GP10bhp_09u:936": "BhP_09.10.053/2 sarve kāmadughā āsan prajānāṃ bharatarṣabha",
  "GP10bhp_09u:937": "BhP_09.10.054/1 nādhivyādhijarāglāni duḥkhaśokabhayaklamāḥ",
  "GP10bhp_09u:938": "BhP_09.10.054/2 mṛtyuścānicchatāṃ nāsīdrāme rājanyadhokṣaje",
  "GP10bhp_09u:939": "BhP_09.10.055/1 ekapatnīvratadharo rājarṣicaritaḥ śuciḥ",
  "GP10bhp_09u:940": "BhP_09.10.055/2 svadharmaṃ gṛhamedhīyaṃ śikṣayan svayamācarat",
  "GP10bhp_09u:941": "BhP_09.10.056/1 premṇānuvṛttyā śīlena praśrayāvanatā satī",
  "GP10bhp_09u:942": "BhP_09.10.056/2 bhiyā hriyā ca bhāvajñā bhartuḥ sītāharan manaḥ",
  "GP10bhp_09u:943": "BhP_09.11.001/0 śrīśuka uvāca",
  "GP10bhp_09u:944": "BhP_09.11.001/1 bhagavān ātmanātmānaṃ rāma uttamakalpakaiḥ",
  "GP10bhp_09u:945": "BhP_09.11.001/2 sarvadevamayaṃ devamīje 'thācāryavān makhaiḥ",
  "GP10bhp_09u:946": "BhP_09.11.002/1 hotre 'dadāddiśaṃ prācīṃ brahmaṇe dakṣiṇāṃ prabhuḥ",
  "GP10bhp_09u:947": "BhP_09.11.002/2 adhvaryave pratīcīṃ vā uttarāṃ sāmagāya saḥ",
  "GP10bhp_09u:948": "BhP_09.11.003/1 ācāryāya dadau śeṣāṃ yāvatī bhūstadantarā",
  "GP10bhp_09u:949": "BhP_09.11.003/2 anyamāna idaṃ kṛtsnaṃ brāhmaṇo 'rhati niḥspṛhaḥ",
  "GP10bhp_09u:950": "BhP_09.11.004/1 ityayaṃ tadalaṅkāra vāsobhyāmavaśeṣitaḥ",
  "GP10bhp_09u:951": "BhP_09.11.004/2 tathā rājñyapi vaidehī saumaṅgalyāvaśeṣitā",
  "GP10bhp_09u:952": "BhP_09.11.005/1 te tu brāhmaṇadevasya vātsalyaṃ vīkṣya saṃstutam",
  "GP10bhp_09u:953": "BhP_09.11.005/2 prītāḥ klinnadhiyastasmai pratyarpyedaṃ babhāṣire",
  "GP10bhp_09u:954": "BhP_09.11.006/1 aprattaṃ nastvayā kiṃ nu bhagavan bhuvaneśvara",
  "GP10bhp_09u:955": "BhP_09.11.006/2 yan no 'ntarhṛdayaṃ viśya tamo haṃsi svarociṣā",
  "GP10bhp_09u:956": "BhP_09.11.007/1 namo brahmaṇyadevāya rāmāyākuṇṭhamedhase",
  "GP10bhp_09u:957": "BhP_09.11.007/2 uttamaślokadhuryāya nyastadaṇḍārpitāṅghraye",
  "GP10bhp_09u:958": "BhP_09.11.008/1 kadācil lokajijñāsurgūḍho rātryāmalakṣitaḥ",
  "GP10bhp_09u:959": "BhP_09.11.008/2 caran vāco 'śṛṇodrāmo bhāryāmuddiśya kasyacit",
  "GP10bhp_09u:960": "BhP_09.11.009/1 nāhaṃ bibharmi tvāṃ duṣṭāmasatīṃ paraveśmagām",
  "GP10bhp_09u:961": "BhP_09.11.009/2 straiṇo hi bibhṛyāt sītāṃ rāmo nāhaṃ bhaje punaḥ",
  "GP10bhp_09u:962": "BhP_09.11.010/1 iti lokādbahumukhāddurārādhyādasaṃvidaḥ",
  "GP10bhp_09u:963": "BhP_09.11.010/2 patyā bhītena sā tyaktā prāptā prācetasāśramam",
  "GP10bhp_09u:964": "BhP_09.11.011/1 antarvatnyāgate kāle yamau sā suṣuve sutau",
  "GP10bhp_09u:965": "BhP_09.11.011/2 kuśo lava iti khyātau tayoścakre kriyā muniḥ",
  "GP10bhp_09u:966": "BhP_09.11.012/1 aṅgadaścitraketuśca lakṣmaṇasyātmajau smṛtau",
  "GP10bhp_09u:967": "BhP_09.11.012/2 takṣaḥ puṣkala ityāstāṃ bharatasya mahīpate",
  "GP10bhp_09u:968": "BhP_09.11.013/1 subāhuḥ śrutasenaśca śatrughnasya babhūvatuḥ",
  "GP10bhp_09u:969": "BhP_09.11.013/2 gandharvān koṭiśo jaghne bharato vijaye diśām",
  "GP10bhp_09u:970": "BhP_09.11.014/1 tadīyaṃ dhanamānīya sarvaṃ rājñe nyavedayat",
  "GP10bhp_09u:971": "BhP_09.11.014/2 śatrughnaśca madhoḥ putraṃ lavaṇaṃ nāma rākṣasam",
  "GP10bhp_09u:972": "BhP_09.11.014/3 hatvā madhuvane cakre mathurāṃ nāma vai purīm",
  "GP10bhp_09u:973": "BhP_09.11.015/1 munau nikṣipya tanayau sītā bhartrā vivāsitā",
  "GP10bhp_09u:974": "BhP_09.11.015/2 dhyāyantī rāmacaraṇau vivaraṃ praviveśa ha",
  "GP10bhp_09u:975": "BhP_09.11.016/1 tac chrutvā bhagavān rāmo rundhannapi dhiyā śucaḥ",
  "GP10bhp_09u:976": "BhP_09.11.016/2 smaraṃstasyā guṇāṃstāṃstān nāśaknodroddhumīśvaraḥ",
  "GP10bhp_09u:977": "BhP_09.11.017/1 strīpuṃprasaṅga etādṛk sarvatra trāsamāvahaḥ",
  "GP10bhp_09u:978": "BhP_09.11.017/2 apīśvarāṇāṃ kimuta grāmyasya gṛhacetasaḥ",
  "GP10bhp_09u:979": "BhP_09.11.018/1 tata ūrdhvaṃ brahmacaryaṃ dhāryannajuhot prabhuḥ",
  "GP10bhp_09u:980": "BhP_09.11.018/2 trayodaśābdasāhasramagnihotramakhaṇḍitam",
  "GP10bhp_09u:981": "BhP_09.11.019/1 smaratāṃ hṛdi vinyasya viddhaṃ daṇḍakakaṇṭakaiḥ",
  "GP10bhp_09u:982": "BhP_09.11.019/2 svapādapallavaṃ rāma ātmajyotiragāt tataḥ",
  "GP10bhp_09u:983": "BhP_09.11.020/1 nedaṃ yaśo raghupateḥ surayācñayātta",
  "GP10bhp_09u:984": "BhP_09.11.020/2 līlātanoradhikasāmyavimuktadhāmnaḥ",
  "GP10bhp_09u:985": "BhP_09.10.020/3 rakṣovadho jaladhibandhanamastrapūgaiḥ",
  "GP10bhp_09u:986": "BhP_09.10.020/4 kiṃ tasya śatruhanane kapayaḥ sahāyāḥ",
  "GP10bhp_09u:987": "BhP_09.11.021/1 yasyāmalaṃ nṛpasadaḥsu yaśo 'dhunāpi",
  "GP10bhp_09u:988": "BhP_09.11.021/2 gāyantyaghaghnamṛṣayo digibhendrapaṭṭam",
  "GP10bhp_09u:989": "BhP_09.11.021/3 taṃ nākapālavasupālakirīṭajuṣṭa",
  "GP10bhp_09u:990": "BhP_09.11.021/4 pādāmbujaṃ raghupatiṃ śaraṇaṃ prapadye",
  "GP10bhp_09u:991": "BhP_09.11.022/1 sa yaiḥ spṛṣṭo 'bhidṛṣṭo vā saṃviṣṭo 'nugato 'pi vā",
  "GP10bhp_09u:992": "BhP_09.11.022/2 kosalāste yayuḥ sthānaṃ yatra gacchanti yoginaḥ",
  "GP10bhp_09u:993": "BhP_09.11.023/1 puruṣo rāmacaritaṃ śravaṇairupadhārayan",
  "GP10bhp_09u:994": "BhP_09.11.023/2 ānṛśaṃsyaparo rājan karmabandhairvimucyate",
  "GP10bhp_09u:995": "BhP_09.11.024/0 śrīrājovāca",
  "GP10bhp_09u:996": "BhP_09.11.024/1 kathaṃ sa bhagavān rāmo bhrāt-n vā svayamātmanaḥ",
  "GP10bhp_09u:997": "BhP_09.11.024/2 tasmin vā te 'nvavartanta prajāḥ paurāśca īśvare",
  "GP10bhp_09u:998": "BhP_09.11.025/0 śrībādarāyaṇiruvāca",
  "GP10bhp_09u:999": "BhP_09.11.025/1 athādiśaddigvijaye bhrāt-ṃstribhuvaneśvaraḥ",
  "GP10bhp_09u:1000": "BhP_09.11.025/2 ātmānaṃ darśayan svānāṃ purīmaikṣata sānugaḥ",
  "GP10bhp_09u:1001": "BhP_09.11.026/1 āsiktamārgāṃ gandhodaiḥ kariṇāṃ madaśīkaraiḥ",
  "GP10bhp_09u:1002": "BhP_09.11.026/2 svāminaṃ prāptamālokya mattāṃ vā sutarāmiva",
  "GP10bhp_09u:1003": "BhP_09.11.027/1 prāsādagopurasabhā caityadevagṛhādiṣu",
  "GP10bhp_09u:1004": "BhP_09.11.027/2 vinyastahemakalaśaiḥ patākābhiśca maṇḍitām",
  "GP10bhp_09u:1005": "BhP_09.11.028/1 pūgaiḥ savṛntai rambhābhiḥ paṭṭikābhiḥ suvāsasām",
  "GP10bhp_09u:1006": "BhP_09.11.028/2 ādarśairaṃśukaiḥ sragbhiḥ kṛtakautukatoraṇām",
  "GP10bhp_09u:1007": "BhP_09.11.029/1 tamupeyustatra tatra paurā arhaṇapāṇayaḥ",
  "GP10bhp_09u:1008": "BhP_09.11.029/2 āśiṣo yuyujurdeva pāhīmāṃ prāk tvayoddhṛtām",
  "GP10bhp_09u:1009": "BhP_09.11.030/1 tataḥ prajā vīkṣya patiṃ cirāgataṃ didṛkṣayotsṛṣṭagṛhāḥ striyo narāḥ",
  "GP10bhp_09u:1010": "BhP_09.11.030/2 āruhya harmyāṇyaravindalocanam atṛptanetrāḥ kusumairavākiran",
  "GP10bhp_09u:1011": "BhP_09.11.031/1 atha praviṣṭaḥ svagṛhaṃ juṣṭaṃ svaiḥ pūrvarājabhiḥ",
  "GP10bhp_09u:1012": "BhP_09.11.031/2 anantākhilakoṣāḍhyamanarghyoruparicchadam",
  "GP10bhp_09u:1013": "BhP_09.11.032/1 vidrumodumbaradvārairvaidūryastambhapaṅktibhiḥ",
  "GP10bhp_09u:1014": "BhP_09.11.032/2 sthalairmārakataiḥ svacchairbhrājatsphaṭikabhittibhiḥ",
  "GP10bhp_09u:1015": "BhP_09.11.033/1 citrasragbhiḥ paṭṭikābhirvāsomaṇigaṇāṃśukaiḥ",
  "GP10bhp_09u:1016": "BhP_09.11.033/2 muktāphalaiścidullāsaiḥ kāntakāmopapattibhiḥ",
  "GP10bhp_09u:1017": "BhP_09.11.034/1 dhūpadīpaiḥ surabhibhirmaṇḍitaṃ puṣpamaṇḍanaiḥ",
  "GP10bhp_09u:1018": "BhP_09.11.034/2 strīpumbhiḥ surasaṅkāśairjuṣṭaṃ bhūṣaṇabhūṣaṇaiḥ",
  "GP10bhp_09u:1019": "BhP_09.11.035/1 tasmin sa bhagavān rāmaḥ snigdhayā priyayeṣṭayā",
  "GP10bhp_09u:1020": "BhP_09.11.035/2 reme svārāmadhīrāṇāmṛṣabhaḥ sītayā kila",
  "GP10bhp_09u:1021": "BhP_09.11.036/1 bubhuje ca yathākālaṃ kāmān dharmamapīḍayan",
  "GP10bhp_09u:1022": "BhP_09.11.036/2 varṣapūgān bahūn nṝṇāmabhidhyātāṅghripallavaḥ",
  "GP10bhp_09u:1023": "BhP_09.12.001/0 śrīśuka uvāca",
  "GP10bhp_09u:1024": "BhP_09.12.001/1 kuśasya cātithistasmān niṣadhastatsuto nabhaḥ",
  "GP10bhp_09u:1025": "BhP_09.12.001/2 puṇḍarīko 'tha tatputraḥ kṣemadhanvābhavat tataḥ",
  "GP10bhp_09u:1026": "BhP_09.12.002/1 devānīkastato 'nīhaḥ pāriyātro 'tha tatsutaḥ",
  "GP10bhp_09u:1027": "BhP_09.12.002/2 tato balasthalastasmādvajranābho 'rkasambhavaḥ",
  "GP10bhp_09u:1028": "BhP_09.12.003/1 sagaṇastatsutastasmādvidhṛtiścābhavat sutaḥ",
  "GP10bhp_09u:1029": "BhP_09.12.003/2 tato hiraṇyanābho 'bhūdyogācāryastu jaimineḥ",
  "GP10bhp_09u:1030": "BhP_09.12.004/1 śiṣyaḥ kauśalya ādhyātmaṃ yājñavalkyo 'dhyagādyataḥ",
  "GP10bhp_09u:1031": "BhP_09.12.004/2 yogaṃ mahodayamṛṣirhṛdayagranthibhedakam",
  "GP10bhp_09u:1032": "BhP_09.12.005/1 puṣpo hiraṇyanābhasya dhruvasandhistato 'bhavat",
  "GP10bhp_09u:1033": "BhP_09.12.005/2 sudarśano 'thāgnivarṇaḥ śīghrastasya maruḥ sutaḥ",
  "GP10bhp_09u:1034": "BhP_09.12.006/1 so 'sāv āste yogasiddhaḥ kalāpagrāmamāsthitaḥ",
  "GP10bhp_09u:1035": "BhP_09.12.006/2 kalerante sūryavaṃśaṃ naṣṭaṃ bhāvayitā punaḥ",
  "GP10bhp_09u:1036": "BhP_09.12.007/1 tasmāt prasuśrutastasya sandhistasyāpyamarṣaṇaḥ",
  "GP10bhp_09u:1037": "BhP_09.12.007/2 mahasvāṃstatsutastasmādviśvabāhurajāyata",
  "GP10bhp_09u:1038": "BhP_09.12.008/1 tataḥ prasenajit tasmāt takṣako bhavitā punaḥ",
  "GP10bhp_09u:1039": "BhP_09.12.008/2 tato bṛhadbalo yastu pitrā te samare hataḥ",
  "GP10bhp_09u:1040": "BhP_09.12.009/1 ete hīkṣvākubhūpālā atītāḥ śṛṇv anāgatān",
  "GP10bhp_09u:1041": "BhP_09.12.009/2 bṛhadbalasya bhavitā putro nāmnā bṛhadraṇaḥ",
  "GP10bhp_09u:1042": "BhP_09.12.010/1 ūrukriyaḥ sutastasya vatsavṛddho bhaviṣyati",
  "GP10bhp_09u:1043": "BhP_09.12.010/2 prativyomastato bhānurdivāko vāhinīpatiḥ",
  "GP10bhp_09u:1044": "BhP_09.12.011/1 sahadevastato vīro bṛhadaśvo 'tha bhānumān",
  "GP10bhp_09u:1045": "BhP_09.12.011/2 pratīkāśvo bhānumataḥ supratīko 'tha tatsutaḥ",
  "GP10bhp_09u:1046": "BhP_09.12.012/1 bhavitā marudevo 'tha sunakṣatro 'tha puṣkaraḥ",
  "GP10bhp_09u:1047": "BhP_09.12.012/2 tasyāntarikṣastatputraḥ sutapāstadamitrajit",
  "GP10bhp_09u:1048": "BhP_09.12.013/1 bṛhadrājastu tasyāpi barhistasmāt kṛtañjayaḥ",
  "GP10bhp_09u:1049": "BhP_09.12.013/2 raṇañjayastasya sutaḥ sañjayo bhavitā tataḥ",
  "GP10bhp_09u:1050": "BhP_09.12.014/1 tasmāc chākyo 'tha śuddhodo lāṅgalastatsutaḥ smṛtaḥ",
  "GP10bhp_09u:1051": "BhP_09.12.014/2 tataḥ prasenajit tasmāt kṣudrako bhavitā tataḥ",
  "GP10bhp_09u:1052": "BhP_09.12.015/1 raṇako bhavitā tasmāt surathastanayastataḥ",
  "GP10bhp_09u:1053": "BhP_09.12.015/2 sumitro nāma niṣṭhānta ete bārhadbalānvayāḥ",
  "GP10bhp_09u:1054": "BhP_09.12.016/1 ikṣvākūṇāmayaṃ vaṃśaḥ sumitrānto bhaviṣyati",
  "GP10bhp_09u:1055": "BhP_09.12.016/2 yatastaṃ prāpya rājānaṃ saṃsthāṃ prāpsyati vai kalau",
  "GP10bhp_09u:1056": "BhP_09.13.001/0 śrīśuka uvāca",
  "GP10bhp_09u:1057": "BhP_09.13.001/1 nimirikṣvākutanayo vasiṣṭhamavṛtartvijam",
  "GP10bhp_09u:1058": "BhP_09.13.001/2 ārabhya satraṃ so 'pyāha śakreṇa prāg vṛto 'smi bhoḥ",
  "GP10bhp_09u:1059": "BhP_09.13.002/1 taṃ nirvartyāgamiṣyāmi tāvan māṃ pratipālaya",
  "GP10bhp_09u:1060": "BhP_09.13.002/2 tūṣṇīmāsīdgṛhapatiḥ so 'pīndrasyākaron makham",
  "GP10bhp_09u:1061": "BhP_09.13.003/1 nimittaścalamidaṃ vidvān satramārabhatāmātmavān",
  "GP10bhp_09u:1062": "BhP_09.13.003/2 ṛtvigbhiraparaistāvan nāgamadyāvatā guruḥ",
  "GP10bhp_09u:1063": "BhP_09.13.004/1 śiṣyavyatikramaṃ vīkṣya taṃ nirvartyāgato guruḥ",
  "GP10bhp_09u:1064": "BhP_09.13.004/2 aśapat patatāddeho nimeḥ paṇḍitamāninaḥ",
  "GP10bhp_09u:1065": "BhP_09.13.005/1 nimiḥ pratidadau śāpaṃ gurave 'dharmavartine",
  "GP10bhp_09u:1066": "BhP_09.13.005/2 tavāpi patatāddeho lobhāddharmamajānataḥ",
  "GP10bhp_09u:1067": "BhP_09.13.006/1 ityutsasarja svaṃ dehaṃ nimiradhyātmakovidaḥ",
  "GP10bhp_09u:1068": "BhP_09.13.006/2 mitrāvaruṇayorjajñe urvaśyāṃ prapitāmahaḥ",
  "GP10bhp_09u:1069": "BhP_09.13.007/1 gandhavastuṣu taddehaṃ nidhāya munisattamāḥ",
  "GP10bhp_09u:1070": "BhP_09.13.007/2 samāpte satrayāge ca devān ūcuḥ samāgatān",
  "GP10bhp_09u:1071": "BhP_09.13.008/1 rājño jīvatu deho 'yaṃ prasannāḥ prabhavo yadi",
  "GP10bhp_09u:1072": "BhP_09.13.008/2 tathetyukte nimiḥ prāha mā bhūn me dehabandhanam",
  "GP10bhp_09u:1073": "BhP_09.13.009/1 yasya yogaṃ na vāñchanti viyogabhayakātarāḥ",
  "GP10bhp_09u:1074": "BhP_09.13.009/2 bhajanti caraṇāmbhojaṃ munayo harimedhasaḥ",
  "GP10bhp_09u:1075": "BhP_09.13.010/1 dehaṃ nāvarurutse 'haṃ duḥkhaśokabhayāvaham",
  "GP10bhp_09u:1076": "BhP_09.13.010/2 sarvatrāsya yato mṛtyurmatsyānāmudake yathā",
  "GP10bhp_09u:1077": "BhP_09.13.011/0 devā ūcuḥ",
  "GP10bhp_09u:1078": "BhP_09.13.011/1 videha uṣyatāṃ kāmaṃ locaneṣu śarīriṇām",
  "GP10bhp_09u:1079": "BhP_09.13.011/2 unmeṣaṇanimeṣābhyāṃ lakṣito 'dhyātmasaṃsthitaḥ",
  "GP10bhp_09u:1080": "BhP_09.13.012/1 arājakabhayaṃ n-ṇāṃ manyamānā maharṣayaḥ",
  "GP10bhp_09u:1081": "BhP_09.13.012/2 dehaṃ mamanthuḥ sma nimeḥ kumāraḥ samajāyata",
  "GP10bhp_09u:1082": "BhP_09.13.013/1 janmanā janakaḥ so 'bhūdvaidehastu videhajaḥ",
  "GP10bhp_09u:1083": "BhP_09.13.013/2 mithilo mathanāj jāto mithilā yena nirmitā",
  "GP10bhp_09u:1084": "BhP_09.13.014/1 tasmādudāvasustasya putro 'bhūn nandivardhanaḥ",
  "GP10bhp_09u:1085": "BhP_09.13.014/2 tataḥ suketustasyāpi devarāto mahīpate",
  "GP10bhp_09u:1086": "BhP_09.13.015/1 tasmādbṛhadrathastasya mahāvīryaḥ sudhṛtpitā",
  "GP10bhp_09u:1087": "BhP_09.13.015/2 sudhṛterdhṛṣṭaketurvai haryaśvo 'tha marustataḥ",
  "GP10bhp_09u:1088": "BhP_09.13.016/1 maroḥ pratīpakastasmāj jātaḥ kṛtaratho yataḥ",
  "GP10bhp_09u:1089": "BhP_09.13.016/2 devamīḍhastasya putro viśruto 'tha mahādhṛtiḥ",
  "GP10bhp_09u:1090": "BhP_09.13.017/1 kṛtirātastatastasmān mahāromā ca tatsutaḥ",
  "GP10bhp_09u:1091": "BhP_09.13.017/2 svarṇaromā sutastasya hrasvaromā vyajāyata",
  "GP10bhp_09u:1092": "BhP_09.13.018/1 tataḥ śīradhvajo jajñe yajñārthaṃ karṣato mahīm",
  "GP10bhp_09u:1093": "BhP_09.13.018/2 sītā śīrāgrato jātā tasmāt śīradhvajaḥ smṛtaḥ",
  "GP10bhp_09u:1094": "BhP_09.13.019/1 kuśadhvajastasya putrastato dharmadhvajo nṛpaḥ",
  "GP10bhp_09u:1095": "BhP_09.13.019/2 dharmadhvajasya dvau putrau kṛtadhvajamitadhvajau",
  "GP10bhp_09u:1096": "BhP_09.13.020/1 kṛtadhvajāt keśidhvajaḥ khāṇḍikyastu mitadhvajāt",
  "GP10bhp_09u:1097": "BhP_09.13.020/2 kṛtadhvajasuto rājannātmavidyāviśāradaḥ",
  "GP10bhp_09u:1098": "BhP_09.13.021/1 khāṇḍikyaḥ karmatattvajño bhītaḥ keśidhvajāddrutaḥ",
  "GP10bhp_09u:1099": "BhP_09.13.021/2 bhānumāṃstasya putro 'bhūc chatadyumnastu tatsutaḥ",
  "GP10bhp_09u:1100": "BhP_09.13.022/1 śucistu tanayastasmāt sanadvājaḥ suto 'bhavat",
  "GP10bhp_09u:1101": "BhP_09.13.022/2 ūrjaketuḥ sanadvājādajo 'tha purujit sutaḥ",
  "GP10bhp_09u:1102": "BhP_09.13.023/1 ariṣṭanemistasyāpi śrutāyustat supārśvakaḥ",
  "GP10bhp_09u:1103": "BhP_09.13.023/2 tataścitraratho yasya kṣemādhirmithilādhipaḥ",
  "GP10bhp_09u:1104": "BhP_09.13.024/1 tasmāt samarathastasya sutaḥ satyarathastataḥ",
  "GP10bhp_09u:1105": "BhP_09.13.024/2 āsīdupagurustasmādupagupto 'gnisambhavaḥ",
  "GP10bhp_09u:1106": "BhP_09.13.025/1 vasvananto 'tha tatputro yuyudho yat subhāṣaṇaḥ",
  "GP10bhp_09u:1107": "BhP_09.13.025/2 śrutastato jayastasmādvijayo 'smādṛtaḥ sutaḥ",
  "GP10bhp_09u:1108": "BhP_09.13.026/1 śunakastatsuto jajñe vītahavyo dhṛtistataḥ",
  "GP10bhp_09u:1109": "BhP_09.13.026/2 bahulāśvo dhṛtestasya kṛtirasya mahāvaśī",
  "GP10bhp_09u:1110": "BhP_09.13.027/1 ete vai maithilā rājannātmavidyāviśāradāḥ",
  "GP10bhp_09u:1111": "BhP_09.13.027/2 yogeśvaraprasādena dvandvairmuktā gṛheṣv api",
  "GP10bhp_09u:1112": "BhP_09.14.001/0 śrīśuka uvāca",
  "GP10bhp_09u:1113": "BhP_09.14.001/1 athātaḥ śrūyatāṃ rājan vaṃśaḥ somasya pāvanaḥ",
  "GP10bhp_09u:1114": "BhP_09.14.001/2 yasminnailādayo bhūpāḥ kīrtyante puṇyakīrtayaḥ",
  "GP10bhp_09u:1115": "BhP_09.14.002/1 sahasraśirasaḥ puṃso nābhihradasaroruhāt",
  "GP10bhp_09u:1116": "BhP_09.14.002/2 jātasyāsīt suto dhāturatriḥ pitṛsamo guṇaiḥ",
  "GP10bhp_09u:1117": "BhP_09.14.003/1 tasya dṛgbhyo 'bhavat putraḥ somo 'mṛtamayaḥ kila",
  "GP10bhp_09u:1118": "BhP_09.14.003/2 viprauṣadhyuḍugaṇānāṃ brahmaṇā kalpitaḥ patiḥ",
  "GP10bhp_09u:1119": "BhP_09.14.004/1 so 'yajadrājasūyena vijitya bhuvanatrayam",
  "GP10bhp_09u:1120": "BhP_09.14.004/2 patnīṃ bṛhaspaterdarpāt tārāṃ nāmāharadbalāt",
  "GP10bhp_09u:1121": "BhP_09.14.005/1 yadā sa devaguruṇā yācito 'bhīkṣṇaśo madāt",
  "GP10bhp_09u:1122": "BhP_09.14.005/2 nātyajat tatkṛte jajñe suradānavavigrahaḥ",
  "GP10bhp_09u:1123": "BhP_09.14.006/1 śukro bṛhaspaterdveṣādagrahīt sāsuroḍupam",
  "GP10bhp_09u:1124": "BhP_09.14.006/2 haro gurusutaṃ snehāt sarvabhūtagaṇāvṛtaḥ",
  "GP10bhp_09u:1125": "BhP_09.14.007/1 sarvadevagaṇopeto mahendro gurumanvayāt",
  "GP10bhp_09u:1126": "BhP_09.14.007/2 surāsuravināśo 'bhūt samarastārakāmayaḥ",
  "GP10bhp_09u:1127": "BhP_09.14.008/1 nivedito 'thāṅgirasā somaṃ nirbhartsya viśvakṛt",
  "GP10bhp_09u:1128": "BhP_09.14.008/2 tārāṃ svabhartre prāyacchadantarvatnīmavait patiḥ",
  "GP10bhp_09u:1129": "BhP_09.14.009/1 tyaja tyajāśu duṣprajñe matkṣetrādāhitaṃ paraiḥ",
  "GP10bhp_09u:1130": "BhP_09.14.009/2 nāhaṃ tvāṃ bhasmasāt kuryāṃ striyaṃ sāntānike 'sati",
  "GP10bhp_09u:1131": "BhP_09.14.010/1 tatyāja vrīḍitā tārā kumāraṃ kanakaprabham",
  "GP10bhp_09u:1132": "BhP_09.14.010/2 spṛhāmāṅgirasaścakre kumāre soma eva ca",
  "GP10bhp_09u:1133": "BhP_09.14.011/1 mamāyaṃ na tavetyuccaistasmin vivadamānayoḥ",
  "GP10bhp_09u:1134": "BhP_09.14.011/2 papracchurṛṣayo devā naivoce vrīḍitā tu sā",
  "GP10bhp_09u:1135": "BhP_09.14.012/1 kumāro mātaraṃ prāha kupito 'līkalajjayā",
  "GP10bhp_09u:1136": "BhP_09.14.012/2 kiṃ na vacasyasadvṛtte ātmāvadyaṃ vadāśu me",
  "GP10bhp_09u:1137": "BhP_09.14.013/1 brahmā tāṃ raha āhūya samaprākṣīc ca sāntvayan",
  "GP10bhp_09u:1138": "BhP_09.14.013/2 somasyetyāha śanakaiḥ somastaṃ tāvadagrahīt",
  "GP10bhp_09u:1139": "BhP_09.14.014/1 tasyātmayonirakṛta budha ityabhidhāṃ nṛpa",
  "GP10bhp_09u:1140": "BhP_09.14.014/2 buddhyā gambhīrayā yena putreṇāpoḍurāṇ mudam",
  "GP10bhp_09u:1141": "BhP_09.14.015/1 tataḥ purūravā jajñe ilāyāṃ ya udāhṛtaḥ",
  "GP10bhp_09u:1142": "BhP_09.14.015/2 tasya rūpaguṇaudārya śīladraviṇavikramān",
  "GP10bhp_09u:1143": "BhP_09.14.016/1 śrutvorvaśīndrabhavane gīyamānān surarṣiṇā",
  "GP10bhp_09u:1144": "BhP_09.14.016/2 tadantikamupeyāya devī smaraśarārditā",
  "GP10bhp_09u:1145": "BhP_09.14.017/1 mitrāvaruṇayoḥ śāpādāpannā naralokatām",
  "GP10bhp_09u:1146": "BhP_09.14.017/2 niśamya puruṣaśreṣṭhaṃ kandarpamiva rūpiṇam",
  "GP10bhp_09u:1147": "BhP_09.14.017/3 dhṛtiṃ viṣṭabhya lalanā upatasthe tadantike",
  "GP10bhp_09u:1148": "BhP_09.14.018/1 sa tāṃ vilokya nṛpatirharṣeṇotphullalocanaḥ",
  "GP10bhp_09u:1149": "BhP_09.14.018/2 uvāca ślakṣṇayā vācā devīṃ hṛṣṭatanūruhaḥ",
  "GP10bhp_09u:1150": "BhP_09.14.019/0 śrīrājovāca",
  "GP10bhp_09u:1151": "BhP_09.14.019/1 svāgataṃ te varārohe āsyatāṃ karavāma kim",
  "GP10bhp_09u:1152": "BhP_09.14.019/2 saṃramasva mayā sākaṃ ratirnau śāśvatīḥ samāḥ",
  "GP10bhp_09u:1153": "BhP_09.14.020/0 urvaśyuvāca",
  "GP10bhp_09u:1154": "BhP_09.14.020/1 kasyāstvayi na sajjeta mano dṛṣṭiśca sundara",
  "GP10bhp_09u:1155": "BhP_09.14.020/2 yadaṅgāntaramāsādya cyavate ha riraṃsayā",
  "GP10bhp_09u:1156": "BhP_09.14.021/1 etāv uraṇakau rājan nyāsau rakṣasva mānada",
  "GP10bhp_09u:1157": "BhP_09.14.021/2 saṃraṃsye bhavatā sākaṃ ślāghyaḥ strīṇāṃ varaḥ smṛtaḥ",
  "GP10bhp_09u:1158": "BhP_09.14.022/1 ghṛtaṃ me vīra bhakṣyaṃ syān nekṣe tvānyatra maithunāt",
  "GP10bhp_09u:1159": "BhP_09.14.022/2 vivāsasaṃ tat tatheti pratipede mahāmanāḥ",
  "GP10bhp_09u:1160": "BhP_09.14.023/1 aho rūpamaho bhāvo naralokavimohanam",
  "GP10bhp_09u:1161": "BhP_09.14.023/2 ko na seveta manujo devīṃ tvāṃ svayamāgatām",
  "GP10bhp_09u:1162": "BhP_09.14.024/1 tayā sa puruṣaśreṣṭho ramayantyā yathārhataḥ",
  "GP10bhp_09u:1163": "BhP_09.14.024/2 reme suravihāreṣu kāmaṃ caitrarathādiṣu",
  "GP10bhp_09u:1164": "BhP_09.14.025/1 ramamāṇastayā devyā padmakiñjalkagandhayā",
  "GP10bhp_09u:1165": "BhP_09.14.025/2 tanmukhāmodamuṣito mumude 'hargaṇān bahūn",
  "GP10bhp_09u:1166": "BhP_09.14.026/1 apaśyannurvaśīmindro gandharvān samacodayat",
  "GP10bhp_09u:1167": "BhP_09.14.026/2 urvaśīrahitaṃ mahyamāsthānaṃ nātiśobhate",
  "GP10bhp_09u:1168": "BhP_09.14.027/1 te upetya mahārātre tamasi pratyupasthite",
  "GP10bhp_09u:1169": "BhP_09.14.027/2 urvaśyā uraṇau jahrurnyastau rājani jāyayā",
  "GP10bhp_09u:1170": "BhP_09.14.028/1 niśamyākranditaṃ devī putrayornīyamānayoḥ",
  "GP10bhp_09u:1171": "BhP_09.14.028/2 hatāsmyahaṃ kunāthena napuṃsā vīramāninā",
  "GP10bhp_09u:1172": "BhP_09.14.029/1 yadviśrambhādahaṃ naṣṭā hṛtāpatyā ca dasyubhiḥ",
  "GP10bhp_09u:1173": "BhP_09.14.029/2 yaḥ śete niśi santrasto yathā nārī divā pumān",
  "GP10bhp_09u:1174": "BhP_09.14.030/1 iti vāksāyakairbiddhaḥ pratottrairiva kuñjaraḥ",
  "GP10bhp_09u:1175": "BhP_09.14.030/2 niśi nistriṃśamādāya vivastro 'bhyadravadruṣā",
  "GP10bhp_09u:1176": "BhP_09.14.031/1 te visṛjyoraṇau tatra vyadyotanta sma vidyutaḥ",
  "GP10bhp_09u:1177": "BhP_09.14.031/2 ādāya meṣāv āyāntaṃ nagnamaikṣata sā patim",
  "GP10bhp_09u:1178": "BhP_09.14.032/1 ailo 'pi śayane jāyāmapaśyan vimanā iva",
  "GP10bhp_09u:1179": "BhP_09.14.032/2 taccitto vihvalaḥ śocan babhrāmonmattavan mahīm",
  "GP10bhp_09u:1180": "BhP_09.14.033/1 sa tāṃ vīkṣya kurukṣetre sarasvatyāṃ ca tatsakhīḥ",
  "GP10bhp_09u:1181": "BhP_09.14.033/2 pañca prahṛṣṭavadanaḥ prāha sūktaṃ purūravāḥ",
  "GP10bhp_09u:1182": "BhP_09.14.034/1 aho jāye tiṣṭha tiṣṭha ghore na tyaktumarhasi",
  "GP10bhp_09u:1183": "BhP_09.14.034/2 māṃ tvamadyāpyanirvṛtya vacāṃsi kṛṇavāvahai",
  "GP10bhp_09u:1184": "BhP_09.14.035/1 sudeho 'yaṃ patatyatra devi dūraṃ hṛtastvayā",
  "GP10bhp_09u:1185": "BhP_09.14.035/2 khādantyenaṃ vṛkā gṛdhrāstvatprasādasya nāspadam",
  "GP10bhp_09u:1186": "BhP_09.14.036/0 urvaśyuvāca",
  "GP10bhp_09u:1187": "BhP_09.14.036/1 mā mṛthāḥ puruṣo 'si tvaṃ mā sma tvādyurvṛkā ime",
  "GP10bhp_09u:1188": "BhP_09.14.036/2 kvāpi sakhyaṃ na vai strīṇāṃ vṛkāṇāṃ hṛdayaṃ yathā",
  "GP10bhp_09u:1189": "BhP_09.14.037/1 striyo hyakaruṇāḥ krūrā durmarṣāḥ priyasāhasāḥ",
  "GP10bhp_09u:1190": "BhP_09.14.037/2 ghnantyalpārthe 'pi viśrabdhaṃ patiṃ bhrātaramapyuta",
  "GP10bhp_09u:1191": "BhP_09.14.038/1 vidhāyālīkaviśrambhamajñeṣu tyaktasauhṛdāḥ",
  "GP10bhp_09u:1192": "BhP_09.14.038/2 navaṃ navamabhīpsantyaḥ puṃścalyaḥ svairavṛttayaḥ",
  "GP10bhp_09u:1193": "BhP_09.14.039/1 saṃvatsarānte hi bhavān ekarātraṃ mayeśvaraḥ",
  "GP10bhp_09u:1194": "BhP_09.14.039/2 raṃsyatyapatyāni ca te bhaviṣyantyaparāṇi bhoḥ",
  "GP10bhp_09u:1195": "BhP_09.14.040/1 antarvatnīmupālakṣya devīṃ sa prayayau purīm",
  "GP10bhp_09u:1196": "BhP_09.14.040/2 punastatra gato 'bdānte urvaśīṃ vīramātaram",
  "GP10bhp_09u:1197": "BhP_09.14.041/1 upalabhya mudā yuktaḥ samuvāsa tayā niśām",
  "GP10bhp_09u:1198": "BhP_09.14.041/2 athainamurvaśī prāha kṛpaṇaṃ virahāturam",
  "GP10bhp_09u:1199": "BhP_09.14.042/1 gandharvān upadhāvemāṃstubhyaṃ dāsyanti māmiti",
  "GP10bhp_09u:1200": "BhP_09.14.042/2 tasya saṃstuvatastuṣṭā agnisthālīṃ dadurnṛpa",
  "GP10bhp_09u:1201": "BhP_09.14.042/3 urvaśīṃ manyamānastāṃ so 'budhyata caran vane",
  "GP10bhp_09u:1202": "BhP_09.14.043/1 sthālīṃ nyasya vane gatvā gṛhān ādhyāyato niśi",
  "GP10bhp_09u:1203": "BhP_09.14.043/2 tretāyāṃ sampravṛttāyāṃ manasi trayyavartata",
  "GP10bhp_09u:1204": "BhP_09.14.044/1 sthālīsthānaṃ gato 'śvatthaṃ śamīgarbhaṃ vilakṣya saḥ",
  "GP10bhp_09u:1205": "BhP_09.14.044/2 tena dve araṇī kṛtvā urvaśīlokakāmyayā",
  "GP10bhp_09u:1206": "BhP_09.14.045/1 urvaśīṃ mantrato dhyāyannadharāraṇimuttarām",
  "GP10bhp_09u:1207": "BhP_09.14.045/2 ātmānamubhayormadhye yat tat prajananaṃ prabhuḥ",
  "GP10bhp_09u:1208": "BhP_09.14.046/1 tasya nirmanthanāj jāto jātavedā vibhāvasuḥ",
  "GP10bhp_09u:1209": "BhP_09.14.046/2 trayyā sa vidyayā rājñā putratve kalpitastrivṛt",
  "GP10bhp_09u:1210": "BhP_09.14.047/1 tenāyajata yajñeśaṃ bhagavantamadhokṣajam",
  "GP10bhp_09u:1211": "BhP_09.14.047/2 urvaśīlokamanvicchan sarvadevamayaṃ harim",
  "GP10bhp_09u:1212": "BhP_09.14.048/1 eka eva purā vedaḥ praṇavaḥ sarvavāṅmayaḥ",
  "GP10bhp_09u:1213": "BhP_09.14.048/2 devo nārāyaṇo nānya eko 'gnirvarṇa eva ca",
  "GP10bhp_09u:1214": "BhP_09.14.049/1 purūravasa evāsīt trayī tretāmukhe nṛpa",
  "GP10bhp_09u:1215": "BhP_09.14.049/2 agninā prajayā rājā lokaṃ gāndharvameyivān",
  "GP10bhp_09u:1216": "BhP_09.15.001/0 śrībādarāyaṇiruvāca",
  "GP10bhp_09u:1217": "BhP_09.15.001/1 ailasya corvaśīgarbhāt ṣaḍ āsannātmajā nṛpa",
  "GP10bhp_09u:1218": "BhP_09.15.001/2 āyuḥ śrutāyuḥ satyāyū rayo 'tha vijayo jayaḥ",
  "GP10bhp_09u:1219": "BhP_09.15.002/1 śrutāyorvasumān putraḥ satyāyośca śrutañjayaḥ",
  "GP10bhp_09u:1220": "BhP_09.15.002/2 rayasya suta ekaśca jayasya tanayo 'mitaḥ",
  "GP10bhp_09u:1221": "BhP_09.15.003/1 bhīmastu vijayasyātha kāñcano hotrakastataḥ",
  "GP10bhp_09u:1222": "BhP_09.15.003/2 tasya jahnuḥ suto gaṅgāṃ gaṇḍūṣīkṛtya yo 'pibat",
  "GP10bhp_09u:1223": "BhP_09.15.003/3 jahnostu purustasyātha balākaścātmajo 'jakaḥ",
  "GP10bhp_09u:1224": "BhP_09.15.004/1 tataḥ kuśaḥ kuśasyāpi kuśāmbustanayo vasuḥ",
  "GP10bhp_09u:1225": "BhP_09.15.004/2 kuśanābhaśca catvāro gādhirāsīt kuśāmbujaḥ",
  "GP10bhp_09u:1226": "BhP_09.15.005/1 tasya satyavatīṃ kanyāmṛcīko 'yācata dvijaḥ",
  "GP10bhp_09u:1227": "BhP_09.15.005/2 varaṃ visadṛśaṃ matvā gādhirbhārgavamabravīt",
  "GP10bhp_09u:1228": "BhP_09.15.006/1 ekataḥ śyāmakarṇānāṃ hayānāṃ candravarcasām",
  "GP10bhp_09u:1229": "BhP_09.15.006/2 sahasraṃ dīyatāṃ śulkaṃ kanyāyāḥ kuśikā vayam",
  "GP10bhp_09u:1230": "BhP_09.15.007/1 ityuktastanmataṃ jñātvā gataḥ sa varuṇāntikam",
  "GP10bhp_09u:1231": "BhP_09.15.007/2 ānīya dattvā tān aśvān upayeme varānanām",
  "GP10bhp_09u:1232": "BhP_09.15.008/1 sa ṛṣiḥ prārthitaḥ patnyā śvaśrvā cāpatyakāmyayā",
  "GP10bhp_09u:1233": "BhP_09.15.008/2 śrapayitvobhayairmantraiścaruṃ snātuṃ gato muniḥ",
  "GP10bhp_09u:1234": "BhP_09.15.009/1 tāvat satyavatī mātrā svacaruṃ yācitā satī",
  "GP10bhp_09u:1235": "BhP_09.15.009/2 śreṣṭhaṃ matvā tayāyacchan mātre māturadat svayam",
  "GP10bhp_09u:1236": "BhP_09.15.010/1 tadviditvā muniḥ prāha patnīṃ kaṣṭamakāraṣīḥ",
  "GP10bhp_09u:1237": "BhP_09.15.010/2 ghoro daṇḍadharaḥ putro bhrātā te brahmavittamaḥ",
  "GP10bhp_09u:1238": "BhP_09.15.011/1 prasāditaḥ satyavatyā maivaṃ bhūriti bhārgavaḥ",
  "GP10bhp_09u:1239": "BhP_09.15.011/2 atha tarhi bhavet pautrojamadagnistato 'bhavat",
  "GP10bhp_09u:1240": "BhP_09.15.012/1 sā cābhūt sumahatpuṇyā kauśikī lokapāvanī",
  "GP10bhp_09u:1241": "BhP_09.15.012/2 reṇoḥ sutāṃ reṇukāṃ vai jamadagniruvāha yām",
  "GP10bhp_09u:1242": "BhP_09.15.013/1 tasyāṃ vai bhārgavaṛṣeḥ sutā vasumadādayaḥ",
  "GP10bhp_09u:1243": "BhP_09.15.013/2 yavīyān jajña eteṣāṃ rāma ityabhiviśrutaḥ",
  "GP10bhp_09u:1244": "BhP_09.15.014/1 yamāhurvāsudevāṃśaṃ haihayānāṃ kulāntakam",
  "GP10bhp_09u:1245": "BhP_09.15.014/2 triḥsaptakṛtvo ya imāṃ cakre niḥkṣatriyāṃ mahīm",
  "GP10bhp_09u:1246": "BhP_09.15.015/1 dṛptaṃ kṣatraṃ bhuvo bhāramabrahmaṇyamanīnaśat",
  "GP10bhp_09u:1247": "BhP_09.15.015/2 rajastamovṛtamahan phalgunyapi kṛte 'ṃhasi",
  "GP10bhp_09u:1248": "BhP_09.15.016/0 śrīrājovāca",
  "GP10bhp_09u:1249": "BhP_09.15.016/1 kiṃ tadaṃho bhagavato rājanyairajitātmabhiḥ",
  "GP10bhp_09u:1250": "BhP_09.15.016/2 kṛtaṃ yena kulaṃ naṣṭaṃ kṣatriyāṇāmabhīkṣṇaśaḥ",
  "GP10bhp_09u:1251": "BhP_09.15.017/0 śrībādarāyaṇiruvāca",
  "GP10bhp_09u:1252": "BhP_09.15.017/1 haihayānāmadhipatirarjunaḥ kṣatriyarṣabhaḥ",
  "GP10bhp_09u:1253": "BhP_09.15.017/2 dattaṃ nārāyaṇāṃśāṃśamārādhya parikarmabhiḥ",
  "GP10bhp_09u:1254": "BhP_09.15.018/1 bāhūn daśaśataṃ lebhe durdharṣatvamarātiṣu",
  "GP10bhp_09u:1255": "BhP_09.15.018/2 avyāhatendriyaujaḥ śrī tejovīryayaśobalam",
  "GP10bhp_09u:1256": "BhP_09.15.019/1 yogeśvaratvamaiśvaryaṃ guṇā yatrāṇimādayaḥ",
  "GP10bhp_09u:1257": "BhP_09.15.019/2 cacārāvyāhatagatirlokeṣu pavano yathā",
  "GP10bhp_09u:1258": "BhP_09.15.020/1 strīratnairāvṛtaḥ krīḍan revāmbhasi madotkaṭaḥ",
  "GP10bhp_09u:1259": "BhP_09.15.020/2 vaijayantīṃ srajaṃ bibhradrurodha saritaṃ bhujaiḥ",
  "GP10bhp_09u:1260": "BhP_09.15.021/1 viplāvitaṃ svaśibiraṃ pratisrotaḥsarijjalaiḥ",
  "GP10bhp_09u:1261": "BhP_09.15.021/2 nāmṛṣyat tasya tadvīryaṃ vīramānī daśānanaḥ",
  "GP10bhp_09u:1262": "BhP_09.15.022/1 gṛhīto līlayā strīṇāṃ samakṣaṃ kṛtakilbiṣaḥ",
  "GP10bhp_09u:1263": "BhP_09.15.022/2 māhiṣmatyāṃ sanniruddho mukto yena kapiryathā",
  "GP10bhp_09u:1264": "BhP_09.15.023/1 sa ekadā tu mṛgayāṃ vicaran vijane vane",
  "GP10bhp_09u:1265": "BhP_09.15.023/2 yadṛcchayāśramapadaṃ jamadagnerupāviśat",
  "GP10bhp_09u:1266": "BhP_09.15.024/1 tasmai sa naradevāya munirarhaṇamāharat",
  "GP10bhp_09u:1267": "BhP_09.15.024/2 sasainyāmātyavāhāya haviṣmatyā tapodhanaḥ",
  "GP10bhp_09u:1268": "BhP_09.15.025/1 sa vai ratnaṃ tu taddṛṣṭvā ātmaiśvaryātiśāyanam",
  "GP10bhp_09u:1269": "BhP_09.15.025/2 tan nādriyatāgnihotryāṃ sābhilāṣaḥ sahaihayaḥ",
  "GP10bhp_09u:1270": "BhP_09.15.026/1 havirdhānīmṛṣerdarpān narān hartumacodayat",
  "GP10bhp_09u:1271": "BhP_09.15.026/2 te ca māhiṣmatīṃ ninyuḥ savatsāṃ krandatīṃ balāt",
  "GP10bhp_09u:1272": "BhP_09.15.027/1 atha rājani niryāte rāma āśrama āgataḥ",
  "GP10bhp_09u:1273": "BhP_09.15.027/2 śrutvā tat tasya daurātmyaṃ cukrodhāhirivāhataḥ",
  "GP10bhp_09u:1274": "BhP_09.15.028/1 ghoramādāya paraśuṃ satūṇaṃ varma kārmukam",
  "GP10bhp_09u:1275": "BhP_09.15.028/2 anvadhāvata durmarṣo mṛgendra iva yūthapam",
  "GP10bhp_09u:1276": "BhP_09.15.029/1 tamāpatantaṃ bhṛguvaryamojasā dhanurdharaṃ bāṇaparaśvadhāyudham",
  "GP10bhp_09u:1277": "BhP_09.15.029/2 aiṇeyacarmāmbaramarkadhāmabhir yutaṃ jaṭābhirdadṛśe purīṃ viśan",
  "GP10bhp_09u:1278": "BhP_09.15.030/1 acodayaddhastirathāśvapattibhir gadāsibāṇarṣṭiśataghniśaktibhiḥ",
  "GP10bhp_09u:1279": "BhP_09.15.030/2 akṣauhiṇīḥ saptadaśātibhīṣaṇās tā rāma eko bhagavān asūdayat",
  "GP10bhp_09u:1280": "BhP_09.15.031/1 yato yato 'sau praharatparaśvadho mano 'nilaujāḥ paracakrasūdanaḥ",
  "GP10bhp_09u:1281": "BhP_09.15.031/2 tataś tatas chinnabhujorukandharā nipetururvyāṃ hatasūtavāhanāḥ",
  "GP10bhp_09u:1282": "BhP_09.15.032/1 dṛṣṭvā svasainyaṃ rudhiraughakardame raṇājire rāmakuṭhārasāyakaiḥ",
  "GP10bhp_09u:1283": "BhP_09.15.032/2 vivṛkṇavarmadhvajacāpavigrahaṃ nipātitaṃ haihaya āpatadruṣā",
  "GP10bhp_09u:1284": "BhP_09.15.033/1 athārjunaḥ pañcaśateṣu bāhubhir dhanuḥṣu bāṇān yugapat sa sandadhe",
  "GP10bhp_09u:1285": "BhP_09.15.033/2 rāmāya rāmo 'strabhṛtāṃ samagraṇīs tānyekadhanveṣubhirācchinat samam",
  "GP10bhp_09u:1286": "BhP_09.15.034/1 punaḥ svahastairacalān mṛdhe 'ṅghripān utkṣipya vegādabhidhāvato yudhi",
  "GP10bhp_09u:1287": "BhP_09.15.034/2 bhujān kuṭhāreṇa kaṭhoraneminā ciccheda rāmaḥ prasabhaṃ tv aheriva",
  "GP10bhp_09u:1288": "BhP_09.15.035/1 kṛttabāhoḥ śirastasya gireḥ śṛṅgamivāharat",
  "GP10bhp_09u:1289": "BhP_09.15.035/2 hate pitari tatputrā ayutaṃ dudruvurbhayāt",
  "GP10bhp_09u:1290": "BhP_09.15.036/1 agnihotrīmupāvartya savatsāṃ paravīrahā",
  "GP10bhp_09u:1291": "BhP_09.15.036/2 samupetyāśramaṃ pitre parikliṣṭāṃ samarpayat",
  "GP10bhp_09u:1292": "BhP_09.15.037/1 svakarma tat kṛtaṃ rāmaḥ pitre bhrātṛbhya eva ca",
  "GP10bhp_09u:1293": "BhP_09.15.037/2 varṇayāmāsa tac chrutvājamadagnirabhāṣata",
  "GP10bhp_09u:1294": "BhP_09.15.038/1 rāma rāma mahābāho bhavān pāpamakāraṣīt",
  "GP10bhp_09u:1295": "BhP_09.15.038/2 avadhīn naradevaṃ yat sarvadevamayaṃ vṛthā",
  "GP10bhp_09u:1296": "BhP_09.15.039/1 vayaṃ hi brāhmaṇāstāta kṣamayārhaṇatāṃ gatāḥ",
  "GP10bhp_09u:1297": "BhP_09.15.039/2 yayā lokagururdevaḥ pārameṣṭhyamagāt padam",
  "GP10bhp_09u:1298": "BhP_09.15.040/1 kṣamayā rocate lakṣmīrbrāhmī saurī yathā prabhā",
  "GP10bhp_09u:1299": "BhP_09.15.040/2 kṣamiṇāmāśu bhagavāṃstuṣyate harirīśvaraḥ",
  "GP10bhp_09u:1300": "BhP_09.15.041/1 rājño mūrdhābhiṣiktasya vadho brahmavadhādguruḥ",
  "GP10bhp_09u:1301": "BhP_09.15.041/2 tīrthasaṃsevayā cāṃho jahyaṅgācyutacetanaḥ",
  "GP10bhp_09u:1302": "BhP_09.16.001/0 śrīśuka uvāca",
  "GP10bhp_09u:1303": "BhP_09.16.001/1 pitropaśikṣito rāmastatheti kurunandana",
  "GP10bhp_09u:1304": "BhP_09.16.001/2 saṃvatsaraṃ tīrthayātrāṃ caritvāśramamāvrajat",
  "GP10bhp_09u:1305": "BhP_09.16.002/1 kadācidreṇukā yātā gaṅgāyāṃ padmamālinam",
  "GP10bhp_09u:1306": "BhP_09.16.002/2 gandharvarājaṃ krīḍantamapsarobhirapaśyata",
  "GP10bhp_09u:1307": "BhP_09.16.003/1 vilokayantī krīḍantamudakārthaṃ nadīṃ gatā",
  "GP10bhp_09u:1308": "BhP_09.16.003/2 homavelāṃ na sasmāra kiñcic citrarathaspṛhā",
  "GP10bhp_09u:1309": "BhP_09.16.004/1 kālātyayaṃ taṃ vilokya muneḥ śāpaviśaṅkitā",
  "GP10bhp_09u:1310": "BhP_09.16.004/2 āgatya kalaśaṃ tasthau purodhāya kṛtāñjaliḥ",
  "GP10bhp_09u:1311": "BhP_09.16.005/1 vyabhicāraṃ munirjñātvā patnyāḥ prakupito 'bravīt",
  "GP10bhp_09u:1312": "BhP_09.16.005/2 ghnataināṃ putrakāḥ pāpāmityuktāste na cakrire",
  "GP10bhp_09u:1313": "BhP_09.16.006/1 rāmaḥ sañcoditaḥ pitrā bhrāt-n mātrā sahāvadhīt",
  "GP10bhp_09u:1314": "BhP_09.16.006/2 prabhāvajño muneḥ samyak samādhestapasaśca saḥ",
  "GP10bhp_09u:1315": "BhP_09.16.007/1 vareṇa cchandayāmāsa prītaḥ satyavatīsutaḥ",
  "GP10bhp_09u:1316": "BhP_09.16.007/2 vavre hatānāṃ rāmo 'pi jīvitaṃ cāsmṛtiṃ vadhe",
  "GP10bhp_09u:1317": "BhP_09.16.008/1 uttasthuste kuśalino nidrāpāya ivāñjasā",
  "GP10bhp_09u:1318": "BhP_09.16.008/2 piturvidvāṃstapovīryaṃ rāmaścakre suhṛdvadham",
  "GP10bhp_09u:1319": "BhP_09.16.009/1 ye 'rjunasya sutā rājan smarantaḥ svapiturvadham",
  "GP10bhp_09u:1320": "BhP_09.16.009/2 rāmavīryaparābhūtā lebhire śarma na kvacit",
  "GP10bhp_09u:1321": "BhP_09.16.010/1 ekadāśramato rāme sabhrātari vanaṃ gate",
  "GP10bhp_09u:1322": "BhP_09.16.010/2 vairaṃ siṣādhayiṣavo labdhacchidrā upāgaman",
  "GP10bhp_09u:1323": "BhP_09.16.011/1 dṛṣṭvāgnyāgāra āsīnamāveśitadhiyaṃ munim",
  "GP10bhp_09u:1324": "BhP_09.16.011/2 bhagavatyuttamaśloke jaghnuste pāpaniścayāḥ",
  "GP10bhp_09u:1325": "BhP_09.16.012/1 yācyamānāḥ kṛpaṇayā rāmamātrātidāruṇāḥ",
  "GP10bhp_09u:1326": "BhP_09.16.012/2 prasahya śira utkṛtya ninyuste kṣatrabandhavaḥ",
  "GP10bhp_09u:1327": "BhP_09.16.013/1 reṇukā duḥkhaśokārtā nighnantyātmānamātmanā",
  "GP10bhp_09u:1328": "BhP_09.16.013/2 rāma rāmeti tāteti vicukrośoccakaiḥ satī",
  "GP10bhp_09u:1329": "BhP_09.16.014/1 tadupaśrutya dūrasthā hā rāmetyārtavat svanam",
  "GP10bhp_09u:1330": "BhP_09.16.014/2 tvarayāśramamāsādya dadṛśuḥ pitaraṃ hatam",
  "GP10bhp_09u:1331": "BhP_09.16.015/1 te duḥkharoṣāmarṣārti śokavegavimohitāḥ",
  "GP10bhp_09u:1332": "BhP_09.16.015/2 hā tāta sādho dharmiṣṭha tyaktvāsmān svargato bhavān",
  "GP10bhp_09u:1333": "BhP_09.16.016/1 vilapyaivaṃ piturdehaṃ nidhāya bhrātṛṣu svayam",
  "GP10bhp_09u:1334": "BhP_09.16.016/2 pragṛhya paraśuṃ rāmaḥ kṣatrāntāya mano dadhe",
  "GP10bhp_09u:1335": "BhP_09.16.017/1 gatvā māhiṣmatīṃ rāmo brahmaghnavihataśriyam",
  "GP10bhp_09u:1336": "BhP_09.16.017/2 teṣāṃ sa śīrṣabhī rājan madhye cakre mahāgirim",
  "GP10bhp_09u:1337": "BhP_09.16.018/1 tadraktena nadīṃ ghorāmabrahmaṇyabhayāvahām",
  "GP10bhp_09u:1338": "BhP_09.16.018/2 hetuṃ kṛtvā pitṛvadhaṃ kṣatre 'maṅgalakāriṇi",
  "GP10bhp_09u:1339": "BhP_09.16.019/1 triḥsaptakṛtvaḥ pṛthivīṃ kṛtvā niḥkṣatriyāṃ prabhuḥ",
  "GP10bhp_09u:1340": "BhP_09.16.019/2 samantapañcake cakre śoṇitodān hradān nava",
  "GP10bhp_09u:1341": "BhP_09.16.020/1 pituḥ kāyena sandhāya śira ādāya barhiṣi",
  "GP10bhp_09u:1342": "BhP_09.16.020/2 sarvadevamayaṃ devamātmānamayajan makhaiḥ",
  "GP10bhp_09u:1343": "BhP_09.16.021/1 dadau prācīṃ diśaṃ hotre brahmaṇe dakṣiṇāṃ diśam",
  "GP10bhp_09u:1344": "BhP_09.16.021/2 adhvaryave pratīcīṃ vai udgātre uttarāṃ diśam",
  "GP10bhp_09u:1345": "BhP_09.16.022/1 anyebhyo 'vāntaradiśaḥ kaśyapāya ca madhyataḥ",
  "GP10bhp_09u:1346": "BhP_09.16.022/2 āryāvartamupadraṣṭre sadasyebhyastataḥ param",
  "GP10bhp_09u:1347": "BhP_09.16.023/1 tataścāvabhṛthasnāna vidhūtāśeṣakilbiṣaḥ",
  "GP10bhp_09u:1348": "BhP_09.16.023/2 sarasvatyāṃ mahānadyāṃ reje vyabbhra ivāṃśumān",
  "GP10bhp_09u:1349": "BhP_09.16.024/1 svadehaṃ jamadagnistu labdhvā saṃjñānalakṣaṇam",
  "GP10bhp_09u:1350": "BhP_09.16.024/2 ṛṣīṇāṃ maṇḍale so 'bhūt saptamo rāmapūjitaḥ",
  "GP10bhp_09u:1351": "BhP_09.16.025/1 jāmadagnyo 'pi bhagavān rāmaḥ kamalalocanaḥ",
  "GP10bhp_09u:1352": "BhP_09.16.025/2 āgāminyantare rājan vartayiṣyati vai bṛhat",
  "GP10bhp_09u:1353": "BhP_09.16.026/1 āste 'dyāpi mahendrādrau nyastadaṇḍaḥ praśāntadhīḥ",
  "GP10bhp_09u:1354": "BhP_09.16.026/2 upagīyamānacaritaḥ siddhagandharvacāraṇaiḥ",
  "GP10bhp_09u:1355": "BhP_09.16.027/1 evaṃ bhṛguṣu viśvātmā bhagavān harirīśvaraḥ",
  "GP10bhp_09u:1356": "BhP_09.16.027/2 avatīrya paraṃ bhāraṃ bhuvo 'han bahuśo nṛpān",
  "GP10bhp_09u:1357": "BhP_09.16.028/1 gādherabhūn mahātejāḥ samiddha iva pāvakaḥ",
  "GP10bhp_09u:1358": "BhP_09.16.028/2 tapasā kṣātramutsṛjya yo lebhe brahmavarcasam",
  "GP10bhp_09u:1359": "BhP_09.16.029/1 viśvāmitrasya caivāsan putrā ekaśataṃ nṛpa",
  "GP10bhp_09u:1360": "BhP_09.16.029/2 madhyamastu madhucchandā madhucchandasa eva te",
  "GP10bhp_09u:1361": "BhP_09.16.030/1 putraṃ kṛtvā śunaḥśephaṃ devarātaṃ ca bhārgavam",
  "GP10bhp_09u:1362": "BhP_09.16.030/2 ājīgartaṃ sutān āha jyeṣṭha eṣa prakalpyatām",
  "GP10bhp_09u:1363": "BhP_09.16.031/1 yo vai hariścandramakhe vikrītaḥ puruṣaḥ paśuḥ",
  "GP10bhp_09u:1364": "BhP_09.16.031/2 stutvā devān prajeśādīn mumuce pāśabandhanāt",
  "GP10bhp_09u:1365": "BhP_09.16.032/1 yo rāto devayajane devairgādhiṣu tāpasaḥ",
  "GP10bhp_09u:1366": "BhP_09.16.032/2 devarāta iti khyātaḥ śunaḥśephastu bhārgavaḥ",
  "GP10bhp_09u:1367": "BhP_09.16.033/1 ye madhucchandaso jyeṣṭhāḥ kuśalaṃ menire na tat",
  "GP10bhp_09u:1368": "BhP_09.16.033/2 aśapat tān muniḥ kruddho mlecchā bhavata durjanāḥ",
  "GP10bhp_09u:1369": "BhP_09.16.034/1 sa hovāca madhucchandāḥ sārdhaṃ pañcāśatā tataḥ",
  "GP10bhp_09u:1370": "BhP_09.16.034/2 yan no bhavān sañjānīte tasmiṃstiṣṭhāmahe vayam",
  "GP10bhp_09u:1371": "BhP_09.16.035/1 jyeṣṭhaṃ mantradṛśaṃ cakrustvāmanvañco vayaṃ sma hi",
  "GP10bhp_09u:1372": "BhP_09.16.035/2 viśvāmitraḥ sutān āha vīravanto bhaviṣyatha",
  "GP10bhp_09u:1373": "BhP_09.16.035/3 ye mānaṃ me 'nugṛhṇanto vīravantamakarta mām",
  "GP10bhp_09u:1374": "BhP_09.16.036/1 eṣa vaḥ kuśikā vīro devarātastamanvita",
  "GP10bhp_09u:1375": "BhP_09.16.036/2 anye cāṣṭakahārīta jayakratumadādayaḥ",
  "GP10bhp_09u:1376": "BhP_09.16.037/1 evaṃ kauśikagotraṃ tu viśvāmitraiḥ pṛthagvidham",
  "GP10bhp_09u:1377": "BhP_09.16.037/2 pravarāntaramāpannaṃ taddhi caivaṃ prakalpitam",
  "GP10bhp_09u:1378": "BhP_09.17.001/0 śrībādarāyaṇiruvāca",
  "GP10bhp_09u:1379": "BhP_09.17.001/1 yaḥ purūravasaḥ putra āyustasyābhavan sutāḥ",
  "GP10bhp_09u:1380": "BhP_09.17.001/2 nahuṣaḥ kṣatravṛddhaśca rajī rābhaśca vīryavān",
  "GP10bhp_09u:1381": "BhP_09.17.002/1 anenā iti rājendra śṛṇu kṣatravṛdho 'nvayam",
  "GP10bhp_09u:1382": "BhP_09.17.002/2 kṣatravṛddhasutasyāsan suhotrasyātmajāstrayaḥ",
  "GP10bhp_09u:1383": "BhP_09.17.003/1 kāśyaḥ kuśo gṛtsamada iti gṛtsamadādabhūt",
  "GP10bhp_09u:1384": "BhP_09.17.003/2 śunakaḥ śaunako yasya bahvṛcapravaro muniḥ",
  "GP10bhp_09u:1385": "BhP_09.17.004/1 kāśyasya kāśistatputro rāṣṭro dīrghatamaḥpitā",
  "GP10bhp_09u:1386": "BhP_09.17.004/2 dhanvantarirdīrghatamasa āyurvedapravartakaḥ",
  "GP10bhp_09u:1387": "BhP_09.17.005/1 yajñabhug vāsudevāṃśaḥ smṛtamātrārtināśanaḥ",
  "GP10bhp_09u:1388": "BhP_09.17.005/2 tatputraḥ ketumān asya jajñe bhīmarathastataḥ",
  "GP10bhp_09u:1389": "BhP_09.17.006/1 divodāso dyumāṃstasmāt pratardana iti smṛtaḥ",
  "GP10bhp_09u:1390": "BhP_09.17.006/2 sa eva śatrujidvatsa ṛtadhvaja itīritaḥ",
  "GP10bhp_09u:1391": "BhP_09.17.006/3 tathā kuvalayāśveti prokto 'larkādayastataḥ",
  "GP10bhp_09u:1392": "BhP_09.17.007/1 ṣaṣṭiṃ varṣasahasrāṇi ṣaṣṭiṃ varṣaśatāni ca",
  "GP10bhp_09u:1393": "BhP_09.17.007/2 nālarkādaparo rājan bubhuje medinīṃ yuvā",
  "GP10bhp_09u:1394": "BhP_09.17.008/1 alarkāt santatistasmāt sunītho 'tha niketanaḥ",
  "GP10bhp_09u:1395": "BhP_09.17.008/2 dharmaketuḥ sutastasmāt satyaketurajāyata",
  "GP10bhp_09u:1396": "BhP_09.17.009/1 dhṛṣṭaketustatastasmāt sukumāraḥ kṣitīśvaraḥ",
  "GP10bhp_09u:1397": "BhP_09.17.009/2 vītihotro 'sya bhargo 'to bhārgabhūmirabhūn nṛpa",
  "GP10bhp_09u:1398": "BhP_09.17.010/1 itīme kāśayo bhūpāḥ kṣatravṛddhānvayāyinaḥ",
  "GP10bhp_09u:1399": "BhP_09.17.010/2 rābhasya rabhasaḥ putro gambhīraścākriyastataḥ",
  "GP10bhp_09u:1400": "BhP_09.17.011/1 tadgotraṃ brahmavij jajñe śṛṇu vaṃśamanenasaḥ",
  "GP10bhp_09u:1401": "BhP_09.17.011/2 śuddhastataḥ śucistasmāc citrakṛddharmasārathiḥ",
  "GP10bhp_09u:1402": "BhP_09.17.012/1 tataḥ śāntarajo jajñe kṛtakṛtyaḥ sa ātmavān",
  "GP10bhp_09u:1403": "BhP_09.17.012/2 rajeḥ pañcaśatānyāsan putrāṇāmamitaujasām",
  "GP10bhp_09u:1404": "BhP_09.17.013/1 devairabhyarthito daityān hatvendrāyādadāddivam",
  "GP10bhp_09u:1405": "BhP_09.17.013/2 indrastasmai punardattvā gṛhītvā caraṇau rajeḥ",
  "GP10bhp_09u:1406": "BhP_09.17.014/1 ātmānamarpayāmāsa prahrādādyariśaṅkitaḥ",
  "GP10bhp_09u:1407": "BhP_09.17.014/2 pitaryuparate putrā yācamānāya no daduḥ",
  "GP10bhp_09u:1408": "BhP_09.17.015/1 triviṣṭapaṃ mahendrāya yajñabhāgān samādaduḥ",
  "GP10bhp_09u:1409": "BhP_09.17.015/2 guruṇā hūyamāne 'gnau balabhit tanayān rajeḥ",
  "GP10bhp_09u:1410": "BhP_09.17.016/1 avadhīdbhraṃśitān mārgān na kaścidavaśeṣitaḥ",
  "GP10bhp_09u:1411": "BhP_09.17.016/2 kuśāt pratiḥ kṣātravṛddhāt sañjayastatsuto jayaḥ",
  "GP10bhp_09u:1412": "BhP_09.17.017/1 tataḥ kṛtaḥ kṛtasyāpi jajñe haryabalo nṛpaḥ",
  "GP10bhp_09u:1413": "BhP_09.17.017/2 sahadevastato hīno jayasenastu tatsutaḥ",
  "GP10bhp_09u:1414": "BhP_09.17.018/1 saṅkṛtistasya ca jayaḥ kṣatradharmā mahārathaḥ",
  "GP10bhp_09u:1415": "BhP_09.17.018/2 kṣatravṛddhānvayā bhūpā ime śṛṇv atha nāhuṣān",
  "GP10bhp_09u:1416": "BhP_09.18.001/0 śrīśuka uvāca",
  "GP10bhp_09u:1417": "BhP_09.18.001/1 yatiryayātiḥ saṃyātirāyatirviyatiḥ kṛtiḥ",
  "GP10bhp_09u:1418": "BhP_09.18.001/2 ṣaḍ ime nahuṣasyāsannindriyāṇīva dehinaḥ",
  "GP10bhp_09u:1419": "BhP_09.18.002/1 rājyaṃ naicchadyatiḥ pitrā dattaṃ tatpariṇāmavit",
  "GP10bhp_09u:1420": "BhP_09.18.002/2 yatra praviṣṭaḥ puruṣa ātmānaṃ nāvabudhyate",
  "GP10bhp_09u:1421": "BhP_09.18.003/1 pitari bhraṃśite sthānādindrāṇyā dharṣaṇāddvijaiḥ",
  "GP10bhp_09u:1422": "BhP_09.18.003/2 prāpite 'jagaratvaṃ vai yayātirabhavan nṛpaḥ",
  "GP10bhp_09u:1423": "BhP_09.18.004/1 catasṛṣv ādiśaddikṣu bhrāt-n bhrātā yavīyasaḥ",
  "GP10bhp_09u:1424": "BhP_09.18.004/2 kṛtadāro jugoporvīṃ kāvyasya vṛṣaparvaṇaḥ",
  "GP10bhp_09u:1425": "BhP_09.18.005/0 śrīrājovāca",
  "GP10bhp_09u:1426": "BhP_09.18.005/1 brahmarṣirbhagavān kāvyaḥ kṣatrabandhuśca nāhuṣaḥ",
  "GP10bhp_09u:1427": "BhP_09.18.005/2 rājanyaviprayoḥ kasmādvivāhaḥ pratilomakaḥ",
  "GP10bhp_09u:1428": "BhP_09.18.006/0 śrīśuka uvāca",
  "GP10bhp_09u:1429": "BhP_09.18.006/1 ekadā dānavendrasya śarmiṣṭhā nāma kanyakā",
  "GP10bhp_09u:1430": "BhP_09.18.006/2 sakhīsahasrasaṃyuktā guruputryā ca bhāminī",
  "GP10bhp_09u:1431": "BhP_09.18.007/1 devayānyā purodyāne puṣpitadrumasaṅkule",
  "GP10bhp_09u:1432": "BhP_09.18.007/2 vyacarat kalagītāli nalinīpuline 'balā",
  "GP10bhp_09u:1433": "BhP_09.18.008/1 tā jalāśayamāsādya kanyāḥ kamalalocanāḥ",
  "GP10bhp_09u:1434": "BhP_09.18.008/2 tīre nyasya dukūlāni vijahruḥ siñcatīrmithaḥ",
  "GP10bhp_09u:1435": "BhP_09.18.009/1 vīkṣya vrajantaṃ giriśaṃ saha devyā vṛṣasthitam",
  "GP10bhp_09u:1436": "BhP_09.18.009/2 sahasottīrya vāsāṃsi paryadhurvrīḍitāḥ striyaḥ",
  "GP10bhp_09u:1437": "BhP_09.18.010/1 śarmiṣṭhājānatī vāso guruputryāḥ samavyayat",
  "GP10bhp_09u:1438": "BhP_09.18.010/2 svīyaṃ matvā prakupitā devayānīdamabravīt",
  "GP10bhp_09u:1439": "BhP_09.18.011/1 aho nirīkṣyatāmasyā dāsyāḥ karma hyasāmpratam",
  "GP10bhp_09u:1440": "BhP_09.18.011/2 asmaddhāryaṃ dhṛtavatī śunīva haviradhvare",
  "GP10bhp_09u:1441": "BhP_09.18.012/1 yairidaṃ tapasā sṛṣṭaṃ mukhaṃ puṃsaḥ parasya ye",
  "GP10bhp_09u:1442": "BhP_09.18.012/2 dhāryate yairiha jyotiḥ śivaḥ panthāḥ pradarśitaḥ",
  "GP10bhp_09u:1443": "BhP_09.18.013/1 yān vandantyupatiṣṭhante lokanāthāḥ sureśvarāḥ",
  "GP10bhp_09u:1444": "BhP_09.18.013/2 bhagavān api viśvātmā pāvanaḥ śrīniketanaḥ",
  "GP10bhp_09u:1445": "BhP_09.18.014/1 vayaṃ tatrāpi bhṛgavaḥ śiṣyo 'syā naḥ pitāsuraḥ",
  "GP10bhp_09u:1446": "BhP_09.18.014/2 asmaddhāryaṃ dhṛtavatī śūdro vedamivāsatī",
  "GP10bhp_09u:1447": "BhP_09.18.015/1 evaṃ kṣipantīṃ śarmiṣṭhā guruputrīmabhāṣata",
  "GP10bhp_09u:1448": "BhP_09.18.015/2 ruṣā śvasantyuraṅgīva dharṣitā daṣṭadacchadā",
  "GP10bhp_09u:1449": "BhP_09.18.016/1 ātmavṛttamavijñāya katthase bahu bhikṣuki",
  "GP10bhp_09u:1450": "BhP_09.18.016/2 kiṃ na pratīkṣase 'smākaṃ gṛhān balibhujo yathā",
  "GP10bhp_09u:1451": "BhP_09.18.017/1 evaṃvidhaiḥ suparuṣaiḥ kṣiptvācāryasutāṃ satīm",
  "GP10bhp_09u:1452": "BhP_09.18.017/2 śarmiṣṭhā prākṣipat kūpe vāsaścādāya manyunā",
  "GP10bhp_09u:1453": "BhP_09.18.018/1 tasyāṃ gatāyāṃ svagṛhaṃ yayātirmṛgayāṃ caran",
  "GP10bhp_09u:1454": "BhP_09.18.018/2 prāpto yadṛcchayā kūpe jalārthī tāṃ dadarśa ha",
  "GP10bhp_09u:1455": "BhP_09.18.019/1 dattvā svamuttaraṃ vāsastasyai rājā vivāsase",
  "GP10bhp_09u:1456": "BhP_09.18.019/2 gṛhītvā pāṇinā pāṇimujjahāra dayāparaḥ",
  "GP10bhp_09u:1457": "BhP_09.18.020/1 taṃ vīramāhauśanasī premanirbharayā girā",
  "GP10bhp_09u:1458": "BhP_09.18.020/2 rājaṃstvayā gṛhīto me pāṇiḥ parapurañjaya",
  "GP10bhp_09u:1459": "BhP_09.18.021/1 hastagrāho 'paro mā bhūdgṛhītāyāstvayā hi me",
  "GP10bhp_09u:1460": "BhP_09.18.021/2 eṣa īśakṛto vīra sambandho nau na pauruṣaḥ",
  "GP10bhp_09u:1461": "BhP_09.18.021/3 yadidaṃ kūpamagnāyā bhavato darśanaṃ mama",
  "GP10bhp_09u:1462": "BhP_09.18.022/1 na brāhmaṇo me bhavitā hastagrāho mahābhuja",
  "GP10bhp_09u:1463": "BhP_09.18.022/2 kacasya bārhaspatyasya śāpādyamaśapaṃ purā",
  "GP10bhp_09u:1464": "BhP_09.18.023/1 yayātiranabhipretaṃ daivopahṛtamātmanaḥ",
  "GP10bhp_09u:1465": "BhP_09.18.023/2 manastu tadgataṃ buddhvā pratijagrāha tadvacaḥ",
  "GP10bhp_09u:1466": "BhP_09.18.024/1 gate rājani sā dhīre tatra sma rudatī pituḥ",
  "GP10bhp_09u:1467": "BhP_09.18.024/2 nyavedayat tataḥ sarvamuktaṃ śarmiṣṭhayā kṛtam",
  "GP10bhp_09u:1468": "BhP_09.18.025/1 durmanā bhagavān kāvyaḥ paurohityaṃ vigarhayan",
  "GP10bhp_09u:1469": "BhP_09.18.025/2 stuvan vṛttiṃ ca kāpotīṃ duhitrā sa yayau purāt",
  "GP10bhp_09u:1470": "BhP_09.18.026/1 vṛṣaparvā tamājñāya pratyanīkavivakṣitam",
  "GP10bhp_09u:1471": "BhP_09.18.026/2 guruṃ prasādayan mūrdhnā pādayoḥ patitaḥ pathi",
  "GP10bhp_09u:1472": "BhP_09.18.027/1 kṣaṇārdhamanyurbhagavān śiṣyaṃ vyācaṣṭa bhārgavaḥ",
  "GP10bhp_09u:1473": "BhP_09.18.027/2 kāmo 'syāḥ kriyatāṃ rājan naināṃ tyaktumihotsahe",
  "GP10bhp_09u:1474": "BhP_09.18.028/1 tathetyavasthite prāha devayānī manogatam",
  "GP10bhp_09u:1475": "BhP_09.18.028/2 pitrā dattā yato yāsye sānugā yātu māmanu",
  "GP10bhp_09u:1476": "BhP_09.18.029/1 pitrā dattā devayānyai śarmiṣṭhā sānugā tadā",
  "GP10bhp_09u:1477": "BhP_09.18.029/2 svānāṃ tat saṅkaṭaṃ vīkṣya tadarthasya ca gauravam",
  "GP10bhp_09u:1478": "BhP_09.18.029/3 devayānīṃ paryacarat strīsahasreṇa dāsavat",
  "GP10bhp_09u:1479": "BhP_09.18.030/1 nāhuṣāya sutāṃ dattvā saha śarmiṣṭhayośanā",
  "GP10bhp_09u:1480": "BhP_09.18.030/2 tamāha rājan charmiṣṭhāmādhāstalpe na karhicit",
  "GP10bhp_09u:1481": "BhP_09.18.031/1 vilokyauśanasīṃ rājañ charmiṣṭhā suprajāṃ kvacit",
  "GP10bhp_09u:1482": "BhP_09.18.031/2 tameva vavre rahasi sakhyāḥ patimṛtau satī",
  "GP10bhp_09u:1483": "BhP_09.18.032/1 rājaputryārthito 'patye dharmaṃ cāvekṣya dharmavit",
  "GP10bhp_09u:1484": "BhP_09.18.032/2 smaran chukravacaḥ kāle diṣṭamevābhyapadyata",
  "GP10bhp_09u:1485": "BhP_09.18.033/1 yaduṃ ca turvasuṃ caiva devayānī vyajāyata",
  "GP10bhp_09u:1486": "BhP_09.18.033/2 druhyuṃ cānuṃ ca pūruṃ ca śarmiṣṭhā vārṣaparvaṇī",
  "GP10bhp_09u:1487": "BhP_09.18.034/1 garbhasambhavamāsuryā bharturvijñāya māninī",
  "GP10bhp_09u:1488": "BhP_09.18.034/2 devayānī piturgehaṃ yayau krodhavimūrchitā",
  "GP10bhp_09u:1489": "BhP_09.18.035/1 priyāmanugataḥ kāmī vacobhirupamantrayan",
  "GP10bhp_09u:1490": "BhP_09.18.035/2 na prasādayituṃ śeke pādasaṃvāhanādibhiḥ",
  "GP10bhp_09u:1491": "BhP_09.18.036/1 śukrastamāha kupitaḥ strīkāmānṛtapūruṣa",
  "GP10bhp_09u:1492": "BhP_09.18.036/2 tvāṃ jarā viśatāṃ manda virūpakaraṇī nṛṇām",
  "GP10bhp_09u:1493": "BhP_09.18.037/0 śrīyayātiruvāca",
  "GP10bhp_09u:1494": "BhP_09.18.037/1 atṛpto 'smyadya kāmānāṃ brahman duhitari sma te",
  "GP10bhp_09u:1495": "BhP_09.18.037/2 vyatyasyatāṃ yathākāmaṃ vayasā yo 'bhidhāsyati",
  "GP10bhp_09u:1496": "BhP_09.18.038/1 iti labdhavyavasthānaḥ putraṃ jyeṣṭhamavocata",
  "GP10bhp_09u:1497": "BhP_09.18.038/2 yado tāta pratīcchemāṃ jarāṃ dehi nijaṃ vayaḥ",
  "GP10bhp_09u:1498": "BhP_09.18.039/1 mātāmahakṛtāṃ vatsa na tṛpto viṣayeṣv aham",
  "GP10bhp_09u:1499": "BhP_09.18.039/2 vayasā bhavadīyena raṃsye katipayāḥ samāḥ",
  "GP10bhp_09u:1500": "BhP_09.18.040/0 śrīyaduruvāca",
  "GP10bhp_09u:1501": "BhP_09.18.040/1 notsahe jarasā sthātumantarā prāptayā tava",
  "GP10bhp_09u:1502": "BhP_09.18.040/2 aviditvā sukhaṃ grāmyaṃ vaitṛṣṇyaṃ naiti pūruṣaḥ",
  "GP10bhp_09u:1503": "BhP_09.18.041/1 turvasuścoditaḥ pitrā druhyuścānuśca bhārata",
  "GP10bhp_09u:1504": "BhP_09.18.041/2 pratyācakhyuradharmajñā hyanitye nityabuddhayaḥ",
  "GP10bhp_09u:1505": "BhP_09.18.042/1 apṛcchat tanayaṃ pūruṃ vayasonaṃ guṇādhikam",
  "GP10bhp_09u:1506": "BhP_09.18.042/2 na tvamagrajavadvatsa māṃ pratyākhyātumarhasi",
  "GP10bhp_09u:1507": "BhP_09.18.043/0 śrīpūruruvāca",
  "GP10bhp_09u:1508": "BhP_09.18.043/1 ko nu loke manuṣyendra piturātmakṛtaḥ pumān",
  "GP10bhp_09u:1509": "BhP_09.18.043/2 pratikartuṃ kṣamo yasya prasādādvindate param",
  "GP10bhp_09u:1510": "BhP_09.18.044/1 uttamaścintitaṃ kuryāt proktakārī tu madhyamaḥ",
  "GP10bhp_09u:1511": "BhP_09.18.044/2 adhamo 'śraddhayā kuryādakartoccaritaṃ pituḥ",
  "GP10bhp_09u:1512": "BhP_09.18.045/1 iti pramuditaḥ pūruḥ pratyagṛhṇāj jarāṃ pituḥ",
  "GP10bhp_09u:1513": "BhP_09.18.045/2 so 'pi tadvayasā kāmān yathāvaj jujuṣe nṛpa",
  "GP10bhp_09u:1514": "BhP_09.18.046/1 saptadvīpapatiḥ saṃyak pitṛvat pālayan prajāḥ",
  "GP10bhp_09u:1515": "BhP_09.18.046/2 yathopajoṣaṃ viṣayāñ jujuṣe 'vyāhatendriyaḥ",
  "GP10bhp_09u:1516": "BhP_09.18.047/1 devayānyapyanudinaṃ manovāgdehavastubhiḥ",
  "GP10bhp_09u:1517": "BhP_09.18.047/2 preyasaḥ paramāṃ prītimuvāha preyasī rahaḥ",
  "GP10bhp_09u:1518": "BhP_09.18.048/1 ayajadyajñapuruṣaṃ kratubhirbhūridakṣiṇaiḥ",
  "GP10bhp_09u:1519": "BhP_09.18.048/2 sarvadevamayaṃ devaṃ sarvavedamayaṃ harim",
  "GP10bhp_09u:1520": "BhP_09.18.049/1 yasminnidaṃ viracitaṃ vyomnīva jaladāvaliḥ",
  "GP10bhp_09u:1521": "BhP_09.18.049/2 nāneva bhāti nābhāti svapnamāyāmanorathaḥ",
  "GP10bhp_09u:1522": "BhP_09.18.050/1 tameva hṛdi vinyasya vāsudevaṃ guhāśayam",
  "GP10bhp_09u:1523": "BhP_09.18.050/2 nārāyaṇamaṇīyāṃsaṃ nirāśīrayajat prabhum",
  "GP10bhp_09u:1524": "BhP_09.18.051/1 evaṃ varṣasahasrāṇi manaḥṣaṣṭhairmanaḥsukham",
  "GP10bhp_09u:1525": "BhP_09.18.051/2 vidadhāno 'pi nātṛpyat sārvabhaumaḥ kadindriyaiḥ",
  "GP10bhp_09u:1526": "BhP_09.19.001/0 śrīśuka uvāca",
  "GP10bhp_09u:1527": "BhP_09.19.001/1 sa itthamācaran kāmān straiṇo 'pahnavamātmanaḥ",
  "GP10bhp_09u:1528": "BhP_09.19.001/2 buddhvā priyāyai nirviṇṇo gāthāmetāmagāyata",
  "GP10bhp_09u:1529": "BhP_09.19.002/1 śṛṇu bhārgavyamūṃ gāthāṃ madvidhācaritāṃ bhuvi",
  "GP10bhp_09u:1530": "BhP_09.19.002/2 dhīrā yasyānuśocanti vane grāmanivāsinaḥ",
  "GP10bhp_09u:1531": "BhP_09.19.003/1 basta eko vane kaścidvicinvan priyamātmanaḥ",
  "GP10bhp_09u:1532": "BhP_09.19.003/2 dadarśa kūpe patitāṃ svakarmavaśagāmajām",
  "GP10bhp_09u:1533": "BhP_09.19.004/1 tasyā uddharaṇopāyaṃ bastaḥ kāmī vicintayan",
  "GP10bhp_09u:1534": "BhP_09.19.004/2 vyadhatta tīrthamuddhṛtya viṣāṇāgreṇa rodhasī",
  "GP10bhp_09u:1535": "BhP_09.19.005/1 sottīrya kūpāt suśroṇī tameva cakame kila",
  "GP10bhp_09u:1536": "BhP_09.19.005/2 tayā vṛtaṃ samudvīkṣya bahvyo 'jāḥ kāntakāminīḥ",
  "GP10bhp_09u:1537": "BhP_09.19.006/1 pīvānaṃ śmaśrulaṃ preṣṭhaṃ mīḍhvāṃsaṃ yābhakovidam",
  "GP10bhp_09u:1538": "BhP_09.19.006/2 sa eko 'javṛṣastāsāṃ bahvīnāṃ rativardhanaḥ",
  "GP10bhp_09u:1539": "BhP_09.19.006/3 reme kāmagrahagrasta ātmānaṃ nāvabudhyata",
  "GP10bhp_09u:1540": "BhP_09.19.007/1 tameva preṣṭhatamayā ramamāṇamajānyayā",
  "GP10bhp_09u:1541": "BhP_09.19.007/2 vilokya kūpasaṃvignā nāmṛṣyadbastakarma tat",
  "GP10bhp_09u:1542": "BhP_09.19.008/1 taṃ durhṛdaṃ suhṛdrūpaṃ kāminaṃ kṣaṇasauhṛdam",
  "GP10bhp_09u:1543": "BhP_09.19.008/2 indriyārāmamutsṛjya svāminaṃ duḥkhitā yayau",
  "GP10bhp_09u:1544": "BhP_09.19.009/1 so 'pi cānugataḥ straiṇaḥ kṛpaṇastāṃ prasāditum",
  "GP10bhp_09u:1545": "BhP_09.19.009/2 kurvanniḍaviḍākāraṃ nāśaknot pathi sandhitum",
  "GP10bhp_09u:1546": "BhP_09.19.010/1 tasya tatra dvijaḥ kaścidajāsvāmyacchinadruṣā",
  "GP10bhp_09u:1547": "BhP_09.19.010/2 lambantaṃ vṛṣaṇaṃ bhūyaḥ sandadhe 'rthāya yogavit",
  "GP10bhp_09u:1548": "BhP_09.19.011/1 sambaddhavṛṣaṇaḥ so 'pi hyajayā kūpalabdhayā",
  "GP10bhp_09u:1549": "BhP_09.19.011/2 kālaṃ bahutithaṃ bhadre kāmairnādyāpi tuṣyati",
  "GP10bhp_09u:1550": "BhP_09.19.012/1 tathāhaṃ kṛpaṇaḥ subhru bhavatyāḥ premayantritaḥ",
  "GP10bhp_09u:1551": "BhP_09.19.012/2 ātmānaṃ nābhijānāmi mohitastava māyayā",
  "GP10bhp_09u:1552": "BhP_09.19.013/1 yat pṛthivyāṃ vrīhiyavaṃ hiraṇyaṃ paśavaḥ striyaḥ",
  "GP10bhp_09u:1553": "BhP_09.19.013/2 na duhyanti manaḥprītiṃ puṃsaḥ kāmahatasya te",
  "GP10bhp_09u:1554": "BhP_09.19.014/1 na jātu kāmaḥ kāmānāmupabhogena śāṃyati",
  "GP10bhp_09u:1555": "BhP_09.19.014/2 haviṣā kṛṣṇavartmeva bhūya evābhivardhate",
  "GP10bhp_09u:1556": "BhP_09.19.015/1 yadā na kurute bhāvaṃ sarvabhūteṣv amaṅgalam",
  "GP10bhp_09u:1557": "BhP_09.19.015/2 samadṛṣṭestadā puṃsaḥ sarvāḥ sukhamayā diśaḥ",
  "GP10bhp_09u:1558": "BhP_09.19.016/1 yā dustyajā durmatibhirjīryato yā na jīryate",
  "GP10bhp_09u:1559": "BhP_09.19.016/2 tāṃ tṛṣṇāṃ duḥkhanivahāṃ śarmakāmo drutaṃ tyajet",
  "GP10bhp_09u:1560": "BhP_09.19.017/1 mātrā svasrā duhitrā vā nāviviktāsano bhavet",
  "GP10bhp_09u:1561": "BhP_09.19.017/2 balavān indriyagrāmo vidvāṃsamapi karṣati",
  "GP10bhp_09u:1562": "BhP_09.19.018/1 pūrṇaṃ varṣasahasraṃ me viṣayān sevato 'sakṛt",
  "GP10bhp_09u:1563": "BhP_09.19.018/2 tathāpi cānusavanaṃ tṛṣṇā teṣūpajāyate",
  "GP10bhp_09u:1564": "BhP_09.19.019/1 tasmādetāmahaṃ tyaktvā brahmaṇyadhyāya mānasam",
  "GP10bhp_09u:1565": "BhP_09.19.019/2 nirdvandvo nirahaṅkāraścariṣyāmi mṛgaiḥ saha",
  "GP10bhp_09u:1566": "BhP_09.19.020/1 dṛṣṭaṃ śrutamasadbuddhvā nānudhyāyen na sandiśet",
  "GP10bhp_09u:1567": "BhP_09.19.020/2 saṃsṛtiṃ cātmanāśaṃ ca tatra vidvān sa ātmadṛk",
  "GP10bhp_09u:1568": "BhP_09.19.021/1 ityuktvā nāhuṣo jāyāṃ tadīyaṃ pūrave vayaḥ",
  "GP10bhp_09u:1569": "BhP_09.19.021/2 dattvā svajarasaṃ tasmādādade vigataspṛhaḥ",
  "GP10bhp_09u:1570": "BhP_09.19.022/1 diśi dakṣiṇapūrvasyāṃ druhyuṃ dakṣiṇato yadum",
  "GP10bhp_09u:1571": "BhP_09.19.022/2 pratīcyāṃ turvasuṃ cakra udīcyāmanumīśvaram",
  "GP10bhp_09u:1572": "BhP_09.19.023/1 bhūmaṇḍalasya sarvasya pūrumarhattamaṃ viśām",
  "GP10bhp_09u:1573": "BhP_09.19.023/2 abhiṣicyāgrajāṃstasya vaśe sthāpya vanaṃ yayau",
  "GP10bhp_09u:1574": "BhP_09.19.024/1 āsevitaṃ varṣapūgān ṣaḍvargaṃ viṣayeṣu saḥ",
  "GP10bhp_09u:1575": "BhP_09.19.024/2 kṣaṇena mumuce nīḍaṃ jātapakṣa iva dvijaḥ",
  "GP10bhp_09u:1576": "BhP_09.19.025/1 sa tatra nirmuktasamastasaṅga ātmānubhūtyā vidhutatriliṅgaḥ",
  "GP10bhp_09u:1577": "BhP_09.19.025/2 pare 'male brahmaṇi vāsudeve lebhe gatiṃ bhāgavatīṃ pratītaḥ",
  "GP10bhp_09u:1578": "BhP_09.19.026/1 śrutvā gāthāṃ devayānī mene prastobhamātmanaḥ",
  "GP10bhp_09u:1579": "BhP_09.19.026/2 strīpuṃsoḥ snehavaiklavyāt parihāsamiveritam",
  "GP10bhp_09u:1580": "BhP_09.19.027/1 sā sannivāsaṃ suhṛdāṃ prapāyāmiva gacchatām",
  "GP10bhp_09u:1581": "BhP_09.19.027/2 vijñāyeśvaratantrāṇāṃ māyāviracitaṃ prabhoḥ",
  "GP10bhp_09u:1582": "BhP_09.19.028/1 sarvatra saṅgamutsṛjya svapnaupamyena bhārgavī",
  "GP10bhp_09u:1583": "BhP_09.19.028/2 kṛṣṇe manaḥ samāveśya vyadhunol liṅgamātmanaḥ",
  "GP10bhp_09u:1584": "BhP_09.19.029/1 namastubhyaṃ bhagavate vāsudevāya vedhase",
  "GP10bhp_09u:1585": "BhP_09.19.029/2 sarvabhūtādhivāsāya śāntāya bṛhate namaḥ",
  "GP10bhp_09u:1586": "BhP_09.20.001/0 śrībādarāyaṇiruvāca",
  "GP10bhp_09u:1587": "BhP_09.20.001/1 pūrorvaṃśaṃ pravakṣyāmi yatra jāto 'si bhārata",
  "GP10bhp_09u:1588": "BhP_09.20.001/2 yatra rājarṣayo vaṃśyā brahmavaṃśyāśca jajñire",
  "GP10bhp_09u:1589": "BhP_09.20.002/1 janamejayo hyabhūt pūroḥ pracinvāṃstatsutastataḥ",
  "GP10bhp_09u:1590": "BhP_09.20.002/2 pravīro 'tha manusyurvai tasmāc cārupado 'bhavat",
  "GP10bhp_09u:1591": "BhP_09.20.003/1 tasya sudyurabhūt putrastasmādbahugavastataḥ",
  "GP10bhp_09u:1592": "BhP_09.20.003/2 saṃyātistasyāhaṃyātī raudrāśvastatsutaḥ smṛtaḥ",
  "GP10bhp_09u:1593": "BhP_09.20.004/1 ṛteyustasya kakṣeyuḥ sthaṇḍileyuḥ kṛteyukaḥ",
  "GP10bhp_09u:1594": "BhP_09.20.004/2 jaleyuḥ sannateyuśca dharmasatyavrateyavaḥ",
  "GP10bhp_09u:1595": "BhP_09.20.005/1 daśaite 'psarasaḥ putrā vaneyuścāvamaḥ smṛtaḥ",
  "GP10bhp_09u:1596": "BhP_09.20.005/2 ghṛtācyāmindriyāṇīva mukhyasya jagadātmanaḥ",
  "GP10bhp_09u:1597": "BhP_09.20.006/1 ṛteyo rantināvo 'bhūt trayastasyātmajā nṛpa",
  "GP10bhp_09u:1598": "BhP_09.20.006/2 sumatirdhruvo 'pratirathaḥ kaṇvo 'pratirathātmajaḥ",
  "GP10bhp_09u:1599": "BhP_09.20.007/1 tasya medhātithistasmāt praskannādyā dvijātayaḥ",
  "GP10bhp_09u:1600": "BhP_09.20.007/2 putro 'bhūt sumate rebhirduṣmantastatsuto mataḥ",
  "GP10bhp_09u:1601": "BhP_09.20.008/1 duṣmanto mṛgayāṃ yātaḥ kaṇvāśramapadaṃ gataḥ",
  "GP10bhp_09u:1602": "BhP_09.20.008/2 tatrāsīnāṃ svaprabhayā maṇḍayantīṃ ramāmiva",
  "GP10bhp_09u:1603": "BhP_09.20.009/1 vilokya sadyo mumuhe devamāyāmiva striyam",
  "GP10bhp_09u:1604": "BhP_09.20.009/2 babhāṣe tāṃ varārohāṃ bhaṭaiḥ katipayairvṛtaḥ",
  "GP10bhp_09u:1605": "BhP_09.20.010/1 taddarśanapramuditaḥ sannivṛttapariśramaḥ",
  "GP10bhp_09u:1606": "BhP_09.20.010/2 papraccha kāmasantaptaḥ prahasañ ślakṣṇayā girā",
  "GP10bhp_09u:1607": "BhP_09.20.011/1 kā tvaṃ kamalapatrākṣi kasyāsi hṛdayaṅgame",
  "GP10bhp_09u:1608": "BhP_09.20.011/2 kiṃ svic cikīrṣitaṃ tatra bhavatyā nirjane vane",
  "GP10bhp_09u:1609": "BhP_09.20.012/1 vyaktaṃ rājanyatanayāṃ vedmyahaṃ tvāṃ sumadhyame",
  "GP10bhp_09u:1610": "BhP_09.20.012/2 na hi cetaḥ pauravāṇāmadharme ramate kvacit",
  "GP10bhp_09u:1611": "BhP_09.20.013/0 śrīśakuntalovāca",
  "GP10bhp_09u:1612": "BhP_09.20.013/1 viśvāmitrātmajaivāhaṃ tyaktā menakayā vane",
  "GP10bhp_09u:1613": "BhP_09.20.013/2 vedaitadbhagavān kaṇvo vīra kiṃ karavāma te",
  "GP10bhp_09u:1614": "BhP_09.20.014/1 āsyatāṃ hyaravindākṣa gṛhyatāmarhaṇaṃ ca naḥ",
  "GP10bhp_09u:1615": "BhP_09.20.014/2 bhujyatāṃ santi nīvārā uṣyatāṃ yadi rocate",
  "GP10bhp_09u:1616": "BhP_09.20.015/0 śrīduṣmanta uvāca",
  "GP10bhp_09u:1617": "BhP_09.20.015/1 upapannamidaṃ subhru jātāyāḥ kuśikānvaye",
  "GP10bhp_09u:1618": "BhP_09.20.015/2 svayaṃ hi vṛṇute rājñāṃ kanyakāḥ sadṛśaṃ varam",
  "GP10bhp_09u:1619": "BhP_09.20.016/1 omityukte yathādharmamupayeme śakuntalām",
  "GP10bhp_09u:1620": "BhP_09.20.016/2 gāndharvavidhinā rājā deśakālavidhānavit",
  "GP10bhp_09u:1621": "BhP_09.20.017/1 amoghavīryo rājarṣirmahiṣyāṃ vīryamādadhe",
  "GP10bhp_09u:1622": "BhP_09.20.017/2 śvobhūte svapuraṃ yātaḥ kālenāsūta sā sutam",
  "GP10bhp_09u:1623": "BhP_09.20.018/1 kaṇvaḥ kumārasya vane cakre samucitāḥ kriyāḥ",
  "GP10bhp_09u:1624": "BhP_09.20.018/2 baddhvā mṛgendraṃ tarasā krīḍati sma sa bālakaḥ",
  "GP10bhp_09u:1625": "BhP_09.20.019/1 taṃ duratyayavikrāntamādāya pramadottamā",
  "GP10bhp_09u:1626": "BhP_09.20.019/2 hareraṃśāṃśasambhūtaṃ bharturantikamāgamat",
  "GP10bhp_09u:1627": "BhP_09.20.020/1 yadā na jagṛhe rājā bhāryāputrāv aninditau",
  "GP10bhp_09u:1628": "BhP_09.20.020/2 śṛṇvatāṃ sarvabhūtānāṃ khe vāg āhāśarīriṇī",
  "GP10bhp_09u:1629": "BhP_09.20.021/1 mātā bhastrā pituḥ putro yena jātaḥ sa eva saḥ",
  "GP10bhp_09u:1630": "BhP_09.20.021/2 bharasva putraṃ duṣmanta māvamaṃsthāḥ śakuntalām",
  "GP10bhp_09u:1631": "BhP_09.20.022/1 retodhāḥ putro nayati naradeva yamakṣayāt",
  "GP10bhp_09u:1632": "BhP_09.20.022/2 tvaṃ cāsya dhātā garbhasya satyamāha śakuntalā",
  "GP10bhp_09u:1633": "BhP_09.20.023/1 pitaryuparate so 'pi cakravartī mahāyaśāḥ",
  "GP10bhp_09u:1634": "BhP_09.20.023/2 mahimā gīyate tasya hareraṃśabhuvo bhuvi",
  "GP10bhp_09u:1635": "BhP_09.20.024/1 cakraṃ dakṣiṇahaste 'sya padmakośo 'sya pādayoḥ",
  "GP10bhp_09u:1636": "BhP_09.20.024/2 īje mahābhiṣekeṇa so 'bhiṣikto 'dhirāḍ vibhuḥ",
  "GP10bhp_09u:1637": "BhP_09.20.025/1 pañcapañcāśatā medhyairgaṅgāyāmanu vājibhiḥ",
  "GP10bhp_09u:1638": "BhP_09.20.025/2 māmateyaṃ purodhāya yamunāmanu ca prabhuḥ",
  "GP10bhp_09u:1639": "BhP_09.20.026/1 aṣṭasaptatimedhyāśvān babandha pradadadvasu",
  "GP10bhp_09u:1640": "BhP_09.20.026/2 bharatasya hi dauṣmanteragniḥ sācīguṇe citaḥ",
  "GP10bhp_09u:1641": "BhP_09.20.026/3 sahasraṃ badvaśo yasmin brāhmaṇā gā vibhejire",
  "GP10bhp_09u:1642": "BhP_09.20.027/1 trayastriṃśacchataṃ hyaśvān baddhvā vismāpayan nṛpān",
  "GP10bhp_09u:1643": "BhP_09.20.027/2 dauṣmantiratyagān māyāṃ devānāṃ gurumāyayau",
  "GP10bhp_09u:1644": "BhP_09.20.028/1 mṛgān chukladataḥ kṛṣṇān hiraṇyena parīvṛtān",
  "GP10bhp_09u:1645": "BhP_09.20.028/2 adāt karmaṇi maṣṇāre niyutāni caturdaśa",
  "GP10bhp_09u:1646": "BhP_09.20.029/1 bharatasya mahat karma na pūrve nāpare nṛpāḥ",
  "GP10bhp_09u:1647": "BhP_09.20.029/2 naivāpurnaiva prāpsyanti bāhubhyāṃ tridivaṃ yathā",
  "GP10bhp_09u:1648": "BhP_09.20.030/1 kirātahūṇān yavanān pauṇḍrān kaṅkān khaśān chakān",
  "GP10bhp_09u:1649": "BhP_09.20.030/2 abrahmaṇyanṛpāṃścāhan mlecchān digvijaye 'khilān",
  "GP10bhp_09u:1650": "BhP_09.20.031/1 jitvā purāsurā devān ye rasaukāṃsi bhejire",
  "GP10bhp_09u:1651": "BhP_09.20.031/2 devastriyo rasāṃ nītāḥ prāṇibhiḥ punarāharat",
  "GP10bhp_09u:1652": "BhP_09.20.032/1 sarvān kāmān duduhatuḥ prajānāṃ tasya rodasī",
  "GP10bhp_09u:1653": "BhP_09.20.032/2 samāstriṇavasāhasrīrdikṣu cakramavartayat",
  "GP10bhp_09u:1654": "BhP_09.20.033/1 sa saṃrāḍ lokapālākhyamaiśvaryamadhirāṭ śriyam",
  "GP10bhp_09u:1655": "BhP_09.20.033/2 cakraṃ cāskhalitaṃ prāṇān mṛṣetyupararāma ha",
  "GP10bhp_09u:1656": "BhP_09.20.034/1 tasyāsan nṛpa vaidarbhyaḥ patnyastisraḥ susammatāḥ",
  "GP10bhp_09u:1657": "BhP_09.20.034/2 jaghnustyāgabhayāt putrān nānurūpā itīrite",
  "GP10bhp_09u:1658": "BhP_09.20.035/1 tasyaivaṃ vitathe vaṃśe tadarthaṃ yajataḥ sutam",
  "GP10bhp_09u:1659": "BhP_09.20.035/2 marutstomena maruto bharadvājamupādaduḥ",
  "GP10bhp_09u:1660": "BhP_09.20.036/1 antarvatnyāṃ bhrātṛpatnyāṃ maithunāya bṛhaspatiḥ",
  "GP10bhp_09u:1661": "BhP_09.20.036/2 pravṛtto vārito garbhaṃ śaptvā vīryamupāsṛjat",
  "GP10bhp_09u:1662": "BhP_09.20.037/1 taṃ tyaktukāmāṃ mamatāṃ bhartustyāgaviśaṅkitām",
  "GP10bhp_09u:1663": "BhP_09.20.037/2 nāmanirvācanaṃ tasya ślokamenaṃ surā jaguḥ",
  "GP10bhp_09u:1664": "BhP_09.20.038/1 mūḍhe bhara dvājamimaṃ bhara dvājaṃ bṛhaspate",
  "GP10bhp_09u:1665": "BhP_09.20.038/2 yātau yaduktvā pitarau bharadvājastatastv ayam",
  "GP10bhp_09u:1666": "BhP_09.20.039/1 codyamānā surairevaṃ matvā vitathamātmajam",
  "GP10bhp_09u:1667": "BhP_09.20.039/2 vyasṛjan maruto 'bibhran datto 'yaṃ vitathe 'nvaye",
  "GP10bhp_09u:1668": "BhP_09.21.001/0 śrīśuka uvāca",
  "GP10bhp_09u:1669": "BhP_09.21.001/1 vitathasya sutān manyorbṛhatkṣatro jayastataḥ",
  "GP10bhp_09u:1670": "BhP_09.21.001/2 mahāvīryo naro gargaḥ saṅkṛtistu narātmajaḥ",
  "GP10bhp_09u:1671": "BhP_09.21.002/1 guruśca rantidevaśca saṅkṛteḥ pāṇḍunandana",
  "GP10bhp_09u:1672": "BhP_09.21.002/2 rantidevasya mahimā ihāmutra ca gīyate",
  "GP10bhp_09u:1673": "BhP_09.21.003/1 viyadvittasya dadato labdhaṃ labdhaṃ bubhukṣataḥ",
  "GP10bhp_09u:1674": "BhP_09.21.003/2 niṣkiñcanasya dhīrasya sakuṭumbasya sīdataḥ",
  "GP10bhp_09u:1675": "BhP_09.21.004/1 vyatīyuraṣṭacatvāriṃśadahānyapibataḥ kila",
  "GP10bhp_09u:1676": "BhP_09.21.004/2 ghṛtapāyasasaṃyāvaṃ toyaṃ prātarupasthitam",
  "GP10bhp_09u:1677": "BhP_09.21.005/1 kṛcchraprāptakuṭumbasya kṣuttṛḍbhyāṃ jātavepathoḥ",
  "GP10bhp_09u:1678": "BhP_09.21.005/2 atithirbrāhmaṇaḥ kāle bhoktukāmasya cāgamat",
  "GP10bhp_09u:1679": "BhP_09.21.006/1 tasmai saṃvyabhajat so 'nnamādṛtya śraddhayānvitaḥ",
  "GP10bhp_09u:1680": "BhP_09.21.006/2 hariṃ sarvatra sampaśyan sa bhuktvā prayayau dvijaḥ",
  "GP10bhp_09u:1681": "BhP_09.21.007/1 athānyo bhokṣyamāṇasya vibhaktasya mahīpateḥ",
  "GP10bhp_09u:1682": "BhP_09.21.007/2 vibhaktaṃ vyabhajat tasmai vṛṣalāya hariṃ smaran",
  "GP10bhp_09u:1683": "BhP_09.21.008/1 yāte śūdre tamanyo 'gādatithiḥ śvabhirāvṛtaḥ",
  "GP10bhp_09u:1684": "BhP_09.21.008/2 rājan me dīyatāmannaṃ sagaṇāya bubhukṣate",
  "GP10bhp_09u:1685": "BhP_09.21.009/1 sa ādṛtyāvaśiṣṭaṃ yadbahumānapuraskṛtam",
  "GP10bhp_09u:1686": "BhP_09.21.009/2 tac ca dattvā namaścakre śvabhyaḥ śvapataye vibhuḥ",
  "GP10bhp_09u:1687": "BhP_09.21.010/1 pānīyamātramuccheṣaṃ tac caikaparitarpaṇam",
  "GP10bhp_09u:1688": "BhP_09.21.010/2 pāsyataḥ pulkaso 'bhyāgādapo dehyaśubhāya me",
  "GP10bhp_09u:1689": "BhP_09.21.011/1 tasya tāṃ karuṇāṃ vācaṃ niśamya vipulaśramām",
  "GP10bhp_09u:1690": "BhP_09.21.011/2 kṛpayā bhṛśasantapta idamāhāmṛtaṃ vacaḥ",
  "GP10bhp_09u:1691": "BhP_09.21.012/1 na kāmaye 'haṃ gatimīśvarāt parām aṣṭarddhiyuktāmapunarbhavaṃ vā",
  "GP10bhp_09u:1692": "BhP_09.21.012/2 ārtiṃ prapadye 'khiladehabhājām antaḥsthito yena bhavantyaduḥkhāḥ",
  "GP10bhp_09u:1693": "BhP_09.21.013/1 kṣuttṛṭśramo gātraparibhramaśca dainyaṃ klamaḥ śokaviṣādamohāḥ",
  "GP10bhp_09u:1694": "BhP_09.21.013/2 sarve nivṛttāḥ kṛpaṇasya jantor jijīviṣorjīvajalārpaṇān me",
  "GP10bhp_09u:1695": "BhP_09.21.014/1 iti prabhāṣya pānīyaṃ mriyamāṇaḥ pipāsayā",
  "GP10bhp_09u:1696": "BhP_09.21.014/2 pulkasāyādadāddhīro nisargakaruṇo nṛpaḥ",
  "GP10bhp_09u:1697": "BhP_09.21.015/1 tasya tribhuvanādhīśāḥ phaladāḥ phalamicchatām",
  "GP10bhp_09u:1698": "BhP_09.21.015/2 ātmānaṃ darśayāṃ cakrurmāyā viṣṇuvinirmitāḥ",
  "GP10bhp_09u:1699": "BhP_09.21.016/1 sa vai tebhyo namaskṛtya niḥsaṅgo vigataspṛhaḥ",
  "GP10bhp_09u:1700": "BhP_09.21.016/2 vāsudeve bhagavati bhaktyā cakre manaḥ param",
  "GP10bhp_09u:1701": "BhP_09.21.017/1 īśvarālambanaṃ cittaṃ kurvato 'nanyarādhasaḥ",
  "GP10bhp_09u:1702": "BhP_09.21.017/2 māyā guṇamayī rājan svapnavat pratyalīyata",
  "GP10bhp_09u:1703": "BhP_09.21.018/1 tatprasaṅgānubhāvena rantidevānuvartinaḥ",
  "GP10bhp_09u:1704": "BhP_09.21.018/2 abhavan yoginaḥ sarve nārāyaṇaparāyaṇāḥ",
  "GP10bhp_09u:1705": "BhP_09.21.019/1 gargāc chinistato gārgyaḥ kṣatrādbrahma hyavartata",
  "GP10bhp_09u:1706": "BhP_09.21.019/2 duritakṣayo mahāvīryāt tasya trayyāruṇiḥ kaviḥ",
  "GP10bhp_09u:1707": "BhP_09.21.020/1 puṣkarāruṇirityatra ye brāhmaṇagatiṃ gatāḥ",
  "GP10bhp_09u:1708": "BhP_09.21.020/2 bṛhatkṣatrasya putro 'bhūddhastī yaddhastināpuram",
  "GP10bhp_09u:1709": "BhP_09.21.021/1 ajamīḍho dvimīḍhaśca purumīḍhaśca hastinaḥ",
  "GP10bhp_09u:1710": "BhP_09.21.021/2 ajamīḍhasya vaṃśyāḥ syuḥ priyamedhādayo dvijāḥ",
  "GP10bhp_09u:1711": "BhP_09.21.022/1 ajamīḍhādbṛhadiṣustasya putro bṛhaddhanuḥ",
  "GP10bhp_09u:1712": "BhP_09.21.022/2 bṛhatkāyastatastasya putra āsīj jayadrathaḥ",
  "GP10bhp_09u:1713": "BhP_09.21.023/1 tatsuto viśadastasya syenajit samajāyata",
  "GP10bhp_09u:1714": "BhP_09.21.023/2 rucirāśvo dṛḍhahanuḥ kāśyo vatsaśca tatsutāḥ",
  "GP10bhp_09u:1715": "BhP_09.21.024/1 rucirāśvasutaḥ pāraḥ pṛthusenastadātmajaḥ",
  "GP10bhp_09u:1716": "BhP_09.21.024/2 pārasya tanayo nīpastasya putraśataṃ tv abhūt",
  "GP10bhp_09u:1717": "BhP_09.21.025/1 sa kṛtvyāṃ śukakanyāyāṃ brahmadattamajījanat",
  "GP10bhp_09u:1718": "BhP_09.21.025/2 yogī sa gavi bhāryāyāṃ viṣvaksenamadhāt sutam",
  "GP10bhp_09u:1719": "BhP_09.21.026/1 jaigīṣavyopadeśena yogatantraṃ cakāra ha",
  "GP10bhp_09u:1720": "BhP_09.21.026/2 udaksenastatastasmādbhallāṭo bārhadīṣavāḥ",
  "GP10bhp_09u:1721": "BhP_09.21.027/1 yavīnaro dvimīḍhasya kṛtimāṃstatsutaḥ smṛtaḥ",
  "GP10bhp_09u:1722": "BhP_09.21.027/2 nāmnā satyadhṛtistasya dṛḍhanemiḥ supārśvakṛt",
  "GP10bhp_09u:1723": "BhP_09.21.028/1 supārśvāt sumatistasya putraḥ sannatimāṃstataḥ",
  "GP10bhp_09u:1724": "BhP_09.21.028/2 kṛtī hiraṇyanābhādyo yogaṃ prāpya jagau sma ṣaṭ",
  "GP10bhp_09u:1725": "BhP_09.21.029/1 saṃhitāḥ prācyasāmnāṃ vai nīpo hyudgrāyudhastataḥ",
  "GP10bhp_09u:1726": "BhP_09.21.029/2 tasya kṣemyaḥ suvīro 'tha suvīrasya ripuñjayaḥ",
  "GP10bhp_09u:1727": "BhP_09.21.030/1 tato bahuratho nāma purumīḍho 'prajo 'bhavat",
  "GP10bhp_09u:1728": "BhP_09.21.030/2 nalinyāmajamīḍhasya nīlaḥ śāntistu tatsutaḥ",
  "GP10bhp_09u:1729": "BhP_09.21.031/1 śānteḥ suśāntistatputraḥ purujo 'rkastato 'bhavat",
  "GP10bhp_09u:1730": "BhP_09.21.031/2 bharmyāśvastanayastasya pañcāsan mudgalādayaḥ",
  "GP10bhp_09u:1731": "BhP_09.21.032/1 yavīnaro bṛhadviśvaḥ kāmpillaḥ sañjayaḥ sutāḥ",
  "GP10bhp_09u:1732": "BhP_09.21.032/2 bharmyāśvaḥ prāha putrā me pañcānāṃ rakṣaṇāya hi",
  "GP10bhp_09u:1733": "BhP_09.21.033/1 viṣayāṇāmalamime iti pañcālasaṃjñitāḥ",
  "GP10bhp_09u:1734": "BhP_09.21.033/2 mudgalādbrahmanirvṛttaṃ gotraṃ maudgalyasaṃjñitam",
  "GP10bhp_09u:1735": "BhP_09.21.034/1 mithunaṃ mudgalādbhārmyāddivodāsaḥ pumān abhūt",
  "GP10bhp_09u:1736": "BhP_09.21.034/2 ahalyā kanyakā yasyāṃ śatānandastu gautamāt",
  "GP10bhp_09u:1737": "BhP_09.21.035/1 tasya satyadhṛtiḥ putro dhanurvedaviśāradaḥ",
  "GP10bhp_09u:1738": "BhP_09.21.035/2 śaradvāṃstatsuto yasmādurvaśīdarśanāt kila",
  "GP10bhp_09u:1739": "BhP_09.21.036/1 śarastambe 'patadreto mithunaṃ tadabhūc chubham",
  "GP10bhp_09u:1740": "BhP_09.21.036/2 taddṛṣṭvā kṛpayāgṛhṇāc chāntanurmṛgayāṃ caran",
  "GP10bhp_09u:1741": "BhP_09.21.036/3 kṛpaḥ kumāraḥ kanyā ca droṇapatnyabhavat kṛpī",
  "GP10bhp_09u:1742": "BhP_09.22.001/0 śrīśuka uvāca",
  "GP10bhp_09u:1743": "BhP_09.22.001/1 mitrāyuśca divodāsāc cyavanastatsuto nṛpa",
  "GP10bhp_09u:1744": "BhP_09.22.001/2 sudāsaḥ sahadevo 'tha somako jantujanmakṛt",
  "GP10bhp_09u:1745": "BhP_09.22.002/1 tasya putraśataṃ teṣāṃ yavīyān pṛṣataḥ sutaḥ",
  "GP10bhp_09u:1746": "BhP_09.22.002/2 sa tasmāddrupado jajñe sarvasampatsamanvitaḥ",
  "GP10bhp_09u:1747": "BhP_09.22.002/3 drupadāddraupadī tasya dhṛṣṭadyumnādayaḥ sutāḥ",
  "GP10bhp_09u:1748": "BhP_09.22.003/1 dhṛṣṭadyumnāddhṛṣṭaketurbhārmyāḥ pāñcālakā ime",
  "GP10bhp_09u:1749": "BhP_09.22.003/2 yo 'jamīḍhasuto hyanya ṛkṣaḥ saṃvaraṇastataḥ",
  "GP10bhp_09u:1750": "BhP_09.22.004/1 tapatyāṃ sūryakanyāyāṃ kurukṣetrapatiḥ kuruḥ",
  "GP10bhp_09u:1751": "BhP_09.22.004/2 parīkṣiḥ sudhanurjahnurniṣadhaśca kuroḥ sutāḥ",
  "GP10bhp_09u:1752": "BhP_09.22.005/1 suhotro 'bhūt sudhanuṣaścyavano 'tha tataḥ kṛtī",
  "GP10bhp_09u:1753": "BhP_09.22.005/2 vasustasyoparicaro bṛhadrathamukhāstataḥ",
  "GP10bhp_09u:1754": "BhP_09.22.006/1 kuśāmbamatsyapratyagra cedipādyāśca cedipāḥ",
  "GP10bhp_09u:1755": "BhP_09.22.006/2 bṛhadrathāt kuśāgro 'bhūdṛṣabhastasya tatsutaḥ",
  "GP10bhp_09u:1756": "BhP_09.22.007/1 jajñe satyahito 'patyaṃ puṣpavāṃstatsuto jahuḥ",
  "GP10bhp_09u:1757": "BhP_09.22.007/2 anyasyāmapi bhāryāyāṃ śakale dve bṛhadrathāt",
  "GP10bhp_09u:1758": "BhP_09.22.008/1 ye mātrā bahirutsṛṣṭe jarayā cābhisandhite",
  "GP10bhp_09u:1759": "BhP_09.22.008/2 jīva jīveti krīḍantyā jarāsandho 'bhavat sutaḥ",
  "GP10bhp_09u:1760": "BhP_09.22.009/1 tataśca sahadevo 'bhūt somāpiryac chrutaśravāḥ",
  "GP10bhp_09u:1761": "BhP_09.22.009/2 parīkṣiranapatyo 'bhūt suratho nāma jāhnavaḥ",
  "GP10bhp_09u:1762": "BhP_09.22.010/1 tato vidūrathastasmāt sārvabhaumastato 'bhavat",
  "GP10bhp_09u:1763": "BhP_09.22.010/2 jayasenastattanayo rādhiko 'to 'yutāyv abhūt",
  "GP10bhp_09u:1764": "BhP_09.22.011/1 tataścākrodhanastasmāddevātithiramuṣya ca",
  "GP10bhp_09u:1765": "BhP_09.22.011/2 ṛkṣastasya dilīpo 'bhūt pratīpastasya cātmajaḥ",
  "GP10bhp_09u:1766": "BhP_09.22.012/1 devāpiḥ śāntanustasya bāhlīka iti cātmajāḥ",
  "GP10bhp_09u:1767": "BhP_09.22.012/2 pitṛrājyaṃ parityajya devāpistu vanaṃ gataḥ",
  "GP10bhp_09u:1768": "BhP_09.22.013/1 abhavac chāntanū rājā prāṅ mahābhiṣasaṃjñitaḥ",
  "GP10bhp_09u:1769": "BhP_09.22.013/2 yaṃ yaṃ karābhyāṃ spṛśati jīrṇaṃ yauvanameti saḥ",
  "GP10bhp_09u:1770": "BhP_09.22.014/1 śāntimāpnoti caivāgryāṃ karmaṇā tena śāntanuḥ",
  "GP10bhp_09u:1771": "BhP_09.22.014/2 samā dvādaśa tadrājye na vavarṣa yadā vibhuḥ",
  "GP10bhp_09u:1772": "BhP_09.22.015/1 śāntanurbrāhmaṇairuktaḥ parivettāyamagrabhuk",
  "GP10bhp_09u:1773": "BhP_09.22.015/2 rājyaṃ dehyagrajāyāśu purarāṣṭravivṛddhaye",
  "GP10bhp_09u:1774": "BhP_09.22.016/1 evamukto dvijairjyeṣṭhaṃ chandayāmāsa so 'bravīt",
  "GP10bhp_09u:1775": "BhP_09.22.016/2 tanmantriprahitairviprairvedādvibhraṃśito girā",
  "GP10bhp_09u:1776": "BhP_09.22.017/1 vedavādātivādān vai tadā devo vavarṣa ha",
  "GP10bhp_09u:1777": "BhP_09.22.017/2 devāpiryogamāsthāya kalāpagrāmamāśritaḥ",
  "GP10bhp_09u:1778": "BhP_09.22.018/1 somavaṃśe kalau naṣṭe kṛtādau sthāpayiṣyati",
  "GP10bhp_09u:1779": "BhP_09.22.018/2 bāhlīkāt somadatto 'bhūdbhūrirbhūriśravāstataḥ",
  "GP10bhp_09u:1780": "BhP_09.22.019/1 śalaśca śāntanorāsīdgaṅgāyāṃ bhīṣma ātmavān",
  "GP10bhp_09u:1781": "BhP_09.22.019/2 sarvadharmavidāṃ śreṣṭho mahābhāgavataḥ kaviḥ",
  "GP10bhp_09u:1782": "BhP_09.22.020/1 vīrayūthāgraṇīryena rāmo 'pi yudhi toṣitaḥ",
  "GP10bhp_09u:1783": "BhP_09.22.020/2 śāntanordāsakanyāyāṃ jajñe citrāṅgadaḥ sutaḥ",
  "GP10bhp_09u:1784": "BhP_09.22.021/1 vicitravīryaścāvarajo nāmnā citrāṅgado hataḥ",
  "GP10bhp_09u:1785": "BhP_09.22.021/2 yasyāṃ parāśarāt sākṣādavatīrṇo hareḥ kalā",
  "GP10bhp_09u:1786": "BhP_09.22.022/1 vedagupto muniḥ kṛṣṇo yato 'hamidamadhyagām",
  "GP10bhp_09u:1787": "BhP_09.22.022/2 hitvā svaśiṣyān pailādīn bhagavān bādarāyaṇaḥ",
  "GP10bhp_09u:1788": "BhP_09.22.023/1 mahyaṃ putrāya śāntāya paraṃ guhyamidaṃ jagau",
  "GP10bhp_09u:1789": "BhP_09.22.023/2 vicitravīryo 'thovāha kāśīrājasute balāt",
  "GP10bhp_09u:1790": "BhP_09.22.024/1 svayaṃvarādupānīte ambikāmbālike ubhe",
  "GP10bhp_09u:1791": "BhP_09.22.024/2 tayorāsaktahṛdayo gṛhīto yakṣmaṇā mṛtaḥ",
  "GP10bhp_09u:1792": "BhP_09.22.025/1 kṣetre 'prajasya vai bhrāturmātrokto bādarāyaṇaḥ",
  "GP10bhp_09u:1793": "BhP_09.22.025/2 dhṛtarāṣṭraṃ ca pāṇḍuṃ ca viduraṃ cāpyajījanat",
  "GP10bhp_09u:1794": "BhP_09.22.026/1 gāndhāryāṃ dhṛtarāṣṭrasya jajñe putraśataṃ nṛpa",
  "GP10bhp_09u:1795": "BhP_09.22.026/2 tatra duryodhano jyeṣṭho duḥśalā cāpi kanyakā",
  "GP10bhp_09u:1796": "BhP_09.22.027/1 śāpān maithunaruddhasya pāṇḍoḥ kuntyāṃ mahārathāḥ",
  "GP10bhp_09u:1797": "BhP_09.22.027/2 jātā dharmānilendrebhyo yudhiṣṭhiramukhāstrayaḥ",
  "GP10bhp_09u:1798": "BhP_09.22.028/1 nakulaḥ sahadevaśca mādryāṃ nāsatyadasrayoḥ",
  "GP10bhp_09u:1799": "BhP_09.22.028/2 draupadyāṃ pañca pañcabhyaḥ putrāste pitaro 'bhavan",
  "GP10bhp_09u:1800": "BhP_09.22.029/1 yudhiṣṭhirāt prativindhyaḥ śrutaseno vṛkodarāt",
  "GP10bhp_09u:1801": "BhP_09.22.029/2 arjunāc chrutakīrtistu śatānīkastu nākuliḥ",
  "GP10bhp_09u:1802": "BhP_09.22.030/1 sahadevasuto rājan chrutakarmā tathāpare",
  "GP10bhp_09u:1803": "BhP_09.22.030/2 yudhiṣṭhirāt tu pauravyāṃ devako 'tha ghaṭotkacaḥ",
  "GP10bhp_09u:1804": "BhP_09.22.031/1 bhīmasenāddhiḍimbāyāṃ kālyāṃ sarvagatastataḥ",
  "GP10bhp_09u:1805": "BhP_09.22.031/2 sahadevāt suhotraṃ tu vijayāsūta pārvatī",
  "GP10bhp_09u:1806": "BhP_09.22.032/1 kareṇumatyāṃ nakulo naramitraṃ tathārjunaḥ",
  "GP10bhp_09u:1807": "BhP_09.22.032/2 irāvantamulupyāṃ vai sutāyāṃ babhruvāhanam",
  "GP10bhp_09u:1808": "BhP_09.22.032/3 maṇipurapateḥ so 'pi tatputraḥ putrikāsutaḥ",
  "GP10bhp_09u:1809": "BhP_09.22.033/1 tava tātaḥ subhadrāyāmabhimanyurajāyata",
  "GP10bhp_09u:1810": "BhP_09.22.033/2 sarvātirathajidvīra uttarāyāṃ tato bhavān",
  "GP10bhp_09u:1811": "BhP_09.22.034/1 parikṣīṇeṣu kuruṣu drauṇerbrahmāstratejasā",
  "GP10bhp_09u:1812": "BhP_09.22.034/2 tvaṃ ca kṛṣṇānubhāvena sajīvo mocito 'ntakāt",
  "GP10bhp_09u:1813": "BhP_09.22.035/1 taveme tanayāstāta janamejayapūrvakāḥ",
  "GP10bhp_09u:1814": "BhP_09.22.035/2 śrutaseno bhīmasena ugrasenaśca vīryavān",
  "GP10bhp_09u:1815": "BhP_09.22.036/1 janamejayastvāṃ viditvā takṣakān nidhanaṃ gatam",
  "GP10bhp_09u:1816": "BhP_09.22.036/2 sarpān vai sarpayāgāgnau sa hoṣyati ruṣānvitaḥ",
  "GP10bhp_09u:1817": "BhP_09.22.037/1 kālaṣeyaṃ purodhāya turaṃ turagamedhaṣāṭ",
  "GP10bhp_09u:1818": "BhP_09.22.037/2 samantāt pṛthivīṃ sarvāṃ jitvā yakṣyati cādhvaraiḥ",
  "GP10bhp_09u:1819": "BhP_09.22.038/1 tasya putraḥ śatānīko yājñavalkyāt trayīṃ paṭhan",
  "GP10bhp_09u:1820": "BhP_09.22.038/2 astrajñānaṃ kriyājñānaṃ śaunakāt parameṣyati",
  "GP10bhp_09u:1821": "BhP_09.22.039/1 sahasrānīkastatputrastataścaivāśvamedhajaḥ",
  "GP10bhp_09u:1822": "BhP_09.22.039/2 asīmakṛṣṇastasyāpi nemicakrastu tatsutaḥ",
  "GP10bhp_09u:1823": "BhP_09.22.040/1 gajāhvaye hṛte nadyā kauśāmbyāṃ sādhu vatsyati",
  "GP10bhp_09u:1824": "BhP_09.22.040/2 uktastataścitrarathastasmāc chucirathaḥ sutaḥ",
  "GP10bhp_09u:1825": "BhP_09.22.041/1 tasmāc ca vṛṣṭimāṃstasya suṣeṇo 'tha mahīpatiḥ",
  "GP10bhp_09u:1826": "BhP_09.22.041/2 sunīthastasya bhavitā nṛcakṣuryat sukhīnalaḥ",
  "GP10bhp_09u:1827": "BhP_09.22.042/1 pariplavaḥ sutastasmān medhāvī sunayātmajaḥ",
  "GP10bhp_09u:1828": "BhP_09.22.042/2 nṛpañjayastato dūrvastimistasmāj janiṣyati",
  "GP10bhp_09u:1829": "BhP_09.22.043/1 timerbṛhadrathastasmāc chatānīkaḥ sudāsajaḥ",
  "GP10bhp_09u:1830": "BhP_09.22.043/2 śatānīkāddurdamanastasyāpatyaṃ mahīnaraḥ",
  "GP10bhp_09u:1831": "BhP_09.22.044/1 daṇḍapāṇirnimistasya kṣemako bhavitā yataḥ",
  "GP10bhp_09u:1832": "BhP_09.22.044/2 brahmakṣatrasya vai yonirvaṃśo devarṣisatkṛtaḥ",
  "GP10bhp_09u:1833": "BhP_09.22.045/1 kṣemakaṃ prāpya rājānaṃ saṃsthāṃ prāpsyati vai kalau",
  "GP10bhp_09u:1834": "BhP_09.22.045/2 atha māgadharājāno bhāvino ye vadāmi te",
  "GP10bhp_09u:1835": "BhP_09.22.046/1 bhavitā sahadevasya mārjāriryac chrutaśravāḥ",
  "GP10bhp_09u:1836": "BhP_09.22.046/2 tato yutāyustasyāpi niramitro 'tha tatsutaḥ",
  "GP10bhp_09u:1837": "BhP_09.22.047/1 sunakṣatraḥ sunakṣatrādbṛhatseno 'tha karmajit",
  "GP10bhp_09u:1838": "BhP_09.22.047/2 tataḥ sutañjayādvipraḥ śucistasya bhaviṣyati",
  "GP10bhp_09u:1839": "BhP_09.22.048/1 kṣemo 'tha suvratastasmāddharmasūtraḥ samastataḥ",
  "GP10bhp_09u:1840": "BhP_09.22.048/2 dyumatseno 'tha sumatiḥ subalo janitā tataḥ",
  "GP10bhp_09u:1841": "BhP_09.22.049/1 sunīthaḥ satyajidatha viśvajidyadripuñjayaḥ",
  "GP10bhp_09u:1842": "BhP_09.22.049/2 bārhadrathāśca bhūpālā bhāvyāḥ sāhasravatsaram",
  "GP10bhp_09u:1843": "BhP_09.23.001/0 śrīśuka uvāca",
  "GP10bhp_09u:1844": "BhP_09.23.001/1 anoḥ sabhānaraścakṣuḥ pareṣṇuśca trayaḥ sutāḥ",
  "GP10bhp_09u:1845": "BhP_09.23.001/2 sabhānarāt kālanaraḥ sṛñjayastatsutastataḥ",
  "GP10bhp_09u:1846": "BhP_09.23.002/1 janamejayastasya putro mahāśālo mahāmanāḥ",
  "GP10bhp_09u:1847": "BhP_09.23.002/2 uśīnarastitikṣuśca mahāmanasa ātmajau",
  "GP10bhp_09u:1848": "BhP_09.23.003/1 śibirvaraḥ kṛmirdakṣaścatvārośīnarātmajāḥ",
  "GP10bhp_09u:1849": "BhP_09.23.003/2 vṛṣādarbhaḥ sudhīraśca madraḥ kekaya ātmavān",
  "GP10bhp_09u:1850": "BhP_09.23.004/1 śibeścatvāra evāsaṃstitikṣośca ruṣadrathaḥ",
  "GP10bhp_09u:1851": "BhP_09.23.004/2 tato homo 'tha sutapā baliḥ sutapaso 'bhavat",
  "GP10bhp_09u:1852": "BhP_09.23.005/1 aṅgavaṅgakaliṅgādyāḥ suhmapuṇḍrauḍrasaṃjñitāḥ",
  "GP10bhp_09u:1853": "BhP_09.23.005/2 jajñire dīrghatamaso baleḥ kṣetre mahīkṣitaḥ",
  "GP10bhp_09u:1854": "BhP_09.23.006/1 cakruḥ svanāmnā viṣayān ṣaḍ imān prācyakāṃśca te",
  "GP10bhp_09u:1855": "BhP_09.23.006/2 khalapāno 'ṅgato jajñe tasmāddivirathastataḥ",
  "GP10bhp_09u:1856": "BhP_09.23.007/1 suto dharmaratho yasya jajñe citraratho 'prajāḥ",
  "GP10bhp_09u:1857": "BhP_09.23.007/2 romapāda iti khyātastasmai daśarathaḥ sakhā",
  "GP10bhp_09u:1858": "BhP_09.23.008/1 śāntāṃ svakanyāṃ prāyacchadṛṣyaśṛṅga uvāha yām",
  "GP10bhp_09u:1859": "BhP_09.23.008/2 deve 'varṣati yaṃ rāmā āninyurhariṇīsutam",
  "GP10bhp_09u:1860": "BhP_09.23.009/1 nāṭyasaṅgītavāditrairvibhramāliṅganārhaṇaiḥ",
  "GP10bhp_09u:1861": "BhP_09.23.009/2 sa tu rājño 'napatyasya nirūpyeṣṭiṃ marutvate",
  "GP10bhp_09u:1862": "BhP_09.23.010/1 prajāmadāddaśaratho yena lebhe 'prajāḥ prajāḥ",
  "GP10bhp_09u:1863": "BhP_09.23.010/2 caturaṅgo romapādāt pṛthulākṣastu tatsutaḥ",
  "GP10bhp_09u:1864": "BhP_09.23.011/1 bṛhadratho bṛhatkarmā bṛhadbhānuśca tatsutāḥ",
  "GP10bhp_09u:1865": "BhP_09.23.011/2 ādyādbṛhanmanāstasmāj jayadratha udāhṛtaḥ",
  "GP10bhp_09u:1866": "BhP_09.23.012/1 vijayastasya sambhūtyāṃ tato dhṛtirajāyata",
  "GP10bhp_09u:1867": "BhP_09.23.012/2 tato dhṛtavratastasya satkarmādhirathastataḥ",
  "GP10bhp_09u:1868": "BhP_09.23.013/1 yo 'sau gaṅgātaṭe krīḍan mañjūṣāntargataṃ śiśum",
  "GP10bhp_09u:1869": "BhP_09.23.013/2 kuntyāpaviddhaṃ kānīnamanapatyo 'karot sutam",
  "GP10bhp_09u:1870": "BhP_09.23.014/1 vṛṣasenaḥ sutastasya karṇasya jagatīpate",
  "GP10bhp_09u:1871": "BhP_09.23.014/2 druhyośca tanayo babhruḥ setustasyātmajastataḥ",
  "GP10bhp_09u:1872": "BhP_09.23.015/1 ārabdhastasya gāndhārastasya dharmastato dhṛtaḥ",
  "GP10bhp_09u:1873": "BhP_09.23.015/2 dhṛtasya durmadastasmāt pracetāḥ prācetasaḥ śatam",
  "GP10bhp_09u:1874": "BhP_09.23.016/1 mlecchādhipatayo 'bhūvannudīcīṃ diśamāśritāḥ",
  "GP10bhp_09u:1875": "BhP_09.23.016/2 turvasośca suto vahnirvahnerbhargo 'tha bhānumān",
  "GP10bhp_09u:1876": "BhP_09.23.017/1 tribhānustatsuto 'syāpi karandhama udāradhīḥ",
  "GP10bhp_09u:1877": "BhP_09.23.017/2 marutastatsuto 'putraḥ putraṃ pauravamanvabhūt",
  "GP10bhp_09u:1878": "BhP_09.23.018/1 duṣmantaḥ sa punarbheje svavaṃśaṃ rājyakāmukaḥ",
  "GP10bhp_09u:1879": "BhP_09.23.018/2 yayāterjyeṣṭhaputrasya yadorvaṃśaṃ nararṣabha",
  "GP10bhp_09u:1880": "BhP_09.23.019/1 varṇayāmi mahāpuṇyaṃ sarvapāpaharaṃ nṛṇām",
  "GP10bhp_09u:1881": "BhP_09.23.019/2 yadorvaṃśaṃ naraḥ śrutvā sarvapāpaiḥ pramucyate",
  "GP10bhp_09u:1882": "BhP_09.23.020/1 yatrāvatīrṇo bhagavān paramātmā narākṛtiḥ",
  "GP10bhp_09u:1883": "BhP_09.23.020/2 yadoḥ sahasrajit kroṣṭā nalo ripuriti śrutāḥ",
  "GP10bhp_09u:1884": "BhP_09.23.021/1 catvāraḥ sūnavastatra śatajit prathamātmajaḥ",
  "GP10bhp_09u:1885": "BhP_09.23.021/2 mahāhayo reṇuhayo haihayaśceti tatsutāḥ",
  "GP10bhp_09u:1886": "BhP_09.23.022/1 dharmastu haihayasuto netraḥ kunteḥ pitā tataḥ",
  "GP10bhp_09u:1887": "BhP_09.23.022/2 sohañjirabhavat kuntermahiṣmān bhadrasenakaḥ",
  "GP10bhp_09u:1888": "BhP_09.23.023/1 durmado bhadrasenasya dhanakaḥ kṛtavīryasūḥ",
  "GP10bhp_09u:1889": "BhP_09.23.023/2 kṛtāgniḥ kṛtavarmā ca kṛtaujā dhanakātmajāḥ",
  "GP10bhp_09u:1890": "BhP_09.23.024/1 arjunaḥ kṛtavīryasya saptadvīpeśvaro 'bhavat",
  "GP10bhp_09u:1891": "BhP_09.23.024/2 dattātreyāddhareraṃśāt prāptayogamahāguṇaḥ",
  "GP10bhp_09u:1892": "BhP_09.23.025/1 na nūnaṃ kārtavīryasya gatiṃ yāsyanti pārthivāḥ",
  "GP10bhp_09u:1893": "BhP_09.23.025/2 yajñadānatapoyogaiḥ śrutavīryadayādibhiḥ",
  "GP10bhp_09u:1894": "BhP_09.23.026/1 pañcāśīti sahasrāṇi hyavyāhatabalaḥ samāḥ",
  "GP10bhp_09u:1895": "BhP_09.23.026/2 anaṣṭavittasmaraṇo bubhuje 'kṣayyaṣaḍvasu",
  "GP10bhp_09u:1896": "BhP_09.23.027/1 tasya putrasahasreṣu pañcaivorvaritā mṛdhe",
  "GP10bhp_09u:1897": "BhP_09.23.027/2 jayadhvajaḥ śūraseno vṛṣabho madhurūrjitaḥ",
  "GP10bhp_09u:1898": "BhP_09.23.028/1 jayadhvajāt tālajaṅghastasya putraśataṃ tv abhūt",
  "GP10bhp_09u:1899": "BhP_09.23.028/2 kṣatraṃ yat tālajaṅghākhyamaurvatejopasaṃhṛtam",
  "GP10bhp_09u:1900": "BhP_09.23.029/1 teṣāṃ jyeṣṭho vītihotro vṛṣṇiḥ putro madhoḥ smṛtaḥ",
  "GP10bhp_09u:1901": "BhP_09.23.029/2 tasya putraśataṃ tv āsīdvṛṣṇijyeṣṭhaṃ yataḥ kulam",
  "GP10bhp_09u:1902": "BhP_09.23.030/1 mādhavā vṛṣṇayo rājan yādavāśceti saṃjñitāḥ",
  "GP10bhp_09u:1903": "BhP_09.23.030/2 yaduputrasya ca kroṣṭoḥ putro vṛjinavāṃstataḥ",
  "GP10bhp_09u:1904": "BhP_09.23.031/1 svāhito 'to viṣadgurvai tasya citrarathastataḥ",
  "GP10bhp_09u:1905": "BhP_09.23.031/2 śaśabindurmahāyogī mahābhāgo mahān abhūt",
  "GP10bhp_09u:1906": "BhP_09.23.032/1 caturdaśamahāratnaścakravartyaparājitaḥ",
  "GP10bhp_09u:1907": "BhP_09.23.032/2 tasya patnīsahasrāṇāṃ daśānāṃ sumahāyaśāḥ",
  "GP10bhp_09u:1908": "BhP_09.23.033/1 daśalakṣasahasrāṇi putrāṇāṃ tāsv ajījanat",
  "GP10bhp_09u:1909": "BhP_09.23.033/2 teṣāṃ tu ṣaṭ pradhānānāṃ pṛthuśravasa ātmajaḥ",
  "GP10bhp_09u:1910": "BhP_09.23.034/1 dharmo nāmośanā tasya hayamedhaśatasya yāṭ",
  "GP10bhp_09u:1911": "BhP_09.23.034/2 tatsuto rucakastasya pañcāsannātmajāḥ śṛṇu",
  "GP10bhp_09u:1912": "BhP_09.23.035/1 purujidrukmarukmeṣu pṛthujyāmaghasaṃjñitāḥ",
  "GP10bhp_09u:1913": "BhP_09.23.035/2 jyāmaghastv aprajo 'pyanyāṃ bhāryāṃ śaibyāpatirbhayāt",
  "GP10bhp_09u:1914": "BhP_09.23.036/1 nāvindac chatrubhavanādbhojyāṃ kanyāmahāraṣīt",
  "GP10bhp_09u:1915": "BhP_09.23.036/2 rathasthāṃ tāṃ nirīkṣyāha śaibyā patimamarṣitā",
  "GP10bhp_09u:1916": "BhP_09.23.037/1 keyaṃ kuhaka matsthānaṃ rathamāropiteti vai",
  "GP10bhp_09u:1917": "BhP_09.23.037/2 snuṣā tavetyabhihite smayantī patimabravīt",
  "GP10bhp_09u:1918": "BhP_09.23.038/1 ahaṃ bandhyāsapatnī ca snuṣā me yujyate katham",
  "GP10bhp_09u:1919": "BhP_09.23.038/2 janayiṣyasi yaṃ rājñi tasyeyamupayujyate",
  "GP10bhp_09u:1920": "BhP_09.23.039/1 anvamodanta tadviśve devāḥ pitara eva ca",
  "GP10bhp_09u:1921": "BhP_09.23.039/2 śaibyā garbhamadhāt kāle kumāraṃ suṣuve śubham",
  "GP10bhp_09u:1922": "BhP_09.23.039/3 sa vidarbha iti prokta upayeme snuṣāṃ satīm",
  "GP10bhp_09u:1923": "BhP_09.24.001/0 śrīśuka uvāca",
  "GP10bhp_09u:1924": "BhP_09.24.001/1 tasyāṃ vidarbho 'janayat putrau nāmnā kuśakrathau",
  "GP10bhp_09u:1925": "BhP_09.24.001/2 tṛtīyaṃ romapādaṃ ca vidarbhakulanandanam",
  "GP10bhp_09u:1926": "BhP_09.24.002/1 romapādasuto babhrurbabhroḥ kṛtirajāyata",
  "GP10bhp_09u:1927": "BhP_09.24.002/2 uśikastatsutastasmāc cediścaidyādayo nṛpāḥ",
  "GP10bhp_09u:1928": "BhP_09.24.003/1 krathasya kuntiḥ putro 'bhūd vṛṣṇistasyātha nirvṛtiḥ",
  "GP10bhp_09u:1929": "BhP_09.24.003/2 tato daśārho nāmnābhūt tasya vyomaḥ sutastataḥ",
  "GP10bhp_09u:1930": "BhP_09.24.004/1 jīmūto vikṛtistasya yasya bhīmarathaḥ sutaḥ",
  "GP10bhp_09u:1931": "BhP_09.24.004/2 tato navarathaḥ putro jāto daśarathastataḥ",
  "GP10bhp_09u:1932": "BhP_09.24.005/1 karambhiḥ śakuneḥ putro devarātastadātmajaḥ",
  "GP10bhp_09u:1933": "BhP_09.24.005/2 devakṣatrastatastasya madhuḥ kuruvaśādanuḥ",
  "GP10bhp_09u:1934": "BhP_09.24.006/1 puruhotrastv anoḥ putrastasyāyuḥ sātvatastataḥ",
  "GP10bhp_09u:1935": "BhP_09.24.006/2 bhajamāno bhajirdivyo vṛṣṇirdevāvṛdho 'ndhakaḥ",
  "GP10bhp_09u:1936": "BhP_09.24.007/1 sātvatasya sutāḥ sapta mahābhojaśca māriṣa",
  "GP10bhp_09u:1937": "BhP_09.24.007/2 bhajamānasya nimlociḥ kiṅkaṇo dhṛṣṭireva ca",
  "GP10bhp_09u:1938": "BhP_09.24.008/1 ekasyāmātmajāḥ patnyāmanyasyāṃ ca trayaḥ sutāḥ",
  "GP10bhp_09u:1939": "BhP_09.24.008/2 śatājic ca sahasrājidayutājiditi prabho",
  "GP10bhp_09u:1940": "BhP_09.24.009/1 babhrurdevāvṛdhasutastayoḥ ślokau paṭhantyamū",
  "GP10bhp_09u:1941": "BhP_09.24.009/2 yathaiva śṛṇumo dūrāt sampaśyāmastathāntikāt",
  "GP10bhp_09u:1942": "BhP_09.24.010/1 babhruḥ śreṣṭho manuṣyāṇāṃ devairdevāvṛdhaḥ samaḥ",
  "GP10bhp_09u:1943": "BhP_09.24.010/2 puruṣāḥ pañcaṣaṣṭiśca ṣaṭsahasrāṇi cāṣṭa ca",
  "GP10bhp_09u:1944": "BhP_09.24.011/1 ye 'mṛtatvamanuprāptā babhrordevāvṛdhādapi",
  "GP10bhp_09u:1945": "BhP_09.24.011/2 mahābhojo 'tidharmātmā bhojā āsaṃstadanvaye",
  "GP10bhp_09u:1946": "BhP_09.24.012/1 vṛṣṇeḥ sumitraḥ putro 'bhūdyudhājic ca parantapa",
  "GP10bhp_09u:1947": "BhP_09.24.012/2 śinistasyānamitraśca nighno 'bhūdanamitrataḥ",
  "GP10bhp_09u:1948": "BhP_09.24.013/1 satrājitaḥ prasenaśca nighnasyāthāsatuḥ sutau",
  "GP10bhp_09u:1949": "BhP_09.24.013/2 anamitrasuto yo 'nyaḥ śinistasya ca satyakaḥ",
  "GP10bhp_09u:1950": "BhP_09.24.014/1 yuyudhānaḥ sātyakirvai jayastasya kuṇistataḥ",
  "GP10bhp_09u:1951": "BhP_09.24.014/2 yugandharo 'namitrasya vṛṣṇiḥ putro 'parastataḥ",
  "GP10bhp_09u:1952": "BhP_09.24.015/1 śvaphalkaścitrarathaśca gāndinyāṃ ca śvaphalkataḥ",
  "GP10bhp_09u:1953": "BhP_09.24.015/2 akrūrapramukhā āsan putrā dvādaśa viśrutāḥ",
  "GP10bhp_09u:1954": "BhP_09.24.016/1 āsaṅgaḥ sārameyaśca mṛduro mṛduvidgiriḥ",
  "GP10bhp_09u:1955": "BhP_09.24.016/2 dharmavṛddhaḥ sukarmā ca kṣetropekṣo 'rimardanaḥ",
  "GP10bhp_09u:1956": "BhP_09.24.017/1 śatrughno gandhamādaśca pratibāhuśca dvādaśa",
  "GP10bhp_09u:1957": "BhP_09.24.017/2 teṣāṃ svasā sucārākhyā dvāv akrūrasutāv api",
  "GP10bhp_09u:1958": "BhP_09.24.018/1 devavān upadevaśca tathā citrarathātmajāḥ",
  "GP10bhp_09u:1959": "BhP_09.24.018/2 pṛthurvidūrathādyāśca bahavo vṛṣṇinandanāḥ",
  "GP10bhp_09u:1960": "BhP_09.24.019/1 kukuro bhajamānaśca śuciḥ kambalabarhiṣaḥ",
  "GP10bhp_09u:1961": "BhP_09.24.019/2 kukurasya suto vahnirvilomā tanayastataḥ",
  "GP10bhp_09u:1962": "BhP_09.24.020/1 kapotaromā tasyānuḥ sakhā yasya ca tumburuḥ",
  "GP10bhp_09u:1963": "BhP_09.24.020/2 andhakāddundubhistasmādavidyotaḥ punarvasuḥ",
  "GP10bhp_09u:1964": "BhP_09.24.021/1 tasyāhukaścāhukī ca kanyā caivāhukātmajau",
  "GP10bhp_09u:1965": "BhP_09.24.021/2 devakaścograsenaśca catvāro devakātmajāḥ",
  "GP10bhp_09u:1966": "BhP_09.24.022/1 devavān upadevaśca sudevo devavardhanaḥ",
  "GP10bhp_09u:1967": "BhP_09.24.022/2 teṣāṃ svasāraḥ saptāsan dhṛtadevādayo nṛpa",
  "GP10bhp_09u:1968": "BhP_09.24.023/1 śāntidevopadevā ca śrīdevā devarakṣitā",
  "GP10bhp_09u:1969": "BhP_09.24.023/2 sahadevā devakī ca vasudeva uvāha tāḥ",
  "GP10bhp_09u:1970": "BhP_09.24.024/1 kaṃsaḥ sunāmā nyagrodhaḥ kaṅkaḥ śaṅkuḥ suhūstathā",
  "GP10bhp_09u:1971": "BhP_09.24.024/2 rāṣṭrapālo 'tha dhṛṣṭiśca tuṣṭimān augrasenayaḥ",
  "GP10bhp_09u:1972": "BhP_09.24.025/1 kaṃsā kaṃsavatī kaṅkā śūrabhū rāṣṭrapālikā",
  "GP10bhp_09u:1973": "BhP_09.24.025/2 ugrasenaduhitaro vasudevānujastriyaḥ",
  "GP10bhp_09u:1974": "BhP_09.24.026/1 śūro vidūrathādāsīdbhajamānastu tatsutaḥ",
  "GP10bhp_09u:1975": "BhP_09.24.026/2 śinistasmāt svayaṃ bhojo hṛdikastatsuto mataḥ",
  "GP10bhp_09u:1976": "BhP_09.24.027/1 devamīḍhaḥ śatadhanuḥ kṛtavarmeti tatsutāḥ",
  "GP10bhp_09u:1977": "BhP_09.24.027/2 devamīḍhasya śūrasya māriṣā nāma patnyabhūt",
  "GP10bhp_09u:1978": "BhP_09.24.028/1 tasyāṃ sa janayāmāsa daśa putrān akalmaṣān",
  "GP10bhp_09u:1979": "BhP_09.24.028/2 vasudevaṃ devabhāgaṃ devaśravasamānakam",
  "GP10bhp_09u:1980": "BhP_09.24.029/1 sṛñjayaṃ śyāmakaṃ kaṅkaṃ śamīkaṃ vatsakaṃ vṛkam",
  "GP10bhp_09u:1981": "BhP_09.24.029/2 devadundubhayo nedurānakā yasya janmani",
  "GP10bhp_09u:1982": "BhP_09.24.030/1 vasudevaṃ hareḥ sthānaṃ vadantyānakadundubhim",
  "GP10bhp_09u:1983": "BhP_09.24.030/2 pṛthā ca śrutadevā ca śrutakīrtiḥ śrutaśravāḥ",
  "GP10bhp_09u:1984": "BhP_09.24.031/1 rājādhidevī caiteṣāṃ bhaginyaḥ pañca kanyakāḥ",
  "GP10bhp_09u:1985": "BhP_09.24.031/2 kunteḥ sakhyuḥ pitā śūro hyaputrasya pṛthāmadāt",
  "GP10bhp_09u:1986": "BhP_09.24.032/1 sāpa durvāsaso vidyāṃ devahūtīṃ pratoṣitāt",
  "GP10bhp_09u:1987": "BhP_09.24.032/2 tasyā vīryaparīkṣārthamājuhāva raviṃ śuciḥ",
  "GP10bhp_09u:1988": "BhP_09.24.033/1 tadaivopāgataṃ devaṃ vīkṣya vismitamānasā",
  "GP10bhp_09u:1989": "BhP_09.24.033/2 pratyayārthaṃ prayuktā me yāhi deva kṣamasva me",
  "GP10bhp_09u:1990": "BhP_09.24.034/1 amoghaṃ devasandarśamādadhe tvayi cātmajam",
  "GP10bhp_09u:1991": "BhP_09.24.034/2 yoniryathā na duṣyeta kartāhaṃ te sumadhyame",
  "GP10bhp_09u:1992": "BhP_09.24.035/1 iti tasyāṃ sa ādhāya garbhaṃ sūryo divaṃ gataḥ",
  "GP10bhp_09u:1993": "BhP_09.24.035/2 sadyaḥ kumāraḥ sañjajñe dvitīya iva bhāskaraḥ",
  "GP10bhp_09u:1994": "BhP_09.24.036/1 taṃ sātyajan nadītoye kṛcchrāl lokasya bibhyatī",
  "GP10bhp_09u:1995": "BhP_09.24.036/2 prapitāmahastāmuvāha pāṇḍurvai satyavikramaḥ",
  "GP10bhp_09u:1996": "BhP_09.24.037/1 śrutadevāṃ tu kārūṣo vṛddhaśarmā samagrahīt",
  "GP10bhp_09u:1997": "BhP_09.24.037/2 yasyāmabhūddantavakra ṛṣiśapto diteḥ sutaḥ",
  "GP10bhp_09u:1998": "BhP_09.24.038/1 kaikeyo dhṛṣṭaketuśca śrutakīrtimavindata",
  "GP10bhp_09u:1999": "BhP_09.24.038/2 santardanādayastasyāṃ pañcāsan kaikayāḥ sutāḥ",
  "GP10bhp_09u:2000": "BhP_09.24.039/1 rājādhidevyāmāvantyau jayaseno 'janiṣṭa ha",
  "GP10bhp_09u:2001": "BhP_09.24.039/2 damaghoṣaścedirājaḥ śrutaśravasamagrahīt",
  "GP10bhp_09u:2002": "BhP_09.24.040/1 śiśupālaḥ sutastasyāḥ kathitastasya sambhavaḥ",
  "GP10bhp_09u:2003": "BhP_09.24.040/2 devabhāgasya kaṃsāyāṃ citraketubṛhadbalau",
  "GP10bhp_09u:2004": "BhP_09.24.041/1 kaṃsavatyāṃ devaśravasaḥ suvīra iṣumāṃstathā",
  "GP10bhp_09u:2005": "BhP_09.24.041/2 bakaḥ kaṅkāt tu kaṅkāyāṃ satyajit purujit tathā",
  "GP10bhp_09u:2006": "BhP_09.24.042/1 sṛñjayo rāṣṭrapālyāṃ ca vṛṣadurmarṣaṇādikān",
  "GP10bhp_09u:2007": "BhP_09.24.042/2 harikeśahiraṇyākṣau śūrabhūmyāṃ ca śyāmakaḥ",
  "GP10bhp_09u:2008": "BhP_09.24.043/1 miśrakeśyāmapsarasi vṛkādīn vatsakastathā",
  "GP10bhp_09u:2009": "BhP_09.24.043/2 takṣapuṣkaraśālādīn durvākṣyāṃ vṛka ādadhe",
  "GP10bhp_09u:2010": "BhP_09.24.044/1 sumitrārjunapālādīn samīkāt tu sudāmanī",
  "GP10bhp_09u:2011": "BhP_09.24.044/2 ānakaḥ karṇikāyāṃ vai ṛtadhāmājayāv api",
  "GP10bhp_09u:2012": "BhP_09.24.045/1 pauravī rohiṇī bhadrā madirā rocanā ilā",
  "GP10bhp_09u:2013": "BhP_09.24.045/2 devakīpramukhāścāsan patnya ānakadundubheḥ",
  "GP10bhp_09u:2014": "BhP_09.24.046/1 balaṃ gadaṃ sāraṇaṃ ca durmadaṃ vipulaṃ dhruvam",
  "GP10bhp_09u:2015": "BhP_09.24.046/2 vasudevastu rohiṇyāṃ kṛtādīn udapādayat",
  "GP10bhp_09u:2016": "BhP_09.24.047/1 subhadro bhadrabāhuśca durmado bhadra eva ca",
  "GP10bhp_09u:2017": "BhP_09.24.047/2 pauravyāstanayā hyete bhūtādyā dvādaśābhavan",
  "GP10bhp_09u:2018": "BhP_09.24.048/1 nandopanandakṛtaka śūrādyā madirātmajāḥ",
  "GP10bhp_09u:2019": "BhP_09.24.048/2 kauśalyā keśinaṃ tv ekamasūta kulanandanam",
  "GP10bhp_09u:2020": "BhP_09.24.049/1 rocanāyāmato jātā hastahemāṅgadādayaḥ",
  "GP10bhp_09u:2021": "BhP_09.24.049/2 ilāyāmuruvalkādīn yadumukhyān ajījanat",
  "GP10bhp_09u:2022": "BhP_09.24.050/1 vipṛṣṭho dhṛtadevāyāmeka ānakadundubheḥ",
  "GP10bhp_09u:2023": "BhP_09.24.050/2 śāntidevātmajā rājan praśamaprasitādayaḥ",
  "GP10bhp_09u:2024": "BhP_09.24.051/1 rājanyakalpavarṣādyā upadevāsutā daśa",
  "GP10bhp_09u:2025": "BhP_09.24.051/2 vasuhaṃsasuvaṃśādyāḥ śrīdevāyāstu ṣaṭ sutāḥ",
  "GP10bhp_09u:2026": "BhP_09.24.052/1 devarakṣitayā labdhā nava cātra gadādayaḥ",
  "GP10bhp_09u:2027": "BhP_09.24.052/2 vasudevaḥ sutān aṣṭāv ādadhe sahadevayā",
  "GP10bhp_09u:2028": "BhP_09.24.053/1 pravaraśrutamukhyāṃśca sākṣāddharmo vasūn iva",
  "GP10bhp_09u:2029": "BhP_09.24.053/2 vasudevastu devakyāmaṣṭa putrān ajījanat",
  "GP10bhp_09u:2030": "BhP_09.24.054/1 kīrtimantaṃ suṣeṇaṃ ca bhadrasenamudāradhīḥ",
  "GP10bhp_09u:2031": "BhP_09.24.054/2 ṛjuṃ sammardanaṃ bhadraṃ saṅkarṣaṇamahīśvaram",
  "GP10bhp_09u:2032": "BhP_09.24.055/1 aṣṭamastu tayorāsīt svayameva hariḥ kila",
  "GP10bhp_09u:2033": "BhP_09.24.055/2 subhadrā ca mahābhāgā tava rājan pitāmahī",
  "GP10bhp_09u:2034": "BhP_09.24.056/1 yadā yadā hi dharmasya kṣayo vṛddhiśca pāpmanaḥ",
  "GP10bhp_09u:2035": "BhP_09.24.056/2 tadā tu bhagavān īśa ātmānaṃ sṛjate hariḥ",
  "GP10bhp_09u:2036": "BhP_09.24.057/1 na hyasya janmano hetuḥ karmaṇo vā mahīpate",
  "GP10bhp_09u:2037": "BhP_09.24.057/2 ātmamāyāṃ vineśasya parasya draṣṭurātmanaḥ",
  "GP10bhp_09u:2038": "BhP_09.24.058/1 yan māyāceṣṭitaṃ puṃsaḥ sthityutpattyapyayāya hi",
  "GP10bhp_09u:2039": "BhP_09.24.058/2 anugrahastannivṛtterātmalābhāya ceṣyate",
  "GP10bhp_09u:2040": "BhP_09.24.059/1 akṣauhiṇīnāṃ patibhirasurairnṛpalāñchanaiḥ",
  "GP10bhp_09u:2041": "BhP_09.24.059/2 bhuva ākramyamāṇāyā abhārāya kṛtodyamaḥ",
  "GP10bhp_09u:2042": "BhP_09.24.060/1 karmāṇyaparimeyāṇi manasāpi sureśvaraiḥ",
  "GP10bhp_09u:2043": "BhP_09.24.060/2 sahasaṅkarṣaṇaścakre bhagavān madhusūdanaḥ",
  "GP10bhp_09u:2044": "BhP_09.24.061/1 kalau janiṣyamāṇānāṃ duḥkhaśokatamonudam",
  "GP10bhp_09u:2045": "BhP_09.24.061/2 anugrahāya bhaktānāṃ supuṇyaṃ vyatanodyaśaḥ",
  "GP10bhp_09u:2046": "BhP_09.24.062/1 yasmin satkarṇapīyuṣe yaśastīrthavare sakṛt",
  "GP10bhp_09u:2047": "BhP_09.24.062/2 śrotrāñjalirupaspṛśya dhunute karmavāsanām",
  "GP10bhp_09u:2048": "BhP_09.24.063/1 bhojavṛṣṇyandhakamadhu śūrasenadaśārhakaiḥ",
  "GP10bhp_09u:2049": "BhP_09.24.063/2 ślāghanīyehitaḥ śaśvat kurusṛñjayapāṇḍubhiḥ",
  "GP10bhp_09u:2050": "BhP_09.24.064/1 snigdhasmitekṣitodārairvākyairvikramalīlayā",
  "GP10bhp_09u:2051": "BhP_09.24.064/2 nṛlokaṃ ramayāmāsa mūrtyā sarvāṅgaramyayā",
  "GP10bhp_09u:2052": "BhP_09.24.065/1 yasyānanaṃ makarakuṇḍalacārukarṇa bhrājatkapolasubhagaṃ savilāsahāsam",
  "GP10bhp_09u:2053": "BhP_09.24.065/2 nityotsavaṃ na tatṛpurdṛśibhiḥ pibantyo nāryo narāśca muditāḥ kupitā nimeśca",
  "GP10bhp_09u:2054": "BhP_09.24.066/1 jāto gataḥ pitṛgṛhādvrajamedhitārtho hatvā ripūn sutaśatāni kṛtorudāraḥ",
  "GP10bhp_09u:2055": "BhP_09.24.066/2 utpādya teṣu puruṣaḥ kratubhiḥ samīje ātmānamātmanigamaṃ prathayan janeṣu",
  "GP10bhp_09u:2056": "BhP_09.24.067/1 pṛthvyāḥ sa vai gurubharaṃ kṣapayan kurūṇāmantaḥsamutthakalinā yudhi bhūpacamvaḥ",
  "GP10bhp_09u:2057": "BhP_09.24.067/2 dṛṣṭyā vidhūya vijaye jayamudvighoṣya procyoddhavāya ca paraṃ samagāt svadhāma"
}