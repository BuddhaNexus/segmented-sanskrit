{
  "GK19padyavlu:0": "(Part I)",
  "GK19padyavlu:1": "padyāvalī viracitā rasikair mukunda-",
  "GK19padyavlu:2": "sambandha-bandhura-padā pramodormi-sindhuḥ /",
  "GK19padyavlu:3": "ramyā samasta-tamasāṃ damanī krameṇa",
  "GK19padyavlu:4": "saṃgṛhyate kṛti-kadambaka-kautukāya //1//",
  "GK19padyavlu:5": "granthaprārambhe maṅgalācaraṇam /",
  "GK19padyavlu:6": "namo nalina-netrāya",
  "GK19padyavlu:7": "veṇu-vādya-vinodine /",
  "GK19padyavlu:8": "rādhādhara-sudhāpāna-",
  "GK19padyavlu:9": "śāline vana-māline // 2 //",
  "GK19padyavlu:10": "kasyacit //",
  "GK19padyavlu:11": "bhakti-prahva-vilokana-praṇayinī nīlotpala-spardhinī",
  "GK19padyavlu:12": "dhyānālambanatāṃ samadhi-niratair nīte hita-prāptaye /",
  "GK19padyavlu:13": "lāvaṇyaika-mahā-nidhau rasikatāṃ rādhā-dṛśos tanvatī",
  "GK19padyavlu:14": "yuṣmākaṃ kurutāṃ bhavārti-śamanaṃ netre tanur vā hareḥ //3//",
  "GK19padyavlu:15": "śrī-sāraṅgasya //",
  "GK19padyavlu:16": "ye govardhana-mūla-kardama-rasa-vyādaṣṭa-barha-cchadā",
  "GK19padyavlu:17": "ye vṛndāvana-kukṣiṣu vraja-vadhū-līlopadhānāni ca /",
  "GK19padyavlu:18": "ye cābhyaṅga-sugandhayaḥ kuvalayāpīḍasya dānāmbhasā",
  "GK19padyavlu:19": "te vo maṅgalam ādiśantu satataṃ kaṃsa-dviṣo bāhavaḥ //4//",
  "GK19padyavlu:20": "śubhāṅkasya // (SKM 1.59.3)",
  "GK19padyavlu:21": "sāyaṃ vyāvartamānakhila-surabhi-kulāhvāna-saṃketa-nāmāny",
  "GK19padyavlu:22": "abhīrī-vṛnda-ceto haṭha-haraṇa-kalā-siddha-mantrākṣarāṇi /",
  "GK19padyavlu:23": "saubhāgyaṃ vaḥ samantād dadhatu madhu-bhidaḥ keli-gopāla-mūrteḥ",
  "GK19padyavlu:24": "sānandakṛṣṭa-vṛndāvana-rasika-mṛga-śreṇayo veṇu-nādāḥ //5//",
  "GK19padyavlu:25": "umāpatidharasya // (SKM 1.57.3)",
  "GK19padyavlu:26": "atha śrī-kṛṣṇasya mahimā /",
  "GK19padyavlu:27": "ambhobhiḥ sthalatāṃ sthalaṃ jaladhitāṃ dhūlīlavaḥ śailatāṃ",
  "GK19padyavlu:28": "śailī mṛt-kaṇatāṃ tṛṇaṃ kuliśatāṃ vajraṃ tṛṇa-kṣīṇatām /",
  "GK19padyavlu:29": "vahniḥ śītalatāṃ himaṃ vahanatām āyāti yasyecchayā",
  "GK19padyavlu:30": "līlā-durlalitādbhuta-vyasaninaṃ kṛṣṇāya tasmai namaḥ //6//",
  "GK19padyavlu:31": "kasyacit //",
  "GK19padyavlu:32": "vātsalyād abhaya-pradāna-samayād ārtārti-nirvāpaṇād",
  "GK19padyavlu:33": "audāryād agha-śoṣaṇād agaṇita-śreyaḥ-pada-prāpaṇāt /",
  "GK19padyavlu:34": "sevyaḥ śrī-patir eva sarva-jagatām ete yataḥ sākṣiṇaḥ",
  "GK19padyavlu:35": "prahlādaś ca vibhīṣaṇaś ca karirāṭ pāñcalya-halyā dhruvaḥ //7//",
  "GK19padyavlu:36": "kasyacit //",
  "GK19padyavlu:37": "atha bhajana-māhātmyam /",
  "GK19padyavlu:38": "vyādhasyācaraṇaṃ dhruvasya ca vayo vidyā gajendrasya kā",
  "GK19padyavlu:39": "kubjāyāḥ kim u nāma rūpam adhikaṃ kiṃ tat sudāmno dhanam /",
  "GK19padyavlu:40": "vaṃśaḥ ko vidurasya yādavapater ugrasya kiṃ pauruṣaṃ",
  "GK19padyavlu:41": "bhaktyā tuṣyati kevalaṃ na ca guṇair bhakti-priyo mādhavaḥ // 8 //",
  "GK19padyavlu:42": "śrī-dākṣiṇātyasya //",
  "GK19padyavlu:43": "anucitam ucitaṃ vā karma ko'yaṃ vibhāgo",
  "GK19padyavlu:44": "bhagavati param āstāṃ bhakti-yogo draḍhīyān /",
  "GK19padyavlu:45": "kirati viṣa-mahīndraḥ sāndra-pīyūṣam indur",
  "GK19padyavlu:46": "dvayam api sa maheśo nirviśeṣaṃ bibharti //9//",
  "GK19padyavlu:47": "śrī-viṣṇupurīpādānām //",
  "GK19padyavlu:48": "yadi madhu-mathana tvad-aṅghri-sevāṃ",
  "GK19padyavlu:49": "hṛdi vidadhāti jahāti vā vivekī /",
  "GK19padyavlu:50": "tad-akhilam api duṣkṛtaṃ triloke",
  "GK19padyavlu:51": "kṛtam akṛtaṃ na kṛtaṃ kṛtaṃ ca sarvam //10//",
  "GK19padyavlu:52": "teṣam eva //",
  "GK19padyavlu:53": "kāṣāyān na ca bhojanādi-niyamān no vā vane vāsato",
  "GK19padyavlu:54": "vyākhyānād atha vā muni-vrata-bharāc cittodbhavaḥ kṣīyate /",
  "GK19padyavlu:55": "kintu sphīta-kalinda-śaila-tanayā-tīreṣu vikīḍato",
  "GK19padyavlu:56": "govindasya padāravinda-bhajanārambhasya leśād api //11//",
  "GK19padyavlu:57": "kasyacit //",
  "GK19padyavlu:58": "alam alam iyam eva prāṇināṃ pātakānāṃ",
  "GK19padyavlu:59": "nirasana-viṣaye yā kṛṣṇa kṛṣṇeti vāṇī /",
  "GK19padyavlu:60": "yadi bhavati mukunde bhaktir ānanda-sāndrā",
  "GK19padyavlu:61": "viluṭhati caraṇābje mokṣa-sāmrājya-lakṣmīḥ // 12 //",
  "GK19padyavlu:62": "śrī-sarvajñasya //",
  "GK19padyavlu:63": "nānopacāra-kṛta-pūjanam ārta-bandhoḥ",
  "GK19padyavlu:64": "premṇaiva bhakta-hṛdayaṃ sukha-vidrutaṃ syāt /",
  "GK19padyavlu:65": "yāvat kṣud asti jaṭhare jaraṭhā pipāsā",
  "GK19padyavlu:66": "tāvat sukhāya bhavato nanu bhakṣya-peye //13//",
  "GK19padyavlu:67": "śrī-rāmānandarāyasya / (CCMK 13.42; CC 2.8.69)",
  "GK19padyavlu:68": "kṛṣṇa-bhakti-rasa-bhāvita-matiḥ",
  "GK19padyavlu:69": "kriyatāṃ yadi kuto'pi labhyate",
  "GK19padyavlu:70": "tatra laulyam api mūlyam ekalaṃ",
  "GK19padyavlu:71": "janma-koṭi-sukṛtair na labhyate //14//",
  "GK19padyavlu:72": "tasyaiva / (CC 2.8.70)",
  "GK19padyavlu:73": "jñānam asti tulitaṃ ca tulāyāṃ",
  "GK19padyavlu:74": "prema naiva tulitaṃ tu tulāyām /",
  "GK19padyavlu:75": "siddhir eva tulitātra tulāyāṃ",
  "GK19padyavlu:76": "kṛṣṇa-nāma tulitaṃ na tulāyām //15//",
  "GK19padyavlu:77": "śrī-śrī-dharasvāmipādānām //",
  "GK19padyavlu:78": "atha nāmamāhātmyam /",
  "GK19padyavlu:79": "aṃhaḥ saṃharad akhilaṃ sakṛd",
  "GK19padyavlu:80": "udayād eva sakala-lokasya /",
  "GK19padyavlu:81": "taraṇir iva timira-jaladhiṃ",
  "GK19padyavlu:82": "jayati jagan-maṅgalaṃ harer nāma //16//",
  "GK19padyavlu:83": "śrī-lakṣmīdharāṇām //",
  "GK19padyavlu:84": "(Nāmakaumudī 1.2; CC 3.3.180)",
  "GK19padyavlu:85": "caturṇāṃ vedānāṃ hṛdayam idam ākṛṣya hariṇā",
  "GK19padyavlu:86": "caturbhir yad varṇaiḥ sphuṭam aghaṭi nārāyaṇa-padam /",
  "GK19padyavlu:87": "tad etad gāyanto vayam aniśam ātmānam adhunā",
  "GK19padyavlu:88": "punīmo jānīmo na hari-paritoṣāya kim api //17//",
  "GK19padyavlu:89": "kasyacit //",
  "GK19padyavlu:90": "yoga-śruty-upapatti-nirjana-vana-dhyānādhva-sambhāvita-",
  "GK19padyavlu:91": "svārājyaṃ pratipadya nirbhayam amī muktā bhavantu dvijāḥ /",
  "GK19padyavlu:92": "asmākaṃ tu kadamba-kuñja-kuhara-pronmīlad-indīvara-",
  "GK19padyavlu:93": "śreṇī-śyāmala-dhāma-nāma juṣatāṃ janmāstu lakṣāvadhi //18//",
  "GK19padyavlu:94": "śrī- īśvara-purī-pādānām //",
  "GK19padyavlu:95": "kalyāṇānāṃ nidhānaṃ kali-mala-mathanaṃ pāvanaṃ pāvanānāṃ",
  "GK19padyavlu:96": "pātheyaṃ yan mumukṣoḥ sapadi parapadaprāptaye procyamānam /",
  "GK19padyavlu:97": "viśrāma-sthānam ekaṃ kavi-vara-vacasāṃ jīvanaṃ sajjanānāṃ",
  "GK19padyavlu:98": "bījaṃ dharma-drumasya prabhavatu bhavatāṃ bhūtaye kṛṣṇa-nāma //19//",
  "GK19padyavlu:99": "kasyacit //",
  "GK19padyavlu:100": "vepante duritāni moha-mahimā sammoham ālambate",
  "GK19padyavlu:101": "sātaṅkaṃ nakha-rajanīṃ kalayati śrī-citraguptaḥ kṛtī /",
  "GK19padyavlu:102": "sānandaṃ madhuparka-sambhṛti-vidhau vedhāḥ karoty udyamaṃ",
  "GK19padyavlu:103": "vaktuṃ nāmni taveśvarābhilaṣite brūmaḥ kim anyat param //20//",
  "GK19padyavlu:104": "kasyacit //",
  "GK19padyavlu:105": "kaḥ pareta-nagarī-purandaraḥ",
  "GK19padyavlu:106": "ko bhaved atha tadīya-kiṅkaraḥ /",
  "GK19padyavlu:107": "kṛṣṇa-nāma jagad-eka-maṅgalaṃ",
  "GK19padyavlu:108": "kaṇṭha-pīṭham urarīkaroti cet //21//",
  "GK19padyavlu:109": "śrī- ānandācāryasya /",
  "GK19padyavlu:110": "ceto-darpaṇa-mārjanaṃ bhava-mahā-dāvāgni-nirvāpaṇaṃ",
  "GK19padyavlu:111": "śreyaḥ-kairava-candrikā-vitaraṇaṃ vidyā-vadhū-jīvanam /",
  "GK19padyavlu:112": "ānandāmbudhi-vardhanaṃ prati-padaṃ pūrṇāmṛtāsvādanaṃ",
  "GK19padyavlu:113": "sarvātma-snapanaṃ paraṃ vijayate śrī-kṛṣṇa-saṅkīrtanam //22//",
  "GK19padyavlu:114": "śrī-śrī-bhagavataḥ // (CC 3.20.12)",
  "GK19padyavlu:115": "brahmāṇḍānāṃ koṭi-saṅkhyādhikānām",
  "GK19padyavlu:116": "aiśvaryaṃ yac cetanā vā yad aṃśaḥ /",
  "GK19padyavlu:117": "āvirbhūtaṃ tan-mahaḥ kṛṣṇa-nāma",
  "GK19padyavlu:118": "tan me sādhyaṃ sādhanaṃ jīvanaṃ ca //23//",
  "GK19padyavlu:119": "keṣāṃcit //",
  "GK19padyavlu:120": "viṣṇor nāmaiva puṃsāḥ śamalam apaharat puṇyam utpādayac ca",
  "GK19padyavlu:121": "brahmādi-sthāna-bhogād viratim atha guroḥ śrī-pada-dvandva-bhaktim /",
  "GK19padyavlu:122": "Tattva-jñānaṃ ca viṣṇor iha mṛti-janana-bhrānti-bījaṃ ca dagdhvā",
  "GK19padyavlu:123": "saṃpūrṇānanda-bodhe mahati ca puruṣaṃ sthāpayitvā nivṛttam //24//",
  "GK19padyavlu:124": "śrī-bhagavad-vyāsa-pādānām //",
  "GK19padyavlu:125": "nāma cintāmaṇiḥ kṛṣṇaś",
  "GK19padyavlu:126": "caitanya-rasa-vigrahaḥ /",
  "GK19padyavlu:127": "pūrṇaḥ śuddho nitya-mukto",
  "GK19padyavlu:128": "'bhinnatvān nāma-nāminoḥ // 25 //",
  "GK19padyavlu:129": "teṣām eva // (Padmapurāṇa, CC 2.17.133, HBV 11.503)",
  "GK19padyavlu:130": "madhura-madhuram etan maṅgalaṃ maṅgalānāṃ",
  "GK19padyavlu:131": "sakala-nigama-vallī-sat-phalaṃ cit-svarūpam /",
  "GK19padyavlu:132": "sakṛdapi parigītaṃ śraddhayā helayā vā",
  "GK19padyavlu:133": "bhṛgu-vara nara-mātraṃ tārayet kṛṣṇa-nāma //26 //",
  "GK19padyavlu:134": "teṣām eva // (HBV 11.451; Skāndapurāṇa,",
  "GK19padyavlu:135": "Prabhāsa-khaṇḍe)",
  "GK19padyavlu:136": "svargārthīyā vyavasitir asau dīnayaty eva lokān",
  "GK19padyavlu:137": "mokṣāpekṣā janayati janaṃ kevalaṃ kleśabhājam /",
  "GK19padyavlu:138": "yogābhyāsaḥ parama-virasas tādṛśaiḥ kiṃ prayāsaiḥ",
  "GK19padyavlu:139": "sarvaṃ tyaktvā mama tu rasanā kṛṣṇa kṛṣṇeti rautu //27//",
  "GK19padyavlu:140": "kasyacit //",
  "GK19padyavlu:141": "sadā sarvatrāste nanu vimalam ādyaṃ tava padaṃ",
  "GK19padyavlu:142": "tathāpy ekaṃ stokaṃ na hi bhava-taroḥ patram abhinat /",
  "GK19padyavlu:143": "kṣaṇaṃ jihvāgra-sthaṃ tava tu bhagavan-nāma nikhilaṃ",
  "GK19padyavlu:144": "sa-mūlaṃ sambhāraṃ kaṣati katarat sevyam anayoḥ //28//",
  "GK19padyavlu:145": "śrī-śrī-dharasvāmipādānām //",
  "GK19padyavlu:146": "ākṛṣṭiḥ kṛta-cetasāṃ sumanasām uccāṃanaṃ cāṃhasām",
  "GK19padyavlu:147": "ācaṇḍālam amūka-loka-sulabho vaśyaś ca mukti-śriyaḥ /",
  "GK19padyavlu:148": "no dīkṣāṃ na ca sat-kriyāṃ na ca puraścaryāṃ manāg īkṣate",
  "GK19padyavlu:149": "mantro 'yaṃ rasanā-spṛg eva phalati śrī-kṛṣṇa-nāmātmakaḥ //29//",
  "GK19padyavlu:150": "śrī-lakṣmīdharāṇām //",
  "GK19padyavlu:151": "(Bhagavan-nāma-kaumudī 133; CC Madhya 15.110)",
  "GK19padyavlu:152": "viceyāni vicāryāṇi",
  "GK19padyavlu:153": "vicintyāni punaḥ punaḥ /",
  "GK19padyavlu:154": "kṛpaṇasya dhanānīva",
  "GK19padyavlu:155": "tvan-nāmāni bhavantu naḥ //30//",
  "GK19padyavlu:156": "śrī-bhavānandasya //",
  "GK19padyavlu:157": "nāmnām akāri bahudhā nija-sarva-śaktis",
  "GK19padyavlu:158": "tatrārpitā niyamitaḥ smaraṇe na kālaḥ /",
  "GK19padyavlu:159": "etādṛśī tava kṛpā bhagavan mamāpi",
  "GK19padyavlu:160": "durdaivam īdṛśam ihājani nānurāgaḥ //31//",
  "GK19padyavlu:161": "śrī-bhagavataḥ / (CC 3.20.16)",
  "GK19padyavlu:162": "atha nāmakīrtanam /",
  "GK19padyavlu:163": "tṛṇād api sunīcena",
  "GK19padyavlu:164": "taror iva sahiṣṇunā /",
  "GK19padyavlu:165": "amāninā mānadena",
  "GK19padyavlu:166": "kīrtanīyaḥ sadā hariḥ //",
  "GK19padyavlu:167": "32// tasyaiva // (CC 3.20.21)",
  "GK19padyavlu:168": "śrī-rāmeti janārdaneti jagatāṃ nātheti nārāyaṇe-",
  "GK19padyavlu:169": "tyānandeti dayāpareti kamalākānteti kṛṣṇeti ca /",
  "GK19padyavlu:170": "śrī-man-nāma-mahāmṛtābdhi-laharī-kallolamagnaṃ muhu-",
  "GK19padyavlu:171": "rmuhyantaṃ galad-aśru-netramavaśaṃ māṃ nātha nityaṃ kuru //33//",
  "GK19padyavlu:172": "śrī-lakṣmīdharāṇām // (DCP 2)",
  "GK19padyavlu:173": "śrī-kānta kṛṣṇa karuṇāmaya kañjanābha",
  "GK19padyavlu:174": "kaivalyavallabha mukunda murāntaketi /",
  "GK19padyavlu:175": "nāmāvalīṃ vimalamauktikahāralakṣmī-",
  "GK19padyavlu:176": "lāvaṇya-vañcanakarīṃ karavāṇi kaṇṭhe //34//",
  "GK19padyavlu:177": "teṣāmeva // (DCP 3)",
  "GK19padyavlu:178": "kṛṣṇa rāma mukunda vāmana vāsudeva jagadguro",
  "GK19padyavlu:179": "matsya kacchapa nārasiṃha varāha rāghava pāhi mām /",
  "GK19padyavlu:180": "devadānavanāradādimunīndravandya dayānidhe",
  "GK19padyavlu:181": "devakīsuta dehi me tava pādabhaktimacañcalām //35//",
  "GK19padyavlu:182": "kasyacit // (DCP 4)",
  "GK19padyavlu:183": "he gopālaka he kṛpā-jala-nidhe he sindhu-kanyā-pate",
  "GK19padyavlu:184": "he kaṃsāntaka he gajendra-karuṇā-pārīṇa he mādhava /",
  "GK19padyavlu:185": "he rāmānuja he jagat-traya-guro he puṇḍarīkākṣa māṃ",
  "GK19padyavlu:186": "he gopījana-nātha pālaya paraṃ jānāmi na tvāṃ vinā //36//",
  "GK19padyavlu:187": "śrī-vaiṣṇavasya // (KK 2.108, DCP 5)",
  "GK19padyavlu:188": "śrī-nārāyaṇa puṇḍarīka-nayana śrī-rāma sītā-pate",
  "GK19padyavlu:189": "govindācyuta nanda-nandana mukundānanda dāmodara /",
  "GK19padyavlu:190": "viṣṇo rāghava vāsudeva nṛ-hare devendra-cūḍāmaṇe",
  "GK19padyavlu:191": "saṃsārārṇava-karṇa-dhāraka hare śrī-kṛṣṇa tubhyaṃ namaḥ //37//",
  "GK19padyavlu:192": "tasyaiva //",
  "GK19padyavlu:193": "bhāṇḍīreśa śikhaṇḍa-maṇḍana vara śrī-khaṇḍa-liptāṅga he",
  "GK19padyavlu:194": "vṛndārarṇya-purandara sphurad-amandendīvara-śyāmala /",
  "GK19padyavlu:195": "kālindī-priya nanda-nandana parānandāravindekṣaṇa",
  "GK19padyavlu:196": "śrī-govinda mukunda sundara-tano māṃ dīnam ānandaya //38//",
  "GK19padyavlu:197": "śrī-gopāla-bhaṭṭānām //",
  "GK19padyavlu:198": "śrī-kṛṣṇakathāmāhātmyam /",
  "GK19padyavlu:199": "śrutam apy aupaniṣadaṃ",
  "GK19padyavlu:200": "dūre hari-kathāmṛtāt /",
  "GK19padyavlu:201": "yan na santi dravac-citta-",
  "GK19padyavlu:202": "kampāśru-pulakādayaḥ //39//",
  "GK19padyavlu:203": "śrī-bhagavadvyāsapādānām //",
  "GK19padyavlu:204": "[Bhakti-sandarbha 69]",
  "GK19padyavlu:205": "naiva divya-sukha-bhogam arthaye",
  "GK19padyavlu:206": "nāpavargam api nātha kāmaye /",
  "GK19padyavlu:207": "yāntu karṇa-vivara dine dine",
  "GK19padyavlu:208": "kṛṣṇa-keli-caritāmṛtāni me //40//",
  "GK19padyavlu:209": "śrī-kaviratnasya //",
  "GK19padyavlu:210": "aho ahobhir na kaler vidūyate",
  "GK19padyavlu:211": "sudhā-sudhārām adhuraṃ pade pade /",
  "GK19padyavlu:212": "dine dine candana-candra-śītalaṃ",
  "GK19padyavlu:213": "yaśo yaśodā-tanayasya gīyate //41//",
  "GK19padyavlu:214": "tasyaiva //",
  "GK19padyavlu:215": "nanda-nandana-kaiśora-",
  "GK19padyavlu:216": "līlāmṛta-mahāmbudhau /",
  "GK19padyavlu:217": "nimagnānāṃ kim asmākaṃ",
  "GK19padyavlu:218": "nirvāṇa-lavaṇāmbhasā //42//",
  "GK19padyavlu:219": "śrī-yādavendrapurīpādānām //",
  "GK19padyavlu:220": "tvat-kathāmṛta-pāthodhau",
  "GK19padyavlu:221": "viharanto mahā-mudaḥ /",
  "GK19padyavlu:222": "kurvanti kṛtinaḥ kecic",
  "GK19padyavlu:223": "catur-vargaṃ tṛṇopamam //43//",
  "GK19padyavlu:224": "śrī-śrī-dharasvāmipādānām //",
  "GK19padyavlu:225": "tatraiva gaṅgā yamunā ca tatra",
  "GK19padyavlu:226": "tatra godāvarī tatra sarasvatī ca /",
  "GK19padyavlu:227": "sarvāṇi tīrthāni vasanti tatra",
  "GK19padyavlu:228": "yatrācyutodāra-kathā-prasaṅgaḥ //44//",
  "GK19padyavlu:229": "kasyacit //",
  "GK19padyavlu:230": "yā bhukti-lakṣmīr bhuvi kāmukānāṃ",
  "GK19padyavlu:231": "yā mukti-lakṣmīr hṛdi yogabhājām /",
  "GK19padyavlu:232": "yānanda-lakṣmī rasikendra-mauleḥ",
  "GK19padyavlu:233": "sā kāpi līlāvatu mādhavasya //45//",
  "GK19padyavlu:234": "śrī-śaṅkarasya //",
  "GK19padyavlu:235": "atha śrī-kṛṣṇadhyānam /",
  "GK19padyavlu:236": "phullendīvara-kāntim indu-vadanaṃ barhāvataṃsa-priyaṃ",
  "GK19padyavlu:237": "śrī-vatsāṅkam udāra-kaustubha-dharaṃ pītāmbaraṃ sundaram /",
  "GK19padyavlu:238": "gopīnāṃ nayanotpalārcita-tanuṃ go-gopa-saṅghāvṛtaṃ",
  "GK19padyavlu:239": "govindaṃ kala-veṇu-vādana-paraṃ divyāṅga-bhūṣaṃ bhaje //46 //",
  "GK19padyavlu:240": "śrī-śāradākārasya //",
  "GK19padyavlu:241": "[KK 3.82; KṛṣṇaS 106 (p49fn) attributed to Mṛtyu-sañjaya-tantra;",
  "GK19padyavlu:242": "ibid. HBV 3.114 (sāradā-tilake ca)",
  "GK19padyavlu:243": ". In RKAD to Svāyambhuvāgama.]",
  "GK19padyavlu:244": "aṃsālambita-vāma-kuṇḍala-dharaṃ mandonnata-bhrū-lataṃ",
  "GK19padyavlu:245": "kiñcit-kuñcita-komalādhara-puṭaṃ sāci-prasārekṣaṇam /",
  "GK19padyavlu:246": "ālolāṅguli-pallavair muralikām āpūrayantaṃ mudā",
  "GK19padyavlu:247": "mule kalpa-taros tribhaṅga-lalitaṃ dhyāyej jagan-mohanam //47//",
  "GK19padyavlu:248": "kasyacit // (KK 2.102)",
  "GK19padyavlu:249": "adhare vinihita-vaṃśaṃ",
  "GK19padyavlu:250": "campaka-kusumena kalpitottaṃsam /",
  "GK19padyavlu:251": "vinataṃ dadhānam aṃsaṃ",
  "GK19padyavlu:252": "vāmaṃ satataṃ namāmi jitakaṃsam //48//",
  "GK19padyavlu:253": "śrī-puruṣottama-devasya /",
  "GK19padyavlu:254": "vyatyasta-pāda-kamalaṃ lalita-tribhaṅgī-",
  "GK19padyavlu:255": "saubhāgyam aṃsa-viralīkṛta-keśa-pāśam /",
  "GK19padyavlu:256": "piñchāvataṃsam urarīkṛta-vaṃśa-nālam",
  "GK19padyavlu:257": "avyāja-mohanam upaimi kṛpā-viśeṣam //49//",
  "GK19padyavlu:258": "śrī-nāradasya /",
  "GK19padyavlu:259": "atha bhakta-vātsalyam /",
  "GK19padyavlu:260": "atandrita-camū-pati-prahita-hastam asvīkṛta-",
  "GK19padyavlu:261": "praṇīta-maṇi-pādukaṃ kim iti vismṛtāntaḥ puram /",
  "GK19padyavlu:262": "avāhana-pariṣkriyaṃ pataga-rājam ārohataḥ",
  "GK19padyavlu:263": "kari-pravara-bṛṃhite bhagavatas tvarāyai namaḥ //50//",
  "GK19padyavlu:264": "śrī-dākṣiṇātyasya /",
  "GK19padyavlu:265": "śrī-draupadī-trāṇe tad-vākyam /",
  "GK19padyavlu:266": "tamasi ravir ivodyan-majjatām aplavānāṃ",
  "GK19padyavlu:267": "plava iva tṛṣitānāṃ svādu-vaṛsīva meghaḥ /",
  "GK19padyavlu:268": "nidhir iva nidhanānāṃ tīvra-duḥkhāmayānāṃ",
  "GK19padyavlu:269": "bhiṣag iva kuśalaṃ no dātum āyāti śauriḥ //51//",
  "GK19padyavlu:270": "śrī-vyāsa-pādānām /",
  "GK19padyavlu:271": "atha tad-bhaktānāṃ māhātmyam /",
  "GK19padyavlu:272": "prahlāda-nārada-parāśara-puṇḍarīka-",
  "GK19padyavlu:273": "vyāsāmbarīṣa-śuka-śaunaka-bhīṣma-dālbhyān /",
  "GK19padyavlu:274": "rukmāṅgadoddhava-vibhīṣaṇa-phālgunādīn",
  "GK19padyavlu:275": "puṇyānimān paramabhāgavatān namāmi //52//",
  "GK19padyavlu:276": "śrī-dākṣiṇātyasya //",
  "GK19padyavlu:277": "śrī-viṣṇoḥ śravaṇe parīkṣid abhavad vaiyāsakiḥ kīrtane",
  "GK19padyavlu:278": "prahlādaḥ smaraṇe tad-aṅghri-bhajane lakṣmīḥ pṛthuḥ pūjane /",
  "GK19padyavlu:279": "akrūras tv abhivandane kapi-patir dāsye 'tha sakhye 'rjunaḥ",
  "GK19padyavlu:280": "sarvasvātma-nivedane balir abhūt kṛṣṇāptir eṣāṃ parā //53//",
  "GK19padyavlu:281": "kasyacit // (CC 2.22.136; BRS 1.2.365)",
  "GK19padyavlu:282": "tebhyo namo'stu bhava-vāridhi-jīrṇa-paṅka-",
  "GK19padyavlu:283": "saṃlagna-mokṣaṇa-vicakṣaṇa-pādukebhyaḥ /",
  "GK19padyavlu:284": "kṛṣṇeti varṇa-yugala-śravaṇena yeṣām",
  "GK19padyavlu:285": "ānandathur bhavati nartita-roma-vṛndaḥ //54//",
  "GK19padyavlu:286": "autkalasya //",
  "GK19padyavlu:287": "hari-smṛtyāhlāda-stimita-manaso yasya kṛtinaḥ",
  "GK19padyavlu:288": "sa-romāñcaḥ kāyo nayanam api sānanda-salilam /",
  "GK19padyavlu:289": "tam evācandrārkaṃ vaha puruṣa-dhaureyam avane",
  "GK19padyavlu:290": "kim anyais tair bhārair yama-sadana-gatyāgati-paraiḥ //55//",
  "GK19padyavlu:291": "śrī-sarvānandasya /",
  "GK19padyavlu:292": "tvad-bhaktaḥ saritāṃ patiṃ culukavat khadyotavad bhāskaraṃ",
  "GK19padyavlu:293": "meruṃ paśyati loṣṭravat kim aparaṃ bhūmeḥ patiṃ bhṛtyavat /",
  "GK19padyavlu:294": "cintāratna-cayaṃ śilā-śakalavat kalpa-drumaṃ kāṣṭhavat",
  "GK19padyavlu:295": "saṃsāraṃ tṛṇa-rāśivat kim aparaṃ dehaṃ nijaṃ bhāravat //56//",
  "GK19padyavlu:296": "śrī-sarvajñasya /",
  "GK19padyavlu:297": "mīmāṃsā-rajasā malīmasa-dṛśāṃ tāvan na dhīr īśvare",
  "GK19padyavlu:298": "garvodarka-kutarka-karkaśa-dhiyāṃ dūre'pi vārtā hareḥ /",
  "GK19padyavlu:299": "jānanto'pi na jānate śruti-sukhaṃ śrī-raṅgi-saṅgād ṛte",
  "GK19padyavlu:300": "susvāduṃ pariveṣayanty api rasaṃ gurvī na darvī spṛśet //57//",
  "GK19padyavlu:301": "śrī-mādhava-sarasvatī-pādānām /",
  "GK19padyavlu:302": "jñānāvalambakāḥ kecit",
  "GK19padyavlu:303": "kecit karmāvalambakāḥ /",
  "GK19padyavlu:304": "vayaṃ tu hari-dāsānāṃ",
  "GK19padyavlu:305": "pāda-trāṇāvalambakāḥ //58//",
  "GK19padyavlu:306": "kasyacit /",
  "GK19padyavlu:307": "atha bhaktānāṃ dainyoktiḥ",
  "GK19padyavlu:308": "nāmāni praṇayena te sukṛtināṃ tanvanti tuṇḍotsavaṃ",
  "GK19padyavlu:309": "dhāmāni prathayanti hanta jaladaśyāmāni netrāñjanam /",
  "GK19padyavlu:310": "sāmāni śrutiśuṣkalīṃ muralikājātānyalaṃkurvate",
  "GK19padyavlu:311": "kāmānirvṛtacetasām api vibho nāśāpi naḥ śobhate //59//",
  "GK19padyavlu:312": "samāhartuḥ //",
  "GK19padyavlu:313": "saṃsārāmbhasi sambhṛta-bhrama-bhare gambhīra-tāpa-traya-",
  "GK19padyavlu:314": "grāheṇābhigṛhītam ugragatinā krośantam antar-bhayāt /",
  "GK19padyavlu:315": "dīpreṇādya sudarśanena vibudha-klānti-cchidākāriṇā",
  "GK19padyavlu:316": "cintā-santati-ruddham uddhara hare mac-citta-dantīśvaram //60//",
  "GK19padyavlu:317": "samāhartuḥ //",
  "GK19padyavlu:318": "vivṛta-vividha-bādhe bhrānti-vegād agādhe",
  "GK19padyavlu:319": "balavati bhava-pūre majjato me vidūre /",
  "GK19padyavlu:320": "aśaraṇa-gaṇa-bandho hā kṛpā-kaumudīndo",
  "GK19padyavlu:321": "sakṛd akṛta-vilambaṃ dehi hastāvalambam //61//",
  "GK19padyavlu:322": "samāhartuḥ /",
  "GK19padyavlu:323": "nṛtyan vāyu-vighūrṇitaiḥ sva-viṭapair gāyann alīnāṃ rutair",
  "GK19padyavlu:324": "muñcann aśru maranda-bindubhir alaṃ romāñcavān aṅkuraiḥ /",
  "GK19padyavlu:325": "mākando'pi mukunda mūrcchati tava smṛtyā tu vṛndāvane",
  "GK19padyavlu:326": "brūhi prāṇasamāna cetasi kathaṃ nāmāpi nāyāti te //62//",
  "GK19padyavlu:327": "śrī- īśvarapurīpādānām /",
  "GK19padyavlu:328": "yā draupadī-paritrāṇe",
  "GK19padyavlu:329": "yā gajendrasya mokṣaṇe /",
  "GK19padyavlu:330": "mayy ārte karuṇāmūrte",
  "GK19padyavlu:331": "sā tvarā kva gatā hare //63//",
  "GK19padyavlu:332": "śrī- autkalasya",
  "GK19padyavlu:333": "dīna-bandhur iti nāma te smaran",
  "GK19padyavlu:334": "yādavendra patito'ham utsahe /",
  "GK19padyavlu:335": "bhakta-vatsalatayā tvayi śrute",
  "GK19padyavlu:336": "māmakaṃ hṛdayam āśu kampate //64//",
  "GK19padyavlu:337": "śrī-jagannāthasenasya /",
  "GK19padyavlu:338": "stāvakās tava caturmukhādayo",
  "GK19padyavlu:339": "bhāvakās tu bhagavan bhavādayaḥ /",
  "GK19padyavlu:340": "sevakāḥ śatamukhādayaḥ surā",
  "GK19padyavlu:341": "vāsudeva yadi ke tadā vayam //65//",
  "GK19padyavlu:342": "śrī-dhanañjayasya /",
  "GK19padyavlu:343": "parama-kāruṇiko na bhavat-paraḥ",
  "GK19padyavlu:344": "parama-śocyatamo na ca mat-paraḥ /",
  "GK19padyavlu:345": "iti vicintya hareḥ mayi pāmare",
  "GK19padyavlu:346": "yad ucitaṃ yadunātha tad ācara //66//",
  "GK19padyavlu:347": "kasyacit /",
  "GK19padyavlu:348": "bhavodbhava-kleśa-kaśā-śatāhataḥ",
  "GK19padyavlu:349": "paribhramann indriya-kāpathāntare /",
  "GK19padyavlu:350": "niyamyatāṃ mādhava me mano-hayas",
  "GK19padyavlu:351": "tvad-aṅghri-śaṅkau dṛḍha-bhakti-bandhane //67//",
  "GK19padyavlu:352": "kasyacit /",
  "GK19padyavlu:353": "na dhyāto'si na kīrtito'si na manāg ārādhito'si prabho",
  "GK19padyavlu:354": "no janmāntara-gocare tava padāmbhoje ca bhaktiḥ kṛtā /",
  "GK19padyavlu:355": "tenāhaṃ bahu-duḥkha-bhājanatayā prāpto daśām īdṛśīṃ",
  "GK19padyavlu:356": "tvaṃ kāruṇya-nidhe vidhehi karuṇāṃ śrī-kṛṣṇa dīne mayi //68//",
  "GK19padyavlu:357": "śrī-śaṅkarasya /",
  "GK19padyavlu:358": "śaraṇam asi hare prabho murāre",
  "GK19padyavlu:359": "jaya madhusūdana vāsudeva viṣṇo",
  "GK19padyavlu:360": "niravadhi-kaluṣaugha-kāriṇaṃ māṃ",
  "GK19padyavlu:361": "gati-rahitaṃ jagadīśa rakṣa rakṣa //69//",
  "GK19padyavlu:362": "kasyacit //",
  "GK19padyavlu:363": "dinādau murāre niśādau murāre",
  "GK19padyavlu:364": "dinārdhe murāre niśārdhe murāre /",
  "GK19padyavlu:365": "dinānte murāre niśānte murāre",
  "GK19padyavlu:366": "tvam eko gatir nas tvam eko gatir naḥ //70//",
  "GK19padyavlu:367": "śrī-dākṣiṇātyasya //",
  "GK19padyavlu:368": "ayi nanda-tanuja kiṅkaraṃ",
  "GK19padyavlu:369": "patitaṃ māṃ viṣame bhavāmbudhau",
  "GK19padyavlu:370": "kṛpayā tava pāda-paṅkaja-",
  "GK19padyavlu:371": "sthita-dhūlī-sadṛśaṃ vicintaya //71//",
  "GK19padyavlu:372": "śrī-bhagavataḥ / (CC 3.20.32)",
  "GK19padyavlu:373": "atha bhaktānāṃ niṣṭhā",
  "GK19padyavlu:374": "na vayaṃ kavayo na tārkikā",
  "GK19padyavlu:375": "na ca vedāntanitāntapāragāḥ /",
  "GK19padyavlu:376": "na ca vādinivārakāḥ paraṃ",
  "GK19padyavlu:377": "kapaṭābhīrakiśorakiṅkarāḥ //72//",
  "GK19padyavlu:378": "śrī-sārvabhauma-bhaṭṭācāryāṇām //",
  "GK19padyavlu:379": "parivadatu jano yathā tathā vā",
  "GK19padyavlu:380": "nanu mukharo na vayaṃ vicārayāmaḥ",
  "GK19padyavlu:381": "hari-rasa-madirā madātimattā",
  "GK19padyavlu:382": "bhuvi viluṭhāma naṭāma nirviśāma //73//",
  "GK19padyavlu:383": "teṣām eva // (BRS 2.2.15)",
  "GK19padyavlu:384": "nāhaṃ vipro na ca narapatir nāpi vaiśyo na śūdro",
  "GK19padyavlu:385": "nāhaṃ varṇī na ca gṛhapatir no vanastho yatir vā /",
  "GK19padyavlu:386": "kintu prodyan-nikhila-paramānanda-pūrṇāmṛtābdher",
  "GK19padyavlu:387": "gopī-bhartuḥ pada-kamalayor dāsa-dāsānudāsaḥ //74//",
  "GK19padyavlu:388": "śrī-bhagavataḥ / (CC 2.13.80)",
  "GK19padyavlu:389": "dhanyānāṃ hṛdi bhāsatāṃ giri-vara-pratyagra-kuñjaukasāṃ",
  "GK19padyavlu:390": "satyānanda-rasaṃ vikāra-vibhava-vyāvṛttam antar-mahaḥ /",
  "GK19padyavlu:391": "asmākaṃ kila vallavī-rati-raso vṛndāṭavī-lālaso",
  "GK19padyavlu:392": "gopaḥ ko'pi mahendra-nīla-ruciraś citte muhuḥ krīḍatu //75//",
  "GK19padyavlu:393": "śrī- īśvara-purīpādānām /",
  "GK19padyavlu:394": "rasaṃ praśaṃsantu kavitā-niṣṭhā",
  "GK19padyavlu:395": "brahmāmṛtaṃ veda-śiro-niviṣṭhāḥ /",
  "GK19padyavlu:396": "vayaṃ tu guñjākalitāvataṃsaṃ",
  "GK19padyavlu:397": "gṛhīta-vaṃśaṃ kam api śrayāmaḥ //76//",
  "GK19padyavlu:398": "śrī-yādavendra-purīpādānām //",
  "GK19padyavlu:399": "dhyānātītaṃ kim api paramaṃ ye tu jānanti tattvaṃ",
  "GK19padyavlu:400": "teṣām āstāṃ hṛdaya-kuhare śuddha-cinmātra ātmā /",
  "GK19padyavlu:401": "asmākaṃ tu prakṛti-madhuraḥ smera-vaktrāravindo",
  "GK19padyavlu:402": "megha-śyāmaḥ kanaka-paridhiḥ paṅkajākṣo'yam ātmā //77//",
  "GK19padyavlu:403": "śrī-kavi-ratnasya // (BRS 3.2.28)",
  "GK19padyavlu:404": "jātu prārthayate na pārthiva-padaṃ nendre pade modate",
  "GK19padyavlu:405": "sandhatte na ca yoga-siddhiṣu dhiyaṃ mokṣaṃ ca nākāṅkṣati /",
  "GK19padyavlu:406": "kālindī-vana-sīmani sthira-taḍin-megha-dūtau kevalaṃ",
  "GK19padyavlu:407": "śuddhe brahmaṇi vallavī-bhuja-latā-baddhe mano dhāvati //78//",
  "GK19padyavlu:408": "tasyaiva //",
  "GK19padyavlu:409": "sandhyā-vandana bhadram astu bhavato bhoḥ snāna tubhyaṃ namo",
  "GK19padyavlu:410": "bho devāḥ pitaraś ca tarpaṇa-vidhau nāhaṃ kṣamaḥ kṣamyatām /",
  "GK19padyavlu:411": "yatra kvāpi niṣadya yādava-kulottamasya kaṃsa-dviṣaḥ",
  "GK19padyavlu:412": "smāraṃ smāram aghaṃ harāmi tad alaṃ manye kim anyena me //79//",
  "GK19padyavlu:413": "śrī-mādhavendra-purī-pādānām //",
  "GK19padyavlu:414": "devakī-tanaya-sevakībhavan",
  "GK19padyavlu:415": "yo bhavāni sa bhavāni kiṃ tataḥ /",
  "GK19padyavlu:416": "utpathe kvacana satpathe'pi vā",
  "GK19padyavlu:417": "mānasaṃ vrajatu daiva-deśitaṃ //80//",
  "GK19padyavlu:418": "kasyacit //",
  "GK19padyavlu:419": "mugdhaṃ māṃ nigadantu nīti-nipuṇā bhrāntaṃ muhur vaidikāḥ",
  "GK19padyavlu:420": "mandaṃ bāndhava-sañcayā jaḍa-dhiyaṃ muktādarāḥ sodarāḥ /",
  "GK19padyavlu:421": "unmattaṃ dhanino viveka-caturāḥ kāmaṃ mahā-dāmbhikaṃ",
  "GK19padyavlu:422": "moktuṃ na kṣamate manāg api mano govinda-pāda-spṛhām //81//",
  "GK19padyavlu:423": "śrī-mādhavasya //",
  "GK19padyavlu:424": "śyāmam eva paraṃ rūpaṃ",
  "GK19padyavlu:425": "purī madhu-purī varā /",
  "GK19padyavlu:426": "vayaḥ kaiśorakaṃ dhyeyam",
  "GK19padyavlu:427": "ādya eva paro rasaḥ //82//",
  "GK19padyavlu:428": "raghupatyupādhyāyasya / (CC 2.19.106)",
  "GK19padyavlu:429": "purataḥ sphuratu vimuktiś",
  "GK19padyavlu:430": "ciram iha rājyaṃ karotu vairājyam /",
  "GK19padyavlu:431": "paśupāla-bālaka-pateḥ",
  "GK19padyavlu:432": "sevām evābhivāñchāmi //83//",
  "GK19padyavlu:433": "śrī-surottamācāryasya //",
  "GK19padyavlu:434": "kṣauṇī-patitvam athavaikam akiñcanatvaṃ",
  "GK19padyavlu:435": "nityaṃ dadāsi bahu-mānam athāpamānam /",
  "GK19padyavlu:436": "vaikuṇṭha-vāsam athavā narake nivāsaṃ",
  "GK19padyavlu:437": "hā vāsudeva mama nāsti gatis tvad-anyā //84//",
  "GK19padyavlu:438": "śrī-garbhakavīndrasya //",
  "GK19padyavlu:439": "diśatu svārājyaṃ vā",
  "GK19padyavlu:440": "vitaratu tāpa-trayaṃ vāpi /",
  "GK19padyavlu:441": "sukhitaṃ duḥkhitam api māṃ",
  "GK19padyavlu:442": "na vimuñcatu keśavaḥ // 85 //",
  "GK19padyavlu:443": "śrī-kavirājamiśrasya //",
  "GK19padyavlu:444": "atha bhaktānāṃ sotkaṇṭhāprārthanā /",
  "GK19padyavlu:445": "nandanandana-padāravindayoḥ",
  "GK19padyavlu:446": "syandamāna-makaranda-bindavaḥ /",
  "GK19padyavlu:447": "sindhavaḥ parama-saukhya-sampadāṃ",
  "GK19padyavlu:448": "nandayantu hṛdayaṃ mamāniśam //86//",
  "GK19padyavlu:449": "śrī-karācāryāṇām /",
  "GK19padyavlu:450": "iha vatsān samacārayad",
  "GK19padyavlu:451": "iha naḥ svāmī jagau vaṃśīm /",
  "GK19padyavlu:452": "iti sāsraṃ gadato me",
  "GK19padyavlu:453": "yamunātīre dinaṃ yāyāt //87//",
  "GK19padyavlu:454": "śrī-raghupatyupādhyāyasya /",
  "GK19padyavlu:455": "anuśīlana-kuñja-vāṭikāyāṃ",
  "GK19padyavlu:456": "jaghanālambita-pīta-śāṭikāyām /",
  "GK19padyavlu:457": "muralī-kala-kūjite ratāyāṃ",
  "GK19padyavlu:458": "mama ceto'stu kadamba-devatāyām //88//",
  "GK19padyavlu:459": "śrī-govindasya /",
  "GK19padyavlu:460": "ārakta-dīrgha-nayano nayanābhirāmaḥ",
  "GK19padyavlu:461": "kandarpa-koṭi-lalitaṃ vapur ādadhānaḥ /",
  "GK19padyavlu:462": "bhūyāt sa me'dya hṛdayāmburuhādhivartī",
  "GK19padyavlu:463": "vṛndāṭavī-nagara-nāgara-cakravartī //89//",
  "GK19padyavlu:464": "śrī-bhavānandasya /",
  "GK19padyavlu:465": "lāvaṇyāmṛta-vanyā",
  "GK19padyavlu:466": "madhurima-laharī-parīpākaḥ /",
  "GK19padyavlu:467": "kāruṇyānāṃ hṛdayaṃ",
  "GK19padyavlu:468": "kapaṭa-kiśoraḥ parisphuratu //90//",
  "GK19padyavlu:469": "śrī-sārvabhauma-bhaṭṭācāryāṇām /",
  "GK19padyavlu:470": "bhavantu tatra janmāni",
  "GK19padyavlu:471": "yatra te muralīkalaḥ /",
  "GK19padyavlu:472": "karṇapeyastvam āyāti",
  "GK19padyavlu:473": "kiṃ me nirvāṇavārtayā //91//",
  "GK19padyavlu:474": "teṣam eva /",
  "GK19padyavlu:475": "āsvādyaṃ pramadārada-cchadam iva śravyaṃ navaṃ jalpitaṃ",
  "GK19padyavlu:476": "bālāyā iva dṛśyam uttama-vadhū-lāvaṇya-lakṣmīr iva /",
  "GK19padyavlu:477": "prodghoṣyaṃ cira-viprayukta-vanitā-sandeśa-vāṇīva me",
  "GK19padyavlu:478": "naivedyaṃ caritaṃ ca rūpam aniśaṃ śrī-kṛṣṇa nāmāstu me //92//",
  "GK19padyavlu:479": "keṣāṃcit /",
  "GK19padyavlu:480": "nayanaṃ galad-aśru-dhārayā",
  "GK19padyavlu:481": "vadanaṃ gadgada-ruddhayā girā /",
  "GK19padyavlu:482": "pulakair nicitaṃ vapuḥ kadā",
  "GK19padyavlu:483": "tava nāma-grahaṇe bhaviṣyati //93//",
  "GK19padyavlu:484": "śrī-bhagavataḥ / (CC 3.20.36)",
  "GK19padyavlu:485": "na dhanaṃ na janaṃ na sundarīṃ",
  "GK19padyavlu:486": "kavitāṃ vā jagad-īśa kāmaye",
  "GK19padyavlu:487": "mama janmani janmanīśvare",
  "GK19padyavlu:488": "bhavatād bhaktir ahaitukī tvayi //94//",
  "GK19padyavlu:489": "tasyaiva / (CC 3.20.29)",
  "GK19padyavlu:490": "govardhana-prastha-navāmbuvāhaḥ",
  "GK19padyavlu:491": "kalinda-kanyā-nava-nīla-padmam /",
  "GK19padyavlu:492": "vṛndāvanodāra-tamāla-śākhī",
  "GK19padyavlu:493": "tāpa-trayasyābhinavaṃ karotu //95//",
  "GK19padyavlu:494": "śrī-gauḍīyasya /",
  "GK19padyavlu:495": "anaṅga-rasa-cāturī-capala-cāru-netrāñcalaś",
  "GK19padyavlu:496": "calan-makara-kuṇḍala-sphurita-kānti-gaṇḍa-sthalaḥ /",
  "GK19padyavlu:497": "vrajollasita-nāgarī-nikara-rāsa-lāsyotsukaḥ",
  "GK19padyavlu:498": "sa me sapadi mānase sphuratu ko'pi gopālakaḥ //96//",
  "GK19padyavlu:499": "śrī-mādhavendra-purīpādānām /",
  "GK19padyavlu:500": "atha bhaktānām utkaṇṭhā /",
  "GK19padyavlu:501": "śrutayaḥ palālakalpāḥ",
  "GK19padyavlu:502": "kim iha vayaṃ sāmprataṃ cinumaḥ /",
  "GK19padyavlu:503": "āhriyata puraiva nayanair",
  "GK19padyavlu:504": "ābhīrībhiḥ paraṃ brahma //97//",
  "GK19padyavlu:505": "śrī-raghupatyupādhyayasya //",
  "GK19padyavlu:506": "kaṃ prati kathayitum īśe",
  "GK19padyavlu:507": "samprati ko vā pratītim āyātu",
  "GK19padyavlu:508": "go-pati-tanayā-kuñje",
  "GK19padyavlu:509": "gopa-vadhṚṃī-viṃaṃ brahma //98//",
  "GK19padyavlu:510": "tasyaiva //(CC 2.19.98)",
  "GK19padyavlu:511": "jñātaṃ kāṇa-bhujaṃ mataṃ paricitaivānvīkṣikī śikṣitā",
  "GK19padyavlu:512": "mīmāṃsā viditaiva sāṅkhya-saraṇir yoge vitīrṇā matiḥ /",
  "GK19padyavlu:513": "vedāntāṃ pariśīlitāḥ sarabhasaṃ kiṃ tu sphuran-mādhurī-",
  "GK19padyavlu:514": "dhārā kācana nandasūnu-muralī mac-cittam ākarṣati //99//",
  "GK19padyavlu:515": "śrī-sārvabhauma-bhaṭṭācāryāṇām /",
  "GK19padyavlu:516": "amarī-mukha-sīdhu-mādhurīṇāṃ",
  "GK19padyavlu:517": "laharī kācana cāturī kalānām /",
  "GK19padyavlu:518": "taralīkurute mano madīyaṃ",
  "GK19padyavlu:519": "muralī-nāda-paramparā murāreḥ //100//",
  "GK19padyavlu:520": "teṣām eva /",
  "GK19padyavlu:521": "apaharati mano me ko'py ayaṃ kṛṣṇa-cauraḥ",
  "GK19padyavlu:522": "praṇata-durita-coraḥ pūtanā-prāṇa-cauraḥ /",
  "GK19padyavlu:523": "valaya-vasana-cauro bāla-gopī-janānāṃ",
  "GK19padyavlu:524": "nayana-hṛdaya-cauraḥ paśyatām sajjanānām //101//",
  "GK19padyavlu:525": "kasyacit /",
  "GK19padyavlu:526": "alaṃ tri-diva-vārtayā kim iti sārvabhauma-śriyā",
  "GK19padyavlu:527": "vidūratara-vartinī bhavatu mokṣa-lakṣmīr api /",
  "GK19padyavlu:528": "kalinda-giri-nandinī-taṭa-nikuñja-puñjodare",
  "GK19padyavlu:529": "mano harati kevalaṃ nava-tamāla-nīlaṃ mahaḥ //102//",
  "GK19padyavlu:530": "śrī-hari-dāsasya /",
  "GK19padyavlu:531": "avalokitamanumoditam",
  "GK19padyavlu:532": "āliṅgitam aṅganābhir anurāgaiḥ /",
  "GK19padyavlu:533": "adhivṛndāvana-kuñjaṃ",
  "GK19padyavlu:534": "marakata-puñjaṃ namasyāmaḥ //103//",
  "GK19padyavlu:535": "śrī-sarva-vidyā-vinodānām /",
  "GK19padyavlu:536": "kadā drakṣyāmi nandasya",
  "GK19padyavlu:537": "bālakaṃ nīpa-mālakam /",
  "GK19padyavlu:538": "pālakaṃ sarva-sattvānāṃ",
  "GK19padyavlu:539": "lasat-tilaka-bhālakam //104//",
  "GK19padyavlu:540": "śrī-mādhavendra-purī-pādānām /",
  "GK19padyavlu:541": "kadā vṛndāraṇye mihira-duhituḥ saṅga-māhite",
  "GK19padyavlu:542": "muhur bhrāmaṃ bhrāmaṃ carita-laharīṃ gokula-pateḥ /",
  "GK19padyavlu:543": "lapann uccair uccair nayana-payasāṃ veṇibhir ahaṃ",
  "GK19padyavlu:544": "kariṣye sotkaṇṭhaṃ niviḍam upasekaṃ viṭapinām //105//",
  "GK19padyavlu:545": "samāhartuḥ /",
  "GK19padyavlu:546": "durārohe lakṣmīvati bhagavatīnām api padaṃ",
  "GK19padyavlu:547": "dadhānā dhammille naṭati kaṭhine yopaniṣadām /",
  "GK19padyavlu:548": "rutir vaṃśī-janmā dhṛta-madhurimā sā madhuripor",
  "GK19padyavlu:549": "akasmād asmākaṃ śruti-śikharam ārokṣyati //106//",
  "GK19padyavlu:550": "samāhartuḥ /",
  "GK19padyavlu:551": "atrāsīt kila nanda-sadma śakaṭasyātrābhavad bhañjanaṃ",
  "GK19padyavlu:552": "bandha-cchedakaro'pi dāmabhir abhūd baddho'tra dāmodaraḥ /",
  "GK19padyavlu:553": "itthaṃ mathurā-vṛddha-vaktra-vigalat-pīyūṣa-dhārāṃ piban",
  "GK19padyavlu:554": "ānandāśrudharaḥ kadā madhupurīṃ dhanyaś cariṣyāmy aham //",
  "GK19padyavlu:555": "(Quoted in BRS 1.3.40 - yathā padyāvalyām,",
  "GK19padyavlu:556": "but not found in this edition)",
  "GK19padyavlu:557": "utphullatā-piñcha-manorama-śrī-r",
  "GK19padyavlu:558": "mātuḥ stana-nyasta-mukhāravindaḥ /",
  "GK19padyavlu:559": "sañcālayan pāda-saroruhāgraṃ",
  "GK19padyavlu:560": "kṛṣṇaḥ kadā yāsyati dṛk-pathaṃ me //107//",
  "GK19padyavlu:561": "kasyacit /",
  "GK19padyavlu:562": "atha mokṣānādaraḥ /",
  "GK19padyavlu:563": "bhaktiḥ sevā bhagavato",
  "GK19padyavlu:564": "muktis tat-pada-laṅghanam /",
  "GK19padyavlu:565": "ko mūḍho dāsatāṃ prāpya",
  "GK19padyavlu:566": "prābhavaṃ padamicchati //110//",
  "GK19padyavlu:567": "śrī-śiva-mauninām /",
  "GK19padyavlu:568": "bhava-bandha-cchide tasyai",
  "GK19padyavlu:569": "spṛhayāmi na muktaye /",
  "GK19padyavlu:570": "bhavān prabhur ahaṃ dāsa",
  "GK19padyavlu:571": "iti yatra vilupyate //111//",
  "GK19padyavlu:572": "śrī-hanumataḥ /",
  "GK19padyavlu:573": "hanta citrīyate mitra",
  "GK19padyavlu:574": "smṛtvā tān mama mānasam /",
  "GK19padyavlu:575": "vivekitno'pi ye kuryus",
  "GK19padyavlu:576": "tṛṣṇām ātyantike laye //112//",
  "GK19padyavlu:577": "keṣāṃcit /",
  "GK19padyavlu:578": "kā tvaṃ muktir upāgatāsmi bhavatī kasmād akasmād iha",
  "GK19padyavlu:579": "śrī-kṛṣṇa-smaraṇena deva bhavatī dāsī-padaṃ prāpitā /",
  "GK19padyavlu:580": "dūre tiṣṭha manāg anāgasi katha kuryād anāryaṃ mayi",
  "GK19padyavlu:581": "tvad-gandhān nija-nāma-candana-rasālepasya lopo bhavet //113//",
  "GK19padyavlu:582": "kasyacit /",
  "GK19padyavlu:583": "atha śrī-bhagavaddharmatattvam /",
  "GK19padyavlu:584": "arcye viṣṇau śilā-dhīr guruṣu nara-matir vaiṣṇave jāti-buddhir",
  "GK19padyavlu:585": "viṣṇor vā vaiṣṇavānāṃ kali-mala-mathane pāda-tīrthe 'mbu-buddhiḥ /",
  "GK19padyavlu:586": "śrī-viṣṇor nāmni mantre sakala-kaluṣa-he śabda-sāmānya-buddhir",
  "GK19padyavlu:587": "viṣṇau sarveśvareśe tad-itara-sama-dhīr yasya vā nārakī saḥ //114//",
  "GK19padyavlu:588": "śrī-dākṣiṇātyasya //",
  "GK19padyavlu:589": "hatyāṃ hanti yad-aṅghri-saṅga-tulasī steyaṃ ca toyaṃ pador",
  "GK19padyavlu:590": "naivedyaṃ bahu-madya-pāna-duritaṃ gurv-aṅganā-saṅgajam /",
  "GK19padyavlu:591": "śrī-śādhina-matiḥ sthitir hari-janais tat-saṅgajaṃ kilbiṣaṃ",
  "GK19padyavlu:592": "śālāgrāma-śilā-nṛsiṃha-mahimā ko'py eṣa lokottaraḥ //115//",
  "GK19padyavlu:593": "śrī-āgamasya / (HBV 5.446)",
  "GK19padyavlu:594": "atha naivedyārpaṇe vijñaptiḥ /",
  "GK19padyavlu:595": "dvija-strīṇāṃ bhakte mṛduni vidurānne vraja-gavāṃ",
  "GK19padyavlu:596": "dadhikṣere sakhyuḥ sphuṭa-cipiṭa-mṛṣṭau muraripo /",
  "GK19padyavlu:597": "yaśodāyāḥ stanye vraja-yuvati-datte madhuni te",
  "GK19padyavlu:598": "yathāsīd āmodas tam imam upahāre'pi kurutām //116//",
  "GK19padyavlu:599": "śrī-rāmānujasya /",
  "GK19padyavlu:600": "yā prītir vidurārpite muraripo kunty-arpite yādṛśī",
  "GK19padyavlu:601": "yā govardhana-mūrdhni yā ca pṛthuke stane yaśodārpite /",
  "GK19padyavlu:602": "bhāradvāja-samarpite śabarikā-datte'dhare yoṣitāṃ",
  "GK19padyavlu:603": "yā vā te muni-bhāminī-vinihite'nne'trāpi tām arpaye //117//",
  "GK19padyavlu:604": "kasyacit /",
  "GK19padyavlu:605": "kṣīre śyāmalayārpite kamalayā viśrāṇite phāṇite",
  "GK19padyavlu:606": "datte laḍḍūni bhadrayā madhurase sobhābhayā lambhite /",
  "GK19padyavlu:607": "tuṣṭiryā bhavatas tataḥ śataguṇāṃ rādhā-nideśān mayā",
  "GK19padyavlu:608": "naste'smin puratas tvam arpaya hare ramyopahāre ratim //118//",
  "GK19padyavlu:609": "samāhartuḥ //",
  "GK19padyavlu:610": "atha śrī-mathurāmahimā /",
  "GK19padyavlu:611": "he mātur mathure tvam eva niyataṃ dhanyāsi bhūmī-tale",
  "GK19padyavlu:612": "nirvyājaṃ natayaḥ śataṃ savidhayas tubhyaṃ sadā santu naḥ /",
  "GK19padyavlu:613": "hitvā hanta nitāntam adbhuta-guṇaṃ vaikuṇṭham utkaṇṭhayā",
  "GK19padyavlu:614": "tvayy ambhoja-vilocanaḥ sa bhagavān yenāvatīrṇo hariḥ //119//",
  "GK19padyavlu:615": "kasyacit /",
  "GK19padyavlu:616": "atrāsīt kila nanda-sadma śakaṭasyātrābhavad bhañjanaṃ",
  "GK19padyavlu:617": "bandha-ccheda-karo'pi dāmabhir abhūd baddho'tra dāmodaraḥ /",
  "GK19padyavlu:618": "itthaṃ mathurā-vṛddha-vaktra-vigalat-pīyūṣa-dhārāṃ piban",
  "GK19padyavlu:619": "nāndāśru-dharaḥ kadā madhu-purīṃ dhanyaś cariṣyāmy aham //120//",
  "GK19padyavlu:620": "śrī-kavi-śekharasya / (BRS 1.3.40)",
  "GK19padyavlu:621": "yatrākhilādi-gurur ambuja-sambhavo'pi",
  "GK19padyavlu:622": "stambātmanā janur anuspṛhayāmbabhūva /",
  "GK19padyavlu:623": "cakradhvajāṅkuśa-lasat-pada-rāji-ramyā",
  "GK19padyavlu:624": "sā rājate'dya mathurā hari-rāja-dhānī //121//",
  "GK19padyavlu:625": "kasyacit //",
  "GK19padyavlu:626": "bījaṃ mukti-taror anartha-paṭalī-nistārakaṃ tārakaṃ",
  "GK19padyavlu:627": "dhāma prema-rasasya vāñchita-dhurā-sampārakaṃ pārakam /",
  "GK19padyavlu:628": "etad yatra nivāsinām udayate cic-chakti-vṛtti-dvayaṃ",
  "GK19padyavlu:629": "mathnātu vyasanāni māthura-purī sā vaḥ śriyaṃ ca kriyāt //122//",
  "GK19padyavlu:630": "samāhartuḥ //",
  "GK19padyavlu:631": "vitarati mura-mardanaḥ prabhuste",
  "GK19padyavlu:632": "na hi bhajamāna-janāya yaṃ kadāpi /",
  "GK19padyavlu:633": "vitarasi bata bhakti-yogam etaṃ",
  "GK19padyavlu:634": "tava mathure mahimā girām abhūmiḥ //123//",
  "GK19padyavlu:635": "tasyaiva //",
  "GK19padyavlu:636": "śravaṇe mathurā nayane mathurā",
  "GK19padyavlu:637": "vadane mathurā hṛdaye mathurā /",
  "GK19padyavlu:638": "purato mathurā parato mathurā",
  "GK19padyavlu:639": "madhurā madhurā mathurā mathurā //124//",
  "GK19padyavlu:640": "śrī-govinda-miśrāṇām /",
  "GK19padyavlu:641": "atha śrī-vṛndāṭavī-vandanam /",
  "GK19padyavlu:642": "tvaṃ bhaja hiraṇyagarbhaṃ",
  "GK19padyavlu:643": "tvam api haraṃ tvaṃ ca tat-paraṃ brahma /",
  "GK19padyavlu:644": "vinihita-kṛṣṇānandām",
  "GK19padyavlu:645": "ahaṃ tu vṛndāṭavīṃ vande //125//",
  "GK19padyavlu:646": "kasyacit /",
  "GK19padyavlu:647": "atha śrī-nandapraṇāmaḥ /",
  "GK19padyavlu:648": "śrutim apare smṛtim itare",
  "GK19padyavlu:649": "bhāratam anye bhajantu bhava-bhītāḥ",
  "GK19padyavlu:650": "aham iha nandaṃ vande",
  "GK19padyavlu:651": "yasyālinde paraṃ brahma //126//",
  "GK19padyavlu:652": "raghupatyupādhyāyasya / (CC 2.19.96)",
  "GK19padyavlu:653": "bandhūkāruṇa-vasanaṃ",
  "GK19padyavlu:654": "sundara-kūrcaṃ mukunda-hṛta-nayanam /",
  "GK19padyavlu:655": "nandaṃ tundila-vapuṣaṃ",
  "GK19padyavlu:656": "candana-gaura-tviṣaṃ vande //127//",
  "GK19padyavlu:657": "samāhartuḥ /",
  "GK19padyavlu:658": "atha śrī-yaśodāvandanam /",
  "GK19padyavlu:659": "aṅkaga-paṅkaja-nābhāṃ",
  "GK19padyavlu:660": "nava-ghanābhāṃ vicitra-ruci-sicayām /",
  "GK19padyavlu:661": "viracita-jagat-pramodāṃ",
  "GK19padyavlu:662": "muhur yaśodāṃ namasyāmi //128//",
  "GK19padyavlu:663": "samāhartuḥ /",
  "GK19padyavlu:664": "atha śrī-kṛṣṇaśaiśavam /",
  "GK19padyavlu:665": "atilohita-kara-caraṇaṃ",
  "GK19padyavlu:666": "mañjula-gorocanā-tilakam /",
  "GK19padyavlu:667": "haṭha-parivartita-śakaṭaṃ",
  "GK19padyavlu:668": "muraripum uttāna-śāyinaṃ vande //129//",
  "GK19padyavlu:669": "kasyacit /",
  "GK19padyavlu:670": "ardhonmīlita-locanasya pibataḥ paryāptam ekaṃ stanaṃ",
  "GK19padyavlu:671": "sadyaḥ prastuta-dugdha-digdham aparaṃ hastena sammārjataḥ /",
  "GK19padyavlu:672": "mātrā cāṅguli-lāsitasya vadane smerāyamāne muhur",
  "GK19padyavlu:673": "viṣṇoḥ kṣīra-kaṇoru-dhāma-dhavalā danta-dyutiḥ pātu vaḥ //130//",
  "GK19padyavlu:674": "śrī-maṅgalasya / (BRK 5.1736)",
  "GK19padyavlu:675": "gopeśvarī-vadana-phūt-kṛti-lola-netraṃ",
  "GK19padyavlu:676": "jānu-dvayena dharaṇīm anu sañcarantam /",
  "GK19padyavlu:677": "kañcin nava-smita-sudhā-madhurādharābhaṃ",
  "GK19padyavlu:678": "bālaṃ tamāla-dala-nīlam ahaṃ bhajāmi //131//",
  "GK19padyavlu:679": "śrī-raghunātha-dāsasya / (BRK 5.1738)",
  "GK19padyavlu:680": "kvānanaṃ kva nayanaṃ kva nāsikā",
  "GK19padyavlu:681": "kva śrutiḥ kva śikheti deśitaḥ /",
  "GK19padyavlu:682": "tatra tatra nihitāṅgulī-dalo",
  "GK19padyavlu:683": "vallavī-kulam anandayat prabhuḥ //132//",
  "GK19padyavlu:684": "kavi-sārvabhaumasya // (BRK 5.1740)",
  "GK19padyavlu:685": "idānīm aṅgam akṣāli",
  "GK19padyavlu:686": "racitaṃ cānulepanam /",
  "GK19padyavlu:687": "idānīm eva te kṛṣṇa",
  "GK19padyavlu:688": "dhūli-dhūsaritaṃ vapuḥ //133//",
  "GK19padyavlu:689": "sārvabhauma-bhaṭṭācāryāṇām / (BRK 5.1742)",
  "GK19padyavlu:690": "pañca-varṣam atilolam aṅgane",
  "GK19padyavlu:691": "dhāvamānam alakākulekṣaṇam /",
  "GK19padyavlu:692": "kiñkiṇī-valaya-hāra-nūpuraṃ",
  "GK19padyavlu:693": "rañjitaṃ namata nanda-nandanam //134//",
  "GK19padyavlu:694": "āgamasya / (BRK 5.1749)",
  "GK19padyavlu:695": "atha śaiśave tāruṇyam",
  "GK19padyavlu:696": "adhara-madhure kaṇṭhaṃ kaṇṭhe sacāṭu dṛśau dṛśor",
  "GK19padyavlu:697": "alikam alike kṛtvā gopījanena sa-sambhramam /",
  "GK19padyavlu:698": "śiśur iti rudan kṛṣṇo vakṣaḥ-sthale nihitaś cirān",
  "GK19padyavlu:699": "nibhṛta-pulakaḥ smeraḥ pāyāt smarālasa-vigrahaḥ //135//",
  "GK19padyavlu:700": "divākarasya / (SKM 1.51.4; BRK 5.1751)",
  "GK19padyavlu:701": "brūmas tvac-caritaṃ tavādhijanani cchadmātibālyākṛte",
  "GK19padyavlu:702": "tvaṃ yādṛg giri-kandareṣu nayanānandaḥ kuraṅgī-dṛśām /",
  "GK19padyavlu:703": "ity uktaḥ parilehana-cchalatayā nyastāṅguliḥ svānane",
  "GK19padyavlu:704": "gopībhiḥ purataḥ punātu jagatīm uttāna-supto hariḥ //136//",
  "GK19padyavlu:705": "vanamālinaḥ // (SKM 1.51.5)",
  "GK19padyavlu:706": "vanamālini pitur aṅke",
  "GK19padyavlu:707": "racayati bālyocitaṃ caritam /",
  "GK19padyavlu:708": "navanava-gopa-vadhūṭī-",
  "GK19padyavlu:709": "smita-paripāṭī parisphurati //137//",
  "GK19padyavlu:710": "śrī-mukunda-bhaṭṭācāryasya / (BRK 5.1752)",
  "GK19padyavlu:711": "nītaṃ navanavanītaṃ kiyad",
  "GK19padyavlu:712": "iti kṛṣṇao yaśodayā pṛṣṭaḥ /",
  "GK19padyavlu:713": "iyad iti guru-jana-savidhe",
  "GK19padyavlu:714": "vidhṛta-dhaniṣṭhā-payodharaḥ //138//",
  "GK19padyavlu:715": "kasyacit // (rāṅgasya) (BRK 5.1753)",
  "GK19padyavlu:716": "kva yāsi nanu caurike pramuṣitaṃ sphuṭaṃ dṛśyate",
  "GK19padyavlu:717": "dvitīyam iha māmakaṃ vahasi kañcuke kandukam /",
  "GK19padyavlu:718": "tyajeti nava-gopikā-kuca-yugaṃ nimathnan balāl",
  "GK19padyavlu:719": "lasat-pulaka-maṇḍalo jayati gokule keśavaḥ //139//",
  "GK19padyavlu:720": "dīpakasya // (Spd 74, Smv; BRK 5.1754)",
  "GK19padyavlu:721": "atha gavya-haraṇam",
  "GK19padyavlu:722": "dūra-dṛṣṭa-nava-nīta-bhājanaṃ",
  "GK19padyavlu:723": "jānu-caṅkramaṇa-jāta-sambhramam /",
  "GK19padyavlu:724": "mātṛ-bhīti-parivartitānanaṃ",
  "GK19padyavlu:725": "keśavaṃ kim api śaiśavaṃ bhaje //140//",
  "GK19padyavlu:726": "kasyacit // (BRK 5.1756)",
  "GK19padyavlu:727": "sammuṣṇan navanītam antika-maṇi-stambhe sva-bimbodgamaṃ",
  "GK19padyavlu:728": "dṛṣṭvā mugdhatayā kumāram aparaṃ sañcintayan śaṅkayā /",
  "GK19padyavlu:729": "man-mitraṃ hi bhavān mayātra bhavato bhāgaḥ samaḥ kalpito",
  "GK19padyavlu:730": "mā māṃ sūcaya sūcayety anunayan bālo hariḥ pātu vaḥ //141//",
  "GK19padyavlu:731": "keṣāṃcit //",
  "GK19padyavlu:732": "dadhimathananinādaistyaktanidraḥ prabhāte",
  "GK19padyavlu:733": "nibhṛtapadamagāraṃ vallavīnāṃ praviṣṭaḥ /",
  "GK19padyavlu:734": "mukhakamalasamīrairāśu nirvāpya dīpān",
  "GK19padyavlu:735": "kavalitanavanītaḥ pātu māṃ bālakṛṣṇaḥ // 142 //",
  "GK19padyavlu:736": "kasyacit //",
  "GK19padyavlu:737": "savye pāṇau niyamita-ravaṃ kiñkiṇī-dāma dhṛtvā",
  "GK19padyavlu:738": "kubjībhūya prapada-gatibhir manda-mandaṃ vihasya /",
  "GK19padyavlu:739": "akṣṇor bhaṅgyā vihasita-mukhīr vārayan sammukhīnā",
  "GK19padyavlu:740": "mātuḥ paścād aharata harir jātu haiyaṅgavīnam // 143 //",
  "GK19padyavlu:741": "śrī-śrīmataḥ //",
  "GK19padyavlu:742": "pada-nyāsān dvārāñcala-bhuvi vidhāya tri-caturān",
  "GK19padyavlu:743": "samantād ālolaṃ nayana-yugalaṃ dikṣu vikiran /",
  "GK19padyavlu:744": "smitaṃ bibhrad vyaktaṃ dadhi-haraṇa-līlā-caṭula-dhīḥ",
  "GK19padyavlu:745": "saśaṅkaṃ gopīnāṃ madhuripur agāraṃ praviśati // 144 //",
  "GK19padyavlu:746": "samāhartuḥ //",
  "GK19padyavlu:747": "mṛdnan kṣīrādi-cauryān masṛṇa-surabhiṇī sṛkvaṇī pāṇi-dharṣair",
  "GK19padyavlu:748": "āghrāyāghrāya hastaṃ sapadi paruṣayan kiṅkiṇī-mekhalāyām /",
  "GK19padyavlu:749": "vāraṃ vāraṃ viśāle diśi diśi vikiran locane lolatāre",
  "GK19padyavlu:750": "mandaṃ mandaṃ jananyāḥ parisaram ayate kūṭa-gopāla-bālaḥ // 145 //",
  "GK19padyavlu:751": "kasyacit //",
  "GK19padyavlu:752": "atha hareḥ svapnāyitam",
  "GK19padyavlu:753": "śambho svāgatam āsyatām ita ito vāmena padmodbhava",
  "GK19padyavlu:754": "krauñcāre kuśalaṃ sukhaṃ surapate vitteśa no dṛśyate /",
  "GK19padyavlu:755": "itthaṃ svapna-gatasya kaiṭabha-ripoḥ śrutvā jananyā giraḥ",
  "GK19padyavlu:756": "kiṃ kiṃ bālaka jalpasīty anucitaṃ thūthūt-kṛtaṃ pātu vaḥ //146//",
  "GK19padyavlu:757": "mayūrasya // (SKM 1.53.1; BRK 5.1758)",
  "GK19padyavlu:758": "dhīrā dharitri bhāva bhāram avehi śāntaṃ",
  "GK19padyavlu:759": "nanv eṣa kaṃsa-hatakaṃ vinipātayāmi /",
  "GK19padyavlu:760": "ity adbhuta-stimita-gopa-vadhū-śrutāni",
  "GK19padyavlu:761": "svapnāyitāni vasudeva-śiśor jayanti //147//",
  "GK19padyavlu:762": "sudevasya // (SKM 1.53.2)",
  "GK19padyavlu:763": "atha pitror vismāpana-śikṣaṇādi",
  "GK19padyavlu:764": "kālindī-puline mayā na na mayā śīlopaśalye na na",
  "GK19padyavlu:765": "nyagrodhasya tale mayā na na mayā rādhā-pituḥ prāṅgane /",
  "GK19padyavlu:766": "dṛṣṭaḥ kṛṣṇa itīrite saniyamaṃ gopair yaśodā-pater",
  "GK19padyavlu:767": "vismerasya puro hasan nija-gṛhān niryan hariḥ pātu vaḥ //148//",
  "GK19padyavlu:768": "umāpatidharasya // (SKM 1.52.4)",
  "GK19padyavlu:769": "vatsa sthavara-kandareṣu vicaran dūra-pracāre gavāṃ",
  "GK19padyavlu:770": "hiṃsrān vīkṣya puraḥ purāṇa-puruṣaṃ nārāyaṇaṃ dhyāsyasi /",
  "GK19padyavlu:771": "ity uktasya yaśodayā murāripor avyāj jaganti sphurad-",
  "GK19padyavlu:772": "bimboṣṭha-dvaya-gāḍha-pīḍana-vaśād avyakta-bhāvaṃ smitam //149//",
  "GK19padyavlu:773": "abhinandasya // (SKM 1.52.1)",
  "GK19padyavlu:774": "rāmo nāma babhūva huṃ tad abalā sīteti huṃ tāṃ pitur",
  "GK19padyavlu:775": "vācā pañcavaṭī-vane nivasatas tasyāharad rāvaṇaḥ /",
  "GK19padyavlu:776": "kṛṣṇasyeti purātanīṃ nija-kathām ākarṇya mātreritāṃ",
  "GK19padyavlu:777": "saumitre kva dhanur dhanur dhanur iti vyagrā giraḥ pāntu vaḥ //150//",
  "GK19padyavlu:778": "kasyacit / (RSAK; KK 2.72; BRK 5.1760)",
  "GK19padyavlu:779": "śyāmoccandrā svapiti na śiśo naiti mām amba nidrā",
  "GK19padyavlu:780": "nidrāhetoḥ śṛṇu kathāṃ kām apūrvāṃ kuruṣva /",
  "GK19padyavlu:781": "vyaktaḥ stambhān naraharir abhūd dānavaṃ dārayiṣyann",
  "GK19padyavlu:782": "ity uktasya smitam udayate devakī-nandanasya //151//",
  "GK19padyavlu:783": "sarvānandasya /",
  "GK19padyavlu:784": "(SRK 123; SKM 1.52.2; śatānandasya; BRK 5.1761)",
  "GK19padyavlu:785": "atha gorakṣādilīlā",
  "GK19padyavlu:786": "devas tvām eka-jaṅghāvalayita-guḍī-mūrdhni vinyasta-bāhu-",
  "GK19padyavlu:787": "rgāyan goyuddhagītir uparacita-śiraḥśekharaḥ pragraheṇa /",
  "GK19padyavlu:788": "darpa-sphūrjan mahokṣa-dvaya-samara-kalā-baddha-dīrghānubandhaḥ",
  "GK19padyavlu:789": "krīḍā-gopāla-mūrtir muraripur avatād ātta-gorakṣa-līlaḥ //152//",
  "GK19padyavlu:790": "yogeśvarasya / (SKM 1.58.3)",
  "GK19padyavlu:791": "yāvad gopā madhura-muralī-nāda-mattā mukundaṃ",
  "GK19padyavlu:792": "manda-spandair ahaha sakalair locanair āpibanti /",
  "GK19padyavlu:793": "gāvas tāvan masṛṇa-yavasa-grāsa-lubdhā vidūraṃ",
  "GK19padyavlu:794": "yātā govardhana-giri-darī-droṇikābhyantareṣu //153//",
  "GK19padyavlu:795": "śrī-keśava-cchatriṇaḥ /",
  "GK19padyavlu:796": "atha gopīnāṃ premotkarṣaḥ /",
  "GK19padyavlu:797": "dhairyaṃ nāma-parigrahe'pi jaghane yady aṃśukālambanaṃ",
  "GK19padyavlu:798": "gopīnāṃ ca vivecanaṃ nidhuvanārambhe raho-mārgaṇam /",
  "GK19padyavlu:799": "sādhvī-sac-caritaṃ vilāsa-viratau patyur gṛhānveṣaṇaṃ",
  "GK19padyavlu:800": "tat tad raurava-rakṣaṇaṃ muraripor vaṃśī-ravāpekṣaṇam //154//",
  "GK19padyavlu:801": "sarva-vidyāvinodānām /",
  "GK19padyavlu:802": "vilokya kṛṣṇaṃ vraja-vāma-netrāḥ",
  "GK19padyavlu:803": "sarvendriyāṇāṃ nayanatvam eva /",
  "GK19padyavlu:804": "ākarṇya tad-veṇu-nināda-bhaṅgīm",
  "GK19padyavlu:805": "aicchan punas tāḥ śravaṇatvam eva //155//",
  "GK19padyavlu:806": "kasyacit /",
  "GK19padyavlu:807": "atha gopībhiḥ saha līlā",
  "GK19padyavlu:808": "kālindī-jala-keli-lola-taruṇīr āvīta-cīnāṃśukā",
  "GK19padyavlu:809": "nirgatyāṅga-jalāni sāritavatīr ālokya sarvā diśaḥ /",
  "GK19padyavlu:810": "tīropānta-milan-nikuñja-bhavane gūḍhaṃ cirāt paśyataḥ",
  "GK19padyavlu:811": "śaureḥ sambhramayann imā vijayate sākūta-veṇur dhvaniḥ //156//",
  "GK19padyavlu:812": "puruṣottamadevasya /",
  "GK19padyavlu:813": "tāsu kṛṣṇasya bhāvaḥ /",
  "GK19padyavlu:814": "svedāplāvita-pāṇi-padma-mukula-prakrānta-kampodayād",
  "GK19padyavlu:815": "visrastām avijānato muralikāṃ pādāravindopari /",
  "GK19padyavlu:816": "līlā-vellita-vallavī-kavalita-svāntasya vṛndāvane",
  "GK19padyavlu:817": "jīyāt kaṃsaripos tribhaṅga-vapuṣaḥ śūnyodayaḥ phūtkṛtiḥ //157//",
  "GK19padyavlu:818": "cirañjīvasya /",
  "GK19padyavlu:819": "śrī-kṛṣṇasya prathama-darśane rādhā-praśnaḥ",
  "GK19padyavlu:820": "bhrūvalli-tāṇḍava-kalā-madhurānana-śrī-ḥ",
  "GK19padyavlu:821": "kaṅkelli-koraka-karambita-karṇa-pūraḥ /",
  "GK19padyavlu:822": "ko'yaṃ navīna-nikaṣopala-tulya-veṣo",
  "GK19padyavlu:823": "vaṃśīraveṇa sakhi mām avaśīkaroti //158//",
  "GK19padyavlu:824": "kasyacit / (BRS 3.5.20)",
  "GK19padyavlu:825": "indīvarodara-sahodara-medura-śrī-r",
  "GK19padyavlu:826": "vāso dravat-kanaka-vṛnda-nibhaṃ dadhānaḥ /",
  "GK19padyavlu:827": "āmukta-mauktika-manohara-hāra-vakṣāḥ",
  "GK19padyavlu:828": "ko'yaṃ yuvā jagad-anaṅga-mayaṃ karoti //159//",
  "GK19padyavlu:829": "sarva-vidyā-vinodānām // (UN 15.7)",
  "GK19padyavlu:830": "sakhyā uttaram",
  "GK19padyavlu:831": "asti ko'pi timira-stanandhayaḥ",
  "GK19padyavlu:832": "kiñcid añcita-padaṃ sa gāyati /",
  "GK19padyavlu:833": "yan manāg api niśamya kā vadhūr",
  "GK19padyavlu:834": "nāvadhūta-hṛdayopajāyate // 160 //",
  "GK19padyavlu:835": "kasyacit /",
  "GK19padyavlu:836": "śrī-rādhāyāḥ pūrva-rāgaḥ",
  "GK19padyavlu:837": "manogatāṃ manmatha-bāṇa-bādhām",
  "GK19padyavlu:838": "āvedayantīva tanor vikāraiḥ /",
  "GK19padyavlu:839": "dīnānanā vācam uvāca rādhā",
  "GK19padyavlu:840": "tadā tadālī-jana-sammukhe sā //161//",
  "GK19padyavlu:841": "śrī-puruṣottama-devasya /",
  "GK19padyavlu:842": "yadavadhi yāmuna-kuñje",
  "GK19padyavlu:843": "ghana-rucir avalokitaḥ ko'pi /",
  "GK19padyavlu:844": "nalinī-dala iva salilaṃ",
  "GK19padyavlu:845": "tadavadhi taralāyate //162//",
  "GK19padyavlu:846": "kavicandrasya //",
  "GK19padyavlu:847": "akasmād ekasmin pathi sakhi mayā yāmuna-taṭaṃ",
  "GK19padyavlu:848": "vrajantyā dṛṣṭo yo nava-jaladhara-śyāmala-tanuḥ /",
  "GK19padyavlu:849": "sa dṛg-bhaṅgyā kiṃ vākuruta na hi jāne tata idaṃ",
  "GK19padyavlu:850": "mano me vyālolaṃ kvacana gṛhakṛtyo na lagate //163//",
  "GK19padyavlu:851": "jayantasya /",
  "GK19padyavlu:852": "(Bhakti-rasāyana; BRS 3.5.27)",
  "GK19padyavlu:853": "puro nīla-jyotsnā tad anu mṛganābhī-parimalas",
  "GK19padyavlu:854": "tato līlā-veṇu-kvaṇitam anu kāṇcī-kala-ravaḥ /",
  "GK19padyavlu:855": "tato vidyud-vallī-valayita-camatkāra-laharī-",
  "GK19padyavlu:856": "taraṅgāl lāvaṇyaṃ tad anu sahajānanda udagāt //164//",
  "GK19padyavlu:857": "kasyacit /",
  "GK19padyavlu:858": "adya sundari kalinda-nandinī-",
  "GK19padyavlu:859": "tīra-kuñja-bhuvi keli-lampaṭaḥ /",
  "GK19padyavlu:860": "vādayan muralikāṃ muhur muhur",
  "GK19padyavlu:861": "mādhavo harati māmakaṃ manaḥ //165//",
  "GK19padyavlu:862": "kasyacit / (similar Premāmṛta 4.13)",
  "GK19padyavlu:863": "yadavadhi yamunāyās tīra-vānīra-kuñje",
  "GK19padyavlu:864": "muraripu-pada-līlā locanābhyām aloki /",
  "GK19padyavlu:865": "tadavadhi mama cittaṃ kutracit kārya-mātre",
  "GK19padyavlu:866": "na hi lagati muhūrtaṃ kiṃ vidheyaṃ na jāne //166//",
  "GK19padyavlu:867": "kavicandrasya /",
  "GK19padyavlu:868": "yadavadhi yadunandanānanenduḥ",
  "GK19padyavlu:869": "sahacari locana-gocarībabhūva /",
  "GK19padyavlu:870": "tadavadhi malayānile'nale vā",
  "GK19padyavlu:871": "sahaja-vicāra-parāṅmukhaṃ mano me //167//",
  "GK19padyavlu:872": "sañjaya-kaviśekharasya /",
  "GK19padyavlu:873": "asamañjasam asamañjasam",
  "GK19padyavlu:874": "asamañjasam etad āpatitam /",
  "GK19padyavlu:875": "vallava-kumāra-buddhyā",
  "GK19padyavlu:876": "hari hari harir īkṣitaḥ kutukāt //168//",
  "GK19padyavlu:877": "śaraṇasya //",
  "GK19padyavlu:878": "śuṣyati mukham ūru-yugaṃ puṣyati",
  "GK19padyavlu:879": "jaḍatāṃ pravepate hṛdayam /",
  "GK19padyavlu:880": "svidyati kapolapālī sakhi",
  "GK19padyavlu:881": "vanamālī kim āloki //169//",
  "GK19padyavlu:882": "mukunda-bhaṭṭācāryasya /",
  "GK19padyavlu:883": "upari tamāla-taroḥ sakhi",
  "GK19padyavlu:884": "pariṇata-śarad-indu-maṇḍalaḥ ko'pi /",
  "GK19padyavlu:885": "tatra ca muralī-khuralī",
  "GK19padyavlu:886": "kula-maryādām adho nayati //170//",
  "GK19padyavlu:887": "sañjaya-kaviśekharasya /",
  "GK19padyavlu:888": "hanta kāntam api taṃ didṛkṣate",
  "GK19padyavlu:889": "mānasaṃ mama na sādhu yat-kṛte /",
  "GK19padyavlu:890": "indur indumukhi manda-mārutaś",
  "GK19padyavlu:891": "candanaṃ ca vitanoti vedanāṃ //171//",
  "GK19padyavlu:892": "kasyacit /",
  "GK19padyavlu:893": "guru-jana-gañjanam ayaśo",
  "GK19padyavlu:894": "gṛhapaticaritaṃ ca dāruṇaṃ kim api /",
  "GK19padyavlu:895": "vismārayati samastaṃ",
  "GK19padyavlu:896": "śiva śiva muralī murārāteḥ // 172 //",
  "GK19padyavlu:897": "sarva-vidyā-vinodānām / (BRS 3.5.12)",
  "GK19padyavlu:898": "draviṇaṃ bhavanam apatyaṃ tāvan",
  "GK19padyavlu:899": "mitraṃ tathābhijātyaṃ ca /",
  "GK19padyavlu:900": "upayamunaṃ vanamālī",
  "GK19padyavlu:901": "yāvan netre na nartayati //173//",
  "GK19padyavlu:902": "teṣām eva",
  "GK19padyavlu:903": "tṛpyantu me chidram avāpya śatravaḥ",
  "GK19padyavlu:904": "karotu me śāsti-bharaṃ gṛheśvaraḥ /",
  "GK19padyavlu:905": "maṇis tu vakṣoruha-madhya-bhūṣaṇaṃ",
  "GK19padyavlu:906": "mamāstu vṛndāvana-kṛṣṇa-candramā // 174 // kasyacit /",
  "GK19padyavlu:907": "svāmī nihantu vihasantu puraḥ sapatnyo",
  "GK19padyavlu:908": "bhartur bhajantu guravaḥ pitaraś ca lajjām /",
  "GK19padyavlu:909": "etāvatā yadi kalaṅki kulaṃ tathāstu",
  "GK19padyavlu:910": "rāmānuje mama tanotu mano'nurāgam //175// kasyacit /",
  "GK19padyavlu:911": "svāmī kupyati kupyatāṃ parijanā nindanti nindantu mām,",
  "GK19padyavlu:912": "anyat kiṃ prathatām ayaṃ ca jagati prauḍho mamopadravaḥ /",
  "GK19padyavlu:913": "āśāsyaṃ punar etad eva yad idaṃ cakṣuś ciraṃ vardhatāṃ",
  "GK19padyavlu:914": "yenedaṃ paripīyate muraripoḥ saundarya-sāraṃ vapuḥ //176 //",
  "GK19padyavlu:915": "puṣkarākṣasya /",
  "GK19padyavlu:916": "kiṃ durmilena mama dūti manorathena",
  "GK19padyavlu:917": "tāvanti hanta sukṛtāni kayā kṛtāni /",
  "GK19padyavlu:918": "etāvad eva mama janma-phalaṃ murārir",
  "GK19padyavlu:919": "yan netrayoḥ pathi bibharti gatāgatāni //177//",
  "GK19padyavlu:920": "kasyacit //",
  "GK19padyavlu:921": "sakhi mama niyati-hatāyās",
  "GK19padyavlu:922": "tad-darśana-bhāgyam astu vā mā vā /",
  "GK19padyavlu:923": "punar api sa veṇu-nādo",
  "GK19padyavlu:924": "yadi karṇapathe patet tad evālam //178//",
  "GK19padyavlu:925": "kasyacit /",
  "GK19padyavlu:926": "tārābhisāraka caturtha-niśā-śaśāṅka",
  "GK19padyavlu:927": "kāmāmbu-rāśi-parivardhana deva tubhyam /",
  "GK19padyavlu:928": "argho namo bhavatu me saha tena yūnā",
  "GK19padyavlu:929": "mithyāpavāda-vacasāpy abhimāna-siddhiḥ //179//",
  "GK19padyavlu:930": "kasyacit / (UN 14.128)",
  "GK19padyavlu:931": "athānya-catura-sakhī-vitarkaḥ",
  "GK19padyavlu:932": "siddhāntayati na kiñcid",
  "GK19padyavlu:933": "bhramayati dṛśām eva kevalaṃ rādhā /",
  "GK19padyavlu:934": "tad avagataṃ sakhi lagnaṃ",
  "GK19padyavlu:935": "kadamba-taru-devatāmarutā //180//",
  "GK19padyavlu:936": "rāṅgasya /",
  "GK19padyavlu:937": "atha rādhāṃ prati praśnaḥ /",
  "GK19padyavlu:938": "kāmaṃ vapuḥ pulakitaṃ nayane dhṛtāsre",
  "GK19padyavlu:939": "vācaḥ sagadgadapadāḥ sakhi kampi vakṣaḥ /",
  "GK19padyavlu:940": "jñātaṃ Mukunda-muralī-rava-mādhurī te",
  "GK19padyavlu:941": "cetaḥ sudhāṃśu-vadane taralīkaroti //181//",
  "GK19padyavlu:942": "tasyaiva / (BRS 3.5.15)",
  "GK19padyavlu:943": "gataṃ kula-vadhū-vrataṃ viditam eva tat-tad-vacas",
  "GK19padyavlu:944": "tathāpi taralāśaye na vimatāsi ko durgrahaḥ /",
  "GK19padyavlu:945": "karomi sakhi kiṃ śrute danuja-vairi-vaṃśī-rave",
  "GK19padyavlu:946": "manāg api mano na me sumukhi dhairyam ālambate //182//",
  "GK19padyavlu:947": "kasyacit /",
  "GK19padyavlu:948": "āstāṃ tāvad akīrtir me",
  "GK19padyavlu:949": "tvayā tathyaṃ tu kathyatām /",
  "GK19padyavlu:950": "cittaṃ katham ivāsīt te",
  "GK19padyavlu:951": "harir vaṃśī-rava-śrutau //183//",
  "GK19padyavlu:952": "kasyacit /",
  "GK19padyavlu:953": "satyaṃ jalpasi duḥsahāḥ khala-giraḥ satyaṃ kulaṃ nirmalaṃ",
  "GK19padyavlu:954": "satyaṃ niṣkaruṇo'py ayaṃ sahacaraḥ satyaṃ sudūre sarit /",
  "GK19padyavlu:955": "tat sarvaṃ sakhi vismarāmi jhaṭiti śrotrātithir jāyate",
  "GK19padyavlu:956": "ced unmāda-mukunda-mañju-muralī-nisvāna-rāgodgatiḥ // 184 //",
  "GK19padyavlu:957": "govinda-bhaṭṭasya /",
  "GK19padyavlu:958": "atha rādhāṃ prati sakhī-narmāśvāsaḥ /",
  "GK19padyavlu:959": "niśā jalada-saṅkulā timira-garbha-līnaṃ jagad-",
  "GK19padyavlu:960": "dvayas tava navaṃ navaṃ vapur apūrva-līlāmayam /",
  "GK19padyavlu:961": "alaṃ sumukhi nidrayā vraja gṛhe'pi naktaṃ carī",
  "GK19padyavlu:962": "kadamba-vana-devatā nava-tamāla-nīla-dyutiḥ //185//",
  "GK19padyavlu:963": "sarvavidyāvinodānām /",
  "GK19padyavlu:964": "kṛṣṇaṃ prati rādhānurāga-kathanam /",
  "GK19padyavlu:965": "tvām añjanīyati phalāsu vilokayantī",
  "GK19padyavlu:966": "tvāṃ śṛṇvatī kuvalayīyati karṇapūram /",
  "GK19padyavlu:967": "tvāṃ pūrṇimā-vidhu-mukhī hṛdi bhāvayantī",
  "GK19padyavlu:968": "vakṣonilīna-nava-nīlamaṇiṃ karoti //186//",
  "GK19padyavlu:969": "kasyacit / (MSN 5.12)",
  "GK19padyavlu:970": "gṛhītaṃ tāmbūlaṃ parijana-vacobhir na sumukhī",
  "GK19padyavlu:971": "smaraty antaḥśūnyā murahara gatāyām api niśi /",
  "GK19padyavlu:972": "tatevāste hastaḥ kalita-phaṇi-vallī-kisalayas",
  "GK19padyavlu:973": "tathavāsyaṃ tasyāḥ kramuka-phala-phālī-paricitam //187//",
  "GK19padyavlu:974": "hariharasya / (UN 13.59)",
  "GK19padyavlu:975": "prema-pāvaka-līḍhāṅgī",
  "GK19padyavlu:976": "rādhā tava jagat-pate /",
  "GK19padyavlu:977": "śayyāyāḥ skhalitā bhūmau",
  "GK19padyavlu:978": "punas tāṃ gantum akṣamā //188//",
  "GK19padyavlu:979": "murahara sāhasa-garimā",
  "GK19padyavlu:980": "katham iva vācyaḥ kuraṅga-śāvākṣyāḥ /",
  "GK19padyavlu:981": "khedārṇava-patitāpi",
  "GK19padyavlu:982": "prema-madhurāṃ te na sā tyajati //189//",
  "GK19padyavlu:983": "kavicandrasyemau / (UN 8.100)",
  "GK19padyavlu:984": "gāyati gīte śaṃsati vaṃśe",
  "GK19padyavlu:985": "vādayati sā vipañcīṣu",
  "GK19padyavlu:986": "pāṭhayati pañjara-śukaṃ tava",
  "GK19padyavlu:987": "sandeśākṣaraṃ rādhā //190//",
  "GK19padyavlu:988": "govardhanācāryasya / (Ārya-śataka 211/265)",
  "GK19padyavlu:989": "rādhāṃ prati kṛṣṇānurāga-kathanam",
  "GK19padyavlu:990": "kelikalāsu kuśalā nagare murārer",
  "GK19padyavlu:991": "ābhīra-nīraja-dṛśaḥ kati vā na santi /",
  "GK19padyavlu:992": "rādhe tvayā mahad akāri tapo yad eṣa",
  "GK19padyavlu:993": "dāmodaras tvayi paraṃ paramānurāgaḥ //191//",
  "GK19padyavlu:994": "kasyacit // (UN 8.101)",
  "GK19padyavlu:995": "vatsān na cārayati vādayate na veṇum",
  "GK19padyavlu:996": "āmodate na yamunā-vana-mārutena /",
  "GK19padyavlu:997": "kuñje nilīya śithilaṃ valitottamāṅgam",
  "GK19padyavlu:998": "antas tvayā śvasiti sundari nanda-sūnuḥ //192//",
  "GK19padyavlu:999": "daityāri-paṇḍitasya //",
  "GK19padyavlu:1000": "sarvādhikaḥ sakala-keli-kalā-vidagdhaḥ",
  "GK19padyavlu:1001": "snigdhaḥ sa eṣa mura-śatrur anargha-rūpaḥ /",
  "GK19padyavlu:1002": "tvāṃ yācate yadi bhaja vraja-nāgari tvaṃ",
  "GK19padyavlu:1003": "sādhyaṃ kim anyad adhikaṃ bhuvane bhavatyāḥ //193// rāṅgasya //",
  "GK19padyavlu:1004": "atha rādhābhisāraḥ /",
  "GK19padyavlu:1005": "mandaṃ nidhehi caraṇau paridhehi nīlaṃ",
  "GK19padyavlu:1006": "vāsaḥ pidhehi valayāvalim añcalena /",
  "GK19padyavlu:1007": "mā jalpa sāhasini śārada-candra-kānti-",
  "GK19padyavlu:1008": "dantāṃśavas tava tamāṃsi samāpayanti // 194 //",
  "GK19padyavlu:1009": "ṣāṇmāsikasya //",
  "GK19padyavlu:1010": "(SKM 2.61.2 nālasya, Spd 3620, Smv 71.8 hariharasya)",
  "GK19padyavlu:1011": "kim uttīrṇaḥ panthāḥ kupita-bhujagī-bhoga-viṣamo",
  "GK19padyavlu:1012": "viṣoḍhā bhūyasyaḥ kim iti kulapālī-kaṭu-giraḥ /",
  "GK19padyavlu:1013": "iti smāraṃ smāraṃ daradalita-śīta-dyuti-rucau",
  "GK19padyavlu:1014": "sarojākṣī śoṇaṃ diśi nayana-koṇaṃ vikirati //195//",
  "GK19padyavlu:1015": "sarvavidyāvinodānām //",
  "GK19padyavlu:1016": "citrotkīrṇād api viṣadharād bhītibhājo rajanyāṃ",
  "GK19padyavlu:1017": "kiṃ vā brūmas tvad-abhisaraṇe sāhasaṃ mādhavāsyāḥ /",
  "GK19padyavlu:1018": "dhvānte yāntyā yad atinibhṛtaṃ rādhayātma-prakāśa-",
  "GK19padyavlu:1019": "trāsāt pāṇiḥ pathi phaṇi-phaṇāratna-rodhī vyadhāyī //196//",
  "GK19padyavlu:1020": "kasyacit // (Spd 3494 hariharasya)",
  "GK19padyavlu:1021": "rādhāṃ prati sakhī-vākyam",
  "GK19padyavlu:1022": "manmathonmathitam acyutaṃ prati",
  "GK19padyavlu:1023": "brūhi kiñcana samullasat-smitam /",
  "GK19padyavlu:1024": "kiṃ ca siñca mṛga-śāva-locane",
  "GK19padyavlu:1025": "locaneṅgita-sudhaugha-nirjharaiḥ //197//",
  "GK19padyavlu:1026": "kasyacit //",
  "GK19padyavlu:1027": "govinde svayam akaroḥ sarojanetre",
  "GK19padyavlu:1028": "premāndhā varavapur arpaṇaṃ sakhi /",
  "GK19padyavlu:1029": "kārpaṇyaṃ na kuru darāvaloka-dāne",
  "GK19padyavlu:1030": "vikrīte kariṇi kim añkuśe vivādaḥ //198//",
  "GK19padyavlu:1031": "kasyacit / (BRS 2.4.114, Bhaktirasāyana; DKK; MSN 5.15)",
  "GK19padyavlu:1032": "atha krīḍā /",
  "GK19padyavlu:1033": "paramānurāga-parayātha rādhayā",
  "GK19padyavlu:1034": "parirambha-kauśala-vikāśi-bhāvayā /",
  "GK19padyavlu:1035": "sa tayā saha smara-sabhājanotsavaṃ",
  "GK19padyavlu:1036": "niravāhayac chikhi-śikhaṇḍa-śekharaḥ //199//",
  "GK19padyavlu:1037": "kavirāja-miśrasya / (BRS 3.5.35)",
  "GK19padyavlu:1038": "asmin kuñje vināpi pracalati pavanaṃ vartate ko'pi nūnaṃ",
  "GK19padyavlu:1039": "paśyāmaḥ kiṃ na gatvety anusarati gaṇe bhīta-bhīte'rbhakāṇām /",
  "GK19padyavlu:1040": "tasmin rādhāsakho vaḥ sukhayatu vilasan krīḍayā kaiṭabhārir",
  "GK19padyavlu:1041": "vyātanvāno mṛgāri-pravala-ghuraghurārāva-raudroccanādān // 200 //",
  "GK19padyavlu:1042": "kasyacit // (Spd 116)",
  "GK19padyavlu:1043": "atha krīḍānantaraṃ tatra jānatīnāṃ sakhīnāṃ narmoktiḥ",
  "GK19padyavlu:1044": "iha nicula-nikuñje madhya-madhyāsya rantur",
  "GK19padyavlu:1045": "vijanam ajani śayyā kasya bāla-pravālaiḥ /",
  "GK19padyavlu:1046": "iti nigadati vṛnde yoṣitāṃ pāntu yuṣmān",
  "GK19padyavlu:1047": "smita-śavalita-rādhā-mādhavālokitāni // 201 //",
  "GK19padyavlu:1048": "rūpa-devasya // (SKM 1.55.1)",
  "GK19padyavlu:1049": "atha mugdha-bāla-vākyam",
  "GK19padyavlu:1050": "kṛṣṇa tvad-vanamālayā saha kṛtaṃ kenāpi kuñjāntare",
  "GK19padyavlu:1051": "gopī-kuntala-barha-dāma tad idaṃ prāptaṃ mayā gṛhyatām /",
  "GK19padyavlu:1052": "itthaṃ dugdha-mukhena gopa-śiśunākhyāne trapānamrayo",
  "GK19padyavlu:1053": "rādhā-mādhavayor jayanti balita-smerālasā dṛṣṭayaḥ //202//",
  "GK19padyavlu:1054": "lakṣmaṇa-sena-devasya // (SKM 1.55.2)",
  "GK19padyavlu:1055": "atha rādhayā saha dināntare keliḥ tatra sakhī-vākyam",
  "GK19padyavlu:1056": "adhunā dadhi-manthanānubandhaṃ",
  "GK19padyavlu:1057": "kuruṣe kiṃ guru-vibhramālasāṅgi /",
  "GK19padyavlu:1058": "kalasa-stani lālasīti kuñje",
  "GK19padyavlu:1059": "muralī-komala-kākalī murāreḥ //203//",
  "GK19padyavlu:1060": "samāhartuḥ //",
  "GK19padyavlu:1061": "atha tasyāḥ sākūta-vākyam /",
  "GK19padyavlu:1062": "śvaśrūr iṅgita-daivataṃ nayanayor īhāliho yātaraḥ",
  "GK19padyavlu:1063": "svāmī niḥśvasite'py asūyati manojighraḥ sapatnī-janaḥ /",
  "GK19padyavlu:1064": "tad-dūrād ayam añjaliḥ kim adhunā dṛgbhaṅgi-bhāvena te",
  "GK19padyavlu:1065": "vaidagdhī-vividha-prabandha-rasika vyartho'yam atra śramaḥ //204//",
  "GK19padyavlu:1066": "kasyacit //",
  "GK19padyavlu:1067": "saṅketīkṛta-kokilādi-ninadaṃ kaṃsa-dviṣaḥ kurvato",
  "GK19padyavlu:1068": "dvāronmocana-lola-śaṅkha-valaya-kvāṇaṃ muhuḥ śṛṇvataḥ /",
  "GK19padyavlu:1069": "keyaṃ keyam iti pragalbha-jaratī-vākyena dūnātmano",
  "GK19padyavlu:1070": "rādhā-prāṅgaṇa-koṇa-koli-viṭapi-kroḍe gatā śarvarī //205//",
  "GK19padyavlu:1071": "harasya / (SKM 1.55.5 ācārya gopīkasya; BRK 5.1159)",
  "GK19padyavlu:1072": "āhūtādya mayotsave niśi gṛhaṃ śūnyaṃ vimucyāgatā",
  "GK19padyavlu:1073": "kṣīvaḥ preṣyajanaḥ kathaṃ kulavadhūr ekākinī yāsyati /",
  "GK19padyavlu:1074": "vatsa tvaṃ tad imāṃ nayālayam iti śrutvā yaśodā-giro",
  "GK19padyavlu:1075": "rādhā-mādhavayor jayanti madhura-smerālasā dṛṣṭayaḥ //206//",
  "GK19padyavlu:1076": "śrī-mat-keśava-sena-devasya // (SKM 1.54.5)",
  "GK19padyavlu:1077": "gacchāmy acyuta darśanena bhavataḥ kiṃ tṛptir utpadyate",
  "GK19padyavlu:1078": "kiṃ tv evaṃ vijana-sthayor hata-janaḥ sambhāvayaty anyathā /",
  "GK19padyavlu:1079": "ity āmantraṇa-bhaṅgi-sūcita-vṛthāvasthāna-khedāsalām",
  "GK19padyavlu:1080": "āśliṣyan pulakotkarāñcita-tanur gopīṃ hariḥ pātu vaḥ //207//",
  "GK19padyavlu:1081": "kasyacit dākṣiṇātyasya /",
  "GK19padyavlu:1082": "(Nāṭaka-candrikā 624 (260); RASK)",
  "GK19padyavlu:1083": "atha sakhī-narma /",
  "GK19padyavlu:1084": "sakhi pulakinī sakampā",
  "GK19padyavlu:1085": "bahiḥ-sthalītas tvam ālayaṃ prāptā /",
  "GK19padyavlu:1086": "vikṣobhitāsi nūnaṃ",
  "GK19padyavlu:1087": "kṛṣṇa-bhujaṅgena kalyāṇi //208//",
  "GK19padyavlu:1088": "samāhartuḥ //",
  "GK19padyavlu:1089": "atha punar anyedyur abhisārikā tatra sakhī-vākyam /",
  "GK19padyavlu:1090": "aklānta-dyutibhir vasanta-kusumair uttaṃsayan kuntalā-",
  "GK19padyavlu:1091": "nantaḥ khelati khañjarīṭa-nayane kuñjeṣu kuñjekṣaṇaḥ /",
  "GK19padyavlu:1092": "asmān mandira-karmatas tava karau nādyāpi viśrāmyataḥ",
  "GK19padyavlu:1093": "kiṃ brūmo rasaikāgraṇīr asi ghaṭī neyaṃ vilamba-kṣamā //209 //",
  "GK19padyavlu:1094": "tasyaiva / (MSN 5.16)",
  "GK19padyavlu:1095": "parīkṣaṇa-kāriṇīṃ sakhīṃ prati rādhā-vākyam /",
  "GK19padyavlu:1096": "lajjaivodghaṭitā kim atra kulśodbaddhā kapāṭa-sthitir",
  "GK19padyavlu:1097": "maryādaiva vilaṅghitā pathi punaḥ keyaṃ kalindātmajā /",
  "GK19padyavlu:1098": "ākṣiptā khala-dṛṣṭir eva sahasā vyālāvalī kīdṛśī",
  "GK19padyavlu:1099": "prāṇā eva samarpitāḥ sakhi ciraṃ tasmai kim eṣā tanuḥ //210//",
  "GK19padyavlu:1100": "kasyacit /",
  "GK19padyavlu:1101": "dvitraiḥ keli-saroruhaṃ tri-caturair dhammilla-mallī-srajaṃ",
  "GK19padyavlu:1102": "kaṇṭhān mauktika-mālikāṃ tad anu ca tyaktvā padaiḥ pañcamaiḥ /",
  "GK19padyavlu:1103": "kṛṣṇa-prema-vighūrṇitāntaratayā dūrābhisārāturā",
  "GK19padyavlu:1104": "tanvaṅgī nirupāyam adhvani paraṃ śreṇībharaṃ nindati // 211 //",
  "GK19padyavlu:1105": "kasyacit / (UN 13.19)",
  "GK19padyavlu:1106": "atha vāsaka-sajjā /",
  "GK19padyavlu:1107": "talpaṃ kalpaya dūti pallava-kuler antarlatā-maṇḍape",
  "GK19padyavlu:1108": "nirbandhaṃ mama puṣpa-maṇḍana-vidhau nādyāpi kiṃ muñcati /",
  "GK19padyavlu:1109": "paśya krīḍad-amandam andha-tamasaṃ vṛndāṭavīṃ tastare",
  "GK19padyavlu:1110": "tad gopendra-kumāram atra milita-prāyaṃ manaḥ śaṅkate //212//",
  "GK19padyavlu:1111": "śrī-raghunāthasya //",
  "GK19padyavlu:1112": "athotkaṇṭhitā /",
  "GK19padyavlu:1113": "sakhi sa vijito vīṇā-vādyaiḥ kayāpy apara-striyā",
  "GK19padyavlu:1114": "paṇitam abhavat tābhyāṃ tava kṣapā-lalitaṃ dhruvam /",
  "GK19padyavlu:1115": "katham itarathā śephālīṣu skhalat-kusumāsv api",
  "GK19padyavlu:1116": "prasarati nabho-madhye'pīndau priyeṇa vilambyae //213//",
  "GK19padyavlu:1117": "kasyacit / (SKM 2.39.3 rudraṭasya;",
  "GK19padyavlu:1118": "Daśarūpaka 2.23; ST 1.78ad)",
  "GK19padyavlu:1119": "aratir iyam upaiti māṃ na nidrā",
  "GK19padyavlu:1120": "gaṇayati tasya guṇān mano na doṣān /",
  "GK19padyavlu:1121": "viramati rajanī na saṅgam āśā",
  "GK19padyavlu:1122": "vrajati tanus tanutāṃ na cānurāgaḥ //214//",
  "GK19padyavlu:1123": "kaṅkasya // (SKM 2.37.5 pravarasenasya,",
  "GK19padyavlu:1124": "Spd 3427 bilhaṇasya, Srk 723)",
  "GK19padyavlu:1125": "atha vipralabdhā /",
  "GK19padyavlu:1126": "uttiṣṭha dūti yāmo yāmo",
  "GK19padyavlu:1127": "yātas tathāpi nāyātaḥ /",
  "GK19padyavlu:1128": "yā'taḥ param api jīvej",
  "GK19padyavlu:1129": "jīvitanātho bhavet tasyāḥ //215 //",
  "GK19padyavlu:1130": "tasyaiva / (SD 3.83, Daś 2.26f)",
  "GK19padyavlu:1131": "atha khaṇḍitā /",
  "GK19padyavlu:1132": "lākṣā-lakṣma-lalāṭa-paṭṭam abhitaḥ keyūra-mudrā gale",
  "GK19padyavlu:1133": "vaktre kajjala-kālimā nayanayors tāmbūla-rāgo ghanaḥ /",
  "GK19padyavlu:1134": "dṛṣṭā kopa-vidhāyi maṇḍanam idaṃ prātaś ciraṃ preyaso",
  "GK19padyavlu:1135": "līlā-tāmarasodare mṛgadṛśaḥ śvāsāḥ samāptiṃ gatāḥ //216//",
  "GK19padyavlu:1136": "autkalasya //",
  "GK19padyavlu:1137": "(Amaru 71/",
  "GK19padyavlu:1138": "60; SKM 2.24.4; Spd 3740, Sbhv 2215;",
  "GK19padyavlu:1139": "Smv 82.17; Daśarūpaka 2.6)",
  "GK19padyavlu:1140": "tasyā vākyam",
  "GK19padyavlu:1141": "kṛtaṃ mithyā-jalpair virama viditaṃ kāmuka cirāt",
  "GK19padyavlu:1142": "priyāṃ tām evoccair abhisara yadīyair nakha-padaiḥ /",
  "GK19padyavlu:1143": "vilāsaiś ca prāptaṃ tava hṛdi padaṃ raga-bahulair",
  "GK19padyavlu:1144": "mayā kiṃ te kṛtyaṃ dhruvam akuṭilācāra-parayā //217//",
  "GK19padyavlu:1145": "rudraṭasya // (ST 1.80; Smv 58.8)",
  "GK19padyavlu:1146": "sārdhaṃ manoratha-śatais tava dhūrta kāntā",
  "GK19padyavlu:1147": "saiva sthitā manasi kṛtrima-bhāva-ramyā /",
  "GK19padyavlu:1148": "asmākam asti na hi kaścid ihāvakāśas",
  "GK19padyavlu:1149": "tasmāt kṛtaṃ caraṇa-pāta-viḍambanābhiḥ //218//",
  "GK19padyavlu:1150": "tasyaiva // (ST 1.41d; SKM 2.23.2; Spd 3563; Smv 57.16)",
  "GK19padyavlu:1151": "analaṅkṛto'pi mādhava",
  "GK19padyavlu:1152": "harasi mano me sadā prasabham /",
  "GK19padyavlu:1153": "kiṃ nālaṅkṛtas tvaṃ",
  "GK19padyavlu:1154": "samprati nakha-kṣatais tasyāḥ //219//",
  "GK19padyavlu:1155": "viśvanāthasya / (SD 3.63)",
  "GK19padyavlu:1156": "khaṇḍanāpta-nirvedāyās tasyā vākyam /",
  "GK19padyavlu:1157": "vaytītāḥ prārambhāḥ praṇaya-bahumāno vigalito",
  "GK19padyavlu:1158": "durāśā yātā me pariṇatir iyaṃ prāṇitum api /",
  "GK19padyavlu:1159": "yatheṣṭhaṃ ceṣṭantāṃ virahi-vadha-vihyāta-yaśaso",
  "GK19padyavlu:1160": "vibhāvā mayy ete pika-madhu-sudhāṃśu-prabhṛtayaḥ //220//",
  "GK19padyavlu:1161": "puruṣottamadevasya //",
  "GK19padyavlu:1162": "mā muñca pañcaśara pañcaśarīṃ śarīre",
  "GK19padyavlu:1163": "mā siñca sāndra-makaranda-rasena vāyo /",
  "GK19padyavlu:1164": "aṅgāni tat-praṇaya-bhaṅga-vigarhitāni",
  "GK19padyavlu:1165": "nālambituṃ katham api kṣamate'dya jīvaḥ //221 //",
  "GK19padyavlu:1166": "tasyaiva / (BRS 3.5.17)",
  "GK19padyavlu:1167": "punaḥ sāyam āyāti mādhave",
  "GK19padyavlu:1168": "kañcana vañcana-cature",
  "GK19padyavlu:1169": "prapañcaya tvaṃ murāntake mānam /",
  "GK19padyavlu:1170": "bahu-vallabhe hi puruṣe",
  "GK19padyavlu:1171": "dākṣiṇyaṃ duḥkham udvahati //222//",
  "GK19padyavlu:1172": "samāhartuḥ // (UN 8.33)",
  "GK19padyavlu:1173": "atha māninī",
  "GK19padyavlu:1174": "bhavatu viditaṃ chadmālāpair alaṃ priya gamyatāṃ",
  "GK19padyavlu:1175": "tanur api na te doṣo'smākaṃ vidhis tu parāṅmukhaḥ /",
  "GK19padyavlu:1176": "tava yathā tathābhūtaṃ prema prapannam imāṃ daśāṃ",
  "GK19padyavlu:1177": "prakṛti-capale kā naḥ pīḍā gate hata-jīvite // 223 //",
  "GK19padyavlu:1178": "amaroḥ // (Amaru 28/30; SKM 2.47.3)",
  "GK19padyavlu:1179": "kas tvaṃ tāsu yadṛcchayā kitava yās tiṣṭhanti gopāṅganāḥ",
  "GK19padyavlu:1180": "premāṇaṃ na vidanti yās tava hare kiṃ tāsu te kaitavam /",
  "GK19padyavlu:1181": "eṣā hanta hatāśayā yad abhavaṃ tvayy ekatānā paraṃ",
  "GK19padyavlu:1182": "tenāsyāḥ praṇayo'dhunā khalu mama prāṇaiḥ samaṃ yāsyati // 224 //",
  "GK19padyavlu:1183": "puruṣottamadevasya /",
  "GK19padyavlu:1184": "niṣkrāmati kṛṣṇe sakhī-vākyam",
  "GK19padyavlu:1185": "sāci-kandharam amuṃ kim īkṣase",
  "GK19padyavlu:1186": "yātu yātu sakhi pūtanārdanaḥ /",
  "GK19padyavlu:1187": "vāmarīticaturāṃ hi pāmrīṃ",
  "GK19padyavlu:1188": "sevatāṃ parama-devatām iva // 225 //",
  "GK19padyavlu:1189": "samāhartuḥ /",
  "GK19padyavlu:1190": "kṛṣṇa-dūtī-vākyam",
  "GK19padyavlu:1191": "premāvagāhana-kṛte mānaṃ mā kuru cirāya karabhoru /",
  "GK19padyavlu:1192": "nākarṇi kiṃ nu mugdhe jātaṃ pīyūṣa-manthane garalam //226//",
  "GK19padyavlu:1193": "vidhumukhi vimukhībhāvaṃ bhāvini mad-bhāṣaṇe mā gāḥ /",
  "GK19padyavlu:1194": "mūḍhe nigama-nigūḍhaḥ katipaya-kalyāṇato milati //227//",
  "GK19padyavlu:1195": "rāṅgasyaitau //",
  "GK19padyavlu:1196": "dūtīṃ prati rādhā-vākyam",
  "GK19padyavlu:1197": "alam alam aghṛṇasya tasya nāmnā",
  "GK19padyavlu:1198": "punar api saiva katha gataḥ sa kālaḥ /",
  "GK19padyavlu:1199": "kathaya kathaya vā tathāpi dūti",
  "GK19padyavlu:1200": "prativacanaṃ dviṣato'pi mānanīyam //228//",
  "GK19padyavlu:1201": "aṅgadasya // (Sbhv 1418; Spd 3513; Smv 47.3)",
  "GK19padyavlu:1202": "atha kalahāntaritā /",
  "GK19padyavlu:1203": "tāṃ prati dakṣiṇa-sakhī-vākyam",
  "GK19padyavlu:1204": "anālocya premṇaḥ pariṇatim anādṛtya suhṛdas",
  "GK19padyavlu:1205": "tvayākāṇḍe mānaḥ kim iti sarale preyasi kṛtaḥ /",
  "GK19padyavlu:1206": "samākṛṣṭā hy ete viraha-dahanodbhāsura-śikhāḥ",
  "GK19padyavlu:1207": "sva-hastenāñgārās tad alam adhunāraṇya-ruditaiḥ //229//",
  "GK19padyavlu:1208": "amaroḥ // (Amaru 112/",
  "GK19padyavlu:1209": "80; Sbhv 1170; SKM 2.42.1, Smv 56.9, Srk 659 Vikaṭanitambā)",
  "GK19padyavlu:1210": "atha karkaśa-sakhī-vākyam",
  "GK19padyavlu:1211": "māna-bandham abhitaḥ ślathayantī",
  "GK19padyavlu:1212": "gauravaṃ na khalu hāraya gauri /",
  "GK19padyavlu:1213": "ārjavaṃ na bhajate danujārir",
  "GK19padyavlu:1214": "vañcake saralatā na hi sādhvī // 230 //",
  "GK19padyavlu:1215": "samāhartuḥ //",
  "GK19padyavlu:1216": "tāṃ prati rādhā-vākyam",
  "GK19padyavlu:1217": "bhrū-bhaṅgo guṇitaś ciraṃ nayanayor abhyastam āmīlanaṃ",
  "GK19padyavlu:1218": "roddhuṃ śikṣitam ādareṇa hasitaṃ maune'bhiyogaḥ kṛtaḥ /",
  "GK19padyavlu:1219": "dhairyaṃ kartum api sthirīkṛtam idaṃ cetaḥ kathañcin mayā",
  "GK19padyavlu:1220": "baddho māna-parigrahe parikaraḥ siddhis tu daive sthitā // 231 //",
  "GK19padyavlu:1221": "amaroḥ //(Amaru 118/97)",
  "GK19padyavlu:1222": "jānāmi maunam alasāñgi vaco-vibhaṅgīr",
  "GK19padyavlu:1223": "bhañgī-śataṃ nayanayor api cāturīṃ ca /",
  "GK19padyavlu:1224": "ābhīra-nandana-mukhāmbuja-saṅga-śaṃsī",
  "GK19padyavlu:1225": "vaṃśīravo yadi na mām avaśīkaroti //232// kasyacit //",
  "GK19padyavlu:1226": "satyaṃ śṛṇomi sakhi nitya-nava-priyo'sau",
  "GK19padyavlu:1227": "gopas tathāpi hṛdayaṃ madano dunoti /",
  "GK19padyavlu:1228": "yuktyā kathañcana samaṃ gamite'pi tasmin",
  "GK19padyavlu:1229": "māṃ tasya kāla-muralī kavalīkaroti //233//",
  "GK19padyavlu:1230": "śrī-mat-prabhūnām /",
  "GK19padyavlu:1231": "na jāne sammukhāyāte",
  "GK19padyavlu:1232": "priyāṇi vadati priye /",
  "GK19padyavlu:1233": "prayānti mama gātrāṇi",
  "GK19padyavlu:1234": "śrotratāṃ kim u netratām //234//",
  "GK19padyavlu:1235": "kasyacit // (Amaru 63/64)",
  "GK19padyavlu:1236": "murāriṃ paśyantyāḥ sakhi sakalam aṅgaṃ na nayanaṃ",
  "GK19padyavlu:1237": "kṛtaṃ yac chṛṇvantyāḥ hari-guṇa-gaṇaṃ śrotra-nicitam /",
  "GK19padyavlu:1238": "samaṃ tenālāpaṃ sapadi racayantyā mukham ayaṃ",
  "GK19padyavlu:1239": "vidhātur naivāyaṃ ghaṭan-paripāṭī-madhurimā //235//",
  "GK19padyavlu:1240": "śaraṇasya /",
  "GK19padyavlu:1241": "atha sakhyāḥ sābhyusūyā-vākyam /",
  "GK19padyavlu:1242": "tvam asi viśuddhā sarale",
  "GK19padyavlu:1243": "muralī-vaktras tridhā vakraḥ /",
  "GK19padyavlu:1244": "bhaṅgurayā khalu sulabhaa",
  "GK19padyavlu:1245": "tad uraḥ sakhi vejayanty eva // 236 //",
  "GK19padyavlu:1246": "samāhartuḥ /",
  "GK19padyavlu:1247": "atha kṣubhita-rādhikoktiḥ /",
  "GK19padyavlu:1248": "niḥśvāsā vadanaṃ dahanti hṛdayaṃ nirmūlam unmathyate",
  "GK19padyavlu:1249": "nidrā neti na dṛśyate priyamukhaṃ rātrindivaṃ rudyate /",
  "GK19padyavlu:1250": "aṅgaṃ śoṣam upaiti pāda-patitaḥ preyāṃs tathopekṣitaḥ",
  "GK19padyavlu:1251": "sakhyaḥ kaṃ guṇam ākalayya dayite mānaṃ vayaṃ kāritāḥ //237//",
  "GK19padyavlu:1252": "amaroḥ / (Amaru 98/92; SKM 2.41.2)",
  "GK19padyavlu:1253": "mānaja-viraheṇa dhyāyantīṃ tāṃ prati kasyāścid vākyam /",
  "GK19padyavlu:1254": "āhāre viratiḥ samasta-viṣaya-grāme nivṛttiḥ parā",
  "GK19padyavlu:1255": "nāsāgre nayanaṃ yad etad aparaṃ yac caikatānaṃ manaḥ /",
  "GK19padyavlu:1256": "maunaṃ cedam idaṃ ca śūnyam akhilaṃ yad viśvam ābhāti te",
  "GK19padyavlu:1257": "tad brūyāḥ sakhi yoginī kim asi bhoḥ kiṃ viyoginy api //238//",
  "GK19padyavlu:1258": "(SKM 2.25.2, Srk 703 Rajasekhara, UN 13.75)",
  "GK19padyavlu:1259": "taṃ prati rādhā-vākyam /",
  "GK19padyavlu:1260": "saṅgama-viraha-vikalpe",
  "GK19padyavlu:1261": "varam iha viraho na tu saṅgamas tasya /",
  "GK19padyavlu:1262": "ekaḥ sa eva saṅge",
  "GK19padyavlu:1263": "tribhuvanam api tanmayaṃ virahe //239//",
  "GK19padyavlu:1264": "kasyacit / (SKM 2.99.4)",
  "GK19padyavlu:1265": "atha kṛṣṇa-virahaḥ /",
  "GK19padyavlu:1266": "sañjāte virahe kayāpi hṛdaye sandānite cintayā",
  "GK19padyavlu:1267": "kālindī-taṭa-vetasī-vana-ghana-cchāyā-niṣaṇṇātmanaḥ /",
  "GK19padyavlu:1268": "pāyāsuḥ kalakaṇṭha-kūjita-kalā gopasya kaṃsa-dviṣo",
  "GK19padyavlu:1269": "jihvā-varjita-tālu-mūrcchita-marud-visphāritā gītayaḥ //240//",
  "GK19padyavlu:1270": "kasyacit // (SKM 1.58.1)",
  "GK19padyavlu:1271": "atha rādhā-prasādanam /",
  "GK19padyavlu:1272": "śiraś chāyāṃ kṛṣṇaḥ svayam akṛta rādhā-caraṇayor",
  "GK19padyavlu:1273": "bhujāvallī-cchāyām iyam api tadīya-pratikṛtau /",
  "GK19padyavlu:1274": "iti krīḍā-kope nibhṛtam ubhayor apy anunaya-",
  "GK19padyavlu:1275": "prasādau jīyās tām api guru-samakṣaṃ sthitavatoḥ //241//",
  "GK19padyavlu:1276": "harasya /",
  "GK19padyavlu:1277": "kṛṣṇaṃ prati rādhā-sakhī-vākyam /",
  "GK19padyavlu:1278": "sā sarvathaiva raktā rāgaṃ",
  "GK19padyavlu:1279": "guñjeva na tu mukhe vahati /",
  "GK19padyavlu:1280": "vacana-paṭos tava rāgaḥ",
  "GK19padyavlu:1281": "kevalam āsye śukasyeva //242//",
  "GK19padyavlu:1282": "govardhanācāryasya / (Aryas 649/703)",
  "GK19padyavlu:1283": "subhaga bhavatā hṛdye tasyā jvalat-smara-pāvake'py",
  "GK19padyavlu:1284": "abhiniveśatā premādhikyaṃ cirāt prakaṭīkṛtam /",
  "GK19padyavlu:1285": "tava tu hṛdaye śīte'py evaṃ sadaiva sukhāptaye",
  "GK19padyavlu:1286": "mama sahacarī sā niḥsnehā manāg api na sthitā //243//",
  "GK19padyavlu:1287": "rudrasya / (Śṛṅgāra-tilaka 2.108)",
  "GK19padyavlu:1288": "atha dināntara-vārtā /",
  "GK19padyavlu:1289": "āgatya praṇipāta-sāntvita-sakhī-dattāntaraṃ sāgasi",
  "GK19padyavlu:1290": "svairaṃ kurvati talpa-pārśva-nibhṛte dhūrte'ṅga-saṃvāhanam /",
  "GK19padyavlu:1291": "jñātvā sparśa-vaśāt tayā kila sakhī-bhrānty eva vakṣaḥ śanaiḥ",
  "GK19padyavlu:1292": "khinnāsīty abhidhāya mīlita-dṛśā sānandam āropitaḥ //244//",
  "GK19padyavlu:1293": "kasyacit / (Spd 3576; Sbhv 2083; Smv 58.5)",
  "GK19padyavlu:1294": "vastutas tu guru-bhītayā tayā",
  "GK19padyavlu:1295": "vyañjite kapaṭamāna-kuṭmale /",
  "GK19padyavlu:1296": "peśala-priya-sakhī-dṛśā harir",
  "GK19padyavlu:1297": "bodhitas taṭa-latā-gṛhaṃ yayau //245//",
  "GK19padyavlu:1298": "mādhavo madhura-mādhavī-latā-",
  "GK19padyavlu:1299": "maṇḍape paṭu-raṭan-madhuvrate /",
  "GK19padyavlu:1300": "saṃjagau śravaṇa-cāru gopikā-",
  "GK19padyavlu:1301": "māna-mīna-vaḍiśena veṇunā //246//",
  "GK19padyavlu:1302": "kayościd imau / (UN 10.64, RSAK 1.100f)",
  "GK19padyavlu:1303": "puṣpa-cchalena kṛṣṇam anveṣayantīṃ rādhāṃ prati kasyāścid uktiḥ /",
  "GK19padyavlu:1304": "panthāḥ kṣemamayo'stu te parihara pratyūha-sambhāvanām",
  "GK19padyavlu:1305": "etan-mātram adhāri sundari mayā netra-praṇālī-pathe /",
  "GK19padyavlu:1306": "nīre nīla-sarojam ujjvala-guṇaṃ tīre tamālālaṅkāraḥ",
  "GK19padyavlu:1307": "kuñje ko'pi kalinda-śaila-duhituḥ puṃskokilaḥ khelati //247//",
  "GK19padyavlu:1308": "sarva-vidyāvinodānām /",
  "GK19padyavlu:1309": "tatra yamunā-tīre gatayā rādhayā saha saṃkathā /",
  "GK19padyavlu:1310": "kā tvaṃ mādhava-dūtikā vadasi kiṃ mānaṃ jahīti priye",
  "GK19padyavlu:1311": "dhūrtaḥ so'nyamanā manāg api sakhi tvayy ādaraṃ nojjhati /",
  "GK19padyavlu:1312": "ity anyonya-kathā-rasaiḥ pramuditāṃ rādhāṃ sakhī-veśavān",
  "GK19padyavlu:1313": "nītvā kuñja-gṛhaṃ prakāśitatanuḥ smero hariḥ pātu vaḥ //248//",
  "GK19padyavlu:1314": "vāsavasya //",
  "GK19padyavlu:1315": "vasantaḥ sannaddho vipinam ajanaṃ tvaṃ ca taruṇī",
  "GK19padyavlu:1316": "sphurat-kāmāveśe vayasi vayam apy āhita-padāḥ /",
  "GK19padyavlu:1317": "vraja tvaṃ vā rādhe kṣaṇam atha vilambasva yadi vā",
  "GK19padyavlu:1318": "sphuṭaṃ jātas tāvac catura-vacanānām avasaraḥ //249// kasyacit //",
  "GK19padyavlu:1319": "tatra rādhā-vākyam",
  "GK19padyavlu:1320": "svāmī mugdhataro vanaṃ ghanam idaṃ bālāham ekākinī",
  "GK19padyavlu:1321": "kṣauṇīm āvṛṇute tamāla-malina-cchāyā-tamaḥ-santatiḥ /",
  "GK19padyavlu:1322": "tan me sundara kṛṣṇa muñca sahasā vartmeti rādhā-giraḥ",
  "GK19padyavlu:1323": "śrutvā tāṃ parirabhya manmatha-kalāsakto hariḥ pātu vaḥ // 250 //",
  "GK19padyavlu:1324": "kasyacit //",
  "GK19padyavlu:1325": "atha svādhīna-bhartṛkā /",
  "GK19padyavlu:1326": "makarī-viracana-bhaṅgyā",
  "GK19padyavlu:1327": "rādhā-kuca-kalasa-mardana-vyasanī /",
  "GK19padyavlu:1328": "ṛjum api rekhāṃ lumpan",
  "GK19padyavlu:1329": "vallava-veśo harir jayati //251/",
  "GK19padyavlu:1330": "kasyacit // (Spd 77 hariharasya)",
  "GK19padyavlu:1331": "krīḍānantaraṃ kṛṣṇasya svapnāyitam /",
  "GK19padyavlu:1332": "ete lakṣmaṇa jānakī-virahiṇaṃ māṃ khedayanty ambudā",
  "GK19padyavlu:1333": "marmāṇīva ca ghaṭṭayanty alam amī krūrāḥ kadambānilāḥ /",
  "GK19padyavlu:1334": "itthaṃ vyāhṛta-pūrva-janma-viraho yo rādhayā vīkṣitaḥ",
  "GK19padyavlu:1335": "serṣyaṃ śaṅkitayā sa vaḥ sukhayatu svapnāyamāno hariḥ //252//",
  "GK19padyavlu:1336": "śubhāṅkasya / (KK 2.69(70); Srk 131)",
  "GK19padyavlu:1337": "atha vaṃśī-cauryam /",
  "GK19padyavlu:1338": "nīcair nyāsād atha caraṇayor nūpura mūkayantī",
  "GK19padyavlu:1339": "dhṛtvā dhṛtvā kataka-valayāny utkṣipantī bhujānte /",
  "GK19padyavlu:1340": "mudrām akṣṇoś cakitaṃ śaśvad ālokayantī",
  "GK19padyavlu:1341": "smitvā smitvā harati muralīm aṅkato mādhavasya //253//",
  "GK19padyavlu:1342": "daityāri-paṇḍitasya / (UN 15.238)",
  "GK19padyavlu:1343": "tāṃ prati rādhā-vākyam /",
  "GK19padyavlu:1344": "acchidram astu hṛdayaṃ paripūrṇam astu",
  "GK19padyavlu:1345": "maukharyam astamitam astu gurutvam astu /",
  "GK19padyavlu:1346": "kṛṣṇa-priye sakhi diśāmi sadāśiṣas te",
  "GK19padyavlu:1347": "yad vāsare murali me karuṇāṃ karoṣi //254//",
  "GK19padyavlu:1348": "śrī-govinda-miśrāṇām //",
  "GK19padyavlu:1349": "śūnyatvaṃ hṛdaye salāghavam idaṃ śuṣkatvam aṅgeṣu me",
  "GK19padyavlu:1350": "maukharyaṃ vraja-nātha-nāma-kathane dattaṃ bhavatyā nijam /",
  "GK19padyavlu:1351": "tat kiṃ no murali prayaccasi pnar govinda-vaktrāsavaṃ",
  "GK19padyavlu:1352": "yaṃ pītvā bhuvanaṃ vaśe vidadhatī nirlajjam udgāyasi //255//",
  "GK19padyavlu:1353": "teṣām eva //",
  "GK19padyavlu:1354": "atha sāyaṃ harer vrajāgamanam /",
  "GK19padyavlu:1355": "mandra-kvāṇita-veṇur ahni śithile vyāvartayan gokulaṃ",
  "GK19padyavlu:1356": "barhāpīḍakam uttamāṅga-racitaṃ godhūli-dhumraṃ dadhat /",
  "GK19padyavlu:1357": "mlāyantyā vana-mālayā parigataḥ śrānto'pi ramyākṛtir",
  "GK19padyavlu:1358": "gopa-strī-nayanotsavo vitaratu śreyāṃsi vaḥ keśavaḥ //256//",
  "GK19padyavlu:1359": "kasyacit // (Kvs 22, SKM 1.57.4, Srk 110)",
  "GK19padyavlu:1360": "tatra kasyāścid uktiḥ /",
  "GK19padyavlu:1361": "dṛṣṭyā keśava gopa-rāga-hatayā kiñcin na dṛṣṭaṃ mayā",
  "GK19padyavlu:1362": "tenādya skhalitāsmi nātha patitāṃ kiṃ nāma nālambase /",
  "GK19padyavlu:1363": "ekas tvaṃ viṣameṣu khinna-manasāṃ sarvābalānāṃ gatir",
  "GK19padyavlu:1364": "gopyaivaṃ gaditaḥ saleśam avatād goṣṭhe harir vaś ciram // 257 //",
  "GK19padyavlu:1365": "kasyacit // (Dhvan,",
  "GK19padyavlu:1366": "Vakro,",
  "GK19padyavlu:1367": "SD 4.14; Smv 2.93; different kinds of vyaṅgya)",
  "GK19padyavlu:1368": "nābhi-deśa-viniveśita-veṇur",
  "GK19padyavlu:1369": "dhenu-puccha-nihitaika-karābjaḥ /",
  "GK19padyavlu:1370": "anya-pāṇi-parimaṇḍita-daṇḍaḥ",
  "GK19padyavlu:1371": "puṇḍarīka-nayano vrajam āpa //258//",
  "GK19padyavlu:1372": "kasyacit //",
  "GK19padyavlu:1373": "tatraiva rādhāyāḥ saubhāgyam /",
  "GK19padyavlu:1374": "bhrūvallī-calanaiḥ kayāpi nayanonmeṣaiḥ kayāpi smita-",
  "GK19padyavlu:1375": "jyotsnāvicchuritaiḥ kayāpi nibhṛtaṃ sambhāvitasyādhvani /",
  "GK19padyavlu:1376": "garvād bheda-kṛtāvahela-vinaya-śrī-bhāji rādhānane",
  "GK19padyavlu:1377": "sātaṅkānunayaṃ jayanti patitāḥ kaṃsadviṣaḥ dṛṣṭayaḥ //259//",
  "GK19padyavlu:1378": "umāpatidharasya // (SKM 1.55.3, RKAD 129)",
  "GK19padyavlu:1379": "tiryak-kandharam aṃsadeśa-milita-śrotrāvataṃsaṃ sphurad-",
  "GK19padyavlu:1380": "barhottambhita-keśa-pāśam anṛju-bhrū-vallarī-vibhramam /",
  "GK19padyavlu:1381": "guñjad-veṇu-niveśitādhara-puṭaṃ sākūta-rādhānana-",
  "GK19padyavlu:1382": "nyastāmīlita-dṛṣṭi gopa-vapuṣo viṣṇor mukhaṃ pātu vaḥ //260//",
  "GK19padyavlu:1383": "lakṣmaṇa-sena-devasya // (SKM 1.55.2)",
  "GK19padyavlu:1384": "aṃsāsakta-kapola-vaṃśa-vadana-vyāsakta-bimbādhara-",
  "GK19padyavlu:1385": "dvandvodīrita-manda-manda-pavana-prārabdha-mugdha-dhvaniḥ /",
  "GK19padyavlu:1386": "īṣad-vakrima-lola-hāra-nikaraḥ pratyekarokānana-",
  "GK19padyavlu:1387": "nyañcac-cañcad-udañcad-aṅguli-cayas tvāṃ pātu rādhā-dhavaḥ //261//",
  "GK19padyavlu:1388": "nāthokasya //",
  "GK19padyavlu:1389": "(SKM 1.57.5 keśara-kīlīya-nāthokasya)",
  "GK19padyavlu:1390": "aṅguṣṭhāgrima-yantritāṅgulir asau pādārtha-nīruddha-bhūr",
  "GK19padyavlu:1391": "ārdrīkṛtya payodharāñcalam alaṃ sadyaḥ payo-bindubhiḥ /",
  "GK19padyavlu:1392": "nyag-jānu-dvaya-madhya-yantrita-gahṭī-vaktrāntarāla-skhalad-",
  "GK19padyavlu:1393": "dhārādhvāna-manoharaṃ sakhi payo gāṃ dogdhi dāmodaraḥ // 262 //",
  "GK19padyavlu:1394": "śaraṇasya // (SKM 5.1.1; Srk 1157,",
  "GK19padyavlu:1395": "Upādhyāya Dāmarasya; UN 10.50)",
  "GK19padyavlu:1396": "śāṭhān yasyāḥ kāñcī-maṇi-raṇitam ākarṇya sahasā",
  "GK19padyavlu:1397": "yad āśliṣyann eva praśithila-bhuja-granthir abhavaḥ /",
  "GK19padyavlu:1398": "tad etat kvācakṣe ghṛtamadhumaya tvad-bahu-vaco-",
  "GK19padyavlu:1399": "viṣeṇāghūrṇantī kim api na sakhī me gaṇayati //263//",
  "GK19padyavlu:1400": "kasyacit // (Amaru 73/",
  "GK19padyavlu:1401": "109, SD 3.37) śaṭha-nāyaka",
  "GK19padyavlu:1402": "atha govardhanoddharaṇam /",
  "GK19padyavlu:1403": "satrāsarti yaśodayā priya-guṇa-prītekṣaṇaṃ rādhayā",
  "GK19padyavlu:1404": "lagnair vallava-sūnubhiḥ sarabhasaṃ sambhāvitātmorjitaiḥ /",
  "GK19padyavlu:1405": "bhītānandita-vismitena viṣamaṃ nandena cālokitaḥ",
  "GK19padyavlu:1406": "pāyād vaḥ kara-padma-susthita-mahā-śailaḥ salīlo hariḥ //264//",
  "GK19padyavlu:1407": "sohnokasya /",
  "GK19padyavlu:1408": "(SKM 1.60.1 sollokasya;",
  "GK19padyavlu:1409": "Srk 140 sonnokasya)",
  "GK19padyavlu:1410": "ekenaiva cirāya kṛṣṇa bhavatā govardhano'yaṃ dhṛtaḥ",
  "GK19padyavlu:1411": "śrānto'si kṣaṇam āssva sāmpratam amī sarve vayaṃ dadhmahe /",
  "GK19padyavlu:1412": "ity ullāsita-doṣṇi gopa-nivahe kiñcid bhujākuñcana-",
  "GK19padyavlu:1413": "nyañcac-chaila-bharārdite viruvati smero hariḥ pātu vaḥ //265//",
  "GK19padyavlu:1414": "śaraṇasya // (SM 1.60.2)",
  "GK19padyavlu:1415": "khinno'si muñca śailaṃ",
  "GK19padyavlu:1416": "bibhṛmo vayam iti vadatsu śithila-bhujaḥ /",
  "GK19padyavlu:1417": "bhara-bhugna-vitata-",
  "GK19padyavlu:1418": "bāhuṣu gopeṣu hasan harir jayati // 266 //",
  "GK19padyavlu:1419": "subandhoḥ // (Vāsavadatta,",
  "GK19padyavlu:1420": "2; Spd 78; Smv 1.41 hariharasya)",
  "GK19padyavlu:1421": "dūraṃ dṛṣṭi-pathāt tirobhava harer govardhanaṃ vibhratas",
  "GK19padyavlu:1422": "tvayy āsakta-dṛśaḥ kṛśodari kara-srasto'sya mā bhūd ayam /",
  "GK19padyavlu:1423": "gopīnām iti jalpitaṃ kalayato rādhā-nirodhāśrayaṃ",
  "GK19padyavlu:1424": "śvāsāḥ śaila-bhara-śrama-bhrama-karāḥ kaṃsa-dviṣaḥ pāntu vaḥ // 267 //",
  "GK19padyavlu:1426": "śubhāṅkasya / (SKM 1.60.4)",
  "GK19padyavlu:1427": "atha nau-krīḍā /",
  "GK19padyavlu:1428": "kuru pāraṃ yamunāyā",
  "GK19padyavlu:1429": "muhur iti gopībhir utkarāhūtaḥ /",
  "GK19padyavlu:1430": "tari-taṭa-kapaṭa-śayālur",
  "GK19padyavlu:1431": "dviguṇālasyo harir jayati //268//",
  "GK19padyavlu:1432": "sañjaya-kaviśekharasya / (BRK 5.1706)",
  "GK19padyavlu:1433": "uttiṣṭhārāt tarau me taruṇi mama taroḥ śaktir ārohaṇe kā",
  "GK19padyavlu:1434": "sākṣād ākhyāmi mugdhe taraṇim iha raver ākhyayā kā ratir me /",
  "GK19padyavlu:1435": "vārteyaṃ nau-prasaṅge katham api bhavitā nāvayoḥ saṅgamārthā",
  "GK19padyavlu:1436": "vārtāpīti smitāsyaṃ jita-girim ajitaṃ rādhayārādhayāmi //269//",
  "GK19padyavlu:1437": "(UN 11.86)",
  "GK19padyavlu:1438": "muktā taraṅga-nivahena pataṅga-putrī",
  "GK19padyavlu:1439": "navyā ca naur iti vacas tava tathyam eva /",
  "GK19padyavlu:1440": "śaṅkā-nidānam idam eva mamātimātraṃ",
  "GK19padyavlu:1441": "tvaṃ cañcalo yad iha mādhava nāviko'si //270//",
  "GK19padyavlu:1442": "samāhartur imau / (UN 15.236)",
  "GK19padyavlu:1443": "jīrṇā tariḥ sarid atīva-gabhīra-nīrā",
  "GK19padyavlu:1444": "bālā vayaṃ sakalam ittham anartha-hetuḥ /",
  "GK19padyavlu:1445": "nistāra-bījam idam eva kṛśodarāṇāṃ",
  "GK19padyavlu:1446": "yan mādhava tvam asi samprati karṇadhāraḥ //271//",
  "GK19padyavlu:1447": "jagadānanada-rāyasya / (BRK 5.1709)",
  "GK19padyavlu:1448": "ambhasi taraṇi-sutāyāḥ",
  "GK19padyavlu:1449": "stambhita-taraṇiḥ sa devakī-sutaḥ /",
  "GK19padyavlu:1450": "ātara-virahita-gopyāḥ",
  "GK19padyavlu:1451": "kātara-mukham īkṣate smeraḥ // 272 //",
  "GK19padyavlu:1452": "sūryadāsasya /",
  "GK19padyavlu:1453": "vācā tavaiva yadunandana gavya-bhāro",
  "GK19padyavlu:1454": "hāro'pi vāriṇi mayā sahasā vikīrṇaḥ /",
  "GK19padyavlu:1455": "dūrīkṛtaṃ ca kucayor anayor dukūlaṃ",
  "GK19padyavlu:1456": "kūlaṃ kalinda-duhitur na tathāpy adūram //273//",
  "GK19padyavlu:1457": "kasyacit / (Premāmṛta 3.18; BRK 5.1710)",
  "GK19padyavlu:1458": "payaḥ-pūraiḥ pūrṇā sapadi gataghūrṇā ca pavanair",
  "GK19padyavlu:1459": "gabhīre kālindī-payasi tarir eṣā praviśati /",
  "GK19padyavlu:1460": "aho me durdaivaṃ parama-kutukākrānta-hṛdayo",
  "GK19padyavlu:1461": "harir vāraṃ vāraṃ tad api karatāliṃ racayati //274//",
  "GK19padyavlu:1462": "manoharasya / (Premāmṛta 3.19; BRK 5.1711)",
  "GK19padyavlu:1463": "pānīya-secana-vidhau mama naiva pāṇī",
  "GK19padyavlu:1464": "viśrāmyatas tad api te parihāsa-vāṇī /",
  "GK19padyavlu:1465": "jīvāmi cet punar ahaṃ na tadā kadāpi",
  "GK19padyavlu:1466": "kṛṣṇa tvadīya-taraṇau caraṇau dadāmi //275//",
  "GK19padyavlu:1467": "tasyaiva / (Premāmṛta 3.12; BRK 5.1712)",
  "GK19padyavlu:1468": "idam uddiśya vayasyāḥ",
  "GK19padyavlu:1469": "sva-samīhita-daivataṃ namata /",
  "GK19padyavlu:1470": "yamunaiva jānu-dadhnī",
  "GK19padyavlu:1471": "bhavatu na vā nāviko'stv aparaḥ //276//",
  "GK19padyavlu:1472": "mukunda-bhaṭṭācāryasya /",
  "GK19padyavlu:1473": "tarir uttaralā sarid gabhīrā",
  "GK19padyavlu:1474": "taralo nanda-sutaś ca karṇa-dhāraḥ /",
  "GK19padyavlu:1475": "abalāham upaiti bhānur astaṃ",
  "GK19padyavlu:1476": "sakhi dūre nagarīha kiṃ karomi //277//",
  "GK19padyavlu:1477": "kascyacit //",
  "GK19padyavlu:1478": "nāpekṣate stuti-kathāṃ na śṛṇoti kākuṃ",
  "GK19padyavlu:1479": "śaśvat kṛtaṃ na manute praṇipāta-jātam /",
  "GK19padyavlu:1480": "hā kiṃ vidheyam adhunā sakhi nanda-sūnur",
  "GK19padyavlu:1481": "madhye-taraṅgiṇi tariṃ taralo dhunoti //278//",
  "GK19padyavlu:1482": "tasyaiva /",
  "GK19padyavlu:1483": "Extra verse found in only one edition.",
  "GK19padyavlu:1484": "ātara-lāghava-hetor",
  "GK19padyavlu:1485": "murahara tariṃ tavāvalambe /",
  "GK19padyavlu:1486": "apaṇaṃ paṇam iha kuruṣe",
  "GK19padyavlu:1487": "nāvika-puruṣe na viśvāsaḥ //",
  "GK19padyavlu:1488": "kasyacit /",
  "GK19padyavlu:1489": "eṣottuṅga-taraṅga-laṅghita-taṭotsaṅgā pataṅgātmajā",
  "GK19padyavlu:1490": "pūrṇeyaṃ tarir ambubhir na hi hareḥ śaṅkā kalaṅkād api /",
  "GK19padyavlu:1491": "kāṭhiṇyaṃ bhaja nādya sundari vayaṃ rādhe prasādena te",
  "GK19padyavlu:1492": "jīvāmaḥ sphuṭam ātarīkuru giri-droṇī-vinodotsavam //279//",
  "GK19padyavlu:1493": "kākuṃ karoṣi gṛha-koṇa-karīṣa-puñja-",
  "GK19padyavlu:1494": "gūḍhāṅga kiṃ nanu vṛthā kitava prayāhi /",
  "GK19padyavlu:1495": "kutrādya jīrṇa-taraṇi-bhramaṇātibhīta-",
  "GK19padyavlu:1496": "gopāṅganā-gaṇa-viḍambana-cāturī //280//",
  "GK19padyavlu:1497": "trayaḥ samāhartuḥ / (UN 5.49)",
  "GK19padyavlu:1498": "atha rādhayā saha harer vākovākyam /",
  "GK19padyavlu:1499": "aṅgulyā kaḥ kavāṭaṃ praharati kuṭile mādhavaḥ kiṃ vasanto",
  "GK19padyavlu:1500": "no cakrī kiṃ kulālo na hi dharaṇī-dharaḥ kiṃ dvijihvaḥ phaṇīndraḥ /",
  "GK19padyavlu:1501": "nāhaṃ ghorāhi-mardī kim asi khaga-patir no hariḥ kiṃ kapīśo",
  "GK19padyavlu:1502": "rādhā-vāṇībhir itthaṃ prahasita-vadanaḥ pātu vaś cakra-pāṇiḥ // 281//",
  "GK19padyavlu:1504": "kasyacit // (Sbhv 130; KK 3.105; Srk 7.19)",
  "GK19padyavlu:1505": "kas tvaṃ bho niśi keśavaḥ śirasijai :",
  "GK19padyavlu:1506": "y kiṃ nāma garvāyase",
  "GK19padyavlu:1507": "bhadre śaurir ahaṃ guṇaiḥ pitṛ-gataiḥ putrasya kiṃ syād iha /",
  "GK19padyavlu:1508": "cakrī candramukhi prayacchasi na me kuṇḍīṃ ghaṭīṃ dohanīm",
  "GK19padyavlu:1509": "itthaṃ gopa-vadhū-jitottaratayā hrīṇo hariḥ pātu vaḥ //282//",
  "GK19padyavlu:1510": "cakrapāṇeḥ // (SKM 1.56.3)",
  "GK19padyavlu:1511": "vāsaḥ samprati keśava kva bhavato mugdhekṣaṇe nanv idaṃ",
  "GK19padyavlu:1512": "vāsaṃ brūhi śaṭha prakāma-subhage tvad-gātra-saṃsargataḥ /",
  "GK19padyavlu:1513": "yāminyām uṣitaḥ kva dhūrta vitanur muṣṇāti kiṃ yāminī",
  "GK19padyavlu:1514": "śaurir gopavadhūṃ chalaiḥ parihasann evaṃvidhaiḥ pātu vaḥ //283//",
  "GK19padyavlu:1515": "kasyacit // (SKM 1.56.4; BRS 2.1.83)",
  "GK19padyavlu:1516": "rādhe tvaṃ kupitā tvam eva kupitā ruṣṭāsi bhūmer yato",
  "GK19padyavlu:1517": "mātā tvaṃ jagatāṃ tvam eva jagatāṃ mātā na vijño'paraḥ /",
  "GK19padyavlu:1518": "devi tvaṃ parihāsa-keli-kalahe'nantā tvam evety asau",
  "GK19padyavlu:1519": "smero vallava-sundarīm avanamac chauriḥ śriyaḥ vaḥ kriyāt //284//",
  "GK19padyavlu:1520": "hariharasya //",
  "GK19padyavlu:1521": "(SKM 1.56.1 vākpateḥ; Srk 108)",
  "GK19padyavlu:1522": "atha rāsaḥ /",
  "GK19padyavlu:1523": "vṛndāraṇye pramada-sadane mallikā-puṣpa-mode",
  "GK19padyavlu:1524": "śrī-śubhrāṃśoḥ kiraṇa-rucire kokilādyair manojñe /",
  "GK19padyavlu:1525": "rātrau citre paśupa-vanitā-citta-dehāpahārī",
  "GK19padyavlu:1526": "kaṃsārāter madhura-muralī-vādya-rājo rarāja //285//",
  "GK19padyavlu:1527": "kasyacit /",
  "GK19padyavlu:1528": "adharāmṛta-mādhurī-dhurīṇo",
  "GK19padyavlu:1529": "hari-līlā-muralī-nināda eṣaḥ /",
  "GK19padyavlu:1530": "pratatāna manaḥpramodam uccair",
  "GK19padyavlu:1531": "hariṇīnāṃ hariṇī-dṛśāṃ munīnām //286//",
  "GK19padyavlu:1532": "śrī-mādhavendrapurīpādānām /",
  "GK19padyavlu:1533": "līlā-mukharita-muralī-",
  "GK19padyavlu:1534": "kṛta-gopa-bhāvinī-nivahaḥ /",
  "GK19padyavlu:1535": "tad-adhara-madhuni satṛṣṇaḥ",
  "GK19padyavlu:1536": "kṛṣṇaḥ pāyād apāyato bhavataḥ // 287//",
  "GK19padyavlu:1537": "mādhava-cakravartinaḥ //",
  "GK19padyavlu:1538": "kāraya nāmba vilambaṃ",
  "GK19padyavlu:1539": "muñca karaṃ me hariṃ yāmi /",
  "GK19padyavlu:1540": "na sahe sthātuṃ yad asau",
  "GK19padyavlu:1541": "garjati muralī pragalbha-dūtīva //288//",
  "GK19padyavlu:1542": "samāhartuḥ //",
  "GK19padyavlu:1543": "cūḍā-cumbita-cāru-candra-kacayaṃ cāmīkarābhāmbaraṃ",
  "GK19padyavlu:1544": "karṇottaṃsita-karṇikāra-kusumaṃ kandarpa-kallolitam /",
  "GK19padyavlu:1545": "vaṃśī-vādana-vāvadūka-vadanaṃ vakrī-bhavad-vīkṣaṇaṃ",
  "GK19padyavlu:1546": "bhāgyaṃ bhaṅgura-madhyamāḥ pariṇataṃ kuñjāntaraṃ bjejire // 289 //",
  "GK19padyavlu:1547": "jīva-dāsa-vāhinī-pateḥ /",
  "GK19padyavlu:1548": "śrī-kṛṣṇa-vākyam /",
  "GK19padyavlu:1549": "duṣṭaḥ ko'pi karoti vaḥ paribhavaṃ śaṅke muhur gokule",
  "GK19padyavlu:1550": "dhāvantyaḥ skhalad-ambaraṃ niśi vane yūyaṃ yad-abhyāgatāḥ /",
  "GK19padyavlu:1551": "āḥ kā bhītir amanda-dānava-vadhū-sindūra-mudrāhare",
  "GK19padyavlu:1552": "dordaṇḍe mama bhāti dīvyata pati-kroḍe kuraṅgī-dṛśaḥ //290//",
  "GK19padyavlu:1553": "dhūtottāpe vahati gahane dharma-pūre vrajāntaḥ",
  "GK19padyavlu:1554": "kā vas tṛṣṇā valati hṛdaye durmadeyaṃ satīnām /",
  "GK19padyavlu:1555": "sīmantinyaḥ spṛhayata gṛhān mā viruddhaṃ kurudhvaṃ",
  "GK19padyavlu:1556": "nāyaṃ dṛṣṭau mama vighaṭate hanta puṇyasya panthāḥ // 291 //",
  "GK19padyavlu:1557": "atha vrajadevīnām uttaram /",
  "GK19padyavlu:1558": "kathaṃ vīthīm asmān upadiśasi dharma-praṇayinīṃ",
  "GK19padyavlu:1559": "prasīda svāṃ śiṣyām atikhilamukhīṃ śādhi muralīm /",
  "GK19padyavlu:1560": "harantī maryādāṃ śiva śiva pare puṃsi hṛdayaṃ",
  "GK19padyavlu:1561": "nayantī dhṛṣṭeyaṃ yaduvara yathā nāhvayati naḥ //292 //",
  "GK19padyavlu:1562": "trayaḥ samāhartuḥ //",
  "GK19padyavlu:1563": "gopījanāliṅgita-madhya-bhāgaṃ",
  "GK19padyavlu:1564": "veṇuṃ dhamantaṃ bhṛśa-lola-netram /",
  "GK19padyavlu:1565": "kalevare prasphuṭa-roma-vṛndaṃ",
  "GK19padyavlu:1566": "namāmi kṛṣṇaṃ jagad-eka-kandam //293//",
  "GK19padyavlu:1567": "śrī-puruṣottamadevasya //",
  "GK19padyavlu:1568": "kālindyāḥ pulineṣu keli-kupitām utsṛjya rāse rasaṃ",
  "GK19padyavlu:1569": "gacchantīm anugacchato'śrukaluṣāṃ kaṃsadviṣo rādhikām /",
  "GK19padyavlu:1570": "tat-pāda-pratimāniveśita-padasyodbhūtaromodgater",
  "GK19padyavlu:1571": "akṣuṇṇo'nunayaḥ prasanna-dayitā-dṛṣṭasya puṣṇātu vaḥ // 294 //",
  "GK19padyavlu:1572": "bhaṭṭa-nārāyaṇasya //",
  "GK19padyavlu:1573": "(Veṇisaṃhāra 1.2)",
  "GK19padyavlu:1574": "kṛṣṇāntardhāne tāsāṃ praśnaḥ /",
  "GK19padyavlu:1575": "tulasi vilasasi tvaṃ malli jātāsi phullā",
  "GK19padyavlu:1576": "sthala-kamalini bhṛṅge saṅgatāṅgī vibhāsi /",
  "GK19padyavlu:1577": "kathayata bata sakhyaḥ kṣipram asmāsu kasmin",
  "GK19padyavlu:1578": "vasati kapaṭa-kandaḥ kandare nanda-sūnuḥ //295//",
  "GK19padyavlu:1579": "samāhartuḥ / (UN 10.94)",
  "GK19padyavlu:1580": "dṛṣṭaḥ kvāpi sa mādhavo vraja-vadhūm ādāya kāñcid gataḥ",
  "GK19padyavlu:1581": "sarvā eva hi vañcitāḥ sakhi vayaṃ so'nveṣaṇīyo yadi /",
  "GK19padyavlu:1582": "dve dve gacchatam ity udīrya sahasā rādhāṃ gṛhītvā kare",
  "GK19padyavlu:1583": "gopī-veśa-dharo nikuñja-kuharaṃ prāpto hariḥ pātu vaḥ //296//",
  "GK19padyavlu:1584": "kasyacit // (Sbhv 100)",
  "GK19padyavlu:1585": "rādhā-sakhī-vākyam /",
  "GK19padyavlu:1586": "adoṣād doṣād vā tyajati vipine tāṃ yadi bhavān",
  "GK19padyavlu:1587": "abhadraṃ bhadraṃ vā tribhuvana-pate tvāṃ vadatu kaḥ /",
  "GK19padyavlu:1588": "idaṃ tu krūraṃ me smarati hṛdayaṃ yat kila tayā",
  "GK19padyavlu:1589": "tvad-arthaṃ kāntāre kula-tilaka nātmāpi gaṇitaḥ //297//",
  "GK19padyavlu:1590": "rāmacandradāsasya / (UN 8.40)",
  "GK19padyavlu:1591": "lakṣmīṃ madhya-gatena rāsa-valaye vistārayann ātmanā",
  "GK19padyavlu:1592": "kastūrī-surabhir vilāsa-muralī-vinyasta-vaktrendunā /",
  "GK19padyavlu:1593": "krīḍā-tāṇḍava-maṇḍalena parito dṛṣṭena tuṣyad dṛśā",
  "GK19padyavlu:1594": "tvāṃ hallīśaka-śaṅku-saṅkula-padā pāyād vihārī hariḥ //298//",
  "GK19padyavlu:1595": "kasyacit /",
  "GK19padyavlu:1596": "tatra khecarāṇām uktiḥ /",
  "GK19padyavlu:1597": "mukta-munīnāṃ mṛgyaṃ",
  "GK19padyavlu:1598": "kim api phalaṃ devakī phalati /",
  "GK19padyavlu:1599": "tat pālayati yaśodā",
  "GK19padyavlu:1600": "nikāmam upabhuñjate gopyaḥ //299//",
  "GK19padyavlu:1601": "dākṣiṇātyasya //",
  "GK19padyavlu:1602": "taptaṃ tapobhir anyaiḥ",
  "GK19padyavlu:1603": "phalitaṃ tad gopa-bālānām /",
  "GK19padyavlu:1604": "āsāṃ yat kuca-kumbhe",
  "GK19padyavlu:1605": "nīla-nicolayati brahma //300//",
  "GK19padyavlu:1606": "śrī-raghupatyupādhyāyasya //",
  "GK19padyavlu:1607": "atha jala-krīḍā /",
  "GK19padyavlu:1608": "jala-keli-tarala-karatala-",
  "GK19padyavlu:1609": "mukta-punaḥ-pihita-rādhikā-vadanaḥ /",
  "GK19padyavlu:1610": "jagad avatu koka-yūnor",
  "GK19padyavlu:1611": "vighaṭana-saṅghaṭana-kautukī kṛṣṇaḥ //301//",
  "GK19padyavlu:1612": "kasyacit / (UN 15.235)",
  "GK19padyavlu:1613": "rādhāsakhīṃ prati candrāvalī-sakhyāḥ sāsūya-vākyam",
  "GK19padyavlu:1614": "mā garvam udvaha kapola-tale cakāsti",
  "GK19padyavlu:1615": "kṛṣṇa-svahasta-likhitā nava-mañjarīti /",
  "GK19padyavlu:1616": "anyāpi kiṃ na sakhi bhājanam īdṛśīnāṃ",
  "GK19padyavlu:1617": "vairī na ced bhavati vepathur antarāyaḥ //302//",
  "GK19padyavlu:1618": "dāmodarasya /",
  "GK19padyavlu:1619": "(Amaru 55; SKM 2.140.5 keśaṭasya;",
  "GK19padyavlu:1620": "Smv 86.14;",
  "GK19padyavlu:1621": "SD 3.105 mada; Daśa 2.22, etc.; BRS 2.4.165)",
  "GK19padyavlu:1622": "rādhā-sakhyāḥ sākūta-vākyam /",
  "GK19padyavlu:1623": "yadavadhi gokulam abhitaḥ",
  "GK19padyavlu:1624": "samajani kusumācitāsana-śreṇī /",
  "GK19padyavlu:1625": "pītāṃśuka-priyeyaṃ",
  "GK19padyavlu:1626": "tadavadhi candrāvalī jātā //303//",
  "GK19padyavlu:1627": "govardhanācāryasya / (Aryas 436/531)",
  "GK19padyavlu:1628": "candrāvalīṃ prati sakhī-vākyam",
  "GK19padyavlu:1629": "saujanyena vaśīkṛtā vayam atas tvāṃ kiñcid ācakṣmahe",
  "GK19padyavlu:1630": "kālindīṃ yadi yāsi sundari punar mā gāḥ kadambāṭvaīm /",
  "GK19padyavlu:1631": "kaścit tatra nitānta-nirmala-tamaḥ-stomo'sti yasmin manāg",
  "GK19padyavlu:1632": "lagne locanasīmni notpaladṛśaḥ paśyantī patyur gṛham //304//",
  "GK19padyavlu:1633": "govinda-bhaṭṭasya //",
  "GK19padyavlu:1634": "śyāmo'yaṃ divasaḥ payoda-paṭalaiḥ sāyaṃ tathāpy utsukā",
  "GK19padyavlu:1635": "puṣpārthaṃ sakhi yāsi yāmuna-taṭaṃ yāhi vyathā kā mama /",
  "GK19padyavlu:1636": "kintv ekaṃ khara-kaṇṭaka-kakṣatam urasy ālokya sadyo'nyathā",
  "GK19padyavlu:1637": "śaṅkāṃ yat kuṭilaḥ kariṣyati jano jātāsmi tenākulā // 305 //",
  "GK19padyavlu:1638": "karṇapūrasya //",
  "GK19padyavlu:1639": "gantavyā te manasi yamunā vartate cet tadānīṃ",
  "GK19padyavlu:1640": "kuñjaṃ mā gāḥ sahaja-sarale vāñjulaṃ mad-vacobhiḥ /",
  "GK19padyavlu:1641": "gacches tatrāpy ahaha yadi vā mā murārer udāre",
  "GK19padyavlu:1642": "kutrāpy ekā rahasi muralī-nādam ākarṇayethāḥ //306//",
  "GK19padyavlu:1643": "tairabhukta-kaveḥ /",
  "GK19padyavlu:1644": "tarale na kuru vilambaṃ",
  "GK19padyavlu:1645": "kumbhaṃ saṃsmṛtya mandiraṃ yāhi /",
  "GK19padyavlu:1646": "yāvan na mohana-mantraṃ",
  "GK19padyavlu:1647": "śaṃsati kaṃsadviṣo vaṃśī //307//",
  "GK19padyavlu:1648": "samāhartuḥ //",
  "GK19padyavlu:1649": "pṛṣṭhena nīpam avalambya kalindajāyāḥ",
  "GK19padyavlu:1650": "kūle vilāsa-muralīṃ kvaṇayan mukundaḥ /",
  "GK19padyavlu:1651": "prāk pūraṇāt kalasam ambhasi lolayantyā",
  "GK19padyavlu:1652": "vaktraṃ vivartayati gopakulāṅganāyāḥ //308//",
  "GK19padyavlu:1653": "kasyacit //",
  "GK19padyavlu:1654": "sakhyo yayr gṛham ahaṃ kalasīṃ vahantī",
  "GK19padyavlu:1655": "pūrṇām atīva-mahatīm anulambitāsmi /",
  "GK19padyavlu:1656": "ekākinīṃ spṛśasi māṃ yadi nandasūno",
  "GK19padyavlu:1657": "mokṣyāmi jīvanam idaṃ sahasā puras te //309//",
  "GK19padyavlu:1658": "samāhartuḥ //",
  "GK19padyavlu:1659": "tāṃ prati kasyāścid uktiḥ /",
  "GK19padyavlu:1660": "valgantyā vana-mālayā tava hṛtaṃ vakṣojayoś candanaṃ",
  "GK19padyavlu:1661": "gaṇḍasthā makarīghaṭā ca makarāndolena vidhvaṃsitā /",
  "GK19padyavlu:1662": "klāntā svaira-taraṅga-kelibhir iyaṃ tanvī ca dhūrte tanuḥ",
  "GK19padyavlu:1663": "satyaṃ jalpasi bhānujām abhi rase magnādya harṣād abhūḥ //310//",
  "GK19padyavlu:1664": "samāhartuḥ //",
  "GK19padyavlu:1665": "tad-bhartāraṃ prati sakhī-vākhyam /",
  "GK19padyavlu:1666": "subhaga mama priya-sakhyāḥ",
  "GK19padyavlu:1667": "kim iva saśaṅkaṃ muhur vilokayasi /",
  "GK19padyavlu:1668": "yāmuna-pavana-vikīrṇa-",
  "GK19padyavlu:1669": "priya-karajaḥ-piñjaraṃ pṛṣṭham //311//",
  "GK19padyavlu:1670": "samāhartuḥ //",
  "GK19padyavlu:1671": "candrāvalīṃ prati tasyā vākyam",
  "GK19padyavlu:1672": "kātyāyanī-kusuma-kāmanayā kim arthaṃ",
  "GK19padyavlu:1673": "kāntāra-kukṣi-kuharaṃ kutukād gatāsi /",
  "GK19padyavlu:1674": "paśya stana-stavakayos tava kaṇṭakāṅkaṃ",
  "GK19padyavlu:1675": "gopaḥ sukaṇṭhi bata paśyasi jāta-kopaḥ //312//",
  "GK19padyavlu:1676": "samāhartur ime / (UN 3.38)",
  "GK19padyavlu:1677": "atha nitya-līlā",
  "GK19padyavlu:1678": "vṛndāvane mukundasya nitya-līlā virājate /",
  "GK19padyavlu:1679": "spaṣṭam eṣā rahasyatvāj jānadbhir api nocyate //",
  "GK19padyavlu:1680": "tābhir nitya-vihāram eva tanute vṛndāvane mādhavo",
  "GK19padyavlu:1681": "goṣṭhāmbhojamukhībhir itya bhi manāk proce priyāyai haraḥ /",
  "GK19padyavlu:1682": "līlāratna-rahasyatā vrajapater bhūyasy aho paśya yat",
  "GK19padyavlu:1683": "tattvajño'pi purāntare ca gamanaṃ vyācaṣṭa vaiyāsakiḥ //",
  "GK19padyavlu:1684": "tathā hi pādme pārvatyai vyājahāra haro rahaḥ /",
  "GK19padyavlu:1685": "gogopagopikāsaṅge yatra krīḍati kaṃsahā //",
  "GK19padyavlu:1686": "atha bhāvini harer mathurā-prasthāne rādhā-sakhī-vākyam",
  "GK19padyavlu:1687": "adyaiva yat pratipad-udgata-candra-lekhā-",
  "GK19padyavlu:1688": "sakhyaṃ tvayā vapur idaṃ gamitaṃ varākyāḥ /",
  "GK19padyavlu:1689": "kṛṣṇe gate kusuma-sāyaka tat prabhāte",
  "GK19padyavlu:1690": "bāṇāvaliṃ kathaya kutra vimokṣyasi tvam //313//",
  "GK19padyavlu:1691": "rudrasya // (ST 2.87)",
  "GK19padyavlu:1692": "prasthānaṃ valayaiḥ kṛtaṃ priyasakhair ajasraṃ gataṃ",
  "GK19padyavlu:1693": "dhṛtyā na kṣaṇam āsitaṃ vyavasitaṃ cittena gantuṃ puraḥ /",
  "GK19padyavlu:1694": "gantuṃ niścita-cetasi priyatame sarve samaṃ prasthitā",
  "GK19padyavlu:1695": "gantavye sati jīvita-priya-suhṛt-sārthaḥ kim u tyajyate // 314 //",
  "GK19padyavlu:1696": "amaroḥ / (Amaru 31/36;",
  "GK19padyavlu:1697": "Sbhv 1151;",
  "GK19padyavlu:1698": "Spd 3424; SKM 2.54.1; Smv 37.19)",
  "GK19padyavlu:1699": "harer mathurā-praveśe",
  "GK19padyavlu:1700": "chāyāpi locana-pathaṃ na jagāma yasyāḥ",
  "GK19padyavlu:1701": "seyaṃ vadhūr nagara-madhyam alaṅkaroti /",
  "GK19padyavlu:1702": "kiṃ cāpakalayya mathurā-nagare mukundam",
  "GK19padyavlu:1703": "andho'pi bandhukaradattakaraḥ prayāti //315//",
  "GK19padyavlu:1704": "vāṇīvilāsasya /",
  "GK19padyavlu:1705": "tatra pura-strī-vākyam /",
  "GK19padyavlu:1706": "asram ajasraṃ moktuṃ",
  "GK19padyavlu:1707": "dhiṅ naḥ karṇāyate nayane /",
  "GK19padyavlu:1708": "draṣṭavyaṃ paridṛṣṭaṃ",
  "GK19padyavlu:1709": "tat kaiśoraṃ vraja-strībhiḥ //316//",
  "GK19padyavlu:1710": "tairabhuktasya //",
  "GK19padyavlu:1711": "sāndrānandam anantam avyayam ajaṃ yad yogino'pi kṣaṇaṃ",
  "GK19padyavlu:1712": "sākṣāt kartum upāsate pratidinaṃ dhyānaikatānāḥ param /",
  "GK19padyavlu:1713": "dhanyās tā vrajavāsināṃ yuvatayas tad brahma yāḥ kautukād",
  "GK19padyavlu:1714": "āliṅganti samālapanti śatadhākarṣanti cumbanti ca //317//",
  "GK19padyavlu:1715": "vāhinīpateḥ // (SD 6.314a)",
  "GK19padyavlu:1716": "Extra verse :",
  "GK19padyavlu:1717": "ānanda-kandam akhila-śruti-sāram ekam",
  "GK19padyavlu:1718": "adhyātma-dīpam atidustaram añjanābham /",
  "GK19padyavlu:1719": "ākṛṣya sāndra-kucayoḥ parirabhya kāmaṃ",
  "GK19padyavlu:1720": "samprāpya gopavanitā bata puṇya-puñjāḥ //",
  "GK19padyavlu:1721": "priyasakhi na jagāma vāmaśīlaḥ",
  "GK19padyavlu:1722": "sphuṭam amunā nāgareṇa nandasūnuḥ /",
  "GK19padyavlu:1723": "adalita-nalinī-dalaiva vāpī",
  "GK19padyavlu:1724": "yad ahata-pallava eva kānanāntaḥ //318//",
  "GK19padyavlu:1725": "kumārasya //",
  "GK19padyavlu:1726": "yāsyāmīti samudyatasya vacanaṃ visrabdham ākarṇitaṃ",
  "GK19padyavlu:1727": "gacchan dūram apekṣito muhur asau vyāvṛtya paśyann api /",
  "GK19padyavlu:1728": "tac chūnye punar āgatāsmi bhavane prāṇās ta eva sthitāḥ",
  "GK19padyavlu:1729": "sakhyaḥ paśyata jīvita-praṇayinī dambhād ahaṃ rodimi // 319//",
  "GK19padyavlu:1731": "rudraṭasya /",
  "GK19padyavlu:1732": "gato yāmo gatau yāmau",
  "GK19padyavlu:1733": "gatā yāmā gataṃ dinam /",
  "GK19padyavlu:1734": "hā hanta kiṃ kariṣyāmi",
  "GK19padyavlu:1735": "na paśyāmi harer mukham //320//",
  "GK19padyavlu:1736": "śaṅkarasya //",
  "GK19padyavlu:1737": "yamunā-puline samutkṣipan",
  "GK19padyavlu:1738": "naṭaveśaḥ kusumasya kandukam /",
  "GK19padyavlu:1739": "na punaḥ sakhi lokayiṣyate",
  "GK19padyavlu:1740": "kapaṭābhīra-kiśora-candramāḥ //321 //",
  "GK19padyavlu:1741": "ṣaṣṭhī-dāsasya //",
  "GK19padyavlu:1742": "yāḥ paśyanti priyaṃ svapne",
  "GK19padyavlu:1743": "dhanyāstāḥ sakhi yoṣitaḥ",
  "GK19padyavlu:1744": "asmākaṃ tu gate kṛṣṇe",
  "GK19padyavlu:1745": "gatā nidrāpi vairiṇī //322//",
  "GK19padyavlu:1746": "dhanyasya / (UN 15.169)",
  "GK19padyavlu:1747": "so'yaṃ vasanta-samayo vipinaṃ tad etat",
  "GK19padyavlu:1748": "so'yaṃ nikuñja-viṭapī nikhilaṃ tadāste",
  "GK19padyavlu:1749": "hā hanta kiṃ tu nava-nīrada-komalāṅgo",
  "GK19padyavlu:1750": "naloki puṣpa-dhanuṣaḥ prathamāvatāraḥ //323//",
  "GK19padyavlu:1751": "sañjaya-kaviśekharasya //",
  "GK19padyavlu:1752": "yugāyitaṃ nimeṣeṇa",
  "GK19padyavlu:1753": "cakṣuṣā prāvṛṣāyitam /",
  "GK19padyavlu:1754": "śūnyāyitaṃ jagat sarvaṃ",
  "GK19padyavlu:1755": "govinda-viraheṇa me //324//",
  "GK19padyavlu:1756": "śrī-bhagavataḥ // (Śikṣāṣṭaka, 7)",
  "GK19padyavlu:1757": "dalati hṛdayaṃ gāḍhodvegaṃ dvidhā na tu bhidyate",
  "GK19padyavlu:1758": "vahati vikalaḥ kāyo mūrcchāṃ na muñcati cetanām /",
  "GK19padyavlu:1759": "jvalayati tanūm antardāhaḥ karoti na bhasmasāt",
  "GK19padyavlu:1760": "praharati vidhir marmacchedī na kṛntati jīvitam //325//",
  "GK19padyavlu:1761": "(Mālatīmādhava 9.11,",
  "GK19padyavlu:1762": "Uttararāmacarita 3.31, Brk; Smv 43.39)",
  "GK19padyavlu:1763": "bhramaya jaladān ambhogarbhān pramodaya cātakān",
  "GK19padyavlu:1764": "kalaya śikhinaḥ kekotkaṇṭhān kaṭhoraya ketakān /",
  "GK19padyavlu:1765": "virahiṇi jane mūrcchāṃ labdhvā vinodayati vyathā-",
  "GK19padyavlu:1766": "makaruṇa punaḥ saṃjñā-vyādhiṃ vidhāya kim īhase // 326 //",
  "GK19padyavlu:1767": "etau bhavabhūteḥ /",
  "GK19padyavlu:1768": "(Mālatīmādhava 9.42, Spd 3453; Smv 43.34)",
  "GK19padyavlu:1769": "dṛṣṭaṃ ketaka-dhūli-dhūsaram idaṃ vyoma kramād vīkṣitāḥ",
  "GK19padyavlu:1770": "kaccāntāś ca śilīndhra-kandala-bhṛtaḥ soḍhāḥ kadambānilāḥ /",
  "GK19padyavlu:1771": "sakhyaḥ saṃvṛṇutāśru muñcata bhayaṃ kasmān mudevākulā",
  "GK19padyavlu:1772": "etān apy adhunāsmi vajraghaṭitā nūnaṃ sahiṣye dhanān //327//",
  "GK19padyavlu:1773": "rudrasya // (SKM 2.55.3, ST 2.60a)",
  "GK19padyavlu:1774": "seyaṃ nadī kumuda-badnhukarās ta eva",
  "GK19padyavlu:1775": "tad yāmunaṃ taṭam idaṃ vipinaṃ tad etat /",
  "GK19padyavlu:1776": "te mallikā-surabhayo marutas tvam eva",
  "GK19padyavlu:1777": "hā prāṇa-vallabha sudurlabhatāṃ gato'si //328//",
  "GK19padyavlu:1778": "haribhaṭṭasya //",
  "GK19padyavlu:1779": "yadunātha bhavantam āgataṃ",
  "GK19padyavlu:1780": "kathayiṣyanti kadā madālayaḥ /",
  "GK19padyavlu:1781": "yugapat paritaḥ pradhāvitaḥ",
  "GK19padyavlu:1782": "vikasadbhir vadanendu-maṇḍalaiḥ //329 //",
  "GK19padyavlu:1783": "tairabhuktakaveḥ //",
  "GK19padyavlu:1784": "ayi dīnadayārdra nātha he,",
  "GK19padyavlu:1785": "mathurānātha kadāvalokyase /",
  "GK19padyavlu:1786": "hṛdayaṃ tvad-aloka-kātaraṃ",
  "GK19padyavlu:1787": "dayita bhrāmyati kiṃ karomy aham //330//",
  "GK19padyavlu:1788": "śrī-mādhavendra-purī-pādānām / (CC 2.4.197, 3.8.32)",
  "GK19padyavlu:1789": "prathayati na tathā mamārtim uccaiḥ",
  "GK19padyavlu:1790": "sahacari vallava-candra-viprayogaḥ /",
  "GK19padyavlu:1791": "kaṭubhir asura-maṇḍalaiḥ parīte",
  "GK19padyavlu:1792": "danujapater nagare yathāsya vāsaḥ //331//",
  "GK19padyavlu:1793": "śrī-raghunātha-dāsasya / (BRS 2.4.52)",
  "GK19padyavlu:1794": "cūtāṅkure sphurati hanta nave nave'smin",
  "GK19padyavlu:1795": "jīvo'pi yāsyatitarāṃ tarala-svabhāvaḥ /",
  "GK19padyavlu:1796": "kiṃ tv ekam eva mama duḥkham abhūd analpaṃ",
  "GK19padyavlu:1797": "prāṇeśvareṇa sahito yad ayaṃ na yātaḥ //332///",
  "GK19padyavlu:1798": "rāṅgasya /",
  "GK19padyavlu:1799": "āśaika-tantum avalambya vilamamānā",
  "GK19padyavlu:1800": "rakṣāmi jīvam avadhir niyato yadi syāt /",
  "GK19padyavlu:1801": "no ced vidhiḥ sakala-loka-hitaikakārī",
  "GK19padyavlu:1802": "yat kāla-kūṭam asṛjat tad idaṃ kim artham //333//",
  "GK19padyavlu:1803": "hareḥ /",
  "GK19padyavlu:1804": "prasara śiśirāmodaṃ kaundaṃ samīra samīraya",
  "GK19padyavlu:1805": "prakaṭaya śaśinn āśāḥ kāmaṃ manoja samullasa /",
  "GK19padyavlu:1806": "avadhi-divasaḥ pūrṇaḥ sakhyo vimuñcata tat-kathāṃ",
  "GK19padyavlu:1807": "hṛdayam adhunā kiñcit kartuṃ mamānyad ihecchati //334 //",
  "GK19padyavlu:1808": "rudrasya // (SKM 2.55.5; ST 2.58e, Smv 40.18)",
  "GK19padyavlu:1809": "nāyāti ced yadupatiḥ sakhi naitu kāmaṃ",
  "GK19padyavlu:1810": "prāṇās tadīya-virahād yadi yānti yāntu /",
  "GK19padyavlu:1811": "ekaḥ paraṃ hṛdi mahān mama vajra-pāto",
  "GK19padyavlu:1812": "bhūyo yad induvadanaṃ na vilokitaṃ tat // 335 //",
  "GK19padyavlu:1813": "hari-bhaṭṭasya //",
  "GK19padyavlu:1814": "pañcatvaṃ tanur etu bhūta-nivahāu svāṃśe viśantu sphuṭaṃ",
  "GK19padyavlu:1815": "dhātāraṃ praṇipatya hanta śirasā tatrāpi yāce varam /",
  "GK19padyavlu:1816": "tad-vāpīṣu payas tadīya-mukure jyotis tadīyāṅgana-",
  "GK19padyavlu:1817": "vyomni vyoma tadīya-vartmani dharā tat-tāla-vṛnte'nilaḥ // 336 //",
  "GK19padyavlu:1818": "ṣaṇmāsikasya / (Spd 3428;",
  "GK19padyavlu:1819": "Smv 43.32; Sbhv 1355; UN 14.189)",
  "GK19padyavlu:1820": "āśliṣya vā pāda-ratāṃ pinaṣṭu mām",
  "GK19padyavlu:1821": "adarśanān marma-hatāṃ karotu vā /",
  "GK19padyavlu:1822": "yathā tathā vā vidadhātu lampaṭo",
  "GK19padyavlu:1823": "mat-prāṇa-nāthas tu sa eva nāparaḥ //337//",
  "GK19padyavlu:1824": "śrī-bhagavataḥ // (CC 3.20.47, UN 13.79)",
  "GK19padyavlu:1825": "mathurāyāṃ yaśodā-smṛtyā kṛṣṇa-vākyam /",
  "GK19padyavlu:1826": "tāmbūlaṃ sva-mukhārdhaṃ carvitam itaḥ ko me mukhe nikṣiped",
  "GK19padyavlu:1827": "unmārga-prasṛtaṃ ca cāṭu-vacanaiḥ ko māṃ vaśe sthāpayet /",
  "GK19padyavlu:1828": "ehy ehīti vidūra-sārita-bhujaḥ svāṅke nidyāyādhunā",
  "GK19padyavlu:1829": "keli-srasta-śikhaṇḍakaṃ mama punar vyādhūya badhnātu kaḥ // 338//",
  "GK19padyavlu:1831": "tairabhuktasya //",
  "GK19padyavlu:1832": "atha śrī-rādhā-smṛtyā harer vākyam /",
  "GK19padyavlu:1833": "yadi nibhṛtam araṇyaṃ prāntaraṃ vāpy apānthaṃ",
  "GK19padyavlu:1834": "katham api cirakālaṃ puṇyapākena lapsye /",
  "GK19padyavlu:1835": "avirala-galad-asrair ghaghara-dhvāna-miśraiḥ",
  "GK19padyavlu:1836": "śaśimukhi tava śokaiḥ plāvayiṣye jaganti //339//",
  "GK19padyavlu:1837": "tairabhuktakaveḥ //",
  "GK19padyavlu:1838": "uddhavaṃ prati harer vākyam /",
  "GK19padyavlu:1839": "viṣayeṣu tāvad abalās",
  "GK19padyavlu:1840": "tāsv api gopyaḥ svabhāva-mṛdu-vācaḥ /",
  "GK19padyavlu:1841": "madhye tāsām api sā",
  "GK19padyavlu:1842": "tasyām api sācivīkṣitaṃ kim api // 340 //",
  "GK19padyavlu:1843": "kasyacit //",
  "GK19padyavlu:1844": "uddhavena rādhāyāṃ hareḥ sandeśaḥ /",
  "GK19padyavlu:1845": "āvirbhāva-dine na yena gaṇito hetus tanīyān api",
  "GK19padyavlu:1846": "kṣīyetāpi na cāparādha-vidhinā natyā nayo vardhate /",
  "GK19padyavlu:1847": "pīyūṣa-prativedinas trijagatī-duḥkha-druhaṃ sāmprataṃ",
  "GK19padyavlu:1848": "premṇas tasya guroḥ kathaṃ nu karavai vāṅ-niṣṭhatā-lāghavam //341//",
  "GK19padyavlu:1849": "keṣāṃcit //",
  "GK19padyavlu:1850": "āstāṃ tāvad vacana-racanā-bhājanatvaṃ vidūre",
  "GK19padyavlu:1851": "dūre cāstāṃ tava tanu-parīrambha-sambhāvanāpi /",
  "GK19padyavlu:1852": "bhūyo bhūyaḥ praṇatibhir idaṃ kiṃ tu yāce vidheyā",
  "GK19padyavlu:1853": "smāraṃ smāraṃ svajana-gaṇane kvāpi rekhā mamāpi //342//",
  "GK19padyavlu:1854": "keśava-bhaṭṭācāryāṇām //",
  "GK19padyavlu:1855": "vṛndāvanaṃ gacchata uddhavasya vākyam /",
  "GK19padyavlu:1856": "iyaṃ sā kālindī kuvalaya-dala-snigdha-madhurā",
  "GK19padyavlu:1857": "madāndha-vyākūja-tarala-jala-raṅku-praṇayinī /",
  "GK19padyavlu:1858": "purā yasyās tīre sarabhasa-satṛṣṇaṃ murabhido",
  "GK19padyavlu:1859": "gatāḥ prāyo gopī-nidhuvana-vinodena divasāḥ //343 //",
  "GK19padyavlu:1860": "daśarathasya / (SKM 5.11.4 śaraṇasya)",
  "GK19padyavlu:1861": "pureyaṃ kāllindī vraja-jana-vadhūnāṃ stana-taṭī-",
  "GK19padyavlu:1862": "tanūrāgair bhinnā cabala-salilābhūd anudinam /",
  "GK19padyavlu:1863": "aho tāsāṃ nityaṃ rudita-galitaiḥ kajjala-jalair",
  "GK19padyavlu:1864": "idānīṃ yāte'smin dviguṇa-mallinābhūn muraripau // 344 //",
  "GK19padyavlu:1865": "sarvānandasya //",
  "GK19padyavlu:1866": "idaṃ tat kālindī-pulinam iha kaṃsāsurabhido",
  "GK19padyavlu:1867": "yaśaḥ śṛṇvad vaktra-skhalita-kavalaṃ gokulam abhūt /",
  "GK19padyavlu:1868": "bhramad-veṇu-kvāṇa-śravaṇa-masṛṇottāra-madhura-",
  "GK19padyavlu:1869": "svarābhir gopībhir diśi diśi samudghūrṇam aniśam //345 //",
  "GK19padyavlu:1870": "moṭakasya // (SKM 5.11.5 keśaṭasya)",
  "GK19padyavlu:1871": "tābhyo namo vallava-vallabhābhyo",
  "GK19padyavlu:1872": "yāsāṃ guṇais tair abhicintyamānaiḥ /",
  "GK19padyavlu:1873": "vakṣaḥsthale niḥśvasitaiḥ kaduṣṇair",
  "GK19padyavlu:1874": "lakṣmīpater mlāyati vaijayantī // 346 // kasyacit //",
  "GK19padyavlu:1875": "vrajadevīkulaṃ praty uddhava-vākyam /",
  "GK19padyavlu:1876": "viyoginīnām api paddhatiṃ vo",
  "GK19padyavlu:1877": "na yogino gantum api kṣamante /",
  "GK19padyavlu:1878": "yad dhyeyarūpasya parasya puṃso",
  "GK19padyavlu:1879": "yūyaṃ gatā dhyeya-padaṃ durāpam //347//",
  "GK19padyavlu:1880": "kasyacit //",
  "GK19padyavlu:1881": "uddhave dṛṣṭe sakhīṃ prati rādhā-vākyam /",
  "GK19padyavlu:1882": "kalyāṇaṃ kathayāmi kiṃ sahacari svaireṣu śaśvat purā",
  "GK19padyavlu:1883": "yasyā nāma samīritaṃ muraripoḥ prāṇeśvaīti tvayā /",
  "GK19padyavlu:1884": "sāhaṃ premabhidābhayāt priyatamaṃ dṛṣṭvāpi dūtaṃ prabhoḥ",
  "GK19padyavlu:1885": "sandiṣṭāsmi na veti saṃśayavatī pṛcchāmi no kiñcana //348//",
  "GK19padyavlu:1886": "rāmacandra-dāsasya //",
  "GK19padyavlu:1887": "śrī-rādhāṃ prati uddhava-vākyam /",
  "GK19padyavlu:1888": "malinaṃ nayanāñjanāmbubhir",
  "GK19padyavlu:1889": "mukhacandraṃ karabhoru mā kuru /",
  "GK19padyavlu:1890": "karuṇāvaruṇālayo haris",
  "GK19padyavlu:1891": "tvayi bhūyaḥ karuṇāṃ vidhāsyati //349//",
  "GK19padyavlu:1892": "ṣaṣṭhī-dāsasya // (UN 12.30)",
  "GK19padyavlu:1893": "uddhavaṃ prati rādhā-sakhī-vākyam /",
  "GK19padyavlu:1894": "hastodare vinihitaikakapolapāler",
  "GK19padyavlu:1895": "aśrāntalocanajalasnapitānanāyāḥ /",
  "GK19padyavlu:1896": "prasthānamaṅgaladināvadhi mādhavasya",
  "GK19padyavlu:1897": "nidrālavo'pi kuta eva saroruhākṣyāḥ //350//",
  "GK19padyavlu:1898": "hariharasya // (BRS 3.5.32)",
  "GK19padyavlu:1899": "rādhā-sakhyā eva kṛṣṇe sandeśaḥ /",
  "GK19padyavlu:1900": "niścandanāni vaṇijām api mandirāṇi",
  "GK19padyavlu:1901": "niṣpallavāni ca digantara-kānanāni /",
  "GK19padyavlu:1902": "niṣpaṅkajāny api sarit-sarasīkulāni",
  "GK19padyavlu:1903": "jātāni tad-viraha-vedanayā na śāntam //351 //",
  "GK19padyavlu:1904": "tasyaiva //",
  "GK19padyavlu:1905": "prāṇas tvaṃ jagatāṃ harer api purā saṅketa-veṇu-svanān",
  "GK19padyavlu:1906": "ādāya vraja-subhruvām iha bhavān mārgopadeśe guru /",
  "GK19padyavlu:1907": "haṃho mathurā-niṣkuṭānila sakhe sampraty api śrī-pater",
  "GK19padyavlu:1908": "aṅga-sparśa-pavitra-śītila-tanus trātā tvam eko'si naḥ //352//",
  "GK19padyavlu:1909": "rāmacandra-dāsasya //",
  "GK19padyavlu:1910": "rādhāsakhyā eva kṛṣṇe sandeśaḥ /",
  "GK19padyavlu:1911": "tvad-deśāgata-mārutena mṛdunā sañjāta-romāñcayā",
  "GK19padyavlu:1912": "tvad-rūpāṅkita-cāru-citra-phalake santarpayantyā dṛśam /",
  "GK19padyavlu:1913": "tvan-nāmāmṛta-sikta-karṇa-puṭayā tvan-mārga-vātāyane",
  "GK19padyavlu:1914": "tanvyā pañcama-gīta-garbhita-girā rātrindivaṃ sthīyate //353//",
  "GK19padyavlu:1915": "trivikramasya //",
  "GK19padyavlu:1916": "(Nalacampū 6.23; Smv 44.5)",
  "GK19padyavlu:1917": "aṅge'naṅga-jvara-huta-vahaś cakṣuṣi dhyāna-mudrā",
  "GK19padyavlu:1918": "kaṇḍhe jīvaḥ karakiśalaye dīrgha-śāyī kapolaḥ /",
  "GK19padyavlu:1919": "aṃse veṇī kuca-parisare candanaṃ vāci maunaṃ",
  "GK19padyavlu:1920": "tasyāḥ sarvaṃ sthitam iti na ca tvāṃ vinā kvāpi cetaḥ //354//",
  "GK19padyavlu:1921": "kṣemendrasya //",
  "GK19padyavlu:1922": "(Spd 3474; Smv 44.6; Kavikaṇṭhābharaṇa 3.2)",
  "GK19padyavlu:1923": "dṛṣṭe candramasi pralupta-tamasi vyomāṅgana-stheyasi",
  "GK19padyavlu:1924": "sphūrjan-nirmala-tejasi tvayi gate dūraṃ nija-preyasi /",
  "GK19padyavlu:1925": "śvāsaḥ kairava-korakīyati mukhaṃ tasyāḥ sarojīyati",
  "GK19padyavlu:1926": "kṣīrodīyati manmatho dṛgapi ca drāk candrakāntīyati //355//",
  "GK19padyavlu:1927": "bhīmabhaṭṭasya //",
  "GK19padyavlu:1928": "(Spd 3480, Smv 44.10; SKM 2.36.1 first two lines somewhat different)",
  "GK19padyavlu:1929": "asyās tāpam ahaṃ mukunda kathayāmy eṇīdṛśas te kathaṃ",
  "GK19padyavlu:1930": "padminyāḥ sarasaṃ dalaṃ vinihitaṃ yasyāḥ satāpe hṛdi /",
  "GK19padyavlu:1931": "ādau śuṣyati saṅkucaty anu tataś cūrṇatvam āpadyate",
  "GK19padyavlu:1932": "paścān murmuratāṃ dadhad dahati ca śvāsāvadhūtaḥ śikhī //356//",
  "GK19padyavlu:1933": "śāntikarasya /",
  "GK19padyavlu:1934": "(Smv 44.25; SKM 2.31.1; Srk 553 kasyacit;",
  "GK19padyavlu:1935": "utpalarāja)",
  "GK19padyavlu:1936": "uddhūyeta tanū-lateti nalinī-patreṇa no bījyate",
  "GK19padyavlu:1937": "sphoṭaḥ syād iti nāṅgakaṃ malayaja-kṣodāmbhasā sicyate /",
  "GK19padyavlu:1938": "syād asyātibharāt parābhava iti prāyo na vā pallavā-",
  "GK19padyavlu:1939": "ropo vakṣasi tat katha kṛśatanor adhiḥ samādhīyatām // 358 //",
  "GK19padyavlu:1940": "ānandasya //",
  "GK19padyavlu:1941": "nivasasi yadi tava hṛdaye",
  "GK19padyavlu:1942": "sā rādhā vajra-ghaṭite'smin",
  "GK19padyavlu:1943": "tat khalu kuśalaṃ tasyāḥ",
  "GK19padyavlu:1944": "smara-viśikhais tāḍyam ānayoḥ //359 //",
  "GK19padyavlu:1945": "kasyacit // (Smv 44.11)",
  "GK19padyavlu:1946": "unmīlanti nakhair lunīhi vahati kṣaumāñcalenāvṛṇu",
  "GK19padyavlu:1947": "krīḍā-kānanam āviśanti valaya-kvāṇaiḥ samutrāsaya /",
  "GK19padyavlu:1948": "itthaṃ pallava-dakṣiṇānila-kuhū-kaṇṭhīṣu sāṅketika-",
  "GK19padyavlu:1949": "vyāhārāḥ subhaga tvadīya-virahe rādhā-sakhīnāṃ mithaḥ //360//",
  "GK19padyavlu:1950": "śambhoḥ // (SKM 2.30.4 amaroḥ;",
  "GK19padyavlu:1951": "Spd 3489 satkavicandrasya; Smv 44.13; SD 10.79)",
  "GK19padyavlu:1952": "galaty ekā mūrcchā bhavati punar anyā yad anayoḥ",
  "GK19padyavlu:1953": "kim apy āsīn madhyaṃ subhaga nikhilāyām api niśi /",
  "GK19padyavlu:1954": "likhantyās tatrāsyāḥ kusuma-śara-lekhaṃ tava kṛte",
  "GK19padyavlu:1955": "samāptiṃ svastīti prathama-pada-bhāgo'pi na gataḥ // 361 //",
  "GK19padyavlu:1956": "śacīpateḥ // (Spd 3477; Smv 44.20)",
  "GK19padyavlu:1957": "citrāya tvayi cintite tanubhuvā cakre tatajyaṃ dhanur-",
  "GK19padyavlu:1958": "vartiṃ dhartum upāgate'ṅguli-yuge bāṇo guṇe yojitaḥ /",
  "GK19padyavlu:1959": "prārabdhe tava citra-karmaṇi dhanur muktāstra-bhinnā bhṛśaṃ",
  "GK19padyavlu:1960": "bhittiṃ drag avalambya keśava ciraṃ sā tatra citrāyate //362//",
  "GK19padyavlu:1961": "bāṇasya // (Smv 44.21 siṃhalapateḥ)",
  "GK19padyavlu:1962": "tvām antaḥsthirabhāvanā-pariṇataṃ matvā puro'vasthitaṃ",
  "GK19padyavlu:1963": "yāvad dorvalayaṃ karoti rabhasād agre samāliṅgitum /",
  "GK19padyavlu:1964": "tāvat taṃ nijam eva deham acirād aliṅgya romāñcitāṃ",
  "GK19padyavlu:1965": "dṛṣṭvā vṛṣṭijalacchalena ruditaṃ manye payodair api //363//",
  "GK19padyavlu:1966": "kasyacit // (Smv 44.22)",
  "GK19padyavlu:1967": "acchinnaṃ nayanāmbu bandhuṣu kṛtaṃ tāpaḥ sakhīṣv āhito",
  "GK19padyavlu:1968": "dainyaṃ nyastam aśeṣataḥ parijane cintā gurubhyo'rpitā /",
  "GK19padyavlu:1969": "adya śvaḥ kila nirvṛtiṃ vrajati sā śvāsaiḥ paraiḥ khidyate",
  "GK19padyavlu:1970": "visrabdho bhava viprayoga-janitaṃ duḥkhaṃ vibhaktaṃ tayā //364//",
  "GK19padyavlu:1971": "(Amaru 78/110; Sbhv 1407; Smv 44.20;",
  "GK19padyavlu:1972": "Spd 3486; SKM 2.32.2; Daśa 4.27)",
  "GK19padyavlu:1973": "athāsyā eva spraṇayerṣyaṃ jalpitam /",
  "GK19padyavlu:1974": "mukha-mādhurya-samṛddhyā",
  "GK19padyavlu:1975": "parahṛdayasya grahītari prasabham /",
  "GK19padyavlu:1976": "kṛṣṇātmani para-puruṣe",
  "GK19padyavlu:1977": "sauhṛdakāmasya kā śarīrāśā //365//",
  "GK19padyavlu:1978": "jagannātha-senasya /",
  "GK19padyavlu:1979": "atha vrajadevīnāṃ sotprāsaḥ sandeśaḥ /",
  "GK19padyavlu:1980": "vācā tṛtīya-jana-saṅkaṭa-duḥsthayā kiṃ",
  "GK19padyavlu:1981": "kiṃ vā nimeṣa-virasena vilokitena /",
  "GK19padyavlu:1982": "he nātha nanda-suta gokula-sundarīṇām",
  "GK19padyavlu:1983": "antaścarī sahacarī tvayi bhaktir eva // 366 //",
  "GK19padyavlu:1984": "kasyacit /",
  "GK19padyavlu:1985": "atha yathārtha-sandeśaḥ /",
  "GK19padyavlu:1986": "muralī-kala-nikvaṇair yā",
  "GK19padyavlu:1987": "guru-lajjā-bharam apy ajīgaṇat /",
  "GK19padyavlu:1988": "virahe tava gopikāḥ kathaṃ",
  "GK19padyavlu:1989": "samayaṃ tā gamayantu mādhava // 367 //",
  "GK19padyavlu:1990": "ṣaṣṭhīdāsasya //",
  "GK19padyavlu:1991": "mathurā-pathika murārer",
  "GK19padyavlu:1992": "upageyaṃ dvāri vallavī-vacanam /",
  "GK19padyavlu:1993": "punar api yamunā-salile",
  "GK19padyavlu:1994": "kāliya-garalānalo jvalati // 368 //",
  "GK19padyavlu:1995": "vīrasarasvatyāḥ // (SKM 1.62,5; UN 10.98)",
  "GK19padyavlu:1996": "atha dvāravatīsthasya harer virahaḥ /",
  "GK19padyavlu:1997": "kalindīm anukūla-komala-rayām indīvara-śyāmalāḥ",
  "GK19padyavlu:1998": "śailopāntabhuvaḥ kadamba-kusumair āmodinaḥ kandarāt /",
  "GK19padyavlu:1999": "rādhāṃ ca prathamābhisāra-madhurāṃ jātānutāāḥ smarann",
  "GK19padyavlu:2000": "astu dvāravatī-patis tribhuvanāmodāya dāmodaraḥ //369 //",
  "GK19padyavlu:2001": "śaraṇasya // (SKM 1.61.2)",
  "GK19padyavlu:2002": "kāmaṃ kāmayate na keli-nalinīṃ nāmodate kaumudī-",
  "GK19padyavlu:2003": "nisyandair na samīhate mṛga-dṛśām ālāpa-līlām api /",
  "GK19padyavlu:2004": "sīdann eṣa niśāsu niḥsaha-tanur bhogābhilāṣālasair",
  "GK19padyavlu:2005": "aṅgais tāmyati cetasi vrajavadhūm ādhāya mugdho hariḥ // 370 //",
  "GK19padyavlu:2006": "tasyaiva // (SKM 1.61.3)",
  "GK19padyavlu:2007": "ratna-cchāyā-cchurita-jaladhau mandire dvārakāyā",
  "GK19padyavlu:2008": "rukmiṇyāpi prabala-pulakodbhedam āliṅgitasya /",
  "GK19padyavlu:2009": "viśvaṃ pāyān masṛṇa-yamunā-tīra-vānīra-kuñje",
  "GK19padyavlu:2010": "rādhā-kelī-parimala-bhara-dhyāna-mūrcchā murāreḥ //371//",
  "GK19padyavlu:2011": "umāpatidharasya // (SKM 1.61.1; UN 14.184; Jīva and VCT to BRS 2.4.178)",
  "GK19padyavlu:2012": "nirmagnena mayāmbhasi praṇayataḥ pālī samāliṅgitā",
  "GK19padyavlu:2013": "kenālīkam idaṃ tavādya kathitaṃ rādhe mudhā tāmyasi /",
  "GK19padyavlu:2014": "ity utsavapna-paramparāsu śayane śrutvā giraṃ śārṅgiṇo",
  "GK19padyavlu:2015": "rukmiṇyā śithilīkṛtaḥ sakapataṃ kaṇṭha-grahaḥ pātu vaḥ //372//",
  "GK19padyavlu:2016": "umāpatidharasya // (SKM 1.53.5,kasyacit)",
  "GK19padyavlu:2017": "SKM version:",
  "GK19padyavlu:2018": "nirmagnena mayāmbhasi smara-bhayād ālī samāliṅgitā",
  "GK19padyavlu:2019": "kenālīkam idaṃ tavādya kathitaṃ rādhe mudhā tāmyasi /",
  "GK19padyavlu:2020": "itthaṃ svapna-paramparāsu śayane śrutvā giraṃ śārṅgiṇaḥ",
  "GK19padyavlu:2021": "savyājaṃ śithilīkṛtaḥ kamalayā kaṇṭha-grahaḥ pātu vaḥ // kasyacit //",
  "GK19padyavlu:2022": "atha vṛndāvanādhīśvarī-viraha-gītam /",
  "GK19padyavlu:2023": "yāte dvāravatī-puraṃ muraripau tad-vastra-saṃvyānayā",
  "GK19padyavlu:2024": "kālindī-taṭa-kuñja-vañjula-latām ālāmbya sotkaṇṭhayā /",
  "GK19padyavlu:2025": "udgītaṃ guru-bāṣpa-gadgada-galat-tārasvaraṃ rādhayā",
  "GK19padyavlu:2026": "yenāntarjalacāribhir jalacarair apy utkam utkūjitam //373//",
  "GK19padyavlu:2027": "aparājitasya //",
  "GK19padyavlu:2028": "(SKM 1.58.4 kasyacit; Dhv, Vak 2.59; etc.; UN 14.188)",
  "GK19padyavlu:2029": "atha vrajadevīnāṃ sandeśaḥ /",
  "GK19padyavlu:2030": "pāntha dvāravatīṃ prayāsi yadi he tad devakīnandano",
  "GK19padyavlu:2031": "vaktavyaḥ smara-mohamantra-vivaśo gopyo'pi nāmojjhitāḥ /",
  "GK19padyavlu:2032": "etāḥ keli-kadamba-dhūli-paṭalair āloka-śūnyā diśaḥ",
  "GK19padyavlu:2033": "kālindī-taṭa-bhūmayo bhavato nāyānti cittāspadam //374//",
  "GK19padyavlu:2034": "govardhanācāryasya //",
  "GK19padyavlu:2035": "(SKM 1.62.2; Śṛṅgāra-prakāśa, check Srk)",
  "GK19padyavlu:2036": "te govardhana-kandarāḥ sa yamunā-kacchaḥ sa ceṣṭāraso",
  "GK19padyavlu:2037": "bhāṇḍīraḥ sa vamaspatiḥ sahacarās te tac ca goṣṭhāṅganam /",
  "GK19padyavlu:2038": "kiṃ dvāravatī-bhujaṅga hṛdayaṃ nāyāti doṣair apīty",
  "GK19padyavlu:2039": "avyād vo hṛdi duḥsahaṃ vraja-vadhū-sandeśa-śalyaṃ hareḥ //375 //",
  "GK19padyavlu:2040": "nīlasya // (SKM 1.62.1)",
  "GK19padyavlu:2041": "kālindyāḥ pulinaṃ pradoṣa-maruto ramyāḥ śaśaṅkāṃśavaḥ",
  "GK19padyavlu:2042": "santāpaṃ na harantu nāma nitarāṃ kurvanti kasmāt punaḥ /",
  "GK19padyavlu:2043": "sandiṣṭaṃ vraja-yoṣitām iti hareḥ saṃśṛṇvato'ntaḥpure",
  "GK19padyavlu:2044": "niḥśvāsāḥ prasṛtā jayanti ramaṇī-saubhāgya-garva-cchidaḥ //376//",
  "GK19padyavlu:2045": "pañcatantra-kṛtaḥ // (SKM 1.62.4, UN 15.164)",
  "GK19padyavlu:2046": "mudāmānaṃ prati śrī-dvārakeśvara-vacanam",
  "GK19padyavlu:2047": "mā gā ity apamaṅgalaṃ vraja sakhe snehena śūnyaṃ vacaḥ",
  "GK19padyavlu:2048": "tiṣṭheti prabhutā yathābhilapitaṃ kurv ity udāsīnatā /",
  "GK19padyavlu:2049": "brūmo hanta mudāma mitra vacanaṃ naivopacārād idaṃ",
  "GK19padyavlu:2050": "smartavyā vayam ādareṇa bhavatā yāvad bhavad-darśanam //377//",
  "GK19padyavlu:2051": "hareḥ //",
  "GK19padyavlu:2052": "sva-gṛhādikaṃ dṛṣṭvā tasya vacanam /",
  "GK19padyavlu:2053": "tad-gehaṃ nata-bhitti mandiram idaṃ labdhāvakāśaṃ divaḥ",
  "GK19padyavlu:2054": "sā dhenur jaratī caranti kariṇām etā ghanābhā ghaṭāḥ /",
  "GK19padyavlu:2055": "sa kṣudro muṣala-dhvaniḥ kalam idaṃ saṅgītakaṃ yoṣitāṃ",
  "GK19padyavlu:2056": "citraṃ hanta kathaṃ dvijo'yam iyatīṃ bhūmiṃ samāropitaḥ //378// kasyacit //",
  "GK19padyavlu:2057": "atha kurukṣetre śrī-vṛndāvanādhīśvara-ceṣṭitam",
  "GK19padyavlu:2058": "yenaiva sūcita-navābhyudaya-prasaṅgā",
  "GK19padyavlu:2059": "mīnāhati-sphurita-tāmarasopamena /",
  "GK19padyavlu:2060": "anyan nimīlya nayanaṃ muditaiva rādhā",
  "GK19padyavlu:2061": "vāmena tena nayanena dadarśa kṛṣṇam // 379 //",
  "GK19padyavlu:2062": "harasya // (Smv 54.8 utprekṣāvallabhasya)",
  "GK19padyavlu:2063": "ānandodgata-bāṣpa-pūra-pihitaṃ cakṣuḥ kṣamaṃ nekṣituṃ",
  "GK19padyavlu:2064": "bāhū sīdata eva kampa-vidhurau śaktau na kaṇṭha-grahe /",
  "GK19padyavlu:2065": "vāṇī sambhram-gadgadākṣara-padā saṃkṣobha-lolaṃ manaḥ",
  "GK19padyavlu:2066": "satyaṃ vallabha-saṅgamo'pi sucirāj jāto viyogāyate //380//",
  "GK19padyavlu:2067": "śubhrasya // (SKM 2.132.1 kasyacit;",
  "GK19padyavlu:2068": "Sbhv 2065 śrī-ḍāmarasya; Smv 54.10 kasyāpi)",
  "GK19padyavlu:2069": "atha rahasy anunayantaṃ kṛṣṇaṃ prati /",
  "GK19padyavlu:2070": "kiṃ pādānte luṭhasi vimanāḥ svāmino hi svatantrāḥ",
  "GK19padyavlu:2071": "kañcit kālaṃ kvacid abhiratas tatra kas te'parādhaḥ /",
  "GK19padyavlu:2072": "āgaskāriṇy aham iha yayā jīvitaṃ tad-viyoge",
  "GK19padyavlu:2073": "bhartṛ-prāṇāḥ striya iti nanu tvaṃ mamaivānuneyaḥ //381//",
  "GK19padyavlu:2074": "kasyacit // (SKM 2.47.1 bhāvadevyāḥ;",
  "GK19padyavlu:2075": "Srk 643 vākkūṭasya; Smv 57.14)",
  "GK19padyavlu:2076": "yaḥ kaumāra-haraḥ sa eva hi varas tā eva caitra-kṣapās",
  "GK19padyavlu:2077": "te conmīlita-mālatī-surabhayaḥ prauéhāḥ kadambānilāḥ",
  "GK19padyavlu:2078": "sā caivāsmi tathāpi tatra surata-vyāpāra-līlā-vidhau",
  "GK19padyavlu:2079": "revā-rodhasi vetasī-taru-tale cetaḥ samutkaṇṃhate //382//",
  "GK19padyavlu:2080": "kasyacit (SKM 2.12.3; Spd 3768; Smv 87.9; SD 1.2,",
  "GK19padyavlu:2081": "CC 2.1.58, 2.13.121, 3.1.78.)",
  "GK19padyavlu:2082": "priyaḥ so'yaṃ kṛṣṇaḥ sahacari kurukṣetra-militas",
  "GK19padyavlu:2083": "tathāhaṃ sā rādhā tad idam ubhayoḥ saṅgama-sukham /",
  "GK19padyavlu:2084": "tathāpy antaḥ-khelan-madhura-muralī-pañcama-juṣe",
  "GK19padyavlu:2085": "mano me kālindī-pulina-vipināya spṛhayati //383//",
  "GK19padyavlu:2086": "samāhartuḥ //",
  "GK19padyavlu:2087": "(Caitanya-caritāmṛta, 2.1.76)",
  "GK19padyavlu:2088": "samāptau maṅgalācaraṇam /",
  "GK19padyavlu:2089": "mugdhe muñca viṣādam atra balabhit kampo gurus tyajyatāṃ",
  "GK19padyavlu:2090": "sad-bhāvaṃ bhaja puṇḍarīka-nayane mānyān imān mānaya /",
  "GK19padyavlu:2091": "lakṣmīṃ śikṣayataḥ svayaṃvara-vidhau dhanvantarer vākchalād",
  "GK19padyavlu:2092": "ity anya-pratiṣedham ātmani vidhiṃ śṛṇvan hariḥ pātu vaḥ //384//",
  "GK19padyavlu:2093": "kasyacit // (Sbhv 84 dākṣiṇātyasya kasyāpi,",
  "GK19padyavlu:2094": "SKM 1.67.5 puṇḍarīkasya)",
  "GK19padyavlu:2095": "yaduvaṃśāvataṃsāya",
  "GK19padyavlu:2096": "vṛndāvana-vihāriṇe /",
  "GK19padyavlu:2097": "saṃsāra-sāgarottāra-",
  "GK19padyavlu:2098": "tāraye haraye namaḥ // 385 //",
  "GK19padyavlu:2099": "avilamba-sarasvatyāḥ //",
  "GK19padyavlu:2100": "bhrāmyad-bhāsvara-mandarādri-śikhara-vyāghaṭṭanād visphurat",
  "GK19padyavlu:2101": "keyūrāḥ puruhūta-kuñjara-kara-prāg-bhāra-saṃvardhinaḥ /",
  "GK19padyavlu:2102": "daityendra-pramadā-kapola-vilasat-patrāṅkura-cchedino",
  "GK19padyavlu:2103": "dor-daṇḍāḥ kalil-kāla-kalmaṣa-muṣaḥ kaṃsa-dviṣo pātu vaḥ //386//",
  "GK19padyavlu:2104": "yogeśvarasya// (SKM 1.59.1 kasyacit)",
  "GK19padyavlu:2105": "jayadeva-bilvamaṅgala-mukhaiḥ",
  "GK19padyavlu:2106": "kṛtā ye'tra santi sandarbhāḥ /",
  "GK19padyavlu:2107": "teṣāṃ padyāni vinā",
  "GK19padyavlu:2108": "samāhṛtānītarāṇy atra //387//",
  "GK19padyavlu:2109": "lasad-ujjvala-rasastamanā",
  "GK19padyavlu:2110": "gokula-kula-pālikālinī-valitaḥ /",
  "GK19padyavlu:2111": "yad abhīpsitam abhidadyāt",
  "GK19padyavlu:2112": "taruṇa-tamāla-kalpa-pādapaḥ ko'pi //388//",
  "GK19padyavlu:2113": "iti śrī-mad-rūpa-gosvāmi-samāhṛtā padyāvalī samāptā /",
  "GK19padyavlu:2114": "Extra verses:",
  "GK19padyavlu:2115": "kṛtaṃ na sukṛtaṃ mayā kṛtam aho mahā-duṣkṛtaṃ",
  "GK19padyavlu:2116": "kṛtānta-nagare gatir bhavatu me tatra kīdṛśī /",
  "GK19padyavlu:2117": "na bho na dinabhoga-dig-bhramaṇam asmāt paraṃ punas",
  "GK19padyavlu:2118": "tathā kuru yathā taṭe tava ghaṭeta vāso mama //",
  "GK19padyavlu:2119": "rādhādhara-sudhādhāra-",
  "GK19padyavlu:2120": "dharāyādya-rasa-śriye",
  "GK19padyavlu:2121": "gopāla-pura-rājñāya",
  "GK19padyavlu:2122": "namaḥ pītāmbarāya te //"
}