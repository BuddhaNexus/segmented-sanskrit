{
  "GSP33brsvbh3u:0": "atha tṛtīyo 'dhyāyaḥ /",
  "GSP33brsvbh3u:2": "START BsVBh_3,1.1.1",
  "GSP33brsvbh3u:3": "tadantarapratipattau raṃhati saṃpariṣvaktaḥ praśnanirūpaṇābhyām / BBs_3,1.1 /",
  "GSP33brsvbh3u:4": "dvitīyatṛtīyādhyāyayorhetumadbhāvalakṣaṇaṃ saṃbandhaṃ darśayan sukhāvabodhārthamarthasaṃkṣepamāha-dvitīye 'dhyāya iti /",
  "GSP33brsvbh3u:5": "smṛtinyāyaśrutivirodhaparihāreṇa hi anadhyavasāyalakṣaṇamaprāmāṇyaṃ parihṛtaṃ tathāca prāmāṇye niścalīkṛte tārtīyo vicāro bhavatyanyathā tu nirbījatayā na sidhyediti /",
  "GSP33brsvbh3u:6": "avāntarasaṃgatiṃ darśayituntatra ca jīvavyatiriktāni tattvāni jīvopakaraṇānicetyuktam /",
  "GSP33brsvbh3u:7": "adhyāyārthasaṃkṣepamuktvā pādārthasaṃkṣepamāha-tatra prathame tāvatpāda iti /",
  "GSP33brsvbh3u:8": "tasya prayojanamāha-vairāgya iti /",
  "GSP33brsvbh3u:9": "pūrvāparapariśodhanāya bhūmikāmāracayati-jīvo mukhyaprāṇasaciva iti /",
  "GSP33brsvbh3u:10": "karaṇopādānavadbhūtopādānasyāśrutatvāditi /",
  "GSP33brsvbh3u:11": "atra ca karaṇopādānaśrutyaiva bhautikatvāt karaṇānāṃ bhūtopādānasiddherindriyopādānātiriktabhūtavivakṣayādhikaraṇārambhaḥ /",
  "GSP33brsvbh3u:12": "yadi bhūtānyādāyāgamiṣyattadā tadapi karaṇopādānavadevaśroṣyat /",
  "GSP33brsvbh3u:13": "naca śrūyate tasmānna bhūtapariṣvakto raṃhatyapi tu karaṇamātrapariṣvaktaḥ /",
  "GSP33brsvbh3u:14": "nahyāgamaikagamyer'the tadabhāvaḥ prameyābhāvaṃ na paricchettumarhati /",
  "GSP33brsvbh3u:15": "naca dehāntarārambhānyathānupapattyā bhūtapariṣvaktasya raṃhaṇakalpaneti yuktamityāha-sulabhāśca sarvatra bhūtamātrā iti /",
  "GSP33brsvbh3u:16": "dyuparjanya iti /",
  "GSP33brsvbh3u:17_0": "iha hi kāyārambhaṇāmagnihotrāpūrvapariṇāmalakṣaṇaṃ śraddhāditvena pañcadhā pravibhajya",
  "GSP33brsvbh3u:17_1": "dyuprabhṛtiṣvagniṣu hotavyatvenopāsanamuttaramārgapratipattisādhanaṃ vivakṣantyāha",
  "GSP33brsvbh3u:17_2": "śrutiḥ-'asau vāva loko gautamāgniḥ'ityādi /",
  "GSP33brsvbh3u:18": "atra sāyaṃprātaragnihotrāhuto,",
  "GSP33brsvbh3u:19_0": "hute payaḥādisādhane śraddhāpūrvamāhavanīyāgnisamiddhūmārciraṅgāravisphuliṅgabhāvite",
  "GSP33brsvbh3u:19_1": "kartrādikārakabhāvite cāntarikṣaṃ krameṇotkrāmya dyulokaṃ praviśantyau sūkṣmabhūte",
  "GSP33brsvbh3u:19_2": "dravadravyapayaḥprabhṛtyapsaṃbandhādapśabdavācye,",
  "GSP33brsvbh3u:20": "śraddhāhetukatvācca śraddhāśabdavācye /",
  "GSP33brsvbh3u:21": "tayorāhutyoradhikaraṇamagniranye ca samiddhūmārciraṅgāravisphuliṅgā rūpakatvena nirdiśyante /",
  "GSP33brsvbh3u:22": "asau vāva dyuloko gautamāgniḥ /",
  "GSP33brsvbh3u:23": "yathāgnihotrādhikaraṇamāhavanīya evaṃ śraddhāśabdavācyāgnihotrāhutipariṇāmāvasthārūpāḥ sūkṣmā yā āpaḥ śraddhābhāvitāstadadhikaraṇaṃ dyulokaḥ /",
  "GSP33brsvbh3u:24": "asyāditya eva samit /",
  "GSP33brsvbh3u:25": "tena hīddho 'sau dyuloko dīpyate 'taḥ samindhanātsamit tasyādityasya raśmayo dhūmā indhanādivādityādraśmīnāṃ samutthānāt /",
  "GSP33brsvbh3u:26": "ahararthiḥ /",
  "GSP33brsvbh3u:27": "prakāśasāmānyādādityakāryatvācca /",
  "GSP33brsvbh3u:28": "candramā aṅgāraḥ /",
  "GSP33brsvbh3u:29": "arciṣaḥ praśame 'bhivyakteḥ /",
  "GSP33brsvbh3u:30": "nakṣatrāpyasya visphuliṅgaḥ candramaso 'ṅgārasyāvayavā iva viprakīrṇatāsāmānyādvisphuliṅgaḥ /",
  "GSP33brsvbh3u:31": "tadetasminnagnau devā yajamānaprāṇā agnyādirūpā adhidevam /",
  "GSP33brsvbh3u:32": "śraddhāṃ juhvati śraddhā coktā /",
  "GSP33brsvbh3u:33": "parjanyo vāva gautamāgniḥ parjanyo nāma vṛṣṭyupakaraṇābhimānī devatāviśeṣaḥ /",
  "GSP33brsvbh3u:34": "tasya vāyureva samit /",
  "GSP33brsvbh3u:35": "vāyunā hi parjanyo 'gniḥ samidhyate,",
  "GSP33brsvbh3u:36": "purovātādiprābalye vṛṣṭidarśanāt /",
  "GSP33brsvbh3u:37": "abhraṃ dhūmaḥ /",
  "GSP33brsvbh3u:38": "dhūkāryatvāt dhūmasādṛśyācca /",
  "GSP33brsvbh3u:39": "vidyudarciḥ /",
  "GSP33brsvbh3u:40": "prakāśasāmānyāt /",
  "GSP33brsvbh3u:41": "aśaniraṅgārāḥ kāṭhinyādvidyutsaṃbandhācca /",
  "GSP33brsvbh3u:42": "garjitaṃ moghānāṃ visphuliṅgāḥ viprakīrṇatāsāmānyāt /",
  "GSP33brsvbh3u:43": "tasmindevā yajamānaprāṇā agnirūpāḥ somaṃ rājānaṃ juhvati tasya somasyāhutervarṣaṃ bhavati /",
  "GSP33brsvbh3u:44": "etaduktaṃ bhavati-śraddhākhyā āpo dyulokamāhutitvena praviśya candrākāreṇa pariṇatāḥ satyo dvitīye paryāye parjanyāgnau hutā vṛṣṭitvena pariṇamanta iti /",
  "GSP33brsvbh3u:45": "'pṛthivī vāva gautamāgniḥ'tasya pṛthivyākhyasyāgnaiḥ saṃvatsara eva samit /",
  "GSP33brsvbh3u:46": "saṃvatsareṇa kālena hi samiddhā bhūmirvrīhyādiniṣpattaye kalpate /",
  "GSP33brsvbh3u:47": "ākāśo dhūmaḥ pṛthivyagnerutthita ivākāśo dṛśyate /",
  "GSP33brsvbh3u:48": "rātrirarciḥ pṛthivyā śyāmāyā anurūpā śyāmatayā rātriragnerivānurupamarciḥ /",
  "GSP33brsvbh3u:49": "diśoṅgārāḥ prage rātrirūpārciḥśamane upaśāntānāṃ prasannānāṃ diśāṃ darśanāt /",
  "GSP33brsvbh3u:50": "avāntaradiśo visphuliṅgāḥ kṣudratvasāmyāt /",
  "GSP33brsvbh3u:51": "tasminnagnau śraddhāsomapariṇāmakrameṇāgatā apo vṛṣṭirūpeṇa pariṇatā devā juhvati tasyā āhuterannaṃ vrīhiyavādi bhavati /",
  "GSP33brsvbh3u:52": "puruṣo vāva gautamāgnistasya vāgeva samit /",
  "GSP33brsvbh3u:53": "vācā khalvayaṃ tālvādyaṣṭasthānasthitayā varṇapadavākyābhivyaktikrameṇārthajātaṃ prakāśayan samidhyate /",
  "GSP33brsvbh3u:54": "prāṇo dhūmaḥ /",
  "GSP33brsvbh3u:55": "dhūmavanmukhānnirgamanāt /",
  "GSP33brsvbh3u:56": "jihvārciḥ lohitatvasāmyāt /",
  "GSP33brsvbh3u:57": "cakṣuraṅgārāḥ prabhāśrayatvāt /",
  "GSP33brsvbh3u:58": "śrotraṃ visphuliṅgāḥ viprakīrṇatvāt /",
  "GSP33brsvbh3u:59": "tā evāpaḥ śraddhādipariṇāmakrameṇāgatāḥ vrīhyādirūpeḥ pariṇatā satyaḥ puruṣe 'gnau hutāstāsāṃ pariṇāmo retaḥ saṃbhavati /",
  "GSP33brsvbh3u:60": "yoṣā vāva gautamāgniḥ tasyā upastha eva samit /",
  "GSP33brsvbh3u:61": "tena hi sā putrādyutpādanāya samidhyate yadupamantrayate sa dhūmaḥ /",
  "GSP33brsvbh3u:62": "strīsaṃbhavādupamantraṇasya lomāni vā dhūmaḥ yonirarciḥ lohitatvāt /",
  "GSP33brsvbh3u:63": "yadantaḥ karoti maithunaṃ te 'ṅgārāḥ /",
  "GSP33brsvbh3u:64": "abhinandāḥ sukhalavā visphuliṅgāḥ,",
  "GSP33brsvbh3u:65": "kṣudratvāt /",
  "GSP33brsvbh3u:66": "tasminnetasminnagnau devā reto juhvati tasyā āhutergarbhaḥ saṃbhavati /",
  "GSP33brsvbh3u:67": "evaṃ śraddhāsomavarṣānnaretohavanakrameṇa yoṣāgniṃ prāpyāpo garbhākhyā bhavanti /",
  "GSP33brsvbh3u:68": "tatrāpsamavāyitvādāpaḥ puruṣavacaso bhavanti pañcamyāmāhutāviti /",
  "GSP33brsvbh3u:69": "yataḥ pañcamyāmāhutāvāpaḥ puruṣavacaso bhavanti tasmādadbhiḥ pariveṣṭito jīvo rahatīti gamyate /",
  "GSP33brsvbh3u:70": "etaduktaṃ bhavati-śraddhāśabdavācyā āpa ityagre vakṣyati tāsāṃ trivṛtkatatayā tejo 'nnāvinābhāvenābgrahaṇena tejonnayorapi saṃgraha ityetadapi vakṣyate /",
  "GSP33brsvbh3u:71": "yadyapyetāvatāpi bhūtaveṣṭitasya jīvasya raṃhaṇaṃ nāvagamyate tejovannānāṃ pañcamyāmāhutau puruṣavacastvamātraśravaṇāt,",
  "GSP33brsvbh3u:72_0": "tathāpīṣṭādikāriṇāṃ dhūmādinā pitṛyāṇena pathā candralokaprāptikathanaparayā 'ākāśāccandramasameṣa",
  "GSP33brsvbh3u:72_1": "somo rāṭ'iti śrutyā saha 'śraddhāṃ juhvati tasyā āhuteḥ somo rājā saṃbhavati'ityasyāḥ",
  "GSP33brsvbh3u:72_2": "śruteḥ mānatvādgamyate bhūtapariṣvakto raṃhatīti /",
  "GSP33brsvbh3u:73": "tathāhi-yā evāpo hutā dvitīyasyāmāhutau somabhāvaṃ gatāstābhireṣa pariṣvakto jīva iṣṭādikārī candrabhūyaṃ gataścandralokaṃ prāpta iti /",
  "GSP33brsvbh3u:74": "nanu svatantrā āpaḥ śraddhādikrameṇa somabhāvamāpnuvantu tābhirapariṣvakta eva tu jīvaḥ sendriyamātro gatvā somabhāvamanubhavatu /",
  "GSP33brsvbh3u:75": "ko doṣaḥ /",
  "GSP33brsvbh3u:76": "ayaṃ doṣaḥ /",
  "GSP33brsvbh3u:77": "yataḥ śrutisāmānyātikrama iti /",
  "GSP33brsvbh3u:78": "evaṃ hi śrutisāmānyaṃ kalpeta yadi yena rūpeṇa yena ca krameṇāpāṃ somabhāvastenaiva jīvasyāpi somabhāvo bhavet /",
  "GSP33brsvbh3u:79": "anyathā tu na śrutisāmānyaṃ syāt /",
  "GSP33brsvbh3u:80": "tasmātpariṣvaktāpariṣvaktaraṃhaṇaviśaye śrutisāmānyānurodhena pariṣvaktaraṃhaṇaṃ niścīyate /",
  "GSP33brsvbh3u:81_0": "ato dadhipayaḥprabhṛtayo dravabhūyastvādāpo hutāḥ sūkṣmībhūtā iṣṭādikāriṇamāśritā",
  "GSP33brsvbh3u:81_1": "nendhanena vidhinā dehe hūyamāne hutāḥ satya āhutimayya iṣṭādikāriṇaṃ pariveṣṭya",
  "GSP33brsvbh3u:81_2": "svargaṃ lokaṃ nayantīti /",
  "GSP33brsvbh3u:82": "codayati-nanvanyā śrutiriti /",
  "GSP33brsvbh3u:83": "ayamarthaḥ-evaṃ hi sūkṣmadehapariṣvakto raṃhet yadyasya sthūlaṃ śarīraṃ raṃhato na bhavet /",
  "GSP33brsvbh3u:84": "asti tvasya vartamānasthūlaśarīrayoga ādehāntaraprāptestṛṇajalāyukānidarśanena,",
  "GSP33brsvbh3u:85": "tasmānnidarśanaśrutivirodhānna sūkṣmadehapariṣvakto raṃhatīti /",
  "GSP33brsvbh3u:86": "pariharati-tatrāpīti /",
  "GSP33brsvbh3u:87": "na tāvatparamātmanaḥ saṃsaraṇasaṃbhavaḥ,",
  "GSP33brsvbh3u:88": "tasya nityaśuddhabuddhamuktasvabhāvatvāt /",
  "GSP33brsvbh3u:89": "kintu jīvānām /",
  "GSP33brsvbh3u:90": "paramātmaiva copādhikalpitāvacchedo jīva ityākhyāyate,",
  "GSP33brsvbh3u:91": "tasya ca dehendriyāderupādheḥ prādeśikatvānna tatra san dehāntaraṃ gantumarhati /",
  "GSP33brsvbh3u:92": "tasmātsūkṣmadehapariṣvakto raṃhatikarmopasthāpitaḥ pratipattavyaḥ prāptavyo yo dehastadviṣayāyā bhāvanāyā utpādanāyā dīrghībhāvamātraṃ jalūkayopamīyate /",
  "GSP33brsvbh3u:93": "sāṃkhyānāṃ kalpanāmāha-vyāpināṃ karaṇānāmiti /",
  "GSP33brsvbh3u:94": "āhaṅkārikatvātkaraṇānāmahaṅkārasya ca jaganmaṇḍalavyāpitvātkaraṇānāmapi vyāpitetyarthaḥ /",
  "GSP33brsvbh3u:95": "bauddhānāṃ kalpanāmāha-kevalasyaivātmana iti /",
  "GSP33brsvbh3u:96": "ālayavijñānasaṃtāna ātmā tasya vṛttiḥ ṣaṭ pravṛttivijñānāni /",
  "GSP33brsvbh3u:97": "pañcendriyāṇi tu cakṣurādīni abhinavāni jāyante /",
  "GSP33brsvbh3u:98": "kaṇabhukklpanāmāha-mana eva ceti /",
  "GSP33brsvbh3u:99": "bhogasthānaṃ bhogāyatanaṃ śarīramabhinavamiti yāvat /",
  "GSP33brsvbh3u:100": "digambarakalpanāmāha-jīva evotplutyeti /",
  "GSP33brsvbh3u:101": "ādigrahaṇena lokāyatikānāṃ kalpanāṃ saṃgṛhṇāti /",
  "GSP33brsvbh3u:102": "te hi śarīrātmavādino bhasmībhāvamātmana āhurna kasyacidgamanamiti //1//",
  "GSP33brsvbh3u:104": "START BsVBh_3,1.1.2",
  "GSP33brsvbh3u:105": "codayati-",
  "GSP33brsvbh3u:106": "nanūdāhṛtābhyāmiti /",
  "GSP33brsvbh3u:107": "atra sūtreṇottaramāha-",
  "GSP33brsvbh3u:108": "tryātmakatvāttu bhūyastvāt / BBs_3,1.2 /",
  "GSP33brsvbh3u:109": "tejasaḥ kāryamaśitapītāhāraparipākaḥ /",
  "GSP33brsvbh3u:110": "apāṃ kāryaṃ snehasvedādi /",
  "GSP33brsvbh3u:111": "pṛthivyāḥ kāryaṃ gandhādi /",
  "GSP33brsvbh3u:112": "yastu gandhasvedapākaprāṇāvakāśadānadarśanāddehasya pāñcabhautikatvaṃ paśyaṃstejobannātmakatvena tryātmakatve na parituṣyati,",
  "GSP33brsvbh3u:113": "taṃ pratyāha-punaśca tryātmaka iti /",
  "GSP33brsvbh3u:114": "vātapittaśleṣmabhistribhirdhātubhiḥ śarīradhāraṇātmakaistridhātutvāt /",
  "GSP33brsvbh3u:115": "ato na sa deho bhūtāntarāṇi pratyākhyāya kevalābhiradbhirārabdhuṃ śakyate /",
  "GSP33brsvbh3u:116": "abgrahaṇaniyamastarhi kasmādityata āha-tasmādbhūyastvāpekṣa iti /",
  "GSP33brsvbh3u:117_0": "pṛthivīdhātuvarjamitaratejaḥādyapekṣayā kāryasya śarīrasya lohitādidravabhūyastvāttatkaraṇayoścopādānanimittayordravabhūyastvādapāṃ",
  "GSP33brsvbh3u:117_1": "puruṣavacastvoktirna punarbhūtāntaranirāsārthā //2 //",
  "GSP33brsvbh3u:119": "START BsVBh_3,1.1.3",
  "GSP33brsvbh3u:120": "prāṇagateśca / BBs_3,1.3 /",
  "GSP33brsvbh3u:121": "prāṇānāṃ jīvaddehe sāśrayatvamavagataṃ gacchati jīvaddehe tadanuvidhāyinaḥ prāṇā api gacchantīti dṛṣṭam /",
  "GSP33brsvbh3u:122": "ataḥ ṣāṭkauśikā dehādutkrāmantaḥ kasmiṃścidutkrāmatyutkrāmanti /",
  "GSP33brsvbh3u:123": "sa caiṣāmanuvidheyaḥ sūkṣmo deho bhūtendriyamaya iti gamyate /",
  "GSP33brsvbh3u:124": "nahīndriyamātrāśrayatvameṣāṃ dṛṣṭaṃ yatastanmātrāśrayāṇāṃ gatirupapadyeteti //3//",
  "GSP33brsvbh3u:126": "START BsVBh_3,1.1.4",
  "GSP33brsvbh3u:127": "agnyādigatiśruteriti cenna bhāktatvāt / BBs_3,1.4 /",
  "GSP33brsvbh3u:128": "śrāvite 'pi spaṣṭe jīvasya prāṇaiḥ saha gamane 'gnyādigatiśaṅkā śrutivirodhotthāpanārthā /",
  "GSP33brsvbh3u:129": "atra hi lomakeśayoroṣadhivanaspatigamanaṃ dṛṣṭavirodhādbhāktaṃ tāvadabhyupeyam /",
  "GSP33brsvbh3u:130": "evaṃ ca tanmadhyapatitatvena teṣāmapi śrutivirodhādbhāktatvamevocitamiti /",
  "GSP33brsvbh3u:131": "bhaktiścopakāranivṛttiruktā //4//",
  "GSP33brsvbh3u:133": "START BsVBh_3,1.1.5",
  "GSP33brsvbh3u:134": "prathame 'śravaṇāditi cenna tā eva hyupapatteḥ / BBs_3,1.5 /",
  "GSP33brsvbh3u:135": "pañcamyāmāhutāvapāṃ puruṣavacastvaprakāre pṛṣṭe prathamāyāmāhutau anapāṃ śraddhāyā hotavyatābhidhānasaṃbhaddhamanupapannaṃ ca /",
  "GSP33brsvbh3u:136": "nahi yathā paśvādibhyo hṛdayādayo 'vayavā avadāya niṣkṛṣya hūyante,",
  "GSP33brsvbh3u:137": "evaṃ śraddhā buddhiprasādalakṣaṇā niṣkraṣṭuṃ vā hotuṃ vā śakyate /",
  "GSP33brsvbh3u:138": "na cāpyevamautsargikī kāraṇānurūpatā kāryasya yujyate /",
  "GSP33brsvbh3u:139": "tasmādbhaktyāyāmapsu śraddhāśabdaḥ prayukta iti /",
  "GSP33brsvbh3u:140": "ataḥeva śrutiḥ 'āpo hātmai'iti //5//",
  "GSP33brsvbh3u:142": "START BsVBh_3,1.1.6",
  "GSP33brsvbh3u:143": "aśrutatvāditi cenneṣṭādikāriṇāṃ pratīteḥ / BBs_3,1.6 /",
  "GSP33brsvbh3u:144": "asyārthaḥ pūrvamevoktaḥ /",
  "GSP33brsvbh3u:145": "agnihotre ṣaṭsūtkrāntigatipratiṣṭhātṛptipunarāvṛttilokapratyutthāyiṣvagnisamiddhūmārc iraṅgāravisphuliṅgeṣu praśnāḥ ṣaṭ,",
  "GSP33brsvbh3u:146": "teṣāṃ yaḥ samāhāraḥ ṣaṇṇāṃ sā ṣaṭpraśnī,",
  "GSP33brsvbh3u:147": "tasyā nirūpaṇaṃ prativacanam //6//",
  "GSP33brsvbh3u:149": "START BsVBh_3,1.1.7",
  "GSP33brsvbh3u:150": "sūtrāntaramavatārayituṃ śaṅkate-kathaṃ punariti /",
  "GSP33brsvbh3u:151": "somaṃ rājānamāpyāyasvāpakṣīyasvetyevamenāṃstatra bhakṣayantīti /",
  "GSP33brsvbh3u:152": "kriyāsamabhihāreṇāpyāyanāpakṣayau yathā somasya tathā bhakṣayanti somamayāṃllokānityarthaḥ /",
  "GSP33brsvbh3u:153": "ata uttaraṃ paṭhati-",
  "GSP33brsvbh3u:154": "bhāktaṃ vānātmavisttvāttathāhi darśayati / BBs_3,1.7 /",
  "GSP33brsvbh3u:155_0": "karmajanitaphalopabhogakartā hyadhikārī na punarupabhogyastasmāccandrasālokyamupagatānāṃ",
  "GSP33brsvbh3u:155_1": "devādibhakṣyatve 'svargakāmo yajeta'iti yāgabhāvanāyaḥ kartrapekṣitopāyatārūpavidhiśrutivirodhādannaśabdo",
  "GSP33brsvbh3u:155_2": "bhoktṛṇāmeva satāṃ devopajīvitāmātreṇa bhākto gamayitavyo na tu carvaṇanigaraṇābhyāṃ mukhya iti /",
  "GSP33brsvbh3u:156": "atraivārthe śrutyantaraṃ saṃgacchata ityāha-tathāhi darśayati /",
  "GSP33brsvbh3u:157": "śrutiranātmavigāmanātmavittvādeva paśuvaddevopabhogyatāṃ na tu carvaṇīyatayā /",
  "GSP33brsvbh3u:158": "yathā hi balīvardādayo bhuñjānā api svaphalaṃ svāmino halādivahanenopakurvāṇā bhogyāḥ,",
  "GSP33brsvbh3u:159": "evaṃ paramatattvamavidvāṃsa iṣṭādikāriṇa iha dadhipayaḥpuroḍāśādināmuṣmiṃśca loke paricārakatayā devānāmupabhogyā iti śrutyarthaḥ /",
  "GSP33brsvbh3u:160": "athavāanātmavittvāttathāhi darśayatiityasyānyā vyākhyā /",
  "GSP33brsvbh3u:161": "ātmavit pañcāgnividyāvit na ātmavit anātmavit /",
  "GSP33brsvbh3u:162": "yo hi pañcāgnividyāṃ na veda taṃ devā bhakṣayantīti nindyate pañcāgnividyāṃ stotuṃ tasyā eva prakṛtatvāt /",
  "GSP33brsvbh3u:163": "tadanenopacārasya prayojanamuktam /",
  "GSP33brsvbh3u:164": "upacāranimittamanupapattimāha-tathāhi darśayati /",
  "GSP33brsvbh3u:165": "śrutirbhoktṛtvam /",
  "GSP33brsvbh3u:166": "sa somaloke vibhūtimanubhūyeti /",
  "GSP33brsvbh3u:167": "śeṣamatirohitārtham //7//",
  "GSP33brsvbh3u:169": "START BsVBh_3,1.2.8",
  "GSP33brsvbh3u:170": "kṛtātyaye 'nuśayavān dṛṣṭasmṛtibhyāṃ yathetamanevaṃ ca / BBs_3,1.8 /",
  "GSP33brsvbh3u:171": "yāvatsaṃpātamuṣitveti /",
  "GSP33brsvbh3u:172": "yāvadupabandhāt /",
  "GSP33brsvbh3u:173": "yatkiñceha karotyayamiti /",
  "GSP33brsvbh3u:174": "ca yatkiñceha karma kṛtaṃ tasyāntaṃ prāpyeti śravaṇāt,",
  "GSP33brsvbh3u:175": "prāyaṇasya caikapraghaṭṭakena sakalakarmābhivyañjakatvāt /",
  "GSP33brsvbh3u:176": "na khalvabhivyaktinimittasya sādhāraṇye 'bhivyaktiniyamo yuktaḥ /",
  "GSP33brsvbh3u:177": "phaladānābhimukhīkaraṇaṃ cābhivyaktistasmātsamastameva karma phalamupabhojitavat /",
  "GSP33brsvbh3u:178": "svaphalavirodhi ca karma /",
  "GSP33brsvbh3u:179": "tasmācchruterupapatteścaṃ niranuśayānāmeva caraṇādācārādavaroho na karmaṇaḥ /",
  "GSP33brsvbh3u:180": "ācārakarmaṇī ca śruteḥ prasiddhabhede /",
  "GSP33brsvbh3u:181": "yathākārī yathācārī tathā bhavatīti /",
  "GSP33brsvbh3u:182": "tathāca ramaṇīyacaraṇāḥ kapūyacaraṇā ityācārameva yoninimittamupadiśati na tu karma /",
  "GSP33brsvbh3u:183_0": "stāṃ vā karmaśīle dve apyaviśeṣeṇānuśayastathāpi yadyapyayamiṣṭāpūrtakārī svayaṃ",
  "GSP33brsvbh3u:183_1": "niranuśayo bhuktabhogatvāttathāpi pitrādigatānuśayavaśāttadvipākān jātyāyurbhogāṃścandralokādavaruhyānubhaviṣyati /",
  "GSP33brsvbh3u:184": "smaryate hyanyasya sukṛtaduṣkṛtābhyāmanyasya tatsaṃbandhinastatphalabhāgitā-'patatyardhaśarīreṇa yasya bhāryā surāṃ pibet'ityādi /",
  "GSP33brsvbh3u:185": "tathā śrāddhavaiśvānarīyeṣṭyādeḥ pitāputrādigāmiphalaśrutiḥ /",
  "GSP33brsvbh3u:186": "tasmādyāvatsaṃpātamityupakramānurodhāt 'yat kiñceha karoti'iti ca śrutyantarānusārādramaṇīyacaraṇatvaṃ saṃbandhyantaragatamiṣṭāpūrtakāriṇi bhāktaṃ gamayitavyam /",
  "GSP33brsvbh3u:187": "tathāca niranuśayānāmeva bhuktabhogānāmavaroha iti prāpta ucyate-yena karmakalāpena phalamupabhojitaṃ tasminnatīte 'pi sānuśayā eva candramaṇḍalādavarohanti /",
  "GSP33brsvbh3u:188": "kutaḥ-dṛṣṭasmṛtibhyām /",
  "GSP33brsvbh3u:189": "pratyakṣadṛṣṭā śrutirdṛṣṭaśabdavācyā /",
  "GSP33brsvbh3u:190": "smṛtiścopanyastā /",
  "GSP33brsvbh3u:191": "athavā dṛṣṭaśabdenoccāvacarūpo bhoga ucyate /",
  "GSP33brsvbh3u:192": "ayamabhisaṃdhiḥ-kapūyacaraṇā ramaṇīyacaraṇā ityavarohitāmetadviśeṣaṇam /",
  "GSP33brsvbh3u:193": "naca sati mukhyārthasaṃbhave saṃbandhimātreṇopacaritārthatvaṃ nyāyyam /",
  "GSP33brsvbh3u:194": "na copakramavirodhācchrutyantaravirodhācca mukhyārthasaṃbhava iti sāṃpratam /",
  "GSP33brsvbh3u:195": "dattaphaleṣṭāpūrtakarmāpekṣayāpi yāvatpadasya yatkiñcetipadasya copapatteḥ /",
  "GSP33brsvbh3u:196": "nahi 'yāvajjīvamagnihotraṃ juhuyāt'iti yāvajjīvamāhāravihārādisamaye 'pi homaṃ vidhatte nāpi madhyāhnādāvapi tu sāyaṃprātaḥkālāpekṣayā /",
  "GSP33brsvbh3u:197": "sāyaṃprātaḥkālavidhānasāmarthyāt,",
  "GSP33brsvbh3u:198": "kālasya cānupādeyatayānaṅgasyāpi nimittānupraveśāttatraivamiti cet / na /",
  "GSP33brsvbh3u:200": "ihāpi ramaṇīyacaraṇā ityādermukhyārthatvānurodhāttadupapatteḥ /",
  "GSP33brsvbh3u:201": "tatkimidānīmupasaṃhārānurodhenopakramaḥ saṃkocayitavyaḥ /",
  "GSP33brsvbh3u:202": "netyucyate /",
  "GSP33brsvbh3u:203": "nahyasāvupasaṃhārānurodhe 'pyasaṃkucadvṛttirupapattumarhati /",
  "GSP33brsvbh3u:204": "nahi yāvantaḥ saṃpātā yāvatāṃ vā puṃsāṃ saṃpātāste sarve tatreṣṭādikāriṇā bhogena kṣayaṃ nīyante /",
  "GSP33brsvbh3u:205": "puruṣāntarāśrayāṇāṃ karmāśayānāṃ tadbhogena kṣaye 'tiprasaṅgāt /",
  "GSP33brsvbh3u:206": "ciropabhuktānāṃ ca karmāśayānāmasatāṃ candramaṇḍalopabhogenāpanayanāt /",
  "GSP33brsvbh3u:207": "tathāca svayaṃ saṃkucantī yāvacchrutirupasaṃhārānurodhaprāptamapi saṃkocanamanumanyate /",
  "GSP33brsvbh3u:208": "etena 'yatkiñceha karoti'ityapi vyākhyātam /",
  "GSP33brsvbh3u:209": "api ceṣṭāpūrtakārīha janmani kevalaṃ na tanmātramakārṣīdapi tu godohanenāpaḥ praṇayan paśuphalamapyapūrvaṃ samacaiṣīt /",
  "GSP33brsvbh3u:210": "evamaharniśaṃ ca vāṅmanaḥ śarīraceṣṭābhiḥ puṇyāpuṇyamihāmutropabhogyaṃ saṃcitavato na martyalokādibhogyaṃ candraloke bhogyaṃ bhavitumarhati /",
  "GSP33brsvbh3u:211": "naca svaphalavirodhino 'nuśayasya ṛte prāyaścittādātmajñānādvādattaphalasya dhvaṃsaḥ saṃbhavati /",
  "GSP33brsvbh3u:212": "tasmāttenānuśayenāyamanuśayavān parāvartata iti śliṣṭam /",
  "GSP33brsvbh3u:213": "na caikabhavikaḥ karmāśaya ityagre bhāṣyakṛdvakṣyati /",
  "GSP33brsvbh3u:214": "anye tu sakalakarmakṣaye parāvṛttiśaṅkā nirbījeti manyamānā anyathādhikaraṇaṃ varṇayāñcakrurityāha-kecittāvadāhuriti /",
  "GSP33brsvbh3u:215": "anuśayo 'tra dattaphalasya karmaṇaḥ śeṣa ucyate /",
  "GSP33brsvbh3u:216": "tatredamiha vicāryate-kiṃ dattaphalānāmiṣṭāpūrtakarmaṇāmavaśeṣādihāvartante uta tānyupabhogena niravaśeṣaṃ kṣapayitvānupabhuktakarmaśādihāvartanta iti /",
  "GSP33brsvbh3u:217": "tatreṣṭādīnāṃ bhogena samūlakāṣaṃ kaṣitatvānniranuśayā evānupabhuktakarmavaśādāvartanta iti prāpta ucyate-sānuśayā evāvartanta iti /",
  "GSP33brsvbh3u:218": "kutaḥ-dṛṣṭānusārāt /",
  "GSP33brsvbh3u:219": "yathā bhāṇḍasthe madhuni sarpiṣi vā kṣālite 'pi bhāṇḍalepakaṃ taccheṣaṃ madhu vā sarpirvā na kṣālayituṃ śakyamiti dṛṣṭamevaṃ tadanusārādetadapi pratipattavyam /",
  "GSP33brsvbh3u:220": "na cāvaśeṣamātrāccandramaṇḍale tiṣṭhāsannapi sthātuṃ pārayati /",
  "GSP33brsvbh3u:221_0": "yathā sevako hāstikāśvīyapadātivrātaparivṛto mahārājaṃ sevamānaḥ kālavaśācchatrapādukāvaśeṣo",
  "GSP33brsvbh3u:221_1": "na sevitumarhatīti dṛṣṭaṃ tanmūlā ca laukikī smṛtiriti dṛṣṭasmṛtibhyāṃ sānuśayā evāvartanta iti /",
  "GSP33brsvbh3u:222": "tadedaddūṣayati-na caitaditi /",
  "GSP33brsvbh3u:223": "evakāre prayoktavye ivakāro guḍajihvikayā prayuktaḥ /",
  "GSP33brsvbh3u:224": "śabdaikagamyer'the na sāmānyatodṛṣṭānumānāvasara ityarthaḥ /",
  "GSP33brsvbh3u:225": "śeṣamatirohitārtham /",
  "GSP33brsvbh3u:226": "pūrvapakṣahetumanubhāṣate-yadapyuktaṃ prāyaṇamiti /",
  "GSP33brsvbh3u:227": "dūṣayati-tadapyanuśayasadbhāveti /",
  "GSP33brsvbh3u:228": "ramaṇīyacaraṇā kapūyacaraṇā ityādikayānuśayapratipādanaparayā śrutyā viruddhamityarthaḥ /",
  "GSP33brsvbh3u:229": "apicetyādi /",
  "GSP33brsvbh3u:230": "iha janmani hi paryāyeṇa sukhaduḥkhe bhujyamāne dṛśyete /",
  "GSP33brsvbh3u:231": "yugapaccedekapraghaṭṭakena prāyaṇena sukhaduḥkhaphalāni karmāṇi vyajyeran /",
  "GSP33brsvbh3u:232": "yugapadeva tatphalāni bhujyeran /",
  "GSP33brsvbh3u:233": "tasmādupabhogaparyāyadarśanādbalīyasā durbalasyābhibhavaḥ kalpanīyaḥ /",
  "GSP33brsvbh3u:234": "evaṃ viruddhajātinimittopabhogaphaleṣvapi karmasu draṣṭavyam /",
  "GSP33brsvbh3u:235": "na cābhivyaktaṃ ca karma phalaṃ na datta iti ca saṃbhavati /",
  "GSP33brsvbh3u:236": "phalopajanābhimukhyaṃ hi karmaṇāmabhivyaktiḥ /",
  "GSP33brsvbh3u:237_0": "apica prāṇasyābhivyañjakatve svarganarakatatiryagyonigatānāṃ jantūnāṃ tasmiñjanmani",
  "GSP33brsvbh3u:237_1": "karmasvanadhikārānnāpūrvakarmopajanaḥ pūrvakṛtasya kramāśyasya prāyaṇābhivyaktatayā",
  "GSP33brsvbh3u:237_2": "phalopabhogena prakṣayānnāsti teṣāṃ karmāśya iti na te saṃsareyuḥ /",
  "GSP33brsvbh3u:238": "naca mucyerannātmajñānābhāvāditi kaṣṭāṃ batāliṣṭā daśām /",
  "GSP33brsvbh3u:239": "kiñca svasamavetameva prāyaṇenābhivyajyate 'pūrvaṃ na parasamavetaṃ,",
  "GSP33brsvbh3u:240": "yena pitrādigatena karmaṇā varteranniti /",
  "GSP33brsvbh3u:241": "śeṣaṃ sugamam //8//",
  "GSP33brsvbh3u:243": "START BsVBh_3,1.2.9",
  "GSP33brsvbh3u:244": "caraṇāditi cennopalakṣaṇārtheti kārṣṇājiniḥ / BBs_3,1.9 /",
  "GSP33brsvbh3u:245": "anena niranuśayā evāvarohantīti pūrvapakṣabījaṃ nigūḍhamuddhāṭya nirasyati /",
  "GSP33brsvbh3u:246": "yadyapi 'akrodhaḥ sarvabhūteṣu karmaṇā manasā girā /",
  "GSP33brsvbh3u:247": "anugrahaśca jñānaṃ ca śīlametādvidurbudhāḥ //",
  "GSP33brsvbh3u:248": "'iti smṛteḥ śīlamācāro 'nuśayādbhinnastathāpyānuśayāṅgatayānuśayopalakṣaṇatvaṃ kārṣṇājinirācāryo mene /",
  "GSP33brsvbh3u:249": "tathāca ramaṇīyacaraṇāḥ kapūyacaraṇā ityanenānuśayopalakṣaṇātsiddhaṃ sānuśayānāmevāvarohaṇamiti //9//",
  "GSP33brsvbh3u:251": "START BsVBh_3,1.2.10",
  "GSP33brsvbh3u:252": "ānarthakyamiti cenna tadapekṣatvāt / BBs_3,1.10 /",
  "GSP33brsvbh3u:253": "'ācārahīnaṃ na punanti vedāḥ'iti hi smṛtyā vedapadena vedārthamupalakṣayantyā vedārthānuṣṭhānaśeṣatvamācārasyoktaṃ na tu svatantra ācāraḥ phalasya sādhanaṃ,",
  "GSP33brsvbh3u:254": "tena vedārthānuṣṭhānopakārakatayācārasya nānarthakyaṃ kratvarthasya /",
  "GSP33brsvbh3u:255": "tadanena samidādivadācārasya kratvarthatvamuktam /",
  "GSP33brsvbh3u:256": "saṃprati snānādivatpuruṣārthatve puruṣasaṃskāratve 'pyadoṣa ityāha-puruṣārthatve 'pyācārasyeti /",
  "GSP33brsvbh3u:257": "tadevaṃ caraṇaśabdenācāravācinā sarvo 'nuśayo lakṣita ityuktam //10//",
  "GSP33brsvbh3u:259": "START BsVBh_3,1.2.11",
  "GSP33brsvbh3u:260": "bādaristu mukhya eva caraṇaśabdaḥ karmaṇītyāha-",
  "GSP33brsvbh3u:261": "sukṛtaduṣkṛte eveti tu bādariḥ / BBs_3,1.11 /",
  "GSP33brsvbh3u:262": "brahmaṇaparivrājakanyāyo gobalīvardanyāyaḥ /",
  "GSP33brsvbh3u:263": "śeṣamatirohitārtham //11//",
  "GSP33brsvbh3u:265": "START BsVBh_3,1.3.12",
  "GSP33brsvbh3u:266": "aniṣṭādikāriṇāmapi ca śrutam / BBs_3,1.12 /",
  "GSP33brsvbh3u:267": "'ye vai ke cāsmāllokātprayanti candramasameva te sarve gacchanti'iti kauṣītakināṃ samāmnānāt,",
  "GSP33brsvbh3u:268": "dehārambhasya ca candralokagamanamantareṇānupapatteḥ pañcamyāmāhutāvityāhitisaṃkhyāniyamāt /",
  "GSP33brsvbh3u:269": "tathāhi-dyusomavṛṣṭyannaretaḥpariṇāmakrameṇa tā evāpo yoṣidagnau hutāḥ puruṣavacaso bhavantītyaviśeṣeṇa śrutam /",
  "GSP33brsvbh3u:270": "na caitanmanuṣyābhiprāyaṃ,",
  "GSP33brsvbh3u:271": "kapūyacaraṇāḥ svayonimityamanuṣyasyāpi śravaṇāt /",
  "GSP33brsvbh3u:272": "gamanāgamanāya ca devayānapitṛyāṇayoreva mārgayorāmnānāt,",
  "GSP33brsvbh3u:273": "pathyantarasyāśruteḥ,",
  "GSP33brsvbh3u:274": "'jāyasva mriyasveti tṛtīyaṃ sthānam'iti ca sthānatvamātreṇāvagamātpathitvenāpratīteścandralokādavatīrṇānāmapi ca tatsthānatvasaṃbhavādasaṃpūraṇena prativacanopapatteḥ,",
  "GSP33brsvbh3u:275": "ananyamārgatayā ca tadbhogavirahiṇāmapi grāmaṃ gacchan vṛkṣamūlānyupasarpatītivatsaṃyamanādiṣu yamavaśyatāyai candralokagamanopapatteḥ,",
  "GSP33brsvbh3u:276": "'na katareṇacana'ityasyāsaṃpūraṇapratipādanaparatayā mārgadvayaniṣedhaparatvābhāvāt,",
  "GSP33brsvbh3u:277_0": "aniṣṭādikāriṇāmapi candralokagamane prāpte 'bhidhīyate-satyaṃ sthānatayāvagatasya",
  "GSP33brsvbh3u:277_1": "na mārgatvaṃ tathāpi vettha yathāsau mārgo na saṃpūryate ityasya prativacanāvasare",
  "GSP33brsvbh3u:277_2": "mārgadvayaniṣedhapūrvaṃ tṛtīyaṃ sthānamabhivadannasaṃpūraṇāya tatpratipakṣamācakṣīta /",
  "GSP33brsvbh3u:278": "yadi punastenaiva mārgeṇāgatya janmamaraṇaprabandhavat sthānamadhyāsīta naitattṛtīyaṃ sthānaṃ bhavet /",
  "GSP33brsvbh3u:279": "nahīṣṭādikāriṇaścandramaṇḍalādavaruhya ramaṇīyāṃ ninditāṃ vā yoniṃ pratipadyamānāstṛtīyaṃ sthānaṃ pratipadyante /",
  "GSP33brsvbh3u:280": "tatkasya hetoḥ /",
  "GSP33brsvbh3u:281": "pitṛyāṇena pathāvarohāt /",
  "GSP33brsvbh3u:282": "tadyadi kṣudrajantavo 'pyanenaiva pathāvaroheyuḥ,",
  "GSP33brsvbh3u:283": "naitadeṣāṃ janmamaraṇaprabandhavattṛtīyaṃ sthānaṃ bhavet /",
  "GSP33brsvbh3u:284": "tato 'vagacchāmaḥ saṃyamanaṃ sapta ca yātanābhūmīryamavaśatayā pratipadyamānā aniṣṭādikāriṇo na candramaṇḍalādavarohantīti /",
  "GSP33brsvbh3u:285": "tasmāt 'ye vai ke ca'itīṣṭādikāriviṣayaṃ na sarvaviṣayam /",
  "GSP33brsvbh3u:286": "pañcamyāmāhutāviti ca svārthavidhānaparaṃ na punarapañcamyāhutipratiṣedhaparamapi,",
  "GSP33brsvbh3u:287": "vākyabhedaprasaṅgāt /",
  "GSP33brsvbh3u:288": "saṃyamane tvanubhūyeti sūtreṇāvarohāpādānatayā saṃyamanasyopādānāccandramaṇḍalāpādānaniṣedha āñjasaḥ /",
  "GSP33brsvbh3u:289": "tathāca siddhāntasūtrameva /",
  "GSP33brsvbh3u:290": "pūrvapakṣasūtratve tu śaṅkāntarādhyāhāreṇa kathañcidgamayitavyam /",
  "GSP33brsvbh3u:291": "jīvajañjarāyujam /",
  "GSP33brsvbh3u:292": "saṃśokajaṃsaṃsvedajam //12//",
  "GSP33brsvbh3u:294": "START BsVBh_3,1.3.13",
  "GSP33brsvbh3u:295": "saṃyamane tv anubhūyetareṣāmārohāv arohau tadgatidarśanāt / BBs_3,1.13 / // 13 //",
  "GSP33brsvbh3u:298": "START BsVBh_3,1.3.14",
  "GSP33brsvbh3u:299": "smaranti ca / BBs_3,1.14 / // 14 //",
  "GSP33brsvbh3u:302": "START BsVBh_3,1.3.15",
  "GSP33brsvbh3u:303": "api ca sapta / BBs_3,1.15 / // 15 //",
  "GSP33brsvbh3u:306": "START BsVBh_3,1.3.16",
  "GSP33brsvbh3u:307": "tatrāpi ca tadvyāpārādavirodhaḥ / BBs_3,1.16 / // 16 //",
  "GSP33brsvbh3u:310": "START BsVBh_3,1.3.17",
  "GSP33brsvbh3u:311": "vidyākarmaṇor iti tu prakṛtatvāt / BBs_3,1.17 / // 17 //",
  "GSP33brsvbh3u:314": "START BsVBh_3,1.3.18",
  "GSP33brsvbh3u:315": "na tṛtīye tathopalabdheḥ / BBs_3,1.18 / // 18 //",
  "GSP33brsvbh3u:318": "START BsVBh_3,1.3.19",
  "GSP33brsvbh3u:319": "smaryate 'pi ca loke / BBs_3,1.19 / // 19 //",
  "GSP33brsvbh3u:322": "START BsVBh_3,1.3.20",
  "GSP33brsvbh3u:323": "darśanāc ca / BBs_3,1.20 / // 20 //",
  "GSP33brsvbh3u:326": "START BsVBh_3,1.3.21",
  "GSP33brsvbh3u:327": "tṛtīyaśabdāvarodhaḥ saṃśokajasya / BBs_3,1.21 / // 21 //",
  "GSP33brsvbh3u:330": "START BsVBh_3,1.4.22",
  "GSP33brsvbh3u:331": "sābhāvyāpattirupapatteḥ / BBs_3,1.22 /",
  "GSP33brsvbh3u:332": "yadyapi yathetamākāśamākāśādvāyumityato na tādātmyaṃ sphuṭamavagamyate tathāpi vāyurbhūtvetyādeḥ sphuṭataraṃ tādātmyāvagamādyathetamākāśamityetadapi tādātmya evāvatiṣṭhate /",
  "GSP33brsvbh3u:333": "na cānyasyānyabhāvānupapattiḥ /",
  "GSP33brsvbh3u:334": "manuṣyaśarīrasya nandikeśvarasya devadeharūpapariṇāmasmaraṇāddevadehasya ca nahuṣasya tiryaktvasmaraṇāt /",
  "GSP33brsvbh3u:335": "tasmānmukhyārthaparityāgena na gauṇī vṛttirāśrayaṇīyā /",
  "GSP33brsvbh3u:336": "gauṇyāṃ ca vṛttau lakṣaṇāśabdaḥ prayukto guṇe lakṣaṇāyāḥ saṃbhavāt /",
  "GSP33brsvbh3u:337": "yathāhuḥ-'lakṣyamāṇaguṇairyogādvṛtteriṣṭā tu gauṇatā'iti /",
  "GSP33brsvbh3u:338": "evaṃ prāpte brūmaḥ-sābhāvyāpattiḥ /",
  "GSP33brsvbh3u:339": "samāno bhāvo rūpaṃ yeṣāṃ te sabhāvāsteṣāṃ bhāvaḥ sābhāvyaṃ sārūpyaṃ sādṛśyamiti yāvat /",
  "GSP33brsvbh3u:340": "kutaḥ-upapatteḥ /",
  "GSP33brsvbh3u:341": "etadeva vyatirekamukhena vyācaṣṭe-nahyanyasyānyabhāvo mukhya upapadyate /",
  "GSP33brsvbh3u:342": "yuktametadyaddevaśarīramajagarabhāvena pariṇamate,",
  "GSP33brsvbh3u:343": "devadehasamaye 'jagaraśarīrasyābhāvāt /",
  "GSP33brsvbh3u:344": "yadi tu devājagaśarīre samasamaye syātāṃ na devaśarīramajagaraśarīraṃ śilpiśatenāpi kriyate /",
  "GSP33brsvbh3u:345": "nahi dadhipayasī samasamaye parasparātmanī śakye saṃpādayituṃ,",
  "GSP33brsvbh3u:346": "tathehāpi sūkṣmaśarīrākāśayoryugapadbhāvānna parasparātmatvaṃ bhavitumarhati /",
  "GSP33brsvbh3u:347": "evaṃ vāyvādiṣvapi yojyam /",
  "GSP33brsvbh3u:348": "tathāca tadbhāvastatsādṛśyenaupacāriko vyākhyeyaḥ /",
  "GSP33brsvbh3u:349": "nanvākāśabhāvena saṃyogamātraṃ lakṣyatāṃ kiṃ sādṛśyenetyata āha-vibhutvāccākāśeneti //22//",
  "GSP33brsvbh3u:351": "START BsVBh_3,1.5.23",
  "GSP33brsvbh3u:352": "nāticireṇa viśeṣāt / BBs_3,1.23 /",
  "GSP33brsvbh3u:353": "'durniṣprapataram'iti duḥkhena niḥsaraṇaṃ brūte na tu vilambeneti manyate pūrvapakṣī /",
  "GSP33brsvbh3u:354": "vinā sthūlaśarīraṃ na sūkṣmaśarīre duḥkhabhāgīti durniṣprapataraṃ vilambaṃ lakṣayatīti rāddhāntaḥ //23//",
  "GSP33brsvbh3u:356": "START BsVBh_3,1.6.24",
  "GSP33brsvbh3u:357": "anyādhiṣṭhiteṣu pūrvavadabhilāpāt / BBs_3,1.24 /",
  "GSP33brsvbh3u:358": "ākāśasārūpyaṃ vāyudhūmādisaṃparko 'nuśayināmukta ihedānīṃ vrīhiyavā oṣādhivanaspatayastilabhāṣā iti jāyanta iti śrūyate /",
  "GSP33brsvbh3u:359": "tatra saṃśayaḥ-kimanuśayināṃ bhogādhiṣṭhānaṃ vrīhiyavādayaḥ sthāvarā bhavanti,",
  "GSP33brsvbh3u:360": "āhosvit kṣetrajñāntarādhiṣṭhiteṣveṣu saṃsargamātramanubhavantīti /",
  "GSP33brsvbh3u:361": "tatra manuṣyo jāyate devo jāyata ityādau prayoge janeḥ śarīraparigrahe prasiddhatvādatrāpi vrīhyādiśarīraparigraha eva janirmukhyārtha iti vrīhyādiśarīrā evānuśayina iti yuktam /",
  "GSP33brsvbh3u:362": "naca ramaṇīyacaraṇāḥ kapūyacaraṇā itivat karmaviśeṣāsaṃkīrtanāmāttadabhāve vrīhyādīnāṃ śarīrabhāvābhāvātkṣetrajñānantarādhiṣṭhitānāmeva yatsaṃparkamātramiti sāṃpratam /",
  "GSP33brsvbh3u:363": "iṣṭādikāriṇāmiṣṭādikarmasaṃkīrtanādiṣṭādeśca hiṃsādoṣadūṣitātvena sāvadyaphalatayā candralokabhogānāntaraṃ sthāvaraśarīrabhogyaduḥkhaphalatvasyāpyupapatteḥ /",
  "GSP33brsvbh3u:364": "naca 'na hiṃsyātsarvā bhūtāni'iti sāmānyaśāstrasyāgnīṣomīyapaśuhiṃsāviṣayaviśeṣaśāstreṇa bādhanaṃ,",
  "GSP33brsvbh3u:365": "sāmānyaśāstrasya hiṃsāmānyadvāreṇa viśeṣopasarpaṇaṃ vilambeneti sākṣādviśeṣaspṛśaḥ śāstracchīghratarapravṛttāddurbalatvāditi sāṃpratam /",
  "GSP33brsvbh3u:366": "nahi balavadityeva durbalaṃ bādhate kintu sati virodhe /",
  "GSP33brsvbh3u:367": "na cehāsti virodhaḥ,",
  "GSP33brsvbh3u:368": "bhinnagocaracāritvāt /",
  "GSP33brsvbh3u:369": "'agnīṣomīyaṃ paśumālabhet 'iti hi kratuprakaraṇe samāmnātaṃ kratvarthatāmasya gamayati na tvapanayati niṣedhāpāditāmasya puruṣaṃ pratyanarthahetutām /",
  "GSP33brsvbh3u:370": "tenāstu niṣedhādasya puruṣaṃ pratyanarthahetutā vidheścha kratvarthatā ko virodhaḥ /",
  "GSP33brsvbh3u:371": "yathāhuḥ-'yo nāma kratumadhyasthaḥ kalañjādīni bhakṣayet /",
  "GSP33brsvbh3u:372": "na kratostatra vaiguṇyaṃ yathā coditasiddhitaḥ'iti /",
  "GSP33brsvbh3u:373_0": "tasmājjanermukhyārthatvādvrīhyādiśarīrā anuśayino jāyanta iti prāpte 'bhidhīyate-bhavedetadevaṃ",
  "GSP33brsvbh3u:373_1": "yadi ramaṇīyacaraṇāḥ kapūyacaraṇā itivadvrīhyādiṣvanuśayavatāṃ karmaviśeṣaḥ kīrtyeta na caitadasti /",
  "GSP33brsvbh3u:374": "na ceṣṭādeḥ karmaṇaḥ sthāvaraśarīropabhogyaduḥkhaphalaprasavahetubhāvaḥ saṃbhavati,",
  "GSP33brsvbh3u:375": "tasya dharmatvena sukhaikahetutvāt /",
  "GSP33brsvbh3u:376": "naca tadgatāyāḥ paśuhiṃsāyā 'na hiṃsyāt'iti niṣedhātkratvarthāyā api duḥkhaphalavatsaṃbhavaḥ /",
  "GSP33brsvbh3u:377": "puruṣārthāyā eva na hiṃsyāditi pratiṣedhāt /",
  "GSP33brsvbh3u:378": "tathāhi-na hiṃsyāditi niṣedhasya niṣedhyādhīnanirūpaṇatayā yadarthaṃ niṣedhyaṃ tadartha eva niṣedho vijñāyate /",
  "GSP33brsvbh3u:379": "na caitat 'nānṛtaṃ vadet' 'na tau paśau karoti'itivatkasyacitprakaraṇe samāmnātaṃ yenānṛtatavadanavadasya niṣedhasya kratvarthate niṣedho 'pi kratvarthaḥ syāt /",
  "GSP33brsvbh3u:380": "paśau niṣiddhayorājyabhāgayoḥ kratvarthatvena niṣedhasyāpi kratvarthatvaṃ bhavet /",
  "GSP33brsvbh3u:381": "evaṃ hi satyājyabhāgarahitairapyaṅgāntarairājyabhāgasādhyaḥ kratūpakāro vijñāyate /",
  "GSP33brsvbh3u:382_0": "tasmādanārabhyādhītena na hiṃsyādityanenābhihitasya vidhyupahitasya puruṣavyāpārasya",
  "GSP33brsvbh3u:382_1": "vidhivibhaktivirodhātprakṛtyarthahiṃsākarmabhāvyatparityāgena puruṣārtha eva bhāvyo 'vatiṣṭhate /",
  "GSP33brsvbh3u:383": "ākhyātānabhihitasyāpi puruṣasya kartṛvyāpārābhidhānadvāreṇopasthāpitatvāt /",
  "GSP33brsvbh3u:384": "kevalaṃ tasya rāgataḥ prāptatvāttadanuvādena nañarthaṃ vidhirupasaṃkrāmati,",
  "GSP33brsvbh3u:385": "tena puruṣārtho niṣedhya iti tadadhīnanirūpaṇo niṣedho 'pi puruṣārtho bhavati /",
  "GSP33brsvbh3u:386": "tathā cāyamarthaḥ saṃpadyate-yatpuruṣārthaṃ hananaṃ tanna kuryāditi /",
  "GSP33brsvbh3u:387": "kratvarthasyāpi ca niṣedhe hiṃsāyāḥ kratūpakārakatvamapi kalpyate /",
  "GSP33brsvbh3u:388": "naca dṛṣṭe puruṣokārakatve pratyarthini sati tatkalpanāspadam /",
  "GSP33brsvbh3u:389": "naca svātantryapāratantrye sati saṃyogapṛthaktve khādiratādivadekatra saṃbhavataḥ /",
  "GSP33brsvbh3u:390": "tasmātpuruṣārthapratiṣedho na kratvarthamapyāskandatīti śuddhasukhaphalatvameveṣṭādīnāṃ na sthāvaraśarīropabhogyaduḥkhaphalatvamapīti /",
  "GSP33brsvbh3u:391": "ākāśādiṣviva karmavyāpāramantareṇābhilāpāt /",
  "GSP33brsvbh3u:392": "anuśayināṃ vrīhyādisaṃyogamātraṃ na tu dehatvamiti /",
  "GSP33brsvbh3u:393": "ayamevārtha utsargāpavādakathanenopalakṣitaḥ /",
  "GSP33brsvbh3u:394": "apica mukhye 'nuśayināṃ vrīhyādijanmanīti /",
  "GSP33brsvbh3u:395": "vrīhyādibhāvamāpannāḥ khalvanuśayinaḥ puruṣairupabhuktā retaḥ sigbhāvamanubhavantī śrūyate /",
  "GSP33brsvbh3u:396": "tadetadvrīhyādidehatve 'nuśayināṃ nopapadyate /",
  "GSP33brsvbh3u:397_0": "vrīhyādidehatve hi vrīhyādiṣu lūneṣvavahantinā phalīkṛteṣu ca vrīhyādidehavināśādanuśayinaḥ",
  "GSP33brsvbh3u:397_1": "pravaseyuriti kathamanuśayināṃ retaḥsigbhāvaḥ saṃsargamātre tu saṃsargiṣu vrīhyādiṣu",
  "GSP33brsvbh3u:397_2": "naṣṭeṣvapi na saṃsargiṇo 'nuśayinaḥ pravaseyuriti retaḥsigbhāva upapadyate /",
  "GSP33brsvbh3u:398": "śeṣamuktam //24//",
  "GSP33brsvbh3u:400": "START BsVBh_3,1.6.25",
  "GSP33brsvbh3u:401": "aśuddham iti cen na śabdāt / BBs_3,1.25 / // 25 //",
  "GSP33brsvbh3u:404": "START BsVBh_3,1.6.26",
  "GSP33brsvbh3u:405": "retaḥsigyogo 'tha / BBs_3,1.26 /",
  "GSP33brsvbh3u:406": "sadyo jāto hi bālo na retaḥ sigbhavatyapi tu cirajātaḥ prauḍhayauvanaḥ,",
  "GSP33brsvbh3u:407": "tasmādapi saṃsargamātramiti gamyate //26//",
  "GSP33brsvbh3u:409": "START BsVBh_3,1.6.27",
  "GSP33brsvbh3u:410": "tatkimidānīṃ sarvatraivānuśayināṃ saṃsargamātraṃ tathāca ramaṇīyacaraṇā ityādiṣu tathābhāva āpadyeteti netyāha-",
  "GSP33brsvbh3u:411": "yoneḥ śarīram / BBs_3,1.27 /",
  "GSP33brsvbh3u:412": "sugamam //27//",
  "GSP33brsvbh3u:413": "iti śrīvācaspatimiśraviracite śārīrakamīmāṃsābhāṣyavibhāge bhāmatyāṃ tṛtīyasyādhyāyasya prathamaḥ pādaḥ //",
  "GSP33brsvbh3u:414": "// iti tṛtīyādhyāyasya gatyāgaticintayā vairāgyanirūpaṇākhyaḥ prathamaḥ pādaḥ // ____________________________________________________________________________________________",
  "GSP33brsvbh3u:417": "tṛtīyādhyāye dvitīyaḥ pādaḥ //",
  "GSP33brsvbh3u:419": "START BsVBh_3,2.1.1",
  "GSP33brsvbh3u:420": "saṃdhye sṛṣṭirāha hi / BBs_3,2.1 /",
  "GSP33brsvbh3u:421": "idānīṃ tu tasyaiva jīvasyāvasthābhedaḥ svayañjyotiṣṭvasiddhyartha prapañcayate-kiṃ prabodha iva svapne 'pi pāramārthikī sṛṣṭirāhosvinmāyāmayīti /",
  "GSP33brsvbh3u:422": "yadyapi brahmaṇo 'nyasyānirvācyatayā jāgratsvapnāvasthāgatayorubhayorapi sargayormāyamayatvaṃ tathāpi yathā jāgratsṛṣṭirbrahmātmabhāvasākṣātkārātprāganuvartate /",
  "GSP33brsvbh3u:423": "brahmātmabhāvasākṣātkārāttu nivartate /",
  "GSP33brsvbh3u:424": "evaṃ kiṃ svapnasṛṣṭirāhosvit pratidinameva nivartata iti vimarśārthaḥ //",
  "GSP33brsvbh3u:425": "dvayoḥ ihalokaparalokasthānayoḥ /",
  "GSP33brsvbh3u:426": "saṃdhau bhavaṃ saṃdhyam /",
  "GSP33brsvbh3u:427": "aihalaukikacakṣurādyavyāpārādrūpādisākṣātkāropajananādanaihalaukikaṃ pāralaukikendriyādivyāpārasya ca bhaviṣyato 'pratyutpannatvena na pāralaukikam /",
  "GSP33brsvbh3u:428": "naca na rūpādisākṣātkāro 'sti svapnadṛśaḥ /",
  "GSP33brsvbh3u:429": "tasmādubhayorlokayorasyāntarālatvamiti brahmātmabhāvasākṣātkārātprāk tathyarūpaiva sṛṣṭirbhavitumarhati /",
  "GSP33brsvbh3u:430": "ayamabhisaṃdhiḥ-iha hi sarvāṇyeva mithyājñānānyudāharaṇaṃ teṣāṃ satyatvaṃ pratijñāyate /",
  "GSP33brsvbh3u:431": "prakṛtopayogitayā tu svapnajñānamudāhṛtam /",
  "GSP33brsvbh3u:432": "jñānaṃ yamarthamavabodhayati sa tathaiveti yuktam /",
  "GSP33brsvbh3u:433": "tathābhāvasya jñānārohāt /",
  "GSP33brsvbh3u:434": "atathātvasya tvapratīyamānasya tathābhāvaprameyavirodhena kalpanāspadatvāt bādhakapratyayādatathātvamiti cet / na /",
  "GSP33brsvbh3u:436": "tasya bādhakatvāsiddheḥ /",
  "GSP33brsvbh3u:437": "samānagocare hi viruddhārthopasaṃhāriṇī jñāne virudhyate /",
  "GSP33brsvbh3u:438": "balavadabalavattvāniścayācca bādhyabādhakabhāvaṃ pratipadyete /",
  "GSP33brsvbh3u:439": "na ceha samānaviṣayatvaṃ,",
  "GSP33brsvbh3u:440": "kālabhedena vyavasthopapatteḥ /",
  "GSP33brsvbh3u:441": "yathāhi kṣīraṃ dṛṣṭaṃ kālāntare dadhi bhavati,",
  "GSP33brsvbh3u:442": "evaṃ rajataṃ dṛṣṭaṃ kālāntare śuktirbhavet /",
  "GSP33brsvbh3u:443": "nānārūpaṃ vā tadvastu /",
  "GSP33brsvbh3u:444": "yadyasya tīvrātapaklāntisahitaṃ cakṣuḥ sa tasya rajatarūpatāṃ gṛhṇāti /",
  "GSP33brsvbh3u:445": "yasya tu kevalamālokamātropakṛtaṃ,",
  "GSP33brsvbh3u:446": "sa tasyaiva śuktirūpatāṃ gṛhṇāti /",
  "GSP33brsvbh3u:447": "evamutpalamapi nīlalohitaṃ divā saurībhirbhābhirabhivyaktaṃ nīlatayā gṛhyate /",
  "GSP33brsvbh3u:448": "pradīpābhivyaktaṃ tu naktaṃ lohitatayā /",
  "GSP33brsvbh3u:449": "evamasatyāṃ nidrāyāṃ sato 'pi rathādīnna gṛhṇāti nidrāṇastu gṛhṇātīti sāmagrībhedādvā kālabhedādvā virodhābhāvaḥ /",
  "GSP33brsvbh3u:450": "nāpi pūrvottarayorbalavadabalavattvanirṇayaḥ /",
  "GSP33brsvbh3u:451": "dvayorapi svagocaracāritayā samānatvena vinigamanāhetorabhāvāt /",
  "GSP33brsvbh3u:452": "tasmādapyavaśyamavirodho vyavasthāpanīyaḥ /",
  "GSP33brsvbh3u:453": "tatsiddhametat /",
  "GSP33brsvbh3u:454": "vivādāspadaṃ pratyayāḥ,",
  "GSP33brsvbh3u:455": "samyañcaḥ,",
  "GSP33brsvbh3u:456": "pratyayatvāt,",
  "GSP33brsvbh3u:457": "jāgratstambhādipratyayavaditi /",
  "GSP33brsvbh3u:458": "imamarthaṃ śrutirapi darśayati-'atha rathān rathayogān pathaḥ sṛjate'iti /",
  "GSP33brsvbh3u:459": "naca 'na tatra rathā na rathayogā na panthāno bhavanti'iti virodhādupacaritārthāṃ sṛjata iti śrutirvyākhyeyā /",
  "GSP33brsvbh3u:460": "sṛjata iti hi śruterbahuśrutisaṃvādātpramāṇāntarasaṃvādācca balīyastvena tadanuguṇatayā na tatra rathā ityasyā bhāktatvena vyākhyānāt /",
  "GSP33brsvbh3u:461": "jāgradavasthādarśanayogyā na santi na tu rathā na santīti /",
  "GSP33brsvbh3u:462": "ata eva kartṛśrutiḥ śākhāntaraśrutirudāhṛtā /",
  "GSP33brsvbh3u:463": "prājñakartṛkatvāccāsya pāramārthikatvaṃ viyadādisargavat /",
  "GSP33brsvbh3u:464": "naca jīvakartṛkatvānna prājñakartṛkatvamiti sāṃpratam /",
  "GSP33brsvbh3u:465": "'anyatra dharmādanyatrādharmāt'iti prājñasyaiva prakṛtatvāt /",
  "GSP33brsvbh3u:466": "jīvakartṛkatve 'pi ca prājñadabhedena jīvasya prājñatvāt /",
  "GSP33brsvbh3u:467": "apica jāgratpratyayasaṃvādavanto 'pi svapnapratyayāḥ keciddṛśyante /",
  "GSP33brsvbh3u:468": "tadyathā svapne śuklāmbaradharaḥ śuklamālyānulepano brāhmaṇāyanaḥ priyavrataṃ pratyāha-priyavrata,",
  "GSP33brsvbh3u:469": "pañcame 'hani prātarevorvarāprāyabhūmidānena narapatistvāṃ mānayiṣyatīti /",
  "GSP33brsvbh3u:470": "sa ca jāgrattathātmano mānamanubhūya svapnapratyayaṃ satyamabhimanyate /",
  "GSP33brsvbh3u:471": "tasmātsaṃdhye pāramārthikī sṛṣṭiḥ //1//",
  "GSP33brsvbh3u:473": "START BsVBh_3,2.1.2",
  "GSP33brsvbh3u:474": "nirmātāraṃ caike putrādayaś ca / BBs_3,2.2 / // 2 //",
  "GSP33brsvbh3u:477": "START BsVBh_3,2.1.3",
  "GSP33brsvbh3u:478": "iti prāpte ucyate-",
  "GSP33brsvbh3u:479": "māyāmātraṃ tu kārtsnyenānabhivyaktasvarūpatvāt / BBs_3,2.3 /",
  "GSP33brsvbh3u:480": "idamatrākūtam /",
  "GSP33brsvbh3u:481": "na tāvat kṣīrasyeva dadhi rajatasya pariṇāmaḥ śuktiḥ saṃbhavati /",
  "GSP33brsvbh3u:482": "nahi jātvīśvaragṛhe cirasthitānyapi rajatabhājanāni śuktibhāvamanubhavanti dṛśyante /",
  "GSP33brsvbh3u:483": "na cetarasya rajatānubhavasamaye 'nyo 'nākulendriyo na tasya śuktibhāvamanubhavati pratyeti ca /",
  "GSP33brsvbh3u:484": "na cobhayarūpaṃ vastu /",
  "GSP33brsvbh3u:485": "sāmagrībhedāttu kadācidasya toyabhāvo 'nubhūyate kadācinmarīciteti sāṃpratam /",
  "GSP33brsvbh3u:486": "pāramārthike hyāsya toyabhāve tatsādhyāmudānyopaśamalakṣaṇārthakriyāṃ kuryānmarīcisādhyāmapi rūpaprakāśalakṣaṇām /",
  "GSP33brsvbh3u:487": "na marīcibhiḥ kasyacittṛṣṇaja udanyopaśāmyati /",
  "GSP33brsvbh3u:488": "naca toyameva dvividhamudanyopaśamanamatadupaśamanamiti yuktam /",
  "GSP33brsvbh3u:489": "tadarthakriyākāritvavyāptaṃ toyatvaṃ mātrayāpi tāmakurvattoyameva na syāt /",
  "GSP33brsvbh3u:490": "apica toyapratyayasamīcīnatvāyāsya dvaividhyamabhyupeyate taccābhyupagame 'pi na seddhumarhati /",
  "GSP33brsvbh3u:491": "tathāhi-asamarthavidhāpāti toyametaditi manvāno na tṛṣṇayāpi marīcitoyamabhidhāvet yathā marīcīnanubhavan /",
  "GSP33brsvbh3u:492": "athāśaktamabhimanyamāno 'bhidhāvati /",
  "GSP33brsvbh3u:493": "kimaparāddhaṃ marīciṣu toyaviparyāsena sarvajanīnena yattamatilaṅghya viparyāsāntaraṃ kalpyate /",
  "GSP33brsvbh3u:494": "naca kṣīradadhipratyayavadācāryamātulabrāhmaṇapratyayavadvā toyamarīcivijñāne samuccitāvagāhinī svānubhavātparasparaviruddhayorbādhyabādhakabhāvāvabhāsanāt /",
  "GSP33brsvbh3u:495": "tatrāpi rajatajñānaṃ pūrvamutpannaṃ bādhyamuttaraṃ tu bādhakaṃ śuktijñānaṃ prāptipūrvakatvātpratiṣedhasya /",
  "GSP33brsvbh3u:496": "rajatajñānātprākprāpakābhāvena śukteraprāptāyāḥ pratiṣedhasaṃbhavātpūrvajñānaprāptaṃ tu rajataṃ śuktijñānamapabādhitumarhati /",
  "GSP33brsvbh3u:497": "tadapabādhātmakaṃ ca svānubhavādavasīyate /",
  "GSP33brsvbh3u:498": "yathāhuḥ-'āgāmitvādabādhitvā paraṃ pūrvaṃ hi jāyate /",
  "GSP33brsvbh3u:499": "pūrvaṃ punarabādhitvā paraṃ notpadyate kvacit' /",
  "GSP33brsvbh3u:500": "naca vartamānarajatāvabhāsi jñānaṃ bhaviṣyattāmasyāgocarayanna bhaviṣyatā svasamayavartinīṃ śuktiṃ gocarayatā pratyayena bādhyate,",
  "GSP33brsvbh3u:501": "kālabhedena virodhābhāvāditi yuktam /",
  "GSP33brsvbh3u:502": "mā nāmāsya jñāsītpratyakṣaṃ bhaviṣyattāṃ tatpṛṣṭhabhāvi tvanumānamupakārabhāvahetumivāsati vināśapratyayopanipāte sthemānamākalayati /",
  "GSP33brsvbh3u:503": "asati vināśapratyayopanipāte rajatamidaṃ sthiraṃ rajatatvādanubhūtapratyabhijñātarajatavat /",
  "GSP33brsvbh3u:504": "tathāca rajatagocaraṃ pratyakṣaṃ vastutaḥ sthirameva rajataṃ gocarayet /",
  "GSP33brsvbh3u:505": "tathāca bhaviṣyacchuktikājñānakālaṃ,",
  "GSP33brsvbh3u:506": "rajataṃ vyāpnuyāditi virodhācchuktijñānena bādhyate /",
  "GSP33brsvbh3u:507": "yathāhuḥ-'rajataṃ gṛhyamāṇaṃ hi cirasthāyīti gṛhyate /",
  "GSP33brsvbh3u:508": "bhaviṣyacchuktikājñānakālaṃ vyāpnoti tena tat' //",
  "GSP33brsvbh3u:509": "iti /",
  "GSP33brsvbh3u:510": "pratyakṣeṇa cirasthāyīti gṛhyata iti kecidvyācakṣate /",
  "GSP33brsvbh3u:511": "tadayuktam /",
  "GSP33brsvbh3u:512": "yadi cirasthāyitvaṃ yogyatā na sā pratyakṣagocaraḥ śakteratīndriyatvāt /",
  "GSP33brsvbh3u:513": "atha kālāntaravyāpitvaṃ,",
  "GSP33brsvbh3u:514": "tadapyayuktaṃ,",
  "GSP33brsvbh3u:515": "kālāntareṇa bhaviṣyatendriyasya saṃyogāyogāttadupahitasīmno vyāpitvasyātīndriyatvāt /",
  "GSP33brsvbh3u:516": "naca pratyabhijñāpratyayavadatrāsti saṃskāraḥ sahakārī yenāvartamānamapyākalayet /",
  "GSP33brsvbh3u:517": "tasmādatyantābhyāsavaśena pratyakṣānantaraṃ śīghratarotpannavinaśyadavasthānumānasahitapratyakṣābhiprāyameva cirasthāyīti gṛhyata iti mantavyam /",
  "GSP33brsvbh3u:518": "ata evaitatsūkṣmataraṃ kālavyavadhānamavivecayantaḥ saugatāḥ prāhuḥ,",
  "GSP33brsvbh3u:519": "dvividho hi viṣayaḥ pratyakṣasya grāhyaścādhyavaseyaśca /",
  "GSP33brsvbh3u:520": "grāhyakṣaṇa ekaḥ svalakṣaṇo 'dhyavaseyaśca /",
  "GSP33brsvbh3u:521": "saṃtāna iti /",
  "GSP33brsvbh3u:522": "etena svapnapratyayo mithyātvena vyākhyātaḥ /",
  "GSP33brsvbh3u:523": "yattu satyaṃ svapnadarśanamuktaṃ tatrāpyākhyātrā brāhmaṇāyanenākhyāte saṃvādābhāvāt /",
  "GSP33brsvbh3u:524": "priyavratasyākhyātasaṃvādastu kākatālīyo na svapnajñānaṃ pramāṇayitumarhati /",
  "GSP33brsvbh3u:525": "tādṛśasyaiva bahulaṃ visaṃvādadarśanāt /",
  "GSP33brsvbh3u:526": "darśitaśca visaṃvādo bhāṣyakṛtā kārtsnyenānabhivyaktiṃ vivṛṇvatā /",
  "GSP33brsvbh3u:527": "rajanyāṃ supta iti /",
  "GSP33brsvbh3u:528": "rajanīsamaye 'pi hi bhāratādvarṣāntare ketumālādau vāsaro bhavatīti bhārate varṣa ityuktam //3//",
  "GSP33brsvbh3u:530": "START BsVBh_3,2.1.4",
  "GSP33brsvbh3u:531": "sūcakaśca hi śruterācakṣate ca tadvidaḥ / BBs_3,2.4 /",
  "GSP33brsvbh3u:532": "darśanaṃ sūcakaṃ tacca svarūpeṇa sat /",
  "GSP33brsvbh3u:533": "asattu dṛśyam /",
  "GSP33brsvbh3u:534": "ata eva strīdarśanasvarūpasādhyāścaramadhātuvisargādayo jāgradavasthāyāmanuvartante /",
  "GSP33brsvbh3u:535": "strīsādhyāstu mālyavilepanadantakṣatādayo nānuvartante /",
  "GSP33brsvbh3u:536": "na cāsmābhiḥ svapne 'pi prājñavyāpāra iti /",
  "GSP33brsvbh3u:537": "prājñavyāpāratvena pāramārthikatvānumānaṃ pratyakṣeṇa bādhakapratyayena virudhyamānaṃ nātmānaṃ labhata iti bhāvaḥ /",
  "GSP33brsvbh3u:538": "bandhamokṣayorāntarālikaṃ tṛtīyamaiśvaryamiti //4//",
  "GSP33brsvbh3u:540": "START BsVBh_3,2.1.5",
  "GSP33brsvbh3u:541": "parābhidhyānāt tu tirohitaṃ tato hyasya bandhaviparyayau / BBs_3,2.5 /",
  "GSP33brsvbh3u:542": "dehayogādvā so 'piiti sūtradvayaṃ kṛtopapādanamasmābhiḥ prathamasūtre /",
  "GSP33brsvbh3u:543": "nigadavyākhyātaṃ caitayorbhāṣyamiti //5//",
  "GSP33brsvbh3u:545": "START BsVBh_3,2.1.6",
  "GSP33brsvbh3u:546": "dehayogād vā so 'pi / BBs_3,2.6 / // 6 //",
  "GSP33brsvbh3u:549": "START BsVBh_3,2.2.7",
  "GSP33brsvbh3u:550": "tadabhāvo nāḍīṣu tacchruterātmani ca / BBs_3,2.7 /",
  "GSP33brsvbh3u:551": "iha hi nāḍīpuritatparamātmāno jīvasya suṣuptāvasthāyāṃ sthānatvena śrūyante /",
  "GSP33brsvbh3u:552": "tatra kimeṣāṃ sthānānāṃ vikalpa āhosvitsamuccayaḥ /",
  "GSP33brsvbh3u:553": "kimato yadyevam /",
  "GSP33brsvbh3u:554": "etadato bhavati /",
  "GSP33brsvbh3u:555": "yadā nāḍyo vā purītadvā suṣuptasthānaṃ tadā viparītagrahaṇanivṛttāvapi na jīvasya paramātmabhāva iti /",
  "GSP33brsvbh3u:556": "avidyānivṛttāvapi jīvasya paramātmabhāvāya kāraṇāntaramapekṣitavyaṃ tacca karmaiva na tu tattajñānaṃ viparītajñānanivṛttimātreṇa tasyopayogāt,",
  "GSP33brsvbh3u:557": "viparītajñānanivṛtteśca vināpi tattvajñānaṃ suṣuptāvapi saṃbhavāt /",
  "GSP33brsvbh3u:558": "tataśca karmaṇaivāpavargo na jñānena /",
  "GSP33brsvbh3u:559": "yathāhuḥ-'karmaṇaiva tu saṃsiddhimāsthitā janakādayaḥ'iti /",
  "GSP33brsvbh3u:560": "ata tu paramātmaiva nāḍīpurītasmṛtidvārā suṣuptisthānaṃ tato viparītajñānanivṛtterasti mātrayā paramātmabhāva upayogaḥ /",
  "GSP33brsvbh3u:561": "tayā hi tāvadeṣa jīvastadavasthāno bhavati kevalam /",
  "GSP33brsvbh3u:562": "tattvajñānābhāvena samūlakāṣamavidyāyā akāṣājjāgratsvapnalakṣaṇaṃ jīvasya vyutthānaṃ bhavati /",
  "GSP33brsvbh3u:563": "tasmātprayojanavatyeṣā vicāraṇeti /",
  "GSP33brsvbh3u:564": "kiṃ tāvaprāptaṃ,",
  "GSP33brsvbh3u:565": "nāḍīpurītatparamātmasu sthāneṣu suṣuptasya jīvasya nilayaṃ prati vikalpaḥ /",
  "GSP33brsvbh3u:566": "yathā bahuṣu prāsādeṣveko narendraḥ kadācitkvacinnilīyate kadācitkvacidevameko jīvaḥ kadācinnāḍīṣu kadācitpurītati kadācidbrahmaṇīti /",
  "GSP33brsvbh3u:567": "yathā nirapekṣā vrīhiyavāḥ kratusādhanībhūtapuroḍāśaprakṛtitayā śrutā ekārthā vikalpyante,",
  "GSP33brsvbh3u:568": "evaṃ saptamīśrutyā vāyatanaśrutyā vekanilayanārthāḥ parasparānapekṣā nāḍyadayo 'pi vikalpamarhanti /",
  "GSP33brsvbh3u:569": "yatrāpi nāḍībhiḥ pratyavasṛpya purītati śeta iti nāḍīpurītatoḥ samuccayaśravaṇam 'tathā tāsu tadā bhavati yadā suptaḥ svapnaṃ na kañcana paśyati /",
  "GSP33brsvbh3u:570": "athāsmin prāṇa evaikadhā bhavati'iti nāḍībrahmaṇorādhārayoḥ samuccayaśravaṇam /",
  "GSP33brsvbh3u:571": "prāṇaśabdaṃ ca brahma 'athāsmin prāṇe brahmaṇi sa jīva ekadhā bhavati'nnirapekṣayoravedhāratvam /",
  "GSP33brsvbh3u:572": "iyāṃstu viśeṣaḥ /",
  "GSP33brsvbh3u:573": "kadācinnāḍya evādhāraḥ kadācinnāḍībhiḥ saṃcaramāṇasya purītadeva /",
  "GSP33brsvbh3u:574": "evaṃ tābhireva saṃcaramāṇasya kadācidbrahmaivādhāra iti siddhamādhāratve nāḍīpurītatparamātmanāmanapekṣatvam /",
  "GSP33brsvbh3u:575": "tathāca vikalpo vrīhiyavavadbṛhadrathantaravadveti prāptam /",
  "GSP33brsvbh3u:576": "prāpte 'bhidhīyate-jīvaḥ samuccayenaivaitāni nāḍyādīni svāpāyopaiti na vikalpena /",
  "GSP33brsvbh3u:577": "ayamabhisaṃdhiḥ-nityavadāmnātānāṃ yatpākṣikatvaṃ nāma tadgatyantarābhāve kalpyate /",
  "GSP33brsvbh3u:578": "yathāhuḥ-'evameṣo 'ṣṭadoṣo 'pi yadvrīhiyavavākyayoḥ /",
  "GSP33brsvbh3u:579": "vikalpa āśritastatra gatiranyā na vidyate'iti /",
  "GSP33brsvbh3u:580": "prakṛtakratusādhanībhūtapuroḍāśadravyaprakṛtitayā hi parasparānapekṣau vrīhiyavau vihitauśakrutaścaitau pratyekaṃ puroḍāśamabhinirvartayitum /",
  "GSP33brsvbh3u:581": "tatra yadi miśrābhyāṃ puroḍāśo 'bhinirvartyeta parasparānapekṣavrīhiyavavidhātṛṇī ubhe api śāstre bādhyeyātām /",
  "GSP33brsvbh3u:582": "na caitau prayogavacanaḥ samuccatumarhati /",
  "GSP33brsvbh3u:583": "sa hi yathā vihitānyaṅgānyabhisamīkṣya pravartamāno naitānyanyathayitaṃ śaknoti /",
  "GSP33brsvbh3u:584": "miśraṇe cānyathātvameteṣām /",
  "GSP33brsvbh3u:585": "na cāṅgānurodhena pradhānābhyāso 'gosave ubhe kuryāt'itivadyuktaḥ /",
  "GSP33brsvbh3u:586": "aśruto hyatra pradhānābhyāso 'ṅgānurodhena ca so 'nyāyyaḥ /",
  "GSP33brsvbh3u:587": "na cāṅgabhūtaindravāyavādigrahānurodhena yathā pradhānasya somayāgasyāvṛttirevamatrāpīti yuktam /",
  "GSP33brsvbh3u:588": "'somenayajeta'iti hi tatrāpūrvayāgavidhiḥ /",
  "GSP33brsvbh3u:589": "tatra ca daśamuṣṭiparimitasya somadravyasya 'somamabhiṣuṇoti',",
  "GSP33brsvbh3u:590": "'somamabhiplāvayati'iti ca vākyāntarānulocanayā rasadvāreṇa yāgasādhanībhūtasyendravāyvādyuddeśena prādeśamātreṣūrdhvapātreṣu grahaṇāni pṛthakprakalpanāni saṃskārā vidhīyante,",
  "GSP33brsvbh3u:591": "natu somayāgoddeśenendravāyvādayo devatāścodyante,",
  "GSP33brsvbh3u:592": "yena tāsāṃ yāganiṣpattilakṣaṇaikārthatvena vikalpaḥ syāt /",
  "GSP33brsvbh3u:593": "naca prādeśamātramekaikamūrdhvapātraṃ daśamuṣṭiparimitasomarasagrahaṇāya kalpate,",
  "GSP33brsvbh3u:594": "yena tulyārthatayā grahaṇāni vikalperan /",
  "GSP33brsvbh3u:595": "naca yāvanmātramekamūrdhvapātraṃ vyāpnoti tāvanmātraṃ gṛhītvā pariśiṣṭaṃ tyajyeteti yujyate /",
  "GSP33brsvbh3u:596": "daśamuṣṭiparimitopādānasyādṛṣṭārthatvaprasaṅgāt /",
  "GSP33brsvbh3u:597": "evaṃ taddṛṣṭārthaṃ bhavedyadi tatsarvaṃ yāga upayujyeta /",
  "GSP33brsvbh3u:598": "naca dṛṣṭe saṃbhavatyadṛṣṭakalpanā nyāyyā /",
  "GSP33brsvbh3u:599_0": "tasmātsakalasya somarasasya yāgaśeṣatvena saṃskārārhatvādekaikena ca grahaṇena sakalasya",
  "GSP33brsvbh3u:599_1": "saṃskartumaśakyatvāttadavayavasyaikena saṃskāre 'vayavāntarasya grahaṇāntareṇa saṃskāra",
  "GSP33brsvbh3u:599_2": "iti kāryabhedādgrahaṇāni samuccīyeran /",
  "GSP33brsvbh3u:600": "ata eva samuccayadarśanaṃ 'daśautānadhvaryuḥ prātaḥ savane grahan gṛhṇāti'iti /",
  "GSP33brsvbh3u:601": "samuccaye ca sati kramo 'pyupapadyate /",
  "GSP33brsvbh3u:602": "'āśvino daśamo gṛhyate tṛtīyo hūyate' /",
  "GSP33brsvbh3u:603": "tathaiva 'aindravāyavāgrāngrahāngṛhṇāti'iti /",
  "GSP33brsvbh3u:604": "teṣāṃ ca samuccaye sati yāvadyaduddeśena gṛhītaṃ tāvattasyai devatāyai tyaktavyamityarthādyāgasyāvṛttyā bhavitavyam /",
  "GSP33brsvbh3u:605": "yadi punaḥ pṛthakkṛtānyapyekīkṛtya kāñcana devatāmuddiśya tyajeran,",
  "GSP33brsvbh3u:606": "pṛthakkaraṇāni ca devatoddeśāścādṛṣṭārthā bhaveyuḥ /",
  "GSP33brsvbh3u:607": "naca dṛṣṭe saṃbhavatyadṛṣṭakalpanā nyāyyetyuktam /",
  "GSP33brsvbh3u:608": "tasmāttatra samuccayasyāvaśyaṃbhāvityādguṇānurodhenāpi pradhānābhyāsa āsthīyate /",
  "GSP33brsvbh3u:609_0": "iha tvabhyāsakalpanāpramāṇābhāvātpuroḍāśadravyasya cāniyamena prakṛtidravye yasminkasmiṃścitprāpte",
  "GSP33brsvbh3u:609_1": "ekaikā parasparānapekṣā vrīhiśrutiryavaśrutiśca niyāmikaikārtatayā vikalpamarhataḥ /",
  "GSP33brsvbh3u:610": "na tu nāḍīpurītatparamātmanāmanyonyānapekṣaṇāmekanilayanārthasaṃbhavo yena vikalpo bhavet /",
  "GSP33brsvbh3u:611": "nahyekavibhaktinirdeśamātreṇaikārthatā bhavati samuccitānāmapyekavibhaktinirdeśadarśanāt /",
  "GSP33brsvbh3u:612": "paryaṅke śete prasāde śeta iti /",
  "GSP33brsvbh3u:613": "tasmādekavibhaktinirdeśasyānaikāntikatvādanyato vinigamanā vaktavyā /",
  "GSP33brsvbh3u:614": "sā coktā bhāṣyakṛtā-yatrāpi nirapekṣā iva nāḍīḥ suptisthānatvena śrāvayatītyādinā /",
  "GSP33brsvbh3u:615": "sāpekṣaśrutyanurodhena nirapekṣaśrutirnetavyetyarthaḥ /",
  "GSP33brsvbh3u:616": "śeṣamatirohitārtham /",
  "GSP33brsvbh3u:617": "nanu yadi brahmaiva nilayanasthānaṃ tāvanmātramucyatāṃ kṛtaṃ nāḍyupanyāsenetyata āha-apicātreti /",
  "GSP33brsvbh3u:618": "apiceti /",
  "GSP33brsvbh3u:619": "samuccaye na vikalpe /",
  "GSP33brsvbh3u:620": "etadupapattisahitā pūrvopapattirarthasādhinīti /",
  "GSP33brsvbh3u:621": "mārgopadeśopayuktānāṃ nāḍīnāṃ stutyarthamatra nāḍīsaṃkīrtanamityarthaḥ /",
  "GSP33brsvbh3u:622": "pittenābhivyāptakaraṇo na bāhyānviṣayānvedeti taddvārā sukhaduḥkhābhāvena tatkāraṇapāpmāsparśena nāḍīstutiḥ /",
  "GSP33brsvbh3u:623": "yadā tu tejo brahma tadā sugamam /",
  "GSP33brsvbh3u:624": "apica nāḍyaḥ purītadvā jīvasyopādhyādhāra eva bhavatīti /",
  "GSP33brsvbh3u:625": "ayamarthaḥ-abhyupetya jīvasyādheyatvamidamuktam /",
  "GSP33brsvbh3u:626": "paramārthatastu na jīvasyādheyatvamasti /",
  "GSP33brsvbh3u:627": "tathāhi-nāḍyaḥ purītadvā jīvasyopādhīnāṃ karaṇānāmāśrayo jīvastu brāhmāvyatirekātsvamahipratiṣṭhaḥ /",
  "GSP33brsvbh3u:628": "na cāpi brahma jīvasyādhāraḥ, tādātmyāt /",
  "GSP33brsvbh3u:629": "vikalpa tu vyatirekaṃ brahmaṇa ādhāratvamucyate jīvaṃ prati /",
  "GSP33brsvbh3u:630": "tathāca suṣuptāvasthāyāmupādhīnāmasamudācārājjīvasya brahmātmatvameva brahmādhāratvaṃ na tu nāḍīpurītādhāratvam /",
  "GSP33brsvbh3u:631": "tadupādhikaraṇamātrādhāratayā tu suṣuptadaśārambhāya jīvasya nāḍīpurītadādhāratvamityatulyārthatayā na vikalpa iti /",
  "GSP33brsvbh3u:632": "apica na kadācijjīvasyeti /",
  "GSP33brsvbh3u:633": "autsagikaṃ brahmasvarūpatvaṃ jīvasyāsati jāgratsvapnadaśārūpe 'pavāde suṣuptavasthāyāṃ nānyathayituṃ śakyamityarthaḥ /",
  "GSP33brsvbh3u:634": "apica ye 'pi sthānavikalpamāsthiṣacata tairapi viśeṣavijñānopaśamalakṣaṇā suṣuptyavasthāṅgīkartavyā /",
  "GSP33brsvbh3u:635": "na ceyamātmatādātmyaṃ vinā nāḍyādiṣu paramātmavyatirikteṣu sthāneṣūpapadyate /",
  "GSP33brsvbh3u:636": "tatra hi sthito 'yaṃ jīva ātmavyatirekābhimānī sannavaśyaṃ viśeṣajñānavān bhavet /",
  "GSP33brsvbh3u:637": "tathāhi śrutiḥ-'yatra vā anyadiva syāttatrānyo 'nyatpaśyet'iti /",
  "GSP33brsvbh3u:638": "ātmasthānatve tvadoṣaḥ /",
  "GSP33brsvbh3u:639": "'yatra tvasya sarvamātmaivābhūttatkena kaṃ paśyedvijānīyāt'iti śruteḥ /",
  "GSP33brsvbh3u:640": "tasmādapyātmasthānatvasya dvāraṃ nāḍyādītyāha-apica sthānavikalpābhyupagame 'pīti /",
  "GSP33brsvbh3u:641": "atra codayati-nanu bhedaviṣayasyāpīti /",
  "GSP33brsvbh3u:642": "bhidyata iti bhedaḥ /",
  "GSP33brsvbh3u:643": "bhidyamānasyāpi viṣayasyetyarthaḥ /",
  "GSP33brsvbh3u:644": "pariharati-bāḍhamevaṃ syāditi /",
  "GSP33brsvbh3u:645": "na tāvajjīvasyāsti svataḥparicchedastasya brahmātmatvena vibhutvāt /",
  "GSP33brsvbh3u:646": "aupādhike tu paricchede yatropādhisaṃnihitastanmātraṃ na jānīyānna tu sarvam /",
  "GSP33brsvbh3u:647": "nahyasaṃnidhānātsumerumavidvān devadattaḥ saṃnihitamapi na veda /",
  "GSP33brsvbh3u:648": "tasmātsarvaviśeṣavijñānapratyastamayīṃ suṣuptiṃ prasādayata tadāsya sarvopādhyupasaṃhāro vaktavyaḥ /",
  "GSP33brsvbh3u:649": "athāca siddhamasya tathā brahmātmatvamityarthaḥ /",
  "GSP33brsvbh3u:650": "guṇapradhānabhāvena samuccayo na samapradhānatayāgneyādivaditi vadanvikalpamapyapākaroti-naca vayamiheti /",
  "GSP33brsvbh3u:651": "svādhyāyādhyayanavidhyāpāditapuruṣārthatvasya vedarāśerekenāpi varṇena nāpuruṣārthena bhavituṃ yuktam /",
  "GSP33brsvbh3u:652": "naca suṣuptāvasthāyāṃ jīvasya svarūpeṇa nāḍyādisthānatvapratipādane kiñcitprayojanaṃ brahmabhūyapratipādane tvasti /",
  "GSP33brsvbh3u:653": "tasmānna samapradhānabhāvena samuccayo nāpi vikalpa iti bhāvaḥ /",
  "GSP33brsvbh3u:654": "nītārthamanyat //7//",
  "GSP33brsvbh3u:656": "START BsVBh_3,2.2.8",
  "GSP33brsvbh3u:657": "ataḥ prabodho 'smāt / BBs_3,2.8 / // 8 //",
  "GSP33brsvbh3u:660": "START BsVBh_3,2.3.9",
  "GSP33brsvbh3u:661": "sa eva tu karmānusmṛtiśabdavidhibhyaḥ / BBs_3,2.9 /",
  "GSP33brsvbh3u:662": "yadyapīśvarādabhinno jīvastathāpyupādhyavacchedena bhedaṃ vivakṣitvādhikaraṇāntarārambhaḥ /",
  "GSP33brsvbh3u:663": "sa eveti duḥsaṃpādamiti /",
  "GSP33brsvbh3u:664": "sa vānyo veti īśvaro veti saṃbhavamātreṇopanyāsaḥ /",
  "GSP33brsvbh3u:665": "nahi tasya śuddhamuktasvabhāvasyāvidyākṛtavyutthānasaṃbhavaḥ /",
  "GSP33brsvbh3u:666": "ata eva",
  "GSP33brsvbh3u:667": "vimarśāvasare 'syānupanyāsaḥ /",
  "GSP33brsvbh3u:668": "yaddhi dvyahādinirvartanīyamekasya puṃsaścoditaṃ karma tasya pūrvedyuranuṣṭhitasyāsti smṛtiriti vaktavye 'nuḥ pratyabhijñānasūcanārthaḥ /",
  "GSP33brsvbh3u:669": "ata eva so 'hamasmītyuktam /",
  "GSP33brsvbh3u:670": "punaḥ pratinyāyaṃ pratiyonyādravatīti /",
  "GSP33brsvbh3u:671": "ayanaṃ āyaḥ niyamena gamanaṃ nyāyaḥ /",
  "GSP33brsvbh3u:672": "jīvaḥ pratinyāyaṃ saṃprasāde suṣuptāvasthāyāṃ vṛddhāntāyādravati āgacchati pratiyoni /",
  "GSP33brsvbh3u:673": "yohi vyāghrayoniḥ suṣupto buddhāntamāgacchan sa vyāghra eva bhavati na jātyantaram /",
  "GSP33brsvbh3u:674": "tadidamuktam-ta iha vyāghro vā siṃho veti /",
  "GSP33brsvbh3u:675": "atha tatra supta utiṣṭhediti /",
  "GSP33brsvbh3u:676": "yo hi jīvaḥ suptaḥ sa śarīrāntara uttiṣṭhati śarīrāntaragatastu suptajīvasaṃbandhini śarīra uttiṣṭhati,",
  "GSP33brsvbh3u:677": "tataśca na śarīrāntare vyavahāralopa ityarthaḥ /",
  "GSP33brsvbh3u:678": "apica na jīvo nāma kaścitparasmādanya iti /",
  "GSP33brsvbh3u:679": "yathā ghaṭākāśo nāma na paramākāśādanyaḥ /",
  "GSP33brsvbh3u:680": "atha cānya iva yāvadghaṭamanuvartate /",
  "GSP33brsvbh3u:681": "na cāsau durvivecastadupādherghaṭasya viviktatvāt /",
  "GSP33brsvbh3u:682": "evamanādyanirvacanīyāvidyopadhānabhedopādhikalpito jīvo na vastutaḥ paramātmano bhidyate tadupādyudbhavābhibhavābhyāṃ codbhūta ityabhibhūta iva pratīyate /",
  "GSP33brsvbh3u:683": "tataśca suṣuptādāvapi abhibhūta iva",
  "GSP33brsvbh3u:684": "jāgradavasthādiṣūdbhūta iva /",
  "GSP33brsvbh3u:685": "tasya cāvidyātadvāsanopādheranāditayā kāryakāraṇabhāvena pravahataḥ suvivecatayā tadupahito jīvaḥ suviveca iti //9//",
  "GSP33brsvbh3u:687": "START BsVBh_3,2.4.10",
  "GSP33brsvbh3u:688": "mugdhe 'rdhasaṃpattiḥ pariśeṣāt / BBs_3,2.10 /",
  "GSP33brsvbh3u:689": "viśeṣavijñānābhāvānmūrcchā jāgarasvapnāvasthābhyāṃ bhidyate punarutthānācca maraṇāvasthāyāḥ /",
  "GSP33brsvbh3u:690": "ataḥ suṣuptireva mūrcchā viśeṣajñānābhāvāviśeṣāt /",
  "GSP33brsvbh3u:691": "cirānucchvāsavepathuprabhṛtayastu supteravāntaraprabhedāḥ /",
  "GSP33brsvbh3u:692": "tadyathā kaścitsuptotthitaḥ prāha sukhamahamasvāpsaṃ laghūni me gātrāṇi prasannaṃ me mana iti,",
  "GSP33brsvbh3u:693": "kaścitpunarduḥkhamasvāpsaṃ gurūṇi me gātrāṇi bhramatyanavasthitaṃ me mana iti /",
  "GSP33brsvbh3u:694": "na caitāvatā suṣuptirbhidyate /",
  "GSP33brsvbh3u:695": "tathā vikārāntare 'pi mūrcchā na suṣupterbhidyate /",
  "GSP33brsvbh3u:696": "tasmāllokaprasiddhyabhāvānneyaṃ pañcamyavastheti prāptam /",
  "GSP33brsvbh3u:697": "evaṃ prāpta ucyate-",
  "GSP33brsvbh3u:698": "yadyapi viśeṣavijñānopaśamena mohasuṣuptayoḥ sāmyaṃ tathāpi naikyam /",
  "GSP33brsvbh3u:699": "nahi viśeṣavijñānasadbhāvasāmyamātreṇa svapnajāgarayorabhedaḥ /",
  "GSP33brsvbh3u:700": "bāhyendriyavyāpārabhāvābhāvābhyāṃ tu bhede tayoḥ suṣuptamohayorapi prayojanabhedātkāraṇabhedāllakṣaṇabhedācca bhedaḥ /",
  "GSP33brsvbh3u:701": "śramāpanuttyarthā hi brahmaṇā saṃpattiḥ suṣaptam /",
  "GSP33brsvbh3u:702": "śarīratyāgārthā tu brahmaṇā saṃpattirmohaḥ /",
  "GSP33brsvbh3u:703": "yadyapi satyapi mohe na maraṇaṃ tathāpyasati mohe na maraṇamiti maraṇārtho mohaḥ /",
  "GSP33brsvbh3u:704_0": "musalasaṃpātādinimittatvānmohasya śramādinimittatvācca suṣuptasya mukhanetrādivikāralakṣaṇatvānmohasya",
  "GSP33brsvbh3u:704_1": "prasannavadanatvādilakṣaṇabhedācca suṣuptasyāsuṣuptasya tvavāntarabhede 'pi nimittaprayojanalakṣaṇābhedādekatvam /",
  "GSP33brsvbh3u:705": "tasmāt suṣuptamohāvasthayorbrahmaṇā saṃpattāvapi suṣupte yādṛśī saṃpattirna tādṛśī moha ityardhasaṃpattiruktā /",
  "GSP33brsvbh3u:706": "sāmyavaiṣamyābhyāmardhatvam /",
  "GSP33brsvbh3u:707": "yadā naitadavasthāntaraṃ tadā bhedāttatpravilayāya yatnāntaramāstheyam /",
  "GSP33brsvbh3u:708": "abhede tu na yatnāntaramiti cintāprayojanam //10//",
  "GSP33brsvbh3u:710": "START BsVBh_3,2.5.11",
  "GSP33brsvbh3u:711": "na sthānato 'pi parasyobhayaliṅgaṃ sarvatra hi / BBs_3,2.11 /",
  "GSP33brsvbh3u:712": "avāntarasaṃgatimāha-yena brahmaṇā suṣuptādiṣviti /",
  "GSP33brsvbh3u:713_0": "yadyapi 'tadananyatvamārambhaṇaśabdādibhyaḥ'ityatra niṣprapañcameva brahmopapāditaṃ",
  "GSP33brsvbh3u:713_1": "tathāpi prapañcaliṅgānāṃ bahvīnāṃ śrutīnāṃ darśanādbhavati punarvicikitsā atastannivāraṇāyārambhaḥ /",
  "GSP33brsvbh3u:714": "tasya ca tattvajñānamapavargopayogīti prayojanavān vicāraḥ /",
  "GSP33brsvbh3u:715": "tatrobhayaliṅgaśravaṇādubhayarūpatvaṃ brahmaṇaḥ prāptam /",
  "GSP33brsvbh3u:716": "tatrāpi saviśeṣatvanirviśeṣatvayorvirodhātsvābhāvikatvānupapatterekaṃ svato 'paraṃ tu parataḥ /",
  "GSP33brsvbh3u:717": "naca yatparatastadpāramārthikam /",
  "GSP33brsvbh3u:718": "nahi cakṣurādīnāṃ svataḥpramāṇabhūtānāṃ doṣato 'prāmāṇyamapāramārthikam /",
  "GSP33brsvbh3u:719": "viparyayajñānalakṣaṇakāryānutpādaprasaṅgāt /",
  "GSP33brsvbh3u:720": "tasmādubhayaliṅgakaśāstraprāmāṇyādubhayarūpatā brahmaṇaḥ pāramārthikīti prāpta ucyate-na sthānata upādhito 'pi parasya brahmaṇa ubhayacihnatvasaṃbhavaḥ /",
  "GSP33brsvbh3u:721": "ekaṃ hi pāramārthikamanyadadhyāropitam /",
  "GSP33brsvbh3u:722": "pāramārthikatve hyupādhijanitasya rūpasya brahmaṇaḥ pariṇāmo bhavet /",
  "GSP33brsvbh3u:723": "sa ca prākpratiṣiddhaḥ /",
  "GSP33brsvbh3u:724_0": "tatpāriśeṣyātsphaṭikamaṇeriva svabhāvasvacchadhavalasya lākṣārasāvasekopādhirarūṇimā",
  "GSP33brsvbh3u:724_1": "sarvagandhatvādiraupādhiko brahmaṇyadhyasta iti paśyāmo nirviśeṣatāpratipādanārthatvācchrutīnām /",
  "GSP33brsvbh3u:725_0": "saviśeṣatāyāmapi 'yaścāyamasyāṃ pṛthivyāṃ tejomayaḥ'ityādīnāṃ śrutīnāṃ brahmaikatvapratipādanaparatvādekatvanānātvayoścaikasminnasaṃbhavādekatvāṅgatvenaiva",
  "GSP33brsvbh3u:725_1": "nānātvapratipādanaparyavasānāt,",
  "GSP33brsvbh3u:726": "nānātvasya pramāṇāntarasiddhatayānuvādyatvādekatvasya cānadhigatervidheyatvopapatterbhedadarśananindayā ca sākṣādbhūyasībhiḥ",
  "GSP33brsvbh3u:727": "śrutibhirabhedapratipānādākāravadbrahmaviṣayāṇāṃ ca kāsāṃcicchrutīnāmupāsanāparatvamasati bādhake 'nyaparādvacanātpratīyamānamapi gṛhyate /",
  "GSP33brsvbh3u:728": "yathā devatānāṃ vigrahavattvam /",
  "GSP33brsvbh3u:729": "santi cātra sākṣādvaitāpavādenādvaitapratipādanaparāḥ śataśaḥ śrutayaḥ /",
  "GSP33brsvbh3u:730": "kāsāṃcicca dvaitābhidhāyinīnāṃ tatpravilayaparatvam /",
  "GSP33brsvbh3u:731": "tasmānnirviśeṣamekarūpaṃ caitanyaikarasaṃ sadbrahma paramārthataḥ,",
  "GSP33brsvbh3u:732": "viśeṣāśca sarvagandhatvavāmanītvādaya upādhivaśādadhyastā iti siddham /",
  "GSP33brsvbh3u:733": "śeṣamatirohitārtham //11//",
  "GSP33brsvbh3u:735": "START BsVBh_3,2.5.12",
  "GSP33brsvbh3u:736": "na bhedād iti cen na pratyekam atadvacanāt / BBs_3,2.12 / // 12 //",
  "GSP33brsvbh3u:739": "START BsVBh_3,2.5.13",
  "GSP33brsvbh3u:740": "api caivam eke / BBs_3,2.13 / // 13 //",
  "GSP33brsvbh3u:743": "START BsVBh_3,2.5.14",
  "GSP33brsvbh3u:744": "arūpavad eva hi tatpradhānatvāt / BBs_3,2.14 / // 14 //",
  "GSP33brsvbh3u:747": "START BsVBh_3,2.5.15",
  "GSP33brsvbh3u:748": "prakāśavac cāvaiyarthyāt / BBs_3,2.15 / // 15 //",
  "GSP33brsvbh3u:751": "START BsVBh_3,2.5.16",
  "GSP33brsvbh3u:752": "āha ca tanmātram / BBs_3,2.16 / // 16 //",
  "GSP33brsvbh3u:755": "START BsVBh_3,2.5.17",
  "GSP33brsvbh3u:756": "darśayati cātho api smaryate / BBs_3,2.17 / // 17 //",
  "GSP33brsvbh3u:759": "START BsVBh_3,2.5.18",
  "GSP33brsvbh3u:760": "ata eva copamā sūryakādivat / BBs_3,2.18 / // 18 //",
  "GSP33brsvbh3u:763": "START BsVBh_3,2.5.19",
  "GSP33brsvbh3u:764": "ambuvadagrahaṇāt tu na tathātvam / BBs_3,2.19 / // 19 //",
  "GSP33brsvbh3u:767": "START BsVBh_3,2.5.20",
  "GSP33brsvbh3u:768": "vṛddhihrāsabhāktvam antarbhāvād ubhayasāmañjasyād evam / BBs_3,2.20 / // 20 //",
  "GSP33brsvbh3u:771": "START BsVBh_3,2.5.21",
  "GSP33brsvbh3u:772": "darśanāc ca / BBs_3,2.21 /",
  "GSP33brsvbh3u:773": "atra keciddve adhikaraṇe kalpayantīti /",
  "GSP33brsvbh3u:774": "kiṃ sāllakṣaṇaṃ ca prakāśalakṣaṇaṃ ca brahma kiṃ sallakṣaṇameva brahmota prakāśalakṣaṇameveti tatra pūrvapakṣaṃ gṛhṇāti-prakāśavaccāvaiyarthyāt /",
  "GSP33brsvbh3u:775": "cakārātsacca /",
  "GSP33brsvbh3u:776": "avaiyarthyāt /",
  "GSP33brsvbh3u:777": "brahmaṇi sacchruteḥ siddhāntayati-āha ca tanmātram /",
  "GSP33brsvbh3u:778": "prakāśamātram /",
  "GSP33brsvbh3u:779": "nahi sattvaṃ nāma prakāśarūpādanyat,",
  "GSP33brsvbh3u:780": "yathā sarvagandhatvādayo 'pi tu prakāśarūpameva saditi nobhayarūpatvaṃ brahmaṇa ityarthaḥ /",
  "GSP33brsvbh3u:781": "tadetadanenopanyasya dūṣitam /",
  "GSP33brsvbh3u:782": "sattāprakāśayorekatve nobhayalakṣaṇatvam /",
  "GSP33brsvbh3u:783": "bhede na sthānato 'pīti nirākṛtamiti nādhikaraṇāntaraṃ prayojayati /",
  "GSP33brsvbh3u:784": "paramārthatastvabheda eva prakarṣaprakāśavaditi /",
  "GSP33brsvbh3u:785": "sarveṣāṃ ca sādhāraṇe pravilayārthatve sati ' arūpavadeva hi tatpradhānatvāt' iti vinigamanakāraṇavacanamanavakāśaṃ syāt /",
  "GSP33brsvbh3u:786": "evaṃ hi tasyāvakāśaḥ syādyāda kāścidupāsanāparatayā rūpamācakṣīran kāścinnīrūpabrahmapratipādanaparā bhaveyuḥ /",
  "GSP33brsvbh3u:787": "sarvāsāṃ tu pravilayārthatvena nīrūpabrahmapratipādanārthatve ukto",
  "GSP33brsvbh3u:788": "vinigamanaheturna syādityarthaḥ /",
  "GSP33brsvbh3u:789": "ekaniyogapratīteḥ prayājadarśapūrṇamāsavākyavadityadhikārābhiprāyam,",
  "GSP33brsvbh3u:790": "anubandhabhedāttu bhinno 'nayorapi niyoga iti /",
  "GSP33brsvbh3u:791": "ko 'yaṃ prapañcapravilaya iti /",
  "GSP33brsvbh3u:792": "vāstavasya vā prapañcasya pravilayaḥ sarpiṣa ivāgnisaṃyogāt /",
  "GSP33brsvbh3u:793": "samāropitasya vā rajjvāṃ sarpabhāvasyeva rajjutattvaparijñānāt /",
  "GSP33brsvbh3u:794": "na tāvadvāstavaḥ sarvasādhāraṇaḥ pṛthivyādiprapañcaḥ puruṣamātreṇa śakyaḥ samucchettum /",
  "GSP33brsvbh3u:795": "apica prahlādaśukādibhiḥ puruṣadhaureyaiḥ samūlamunmūlitaḥ prapañca iti śūnyaṃ jagadbhavet /",
  "GSP33brsvbh3u:796": "naca vāstavaṃ tattvajñānena śakyaṃ samucchettum /",
  "GSP33brsvbh3u:797": "āropitarūpavirodhitvātattvajñānasyetyuktam /",
  "GSP33brsvbh3u:798": "samāropitarūpastu prapañco brahmatattvajñāpanaparaireva vākyairbrahmatattvamavabodhayadbhiḥ śakyaḥ samucchettumiti kṛtamatra vidhinā /",
  "GSP33brsvbh3u:799": "nahi vidhiśatenāpi vinā tattvāvabodhanaṃ pravartasvātmajñāna iti vā kuru prapañcapravilayaṃ veti pravartitaḥ śaknoti prapañcapravilayaṃ kartum /",
  "GSP33brsvbh3u:800": "na cāsyātmajñānavidhiṃ vinā vedāntārthabrahmatattvāvabodho na bhavati /",
  "GSP33brsvbh3u:801": "maulikasya svādhyāyādhyayanavidhereva vivakṣitārthatayā sakalasya vedarāśeḥ phalavadarthāvabodhanaparatāmāpādayato vidyamānatvāt /",
  "GSP33brsvbh3u:802": "anyathā karmavidhivākyānyapi vidhyantaramapekṣeranniti /",
  "GSP33brsvbh3u:803": "naca cintāsākṣātkārayorvidhiriti tattvasamīkṣāyāmasmābhirūpapāditam /",
  "GSP33brsvbh3u:804": "vistareṇa cāyamarthastatraiva prapañcitaḥ /",
  "GSP33brsvbh3u:805": "tasmāt 'jartilayavāgvā juhuyāt'itivadvidhisarūpā ete 'ātmā vā are draṣṭavya'ityādayo na tu vidhaya iti /",
  "GSP33brsvbh3u:806": "tadidamuktam-draṣṭavyādiśabdā api tattvābhimudhīkaraṇapradhānā na tattvāvabodhavidhipradhānā iti /",
  "GSP33brsvbh3u:807": "apica brahmatattvaṃ niṣprapañcamuktaṃ na tatra niyojyaḥ kaścitsaṃbhavati /",
  "GSP33brsvbh3u:808": "jīvo hi niyojyo bhavet,",
  "GSP33brsvbh3u:809": "sa cetprapañcapakṣe vartate ko niyojyastasyocchinnatvāt /",
  "GSP33brsvbh3u:810": "atha brahmapakṣe tathāpyaniyojyaḥ,",
  "GSP33brsvbh3u:811": "brahmaṇo 'niyojyatvāt /",
  "GSP33brsvbh3u:812": "atha brahmaṇo 'nanyo 'pyavidyayānya iveti niyojyaḥ /",
  "GSP33brsvbh3u:813": "tadayuktam /",
  "GSP33brsvbh3u:814": "brahmabhāvaṃ pāramārthikamavagamayatāgamenāvidyāyā nirastatvāt /",
  "GSP33brsvbh3u:815": "tasmānniyojyābhāvādapi na niyogaḥ /",
  "GSP33brsvbh3u:816": "tadidamuktam-jīvo nāma prapañcapakṣasyaiveti /",
  "GSP33brsvbh3u:817": "apica jñānavidhiparatve tanmātrāttu jñānasyānutpattestattvapratipādanaparatvamabhyupagamanīyam /",
  "GSP33brsvbh3u:818": "tatra varaṃ tattvapratipādanaparatvamevāstu tasyāvaśyābhyupagantavyatvenobhayavādisiddhatvāt /",
  "GSP33brsvbh3u:819": "evaṃ ca kṛtaṃ tattvajñānavidhinetyāha-jñeyābhimukhasyāpīti /",
  "GSP33brsvbh3u:820": "naca jñānādāne pramāṇānapekṣasyāsti kaścidupayogo vidheḥ /",
  "GSP33brsvbh3u:821": "evaṃ hi tadubhayogo bhavedyadyanyathākāraṃ jñānamanyathādadhīta /",
  "GSP33brsvbh3u:822": "naca tacchakyaṃ vāpi yuktamityāha-naca",
  "GSP33brsvbh3u:823": "pramāṇāntareṇeti /",
  "GSP33brsvbh3u:824": "kiñcānyanniyoganiṣṭhatayaiva ca paryavasyatyāmnāye yadabhyupagataṃbhavadbhiḥ śāstraparyālocanayāniyojyabrahmātmatvaṃ jīvasyeti tadetacchāstrāvirodhādapramāṇakam /",
  "GSP33brsvbh3u:825": "athaitacchāstramaniyojyabrahmātmatvaṃ ca jīvasya pratipādayati jīvaṃ ca niyuktaṃ tato dvyarthaṃ ca viruddhārthaṃ ca syādityāha-atheti /",
  "GSP33brsvbh3u:826": "darśapaurṇamāsādivākyeṣu jīvasyāniyojyasyāpi vastuto 'dhyastaniyojyabhāvasya niyojyatā yuktā /",
  "GSP33brsvbh3u:827": "nahi tadvākyaṃ tasya niyojyatāmāhāpi tu laukikapramāṇasiddhāṃ niyojyatāmāśritya darśapūrṇamāsau vidhatte /",
  "GSP33brsvbh3u:828": "idaṃ tu niyojyatāmapanayati ca niyuṅkte ceti durghaṭamiti bhāvaḥ /",
  "GSP33brsvbh3u:829": "niyogaparatāyāṃ ceti /",
  "GSP33brsvbh3u:830": "paurvāparyālocanayā vedāntānāṃ tattvaniṣṭhatā śrutā na śrutā niyoganiṣṭhatetyarthaḥ /",
  "GSP33brsvbh3u:831": "apica",
  "GSP33brsvbh3u:832": "niyoganiṣṭhatve vākyasya darśapaurṇāmāsakarmaṇa ivāpūrvāvāntaravyāpārādātmajñānakarmaṇo 'pyapūrvāvāntaravyāpārādeva svargādiphalavanmokṣasyānandarūpaphalasya siddhiḥ /",
  "GSP33brsvbh3u:833": "tathā cānityatvaṃ sātiśayatvaṃ",
  "GSP33brsvbh3u:834": "svargavadbhavedityāha-karmaphalavaditi /",
  "GSP33brsvbh3u:835": "apica brahmavākyeṣviti /",
  "GSP33brsvbh3u:836": "saprapañcaniṣprapañcopadeśeṣu hi sādhyānubandhabhedādekaniyogatvamasiddham /",
  "GSP33brsvbh3u:837": "darśapaurṇamāsaprayājavākyeṣu tu yadyapyanubandhabhedastathāpyadhikārāṃśasya sādhyasya bhedābhāvādabheda iti //21//",
  "GSP33brsvbh3u:839": "START BsVBh_3,2.6.22",
  "GSP33brsvbh3u:840": "prakṛtaitāvattvaṃ hi pratiṣedhati tato bravīti ca bhūyaḥ / BBs_3,2.22 /",
  "GSP33brsvbh3u:841": "adhikaraṇaviṣayamāha-dve vāva brahmaṇo rūpe iti /",
  "GSP33brsvbh3u:842": "dve eva brahmaṇo rūpe brahmaṇaḥ paramārthato 'rūpasyādhyāropite dve eva rūpe tābhyāṃ hi tadrūpyate /",
  "GSP33brsvbh3u:843": "te darśayati-mūrtaṃ caivāmūrtaṃ ca /",
  "GSP33brsvbh3u:844": "samuccīyamānāvadhāraṇam /",
  "GSP33brsvbh3u:845": "atra pṛthivyaptejāṃsi trīṇi bhūtāni brahmaṇo rūpaṃ mūrtaṃ mūrcchitāvayavamitaretarānupraviṣṭāvayavaṃ kaṭhinamiti yāvat /",
  "GSP33brsvbh3u:846": "tasyaiva viśeṣaṇāntarāṇi-martyaṃ maraṇadharmakam /",
  "GSP33brsvbh3u:847": "sthitamavyāpi /",
  "GSP33brsvbh3u:848": "avacchinnamiti yāvat /",
  "GSP33brsvbh3u:849": "sat anyebhyo viśiṣyamāṇamasādhāraṇadharmavaditi yāvat /",
  "GSP33brsvbh3u:850": "gandhasnehoṣṇatāścānyonyavyavacchedahetavo 'sādhāraṇā dharmāḥ /",
  "GSP33brsvbh3u:851": "tasyaitasya brahmarūpasya tejo 'bannasya caturviśeṣaṇasyaiṣa rasaḥ sāro ya eṣa savitā tapati /",
  "GSP33brsvbh3u:852": "athāmūrtaṃ vāyuścāntarikṣaṃ ca taddhi na kaṭhinamityamūrtametadamṛtamamaraṇadharmakam /",
  "GSP33brsvbh3u:853": "mūrtaṃ hi mūrtāntareṇābhihanyamānamavayavaviśleṣāddhvaṃsate natu tathābhāvaḥ saṃbhavatyamūrtasya /",
  "GSP33brsvbh3u:854": "etadyadeti gacchati vyāpnotīti /",
  "GSP33brsvbh3u:855": "etattyaṃ nityaparokṣamityarthaḥ /",
  "GSP33brsvbh3u:856": "tasyaitasyāmūrtasyaitasyāmṛtasyaitasya yata etasya tyasyaiṣa raso ya eṣa etasmin savitṛmaṇḍale puruṣaḥ /",
  "GSP33brsvbh3u:857": "karaṇātmako hiraṇyagarbhaprāṇāhvayastyasya hyeṣa rasaḥ sāro nityaparokṣatā ca sāmyamityadhidaivatam /",
  "GSP33brsvbh3u:858_0": "athādhyātmamidameva mūrtaṃ yadanyatprāṇāntarākāśābhyāṃ bhūtatrayaṃ śarīrārambhakametanmartyametatsthitametatsattasyaitasya",
  "GSP33brsvbh3u:858_1": "mūrtasyaitasya martyasyaitasya sthitasyaitasya sata eṣa raso yaccakṣuḥ sato hyoṣa rasa iti /",
  "GSP33brsvbh3u:859_0": "athāmūrtaṃ prāṇaśca yaścāyamantarātmannākāśa etadamṛtametadyadetattyaṃ tasyaitasyāmūrtasyaitasyāmṛtasyaitasya",
  "GSP33brsvbh3u:859_1": "yata etasya tyasyaiṣa raso yo 'yaṃ dakṣiṇekṣan puruṣastyasya hyeṣa rasaḥ /",
  "GSP33brsvbh3u:860": "liṅgasya hi karaṇātmakasya hiraṇyagarbhasya dakṣiṇamakṣyadhiṣṭhānaṃ śruteradhigatam /",
  "GSP33brsvbh3u:861": "tadevaṃ brahmaṇa aupādhikayormūrtāmūrtayorādhyātmikādhidaivikayoḥ kāryakāraṇabhāvena vibhāgo vyākhyātaḥ sattyacchabdavācyayoḥ /",
  "GSP33brsvbh3u:862": "athedānīṃ tasya karaṇātmanaḥ puruṣasya liṅgasya rūpaṃ vaktavyam /",
  "GSP33brsvbh3u:863": "mūrtāmūrtavāsanāvijñānamayaṃ vicitraṃ māyāmahendrajālopamaṃ tadvicitrairdṛṣṭāntairādarśayati-'tadyathā māhārajanaṃ'ityādināṃ /",
  "GSP33brsvbh3u:864": "etaduktaṃ bhati-mūrtāmūrtavāsanāvijñānamayasya vicitraṃ rūpaṃ liṅgasyeti /",
  "GSP33brsvbh3u:865": "tadevaṃ",
  "GSP33brsvbh3u:866": "niravaśeṣaṃ savāsanaṃ satyarūpamuktvā yattatsatyasya satyamuktaṃ brahma tatsvarūpāvadhāraṇārthamidamārabhyate /",
  "GSP33brsvbh3u:867_0": "yataḥ satyasya rūpaṃ niḥśeṣamuktamato 'vaśiṣṭaṃ satyasya yatsatyaṃ tasyānantaraṃ",
  "GSP33brsvbh3u:867_1": "taduktihetukaṃ svarūpaṃ vaktavyamityāha-athāta ādeśaḥkathanaṃ satyasatyasya paramātmanastamāha-neti netīti /",
  "GSP33brsvbh3u:868": "etadarthakathanārthamidamadhikaraṇam /",
  "GSP33brsvbh3u:869": "nanu kimetāvadevādeśyamutetaḥ paramanyatapyastītyata āha-nahyetasmādbrahmaṇa iti /",
  "GSP33brsvbh3u:870": "netyādiṣṭādanyatparamasti yadādeśyaṃ bhavet /",
  "GSP33brsvbh3u:871": "tasmādetāvadevādeśyaṃ nāparamastītyarthaḥ /",
  "GSP33brsvbh3u:872": "atraivamarthenetinā yatsaṃnihitaṃ parāmṛṣṭaṃ tanniṣidhyate nañā saṃnihitaṃ ca mūrtāmūrtaṃ savāsanaṃ rūpadvayam /",
  "GSP33brsvbh3u:873": "tadavacchedakatvena ca brahma /",
  "GSP33brsvbh3u:874": "tatredaṃ vicāryate-kiṃ rūpadvayaṃ savāsanaṃ brahma ca sarvameva ca pratiṣidhyate,",
  "GSP33brsvbh3u:875": "uta brahmaivātha savāsanaṃ rūpadvayaṃ brahma tu pariśiṣyata iti /",
  "GSP33brsvbh3u:876": "yadyapi teṣu teṣu vedāntapradeśeṣu brahmasvarūpaṃ pratipāditaṃ tadasadbhāvajñānaṃ ca ninditam /",
  "GSP33brsvbh3u:877": "'astītyevopalabdhavyaḥ'iti cāsya sattvamavadhāritaṃ tathāpi sadbodharūpaṃ tadbrahma savāsanamūrtāmūrtarūpasādhāraṇatayā ca sāmānyaṃ tasya caite viśeṣā mūrtāmūrtādayaḥ /",
  "GSP33brsvbh3u:878": "naca tattadviśeṣaniṣedhe sāmānyamavasthātumarhati nirviśeṣasya",
  "GSP33brsvbh3u:879": "sāmānyasyāyogāt /",
  "GSP33brsvbh3u:880": "yathāhuḥ-'nirviśeṣaṃ na sāmānyaṃ bhavecchaśaviṣāṇavat'iti /",
  "GSP33brsvbh3u:881": "tasmāttadviśeṣaniṣedhe 'pi tatsāmānyasya brahmaṇo 'navasthānātsarvasyaivāyaṃ niṣedhaḥ /",
  "GSP33brsvbh3u:882": "ata eva nahyetasmāditi netyanyatparamastīti niṣedhāt paraṃ nāstīti sarvaniṣedhameva tattvamāha śrutiḥ /",
  "GSP33brsvbh3u:883": "'astītyevopalabdhavyaḥ'iti copāsanāvidhānavanneyaṃ,",
  "GSP33brsvbh3u:884": "na tvastitvamevāsya tattvam /",
  "GSP33brsvbh3u:885": "tatpraśaṃsārtha cāsadbhāvajñānanindā /",
  "GSP33brsvbh3u:886": "yaccānyatra brahmasvarūpapratipādanaṃ tadapi mūrtāmūrtarūpapratipādanavanniṣedhārtham /",
  "GSP33brsvbh3u:887": "asaṃnihito 'pi ca tatra niṣedho yogyatvātsaṃbhansyate /",
  "GSP33brsvbh3u:888": "yathāhuḥ-'yena yasyābhisaṃbandho dūrasthasyāpi tena saḥ'iti /",
  "GSP33brsvbh3u:889": "tasmātsarvasyaivāviśeṣeṇa niṣedha iti prathamaḥ pakṣaḥ /",
  "GSP33brsvbh3u:890": "athavā pṛthivyādiprapañcasya samastasya pratyakṣādipramāṇasiddhatvāt,",
  "GSP33brsvbh3u:891": "brahmaṇastu vāṅmanasāgocaratayā sakalapramāṇavirahāt,",
  "GSP33brsvbh3u:892": "katarasyāstu niṣedha iti viśaye prapañcapratiṣedhe samastapratyakṣādivyākopaprasaṅgāt,",
  "GSP33brsvbh3u:893": "brahmapratiṣedhe tvavyākopādbrahmaiva pratiṣedhena saṃbadhyate yogyatvānna prapañcastadvaiparītyāt,",
  "GSP33brsvbh3u:894": "vīpsā tu tadatyantābhāvasūcanāyeti madhyamaḥ pakṣaḥ /",
  "GSP33brsvbh3u:895": "tatra prathamaṃ pakṣaṃ nirākaroti-na tāvadubhayapratiṣedha upapadyate śūnyavādaprasaṅgāditi /",
  "GSP33brsvbh3u:896": "ayamabhisaṃdhiḥ-upādhayo hyamī pṛthivyādayo 'vidyākalpitā na tu śoṇakarkādaya iva viśeṣā aśvatvasya /",
  "GSP33brsvbh3u:897": "na copādhivigame upahitasyābhāvo 'pratītirvā /",
  "GSP33brsvbh3u:898": "nahyupādīnāṃ darpaṇamaṇikṛpāṇādīnāmapagame mukhasyābhāvo 'pratitirvā /",
  "GSP33brsvbh3u:899": "tasmādupādhiniṣedhe 'pi nopahitasya śaśaviṣāṇāyamānatāpratyayo vā /",
  "GSP33brsvbh3u:900": "na cetīti saṃnidhānāviśeṣātsarvasya pratiṣedhyatvamiti yuktam /",
  "GSP33brsvbh3u:901": "nahi bhāvamanupāśritya pratiṣedha upapadyate /",
  "GSP33brsvbh3u:902": "kiñciddhi kvacinniṣidhyate /",
  "GSP33brsvbh3u:903": "nahyanāśrayaḥ pratiṣedhaḥ śakyaḥ pratipattum /",
  "GSP33brsvbh3u:904": "tadidamuktam-apariśiṣyamāṇe cānyasminya itaraḥ pratiṣeddhumārabhyate tasya pratiṣedbhumaśakyatvāttasyaiva paramārthatvāpatteḥ pratiṣedhānupapattiḥ /",
  "GSP33brsvbh3u:905": "madhyamaṃ pakṣaṃ pratikṣipati-nāpi brahmapratiṣedha upapadyate /",
  "GSP33brsvbh3u:906": "yuktaṃ yannaisargikāvidyāprāptaḥ prapañcaḥ pratiṣidhyate prāptipūrvakatvātpratiṣedhasya /",
  "GSP33brsvbh3u:907": "brahma tu nāvidyāsiddhaṃ,",
  "GSP33brsvbh3u:908": "nāpi pramāṇāntarāt /",
  "GSP33brsvbh3u:909": "tasmācchabdena prāptaṃ pratiṣedhanīyam /",
  "GSP33brsvbh3u:910": "tathāca yastasya śabdaḥ prāpakaḥ sa tatpara iti sa brahmaṇi pramāṇamiti kathamasya niṣedho 'pi pramāṇavān /",
  "GSP33brsvbh3u:911": "naca paryudāsādhikaraṇapūrvapakṣanyāyena vikalpaḥ vastuni siddhasvabhāve tadanupapatteḥ /",
  "GSP33brsvbh3u:912": "na cāvāṅmanasagocaro buddhāvalekhituṃ śakyaḥ /",
  "GSP33brsvbh3u:913": "aśakyaśca kathaṃ niṣidhyate /",
  "GSP33brsvbh3u:914": "prapañcastvanādyavidyāsiddho 'nūdya brahmaṇi pratiṣidyata iti yuktam /",
  "GSP33brsvbh3u:915": "tadimāmanupapattimabhipretyoktam-'nāpi brahmapratiṣedha upapadyate'iti /",
  "GSP33brsvbh3u:916": "hetvantaramāha-brahma te bravāṇīti /",
  "GSP33brsvbh3u:917": "upakramavirodhāditi /",
  "GSP33brsvbh3u:918": "upakramaparāmarśopasaṃhāraparyālocanayā hi vedāntānāṃ sarveṣāmeva brahmaparatvamupapāditaṃ prathame 'dhyāye /",
  "GSP33brsvbh3u:919": "na cāsatyāmākāṅkṣāyāṃ dūratarasthena pratiṣedhenaiṣāṃ saṃbandhaḥ saṃbhavati /",
  "GSP33brsvbh3u:920": "yacca vāṅmanasātītatayā brahmaṇastatpratiṣedhasya na pramāṇāntaravirodha iti tatrāha-vāṅmanasātītatvamapīti /",
  "GSP33brsvbh3u:921": "pratipādayanti vedāntā mahatā prayatnena brahma /",
  "GSP33brsvbh3u:922": "naca niṣedhāya tatpratipādanam,",
  "GSP33brsvbh3u:923": "anupapatterityuktamadhastāt /",
  "GSP33brsvbh3u:924": "idānīṃ tu niṣprayojanamityuktaṃ 'prakṣālanāddhi paṅkasya'iti nyāyāt /",
  "GSP33brsvbh3u:925": "tasmādvedāntavācā manasi saṃnidhānādbrahmaṇo vāṅmanasātītatvaṃ nāñjasamapi tu pratipādanaprakriyopakrama eṣaḥ /",
  "GSP33brsvbh3u:926": "yathā gavādayo viṣayāḥ sākṣācchṛṅgagrāhikayā pratipādyante pratiyante ca naivaṃ brahma /",
  "GSP33brsvbh3u:927": "yathāhuḥ-'bhedaprapañcavilayadvāreṇa ca nirūpaṇam'iti /",
  "GSP33brsvbh3u:928": "nanu prakṛtapratiṣedhe brahmaṇo 'pi kasmānna pratiṣedha ityata āha-taddhi prakṛtaṃ prapañcitaṃ ceti /",
  "GSP33brsvbh3u:929": "pradhānaṃ prakṛtaṃ prapañcaśca pradhānaṃ na brahma tasya ṣaṣṭhyantatayā prapañcāvacchedakatvenāpradhānatvādityarthaḥ /",
  "GSP33brsvbh3u:930": "tato 'nyadbravītīti neti netīti pratiṣedhādanyadbhūyo bravītīti tannirvacanam /",
  "GSP33brsvbh3u:931": "nahyetasmādityasya yadā nahyetasmāditi neti netyādiṣṭādbrahmaṇo 'nyatparamastīti vyākhyānaṃ tadā prapañcapratiṣedhādanyadbrahmaiva bravītīti vyākhyeyam /",
  "GSP33brsvbh3u:932": "yadā tu nahyetasmāditi sarvanāmnā pratiṣedho brahmaṇa ādeśaḥ parāmṛśyate tadāpi prapañcapratiṣedhamātraṃ na pratipattavyamapi tu tena pratiṣedhena bhāvarūpaṃ brahmopalakṣyate /",
  "GSP33brsvbh3u:933": "kasmādityata āha-tato bravīti ca bhūya iti /",
  "GSP33brsvbh3u:934": "yasmātpratiṣedhasya parastādapi bravīti /",
  "GSP33brsvbh3u:935": "atha brahmaṇo nāmadheyaṃ nāma satyasya satyamiti tadvyācaṣṭe śrutiḥ-'prāṇā vai satyam'iti /",
  "GSP33brsvbh3u:936": "mahārajanādyupamitaṃ liṅgamupalaṅayati /",
  "GSP33brsvbh3u:937": "tat khalu satyamitarāpekṣayā tasyāpi paraṃ satyaṃ brahma /",
  "GSP33brsvbh3u:938": "tadevaṃ yataḥ pratiṣedhasya parastādbravīti tasmānna prapañcapratiṣedhamātraṃ brahmāpi tu bhāvarūpamiti /",
  "GSP33brsvbh3u:939": "tadevaṃ pūrvasmin vyākhyāne nirvacanaṃ bravītīti vyākhyātam /",
  "GSP33brsvbh3u:940": "asmistuṃ satyasya satyamiti bravītīti vyākhyeyam /",
  "GSP33brsvbh3u:941": "śeṣamatirohitārtham //23//",
  "GSP33brsvbh3u:943": "START BsVBh_3,2.6.24",
  "GSP33brsvbh3u:944": "api ca saṃrādhane pratyakṣānumānābhyām / BBs_3,2.24 / // 24 //",
  "GSP33brsvbh3u:947": "START BsVBh_3,2.6.25",
  "GSP33brsvbh3u:948": "prakāśādivaccāvaiśeṣyaṃ prakāśaś ca karmaṇyabhyāsāt / BBs_3,2.25 / // 25 //",
  "GSP33brsvbh3u:951": "START BsVBh_3,2.5.26",
  "GSP33brsvbh3u:952": "ato 'nantena tathā hi liṅgam / BBs_3,2.26 / // 26 //",
  "GSP33brsvbh3u:955": "START BsVBh_3,2.6.27",
  "GSP33brsvbh3u:956": "ubhayavyapadeśāttvahikuṇḍalavat / BBs_3,2.27 /",
  "GSP33brsvbh3u:957": "anenāhirūpeṇābhedaḥ /",
  "GSP33brsvbh3u:958": "kuṇḍalādirūpeṇa tu bheda ityuktaṃ tena viṣayabhedādbhedābhedayoravirodha ityekaviṣayatvena vā sarvadopalabdheravirodhaḥ /",
  "GSP33brsvbh3u:959": "viruddhamiti hi naḥ kva saṃpratyayo na yatpramāṇenopalabhyate /",
  "GSP33brsvbh3u:960": "āgamataśca pramāṇādekagocarāvapi bhedābhedau pratīyamānau na virodhamāvahataḥ savitṛprakāśayoriva pratyakṣātpramāṇādbhedābhedāviti //27//",
  "GSP33brsvbh3u:962": "START BsVBh_3,2.6.28",
  "GSP33brsvbh3u:963": "prakāśāśrayavadvā tejastvāt / BBs_3,2.28 /",
  "GSP33brsvbh3u:964": "prakārāntareṇa bhedābhedayoravirodhamāha-prakāśāśrayavadvā tejastvāt //28//",
  "GSP33brsvbh3u:966": "START BsVBh_3,2.6.29",
  "GSP33brsvbh3u:967": "tadevaṃ paramatamupanyasya svamatamāha-",
  "GSP33brsvbh3u:968": "pūrvavad vā / BBs_3,2.29 /",
  "GSP33brsvbh3u:969": "ayamabhisaṃdhiḥ-yasya mataṃ vastuno 'hitvenābhedaḥ /",
  "GSP33brsvbh3u:970": "kuṇḍalatvena bheda iti,",
  "GSP33brsvbh3u:971": "sa evaṃ bruvāṇaḥ praṣṭavyo jāyate,",
  "GSP33brsvbh3u:972": "kimahitvakuṇḍalatve vastuno bhinne utābhinne iti /",
  "GSP33brsvbh3u:973": "yadi bhinne,",
  "GSP33brsvbh3u:974": "ahitvakuṇḍalatve bhinne iti vaktavyaṃ na tu vastunastābhyāṃ bhedābhedau /",
  "GSP33brsvbh3u:975": "nahyanyabhedābhedābhyāmanyadbhinnamabhinnaṃ vā bhavitumarhati /",
  "GSP33brsvbh3u:976": "atiprasaṅgāt /",
  "GSP33brsvbh3u:977": "atha vastuno na bhidyete ahitvakuṇḍalatve tathā sati ko bhedābhedayorviṣayabhedastayorvastuno 'nanyatvenābhedāt /",
  "GSP33brsvbh3u:978": "na caikaviṣayatve 'pi sadānubhūyamānatvādbhedābhedayoravirodhaḥ svarūpaviruddhayorapyavirodhe kva nāma virodho vyavatiṣṭheta /",
  "GSP33brsvbh3u:979": "naca sadānubhūyamānaṃ vicārāsahaṃ bhāvikaṃ bhavitumarhati /",
  "GSP33brsvbh3u:980": "dehātmabhāvasyāpi sarvadānubhūyamānasya bhāvikatvaprasaṅgāt /",
  "GSP33brsvbh3u:981": "prapañcitaṃ caitadasmābhiḥ prathamasūtra iti neha prapañcitam /",
  "GSP33brsvbh3u:982": "tasmādanādyavidyāvikrīḍitamevaikasyātmano jīvabhāvabhedo na bhāvikaḥ /",
  "GSP33brsvbh3u:983": "tathāca tattvajñānadavidyānivṛttāvapavargasiddhiḥ /",
  "GSP33brsvbh3u:984": "tāttvikatve tvasya na jñānānnivṛttisaṃbhavaḥ /",
  "GSP33brsvbh3u:985": "naca tattvajñānādanyadapavargasādhanamasti /",
  "GSP33brsvbh3u:986": "yathāha śrutiḥ-'tameva viditvātimṛtyumeti nānyaḥ panthā vidyate 'yanāya'iti /",
  "GSP33brsvbh3u:987": "śeṣamatirohitārtham //29//",
  "GSP33brsvbh3u:989": "START BsVBh_3,2.6.30",
  "GSP33brsvbh3u:990": "pratiṣedhāc ca / BBs_3,2.30 / // 30 //",
  "GSP33brsvbh3u:993": "START BsVBh_3,2.7.31",
  "GSP33brsvbh3u:994": "paramataḥ setūnmānasaṃbandhabhedavyapadeśebhyaḥ / BBs_3,2.31 /",
  "GSP33brsvbh3u:995": "yadyapi śrutiprācuryādbrahmavyatiriktaṃ tattvaṃ nāstītyavadhāritaṃ tathāpi setvādiśrutīnāmāpātatastadvirodhadarśanāttatpratisamādhānārthamayamārambhaḥ /",
  "GSP33brsvbh3u:996": "jāṅgalaṃsthalam /",
  "GSP33brsvbh3u:997": "prakāśavadanantavajjyotiṣmadāyatanavaditi pādā brahmaṇaścatvārasteṣāṃ pādānāmardhānyaṣṭau śaphāḥ /",
  "GSP33brsvbh3u:998": "te 'ṣṭāvasya brahmaṇa ityaṣṭaśaphaṃ brahma /",
  "GSP33brsvbh3u:999": "ṣoḍaśa kalā asyeti ṣośakalam /",
  "GSP33brsvbh3u:1000": "tadyathā prācī pratīcī dakṣiṇodīcīti catasraḥ kalā avayavā iva kalāḥ sa prakāśavānnāma prathamaḥ pādaḥ /",
  "GSP33brsvbh3u:1001": "etadupāsanāyāṃ prakāśavān mukhyo bhavatīti prakāśavān pādaḥ /",
  "GSP33brsvbh3u:1002": "athāparāḥ pṛthivyantarikṣaṃ dyauḥ samudra iti catasraḥ kalā eṣa dvitīyaḥ pādo 'nantavānnāma /",
  "GSP33brsvbh3u:1003": "so 'yamanantavattvena guṇenopāsyamāno 'nantatvamupāsakasyāvahatīti anantavān pādaḥ /",
  "GSP33brsvbh3u:1004": "athāgniḥ sūryaścandramā vidyuditi catasraḥ kalāḥ sa jyotiṣmānnāma pādastṛtīyastadupāsanājjyotiṣmān bhavatīti jyotiṣmān pādaḥ /",
  "GSP33brsvbh3u:1005": "atha ghrāṇaścakṣuḥ śrotraṃ vāgiti catasraḥ kalāścaturthaḥ pāda āyatanavānnāma /",
  "GSP33brsvbh3u:1006": "ete ghrāṇādayo hi gandhādiviṣayā mana āyatanamāśritya bhogasādhanaṃ bhavantītyāyatanavānnāma pādaḥ /",
  "GSP33brsvbh3u:1007": "tadevaṃ catuṣpādbrahmāṣṭaśaphaṃ ṣoḍaṣakalamunmiṣitaṃ śrutyā /",
  "GSP33brsvbh3u:1008": "atastato brahmaṇaḥ paramanyadasti /",
  "GSP33brsvbh3u:1009": "syādetat /",
  "GSP33brsvbh3u:1010": "asti cet parisaṃkhyāyocyatāmetāvaditi /",
  "GSP33brsvbh3u:1011": "ata āha-amitamastīti /",
  "GSP33brsvbh3u:1012": "pramāṇasiddham /",
  "GSP33brsvbh3u:1013": "na tvetāvadityarthaḥ /",
  "GSP33brsvbh3u:1014": "bhedavyapadeśaśca triprakāraḥ-ādhārataścātideśataścāvadhitaśca //31//",
  "GSP33brsvbh3u:1016": "START BsVBh_3,2.7.32",
  "GSP33brsvbh3u:1017": "sāmānyāt tu / BBs_3,2.32 /",
  "GSP33brsvbh3u:1018": "jagatastanmaryādānāṃ ca vidhārakatvaṃ ca setusāmānyam /",
  "GSP33brsvbh3u:1019": "yathā hi tantavaḥ paṭaṃ vidhārayanti tadupādānatvādevaṃ brahmāpi jagadvidhārayati tadupapādakatvāt /",
  "GSP33brsvbh3u:1020": "tanmaryādānāṃ ca vidhārakaṃ brahma /",
  "GSP33brsvbh3u:1021": "itarathāticapalasthūlabalavatkallolamālākalilo jalanidhirilāparimaṇḍalamavagilet /",
  "GSP33brsvbh3u:1022": "vaḍavānalo vā visphurjitajvālājaṭilo jagadbhasmasādbhāvayet /",
  "GSP33brsvbh3u:1023": "pavanaḥ pracaṇḍo vākāṇḍameva brahmāṇḍaṃ vighaṭayediti /",
  "GSP33brsvbh3u:1024": "tathāca śrutiḥ-'bhīṣāsmādvātaḥ pavate'ityādikā //32//",
  "GSP33brsvbh3u:1026": "START BsVBh_3,2.7.33",
  "GSP33brsvbh3u:1027": "buddhyarthaḥ pādavat / BBs_3,2.33 /",
  "GSP33brsvbh3u:1028": "manaso brahmapratīkasya samāropitabrahmabhāvasya vāgghrāṇaścakṣuḥ śrotramiti catvāraḥ pādāḥ /",
  "GSP33brsvbh3u:1029": "mano hi vaktavyaghrātavyadraṣṭavyaśrotavyān gocarān vāgādibhiḥ saṃcaratīti saṃcaraṇasādhāraṇatayā manasaḥ pādastadidamadhyātman /",
  "GSP33brsvbh3u:1030": "ākāśasya brahmapratīkasyāgnirvāyurādityo diśa iti catvāraḥ pādāḥ /",
  "GSP33brsvbh3u:1031": "te hi vyāpino nabhasa udara iva goḥ pādā vilagnā upalakṣyanta iti pādāstadidamadhidaivatam /",
  "GSP33brsvbh3u:1032": "tadanena pādavaditi vaidikaṃ nidarśanaṃ vyākhyāya laukikaṃ cedaṃ nidarśanamityāha-athavā pādavaditi /",
  "GSP33brsvbh3u:1033": "tadvaditi /",
  "GSP33brsvbh3u:1034": "ihāpi mandabuddhīnāmādhyānavyavahārāyetyarthaḥ //33//",
  "GSP33brsvbh3u:1036": "START BsVBh_3,2.7.34",
  "GSP33brsvbh3u:1037": "sthānaviśeṣātprakāśādivat / BBs_3,2.34 /",
  "GSP33brsvbh3u:1038": "buddhyādyupādhisthānaviśeṣayogādudbhūtasya jāgratsvapnayorviśeṣavijñānasyopādhyupaśame 'bhibhave suṣuptāvasthānamiti /",
  "GSP33brsvbh3u:1039": "tathā bhedavyapadeśo 'pi trividho brahmaṇa upādhibhedāpekṣayeti /",
  "GSP33brsvbh3u:1040": "yathā saudhajālamārganiveśinyaḥ savitṛbhāso jālamārgopādhibhedādbhinnā",
  "GSP33brsvbh3u:1041": "bhāsante tadvigame tu gabhastimaṇḍalenaikībhavantyatastena saṃbadhyanta evamihāpīti //34//",
  "GSP33brsvbh3u:1043": "START BsVBh_3,2.7.35",
  "GSP33brsvbh3u:1044": "syādetat /",
  "GSP33brsvbh3u:1045": "ekībhāvaḥ kasmādiha saṃbandhaḥ kathañcidvyākhyāyate na mukhya evetyetatsūtreṇa pariharati-",
  "GSP33brsvbh3u:1046": "upapatteś ca / BBs_3,2.35 /",
  "GSP33brsvbh3u:1047": "svamapīta iti hi svarūpasaṃbandhaṃ brūte /",
  "GSP33brsvbh3u:1048": "svabhāvaścedanena saṃbandhatvena spṛṣṭastataḥ svābhāvikastādātmyānnātiricyata iti tarkapāda upapāditamityarthaḥ /",
  "GSP33brsvbh3u:1049": "tathā bhedo 'pi trividho vānyādṛśaḥ svābhāvika ityarthaḥ //35//",
  "GSP33brsvbh3u:1051": "START BsVBh_3,2.7.36",
  "GSP33brsvbh3u:1052": "tathānyapratiṣedhāt / BBs_3,2.36 /",
  "GSP33brsvbh3u:1053": "sugamena bhāṣyeṇa vyākhyātam //36//",
  "GSP33brsvbh3u:1055": "START BsVBh_3,2.7.37",
  "GSP33brsvbh3u:1056": "anena sarvagatatvamāyāmaśabdādibhyaḥ / BBs_3,2.37 /",
  "GSP33brsvbh3u:1057_0": "brahmādvaitasiddhāvapi na sarvagatatvaṃ sarvavyāpitā sarvasya brahmaṇā svarūpeṇa",
  "GSP33brsvbh3u:1057_1": "rūpavattvaṃ sidhyatītyata āha-anena setvādinirākaraṇenaparahetunirākaraṇenānyapratiṣedhasamāśrayaṇena",
  "GSP33brsvbh3u:1057_2": "ca svasādhanopanyāsena ca sarvagatatvamapyātmanaḥ siddhaṃ bhavati /",
  "GSP33brsvbh3u:1058": "advaite siddhe sarvo 'yamanirvacanīyaḥ prapañcāvabhāso brahmādhiṣṭhāna iti sarvasya brahmasaṃbandhādbrahma sarvagatamiti siddham //37//",
  "GSP33brsvbh3u:1060": "START BsVBh_3,2.8.38",
  "GSP33brsvbh3u:1061": "phalamata upapatteḥ / BBs_3,2.38 /",
  "GSP33brsvbh3u:1062": "siddhāntopakramamidamadhikaraṇam /",
  "GSP33brsvbh3u:1063": "syādetat /",
  "GSP33brsvbh3u:1064": "nityaśuddhabuddhamuktasvabhāvasya brahmaṇaḥ kuta īśvaratvaṃ kutaśca phalahetutvamapītyata āha-tasyaiva brahmaṇo vyāvahārikyāmiti /",
  "GSP33brsvbh3u:1065": "nāsya pāramārthikaṃ rūpamāśrityaitaccintyate kintu sāṃvyavahārikam /",
  "GSP33brsvbh3u:1066": "etacca 'tapasā cīyate brahma'iti vyācakṣāṇerasmābhirūpapāditam /",
  "GSP33brsvbh3u:1067": "iṣṭaṃphalaṃ svargaḥ /",
  "GSP33brsvbh3u:1068": "yathāhuḥ-'yanna duḥkhana saṃbhinnaṃ naca grastamanantaram /",
  "GSP33brsvbh3u:1069": "abhilāṣopanītaṃ ca sukhaṃ svargapadāspadam'iti /",
  "GSP33brsvbh3u:1070": "aniṣṭamavīcyādisthānabhogyaṃ,",
  "GSP33brsvbh3u:1071": "vyāmiśraṃmanuṣyabhogyam /",
  "GSP33brsvbh3u:1072": "tatra tāvatpratipādyate-phalamata īśvarātkarmabhirārādhitādbhavitumarhati /",
  "GSP33brsvbh3u:1073": "atha karmaṇa eva phalaṃ kasmānna bhavatītyata āha-karmaṇastvanukṣaṇavināśinaḥpratyakṣavināśina iti /",
  "GSP33brsvbh3u:1074": "codayati-sayādetatkarma vinaśyaditi /",
  "GSP33brsvbh3u:1075": "upāttamapi phalaṃ bhoktumayogyatvādvā karmāntarapratibandhādvā na",
  "GSP33brsvbh3u:1076": "bhujyata ityarthaḥ /",
  "GSP33brsvbh3u:1077": "pariharati-tadapi na pariśudhyatīti /",
  "GSP33brsvbh3u:1078": "nahi svarga ātmānaṃ labhatāmityadhikāriṇaḥ kāmayante kintu bhogyo 'smākaṃbhavatviti /",
  "GSP33brsvbh3u:1079": "tena yādṛśamebhiḥ kāmyate tādṛśasya phalatvamiti bhogyameva satphalamiti /",
  "GSP33brsvbh3u:1080": "naca tādṛśaṃ karmānantaramiti kathaṃ phalaṃ,",
  "GSP33brsvbh3u:1081": "tadapi svarūpeṇa /",
  "GSP33brsvbh3u:1082": "apica svarganarakau tīvratame sukhaduḥkhe iti tadviṣayeṇānubhavena bhogāparanāmnāvaśyaṃ bhavitavyam /",
  "GSP33brsvbh3u:1083": "tasmādanubhavayogye ananubhūyamāne śaśaśṛṅgavanna sta iti niścīyate /",
  "GSP33brsvbh3u:1084": "codayati-athocyeta mā bhūtkarmānantaraṃ phalotpādaḥ karmākāryādapūrvātphalamutpatsyata iti /",
  "GSP33brsvbh3u:1085": "pariharati-tadapi neti /",
  "GSP33brsvbh3u:1086": "yadyadacetanaṃ tattatsarvaṃ cetanādhiṣṭhitaṃ pravartata iti pratyakṣāgamābhyāmavadhāritam /",
  "GSP33brsvbh3u:1087": "tasmādapūrvoṇāpyacetanena cetanādhiṣṭhitenaiva pravartitavyaṃ nānyathetyarthaḥ /",
  "GSP33brsvbh3u:1088": "na cāpūrvaṃ prāmāṇikamapītyāha-tadastitve iti //38//",
  "GSP33brsvbh3u:1090": "START BsVBh_3,2.8.39",
  "GSP33brsvbh3u:1091": "śrutatvāc ca / BBs_3,2.39 /",
  "GSP33brsvbh3u:1092": "annādaḥ annapradaḥ //39//",
  "GSP33brsvbh3u:1094": "START BsVBh_3,2.8.40",
  "GSP33brsvbh3u:1095": "siddhāntenopakramya pūrvapakṣaṃ gṛhṇāti-",
  "GSP33brsvbh3u:1096": "dharmaṃ jaiminirata eva / BBs_3,2.40 /",
  "GSP33brsvbh3u:1097": "śrutimāha-śrūyate tāvaditi /",
  "GSP33brsvbh3u:1098": "nanu 'svargakāmo yajeta'ityādayaḥ śrutayaḥ phalaṃ prati na sādhanatayā yāgaṃ vidadhati /",
  "GSP33brsvbh3u:1099_0": "tathāhi-yadi yāgādaya eva kriyā na tadatiriktā bhāvanā tathāpi ta eva svapadebhyaḥ",
  "GSP33brsvbh3u:1099_1": "pūrvāparībhūtāḥ sādhyasvabhāvā avagamyanta iti na sādhyāntaramapekṣanta iti na svargeṇa",
  "GSP33brsvbh3u:1099_2": "sādhyāntareṇa saṃbaddhumarhanti /",
  "GSP33brsvbh3u:1100_0": "athāpi tadatirekiṇī bhāvānāsti tathāpyasau bhāvyāpekṣāpi svapadopāttaṃ pūrvāvagataṃ",
  "GSP33brsvbh3u:1100_1": "na bhāvyaṃ dhātvarthamapahāya na bhinnapadopāttaṃ puruṣaviśeṣaṇaṃ ca svargādi bhāvyatayā svīkartumarhati /",
  "GSP33brsvbh3u:1101": "na caikasmin vākye sādhyadvayasaṃbandhasaṃbhavaḥ,",
  "GSP33brsvbh3u:1102": "vākyabhedaprasaṅgāt /",
  "GSP33brsvbh3u:1103": "na kevalaṃ śabdato vastutaśca puruṣaprayatnasya bhāvanāyāḥ sākṣāddhātvartha eva sādhyo na tu svargādistasya tadavyāpyatvāt /",
  "GSP33brsvbh3u:1104": "svargādestu nāmapadābhidheyatayā siddharūpasyākhyātavācyaṃ sādhyaṃ dhātvarthaṃ prati 'bhūtaṃ bhavyāyopadiśyate'iti nyāyātsādhanatayā guṇatvenābhisaṃbandhaḥ /",
  "GSP33brsvbh3u:1105": "tathāca pāramarṣaṃ sūtram-'dravyāṇāṃ karmasaṃyoge guṇatvenābhisaṃbandhaḥ'iti /",
  "GSP33brsvbh3u:1106": "tathāca karmaṇo yāgāderduḥkhatvena puruṣeṇāsamīhitatvāt,",
  "GSP33brsvbh3u:1107_0": "samīhitasya ca svargāderasādhyatvānna yāgādayaḥ puruṣasyopakurvantyanupakāriṇāṃ caiṣāṃ",
  "GSP33brsvbh3u:1107_1": "na puruṣa īṣṭe anīśānaśca na teṣu saṃbhavatyadhikārītyadhikārābhāvapratipāditānarthakyaparihārāya",
  "GSP33brsvbh3u:1107_2": "kṛtsnasyaivāmnāyasya nirmṛṣṭanikhiladuḥkhānuṣaṅganityasukhamayabrahmajñānaparatvaṃ",
  "GSP33brsvbh3u:1107_3": "bhedaprapañcavilayanadvāreṇa tathāhi-sarvatraivāmnāye kvacitkasyacidbhedasya pravilayo",
  "GSP33brsvbh3u:1107_4": "gamyate-yathā 'svargakāmo yajeta'iti śarīrātmabhāvapraliyaḥ /",
  "GSP33brsvbh3u:1108": "iha khalvāpātato dehātirikta āmuṣmikaphalopabhogasamartho 'dhikārī gamyate /",
  "GSP33brsvbh3u:1109": "tatrādhikārasyoktena krameṇa nirākaraṇādasato 'pi pratīyamānasya vicārāsahasyopāyatāmātreṇāvasthānādanena vākyena dehātmabhāvapravilayastatpareṇa kriyate /",
  "GSP33brsvbh3u:1110": "'godohanena paśukāmasya praṇayet'ityatrāpyāpātato 'dhikṛtādhikārāvagamādadhikāribhedapravilayaḥ /",
  "GSP33brsvbh3u:1111_0": "niṣedhavākyāni ca sākṣādeva pravṛttiniṣedhena vidhivākyāni cānyāni 'sāṃgrahaṇyā yajeta",
  "GSP33brsvbh3u:1111_1": "grāmakāmaḥ'ityādīni na sāṃgrahaṇyādipravṛttiparāṇyapi tūpāyāntaropadeśena sevādidṛṣṭopāyapratiṣedhārthāni /",
  "GSP33brsvbh3u:1112": "yathā viṣaṃ bhuṅkṣava māsya gṛhe bhuṅkṣveti /",
  "GSP33brsvbh3u:1113": "tathāca rāgādyakṣiptapravṛttipratiṣedhena śāstrasya śāstratvamapyupapadyate /",
  "GSP33brsvbh3u:1114": "rāganibandhanāṃ tūpāyopadeśadvāreṇa pravṛttimanujānato rāgasaṃvardhanādaśāstratvaprasaṅgaḥ /",
  "GSP33brsvbh3u:1115": "tanniṣedhena tu brahmaṇi praṇidhānamādadhacchāstraṃ śāstraṃ bhavet /",
  "GSP33brsvbh3u:1116": "tasmātkarmaphalasaṃbandhasyāprāmāṇikatvādanādivicitrāvidyāsahakāriṇa īśvarādeva",
  "GSP33brsvbh3u:1117": "karmānapekṣādvicitraphalotpattiriti /",
  "GSP33brsvbh3u:1118": "kathaṃ tarhi vidhiḥ kimatra kathaṃ pravartanāmātratvādvidhestasya cādhikāramantareṇāpyupapatteḥ /",
  "GSP33brsvbh3u:1119": "nahi yo yaḥ pravartayati sa sarvo 'dhikṛtamapekṣate /",
  "GSP33brsvbh3u:1120": "pavanādeḥ pravartakasya tadanapekṣatvāditiśaṅkāmapācikīrṣurāha-tatra ca vidhiśruterviṣayabhāvopagamādyāgaḥ svargasyotpādaka iti gamyate /",
  "GSP33brsvbh3u:1121": "anyathā hyananuṣṭhātṛko yāga āpadyeta /",
  "GSP33brsvbh3u:1122": "ayamabhisaṃdhiḥ-upadeśo hi vidhiḥ /",
  "GSP33brsvbh3u:1123": "yathoktam-'tasya jñānamupadeśaḥ'iti /",
  "GSP33brsvbh3u:1124": "upadeśaśca niyojyaprayojane karmaṇi lokaśāstrayoḥ prasiddhaḥ /",
  "GSP33brsvbh3u:1125": "tadyathārogyakāmo jīrṇe bhuñjīta /",
  "GSP33brsvbh3u:1126": "eṣa supanthā gacchatu bhavānaneneti /",
  "GSP33brsvbh3u:1127": "na tvajñānādiriva niyoktṛprayojanastatrābhiprāyasya pravartakatvāt,",
  "GSP33brsvbh3u:1128": "tasya cāpauruṣeye 'saṃbhavāt /",
  "GSP33brsvbh3u:1129": "asya copadeśasya niyojyaprayojanavyāpāraviṣayatvamanuṣṭhātrapekṣitānukūlavyāpāragocaratvamasmābhirupapāditaṃ nyāyakaṇikāyām /",
  "GSP33brsvbh3u:1130": "tathāca 'svargakāmo yajeta'ityādiṣu svargakāmādeḥ samīhitopāyā gamyante yāgādayaḥ /",
  "GSP33brsvbh3u:1131": "itarathā tu na sādhayitāramanugaccheyuḥ /",
  "GSP33brsvbh3u:1132": "taduktamṛṣiṇā-'asādhakaṃ tu tādarthyāt'iti /",
  "GSP33brsvbh3u:1133": "anuṣṭhātrapekṣitopāyatārahitapravartanāmātrārthatve yajetetyādīnāmasādhakaṃ karma yāgādi syāt /",
  "GSP33brsvbh3u:1134": "sādhayitāraṃ nādhigacchedityarthaḥ /",
  "GSP33brsvbh3u:1135": "na caite sākṣādbhāvanābhāvyā api kartrapekṣitasādhanatāvidhyupahitamaryādā bhāvanoddeśyā bhavitumarhanti,",
  "GSP33brsvbh3u:1136": "yena puṃsāmanupakārakāḥ santo nādhikārabhājo bhaveyuḥ /",
  "GSP33brsvbh3u:1137": "duḥkhatvena karmaṇāṃ cetanasamīhānāspadatvāt /",
  "GSP33brsvbh3u:1138": "svargādīnāṃ tu bhāvanāpūrvarūpakāmanopadhānācca /",
  "GSP33brsvbh3u:1139": "prītyātmakatvācca /",
  "GSP33brsvbh3u:1140": "nāmapadābhidheyānāmapi puruṣaviśeṣaṇānāmapi bhāvanoddeśyatālakṣaṇabhāvyatvapratīteḥ /",
  "GSP33brsvbh3u:1141": "phalārthapravṛttabhāvanābhāvyatvalakṣaṇena ca yāgādisādhyatvena phalārthapravṛttabhāvanābhāvyatvarūpasya phalasādhyatvasya samapradhānatvābhāvenaikavākyasamavāyasaṃbhavāt,",
  "GSP33brsvbh3u:1142": "bhāvanābhāvyatvamātrasya ca yāgādisādhyatvasya karaṇe 'pyavirodhāt /",
  "GSP33brsvbh3u:1143": "anyathā sarvatra taducchedāt /",
  "GSP33brsvbh3u:1144": "paraśvāderapi chidādiṣu tathābhāvāt /",
  "GSP33brsvbh3u:1145": "phalasya sākṣādbhāvanāvyāpyatvavirahiṇo 'pi taduddeśyatayā sarvatra vyāpitayā vyavasthānātsvargasādhane yāgādau svargakāmāderadhikāra iti siddham /",
  "GSP33brsvbh3u:1146": "na cāprāptārthaviṣayāḥ sāṃgrahaṇyādiyāgavidhayaḥ parisaṃkhyāyakā niyāmakā vā bhavitumarhanti /",
  "GSP33brsvbh3u:1147": "na cādhikārābhāve",
  "GSP33brsvbh3u:1148": "dehātmapravilayo vādhikāribhedapravilayo vā śakya upapādayitum /",
  "GSP33brsvbh3u:1149": "āpātataḥ pratibhāne cāsya tatparatvameva nārthāyātaparatvam /",
  "GSP33brsvbh3u:1150": "svarasataḥ pratīyamāner'the vākyasya tādarthye saṃbhavati na saṃpātāyātaparatvamucitam /",
  "GSP33brsvbh3u:1151": "na caitāvatā śāstratvavyāghātaḥ /",
  "GSP33brsvbh3u:1152": "tasya svargādyupāyaśāsane 'pi śāstratvopapatteḥ /",
  "GSP33brsvbh3u:1153": "puruṣaśreyo 'bhidhāyakatvaṃ hi śāstratvam /",
  "GSP33brsvbh3u:1154": "sarāgavītarāgapuruṣaśreyo 'bhidhāyakatvena sarvapāriṣadatayā na tattvavyāghātaḥ /",
  "GSP33brsvbh3u:1155": "tasmādvidhiviṣayabhāvopagamādyāgaḥ svargasyotpādaka iti siddham /",
  "GSP33brsvbh3u:1156": "karmaṇo vā kācidavastheti /",
  "GSP33brsvbh3u:1157": "karmaṇo 'vāntaravyāpāraḥ /",
  "GSP33brsvbh3u:1158": "etaduktaṃ bhavati-karmaṇo hi phalaṃ prati yatsādhanatvaṃ śrutaṃ,",
  "GSP33brsvbh3u:1159": "tannirvāhayituṃ tasyaivāvāntaravyāpāro bhavati /",
  "GSP33brsvbh3u:1160": "naca vyāpāravati satyeva vyāpāro nāsatīti yuktam /",
  "GSP33brsvbh3u:1161": "asatsvapyāgneyādiṣu tadutpattyapūrvāṇāṃ paramāpūrve janayitavye tadavāntaravyāpāratvāt /",
  "GSP33brsvbh3u:1162": "asatyapi ca tailapānakarmaṇi tena puṣṭau kartavyāyāmantarā tailapariṇāmabhedānāṃ tadavāntaravyāpāratvāt /",
  "GSP33brsvbh3u:1163": "tasmātkarmakāryamapūrvaṃ karmaṇā phale kartavye tadavāntaravyāpāra iti yuktam /",
  "GSP33brsvbh3u:1164": "yadā punaḥ phalopajananānyathānupapattyā kiñcitkalpyate tadāphalasya vā pūrvāvasthā /",
  "GSP33brsvbh3u:1165": "avicitrasya kāraṇasyeti /",
  "GSP33brsvbh3u:1166": "yadīśvarādeva kevalāditi śeṣaḥ /",
  "GSP33brsvbh3u:1167": "karmabhirvā śubhāśubhaiḥ kāryadvaidhotpāde rāgādimattvaprasaṅga ityāśayaḥ //40//",
  "GSP33brsvbh3u:1169": "START BsVBh_3,2.8.41",
  "GSP33brsvbh3u:1170": "pūrvaṃ tu bādarāyaṇo hetuvyapadeśāt / BBs_3,2.41 /",
  "GSP33brsvbh3u:1171": "dṛṣṭānusāriṇī hi kalpanā yuktā nānyathā /",
  "GSP33brsvbh3u:1172": "nahi jātu mṛtpiṇḍadaṇḍādayaḥ kumbhakārādyanadhiṣṭhitāḥ kumbhādyārambhāya vibhavavanto dṛṣṭāḥ /",
  "GSP33brsvbh3u:1173": "naca vidyutpavanādibhiraprayatnapūrvairvyabhicāraḥ,",
  "GSP33brsvbh3u:1174": "teṣāmapi kalpanāspadatayā vyabhicāranidarśanatvānupapatteḥ /",
  "GSP33brsvbh3u:1175": "tasmādacetanaṃ karma vāpūrvaṃ vā na cetanānadhiṣṭhitaṃ svatantraṃ svakāryaṃ pravartitumutsahate naca caitanyamātraṃ karmasvarūpasāmānyaviniyogādiviśeṣavijñānaśūnyamupayujyate,",
  "GSP33brsvbh3u:1176": "yena tadrahitakṣetrajñamātrādhiṣṭhānena siddhasādhyatvamudbhāvyeta /",
  "GSP33brsvbh3u:1177_0": "tasmāttattatprāsādāṭṭālagopuratoraṇādyupajananidarśanasahasraiḥ supariniścitaṃ yathā",
  "GSP33brsvbh3u:1177_1": "cetanādhiṣṭhānādacetanānāṃ kāryārambhakatvamiti tathā caitanyaṃ devatāyā asati bādhake",
  "GSP33brsvbh3u:1177_2": "śrutismṛtītihāsapurāṇaprasiddhaṃ na śakyaṃ pratiṣedhdhumityapi spaṣṭaṃ niraṭaṅki devatādhikaraṇe /",
  "GSP33brsvbh3u:1178_0": "laukikaśceśvaro dānaparicaraṇapraṇāmāñjalikaraṇastutimayībhiratiśraddhāgarbhābhirbhakti",
  "GSP33brsvbh3u:1178_1": "bhirārādhitaḥ prasannaḥ svānurūpamārādhakāya phalaṃ prayacchati virodhataścāpakriyābhirvirodhakāyāhitāmityapi suprasiddham /",
  "GSP33brsvbh3u:1179": "tadiha kevalaṃ karma vāpūrvaṃ vā cetanānadhiṣṭhitamacetanaṃ phalaṃ prasūta iti dṛṣṭaviruddham /",
  "GSP33brsvbh3u:1180": "yathā vinaṣṭaṃ",
  "GSP33brsvbh3u:1181": "karma na phalaṃ prasūta iti kalpyate dṛṣṭavirodhādevamihāpīti /",
  "GSP33brsvbh3u:1182": "tathā devapūjātmako yāgo devatāṃ naprasādayan phalaṃ prasūta ityapi dṛṣṭaviruddham /",
  "GSP33brsvbh3u:1183": "nahi rājapūjātmakamārādhanaṃ rājānamaprasādya phalāya kalpate /",
  "GSP33brsvbh3u:1184": "tasmāddṛṣṭānuguṇyāya yāgādibhirapi devatāprasattirutpādyate /",
  "GSP33brsvbh3u:1185": "tathāca devatāprasādādeva sthāyinaḥ phalotpatterupapatteḥ kṛtamapūrveṇa /",
  "GSP33brsvbh3u:1186": "evamaśubhenāpi karmaṇā devatāvirodhanaṃ śrutismṛtiprasiddham /",
  "GSP33brsvbh3u:1187": "tataḥ sthāyino 'niṣṭaphalaprasavaḥ /",
  "GSP33brsvbh3u:1188": "naca śubhāśubhakāriṇāṃ tadanurūpaṃ phalaṃ prasuvānā devatā dveṣapakṣapātavatīti yujyate /",
  "GSP33brsvbh3u:1189": "nahi rājā sādhukāriṇamanugṛhṇannigṛhṇan vā pāpakāriṇaṃ bhavati dviṣṭo rakto vā tadvadalaukiko 'pīśvaraḥ /",
  "GSP33brsvbh3u:1190": "yathā ca paramāpūrve kartavye utpattyapūrvāṇāmaṅgāpūrvāṇāṃ copayogaḥ /",
  "GSP33brsvbh3u:1191": "evaṃ pradhānārādhane 'ṅgārādhanānāmutpattyārādhanānāṃ copayogaḥ /",
  "GSP33brsvbh3u:1192": "svāmyārādhana iva tadamātyatatpraṇayijanārādhanānāmiti sarvaṃ samānamanyatrābhiniveśāt /",
  "GSP33brsvbh3u:1193": "tasmāddṛṣṭāvirodhena devatārādhanāt phalaṃ na tvapūrvātkarmaṇo vā kevalādvirodhato hetuvyapadeśaśca śrautaḥ smārtaśca vyākhyātaḥ /",
  "GSP33brsvbh3u:1194_0": "ye punarantaryāmivyāpārāyā phalotpādanāyā nityatvaṃ sarvasādhāraṇatvamiti manyamānā",
  "GSP33brsvbh3u:1194_1": "bhāṣyakārīyamadhikaraṇaṃ dūṣayāṃbabhūvustebhyo vyāvahārikhyāmīśitrīśitavyavibhāgāvasthāyāmiti",
  "GSP33brsvbh3u:1194_2": "bhāṣyaṃ vyācakṣīta //41 //",
  "GSP33brsvbh3u:1195": "iti śrīvācaspatimiśraviracite bhāṣyavibhāge bhāmatyāṃ tṛtīyasyādhyāyasya dvitīyaḥ pādaḥ //2//",
  "GSP33brsvbh3u:1196": "// iti tṛtīyādhyāyasya tattvampadārthapariśodhanākhyo dvitīyaḥ pādaḥ // ____________________________________________________________________________________________",
  "GSP33brsvbh3u:1199": "tṛtīyādhyāye tṛtīyaḥ pādaḥ /",
  "GSP33brsvbh3u:1201": "START BsVBh_3,3.1.1",
  "GSP33brsvbh3u:1202": "sarvavedāntapratyayaṃ codanādyaviśeṣāt / BBs_3,3.1 /",
  "GSP33brsvbh3u:1203": "pūrveṇa saṃgatimāha-",
  "GSP33brsvbh3u:1204": "vyākhyātaṃ vijñeyasya brahmaṇa iti /",
  "GSP33brsvbh3u:1205": "nirūpādhibrahmatattvagocaraṃ vijñānaṃ manvāna ākṣipati-",
  "GSP33brsvbh3u:1206": "nanu vijñeyaṃ brahmeti /",
  "GSP33brsvbh3u:1207": "sāvayavasya hyavayavānāṃ bhedāttadavayavaviśiṣṭabrahmagocarāṇi vijñānāni gocarabhedādbhidyerannityavayavā brahmaṇo nirākṛtāḥ pūrvāparādītyanena /",
  "GSP33brsvbh3u:1208": "naca nānāsvabhāvaṃ brahma yataḥ svabhāvabhedādbhinnāni jñānānītyuktam-",
  "GSP33brsvbh3u:1209": "ekarasamiti /",
  "GSP33brsvbh3u:1210": "dhanaṅ kaṭhinam /",
  "GSP33brsvbh3u:1211": "nanvekamapyanekarūpaṃ loke dṛṣṭaṃ,",
  "GSP33brsvbh3u:1212": "yathā somaśarmaiko 'pyācāryo māyulapitā putro bhrātā bhartā jāmātā dvijottama ityanekarūpa ityata uktam-",
  "GSP33brsvbh3u:1213": "ekarūpatvācca /",
  "GSP33brsvbh3u:1214": "ekasmin gocare saṃbhavanti bahūni vijñānāni na tvanekākāraṇītyuktam-",
  "GSP33brsvbh3u:1215": "anekarūpāṇi /",
  "GSP33brsvbh3u:1216": "rūpamākāraḥ /",
  "GSP33brsvbh3u:1217": "samādhatte-",
  "GSP33brsvbh3u:1218": "ucyate-saguṇeti /",
  "GSP33brsvbh3u:1219": "tattadguṇopādhānabrahmaviṣayā upāsanāḥ prāṇādiviṣayāśca dṛṣṭādṛṣṭakramuktiphalā viṣayabhedādbhidyanta ityarthaḥ /",
  "GSP33brsvbh3u:1220": "tata upapanno vimarśa ityāha-",
  "GSP33brsvbh3u:1221": "teṣveṣā cintā /",
  "GSP33brsvbh3u:1222": "pūrvapakṣaṃ gṛhṇāti-",
  "GSP33brsvbh3u:1223": "tatreti /",
  "GSP33brsvbh3u:1224": "nāmnastāvaditi /",
  "GSP33brsvbh3u:1225": "asti 'athaiṣa jyotiḥ-etena sahasradakṣiṇena yajeta'iti /",
  "GSP33brsvbh3u:1226": "tatra saṃśayaḥ-kiṃ yajeteti saṃnihitajyotiṣṭomānuvādena sahasradakṣiṇālakṣaṇaguṇavidhānam,",
  "GSP33brsvbh3u:1227": "utaitadguṇaviśiṣṭakarmāntaravidhānamiti /",
  "GSP33brsvbh3u:1228": "kiṃ tāvat prāptam,",
  "GSP33brsvbh3u:1229": "jyotiṣṭomasya prakrāntatvādyajeteti tadanuvādājjyotiriti prātipadikamātraṃ paṭhitvā etenetyanukṛṣya karmasāmānādhikaraṇyena",
  "GSP33brsvbh3u:1230": "karmanāmavyavasthāpanāt,",
  "GSP33brsvbh3u:1231": "karmaṇaścānuvādyatvena tattantrasya nāmno 'pi tathaiva vyavasthāpanāt,",
  "GSP33brsvbh3u:1232": "jyotiḥśabdasya 'vasante vasante jyotiṣā'iti ca jyotiṣṭome yogadarśanāt nāmaikadeśena ca nāmopalakṣaṇasya lokasiddhatvādbhīmasenopalakṣaṇabhīmapadavat,",
  "GSP33brsvbh3u:1233": "athaśabdasya cānantaryārthasyāsaṃbandhitve 'nupapatteḥ,",
  "GSP33brsvbh3u:1234": "guṇaviśiṣṭakarmāntaravidheśca guṇamātravidhānasya lāghavāt,",
  "GSP33brsvbh3u:1235": "dvādaśaśatadakṣiṇāyāścotpattyaśiṣṭatayā samaśiṣṭatayā sahasradakṣiṇayā saha vikalpopapatteḥ,",
  "GSP33brsvbh3u:1236": "prakṛtasyaiva jyotiṣṭomasya sahasradakṣiṇālakṣaṇaguṇavidhānārthamayamanuvādo na tu karmāntaramiti prāptam /",
  "GSP33brsvbh3u:1237": "evaṃ prāpta ucyate-bhavetpūrvasmin guṇavidhiryadi tadeva prakaraṇaṃ syāt /",
  "GSP33brsvbh3u:1238": "vicchinnaṃ tu tat /",
  "GSP33brsvbh3u:1239_0": "tathāhi saṃnidhāvapi pūrvāsaṃbaddhārthaṃ saṃjñāntaraṃ pratīyamānam 'anyāyaścānekārthatvam'iti",
  "GSP33brsvbh3u:1239_1": "nyāyādutsargator'thāntarārthatvātpūrvabuddhiṃ vyavacchinattyapūrvabuddhiṃ ca prasūta iti lokasiddham /",
  "GSP33brsvbh3u:1240": "na jātu dehi devadattāya gāmatha devāya vājinamiti devaśabdāddevadattaṃ vājibhājamavasyanti laukikāḥ /",
  "GSP33brsvbh3u:1241": "tathā copariṣṭāt 'yajeta'iti śrūyamāṇamasaṃbaddhārthapadavyavāyāttatkarmabuddhimanādadhat tatra guṇavidhānamātrāsamarthaṃ karmāntarameva vidhatte /",
  "GSP33brsvbh3u:1242": "na caikatrānupapattyā lakṣaṇayā jyotiḥśabdo jyotiṣṭome pravṛtta ityasatyāmanupapattau lākṣaṇiko yuktaḥ /",
  "GSP33brsvbh3u:1243": "nahi gāṅgāyāṃ ghoṣa ityatra gāṅgāpadaṃ lākṣaṇikamiti mīno gāṅgāyāmityatrāpi lākṣaṇikaṃ bhavati /",
  "GSP33brsvbh3u:1244": "bhede 'pi ca prathamaṃ saṃjñāntareṇollikhite yajiśabdasāmānādhikaraṇyaṃ karmanāmadheyatāmātratāmāvahati natu saṃjñāntaropajanitāṃ bhedadhiyamapanetumutsahate /",
  "GSP33brsvbh3u:1245": "tathā cāthaśabdo 'dhikārārthaḥ prakaraṇāntaratāmavadyotayati /",
  "GSP33brsvbh3u:1246": "eṣaśabdaścādhikriyamāṇaparāmarśaka iti so 'yaṃ saṃjñāntarādbheda iti /",
  "GSP33brsvbh3u:1247": "bhavatu saṃjñāntarātkarmabhedaḥ prastute tu kimāyātamityata āha-",
  "GSP33brsvbh3u:1248": "asti cātra vedāntāntaravihiteṣviti /",
  "GSP33brsvbh3u:1249": "yathaiva kāṭhakādisamākhyā granthe prayujyanta evaṃ jñāne 'pi laukikāḥ /",
  "GSP33brsvbh3u:1250": "na cāsti viśeṣo yato granthe mukhyāvijñāne gauṇī bhavet /",
  "GSP33brsvbh3u:1251": "praṇayanaṃ ca granthajñānayorabhinnaṃ pravṛttinimittam /",
  "GSP33brsvbh3u:1252": "tasmājjñānasyāpi vācikā samākhyā /",
  "GSP33brsvbh3u:1253_0": "tathāca yadā jyotiṣṭomasaṃnidhau śrūyamāṇaṃ samākhyāntaraṃ tatpratīkamapi karmaṇo",
  "GSP33brsvbh3u:1253_1": "bhedakaṃ tadā kaiva kathā śākhāntarīye viprakṛṣṭatame 'tatpratīkabhūtasamākhyāntarābhidheye jñāta iti /",
  "GSP33brsvbh3u:1254": "tathā rūpabhedo 'pi karmabhedasya pratipādakaḥ prasiddho yathā 'vaiśvadevyāmikṣā vājibhyo vājinam'ityevamādiṣu /",
  "GSP33brsvbh3u:1255": "idamāmnayate-'tapte payasi dadhyānayati sā vaiśvadevyāmikṣā'iti /",
  "GSP33brsvbh3u:1256": "atra hi dravyadevatāsaṃbandhānumito yāgo vidhīyate /",
  "GSP33brsvbh3u:1257": "tadanantaraṃ cedamāmnāyate-'vājibhyo vājinam'iti /",
  "GSP33brsvbh3u:1258": "atredaṃ saṃdihyate-kiṃ pūrvasminneva karmaṇi vājinaṃ guṇo vidhīyate uta karmāntaraṃ dravyadevatāntaraviśiṣṭamapūrvaṃ vidhīyata iti /",
  "GSP33brsvbh3u:1259": "kiṃ tāvat prāptam,",
  "GSP33brsvbh3u:1260": "dravyadevatāntaraviśiṣṭakarmāntaravidhau vidhigauravaprasaṅgāt karmāntarāpūrvāntarakalpanāgauravaprasaṅgācca na karmāntaravidhānamapi tu pūrvasminneva karmaṇi vājinadravyavidhiḥ /",
  "GSP33brsvbh3u:1261": "na cotpattiśiṣṭamikṣāguṇāvarodhāttatra vājinamalabdhāvakāśaṃ karmāntaraṃ gocarayatīti yuktam /",
  "GSP33brsvbh3u:1262": "ubhayorapi vākyayoḥ samasamayapravṛtterāmikṣāvājinayorutpattau samaṃ śiṣyamāṇatvena nāmikṣāyāḥ śiṣṭatvam /",
  "GSP33brsvbh3u:1263": "tatkathamanayāvaruddhaṃ karma na vājinaṃ niviśet /",
  "GSP33brsvbh3u:1264": "na ca vaiśvadevītyatra śrauta āmikṣāsaṃbandho viśveṣāṃ devānāṃ yena vājinasaṃbandhādvākyagamyādbalavānbhavedubhayorapi padāntarāpekṣapratītitayā vākyagamyatvāviśeṣāt /",
  "GSP33brsvbh3u:1265": "no khalu vaiśvadevītyukte āmikṣāpadānapekṣāmāmikṣāmadhyavasyāmaḥ /",
  "GSP33brsvbh3u:1266": "astu vā śrautatvaṃ tathāpi vājibhya iti padaṃ vājamannamāmikṣā tadeṣāmastīti vyutpattyā tatsaṃbandhino viśvāndevānupalakṣayati /",
  "GSP33brsvbh3u:1267": "yadyapi viśvadevaśabdādvājipadaṃ bhinnaṃ,",
  "GSP33brsvbh3u:1268": "yena ca śabdena codanā tenaivoddeśe",
  "GSP33brsvbh3u:1269": "devatātvaṃ na śabdāntareṇānyathārthaikatvena sūryādityapadayoḥ sūryādityacarvorekadaivatyaprasaṅgāt,",
  "GSP33brsvbh3u:1270": "tathāpi vājinnitīneḥ sarvanāmārthe smaraṇāt saṃnihitasya ca sarvanāmārthatvāt,",
  "GSP33brsvbh3u:1271": "viśveṣāṃ devānāṃ ca viśvadevapadena saṃnidhāpanāttatpadapuraḥsarā evaite vājipadenopasthāpyā na tu sūryādityapadavatsvatantrāḥ /",
  "GSP33brsvbh3u:1272": "tathāca tadupalakṣaṇārthaṃ vājipadaṃ viśvadevopahitāmeva devatāmupalakṣayatīti na śabdāntaroddevatābhedaḥ /",
  "GSP33brsvbh3u:1273_0": "tataścāmikṣāsaṃbandhopajīvanena viśvebhyo vājinaṃ vidhīyamānaṃ nāmikṣayā bādhyate",
  "GSP33brsvbh3u:1273_1": "kintu tayā saha samuccīyata iti na karmāntaramapi tu vākyābhyāṃ dravyayuktamekaṃ",
  "GSP33brsvbh3u:1273_2": "karma vidhīyata iti prāpta ucyate-syādetadevaṃ yadi vaiśvadevīti taddhitaśrutyāmikṣā nocyeta /",
  "GSP33brsvbh3u:1274": "taddhitasya tvasyeti sarvanāmārthe smaraṇāt saṃnihitasya ca viśeṣyasya sarvanāmārthatvāttatraiva taddhitasyāpi vṛttirnatu viśveṣu deveṣaṣu /",
  "GSP33brsvbh3u:1275": "na tatsaṃbandhe,",
  "GSP33brsvbh3u:1276": "nāpi tatsaṃbandhimātre /",
  "GSP33brsvbh3u:1277": "nanvevaṃ sati kasmādvaiśvadevīśabdamātrādeva nāmikṣāṃ pratīmaḥ kimiti cāmikṣāpadamapekṣāmahe /",
  "GSP33brsvbh3u:1278": "taddhitāntasya padasyābhidhānāparyavasānānna pratīmastatparyavasānāya cāpekṣāmahe /",
  "GSP33brsvbh3u:1279": "avasitābhidhānaṃ hi padaṃ samarthamarthadhiyamādhātum /",
  "GSP33brsvbh3u:1280": "idaṃ tu saṃnihitaviśeṣābhidhāyi tatsaṃnidhimapekṣamāṇaṃ saṃnidhāpakamāmikṣāpadamapekṣata iti kuta āmikṣāpadānapekṣa āmikṣāpratyayaprasaṅgaḥ /",
  "GSP33brsvbh3u:1281": "kuto vā tatrānapekṣā /",
  "GSP33brsvbh3u:1282": "ataśca satyāmapi padāntarāpekṣāyāṃ yatpadaṃ padāntarāpekṣamabhidhatte tatpramāṇabhūtaprathamabhāvipadāvagamyatvācchrautaṃ balīyaśca /",
  "GSP33brsvbh3u:1283_0": "yattu paryavasitābhidhānapadābhihitapadārthavagamagamyaṃ tattaccaramapratītivākyagamyaṃ",
  "GSP33brsvbh3u:1283_1": "durbalaṃ ceti taddhitaśrutyavagatāmikṣālakṣaṇaguṇāvarodhātpūrvakarmāsaṃyogi vājinadravyaṃ",
  "GSP33brsvbh3u:1283_2": "sasaṃbandhi pūrvasmādbhinatti /",
  "GSP33brsvbh3u:1284": "evañca sati nityavadavagadhānapekṣasādhanabhāvāmikṣā na vācinadravyeṇa saha vikalpasamuccayau prāpsyati /",
  "GSP33brsvbh3u:1285": "nacāśvatve nirīḍhatvādanapekṣavṛtti vājipadaṃ kathañcidyaugikaṃ sāpekṣāvṛtti viśvadevaśabdāṃ devatāṃ vaiśvadevīpadādāmikṣādravyaṃ pratyupasarjanībhūtāmavagatāmupalakṣayiṣyati /",
  "GSP33brsvbh3u:1286": "prakṛtaṃ hi sarvanāmapadagocaraḥ /",
  "GSP33brsvbh3u:1287": "pradhānaṃ ca prakṛtamucyate nopasarjanam /",
  "GSP33brsvbh3u:1288": "prāmāṇike ca vidhikalpanāgaurave abhyupetavye eva pramāṇasya tattvaviṣayatvāt /",
  "GSP33brsvbh3u:1289": "tasmādyatheha pūrvakarmāsaṃbhavino guṇātkarmabheda evamihāpi pañcāgnividyāyāḥ ṣaḍagnividyā bhinnā,",
  "GSP33brsvbh3u:1290": "evaṃ prāṇasaṃvādeṣūnādhikabhāvena vidyābheda iti /",
  "GSP33brsvbh3u:1291": "tathā dharmaviśeṣo 'pi karmabhedasya pratipādaka iti /",
  "GSP33brsvbh3u:1292": "tathāhi-kārīrivākyānyadhīyānāstaittirīyā bhūmau bhojanamācaranti nācarantyanye /",
  "GSP33brsvbh3u:1293": "tathāgnimadhīyānāḥ kecidupādhyāyasyodakumbhamāharanti nāharantyanye /",
  "GSP33brsvbh3u:1294": "tathāśvamedhamadhīyānāḥ kecidaśvasya ghāsamānayanti nānayantyanye /",
  "GSP33brsvbh3u:1295": "kecittvācarantyanyameva dharmam /",
  "GSP33brsvbh3u:1296": "naca tānyeva karmāṇi bhūmibhojanādijanitamupakāramākāṅkṣanti nākāṅkṣanti ceti yujyate /",
  "GSP33brsvbh3u:1297": "ato 'vagamyate bhinnāni tāsu śākhāsu karmāṇīti /",
  "GSP33brsvbh3u:1298": "astu prastute kimāyātamityata āha-",
  "GSP33brsvbh3u:1299": "asti cātreti /",
  "GSP33brsvbh3u:1300": "anyeṣāṃ śākhināṃ nāstīti śeṣaḥ /",
  "GSP33brsvbh3u:1301": "evaṃ punaruktyādayo 'pīti /",
  "GSP33brsvbh3u:1302": "'samidho yajati'ityādiṣu pañcakṛtvo 'bhyasto yajatiśabdaḥ /",
  "GSP33brsvbh3u:1303": "tatra kimekā karmabhāvanā kiṃvā pañcaiveti /",
  "GSP33brsvbh3u:1304": "kiṃ tāvatprāptaṃ,",
  "GSP33brsvbh3u:1305_0": "dhātvarthānubandhabhedena śabdāntarādhikaraṇe bhāvanābhedābhidhānāddhātvarthasya",
  "GSP33brsvbh3u:1305_1": "ca dhātubhedamantareṇa bhedānupapatteḥ 'samidho yajati'iti prathamabhāvinā vākyena",
  "GSP33brsvbh3u:1305_2": "vihitā karmabhāvanā viparīvartamānoparitanairvākyairanūdyate /",
  "GSP33brsvbh3u:1306": "naca prayojanābhāvādananuvādaḥ pramāṇasiddhasyāprayojanasyānanuyojyatvāt /",
  "GSP33brsvbh3u:1307": "karmabhāvanābhede cānekāpūrvakalpanāprasaṅgādekāpūrvavāntaravyāpāramekaṃ karmeti prāptam /",
  "GSP33brsvbh3u:1308": "evaṃ prāpta ucyate-parasparānapekṣāṇi hi samidādivākyānīti /",
  "GSP33brsvbh3u:1309": "sarvāṇyeva prāthamyārhaṇyapi yugapadadhyayanānupapatteḥ krameṇādhītānīti /",
  "GSP33brsvbh3u:1310": "na tvayameṣāṃ prayojakaḥ kramaḥ /",
  "GSP33brsvbh3u:1311": "parasparāpekṣāṇāmekavākyatve hi prayojakaḥ syāt /",
  "GSP33brsvbh3u:1312": "tena prāthamyābhāvāt prāptamityeva nāstīti kasya ko 'nuvādaḥ /",
  "GSP33brsvbh3u:1313": "kathañcidviparivṛttimātrasyautsargikāpravṛttapravartanālakṣaṇavidhitvāpavādasāmarthyābhāvāt /",
  "GSP33brsvbh3u:1314": "guṇaśravaṇe hi guṇaviśiṣṭakarmavidhāne vidhigauravabhiyā guṇamātravidhānalāghavāya karmānuvādāpekṣāyāṃ viparivṛtterupakāraḥ /",
  "GSP33brsvbh3u:1315": "yathā 'dadhnā juhoti'iti dadhividhipare vākye viparivṛttyapekṣāyām 'agnihotraṃ juheti'iti vihitasya homasya",
  "GSP33brsvbh3u:1316": "viparīvartamānasyānuvādaḥ /",
  "GSP33brsvbh3u:1317": "na cātra guṇādbhedaḥ,",
  "GSP33brsvbh3u:1318": "samidādipadānāṃ karmanāmadheyānāṃ guṇavacanatvābhāvāt /",
  "GSP33brsvbh3u:1319": "agṛhyamāṇaviśeṣatayā ca kiṃvacanavihitakiṅkarmānuvādena kasya guṇavidhitvamiti na vinigamyate /",
  "GSP33brsvbh3u:1320": "na cāpūrvā nāma jyotirādivadvidhānasaṃbandhaṃ prathamamavagataṃ,",
  "GSP33brsvbh3u:1321": "yataḥ pūrvabuddhivicchedena vidhīyamānaṃ karma pūrvasmātsaṃjñāto vyavacchindyāt /",
  "GSP33brsvbh3u:1322_0": "kintu prathamata eva karmasāmānādhikaraṇyenāvagatāḥ samidādayastadvaśātkarmanāmadheyatāṃ",
  "GSP33brsvbh3u:1322_1": "pratipadyamānā ākhyātasyānuvādatve 'nuvādā vidhitve vidhayo na tu svātantryeṇa kasyacidīśate /",
  "GSP33brsvbh3u:1323_0": "tasmāt svarasasiddhāprāptakarmavidhiparatvātkarmaṇyayamabhyāso bhāvanānubandhabhūtāni",
  "GSP33brsvbh3u:1323_1": "bhindāno bhāvanāṃ bhinatti yathā tathā śākhāntaravihitā api vidyāḥ śākhāntaravihitābhyo",
  "GSP33brsvbh3u:1323_2": "vidyābhyo 'bhyāso bhetsyatīti /",
  "GSP33brsvbh3u:1324": "aśakteśca /",
  "GSP33brsvbh3u:1325": "nahyekaḥ puruṣaḥ sarvavedāntapratyayātmikāmupāsanāmupasaṃhartuṃ śaknoti sarvavedāntādhyayanāsāmarthyādanadhītārthopasaṃhāre 'dhyayanavidhānavaiyathryaprasaṅgāt /",
  "GSP33brsvbh3u:1326": "pratiśākhaṃ bhede tūpāsanānāṃ nāyaṃ doṣaḥ /",
  "GSP33brsvbh3u:1327": "samāptibhedācca /",
  "GSP33brsvbh3u:1328": "keṣāñcit śākhināmoṅkārasārvātmyakathane samāptiḥ /",
  "GSP33brsvbh3u:1329": "keṣāñcidanyatra /",
  "GSP33brsvbh3u:1330": "tasmādapyupāsanābhedaḥ /",
  "GSP33brsvbh3u:1331": "anyārthadarśanādapi bhedaḥ /",
  "GSP33brsvbh3u:1332": "tathāhi-'naitadacīrṇavrato 'dhīte'iti acīrṇavratasyādhyayanābhāvadarśanādupāsanābhāvaḥ /",
  "GSP33brsvbh3u:1333": "kvacidacīrṇavratasyādhyayanadarśanādupāsanāvagamyate /",
  "GSP33brsvbh3u:1334": "tasmādupāsanābheda iti /",
  "GSP33brsvbh3u:1335": "atra siddhāntamāha-",
  "GSP33brsvbh3u:1336": "sarvavedāntapratyayaṃ codanādyaviśeṣāt /",
  "GSP33brsvbh3u:1337": "tadvyācaṣṭe-",
  "GSP33brsvbh3u:1338": "sarvavedāntapratyayāni sarvavedāntapramāṇānivijñānāni tasmiṃstasmin vedānte tāni tānyeva bhavitumarhanti /",
  "GSP33brsvbh3u:1339": "yānyekasmin vedānte tānyeva vedāntāntareṣvapītyarthaḥ /",
  "GSP33brsvbh3u:1340": "codanādyaviśeṣāt /",
  "GSP33brsvbh3u:1341": "ādiśabdena saṃyogarūpākhyāḥ saṃgṛhyante /",
  "GSP33brsvbh3u:1342": "atra ca codyata iti codanā puruṣaprayatnaḥ /",
  "GSP33brsvbh3u:1343": "sa hi puruṣasya vyāpāraḥ /",
  "GSP33brsvbh3u:1344": "tatra khalvayaṃ homādidhātvarthāvacchinne pravartate /",
  "GSP33brsvbh3u:1345_0": "tasya devatoddeśena tyāgasyāsecanādikasyāvacchedyaḥ puruṣaprayatnaḥ sa eva śākhāntare",
  "GSP33brsvbh3u:1345_1": "yathaivamihāpi prāṇajyeṣṭhatvaśreṣṭhatvavedanaviṣayaḥ puruṣaprayatnaḥ sa eva śākhāntareṣvapīti /",
  "GSP33brsvbh3u:1346": "evaṃ phalasaṃyogo 'pi jyeṣṭhaśreṣṭhabhavanalakṣaṇaḥ sa eva /",
  "GSP33brsvbh3u:1347": "rūpamapi tadeva /",
  "GSP33brsvbh3u:1348": "yathā yāgasya yadekasyāṃ śākhāyāṃ dravyadevatārūpaṃ tadeva śākhāntareṣvapīti /",
  "GSP33brsvbh3u:1349": "evaṃ vedanasyāpi yadekatra prāṇajyeṣṭhatvaśreṣṭhatvarūpaṃ viṣayastacchākhāntareṣvapīti //1//",
  "GSP33brsvbh3u:1351": "START BsVBh_3,3.1.2",
  "GSP33brsvbh3u:1352": "kañcidviśeṣamiti /",
  "GSP33brsvbh3u:1353": "yuktaṃ yadagnīṣomīyasyotpannasya paścādekādaśakapālatvādisaṃbandhe 'pyabheda iti /",
  "GSP33brsvbh3u:1354": "yathotpannasya tasya sarvatra pratyabhijñāyamānatvādiha tvagniṣūtvapattigata eva guṇabheda iti kathaṃ vaiśvadevīvanna bhedaka iti viśeṣaḥ /",
  "GSP33brsvbh3u:1355": "tamimaṃ viśeṣamabhipretyāśaṅkate sūtrakāraḥ-",
  "GSP33brsvbh3u:1356": "bhedānneti cediti / BBs_3,3.2a /",
  "GSP33brsvbh3u:1357": "parihāraḥ sūtrāvayavaḥ-",
  "GSP33brsvbh3u:1358": "na ekasyāmapīti / BBs_3,3.2b /",
  "GSP33brsvbh3u:1359": "pañcaiva sāṃpādikā agnayo vājasaneyināmapi chāndogyānāmiva vidhīyante /",
  "GSP33brsvbh3u:1360": "ṣaṣṭhastvagniḥ saṃpadvyatirekāyānūdyate na tu vidhīyate /",
  "GSP33brsvbh3u:1361": "vaiśvadevyāṃ tūtpattau guṇo vidhīyata iti bhavatu bhedaḥ /",
  "GSP33brsvbh3u:1362": "athavā chāndogyānāmapi ṣaṣṭho 'gniḥ paṭhyata eva /",
  "GSP33brsvbh3u:1363": "athavā bhavatu",
  "GSP33brsvbh3u:1364_0": "vājasaneyināṃ ṣaṣṭhāgnividhānaṃ mā ca bhūcchāndogyānāṃ tathāpi pañcatvasaṃkhyāyā",
  "GSP33brsvbh3u:1364_1": "avidhānānnotpattiśiṣṭatvaṃ saṃkhyāyāḥ kintūtpanneṣvagniṣu pracayaśiṣṭā saṃkhyānūdyate",
  "GSP33brsvbh3u:1364_2": "sāṃpādikānagnīnavacchetuṃ,",
  "GSP33brsvbh3u:1365": "tena yeṣāmutpattisteṣāṃ pratyabhijñānāt /",
  "GSP33brsvbh3u:1366": "apratyabhijñāyamānāyāśca saṃkhyāyā anuvādyatvenānutpattervidhīyamānasya cādhikasya ṣoḍaśigrahaṇavadvikalpasaṃbhavānna śākhāntare jñānabhedaḥ /",
  "GSP33brsvbh3u:1367": "utpattiśiṣṭatve 'siddhe prāṇasaṃvādādayo 'pi bhavanti pratyabhijñānādabhinnāstāsu tāsu śākhāsviti //2//",
  "GSP33brsvbh3u:1369": "START BsVBh_3,3.1.3",
  "GSP33brsvbh3u:1370": "svādhyāyasya tathātvena hi samācāre 'dhikārāc ca savavac ca tanniyamaḥ / BBs_3,3.3 /",
  "GSP33brsvbh3u:1371": "yairātharvaṇikagranthopāyā vidyā veditavyāṃ teṣāmeva śirovratapūrvādhyayanaprāptagranthabodhitā phalaṃ prayacchati nānyathā /",
  "GSP33brsvbh3u:1372": "anyeṣāṃ tu chāndogyādīnāṃ saiva vidyā cīrṇaśirovratānāṃ phaladetyātharvaṇagranthādhyayanasaṃbandhādavagamyate /",
  "GSP33brsvbh3u:1373": "tatsaṃbandhaśca vedavrateneti 'naitadacīrṇavrato 'dhīte'iti samāmnānādavagamyate /",
  "GSP33brsvbh3u:1374": "'teṣāmevaitāṃ brahmavidyāṃ vadeta'iti vidyāsaṃyoge 'pyetāmiti prakṛtaparāmarśinā sarvanāmnādhyayanasaṃbandhāvirodhādātharvavihitaiva vidyocyata iti /",
  "GSP33brsvbh3u:1375": "savā homāḥ sapta sauryādayaḥ śataudanāntā atharvaṇikānāṃ ta ekasminnevārtharvaṇike 'gnau kriyante na tretāyām //3//",
  "GSP33brsvbh3u:1377": "START BsVBh_3,3.1.4",
  "GSP33brsvbh3u:1378": "vidyaikatvaṃ",
  "GSP33brsvbh3u:1379": "darśayati ca / BBs_3,3.4 /",
  "GSP33brsvbh3u:1380": "bhūyobhūyo vidyaikatvasya vedadarśanādyatrāpi saguṇabrahmavidyānāṃ na sākṣādveda",
  "GSP33brsvbh3u:1381": "ekatvamāha tāsāmapi tatprāyapaṭhitānāṃ tadvidhānāṃ prāyadarśanādekatvameva /",
  "GSP33brsvbh3u:1382": "tathāhyagryaprāye likhitaṃ dṛṣṭvā bhavedayamagrya iti buddhiriti /",
  "GSP33brsvbh3u:1383": "yacca kāṭhakādisamākhyayopāsanābheda iti tadayuktam /",
  "GSP33brsvbh3u:1384": "etā hi pauruṣeyyaḥ samākhyāḥ kāṭhakādipravacanayogāttāsāṃ śākhānāṃ na tūpāsanānām /",
  "GSP33brsvbh3u:1385": "nahyetāḥ kaṭhādibhiḥ proktā naca kaṭhādyanuṣṭhānamāsāmitarānuṣṭhānebhyo viśeṣyate /",
  "GSP33brsvbh3u:1386": "naca kaṭhaproktānimittamātreṇa granthe pravṛttau tadyogācca kathañcillakṣaṇayopāsanāsu pravṛttau saṃbhavantyāmupāsanābhidhānāmapyāsāṃ śakyaṃ kalpayitum /",
  "GSP33brsvbh3u:1387": "naca tadbhedābhedau jñānabhedābhedaprayojakau,",
  "GSP33brsvbh3u:1388": "mā bhūdyathāsvamāsāmabhedājjñānānāmekaśākhāgatānāmaikyam /",
  "GSP33brsvbh3u:1389": "kaṭhādipuruṣapravacananimittāścaitāḥ samākhyāḥ kaṭhādibhyaḥ prāk nāsanniti tannibandhano jñānabhedo nāsīdidānīṃ cāstīti durghaṭamāpadyeta /",
  "GSP33brsvbh3u:1390": "tasmānna samākhyāto bhedaḥ /",
  "GSP33brsvbh3u:1391": "abhyāso 'pi nātra bhedakaḥ /",
  "GSP33brsvbh3u:1392": "yuktaṃ yadekaśākhāgato yajatyabhyāsaḥ samidādīnāṃ bhedaka iti /",
  "GSP33brsvbh3u:1393": "tatra hi vidhitvamautsargikamajñātajñāpanamapravṛttapravartanaṃ ca kupyeyātām 'śākhāntare tvadhyetṛpuruṣabhedādekatve 'pi nautsargikavidhitvavyākopa iti /",
  "GSP33brsvbh3u:1394": "aśaktirapi na bhedahetuḥ svādhyāyo 'dhyetavya iti svaśākhāyāmadhyayananiyamaḥ /",
  "GSP33brsvbh3u:1395": "tataśca śākhāntaraparīyānarthānanyebhyastadvidyebhyo 'dhigamyopasaṃhariṣyati /",
  "GSP33brsvbh3u:1396": "samāptiścaikasminnapi tatsaṃbandhini samāpte tasya vyapadiśyate /",
  "GSP33brsvbh3u:1397": "yathādhvaryave karmaṇi jyotiṣṭomasya samāpti vyapadiśanti-'jyotiṣṭomaḥ samāptaḥ'iti tasmātsamāptibhedo 'pi na sādhanamupāsanābhedasya /",
  "GSP33brsvbh3u:1398": "tadevamasati bādhake codanādyaviśeṣātsarvavedāntapratyayāni karmāṇi tāni tānyeveti siddham //4//",
  "GSP33brsvbh3u:1400": "START BsVBh_3,3.2.5",
  "GSP33brsvbh3u:1401": "kañcidviśeṣamāśaṅkya pūrvatantraprasādhitam /",
  "GSP33brsvbh3u:1402": "vakṣyamāṇārthasiddhyarthamarthamāha sma sūtrakṛt //",
  "GSP33brsvbh3u:1403": "cintāprayojanapradarśanārthaṃ sūtram-",
  "GSP33brsvbh3u:1404": "upasaṃhāro 'rthābhedād vidhiśeṣavatsamāne ca / BBs_3,3.5 /",
  "GSP33brsvbh3u:1405": "atraidamāśaṅkate-bhavatu",
  "GSP33brsvbh3u:1406": "sarvaśākhāpratyayamekaṃ vijñānaṃ tathāpi śākhāntaroktānāṃ tadaṅgāntarāṇāṃ na śākhāntarokte tasminnupasaṃhāro bhavitumarhati /",
  "GSP33brsvbh3u:1407": "tasyaikasya karmaṇo yāvanmātramaṅgajātamekasyāṃ śākhāyāṃ vihitaṃ tāvānmātreṇaivopakārasiddheradhikānapekṣaṇāt /",
  "GSP33brsvbh3u:1408": "apekṣaṇe cādhikamapi tatra vidhīyate /",
  "GSP33brsvbh3u:1409": "naca vihitam /",
  "GSP33brsvbh3u:1410": "tasmādyathā naimittikaṃ karma sakalāṅgavadvihitamapi aśaktau yāvacchakyamaṅgamanuṣṭhātuṃ tāvanmātrajanyenopakāreṇaupakṛtaṃ bhavatyevamihāpyaṅgāntarāvidhānādeva bhaviṣyatīti /",
  "GSP33brsvbh3u:1411": "evaṃ prāpta ucyate-sarvatraikatve karmaṇaḥ sthite gṛhamedhīyanyāyena nopakārāvacchedo yujyate /",
  "GSP33brsvbh3u:1412": "nahi tadeva karma sattadaṅgamapekṣate nāpekṣate ceti yujyate /",
  "GSP33brsvbh3u:1413": "naimittike tu nimittānurodhādavaśyakartavye sarvāṅgopasaṃhārasya sadātanatvāsaṃbhavādupakārāvacchedaḥ kalpyate /",
  "GSP33brsvbh3u:1414": "prākṛtopakārapiṇḍe codakaprāpte ājyabhāgavidhānādgṛhamedhīye 'pyupakārāvacchedaḥ syāt /",
  "GSP33brsvbh3u:1415": "iha tu śākhāntare katipayāṅgavidhānaṃ tāni vidhatte netarāṇi parisaṃcaṣṭe /",
  "GSP33brsvbh3u:1416": "naca tadupakārapiṇḍe codakaprāpte ājyabhāgavattanmātravidhānam /",
  "GSP33brsvbh3u:1417": "tasmāttattvena karmaṇāṃ sarvāṅgasaṅgama autsargiko 'sati balavati bādhake nāpavadituṃ yukta iti //5//",
  "GSP33brsvbh3u:1419": "START BsVBh_3,3.3.6",
  "GSP33brsvbh3u:1420": "anyathātvaṃ śabdād iti cen nāviśeṣāt / BBs_3,3.6 /",
  "GSP33brsvbh3u:1421": "dvayā dviprakārāḥ prājāpatyā devāścāsurāśca /",
  "GSP33brsvbh3u:1422": "tataḥ kānīyasā eva devā jyāyasā asurāḥ /",
  "GSP33brsvbh3u:1423": "śāstrajanyayā sāttvikyā buddhyā saṃpannā devāḥ /",
  "GSP33brsvbh3u:1424": "te hi dīvyanta iti devāḥ /",
  "GSP33brsvbh3u:1425": "śāstrayuktyaparikalpitamatayastāmasavṛttipradhānā asurā asubhiḥ prāṇairanindriyairagṛhītaisteṣu teṣu viṣayeṣu ramanta ityasurā ata eva te jyāyāṃsaḥ /",
  "GSP33brsvbh3u:1426": "yato 'mī tattvajñānavantaḥ kānīyasāstu devāḥ /",
  "GSP33brsvbh3u:1427": "ajñānapūrvakatvāttattvajñānasya /",
  "GSP33brsvbh3u:1428": "prāṇasya prajāpateḥ sāttvikavṛttyudbhavastāmasavṛttyabhibhavaḥ kadācit /",
  "GSP33brsvbh3u:1429": "kadācittāmasavṛttyudbhavo 'bhibhavaśca sāttvikyā vṛttaiḥ /",
  "GSP33brsvbh3u:1430": "seyaṃ spardhā /",
  "GSP33brsvbh3u:1431": "te ha devā ūcuḥ,",
  "GSP33brsvbh3u:1432": "hanta asurān yajña udgīthenātyayāma asurān",
  "GSP33brsvbh3u:1433": "jayāmāsminnābhicārike yajña udgīthalakṣaṇasāmabhaktyupalakṣitenodgātreṇa karmaṇeti /",
  "GSP33brsvbh3u:1434_0": "te ha vācamūcurityādinā saṃdarbheṇa vākprāṇacakṣuḥśrotramanasāmāsurapāpmaviddhatayā",
  "GSP33brsvbh3u:1434_1": "ninditvā atha hemamāsanyamāsye bhavamāsanyaṃ mukhāntarbilasthaṃ mukhyaṃ prāṇaṃ prāṇābhimānavatīṃ",
  "GSP33brsvbh3u:1434_2": "devatāmūcustvaṃ na udgāyeti /",
  "GSP33brsvbh3u:1435": "tathetyabhyupagamya tebhya eva prāṇa udagāyat te 'surā viduranena prāṇenodgātrā no 'smān devā atyeṣyantīti /",
  "GSP33brsvbh3u:1436": "tamabhidrutya pāpmanāvidhyannasurā yathāśmānamṛtvā prāpya mṛttvālloṣṭo vā vidhvaṃsata evaṃ vidhvaṃsamānā viṣvañco 'surā vineśuḥ /",
  "GSP33brsvbh3u:1437": "tadetat saṃkṣipyāha-",
  "GSP33brsvbh3u:1438": "vājasaneyaka iti /",
  "GSP33brsvbh3u:1439": "tathā chāndogye 'pyetaduktamityāha-",
  "GSP33brsvbh3u:1440": "tathā chāndogye 'pīti /",
  "GSP33brsvbh3u:1441": "viṣayaṃ darśayitvā vimṛśati-",
  "GSP33brsvbh3u:1442": "tatra saṃśaya iti /",
  "GSP33brsvbh3u:1443": "pūrvapakṣaṃ",
  "GSP33brsvbh3u:1444": "gṛhṇāti-",
  "GSP33brsvbh3u:1445": "vidyaikatvamiti /",
  "GSP33brsvbh3u:1446": "pūrvapakṣamākṣipati-",
  "GSP33brsvbh3u:1447": "nanu na yuktamiti /",
  "GSP33brsvbh3u:1448": "ekatrodgātṛtvenocyate prāṇa ekatra codgānatvena kriyākartrośca sphuṭo bheda ityarthaḥ /",
  "GSP33brsvbh3u:1449": "samādhatte-",
  "GSP33brsvbh3u:1450": "naiṣa doṣa iti /",
  "GSP33brsvbh3u:1451": "bahutararūpapratyabhijñā nādapratyabhijñāyamānaṃ kiñcillakṣaṇayā netavyam /",
  "GSP33brsvbh3u:1452": "na kevalaṃ śākhāntare,",
  "GSP33brsvbh3u:1453": "ekasyāmapi śākhāyāṃ dṛṣṭametanna ca tatra vidyābheda ityāha-",
  "GSP33brsvbh3u:1454": "vājasanetyake 'pi ceti /",
  "GSP33brsvbh3u:1455": "bahutararūpapratyabhijñānānugrahāya comityanenāpi udgīthāvayavena udgītha eva lakṣaṇīya iti pūrvapakṣaḥ //6//",
  "GSP33brsvbh3u:1457": "START BsVBh_3,3.3.7",
  "GSP33brsvbh3u:1458": "na vā prakaraṇabhedāt parovarīyastvādivat / BBs_3,3.7 /",
  "GSP33brsvbh3u:1459": "bahutarapratyabhijñāne 'pi upakramabhedāttanurodhena copasaṃhāravarṇanādekasminvākye tasyaiva codgīthasya punaḥpunaḥ saṃkīrtanāllakṣaṇāyāṃ ca chāndogye",
  "GSP33brsvbh3u:1460": "vājasaneyake pramāṇābhāvādvidyābheda iti rāddhāntaḥ /",
  "GSP33brsvbh3u:1461": "oṅkārasyopāsyatvaṃ prastutya rasatamādiguṇopavyākhyānamoṅkārasya /",
  "GSP33brsvbh3u:1462": "tathāhi-bhūtapṛthivyoṣadhipuruṣavāgṛksāmnāṃ pūrvasyottaramuttaraṃ rasatayā sāratayoktam /",
  "GSP33brsvbh3u:1463": "teṣāṃ sarveṣāṃ rasatama oṅkāra uktaśchāndogye /",
  "GSP33brsvbh3u:1464": "naca vivakṣitārthabheda iti /",
  "GSP33brsvbh3u:1465": "ekatrodgīthodgātārāvupāsyatvena vivakṣitāvekatra tadavayava oṅkāra iti /",
  "GSP33brsvbh3u:1466": "tathā hyabhyudayavākye iti /",
  "GSP33brsvbh3u:1467_0": "evaṃ hi śrūyate-'vivā etaṃ prajayā paśubhirardhayati vardhayatyasya bhrātṛvyaṃ yasya",
  "GSP33brsvbh3u:1467_1": "havirniruptaṃ purastāccandramā abhyudeti sa tredhā taṇḍulānvibhajedye madhyamāḥ syustānagnaye",
  "GSP33brsvbh3u:1467_2": "dātre puroḍāśamaṣṭākapālaṃ nirvapedye sthaviṣṭhāstānindrāya pradātre dadhaṃścaruṃ",
  "GSP33brsvbh3u:1467_3": "ye kṣodiṣṭhāstān viṣṇave śipiviṣṭāya śṛte carum'iti /",
  "GSP33brsvbh3u:1468": "tatra saṃdehaḥ-kiṃ kālāparādhe yāgāntaramidaṃ codyata uta teṣveva karmasu prakṛteṣu kālāparādhe nimitte devatāpanaya iti /",
  "GSP33brsvbh3u:1469": "eṣa tāvadatra viṣayaḥ-amāvāsyāyāmeva darśakarmārthaṃ vedikriyāgnipraṇayanakriyā vratādiśca yajamānasaṃskāraḥ /",
  "GSP33brsvbh3u:1470": "dadhyarthaśca dohaḥ /",
  "GSP33brsvbh3u:1471": "pratipadi ca darśakarmapravṛttirityanuṣṭhānakramastāttvikaḥ /",
  "GSP33brsvbh3u:1472": "yasya tu yajamānasya kutaścidbhramanibandhanāccaturdaśyāmevāmāvāsyābuddhau pravṛttaprayogasya candramā abhyudīyate tatredaṃ śrūyate-'yasya havirniruptam'iti /",
  "GSP33brsvbh3u:1473": "tena yajamānenābhyuditenāmāvāsyāyāmeva nimittādhikāraṃ parisamāpya purastadahareva vedyuddharaṇādikarma kṛtvā pratipadi darśaḥ pravartayitavyaḥ /",
  "GSP33brsvbh3u:1474": "tatrābhyudaye kiṃ naimittikamidaṃ karmāntaraṃ darśāccodyata uta tasminneva darśakarmaṇi pūrvadevatāpanayanena devatāntaraṃ vidhīyata iti /",
  "GSP33brsvbh3u:1475": "tatra havirbhāgamātraśravaṇāccaruvidhānasāmarthyācca karmāntaram /",
  "GSP33brsvbh3u:1476_0": "yadi hi pūrvadevatābhyo havīṃṣi vibhajediti śrūyate tatastānyeva havīṃṣi devatāntareṇa",
  "GSP33brsvbh3u:1476_1": "yujyamānāni na karmāntaraṃ gamayitumarhanti kintu prakṛtameva karma taddhaviṣkamapanītapūrtadevatākaṃ",
  "GSP33brsvbh3u:1476_2": "devatāntarayuktaṃ syāt /",
  "GSP33brsvbh3u:1477_0": "atra punastredhā taṇḍulān vibhajediti haviṣa eva madhyamādikrameṇa vibhāgaśravaṇādanapanītā",
  "GSP33brsvbh3u:1477_1": "haviṣi pūrvadevatā iti pūrvadavatāvaruddhe haviṣi devatāntaramalabdhāvakāśaṃ śrūyamāṇaṃ",
  "GSP33brsvbh3u:1477_2": "karmāntarameva gocarayet /",
  "GSP33brsvbh3u:1478": "apica prāpte",
  "GSP33brsvbh3u:1479": "pūrvasmin karmaṇi dadhnastaṇḍulānāṃ payasastaṇḍulānāṃ cendrādidevatā saṃbandhaśca vidhātavyaḥ /",
  "GSP33brsvbh3u:1480": "carutvaṃ cātra vihitaṃ nāstīti tadapiva vidhātavyam /",
  "GSP33brsvbh3u:1481": "tathā prāpte karmaṇyanekaguṇavidhānādvākyaṃ bhidyeta /",
  "GSP33brsvbh3u:1482": "karmāntaraṃ tvapūrvaṃ śakyamekenaiva prayatnenānekaguṇaviśiṣṭaṃ vidhātumiti nimitte karmāntarameva vidhīyate /",
  "GSP33brsvbh3u:1483": "darśastu lupyate kālāparādhāditi prāpta ucyate-na karmāntaram /",
  "GSP33brsvbh3u:1484": "pūrvadavatāto haviṣo vibhāgapūrvaṃ nimitte devatāntaravidhānāt /",
  "GSP33brsvbh3u:1485": "carvarthasya cārthaprāpteḥ /",
  "GSP33brsvbh3u:1486_0": "bhavedetadevaṃ yadā tredhā taṇḍulān vibhajediti taṇḍulānāṃ tredhā vibhāgavidhānaparametadvākyaṃ",
  "GSP33brsvbh3u:1486_1": "syādapi tu vākyāntaraprāptaṃ taṇḍulānāṃ tredhātvamanūdya vibhajedityetāvadvidhatte",
  "GSP33brsvbh3u:1486_2": "tatra vākyāntarālocanayā pūrvadevatābhya iti gamyate taṇḍulāniti tvavivakṣitaṃ havirubhayatvāvat /",
  "GSP33brsvbh3u:1487": "tathā ca ye madhyamā ityādīni vākyānyapanīte pūrvavat devatāsaṃbandhe haviṣastasminneva karmaṇyapratyūhaṃ devatāntarasaṃbandhaṃ vidhātuṃ śaknuvanti /",
  "GSP33brsvbh3u:1488": "tathāca dravyamukhena prakṛtamukhapratyabhijñānāt devatāntarasaṃbandhe 'pi na karmāntarakalpanābhavitumarhati /",
  "GSP33brsvbh3u:1489": "tataśca samāpte 'pi naimittikādhikārasiddhyarthaṃ tānyeva punaḥ karmāṇyanuṣṭheyāni /",
  "GSP33brsvbh3u:1490": "naca dadhani carumiti carusaptamyarthayorvidhānaṃ tayorapyarthaprāptatvāt /",
  "GSP33brsvbh3u:1491_0": "prakṛte hi karmaṇi taṇḍulapeṣaṇaprathanaṃ puroḍāśapākādi dadhipayasī ca prāptāni",
  "GSP33brsvbh3u:1491_1": "tatrābhyudayanimitte dadhiyuktānāṃ payoyuktānāṃ ca taṇḍulānāṃ vibhajediti vākyena",
  "GSP33brsvbh3u:1491_2": "pūrvadevatāpanayaṃ kṛtvā ye madhyamā ityādibhirvākyairdevatāntarasaṃbandhaḥ kṛtaḥ /",
  "GSP33brsvbh3u:1492": "naca prabhūtadhipayaḥ saṃsaktairalpaistaṇḍulaiḥ puroḍāśakriyā saṃbhavati /",
  "GSP33brsvbh3u:1493": "iti puroḍāśanivṛttau tadarthasya prathanasyāpi nivṛttiranivṛttastu pāko 'pavādābhāvāttathā cārthaprāptaścodyate /",
  "GSP33brsvbh3u:1494": "bhavatu vā anekavākyakalpanam /",
  "GSP33brsvbh3u:1495": "prakṛtādhikārāvagamabalādasyāpi nyāyyatvāditi /",
  "GSP33brsvbh3u:1496": "tasmāttadevedaṃ karma na tu karmāntaramiti siddham /",
  "GSP33brsvbh3u:1497": "paśukāmavākye",
  "GSP33brsvbh3u:1498": "tvapūrvakarmavidhirabhyudayavākyasārūpye 'pi /",
  "GSP33brsvbh3u:1499_0": "'yaḥ paśukāmaḥ syātso 'māvāsyāmiṣṭvā vatsānapākuryādye sthaviṣṭhāstānagnaye sanimate",
  "GSP33brsvbh3u:1499_1": "'ṣṭhākapālaṃ nirvapedye madhyamāstān viṣṇave śipiviṣṭāya śṛte caruṃ ye kṣodiṣṭhāstanindrāya",
  "GSP33brsvbh3u:1499_2": "pradātre dadhaṃścarum'iti /",
  "GSP33brsvbh3u:1500": "atra hi amāvāsyāmiṣṭveti samāpte yāge paśukāmeṣṭividhānaṃ nātra pūrvasya karmaṇo 'nanuvṛtteryāgāntaravidhiriti yuktam /",
  "GSP33brsvbh3u:1501": "parovarīyastvādivat /",
  "GSP33brsvbh3u:1502": "yathodgīthopāsanāsāmye 'pi ādityagatahiraṇyaśmakṣutvādiguṇaviśiṣṭodgīthopāsanātaḥ parovarīyastvaguṇaviśiṣṭodgīthopāsanā bhinnā tadvadidamapīti /",
  "GSP33brsvbh3u:1503": "parasmāt paro varācca varīyāniti parovarīyānudgīthaḥ paramātmarūpaḥ saṃpannaḥ /",
  "GSP33brsvbh3u:1504": "ata eva anantaḥ /",
  "GSP33brsvbh3u:1505": "paramātmadṛṣṭimudgīthe bhavayitum 'ākāśo hyevaibhyo bhūtebhyo jyāyān'ityākāśaśabdena paramātmānaṃ nirdiśati //7//",
  "GSP33brsvbh3u:1507": "START BsVBh_3,3.3.8",
  "GSP33brsvbh3u:1508": "saṃjñātaś cet tad uktam asti tu tad api / BBs_3,3.8 /",
  "GSP33brsvbh3u:1509": "sphuṭatare bhedāvagame saṃjñaikatvaṃ nābhedasādhanamatiprasaṅgapātāt /",
  "GSP33brsvbh3u:1510": "apica śrutyakṣarālocanayāṃ bhedapratyayo 'ntaraṅgaścānapekṣaśca /",
  "GSP33brsvbh3u:1511": "saṃjñaikatvaṃ tu śrutibāhyatayā bahiraṅgaṃ ca pauruṣeyatayā sāpekṣaṃ ca /",
  "GSP33brsvbh3u:1512": "tasmādurbalaṃ nāmedasādhanāyālamiti //8//",
  "GSP33brsvbh3u:1514": "START BsVBh_3,3.4.9",
  "GSP33brsvbh3u:1515": "vyāpteś ca samañjasam / BBs_3,3.9 /",
  "GSP33brsvbh3u:1516": "adhyāso nāmeti /",
  "GSP33brsvbh3u:1517": "gauṇī buddhiradhyāsaḥ /",
  "GSP33brsvbh3u:1518": "yathā māṇavake 'nivṛttāyāmeva māṇavakabuddhivyapadeśavṛttau siṃhabuddhivyapadeśavṛttiḥ siṃho māṇavaka iti,",
  "GSP33brsvbh3u:1519": "evaṃ pratimāyāṃ vāsudevabuddhirnāmni ca brahmabuddhistathoṅkāra udgīthabuddhivyapadeśāviti /",
  "GSP33brsvbh3u:1520": "apavādaikatvaviśeṣaṇāni",
  "GSP33brsvbh3u:1521": "coktāni /",
  "GSP33brsvbh3u:1522": "ekārthe 'pi ca śabdadvayaprayogo dṛśyate /",
  "GSP33brsvbh3u:1523": "yathā vaiśvadevyāmikṣā vijñānamānandam /",
  "GSP33brsvbh3u:1524": "vyākhyāyāṃ ca paryāyāṇamapi sahaprayogo yathā sindhuraḥ karī pikaḥ kokila iti /",
  "GSP33brsvbh3u:1525": "vimṛśyānadhyavasāyalakṣaṇaṃ pakṣaṃ gṛhṇāti-",
  "GSP33brsvbh3u:1526": "tatrānyatama iti /",
  "GSP33brsvbh3u:1527": "siddhāntamāha-idamucyate-",
  "GSP33brsvbh3u:1528": "vyāpteśca /",
  "GSP33brsvbh3u:1529_0": "pratyanuvākaṃ pratyṛcamupakrame ca samāptau cokāraḥ sardavedavyāpīti kiṅgato 'yamoṅkārastattadāpyādiguṇaviśiṣṭastasmai",
  "GSP33brsvbh3u:1529_1": "tasmai kāmāvāptyādiphalāyopāsyatvenādhikriyata ityapekṣāyāmudgīthapadeneti viśiṣyate /",
  "GSP33brsvbh3u:1530": "udgīthapadenokārādyavayavaghaṭitasāmabhaktibhedābhidhāyinā samudāyasyāvayavabhāvānupapattestatsaṃbandhavayava oṅkāro lakṣyate,",
  "GSP33brsvbh3u:1531": "na punaroṅkāreṇāvayavina udgīthasya lakṣaṇā /",
  "GSP33brsvbh3u:1532": "oṅkārasyaivopariṣṭāttu tattadguṇaviśiṣṭasya tattatphalaviśiṣṭasya copavyākhyāsyamānatvāt /",
  "GSP33brsvbh3u:1533": "dṛṣṭaśca samudāyaśabdo 'vayave lakṣaṇayā yathā grāmo dagdhaḥ paṭo dagdha iti tadekadeśadāhe /",
  "GSP33brsvbh3u:1534": "adhyāse tu lakṣaṇā phalakalpanā ca /",
  "GSP33brsvbh3u:1535": "tathāhi āptyādiguṇakapraṇavopāsanādidamudgīthatopāsanaṃ praṇavasyānyat /",
  "GSP33brsvbh3u:1536": "nacātrāpyādi upāsaneṣviva phalaṃ śrūyate /",
  "GSP33brsvbh3u:1537": "tasmāt kalpanīyam /",
  "GSP33brsvbh3u:1538": "udgīthasaṃbandhipraṇavopāsanādhikārapare vākye nāyaṃ doṣaḥ /",
  "GSP33brsvbh3u:1539": "apica gauṇyā vṛtterlakṣaṇāvṛttirbalīyasī lāghavāt /",
  "GSP33brsvbh3u:1540": "lakṣaṇāyā hi lakṣaṇīyaparatvaṃ padasya tasyaiva vākyārthāntarbhāvāt /",
  "GSP33brsvbh3u:1541": "yathā gāṅgāyāṃ ghoṣa iti lakṣyamāṇasya tīrasya vākyārthe 'ntarbhāvo 'dhikaraṇatayā /",
  "GSP33brsvbh3u:1542": "gaurvāhīka ityatra tu gosaṃbandhitīṣṭhanmūtrapurīṣādilakṣaṇayā na tatparatvaṃ gośabdasya /",
  "GSP33brsvbh3u:1543": "apitu tatkakṣādhyavasitatadguṇayuktavāhīkaparatvamiti gauṇyā vṛtterdurbalatvaṃ tadidamuktaṃ-lakṣaṇāyāmapi tviti /",
  "GSP33brsvbh3u:1544": "gauṇyapi vṛttirlakṣaṇāvayavatvāllakṣaṇoktā /",
  "GSP33brsvbh3u:1545": "yadyapi",
  "GSP33brsvbh3u:1546": "vaiśvadevīpadamāmikṣāyāṃ pravartate tathāpyarthamedaḥ sphuṭataraḥ /",
  "GSP33brsvbh3u:1547": "āmikṣāpadaṃ hi rūpeṇāmikṣāyāṃ pravartate /",
  "GSP33brsvbh3u:1548": "vaiśvadevīpadaṃ tu tasyāmeva viśvadevaviśiṣṭāyām /",
  "GSP33brsvbh3u:1549": "evaṃ hi vijñānāndayorapi sphuṭataraḥ pravṛttinimittabhedaḥ satyapi brahmaṇyaikārthye /",
  "GSP33brsvbh3u:1550": "naca vyākhyānamubhayorapi prasiddhārthatvādbhinnārthatvācca /",
  "GSP33brsvbh3u:1551": "śeṣamatirohitārtham //9//",
  "GSP33brsvbh3u:1553": "START BsVBh_3,3.5.10",
  "GSP33brsvbh3u:1554": "sarvābhedādanyatreme / BBs_3,3.10 /",
  "GSP33brsvbh3u:1555": "sarvābhedādanyatreti /",
  "GSP33brsvbh3u:1556": "evaṃśabdasya sannihitaprakārabhedaparāmarśārthatvātsākṣācchabdopasthāpitasya ca saṃnidhānācchākhāntaragatasya cānukramatayā(?)",
  "GSP33brsvbh3u:1557": "saṃnidhānābhāvānna kauṣītakiprāṇasaṃvādavākye prāṇasya vasiṣṭhatvādibhirguṇairupāsyatvamapi tu jyeṣṭhatreṣṭhatvamātreṇeti pūrvaḥ pakṣaḥ /",
  "GSP33brsvbh3u:1558": "siddhāntastu-satyaṃ saṃnihitaṃ parāmṛśati evaṅkāro na tu śabdopāttamātraṃ saṃnihitam /",
  "GSP33brsvbh3u:1559": "kintu yacchabdābhihitārthanāntarīyakatayā prāptaṃ tadapi hi buddhau saṃnihitaṃ saṃnihitameva /",
  "GSP33brsvbh3u:1560": "yathā 'yasya parṇamayī juhūrbhavati'ityavyabhicāritakratusamanvayayā juhvopasthāpitaḥ kratuḥ /",
  "GSP33brsvbh3u:1561": "tasmādupāsyaphalapratyabhijñānāttadavyabhicāriṇaḥ prakārabhedasyehānuktasyāpi buddhau saṃnidhānātprakṛtaparāmarśinaivaṅkāreṇa",
  "GSP33brsvbh3u:1562": "parāmarśo yukta iti siddhaṃ kauṣītakibrāhmaṇagatena tāvadevaṅkāreṇa śakyate parāmraṣṭum /",
  "GSP33brsvbh3u:1563": "tathāpyabhyupetyāpi brūma ityāśayavatā bhāṣyakṛtoktam-",
  "GSP33brsvbh3u:1564": "tathāpi tasminneva vijñāne vājasaneyibrāhmaṇagateneti /",
  "GSP33brsvbh3u:1565": "śrutahāniriti /",
  "GSP33brsvbh3u:1566": "kevalasya śrutasya hāniritarasahitasya cākṣutasya kalpanā na cetyarthaḥ /",
  "GSP33brsvbh3u:1567": "atirohitamanyat //10//",
  "GSP33brsvbh3u:1569": "START BsVBh_3,3.6.11",
  "GSP33brsvbh3u:1570": "ānandādayaḥ pradhānasya / BBs_3,3.11 /",
  "GSP33brsvbh3u:1571": "guṇavadupāsanāvidhānasya",
  "GSP33brsvbh3u:1572": "vāstavaguṇavyākhyānādvivekārthamidamadhikaraṇam /",
  "GSP33brsvbh3u:1573": "yathaikasya brahmaṇaḥ /",
  "GSP33brsvbh3u:1574": "saṃyadvāmatvādayaḥ satyakāmādayaśca guṇā na saṃkīryeran /",
  "GSP33brsvbh3u:1575": "evāmānandavijñānatvādayo vibhutvanityatvādibhirguṇaiḥ pradeśāntaroktairna saṃkīryeran /",
  "GSP33brsvbh3u:1576": "tatsaṃkare vā saṃyadvāmatvādayo 'pi satyakāmādibhiḥ saṃkīryeran /",
  "GSP33brsvbh3u:1577": "nahi brahmaṇo dharmiṇaḥ sattve kaścidviśeṣa iti pūrvaḥ pakṣaḥ /",
  "GSP33brsvbh3u:1578": "rāddhāntastu vāstavavidheyayorvastudharmatayā cānuṣṭheyatayā cāvyavasthāvyavasthe vyavatiṣṭhete /",
  "GSP33brsvbh3u:1579": "vastudharmo hi yāvadvastu vyavatiṣṭhate /",
  "GSP33brsvbh3u:1580": "nāsāvekatrokto 'nyatrānukto nāstīti śakyaṃ vaktum /",
  "GSP33brsvbh3u:1581": "vidheyastu puruṣaprayatnatantraḥ puruṣaprayatnaśca yatra yāvadguṇaviśiṣṭe brahmaṇi coditaḥ sa tāvatyevāvatiṣṭhate nāvihitamapi guṇaṃ cotarīkartumarhati /",
  "GSP33brsvbh3u:1582": "tasya vidhitantratvādvidheśca vyavasthānāt /",
  "GSP33brsvbh3u:1583": "tasmādānandavijñānādayo brahmatattvātmatayoktā yatra yatra brahma śrūyate tatra tatrānuktā api labhyante /",
  "GSP33brsvbh3u:1584": "saṃyadvāmādayaścopāsanāprayatnavidhiviṣayā yathāvidhyavatiṣṭhante na tu yathāvastviti siddham /",
  "GSP33brsvbh3u:1585": "priyaśirastvādīnāṃ tūpāsyatvamāropya nyāyo darśitaḥ /",
  "GSP33brsvbh3u:1586": "tasya (?)tu saṃyadvāmādiruktaḥ /",
  "GSP33brsvbh3u:1587": "modanamātraṃ modaḥ /",
  "GSP33brsvbh3u:1588": "pramodaḥ prakṛṣṭo modastāvimau parasparāpekṣāvupacayāpacayau //11//",
  "GSP33brsvbh3u:1590": "START BsVBh_3,3.6.12",
  "GSP33brsvbh3u:1591": "priyaśirastvādyaprāptirupacayāpacayau hi bhede / BBs_3,3.12 / // 12 //",
  "GSP33brsvbh3u:1594": "START BsVBh_3,3.6.13",
  "GSP33brsvbh3u:1595": "itare tvarthasāmānyāt / BBs_3,3.13 / // 13 //",
  "GSP33brsvbh3u:1598": "START BsVBh_3,3.7.14",
  "GSP33brsvbh3u:1599": "ādhyānāya prayojanābhāvāt / BBs_3,3.14 /",
  "GSP33brsvbh3u:1600": "indriyebhyaḥ parā hyarthā iti /",
  "GSP33brsvbh3u:1601": "kimatra sarveṣāmevārthādīnāṃ paratvaṃ pratipipādayiṣitam,",
  "GSP33brsvbh3u:1602": "āho puruṣasyaiva tatpratipādanārthaṃ cetareṣāṃ paratvapratipādanam /",
  "GSP33brsvbh3u:1603": "tatra pratyekamarthādiparatvapratipādanaśruteḥ śrūyamāṇatattatparatve ca saṃbhavati na tattadatikarme sarveṣāmekaparatvādhyavasānaṃ nyāyyam /",
  "GSP33brsvbh3u:1604": "na ca prayojanābhāvādasaṃbhavaḥ /",
  "GSP33brsvbh3u:1605": "sarveṣāmeva pratyekaṃ paratvābhidhānasyādhyānaprayojanatvāt /",
  "GSP33brsvbh3u:1606": "tattadādhyānānāṃ ca prayojanavattvasmṛteḥ /",
  "GSP33brsvbh3u:1607": "tathāhi smṛtiḥ- 'daśa manvantarāṇīha tiṣṭhantīndriyacintakāḥ /",
  "GSP33brsvbh3u:1608": "bhautikāstu śataṃ pūrṇaṃ sahasraṃ tvābhimānikāḥ //",
  "GSP33brsvbh3u:1609": "bauddhā daśa sahasrāṇi tiṣṭhanti vigatajvarāḥ /",
  "GSP33brsvbh3u:1610": "pūrṇaṃ śatasahasraṃ tu tiṣṭhantyavyaktacintakāḥ /",
  "GSP33brsvbh3u:1611": "puruṣaṃ nirguṇaṃ prāpya kālasaṃkhyā na vidyate /",
  "GSP33brsvbh3u:1612": "'iti /",
  "GSP33brsvbh3u:1613_0": "prāmāṇikasya vākyabhedasyābhyupeyatvāt pratyekaṃ teṣāmarthādīnāṃ paratvaparāṇyetāni",
  "GSP33brsvbh3u:1613_1": "vākyānīti prāptaya ucyate-indriyebhyaḥ parā hyarthā ityeṣa tāvatsaṃdarbho vastutattvapratipādanaparaḥ",
  "GSP33brsvbh3u:1613_2": "pratīyate nādhyānavidhiparaḥ /",
  "GSP33brsvbh3u:1614": "tadaśruteḥ /",
  "GSP33brsvbh3u:1615": "tadatra yatpratyasya sākṣātprayojanavattvaṃ dṛśyate tatpratyayaparatvaṃ sarveṣām /",
  "GSP33brsvbh3u:1616": "dṛṣṭaṃ ca viṣṇoḥ paramapadajñānasya nikhilānarthasaṃsārakāraṇāvidyopaśamaḥ /",
  "GSP33brsvbh3u:1617": "tattvajñānodayasya viparyāsopaśamalakṣaṇatveta tatra tatra darśanāt /",
  "GSP33brsvbh3u:1618": "arthādiparatvapratyayasya tu na dṛṣṭamasti prayojanam /",
  "GSP33brsvbh3u:1619": "naca dṛṣṭe saṃbhavati adṛṣṭakalpanā nyāyyā /",
  "GSP33brsvbh3u:1620": "naca paramapuruṣārthahetuparatve saṃbhavati avāntarapuruṣārthatocitā /",
  "GSP33brsvbh3u:1621": "tasmāddṛṣṭaprayojanavattvāt,",
  "GSP33brsvbh3u:1622": "puruṣaparatvapratipādanārtho 'yaṃ saṃdarbha iti gamyate /",
  "GSP33brsvbh3u:1623": "kiñcādarādapyayamevāsyārtha ityāha-",
  "GSP33brsvbh3u:1624": "apica parapratiṣedheneti /",
  "GSP33brsvbh3u:1625": "nanvatrādhyānavidhirnāsti tatkathamucyate ādhyānāyetyata āha-",
  "GSP33brsvbh3u:1626": "ādhyānāyeti //14//",
  "GSP33brsvbh3u:1628": "START BsVBh_3,3.7.15",
  "GSP33brsvbh3u:1629": "ātmaśabdāc ca / BBs_3,3.15 /",
  "GSP33brsvbh3u:1630": "anadhigatārthapratipādanasvabhāvatvāpramāṇānāṃ viśeṣataścāgamasya,",
  "GSP33brsvbh3u:1631": "puruṣaśabdavācyasya cātmanaḥ svayaṃ śrutyaiva duradhigamatvāvadhāraṇādvastutaśca duradhigamatvādarthādīnāṃ ca",
  "GSP33brsvbh3u:1632": "sugamatvāttatparatvamevārthādiparatvābhidhānasyetyarthaḥ /",
  "GSP33brsvbh3u:1633": "śruterāśayātiśaya ivāśayātiśayaḥ /",
  "GSP33brsvbh3u:1634": "tattātparyateti yāvat /",
  "GSP33brsvbh3u:1635": "kiñca śrutyantarāpekṣitābhidhānādapyevameva /",
  "GSP33brsvbh3u:1636": "arthādiparatve tu svarūpeṇa vivakṣite nāpekṣitaṃ śrutirācaṣṭe ityāha-",
  "GSP33brsvbh3u:1637": "apica so 'dhvanaḥ pāramāpnotīti //15//",
  "GSP33brsvbh3u:1639": "START BsVBh_3,3.8.16",
  "GSP33brsvbh3u:1640": "ātmagṛhītir itaravad uttarāt / BBs_3,3.16 /",
  "GSP33brsvbh3u:1641_0": "śrutismṛtyorhi lokasṛṣṭiḥ parameśvarādhiṣṭhitā parameśvarahiraṇyagarbhakartṛkopalabdhā",
  "GSP33brsvbh3u:1641_1": "seyamiha mahābhūtasargamanabhidhāya prāthamikī lokasṛṣṭirupalabhyamānāvāntareśvarakāryā",
  "GSP33brsvbh3u:1641_2": "prāgutpatterātmaikatvāvadhāraṇaṃ cāvāntareśvarasaṃbandhitayā gamayati /",
  "GSP33brsvbh3u:1642": "pārameśvarasargasya mahābhūtākāśāditvādasya ca tadvaiparītyāt /",
  "GSP33brsvbh3u:1643": "asti hi tasyaivaikasya vikārāntarāpekṣayāgnatvamasti cekṣaṇam /",
  "GSP33brsvbh3u:1644": "api caitasminnaitareyake pūrvasminprakaraṇe prajāpatikartṛkaiva lokasṛṣṭiruktā /",
  "GSP33brsvbh3u:1645": "tadanusārādapyetadeva vijñāyate /",
  "GSP33brsvbh3u:1646": "apica tābhyo gāmānayadityādayaśca vyavahāraḥ śrutyoktā viśeṣavatsvātmaparamātmasu prasiddhāḥ /",
  "GSP33brsvbh3u:1647": "tato 'pyavāntareśvara eva vijñāyate /",
  "GSP33brsvbh3u:1648": "ātmaśabdaprayogaścātrāpi dṛṣṭastasmādaparātmābhilāpo 'yamiti prāpta ucyati-paramātmano gṛhītiriha yathā itareṣu sṛṣṭiśravaṇeṣu 'etasmādātmana ākāśaḥ saṃbhūtaḥ'ityādiṣu /",
  "GSP33brsvbh3u:1649": "tasmāduttarātsa aikṣatetīkṣaṇapūrvakasraṣṭṛtvaśravaṇādātmetyavadhāraṇācca /",
  "GSP33brsvbh3u:1650": "etadabhisaṃhitam-mukhyaṃ tāvat sargātprākkevalatvamātmapadatvaṃ sraṣṭṛtvaṃ ca parameśvarasyātra bhavataḥ /",
  "GSP33brsvbh3u:1651": "tadasatyāmanupapattau nānyatra vyākhyātumucitam /",
  "GSP33brsvbh3u:1652": "naca mahābhūtasṛṣṭyanabhidhānena lokasṛṣṭyabhidhānamanupapattibījam /",
  "GSP33brsvbh3u:1653": "ākāśapūrvikāyāṃ vastuto brahmaṇaḥ sṛṣṭau yathā kvacittejaḥpūrvakasṛṣṭyabhidhānaṃ na virudhyate 'etasmādātmana ākāśaḥ saṃbhūtaḥ'iti darśanāt /",
  "GSP33brsvbh3u:1654": "ākāśaṃ vāyuṃ sṛṣṭveti hi tatra pūrayitavyamevahāpi mahābhūtāni sṛṣṭveti kalpanīyam /",
  "GSP33brsvbh3u:1655": "sarvaśākhāpratyayatvena jñānasya śrutisiddhyarthamaśrutopalabdhau yatnavatā bhavitavyaṃ na punaḥ śrute mahābhūtāditve sargasya śaithilyamādaraṇīyam /",
  "GSP33brsvbh3u:1656": "apica svādhyāyavidhyadhīnagrahaṇo vedarāśiradhyayanavidhyāpāditaprayojanavadarthamabhidadhāno yathā yathā prayojanādhikyamāpnoti tathā tathānumanyatetarām /",
  "GSP33brsvbh3u:1657": "yathā cāsya brahmagocaratve paramapuruṣārthaupayikatvaṃ naivamanyagocaratve /",
  "GSP33brsvbh3u:1658": "tadidamuktam-",
  "GSP33brsvbh3u:1659": "yo 'pyayaṃ vyāpāraviśeṣānugama iti /",
  "GSP33brsvbh3u:1660": "naca lokasargo 'pi hiraṇyagarbhavyāpāro 'pi tu tadanupraviṣṭasya paramātmana ityatraivoktam /",
  "GSP33brsvbh3u:1661_0": "tasmādātmaivāgna ityupakramāttadvyāpāreṇa cekṣaṇena madhye parāmarśādupariṣṭācca",
  "GSP33brsvbh3u:1661_1": "bhedajātaṃ mahābhūtaiḥ sahānukamya brahmapratiṣṭhatvena brahmaṇa upasaṃhārādbrahmābhilāpatvamevāsyeti niścīyate /",
  "GSP33brsvbh3u:1662": "yatra tu puruṣavidhādiśravaṇaṃ tasya bhavettvanyaparatvaṃ gatyantarābhāvāditi sarvamavadātam /",
  "GSP33brsvbh3u:1663": "aparaḥ kalpaḥ /",
  "GSP33brsvbh3u:1664": "sadupakramasya saṃdarbhasyātmopakramasya ca kimaikārthyamāhosvidarthabhedaḥ /",
  "GSP33brsvbh3u:1665": "tatra sacchabdasyāviśeṣeṇātmani cānātmani ca pravṛtternātmārthatvaṃ kintu samastavastvanugatasattāsāmānyārthatvaṃ tathā copakramabhedādbhinnārthatvam /",
  "GSP33brsvbh3u:1666": "sa ātmā tattvamasīti copasaṃhāra upakramānurodhena saṃpattyarthatayā vyākhyeyaḥ /",
  "GSP33brsvbh3u:1667": "taddhi satsāmānyaṃ paramātmatayā saṃpādanīyam /",
  "GSP33brsvbh3u:1668_0": "tadvijñānena ca sarvavijñānaṃ mahāsāmānyasya sattāyāḥ samastavastuvistāravyāpitvādityevaṃ",
  "GSP33brsvbh3u:1668_1": "prāpta ucyate-ātmagṛhītirvājasaneyināmiva chāndogyānāmapyuttarātsa ātmā tattvamasīti tādātmyopadeśāt /",
  "GSP33brsvbh3u:1669": "astu tāvadātmavyātiriktasya prapañcasya sadasattvābhyāmanirvācyatayā na sattvaṃ sattvaṃ tvātmadhātoreva tattvena nirvācyatvāttasmādātmaiva sanniti /",
  "GSP33brsvbh3u:1670": "abhyupetyāha /",
  "GSP33brsvbh3u:1671": "sacchabdasya sattāsāmānyābhidhāyitvātprativyakti ca tasya pravṛtterātmani",
  "GSP33brsvbh3u:1672": "cānyatra ca sacchabdapravṛtteḥ saṃśaye satyupasaṃhārānurodhena sadevetyātmanyevāvasthāpyate /",
  "GSP33brsvbh3u:1673": "nītārthopakramānurodhena hyupasaṃhāravarṇanā na punaḥ saṃdigdhārthenopakrameṇopasaṃhāro varṇanīyaḥ /",
  "GSP33brsvbh3u:1674": "apica saṃpattau phalaṃ kalpanīyam /",
  "GSP33brsvbh3u:1675": "naca sāmānyamātre jñāte viśeṣajñānasaṃbhavaḥ /",
  "GSP33brsvbh3u:1676": "na khalvākārādvṛkṣe jñāte śiṃśapādayastadviśeṣā jñātā bhavanti /",
  "GSP33brsvbh3u:1677": "tadevamavadhāraṇādi sarvamanātmārthatve syādanupapannamiti chāndogyasyātmārthatvameveti siddham /",
  "GSP33brsvbh3u:1678": "atra ca pūrvasmin pūrvapakṣe hiraṇyagarbhopāsanā siddhānte tu brahmabhāvaneti //16//",
  "GSP33brsvbh3u:1680": "START BsVBh_3,3.8.17",
  "GSP33brsvbh3u:1681": "anvayād iti cet syād avadhāraṇāt / BBs_3,3.17 / // 17 //",
  "GSP33brsvbh3u:1684": "START BsVBh_3,3.9.18",
  "GSP33brsvbh3u:1685": "kāryākhyānādapūrvam / BBs_3,3.18 /",
  "GSP33brsvbh3u:1686": "viṣayamāha-",
  "GSP33brsvbh3u:1687": "chandogā vājasaneyinaśceti /",
  "GSP33brsvbh3u:1688": "ananaṃ prāṇanaṃ anaḥ prāṇaḥ taṃ prāṇamanagnaṃ kurvantaḥ /",
  "GSP33brsvbh3u:1689": "anagnatācintanamiti /",
  "GSP33brsvbh3u:1690": "manyanta iti mananaṃ jñānaṃ tadvyānaparyantamiti cintanamuktam /",
  "GSP33brsvbh3u:1691": "saṃśayamāha-",
  "GSP33brsvbh3u:1692": "tatkimiti /",
  "GSP33brsvbh3u:1693": "khuraravamātreṇāpātata ubhayavidhānapakṣaṃ gṛhītvā madhyamaṃ pakṣamālambate pūrvapakṣī-",
  "GSP33brsvbh3u:1694": "athavācamanameveti /",
  "GSP33brsvbh3u:1695": "yadyevamanagnatāsaṃkīrtanasya kiṃ prayojanamityata āha-",
  "GSP33brsvbh3u:1696": "tasyaiva tu stutyarthamiti /",
  "GSP33brsvbh3u:1697": "ayamabhisandhiḥ-yadyapi smārtaṃ prāyatyārthamācamanamasti tathāpi prāṇopāsanaprakaraṇe 'vidhānāttadaṅgatvenāprāptamiti vidhānamarthavadbhavati,",
  "GSP33brsvbh3u:1698": "anṛtavadanapratiṣedha iva smārte jyotiṣṭomaprakaraṇe samāmnāto nānṛtaṃ vadediti pratiṣedho jyotiṣṭomāṅgatayārthavāniti /",
  "GSP33brsvbh3u:1699": "rāddhāntamāha-",
  "GSP33brsvbh3u:1700": "evaṃ prāpta iti /",
  "GSP33brsvbh3u:1701": "codayati-",
  "GSP33brsvbh3u:1702": "nanviyaṃ śrutiriti /",
  "GSP33brsvbh3u:1703": "pariharati-",
  "GSP33brsvbh3u:1704": "neti /",
  "GSP33brsvbh3u:1705": "tulyārthayormūlamūlibhāvo nātulyārthayorityarthaḥ /",
  "GSP33brsvbh3u:1706": "abhiprāyasthaṃ pūrvapakṣabījaṃ nirākaroti-",
  "GSP33brsvbh3u:1707": "na ceyaṃ śrutiriti /",
  "GSP33brsvbh3u:1708": "kratvarthapuruṣārthayoranṛtavadanapratiṣedhayoryuktamapaunaruktam /",
  "GSP33brsvbh3u:1709": "iha tu smārtavācamanaṃ sakalakarmāṅgatayā vihitaṃ prāṇopāsanāṅgamapīti vyāpakena smārtenācamanavidhinā punaruktatvādanarthakam /",
  "GSP33brsvbh3u:1710": "naca smārtasyānena paunaruktyaṃ tasya ca vyāpakatvādetasya ca pratiniyataviṣayatvāditi /",
  "GSP33brsvbh3u:1711": "madhyamaṃ pakṣamapākṛtya prathamapakṣamapākaroti-",
  "GSP33brsvbh3u:1712": "ata eva ca nobhayavidhānam /",
  "GSP33brsvbh3u:1713": "yuktyantaramāha-",
  "GSP33brsvbh3u:1714": "ubhayavidhāne ceti /",
  "GSP33brsvbh3u:1715": "upasaṃharati-",
  "GSP33brsvbh3u:1716": "tasmātprāptameveti /",
  "GSP33brsvbh3u:1717": "na cāyamanagnatāvāda iti /",
  "GSP33brsvbh3u:1718": "stotavyābhāve stutirnopapadyata ityarthaḥ /",
  "GSP33brsvbh3u:1719": "apica mānāntaraprāptenāprāptaṃ vidheyaṃ stūyeta /",
  "GSP33brsvbh3u:1720": "na cānagnatāsaṃkalpo 'nyataḥ prāpto yataḥ stāvako bhavet /",
  "GSP33brsvbh3u:1721": "na cācamanamanyato 'prāptaṃ yena vidheyaṃ satstūyetetyāha-",
  "GSP33brsvbh3u:1722": "svayaṃ cānagnatāsaṃkalpasyeti /",
  "GSP33brsvbh3u:1723": "api caikasya karmaṇa ekārthataivetyucitaṃ tasya balavatpramāṇavaśādananyagatitve satyanekārthatā kalpyate /",
  "GSP33brsvbh3u:1724": "saṃkalpe tu karmāntare vidhīyamāne nāyaṃ doṣa ityāha-",
  "GSP33brsvbh3u:1725": "na caivaṃ satyekasyācamanasyeti /",
  "GSP33brsvbh3u:1726": "apica dṛṣṭicodanāsāhacaryāddṛṣṭicodanaiva nyāyyā na cācamanacodanetyāha-",
  "GSP33brsvbh3u:1727": "apica yadidaṃ kiñceti /",
  "GSP33brsvbh3u:1728": "yathā hi śvādimaryādasyānnasyāttumaśakyatvādannadṛṣṭiścodyate evamihāpyapāṃ paridhānāsaṃbhavāddṛṣṭireva codyata ityannadṛṣṭividhisāhacaryādgamyate /",
  "GSP33brsvbh3u:1729": "aśabdatvaṃ ca yadyapi dṛṣṭyabhyavahārayostulyaṃ tathāpi dṛṣṭiḥ śābdadṛśyanāntarīyakatayā sākṣācchabdena kriyamāṇopalabhyate /",
  "GSP33brsvbh3u:1730": "abhyavahārastvadhyāharaṇīyaḥ kathañcidyogyatāmātreṇeti viśeṣaḥ /",
  "GSP33brsvbh3u:1731": "kiñca chāndogyānāṃ vājasaneyināṃ cācamane prāyeṇācāmantīti vartamānāpadeśaḥ evaṃ yatrāpi vidhivibhaktistatrāpi jartilayavāgvavā vā juhuyāditivadvidhitvamavivakṣitam /",
  "GSP33brsvbh3u:1732": "manyanta iti tvatprāptārthatvātsamidho",
  "GSP33brsvbh3u:1733": "yajatītyādivadvidhirevetyāha-apicācāmantīti /",
  "GSP33brsvbh3u:1734": "śeṣamatirohitārtham //18//",
  "GSP33brsvbh3u:1736": "START BsVBh_3,3.10.19",
  "GSP33brsvbh3u:1737": "samāna evaṃ cābhedāt / BBs_3,3.19 /",
  "GSP33brsvbh3u:1738": "ihābhyāsādhikaraṇanyāyena pūrvaḥ pakṣaḥ /",
  "GSP33brsvbh3u:1739_0": "dvayorvidyāvidhyorekaśākhāgatayoragṛhmamāṇaviśeṣatayā kasya ko 'nuvāda iti viniścayābhāvādajñātajñāpanāpravṛttapravartanārūpasya",
  "GSP33brsvbh3u:1739_1": "ca vidhitvasya svarasasiddherubhayatropāsanābhedaḥ /",
  "GSP33brsvbh3u:1740": "naca guṇāntaravidhānāyaikatrānuvāda ubhayatrāpi guṇāntaravidhānopalabdhervinigamanāhetvabhāvātsamānaguṇānabhidhānaprasaṅgācca /",
  "GSP33brsvbh3u:1741": "tasmātsamidho yajatītyādivadabhyāsādupāsanābheda iti prāpta ucyate-aikakarmyamekatvena pratyabhijñānāt /",
  "GSP33brsvbh3u:1742": "na cāgṛhyamāṇaviśeṣatā /",
  "GSP33brsvbh3u:1743": "yatra bhūyāṃso guṇā yasya karmaṇo vidhīyante tatra tasya pradhānasya vidhiritaratra tu tadanuvādena katipayaguṇavidhiḥ /",
  "GSP33brsvbh3u:1744": "yathā yatra chatracāmarapatākāhāstikāścīyaśaktikayāṣṭīkadhānuṣkakārpāṇikaprāsikapadātipracayastatrāsti rājeti gamyate na tu katipayagajavājipadātibhāji tadamātye, tathehāpi /",
  "GSP33brsvbh3u:1745": "na caikatra vihitānāṃ guṇānāmitaratroktiranarthikā pratyabhijñānadārḍhyārthatvāt /",
  "GSP33brsvbh3u:1746": "astu vāsminnityānuvādo nahyanuvādānāmavaśyaṃ sarvatra prayojanavattvam /",
  "GSP33brsvbh3u:1747": "anuvādamātrasyāpi tatra tatropalabdheḥ /",
  "GSP33brsvbh3u:1748": "tasmāttadeva bṛhadāraṇyake 'pyupāsanaṃ tadguṇenopasaṃhārāditi siddham //19//",
  "GSP33brsvbh3u:1750": "START BsVBh_3,3.11.20",
  "GSP33brsvbh3u:1751": "saṃbandhād evam anyatrāpi / BBs_3,3.20 /",
  "GSP33brsvbh3u:1752": "yadyekasyāmapi śākhāyāṃ tattvena pratyabhijñānādupāsanasya tatra vihitānāṃ dharmāṇāṃ saṃkaraḥ /",
  "GSP33brsvbh3u:1753": "tathā sati satyasyaikasasyābhedānmaṇḍaladvayavartina upaniṣadorapi saṃkaraprasaṅgāt /",
  "GSP33brsvbh3u:1754": "tasyeti ca prakṛtaparāmarśitvādbhedaḥ /",
  "GSP33brsvbh3u:1755": "satyasya ca pradhānasya prakṛtatvādadhidaivamityasya viśeṣaṇatayopasarjanatvenāprastutvātprastutasya ca satyasyābhedātpūrvavadguṇasaṃkaraḥ //20//",
  "GSP33brsvbh3u:1757": "START BsVBh_3,3.11.21",
  "GSP33brsvbh3u:1758": "iti prāpta ucyate-",
  "GSP33brsvbh3u:1759": "na vā viśeṣāt / BBs_3,3.21 /",
  "GSP33brsvbh3u:1760": "satyaṃ yatra svarūpamātrasaṃbandho dharmāṇāṃ śrūyate tatraivaṃ svarūpasya sarvatra pratyabhijñāyamānatvāttanmātrasaṃbandhitvācca dharmāṇām /",
  "GSP33brsvbh3u:1761": "yatra tu saviśeṣaṇaṃ pradhānamavagamyate tatra saviśeṣaṇasyaiva tasya dharmābhisaṃbandho na nirviśeṣaṇasya nāpyanyaviśeṣaṇasahitasya /",
  "GSP33brsvbh3u:1762": "nahi daṇḍinaṃ puruṣamānayetyukte daṇḍarahitaḥ",
  "GSP33brsvbh3u:1763": "kamaṇḍalumānānīyate /",
  "GSP33brsvbh3u:1764": "tasmādadhidaivaṃ satyasyopaniṣaduktā na tasyaivādhyātmaṃ bhavitumarhati /",
  "GSP33brsvbh3u:1765": "yathā cācāryasya gacchato 'nugamanaṃ vihitaṃ na tiṣṭhato bhavati,",
  "GSP33brsvbh3u:1766": "tasmānnopaniṣadoḥ saṃkaraḥ kintu vyavasthitiḥ /",
  "GSP33brsvbh3u:1767": "tadidamuktaṃ-svarūpānapāyāditi //21//",
  "GSP33brsvbh3u:1769": "START BsVBh_3,3.11.22",
  "GSP33brsvbh3u:1770": "darśayati ca / BBs_3,3.22 /",
  "GSP33brsvbh3u:1771": "atideśādapyevameva tattve hi nātideśaḥ syāditi //22//",
  "GSP33brsvbh3u:1773": "START BsVBh_3,3.12.23",
  "GSP33brsvbh3u:1774": "saṃbhṛtidyuvyāptyapi cātaḥ / BBs_3,3.23 /",
  "GSP33brsvbh3u:1775": "'brahmajyeṣṭhā vīryā saṃbhṛtāni brahmāgre jyeṣṭhaṃ divamātatāna /",
  "GSP33brsvbh3u:1776": "brahma bhūtānāṃ prathamaṃ tu jajñe tenārhati brahmaṇā spardhituṃ kaḥ /",
  "GSP33brsvbh3u:1777": "'brahma jyeṣṭhaṃ yeṣāṃ tāni brahmajyeṣṭhā jajñe āsa /",
  "GSP33brsvbh3u:1778": "yadyapi tāsu tāsu śāṇḍilyādividyāsvāyatanabhedaparigraheṇādhyātmikāyatanatvaṃ saṃbhṛtyādīnāṃ guṇānāmādhidaikatvamityāyatanabhedaḥ pratibhāti,",
  "GSP33brsvbh3u:1779_0": "tathāpi jyāyān diva ityādinā saṃdarbheṇādhidaivikavibhūtipratyabhijñānātṣoḍaśakalādyāsu",
  "GSP33brsvbh3u:1779_1": "ca vidyāsvāyatanāśravaṇādantato brahmāśrayatayā sāmyena pratyabhijñāsaṃbhavāt saṃbṛtyādīnāṃ",
  "GSP33brsvbh3u:1779_2": "guṇānāṃ śāṇḍilyādividyāsu ṣoḍaśakalādividyāsu copasaṃhāra iti pūrvaḥ pakṣaḥ /",
  "GSP33brsvbh3u:1780_0": "rāddhāntastu-mithaḥ samānaguṇaśravaṇaṃ pratyabhijñāya yadvidyā apūrvānapi tatrāśrutānguṇānupasaṃhārayati",
  "GSP33brsvbh3u:1780_1": "na tviha saṃbhṛtyādiguṇakabrahmavidyāyāṃ śāṇḍilyādividyāgataguṇaśravaṇamasti /",
  "GSP33brsvbh3u:1781": "yā tu kācidādhidaivikī vibhūtiḥ śāṇḍilyādividyāyāṃ śrūyate tasyāstatprakaraṇādhīnatvāttāvanmātraṃ grahīṣyate naitāvanmātreṇa saṃbhṛtyādīnanukraṣṭumarhati /",
  "GSP33brsvbh3u:1782": "tatraitatpratyabhijñānābhāvādityuktam /",
  "GSP33brsvbh3u:1783": "brahmā śrayatvena tu pratyabhijñānasamarthanamatiprasaktam /",
  "GSP33brsvbh3u:1784": "bhūyasīnāmaikyaprasaṅgāt /",
  "GSP33brsvbh3u:1785": "tadidamuktaṃ-",
  "GSP33brsvbh3u:1786": "saṃbhṛtyādayastu śāṇḍilyādivākyagocarāśceti /",
  "GSP33brsvbh3u:1787": "tasmātsaṃbhṛtiśca dyuvyāptiśca tadidaṃ saṃbhṛtidyuvyāptyapi cātaḥ pratyabhijñānābhāvānna śāṇḍilyādividyāsūpasaṃhriyata iti siddham //23//",
  "GSP33brsvbh3u:1789": "START BsVBh_3,3.13.24",
  "GSP33brsvbh3u:1790": "puruṣavidyāyāmiva cetareṣām anāmnānāt / BBs_3,3.24 /",
  "GSP33brsvbh3u:1791": "puruṣayajñatvamubhayatrāpyaviśiṣṭam /",
  "GSP33brsvbh3u:1792": "naca viduṣo yajñasyeti na sāmānādhikaraṇyasaṃbhavaḥ /",
  "GSP33brsvbh3u:1793": "yajñasyātmetyātmaśabdasya svarūpavacanatvāt /",
  "GSP33brsvbh3u:1794": "yajñasya svarūpaṃ yajamānastasya ca cetanatvādviduṣa iti sāmānādhikaraṇyasaṃbhavaḥ /",
  "GSP33brsvbh3u:1795": "tasmātpuruṣayajñatvāviśeṣānmaraṇāvabhṛthatvādisāmānyāccaikavidyādhyavasāne ubhayatra ubhayadharmopasaṃhāra iti prāptam /",
  "GSP33brsvbh3u:1796": "evaṃ prāpta ucyate yādṛśaṃ tāṇḍināṃ paiṅgināṃ ca puruṣayajñasaṃpādanaṃ tadāyuṣaśca tredhā",
  "GSP33brsvbh3u:1797": "vyavasthitasya savanatrayasaṃpādanam /",
  "GSP33brsvbh3u:1798": "aśiśiṣādīnāṃ ca dīkṣādibhāvasaṃpādanaṃ naivaṃ taittirīyāṇām /",
  "GSP33brsvbh3u:1799": "teṣāṃ na tāvat puruṣe yajñasaṃpattiḥ /",
  "GSP33brsvbh3u:1800": "nahyātmā yajamāna ityatrāyamātmaśabdaḥ svarūpavacanaḥ /",
  "GSP33brsvbh3u:1801": "nahi yajñasvarūpaṃ yajamāno bhavati /",
  "GSP33brsvbh3u:1802": "kartṛkarmaṇorabhedābhāvāt /",
  "GSP33brsvbh3u:1803": "cetanācetanayoścaikyānupapatteḥ yajñakarmaṇoścācetanatvāt /",
  "GSP33brsvbh3u:1804": "yajamānasya cetanatvāt /",
  "GSP33brsvbh3u:1805": "ātmanastu cetanasya yajamānatvaṃ ca vidvattvaṃ copapadyate /",
  "GSP33brsvbh3u:1806_0": "tathā cāyamarthaḥ-evaṃ viduṣaḥ puruṣasya yaḥ saṃbandhī yajñaḥ tasya saṃbandhitayā",
  "GSP33brsvbh3u:1806_1": "yajamāna ātmā tathā cātmano yajamānatvaṃ ca vidvatsaṃbandhitā ca yajñasya mukhye",
  "GSP33brsvbh3u:1806_2": "syātāmitarathātmaśabdasya svarūpavācitve viduṣo yajñasyeti ca yajamāno yajñasvarūpamiti ca gauṇe syātām /",
  "GSP33brsvbh3u:1807": "naca satyāṃ gatau tadyuktam /",
  "GSP33brsvbh3u:1808": "tasmātpuruṣayajñatā taittirīye nāstīti tayā tāvanna sāmyam /",
  "GSP33brsvbh3u:1809": "naca patnīyajamānavedavidyādisaṃpādanaṃ taittirīyāṇāmiva tāṇḍināṃ paiṅgināṃ vā vidyate savanasaṃpattirapyeṣāṃ vilakṣaṇaiva /",
  "GSP33brsvbh3u:1810": "tasmādbhūyo vailakṣaṇye sati na kiñcinmātrasālakṣaṇyādvidyaikatvamucitamatiprasaṅgāt /",
  "GSP33brsvbh3u:1811": "apica tasyaivaṃ viduṣa ityanuvādaśrutau satyāmanekārthavidhāne vākyabhedadoṣaprasaktirityarthaḥ /",
  "GSP33brsvbh3u:1812": "api ceyaṃ paiṅgināṃ tāṇḍināṃ ca puruṣayajñavidyāphalāntarayuktā svatantrā pratīyate /",
  "GSP33brsvbh3u:1813": "taittirīyāṇāṃ tu evaṃviduṣa iti śravaṇātpūrvoktaparāmarśāttatphalatvaśruteśca pāratantryam /",
  "GSP33brsvbh3u:1814": "naca svatantraparantrayoraikyamucitamityāha-apica sasaṃnyāsāmātmavidyāmiti /",
  "GSP33brsvbh3u:1815": "upasaṃharati-tasmāditi //24//",
  "GSP33brsvbh3u:1817": "START BsVBh_3,3.14.25",
  "GSP33brsvbh3u:1818": "vedhādyarthabhedāt / BBs_3,3.25 /",
  "GSP33brsvbh3u:1819": "vicāraviṣayaṃ darśayati-",
  "GSP33brsvbh3u:1820": "ātharvaṇikānāmiti /",
  "GSP33brsvbh3u:1821": "ātharvaṇikādyupaniṣadārambhe te te mantrāstāni tāni ca pravargyādīni karmāṇi samamnātīni /",
  "GSP33brsvbh3u:1822": "saṃśayamāha-",
  "GSP33brsvbh3u:1823": "kimima iti /",
  "GSP33brsvbh3u:1824": "pūrvapakṣaṃ gṛhṇāti-",
  "GSP33brsvbh3u:1825": "upasaṃhāra evaiṣāṃ vidyāsviti /",
  "GSP33brsvbh3u:1826": "saphalā hi sarvā vidyā āmnātāstatsannidhau mantrāḥ /",
  "GSP33brsvbh3u:1827": "karmāṇi ca samāmnātāni 'phalavatsannidhāphalaṃ tadaṅgam'iti nyāyādvidyāṅgābhāvena vijñāyante /",
  "GSP33brsvbh3u:1828": "codayati-",
  "GSP33brsvbh3u:1829": "nanveṣāmiti /",
  "GSP33brsvbh3u:1830": "nahyatra śrutiliṅgavākyaprakaraṇasthānasamākhyānāni santi viniyojakāni pramāṇāni,",
  "GSP33brsvbh3u:1831": "nahi yathā darśapūrṇamāsāvārabhya samidādayaḥ samāmnātāstathā kāñcidvidyāmārabhya mantrā vā karmāṇi vā samāmnātāni /",
  "GSP33brsvbh3u:1832": "na cāsati sāmānyasaṃbandhe saṃbandhisaṃnidhānamātrāttādarthyasaṃbhavaḥ /",
  "GSP33brsvbh3u:1833": "naca śrutasvāṅgaparipūrṇā vidyā etānākāṅkṣitumarhati yena prakaraṇāpaditasāmānyasaṃbandhānāṃ saṃnidhirviśeṣasaṃbandhāyā bhavedityarthaḥ /",
  "GSP33brsvbh3u:1834": "samādhatte-",
  "GSP33brsvbh3u:1835": "bāḍhamanupalabhamānā apīti /",
  "GSP33brsvbh3u:1836": "mā nāma bhūtphalavatīnāṃ vidyānāṃ paripūrṇāṅgānāmākāṅkṣā //",
  "GSP33brsvbh3u:1837_0": "mantrāṇāṃ tu svādhyāyavidhyāpāditapuruṣārthabhāvānāṃ karmaṇāṃ ca pravargyādīnāṃ svavidhyāpāditapuruṣārthabhāvānāṃ",
  "GSP33brsvbh3u:1837_1": "puruṣābhilaṣitamākāṅkṣatāṃ saṃnidhānādanyatārākāṅkṣānibandho raktapaṭanyāyena saṃbandhaḥ /",
  "GSP33brsvbh3u:1838": "tatrāpi ca vidyānāṃ phalavattvāttādarthyamaphalānāṃ mantrāṇāṃ karmaṇāṃ ca /",
  "GSP33brsvbh3u:1839": "naca pravargyādīnāṃ piṇḍapitṛyajñavatsvargaḥ kalpanāspadaṃ,",
  "GSP33brsvbh3u:1840": "phalavatsaṃnidhānena tadavarohāt /",
  "GSP33brsvbh3u:1841": "anumānasyāmahe saṃnidhisāmārthyāditi /",
  "GSP33brsvbh3u:1842": "idaṃ khalu nivṛttākāṅkṣāyā vidyāyāḥ saṃnidhāne śrutamanākāṅkṣāyā sākāṅkṣasyāpi saṃbaddhumasāmarthyāttasyā apyākāṅkṣāmutthāpayati /",
  "GSP33brsvbh3u:1843": "utthāpya caikavākyatāmupaiti /",
  "GSP33brsvbh3u:1844": "asamarthasya copakārakatvānupapatteḥ prakaraṇinaṃ prati upakārasāmarthyamātmanaḥ kalpayati /",
  "GSP33brsvbh3u:1845": "naca satyapi sāmarthye tatra śrutyā aviniyuktaṃ sadaṅgatāmupagantumarhatītyanayā paramparayā saṃnidhiḥ śrutimarthāpattyā kalpayati /",
  "GSP33brsvbh3u:1846": "ākṣipati-",
  "GSP33brsvbh3u:1847": "nanu naiṣāṃ mantrāṇāmiti /",
  "GSP33brsvbh3u:1848": "prayogasamavetārthaprakāśanena hi mantrāṇāmupayogo varṇitaḥ 'aviśiṣṭastu vākyārthaḥ'",
  "GSP33brsvbh3u:1849": "ityatra /",
  "GSP33brsvbh3u:1850": "naca vidyāsaṃbaddhaṃ kañcanārthaṃ mantreṣu pratīmaḥ /",
  "GSP33brsvbh3u:1851": "yadyapi ca pravargyo na kiñcidārabhya śrūyate tathāpi vākyasaṃyogena kratusaṃyogena kratusaṃbandhaṃ pratipadyate /",
  "GSP33brsvbh3u:1852": "'purastādupasadāṃ pravargyeṇa pracaranti'iti /",
  "GSP33brsvbh3u:1853": "upasadāṃ juhūvadavyabhicāritakratusaṃbandhatvāt /",
  "GSP33brsvbh3u:1854": "yadyapi jyotiṣṭomavikṛtāvapi santyupasadastathāpi tatrānumānikyo jyotiṣṭome tu pratyakṣavihitāstena śīghrapravṛttitayā jyotiṣṭomāṅgataiva vākyenāvagamyate /",
  "GSP33brsvbh3u:1855": "apica prakṛtau vihitasya pravargyasya codakenopasadvattadvikṛtāvapi prāptiḥ /",
  "GSP33brsvbh3u:1856": "prakṛtau vā adviruktatvāditi nyāyājjyotiṣṭome",
  "GSP33brsvbh3u:1857": "eva vidhānamupasadā saha yuktaṃ,",
  "GSP33brsvbh3u:1858": "tadetadāha-",
  "GSP33brsvbh3u:1859": "kathaṃ ca pravargyādīnīti /",
  "GSP33brsvbh3u:1860": "saṃnidhānādarthaviprakarṣeṇa vākyaṃ balīya iti bhāvaḥ /",
  "GSP33brsvbh3u:1861": "samādhatte-",
  "GSP33brsvbh3u:1862": "naiṣa doṣaḥ /",
  "GSP33brsvbh3u:1863": "sāmarthyaṃ tāvaditi /",
  "GSP33brsvbh3u:1864": "yathā 'agnaye tvā juṣṭaṃ nirvapāmi'iti mantre agnaye nirvapāmiti pade karmasamavetārthaprakāśake /",
  "GSP33brsvbh3u:1865_0": "śiṣṭānāṃ tu padānāṃ tadekavākyatayā yathākathañcidvyākhyānamevamihāpi hṛdayapadasyopāsanāyāṃ",
  "GSP33brsvbh3u:1865_1": "samavetārthatvāttadanusāreṇa tadekavākyatāpannāni padāntarāṇi gauṇyā lakṣaṇayā ca",
  "GSP33brsvbh3u:1865_2": "vṛttyā kathañcinneyānīti nāsamavetārthatā mantrāṇām /",
  "GSP33brsvbh3u:1866": "naca mantraviniyogo nopāsaneṣu dṛṣṭo yenātyantādṛṣṭaṃ kalpyata ityāha-",
  "GSP33brsvbh3u:1867": "dṛṣṭaścopāsaneṣviti /",
  "GSP33brsvbh3u:1868": "yadyapi vākyena balīyasā saṃnidhirdurbalo bādhyate tathāpi virodhe sati /",
  "GSP33brsvbh3u:1869": "na cohāsti virodhaḥ /",
  "GSP33brsvbh3u:1870": "vākyena viniyuktasyāpi jyotiṣṭome pravargyasya saṃnidhinā vidyāyāmapi viniyogasaṃbhavāt /",
  "GSP33brsvbh3u:1871": "yathā 'brahmavarcasakāmo bṛhaspatisavena yajeta'iti brahmavarcasaphalo 'pi bṛhaspatisavo vājapeyāṅgatvena codyate-vājapeyeneṣṭvā bṛhaspatisavena yajeteti /",
  "GSP33brsvbh3u:1872": "atra hi ktvaḥ samānakartṛkatvamavagamyate dhātusaṃbandhe pratyayavidhānāt /",
  "GSP33brsvbh3u:1873": "dhātvarthāntarasaṃbandhaśca kathaṃ ca samānaḥ kartā syāt /",
  "GSP33brsvbh3u:1874": "yadyakaḥ prayogo bhavet /",
  "GSP33brsvbh3u:1875": "prayogāviṣṭaṃ hi kartṛtvam /",
  "GSP33brsvbh3u:1876": "tacca prayogabhede kathamekam /",
  "GSP33brsvbh3u:1877": "tasmātsamānakartṛkatvādekaprayogatvaṃ vājapeyabṛhaspatisavayordhātvarthāntarasaṃbandhācca / naca",
  "GSP33brsvbh3u:1879": "guṇapradhānabhāvamantareṇaikaprayogatā saṃbandhaśca tatrāpi vājapeyasya prakaraṇe samāmnānādvājapeyaḥ pradhānam /",
  "GSP33brsvbh3u:1880": "aṅgaṃ bṛhaspatisavaḥ /",
  "GSP33brsvbh3u:1881": "naca 'darśapūrṇamāsābhyāmiṣṭvā somena yajeta'ityatrāṅgapradhānabhāvaprasaṅgaḥ /",
  "GSP33brsvbh3u:1882": "nahyetadvacanaṃ kasyaciddarśapūrṇamāsasya somasya vā prakaraṇe samāmnātam /",
  "GSP33brsvbh3u:1883": "tathāca dvayoḥ sādhikāratayā agṛhyamāṇaviśeṣatayā guṇapradhānabhāvaṃ prati vinigamanābhāvenādhiṣṭhānamātravivakṣayā lākṣaṇikaṃ samānakartṛkatvamityadoṣaḥ /",
  "GSP33brsvbh3u:1884": "yadi tu kasyāñcicchākhāyāmārabhyādhītaṃ darśapūrṇamāsābhyāmiṣṭveti /",
  "GSP33brsvbh3u:1885": "tathāpyanārabhyādhītasyaivārabhyādhīte pratyabhijñānamiti yuktam /",
  "GSP33brsvbh3u:1886": "tathā sati dvayorapi pṛthagadhikāratayā pratītaṃ samapradhānatvamatyaktaṃ bhaveditarathā tu guṇapradhānabhāvena tattyāgo bhavet /",
  "GSP33brsvbh3u:1887": "tasmātkālārtho 'yaṃ saṃyoga iti siddham /",
  "GSP33brsvbh3u:1888": "siddhāntamupakramate-",
  "GSP33brsvbh3u:1889": "evaṃ prāpta iti /",
  "GSP33brsvbh3u:1890_0": "hṛdayaṃ pravidhyetyayaṃ mantraḥ svarasatastāvadābhicārikakarmasamavetaṃ sakalaireva",
  "GSP33brsvbh3u:1890_1": "padairarthamabhidadhadupalabhyate tadasyābhidhānasāmarthyalakṣaṇaṃ liṅgaṃ vākyaprakaraṇābhyāṃ",
  "GSP33brsvbh3u:1890_2": "kramādbalīyobhyāmapi balavatkimaṅga punaḥ kramāt,",
  "GSP33brsvbh3u:1891": "tasmālliṅgena saṃnidhimapodyābhicārikakarmaśeṣatvamevāpādyate /",
  "GSP33brsvbh3u:1892": "yadyapi copāsanāsu hṛdayapadamātrasya samavetārthatvam /",
  "GSP33brsvbh3u:1893": "tathāpi taditareṣāṃ sarveṣāmeva padānāmasamavetārthatvam /",
  "GSP33brsvbh3u:1894": "ābhicārike tu karmaṇi",
  "GSP33brsvbh3u:1895": "sarveṣāmarthasamavāya iti kimekapadasamavetārthatā kariṣyati /",
  "GSP33brsvbh3u:1896": "naca saṃnidhyupagṛhīyāsūpāsanāsu mantramavasthāpayatīti yuktam /",
  "GSP33brsvbh3u:1897_0": "hṛdayapadasyābhicāre 'pi samavetārthasyetarapadaikavākyatāpannasya vākyapramāṇasahitasyābhicārikātkarmaṇaḥ",
  "GSP33brsvbh3u:1897_1": "saṃnidhinācālayitumaśakyatvādevaṃ 'deva savitaḥ prasuva yajñam'ityāderapi yajñaprasavaliṅgasya",
  "GSP33brsvbh3u:1897_2": "yajñaṅgatve siddhe jaghanyo vidyāsaṃnidhiḥ kiṃ kariṣyati /",
  "GSP33brsvbh3u:1898": "evamanyeṣāmapi śvetāśva ityevamādīnāṃ keṣāñcilliṅgena keṣāñcicchutyā keṣāñcitpramāṇāntareṇa prakaraṇeneti /",
  "GSP33brsvbh3u:1899": "kasmātpunaḥ saṃnidhirliṅgādibhirbādhyate ityata āha-",
  "GSP33brsvbh3u:1900": "durbalo hi saṃnidhiriti /",
  "GSP33brsvbh3u:1901": "prathamatantragator'thaḥ smāryate /",
  "GSP33brsvbh3u:1902": "tatra tu śrutiliṅgayoḥ samavāye samānaviṣayatvalakṣaṇe virodhe kiṃ balīya iti cintā /",
  "GSP33brsvbh3u:1903": "atrodāharaṇam-astyaindrī ṛk 'kadācanastarīrasi nendra'ityādikā śrutirviniyokī 'aindryā gārhapatyamupatiṣṭhate'iti /",
  "GSP33brsvbh3u:1904": "atra hi sāmarthyalakṣaṇālliṅgādindre viniyogaḥ pratibhāti /",
  "GSP33brsvbh3u:1905": "śruteśca gārhapatyamiti dvitīyāto gārhapatyasya śeṣitvaṃ aindryeti catṛtīyāśruteraindryā ṛcaḥ śeṣatvamavagamyate /",
  "GSP33brsvbh3u:1906": "yadyapi gārhapatyamiti dvitīyāśruterāgneyīmṛcaṃ prati gārhapatyasya śeṣitvenopapatteḥ /",
  "GSP33brsvbh3u:1907": "yadyapi caindryeti ca tṛtīyāśruteraindryā indraṃ prati śeṣatvanopapatteravirodhaḥ /",
  "GSP33brsvbh3u:1908": "padāntarasaṃbandhe tu vākyasyaiva liṅgena virodho na tu śruteḥ /",
  "GSP33brsvbh3u:1909": "tatra ca viparītaṃ balābalam /",
  "GSP33brsvbh3u:1910": "tathāpi śrutivākyayo rūpato vyāpārabhedādadoṣaḥ /",
  "GSP33brsvbh3u:1911": "dvitīyātṛtīyāśrutī hi kārakavibhaktitayā kriyāṃ prati prakṛtyarthasya karmakaraṇabhāvamavagamayata iti viniyojike /",
  "GSP33brsvbh3u:1912": "kriyāṃ prati hi karmaṇaḥ śeṣitvaṃ karaṇasya ca śeṣatvamiti hi viniyogaḥ /",
  "GSP33brsvbh3u:1913": "padāntarānapekṣe ca kriyāṃ prati śeṣaśeṣitve śrutimātrātpratiyete iti śraute /",
  "GSP33brsvbh3u:1914": "so 'yaṃ śrutitaḥ sāmānyāvagato viniyogaḥ padāntaravaśādviśeṣe 'vasthāpyate /",
  "GSP33brsvbh3u:1915": "so 'yaṃ viśeṣaṇaviśeṣyabhāvalakṣaṇaḥ saṃbandho vākyagocaraḥ,",
  "GSP33brsvbh3u:1916": "śeṣaśeṣibhāvastu śrautaḥ,",
  "GSP33brsvbh3u:1917_0": "tasmādvākyalabhyaṃ viśeṣamapekṣya śrautaḥ śeṣaśeṣibhāvo liṅgena virudhyata iti śrutiliṅgavirodhe",
  "GSP33brsvbh3u:1917_1": "kiṃ liṅgānuguṇena gārhapatyamiti dvitīyāśrutiḥ saptamyarthe vyākhyāyatāṃ gārhapatyasamīpe",
  "GSP33brsvbh3u:1917_2": "aindryendra upastheya iti /",
  "GSP33brsvbh3u:1918": "āho śrutyanuguṇatayā liṅgaṃ vyākhyāyatām /",
  "GSP33brsvbh3u:1919": "prabhavati hi svocitāyāṃ kriyāyāṃ gārhapatya itīndra indrateraiśvaryavacanatvāditi /",
  "GSP33brsvbh3u:1920": "kiṃ tāvatprāptaṃ śruterliṅgaṃ balīya iti /",
  "GSP33brsvbh3u:1921": "no khalu yatrāsamarthaṃ tacchrutisahasreṇāpi tatra viniyoktuṃ śakyate /",
  "GSP33brsvbh3u:1922": "yathā agninā siñcet pāthasā dahediti /",
  "GSP33brsvbh3u:1923": "tasmātsāmarthyaṃ purodhāya śrutyā viniyoktavyam /",
  "GSP33brsvbh3u:1924": "taccāsyā ṛcaḥ",
  "GSP33brsvbh3u:1925": "pramāṇāntarataḥ śabdataśca indre pratīyate /",
  "GSP33brsvbh3u:1926": "tathāhi-viditapadatadarthaḥ kadācanetyṛcaḥ spaṣṭamindramavagacchati,",
  "GSP33brsvbh3u:1927": "śabdāccaindryetyataḥ /",
  "GSP33brsvbh3u:1928": "tasmāddārudahanasyeva dahanasya saliladahane viniyogo gārhapatye viniyoga aindryāḥ /",
  "GSP33brsvbh3u:1929": "naca śrutyanurodhājjaghanyāmāsthāyā vṛttiṃ sāmarthyakalpaneti sāmpratam /",
  "GSP33brsvbh3u:1930": "sāmarthyasya pūrvabhāvitayā tadanurodhenaiva śrutivyavasthāpanāt /",
  "GSP33brsvbh3u:1931": "tasmādaindryendra eva gārhapatyasamīpa upasthātavya iti prāpte 'bhidhīyate-'liṅgajñānaṃ purodhāya na śrutervinayoktṛtā /",
  "GSP33brsvbh3u:1932": "śrutijñānaṃ purodhāya liṅgaṃ tu viniyojakam' /",
  "GSP33brsvbh3u:1933": "yadi hi sāmarthyamavagamya śruterviniyogamavadhārayetpramātā tataḥ śruterviniyogaṃ prati liṅgajñānāpekṣatvāddurbalatvaṃ bhavet /",
  "GSP33brsvbh3u:1934": "na tvetadasti /",
  "GSP33brsvbh3u:1935": "śrutirviniyogāya sāmarthyamapekṣate nāpekṣate sāmarthyavijñānam /",
  "GSP33brsvbh3u:1936": "avagate tu tato viniyoge nāsamarthasya sa iti tannirvāhāya sāmarthyaṃ kalpyate /",
  "GSP33brsvbh3u:1937": "tacchrutiviniyogātpūrvamasti sāmarthyam /",
  "GSP33brsvbh3u:1938": "na tu pūrvamagamyate /",
  "GSP33brsvbh3u:1939": "viniyoge tu siddhe tadanyathānupapattyā paścātpratīyata iti śrutiviniyogātparācīnā sāmarthyapratītistadanurodhenāvasthāpanīyā /",
  "GSP33brsvbh3u:1940": "liṅgaṃ tu na svato viniyojakamapi tu viniyokīṃ kalpayitvā śrutim /",
  "GSP33brsvbh3u:1941": "tathāhi-na svarasato liṅgādanenendra upasthātavya iti pratīyate,",
  "GSP33brsvbh3u:1942_0": "kintvīdṛgindra iti tasya tu prakaraṇāmnānasāmarthyāt sāmānyataḥ prakaraṇāpatitaidamarthyasya",
  "GSP33brsvbh3u:1942_1": "tadanyathānupapattyā viniyogakalpanāyāmapi śrautādviniyogātkalpanīyasya viniyogasyārthaviprakarṣācchrutireva",
  "GSP33brsvbh3u:1942_2": "kalpayitumucitā na tu tadartho viniyogaḥ /",
  "GSP33brsvbh3u:1943": "nahi śrutamanupapannaṃ śākyamarthenopapādayitum /",
  "GSP33brsvbh3u:1944": "nahi trayo 'tra brahmaṇāḥ kaṭhakauṇḍinyāviti vākyaṃ pramāṇāntaropasthāpitena māṭhareṇopapādayanti,",
  "GSP33brsvbh3u:1945": "upapādayato vā nopahasanti /",
  "GSP33brsvbh3u:1946": "śābdāḥ /",
  "GSP33brsvbh3u:1947": "māṭharaśceti tu śrāvayantamanumanyante /",
  "GSP33brsvbh3u:1948": "tasmācchrutārthasamutthānānupapattiḥ śrutenaivārthāntareṇopapādanīyā,",
  "GSP33brsvbh3u:1949": "nārthāntaramātreṇa pramāṇāntaropanīteneti lokasiddham /",
  "GSP33brsvbh3u:1950": "naca lokasiddhasya niyogānuyogau yujyete śabdārthajñānopāyabhūtalokavirodhāt /",
  "GSP33brsvbh3u:1951": "tasmādviniyojikā śrutiḥ kalpanīyā /",
  "GSP33brsvbh3u:1952_0": "tathāca yāvalliṅgādviniyojikāṃ śrutiṃ kalpayituṃ prakrāntavyāpārastāvatpratyakṣayā",
  "GSP33brsvbh3u:1952_1": "śrutyā gārhapatye viniyogaḥ siddha iti nivṛttākāṅkṣaṃ prakaraṇamiti kasyānupapattyā",
  "GSP33brsvbh3u:1952_2": "liṅgaṃ viniyokīṃ śrutimupakalpayet /",
  "GSP33brsvbh3u:1953": "mantrasamāmnānasya pratyakṣayaiva viniyogaśrutyopapāditatvāt /",
  "GSP33brsvbh3u:1954": "yathāhuḥ-'yāvadajñātasaṃdigdhaṃ jñeyaṃ tāvatpramitsyate /",
  "GSP33brsvbh3u:1955": "pramite tu pramātṛṇāṃ pramautsukyaṃ vihanyate'iti /",
  "GSP33brsvbh3u:1956": "tasmātpratītaśrautaviniyogopapattyai mantrasya sāmarthyaṃ tadanuguṇatvena nīyamānaṃ prathamāṃ vṛttimajahajjaghanyayāpi neyamiti siddham /",
  "GSP33brsvbh3u:1957": "liṅgavākyayoriha virodho yathā-'syonaṃ te sadanaṃ kṛṇomi ghṛtasya dhārayā suśevaṃ kalpayāmi /",
  "GSP33brsvbh3u:1958": "tasminsīdāmṛte pratitiṣṭha vrīhīṇāṃ medha sumanasyamānaḥ'iti /",
  "GSP33brsvbh3u:1959": "kimayaṃ kṛtsna eva mantraḥ sadanakaraṇe puroḍāśāsādane ca prayoktavya uta kalpayāmyanta upastaraṇe tasmintsīdetyevamādistu puroḍāśāsādana iti /",
  "GSP33brsvbh3u:1960": "yadi vākyaṃ balīyaḥ kṛtsno mantra ubhayatra,",
  "GSP33brsvbh3u:1961": "suśevaṃ kalpayāmītyetadapekṣo hi tasminsīdetyādiḥ pūrveṇaikavākyatāmupaiti yatkalpayāmi tasmintsīdeti /",
  "GSP33brsvbh3u:1962": "atha liṅgaṃ balīyastataḥ kalpyāmyantaḥ sadanakaraṇe tatprakāśane hi tatsamartham /",
  "GSP33brsvbh3u:1963": "tasmintsīdeti puroḍāśāsādane tatra hi tatsamarthamiti /",
  "GSP33brsvbh3u:1964": "kiṃ tāvatprāptam /",
  "GSP33brsvbh3u:1965": "liṅgādvākyaṃ balīya ityubhayatra kṛtsnasya viniyoga iti /",
  "GSP33brsvbh3u:1966": "iha hi yattatpadasamabhivyāhāreṇa vibhajyamānasākāṅkṣatvādekavākyatāyāṃ siddhāyāṃ tadanurodhena paścāttadabhidhānasāmārthyaṃ kalpanīyam /",
  "GSP33brsvbh3u:1967": "yathā devasyatvetimantre 'gnye nirvapāmīti padayoḥ samavetārthatvena tadekavākyatayā padāntarāṇāṃ tatparatvena tatra sāmarthyakalpanā /",
  "GSP33brsvbh3u:1968": "tadevaṃ pratītaikavākyatānirvāhāya tadanuguṇatayā sāmarthyaṃ kḷptaṃ sanna tadvyāpādayitumarhati, api tu",
  "GSP33brsvbh3u:1969": "viniyojikāṃ śrutiṃ kalpayattadanuguṇameva kalpayet /",
  "GSP33brsvbh3u:1970": "tathā ca vākyasya liṅgato balīyastvātsadanakaraṇe ca puroḍāśāsādhane ca kṛtsna eva mantraḥ prayoktavya iti prāptam /",
  "GSP33brsvbh3u:1971_0": "evaṃ prāpte ucyate-bhavedetadevaṃ yadyekavākyatāvagamapūrvaṃ sāmarthyāvadhāraṇamapi",
  "GSP33brsvbh3u:1971_1": "tu avadhṛtasāmarthyānāṃ padānāṃ praśliṣṭapaṭhitānāṃ sāmarthyavaśena prayojanaikatvenekavākyatvāvadhāraṇam /",
  "GSP33brsvbh3u:1972": "yāvanti padāni pradhānamekamarthamavagamayituṃ samarthāni vibhāge sākāṅkṣāṇi tānyekaṃ vākyam /",
  "GSP33brsvbh3u:1973": "anuṣṭheyaścārtho mantreṣu prakāśyamānaḥ pradhānam /",
  "GSP33brsvbh3u:1974": "sadanakaraṇapuroḍāśāsādane cānuṣṭheyatayā pradhāne /",
  "GSP33brsvbh3u:1975": "tayośca sadanakaraṇaṃ kalpayāmyanto mantraḥ samarthaḥ prakāśayituṃ puroḍāśāsādanaṃ ca tasminsīdetyādiḥ /",
  "GSP33brsvbh3u:1976": "tataśca yāvadekavākyatāvaśena sāmarthyamanumīyate tāvatpratītaṃ sāmarthyamekaikasya bhāgasyaikaikasminnarthe viniyojikāṃ śrutiṃ kalpayati /",
  "GSP33brsvbh3u:1977_0": "tathāca śrutyaivaikaikasya bhāgasyaikatra viniyoge sati prakaraṇapāṭhopapattau na",
  "GSP33brsvbh3u:1977_1": "vākyakalpitaṃ liṅgaṃ viniyojikāṃ śrutimaparāṃ kalpayitumarhatītyekavākyatābuddhirutpannāpyābhāsībhavati liṅgena bādhanāt /",
  "GSP33brsvbh3u:1978": "yatra tu virodhakaṃ liṅgaṃ nāsti tatra samavetārthaikadvitripadaikavākyatā padāntarāṇāmapi sāmarthyaṃ kalpayatīti bhavati vākyasya viniyojakatvam /",
  "GSP33brsvbh3u:1979": "yathātraiva syonaṃ ta ityādīnām /",
  "GSP33brsvbh3u:1980": "tasmādvākyālliṅgaṃ balīya iti siddham //",
  "GSP33brsvbh3u:1981": "vākyaprakaraṇayorvirodhodāharaṇam /",
  "GSP33brsvbh3u:1982": "atra ca padānāṃ parasparāpekṣāvaśātkasmiṃścidviśiṣṭa ekasminnarthe paryavasitānāṃ vākyatvaṃ,",
  "GSP33brsvbh3u:1983": "labdhavākyabhāvanāṃ ca punaḥ kāryāntarāpekṣāvaśena vākyāntareṇa saṃbandhaḥ prakaraṇam /",
  "GSP33brsvbh3u:1984": "kartavyāyāḥ khalu phalabhāvanāyā labdhadhātvarthakaraṇāyā itikartavyatākāṅkṣāyā vacanaṃ",
  "GSP33brsvbh3u:1985": "prakaraṇamācakṣate vṛddhāḥ /",
  "GSP33brsvbh3u:1986": "yathā 'darśapūrṇamāsābhyāṃ svargakāmo yajeta'iti /",
  "GSP33brsvbh3u:1987": "etaddhi vacanaṃ prakaraṇam /",
  "GSP33brsvbh3u:1988": "tadetasmin svapadagaṇena kiyatyapyarthe paryavasite karaṇopakāralakṣaṇakāryāntarāpekṣāyāṃ 'samidho yajati'ityādivākyāntarasaṃbandhaḥ /",
  "GSP33brsvbh3u:1989": "samidādibhāvanā hi svavidhyupahitāḥ puruṣe hitaṃ bhāvyamapekṣamāṇā viśvajitryāyena vānuṣaṅgato vārthavādato vā phalāntarāpratilambhena darśapūrṇamāsabhāvanāṃ nirvārayitumīśate /",
  "GSP33brsvbh3u:1990": "tasmāttadākāṅkṣāyāmupanipatitānyetāni vākyāni svakāryāpekṣāṇi tadapekṣitakaraṇopakāralakṣaṇaṃ kāryamāsādya nirvaṇvanti ca nirvārayanti ca pradhānam /",
  "GSP33brsvbh3u:1991": "so 'yamanayornaṣṭāśvadagdharathavatsaṃyogaḥ /",
  "GSP33brsvbh3u:1992": "tadevaṃ lakṣaṇayorvākyaprakaraṇayorvirodhodāharaṇaṃ sūktavākanigadaḥ /",
  "GSP33brsvbh3u:1993": "tatra hi paurṇamāsīdevatā amāvasyādevatāḥ samāmnātāḥ /",
  "GSP33brsvbh3u:1994": "tāśca na mitha ekavākyatāṃ gantumarhantīti liṅgena paurṇamāsīyāgādindrāgnīśabda utkraṣṭavyaḥ amāvāsyāyāṃ ca samavetārthatvātprayoktavyaḥ /",
  "GSP33brsvbh3u:1995": "athedānīṃ saṃdihyate-kiṃ yadindrāgnipadaikavākyatayā pratīyate 'avivṛdhethāṃ maho jyāyo 'kātām'iti tannotkraṣṭavyamutendrāgniśabdābhyāṃ sahotkraṣṭavyamiti /",
  "GSP33brsvbh3u:1996": "tatra yadi prakaraṇaṃ balīyastato 'panītadevatāko 'pi śeṣaḥ prayoktavyo 'tha vākyaṃ tato yatra devatāśabdastatraiva prayoktavyaḥ /",
  "GSP33brsvbh3u:1997": "kiṃ tāvatprāptamapanītadevatāko 'pi śeṣaḥ prayoktavyaḥ prakaraṇasyaivāṅgasaṃbandhapratipādakatvāt /",
  "GSP33brsvbh3u:1998": "phalavatī hi bhāvanā pradhānetikartavyatātvamāpādayati /",
  "GSP33brsvbh3u:1999": "tadupajīvanena śrutyādīnāṃ viśeṣasaṃbandhāpādakatvāt /",
  "GSP33brsvbh3u:2000": "ataḥ pradhānabhāvanāvacanalakṣaṇaprakaraṇavirodhe tadupajīvivākyaṃ bādhyata iti prāptam /",
  "GSP33brsvbh3u:2001": "evaṃ prāpta ucyate-bhavedetadevaṃ yadi viniyojyasvarūpasāmarthyamanapekṣya prakaraṇaṃ viniyojayet /",
  "GSP33brsvbh3u:2002": "api tu viniyogāya tadapekṣate 'nyathā pūṣādyanumantraṇamantrasya dvādaśopasattāyāśca notkarṣaḥ syāt /",
  "GSP33brsvbh3u:2003": "tadrūpālocanāyāṃ ca yadyadeva śīghraṃ pratīyate",
  "GSP33brsvbh3u:2004": "tattadbalavadviprakṛṣṭaṃ tu durbalam /",
  "GSP33brsvbh3u:2005": "tatra yadi tadrūpaṃ śrutyā liṅgena vākyena vānyatra viniyuktaṃ tataḥ",
  "GSP33brsvbh3u:2006": "prakaraṇaṃ bhaṅktvotkṛṣyate,",
  "GSP33brsvbh3u:2007": "pariśiṣṭaistu prakaraṇasyetikartavyatāpekṣā pūryate /",
  "GSP33brsvbh3u:2008": "atha svasya śīghrapravṛttaṃ śrutyādi nāsti tataḥ prakaraṇaṃ viniyojakam /",
  "GSP33brsvbh3u:2009": "yathā samidādeḥ /",
  "GSP33brsvbh3u:2010": "tadiha prakaraṇādvākyasya śīghrapravṛttatvamucyate /",
  "GSP33brsvbh3u:2011": "prakaraṇe hi svārthapūrṇānāṃ vākyānāmupakāryopakārakākāṅkṣāmātraṃ dṛśyate /",
  "GSP33brsvbh3u:2012": "vākye tu padānāṃ pratyakṣasaṃbandhaḥ /",
  "GSP33brsvbh3u:2013": "tataśca saha prasthitayorvākyaprakaraṇayoryāvatprakaraṇenaikavākyatā kalpyate tāvadvākyenābhidhānasāmarthyaṃ,",
  "GSP33brsvbh3u:2014_0": "yāvaditaratra vākyena sāmarthyaṃ tāvaditaratra sāmarthyena śrutiryāvaditaratra sāmarthyena",
  "GSP33brsvbh3u:2014_1": "śrutistāvadiha śrutyā viniyogastāvatā ca vicchinnāyāmākāṅkṣāyāṃ śrutyanumāne vihate",
  "GSP33brsvbh3u:2014_2": "prakaraṇenāntarā kalpitaṃ vilīyanta iti vākyabalīyastvāttaddevatāśeṣaṇāmapakarṣa eveti siddham //",
  "GSP33brsvbh3u:2015": "kramaprakaraṇavirodhodāharaṇam /",
  "GSP33brsvbh3u:2016": "rājasūyaprakaraṇe pradhānasyaivābhiṣecanīyasya saṃnidhau śaunaḥśepopākhyānādyāmnātaṃ,",
  "GSP33brsvbh3u:2017": "tatkiṃ samastasya rājasūyasyāṅgamutabhiṣecanīyasya /",
  "GSP33brsvbh3u:2018": "yadi prakaraṇaṃ balīyastataḥ samastasya rājasūyasya,",
  "GSP33brsvbh3u:2019": "atha kramastato 'bhiṣecanīyasyaiveti,",
  "GSP33brsvbh3u:2020": "kiṃ tāvatprāptam /",
  "GSP33brsvbh3u:2021": "nākāṅkṣāmātraṃ hi saṃbandhahetuḥ /",
  "GSP33brsvbh3u:2022": "gāmānaya prāsādaṃ paśyeti gāmityasya kriyāmātrāpekṣiṇaḥ paśyetyanenāpi saṃbandhasaṃbhavādvinigamanābhāvaprasaṅgāt /",
  "GSP33brsvbh3u:2023": "tasmātsaṃnidhānaṃ saṃbandhakāraṇam /",
  "GSP33brsvbh3u:2024": "tathā cānayetyananaiva gāmityasya saṃbandho vinigamyate /",
  "GSP33brsvbh3u:2025": "naca saṃnidhānamapi saṃbandhakāraṇam /",
  "GSP33brsvbh3u:2026": "ayameti putro rājñaḥ puruṣo 'pasāryatāmityatra rājña ityasya putrapuruṣapadasaṃnidhānāviśeṣānmā bhūdavinigamanā /",
  "GSP33brsvbh3u:2027": "tasmādākāṅkṣā niścayaheturvaktavyā /",
  "GSP33brsvbh3u:2028": "atra putraśabdasya saṃbandhivacanatayā samutthitākāṅkṣasyāntike yadupanipatitaṃ saṃbandhyantarākāṅkṣaṃ padaṃ tasya tenaivākāṅkṣāparipūrteḥ puruṣapadena",
  "GSP33brsvbh3u:2029": "puruṣarūpamātrābhidhāyinā svatantreṇaiva na saṃbandhaḥ kintu pareṇāpasāryatāmityanenāpasaraṇīyāpekṣeṇeti /",
  "GSP33brsvbh3u:2030": "satyapi saṃnidhāne ākāṅkṣābhāvādasaṃbandhaḥ /",
  "GSP33brsvbh3u:2031": "tathā cābhāṇakaḥ-'taptaṃ taptena saṃbadhyate'iti /",
  "GSP33brsvbh3u:2032": "tathā cākāṅkṣitamapi na yāvatsaṃnidhāpyate tāvanna saṃbadhyate /",
  "GSP33brsvbh3u:2033_0": "tathā saṃnihitamapi yāvannākāṅkṣyate na tāvatsaṃbadhyata iti dvayoḥ saṃbandhaṃ prati",
  "GSP33brsvbh3u:2033_1": "samānabalatvātkramaprakaraṇayoḥ samuccayāsaṃbhavācca vikalpena rājasūyābhiṣecanīyayorviniyogaḥ",
  "GSP33brsvbh3u:2033_2": "śaunaḥśepopākhyānādīnāmiti prāptam /",
  "GSP33brsvbh3u:2034": "evaṃ prāpta ucyate-rājasūyake kathaṃbhāvāpekṣā hi pavitrādārabhya kṣatrasya dhṛtiṃ yāvadanuvartate /",
  "GSP33brsvbh3u:2035": "yathāca-'avicchinne kathaṃbhāve yatpradhānasya paṭhyate /",
  "GSP33brsvbh3u:2036": "anirjñātaphalaṃ karma tasya prakaraṇāṅgatā 'iti nyāyādrājasūyāṅgatā śaunaḥśepopākhyānādīnām /",
  "GSP33brsvbh3u:2037": "abhiṣecanīyasya tu svavākyopāttapadārthanirākāṅkṣasya saṃnidhipāṭhenākāṅkṣotthāpanīyā yāvattāvatsiddhākāṅkṣeṇa rājasūyenaikavākyatā kalpyate /",
  "GSP33brsvbh3u:2038_0": "yāvaccābhiṣecanīyākāṅkṣyā tadekavākyatā kalpyate tāvatkḷptayā rājasūyaikavākyatā",
  "GSP33brsvbh3u:2038_1": "tadupakāratayā sāmarthyalakṣaṇaṃ liṅgaṃ yāvaccābhiṣecanīyaikavākyatayā liṅgaṃ kalpyate",
  "GSP33brsvbh3u:2038_2": "tāvatkḷptaliṅgaṃ viniyokrīṃ śrutiṃ kalpyati yāvadvākyakalpitena liṅgena śrutiritaratra",
  "GSP33brsvbh3u:2038_3": "kalpyate tāvatkḷptayā śrutyā viniyoge sati prakaraṇapāṭhopapattau saṃnidhānaparikalpitamantarā vilīyate /",
  "GSP33brsvbh3u:2039": "pramāṇābhāve 'pratipatvāt /",
  "GSP33brsvbh3u:2040": "prakaraṇinaśca rājasūyasya sarvadā buddhisāṃnidhyena tatsaṃnidherakalpanīyatvāt /",
  "GSP33brsvbh3u:2041": "tasmātprakaraṇavirodhe kramasya bādha eva naca vikalpo durbalatvāditi siddham //",
  "GSP33brsvbh3u:2042": "kramasamākhyayorvirodhodāharaṇam-pauroḍāśika iti samākhyāte kāṇḍe sānnāyyakrame ca śundhadhvaṃ daivyāya karmaṇa iti śundhanārtho mantraḥ samāmnātaḥ,",
  "GSP33brsvbh3u:2043": "tatra saṃdihyate kiṃ samākhyānasya balīyastvātpuroḍāśapātrāṇāṃ śundhane viniyoktavyaḥ,",
  "GSP33brsvbh3u:2044": "āho sānnāyyapātrāṇāṃ śundhane kramo balīyāniti /",
  "GSP33brsvbh3u:2045": "kintāvatprāptam /",
  "GSP33brsvbh3u:2046": "samākhyānāṃ balīya iti pauroḍāśikaśabdena hi puroḍāśasaṃbandhīnītyucyante tānyadhikṛtya pravṛttaṃ kāṇḍaṃ pauroḍāśikam /",
  "GSP33brsvbh3u:2047": "tataśca",
  "GSP33brsvbh3u:2048_0": "yāvatkrameṇa prakaraṇādyanumānaparamparayā saṃbandhaḥ pratipādanīyaḥ yāvatsamākhyayā",
  "GSP33brsvbh3u:2048_1": "śrutyaiva sākṣādeva sa pratipādita iti arthaviprakarṣeṇa kramātsamākhyaiva balīyasīti",
  "GSP33brsvbh3u:2048_2": "puroḍāśapātraśundhane mantraḥ prayoktavyaḥ na sānnāyyapātraśundhana iti prāptam /",
  "GSP33brsvbh3u:2049": "evaṃ prāpte 'bhidhīyate-samākhyānātkramo balavānarthaviprakarṣāditi /",
  "GSP33brsvbh3u:2050": "tathāhi-samākhyā na tāvatsaṃbandhasya vācikā kintu pauroḍāśaviśiṣṭaṃ kāṇḍamāha /",
  "GSP33brsvbh3u:2051": "tadviśiṣṭatvānyathānupapattyā tu saṃbandhaḥ kāṇḍasyānumīyate na tu sākṣānmantrabedasya /",
  "GSP33brsvbh3u:2052": "taddhāreṇa ca tanmadhyapātino mantrabhedasyāpi tadanumānam /",
  "GSP33brsvbh3u:2053": "na cāsau saṃbandho 'pi śrutyaiva śeṣaśeṣibhāvaḥ pratīyate /",
  "GSP33brsvbh3u:2054": "api tu saṃbandhamātram /",
  "GSP33brsvbh3u:2055": "tasmācchrutisādṛśyamasya dūrāpetamiti krameṇa nāsya spardhocitā /",
  "GSP33brsvbh3u:2056": "tatrāpi ca sāmānyato darśapūrṇamāsaprakaraṇāpāditaidamarthyasya śaunaḥśepopākhyānādivaccārādupakārakatayā prakṛtamātrasaṃbandhānupapattiḥ /",
  "GSP33brsvbh3u:2057": "mantrasya prayogasamavetārthasmāraṇena sāmavāyikāṅgatvāt /",
  "GSP33brsvbh3u:2058": "tathāca yaṃ",
  "GSP33brsvbh3u:2059_0": "kañcitprakṛtaprayogagatamarthaṃ prakāśayato 'sya prakaraṇāṅgatvamaviruddhamiti viśeṣāpekṣāyāṃ",
  "GSP33brsvbh3u:2059_1": "sānnāyyakramaḥ sānnāyyaṃ prati prakaraṇādyanumānadvāreṇa viniyogaṃ kalpayitumutsahate na tu samākhyānam /",
  "GSP33brsvbh3u:2060": "tasya durbalatvāt /",
  "GSP33brsvbh3u:2061": "tathāhi-samākhyā saṃbandhanibandhanā sati tatsidhyarthaṃ saṃnidhimupakalpayati yāvattādvaidikena pratyakṣadṛṣṭena saṃnidhānenākāṅkṣā kalpyate /",
  "GSP33brsvbh3u:2062": "yāvacca kḷptena saṃnidhānenākāṅkṣā kalpyate tāvaditaratra kḷptayākāṅkṣayaikavākyatā yāvacca kḷptayākāṅkṣaikavākyatā tāvaditaratraikavākyatayā kḷptayopakārasāmarthyam /",
  "GSP33brsvbh3u:2063": "yāvaccātraikavākyatayopakārasāmarthyaṃ tāvaditaratra liṅgena viniyojikā śrutiḥ /",
  "GSP33brsvbh3u:2064": "yāvadatra liṅgena viniyojikā śrutistāvaditaratra kḷptayā śrutyā viniyoga iti tāvataiva",
  "GSP33brsvbh3u:2065": "prakaraṇapāṭhopapatteḥ sarvaṃ samākhyānakalpitaṃ vicchinnamūlatvāllūyamānaśasyamiva nirbījaṃ bhavati /",
  "GSP33brsvbh3u:2066": "puroḍāśābhidhāyakamantrābāhulyātkāṇḍasya pauroḍāśikasamākhyeti mantavyam /",
  "GSP33brsvbh3u:2067": "'ekadvitricatuṣpañcavastvantarayakāritam /",
  "GSP33brsvbh3u:2068": "śrutyarthaṃ prati vaiṣamyaṃ liṅgādīnāṃ pratīyate //",
  "GSP33brsvbh3u:2069": "'ityarthaviprakarṣa uktaḥ /",
  "GSP33brsvbh3u:2070": "tatrāpi ca 'bādhikaiva śrutirnityaṃ samākhyā bādhyate sadā /",
  "GSP33brsvbh3u:2071": "madhyamānāṃ tu bādhyatvaṃ bādhakatvamapekṣayā //",
  "GSP33brsvbh3u:2072": "'iti viśeṣa ukto vṛddhaiḥ /",
  "GSP33brsvbh3u:2073": "tadvayaṃ vistarādbibhyato 'pi prathamatantrānabhijñānukampayā nighnā vistare patitāḥ sma ityuparamyate /",
  "GSP33brsvbh3u:2074": "tasmādyathānujñāpanānujñayoḥ prajñātakramayorupahūta upahūyasvetyevaṃ mantrāvāmnātau deśasāmānyāttathaivāṅgatayā prāpnutaḥ /",
  "GSP33brsvbh3u:2075": "upahūta iti liṅgato 'nujñāmantro nānujñāpane upahūyasveti ca liṅgato 'nujñāpano ca mantro nānujñāyām /",
  "GSP33brsvbh3u:2076": "tadiha liṅgena kramaṃ bādhitvā viparītaṃ śeṣatvamāpādyate /",
  "GSP33brsvbh3u:2077": "yāvaddhi sthānena prakaraṇamutpādyaikavākyatvaṃ kalpyate tāvalliṅgena śrutiṃ kalpayitvā sādhito viniyoga iti akalpitaliṅgaśruteḥ kramasya bādhaḥ /",
  "GSP33brsvbh3u:2078": "tadvadihāpi viniyoge pratyekāntaritena liṅgena caturantaritasya vidyākramasya bādha iti /",
  "GSP33brsvbh3u:2079": "yadyapi prathamatantra evāyamartha upapāditastathāpi virodhe tadupapādanamiha tvavirodhaḥ /",
  "GSP33brsvbh3u:2080": "nahi liṅgenābhicārikakarmasaṃbandhaḥ vidyāsaṃbandhena kramakṛtena virudhyate /",
  "GSP33brsvbh3u:2081": "naca viniyuktaviniyogalakṣaṇo 'tra virodho bṛhaspatisave 'pi tatprasaṅgāt /",
  "GSP33brsvbh3u:2082": "athaiva pratītivirodho naca vastuvirodhaḥ sa vidyāyāṃ viniyoge 'pi tulyaḥ /",
  "GSP33brsvbh3u:2083": "tasmādavirodhādvedhādimantrasyopāsanāṅgatvamityastyabhyadhikā śaṅkā /",
  "GSP33brsvbh3u:2084": "tatrocyate-'nahi liṅgavirodhena kramabādho 'bhidhīyate /",
  "GSP33brsvbh3u:2085": "kintu liṅgaparicchinne na kramaḥ kalpanākṣamaḥ' /",
  "GSP33brsvbh3u:2086": "prakaraṇapāṭhopapattyā hi śrutiliṅgatvākyaprakaraṇairaviniyuktaḥ krameṇa prakaraṇavākyaliṅgaśrutikalpanāprāṇālikayā viniyujyate /",
  "GSP33brsvbh3u:2087": "tadā viniyuktasya prakaraṇapāṭhānarthakyaprasaṅgāt /",
  "GSP33brsvbh3u:2088": "upapādite tu śrutyādibhi prakaraṇapāṭhe kṣīṇatvādarthāpatteḥ kramo na",
  "GSP33brsvbh3u:2089": "svocitāṃ pramāmutpādayitumarhati pramitsābhāvāditi /",
  "GSP33brsvbh3u:2090_0": "bṛhaspatisavasya tu ktvāśrutireva dhātusaṃbandhādhikārakātsamānakartṛkatāyāṃ vihitā",
  "GSP33brsvbh3u:2090_1": "saṃyogapṛthaktvena viniyuktamapi viniyojayantī na śakyā śrutyantareṇa niroddhuṃ svapramāmiti vaiṣamyam /",
  "GSP33brsvbh3u:2091": "tadidamuktam-",
  "GSP33brsvbh3u:2092": "vājapeye tu bṛhaspatisavasya spaṣṭaṃ viniyogāntaramiti /",
  "GSP33brsvbh3u:2093": "api caiko 'yaṃ pravargya iti /",
  "GSP33brsvbh3u:2094": "tulyabalatayā bṛhaspatisavasya tulyatāśaṅkāpākaraṇadvāreṇa samuccayo na tu pṛthaguktitayā parasparāpekṣatvāditi /",
  "GSP33brsvbh3u:2095": "saṃnidhipāṭhamupapādayati-",
  "GSP33brsvbh3u:2096": "araṇyādivacanavāditi //25//",
  "GSP33brsvbh3u:2098": "START BsVBh_3,3.15.26",
  "GSP33brsvbh3u:2099": "hānau tūpāyanaśabdaśeṣatvāt kuśāc chandaḥstutyupagānavat tad uktam / BBs_3,3.26 /",
  "GSP33brsvbh3u:2100": "yatra hānopāyane śrūyete tatrāvivādaḥ saṃnipāte yatrāpyupāyanamātraśravaṇaṃ tatrāpi nāntarīyakatayā hānamākṣiptamityasti saṃnipātaḥ /",
  "GSP33brsvbh3u:2101": "yatra tu hānamātraṃ sakṛtaduṣkṛtayoḥ śrutaṃ na śrūyate upāyanaṃ,",
  "GSP33brsvbh3u:2102": "tatra kimupāyanamupādānaṃ saṃnipatenna veti saṃśayaḥ /",
  "GSP33brsvbh3u:2103": "atra pūrvapakṣaṃ gṛhṇāti-",
  "GSP33brsvbh3u:2104": "asaṃnipāta iti /",
  "GSP33brsvbh3u:2105": "syādetat /",
  "GSP33brsvbh3u:2106": "yathā śrūyamāṇamekatra śākhāyāmupāsanāṅgaṃ tasminnevopāsane śākhāntare 'śrūyamāṇamupasaṃhriyate /",
  "GSP33brsvbh3u:2107": "evaṃ śākhāntaraśrutamupāyanamupasaṃhariṣyata ityata āha-",
  "GSP33brsvbh3u:2108": "vidyāntaragocaratvācceti /",
  "GSP33brsvbh3u:2109": "ekatve hyupāsanakarmaṇāmanyatra śrutānāmapyanyatra samavāyo ghaṭate /",
  "GSP33brsvbh3u:2110": "na tvihopāsanānāmekatvaṃ,",
  "GSP33brsvbh3u:2111": "saguṇanirguṇatvena bhedādityarthaḥ /",
  "GSP33brsvbh3u:2112": "nanu yathopāyanaṃ śrutaṃ hānamupasthāpayatyevaṃ hānamapi upāyanamityata āha-",
  "GSP33brsvbh3u:2113": "api cātmakartṛkamiti /",
  "GSP33brsvbh3u:2114": "grahaṇaṃ hi na svāmino 'pagamamantareṇa bhavatīti grahaṇādapagamasiddhiravaśyaṃbhāvinī /",
  "GSP33brsvbh3u:2115": "apagamastvasatyapyanyena grahaṇe dṛṣṭo yathā prāyaścittenāpagatirenasa iti /",
  "GSP33brsvbh3u:2116": "kartṛbhedakathanaṃ tvetadupodbalānārthaṃ na punaravaśyaṃbhāvasya prayojakamupāyanenānaikāntyāditi /",
  "GSP33brsvbh3u:2117": "siddhāntamupakramate-",
  "GSP33brsvbh3u:2118": "asyāṃ prāptāviti /",
  "GSP33brsvbh3u:2119": "ayamasyārthaḥ-karmāntare vihitaṃ hi na karmāntara upasaṃhriyate pramāṇābhāvāt /",
  "GSP33brsvbh3u:2120": "yatpunarna vidhīyate kintu stutyarthaṃ siddhatayā saṃkīrtyate tadasati bādhake devatādhikaraṇanyāyena śabdataḥ pratīyamānaṃ parityaktumaśakyam /",
  "GSP33brsvbh3u:2121": "tathāca vidhūtayoḥ sakṛtaduṣkṛtayornirguṇāyāṃ",
  "GSP33brsvbh3u:2122": "vidyāyāmaśvaromādivatkiṃ bhavatvityākāṅkṣāyāṃ na tāvatprāyaścitteneva tadvilayasaṃbhavastathā satyaśvaromarāhudṛṣṭāntānupapatteḥ /",
  "GSP33brsvbh3u:2123": "na jātvaśvaromarāhumukhayorvilayanamasti /",
  "GSP33brsvbh3u:2124": "api tvaśvacandrābhyāṃ vibhāgaḥ /",
  "GSP33brsvbh3u:2125": "naca naṣṭe",
  "GSP33brsvbh3u:2126": "vidhūnanapramocanārthasaṃbhavaḥ /",
  "GSP33brsvbh3u:2127": "tasmādarthavādasyāpekṣāyāṃ śabdasaṃnidhikṛto 'pi viśeṣa upāyanaṃ buddhau saṃnidhāpayituṃ śaknotyapekṣāṃ pūrayitumiti /",
  "GSP33brsvbh3u:2128": "nirguṇāpi vidyā hānopāyanābhyāṃ stotavyā /",
  "GSP33brsvbh3u:2129": "stutiprakarṣastu prayojanaṃ na pramāṇam /",
  "GSP33brsvbh3u:2130": "aprakarṣe 'pi stutyupapatteḥ /",
  "GSP33brsvbh3u:2131": "na cārthavādāntarāpekṣārthavādāntarāṇāṃ na dṛṣṭā /",
  "GSP33brsvbh3u:2132": "naca tairna pūraṇamityāha-",
  "GSP33brsvbh3u:2133": "prasiddhā ceti /",
  "GSP33brsvbh3u:2134": "vidyāstutyarthatvāccāsyopāyanavādasyeti /",
  "GSP33brsvbh3u:2135": "yadyapyanyadīye api sukṛtaduṣkṛte anyasya phalaṃ prayacchataḥ,",
  "GSP33brsvbh3u:2136": "yathā putrasya śrāddhakarma pitustṛptiṃ yathā ca piturvaiśvānarīyeṣṭiḥ putrasya /",
  "GSP33brsvbh3u:2137": "nāryāśca surāpānaṃ bharturnarakam /",
  "GSP33brsvbh3u:2138": "tathāpyanyadīye api sukṛtaduṣkṛte sākṣādanyasminna saṃbhavata ityāśayena śaṅkā /",
  "GSP33brsvbh3u:2139": "phalataḥ prāptyā stutiriti parihāraḥ /",
  "GSP33brsvbh3u:2140": "guṇopasaṃhāravivakṣāyām ityapi na svarūpataḥ sukṛtaduṣkṛtasaṃcārābhiprāyam /",
  "GSP33brsvbh3u:2141": "nanu vidyāguṇopasaṃhārādhikāre ko 'yamakāṇḍe stutyarthavicāra itiśaṅkāmupasaṃhārannapākaroti-",
  "GSP33brsvbh3u:2142": "tasmādguṇopasaṃhāravicāraprasaṅgenet i /",
  "GSP33brsvbh3u:2143": "vidyāguṇopasaṃhāraprasaṅgataḥ stutiguṇopasaṃhāro vicāritaḥ /",
  "GSP33brsvbh3u:2144": "prayojanaṃ copāsake sauhārdamācaritavyaṃ na tvasauhārdamiti chanda evācchanda ācchādanādācchando bhavati /",
  "GSP33brsvbh3u:2145": "yathaiva cāviśeṣeṇopagānamiti /",
  "GSP33brsvbh3u:2146": "ṛtvija",
  "GSP33brsvbh3u:2147": "upagāyantītyaviśeṣeṇopagānamṛtvijām /",
  "GSP33brsvbh3u:2148": "bhāllavinastu viśeṣeṇa nādhvaryupagāyatīti /",
  "GSP33brsvbh3u:2149": "tadetasmādbhāllavināṃ vākyamṛtvija upagāyantītyetaccheṣaṃ vijñāyate /",
  "GSP33brsvbh3u:2150": "etaduktaṃ bhavati-adhvaryuvarjitā ṛtvija upagāyantīti /",
  "GSP33brsvbh3u:2151": "kasmātpunarevaṃ vyākhyāyate /",
  "GSP33brsvbh3u:2152": "nanu svatantrāṇyeva santu vākyānītyata āha-",
  "GSP33brsvbh3u:2153": "śrutyantarakṛtamiti /",
  "GSP33brsvbh3u:2154": "aṣṭadoṣaduṣṭavikalpaprasaṅgabhayena vākyāntarasya vākyāntaraśeṣatvamatrabhavato jaiminerapi saṃmatamityāha-",
  "GSP33brsvbh3u:2155": "taduktaṃ dvādaśalakṣaṇyām /",
  "GSP33brsvbh3u:2156": "'api tu vākyaśeṣaḥ syādanyāyyatvādvikalpasya vidhīnāmekadeśaḥ syāt'ityetadeva sūtramarthadvāreṇa paṭhati-",
  "GSP33brsvbh3u:2157": "api tu vākyaśeṣatvāditaraparyudāsaḥ syātpratiṣedhe vikalpaḥ syātsa cānyāyya iti śeṣaḥ /",
  "GSP33brsvbh3u:2158": "evaṃ kila śrūyate-'eṣa vai saptadaśaḥ prajāpatiryajñe yajñe 'nvāyatta'iti /",
  "GSP33brsvbh3u:2159": "tato nānuyājeṣu yeyajāmahaṃ karotīti /",
  "GSP33brsvbh3u:2160": "tadatrānārabhya kañcidyajñaṃ yajñeṣu yeyajāmahakaraṇamupadiṣṭam /",
  "GSP33brsvbh3u:2161": "tadupadiśya cāmnātaṃ nānuyājeṣviti /",
  "GSP33brsvbh3u:2162": "tatra saṃśayaḥ-kiṃ vidhipratiṣedhayorvikalpa uta paryudāso 'nuyājavarjiteṣu yeyajāmahaḥ kartavya iti /",
  "GSP33brsvbh3u:2163": "mā bhūdarthaprāptasya śāstrīyeṇa niṣedhe vikalpaḥ /",
  "GSP33brsvbh3u:2164": "dṛṣṭaṃ hi tādātvikīmasya sundaratāṃ gamayati nāyatau doṣavattāṃ niṣedhati /",
  "GSP33brsvbh3u:2165": "tasya tatraudāsīnyāt /",
  "GSP33brsvbh3u:2166": "niṣedhaśāstraṃ tu tādātvikaṃ saundaryamabādhamānameva pravṛttyunmukhaṃ naraṃ nivārayadāyatyāmasya duḥkhaphalatvamavagamayati /",
  "GSP33brsvbh3u:2167": "yathāha-'akartavyo duḥkhaphalaḥ'iti /",
  "GSP33brsvbh3u:2168": "tato rāgataḥ pravṛttamapyāyatyāṃ duḥkhato bibhyataṃ puruṣaṃ śaknoti nivārayitumiti balīyān śāstrīyaḥ pratiṣedho gārataḥ pravṛtteriti na tayā vikalpamarhati /",
  "GSP33brsvbh3u:2169": "śāstrīyau tu vidhiniṣedhau tulyabalatayā ṣoḍaśigrahaṇavadvikalpyete /",
  "GSP33brsvbh3u:2170": "tatra hi vidhidarśanātpradhānasyopakārabhūyastvaṃ kalpyate /",
  "GSP33brsvbh3u:2171": "niṣedhadarśanācca vaiguṇye 'pi",
  "GSP33brsvbh3u:2172": "phalasiddhiravagamyate /",
  "GSP33brsvbh3u:2173": "tathāha-'arthaprāptavaditi cenna tulyatvādubhayaṃ śabdalakṣaṇaṃ'iti /",
  "GSP33brsvbh3u:2174_0": "naca vācyaṃ yāvadyajatiṣu yeyajāmahakaraṇaṃ yāvadyajatisāmānyadvāreṇānuyājaṃ yajativiśeṣamupasarpati",
  "GSP33brsvbh3u:2174_1": "tāvadanuyājagatena niṣedhena tanniṣiddhamiti śīghrapravṛtteḥ sāmānyaśāstrādviśeṣaniṣedho balavāniti /",
  "GSP33brsvbh3u:2175": "yato bhavatvevaṃvidhiṣu brāhmaṇebhyo dadhi dīyatāṃ takraṃ kauṇḍinyāyeti /",
  "GSP33brsvbh3u:2176": "tatra takravidhirna dadhividhimapekṣate pravartitumiha tu prāptipūrvakatvāpratiṣedhasya yeyajāmahasya cānyato 'prāptestanniṣedhena niṣedhaprāptyai tadvidhirapekṣaṇīyaḥ /",
  "GSP33brsvbh3u:2177": "naca sāpekṣatayā niṣedhādvidhireva balīyānityatulyaśiṣṭatayā na vikalpaḥ kintu niṣedhasyaiva bādhanamiti sāṃprataṃ,",
  "GSP33brsvbh3u:2178": "tathā sati niṣedhaśāstraṃ pramattagītaṃ syāt /",
  "GSP33brsvbh3u:2179": "naca tadyuktaṃ tulyaṃ hi sāṃpradāyikam /",
  "GSP33brsvbh3u:2180": "naca na tau paśau karotītivadarthavādatā /",
  "GSP33brsvbh3u:2181": "asamavetārthatvāt /",
  "GSP33brsvbh3u:2182": "paśau hi nājyabhāgau sta ityupapadyate /",
  "GSP33brsvbh3u:2183": "na cātra tathā yeyajāmahābhāvaḥ,",
  "GSP33brsvbh3u:2184": "yajatiṣu yeyajāmahavidhānāt /",
  "GSP33brsvbh3u:2185": "anuyājānāṃ ca tadbhāvāt /",
  "GSP33brsvbh3u:2186": "naca paryudāsastadānanuyājeṣviti,",
  "GSP33brsvbh3u:2187": "kātyāyanamatena niyamaprasakteḥ /",
  "GSP33brsvbh3u:2188": "tasmādvihitapratiṣiddhatayā vikalpa iti prāptam /",
  "GSP33brsvbh3u:2189": "evaṃ prāpta ucyate-uktaṃ ṣoḍaśigrahaṇayorvikalpa iti /",
  "GSP33brsvbh3u:2190": "nahi tatrānyā gatirasti /",
  "GSP33brsvbh3u:2191": "tenāṣṭādoṣaduṣṭo 'pi vikalpa āsthīyate pakṣe 'pi prāmāṇyānmā bhūtpramatagītateti /",
  "GSP33brsvbh3u:2192": "iha tu paryudāsenāpyupapattau saṃbhavantyāmanyāyyaṃ vikalpāśrayaṇamayuktam /",
  "GSP33brsvbh3u:2193": "evaṃ hi tadā nañaḥ saṃbandho 'nanuyājeṣu yajatiṣvanuyājavartiteṣu yeyajāmahaḥ kartavya iti /",
  "GSP33brsvbh3u:2194": "kimato yadyavam /",
  "GSP33brsvbh3u:2195_0": "etadato bhavati-nānuyājeṣvityetadvākyamaparipūrṇaṃ sākāṅkṣaṃ pūrvavākyaikadeśena",
  "GSP33brsvbh3u:2195_1": "saṃbhantsyate yadetadyeyajāmahaṅkarotītyetannānuyājeṣu yāvaduktaṃ syādanuyājavarjiteṣviti tāvaduktaṃ",
  "GSP33brsvbh3u:2196": "bhavati nānuyājeṣviti /",
  "GSP33brsvbh3u:2197": "tathāca yajitiviśeṣaṇārthatvādananuyājavidhirevāyamiti pratiṣedhābhāvānna vikalpaḥ /",
  "GSP33brsvbh3u:2198": "na cābhiyuktatarapāṇinivirodhe kātyāyanasyāsadvāditvaṃ nityasamāsavādinaḥ saṃbhavati /",
  "GSP33brsvbh3u:2199": "sa hi vibhāṣādhikāre samāsaṃ śāsti /",
  "GSP33brsvbh3u:2200": "tasmādanuyājavarjiteṣu yeyajāmahavidhānamiti siddham /",
  "GSP33brsvbh3u:2201": "varṇakāntaramāha-",
  "GSP33brsvbh3u:2202": "athavaitāsviti /",
  "GSP33brsvbh3u:2203": "yathā hi sukṛtaduṣkṛtayoramūrtayoḥ kalpanaṃ nāñjasaṃ mūrtyanuvidhāyitvātkampasya /",
  "GSP33brsvbh3u:2204": "tathānyadīyayoranyatra saṃcāro 'pyanupapanno 'mūrtatvādeva /",
  "GSP33brsvbh3u:2205": "tasmādyatra vidhūnanamātraṃ śrutaṃ tatra kampanena varaṃ svakāryārambhāccālanamātrameva lakṣyatāṃ na tu tato 'pagatyānyatra saṃcāraḥ kalpanāgauravaprasaṅgāt /",
  "GSP33brsvbh3u:2206": "tasmātsvakāryārambhāccālanaṃ vidhūnanamiti prāpte 'bhidhīyate-yatra tāvadupāyanaśrutistatrāvaśyaṃ tyāgo vidhūnanaṃ vaktavyam /",
  "GSP33brsvbh3u:2207": "kvacidapi cedvidhūnanaṃ tyāge vartate tathā satyanyatrāpi tatraiva vartitumarhati /",
  "GSP33brsvbh3u:2208": "evaṃ hi na varteta yadi vidhūnanamiha mukhyaṃ labhyeta /",
  "GSP33brsvbh3u:2209": "na caitadasti /",
  "GSP33brsvbh3u:2210": "tatrāpi svakāryāccālanasya lakṣyamāṇatvāt /",
  "GSP33brsvbh3u:2211": "naca prāmāṇikaṃ kalpanāgauravaṃ lohagandhitāmācarati /",
  "GSP33brsvbh3u:2212": "apicānekārthatvāddhātūnāṃ tyāge 'pi vidhūyate mukhyameva bhaviṣyati /",
  "GSP33brsvbh3u:2213": "prācuryeṇa tyāge 'pi loke prayogadarśanāt /",
  "GSP33brsvbh3u:2214": "vinigamanahetorabhāvāt /",
  "GSP33brsvbh3u:2215": "gaṇakārasya copalakṣaṇatvenāpyarthanirdeśasya tatra darśanāt /",
  "GSP33brsvbh3u:2216": "tasmāddhānārtha evātreti yuktam //26//",
  "GSP33brsvbh3u:2218": "START BsVBh_3,3.16.27",
  "GSP33brsvbh3u:2219": "sāṃparāye tartavyābhāvāt tathā hy anye / BBs_3,3.27 /",
  "GSP33brsvbh3u:2220": "nanu pāṭhakramādardhapathe sukṛtaduṣkṛtataraṇe pratīyete /",
  "GSP33brsvbh3u:2221": "vidyāsāmarthyācca prāgevāvagamyete /",
  "GSP33brsvbh3u:2222": "tathā śāṭhyāyanināṃ tāṇḍināṃ ca śruteḥ /",
  "GSP33brsvbh3u:2223": "śrutyarthau ca pāṭhakramādbalīyāṃsau,",
  "GSP33brsvbh3u:2224": "'agnihotraṃ juhoti yavāgūṃ pacati'ityatra yathā /",
  "GSP33brsvbh3u:2225": "tasmātpūrvapakṣābhāvādanārabhyametat /",
  "GSP33brsvbh3u:2226": "atrocyate /",
  "GSP33brsvbh3u:2227": "naitatpāṭhakramamātramapi tu śrutistatsukṛtaduṣkṛte vidhūnuta iti /",
  "GSP33brsvbh3u:2228": "taditi hi sarvanāma tasmādarthe sannihitaparāmarśakaṃ tasya hetubhāvamāha /",
  "GSP33brsvbh3u:2229": "sannihitaṃ ca yadanantaraṃ",
  "GSP33brsvbh3u:2230": "śrutam /",
  "GSP33brsvbh3u:2231": "taccārdhapathavarti virajānadīmano 'bhigamanamityardhapatha eva sukṛtaduṣkṛtatyāgaḥ /",
  "GSP33brsvbh3u:2232": "naca śrutyantaravirodhaḥ /",
  "GSP33brsvbh3u:2233": "ardhapathe 'pi pāpavidhūnane brahmalokasaṃbhavātprākkālatopapatteḥ /",
  "GSP33brsvbh3u:2234": "evaṃ śāṭhyāyanināmapyavirodhaḥ /",
  "GSP33brsvbh3u:2235": "nahi tatra jīvanniti vā jīvata iti vā śrutam /",
  "GSP33brsvbh3u:2236": "tathā cārdhapatha eva sukṛtaduṣkṛtavimokaḥ /",
  "GSP33brsvbh3u:2237": "evañca na paryaṅkavidyātastatprakṣaya iti pūrvaḥ pakṣaḥ /",
  "GSP33brsvbh3u:2238": "rāddhāntastu vidyāsāmarthyavidhūtakalmaṣasya jñānavata uttareṇa pathā gacchato brahmaprāptirna cāprakṣīṇakalmaṣasyottaramārgagamanaṃ saṃbhavati /",
  "GSP33brsvbh3u:2239": "yathā yavāgūpākātprāgnāgnihotram /",
  "GSP33brsvbh3u:2240": "yamaniyamādyanuṣṭhānasahitāyā vidyāyā uttareṇa mārgeṇa paryaṅkasthabrahmaprāptyupāyatvaśravaṇāt /",
  "GSP33brsvbh3u:2241": "aprakṣīṇapāpmanaśca tadanupapatteḥ /",
  "GSP33brsvbh3u:2242": "vidyaiva tādṛśī kalmaṣaṃ kṣapayati kṣapitakalmaṣaṃ cottaramārgaṃ prāpayatīti kathamardhapathe kalmaṣayaḥ /",
  "GSP33brsvbh3u:2243": "tasmātpāṭhakramabādhenārthakramo 'nusartavyaḥ /",
  "GSP33brsvbh3u:2244": "nanu na pāṭhakramamātramatra,",
  "GSP33brsvbh3u:2245": "taditi sarvanāmaśrutyā saṃnihitaparāmarśādityuktam /",
  "GSP33brsvbh3u:2246": "tadayuktaṃ,",
  "GSP33brsvbh3u:2247": "buddhisaṃnidhānamātramatropayujyate nānyat,",
  "GSP33brsvbh3u:2248": "taccānantarasyeva vidyāprakaraṇādvidyāyā apīti samānā śrutirubhayatrāpīti /",
  "GSP33brsvbh3u:2249": "arthapāṭhau pariśiṣyete tatra cārtho balīyāniti /",
  "GSP33brsvbh3u:2250": "naca tāṇḍyādiśrutyavirodhaḥ pūrvapakṣe /",
  "GSP33brsvbh3u:2251": "aśva iva romāṇi vidhūyeti hi svatantrasya puruṣasya vyāpāraṃ brūte,",
  "GSP33brsvbh3u:2252": "naca paretasyāsti svātantryam,",
  "GSP33brsvbh3u:2253": "tasmāttadvirodhaḥ //27//",
  "GSP33brsvbh3u:2255": "START BsVBh_3,3.16.28",
  "GSP33brsvbh3u:2256": "chandata ubhayāvirodhāt / BBs_3,3.28 /",
  "GSP33brsvbh3u:2257": "kebhyaścitpadebhya idaṃ sūtram /",
  "GSP33brsvbh3u:2258": "nanu yathā paretasyottareṇa pathā brahmaprāptirbhavatīti vidyāphalamevaṃ tasyaivārdhapathe sukṛtaduṣkṛtahānirapi bhaviṣyatīti śaṅkāpadāni tebhya uttaramidaṃ sūtram /",
  "GSP33brsvbh3u:2259": "tadvyācaṣṭe-",
  "GSP33brsvbh3u:2260": "yadi ca dehādapasṛptasyeti /",
  "GSP33brsvbh3u:2261": "vidyāphalamapi brahmaprāptirnāparetasya bhavitumarhati śaṅkāpadebhyaḥ /",
  "GSP33brsvbh3u:2262": "yathāhuḥ-nājanitvā tatra gacchantīti /",
  "GSP33brsvbh3u:2263": "sukṛtaduṣkṛtaprakṣayastu satyapi naraśarīre saṃbhavatīti samarthasya hetoryamaniyamādisahitāyā vidyāyāḥ karyakṣayāyogādyukto jīvata eva sukṛtaduṣkṛtakṣaya iti siddham /",
  "GSP33brsvbh3u:2264": "chandataḥ svacchandataḥ svecchayeti yāvat /",
  "GSP33brsvbh3u:2265": "svecchayānuṣṭhānaṃ yamaniyamādisahitāyā vidyāyāḥ /",
  "GSP33brsvbh3u:2266": "tasya jīvataḥ puruṣasya syānna mṛtasya /",
  "GSP33brsvbh3u:2267": "tatpūrvakaṃ casukṛtaduṣkṛtahānaṃ syājjīvata eva /",
  "GSP33brsvbh3u:2268": "samarthasya kṣepāyogāt /",
  "GSP33brsvbh3u:2269": "evaṃ kāraṇānantaraṃ kāryotpāde sati nimittanaimittakayostadbhāvasyopapattistāṇḍiśāṭhyāyaniśrutyośca saṃgatiritarathā svātantryābhāvenāsaṃgatiruktā syāt /",
  "GSP33brsvbh3u:2270": "tadanenobhayāvirodho vyākhyātaḥ /",
  "GSP33brsvbh3u:2271": "ye tu parasya viduṣaḥ sukṛtaduṣkṛte kathaṃ paratra saṃkrāmata iti śaṅkottaratayā sūtraṃ vyācakhyuḥ /",
  "GSP33brsvbh3u:2272": "chandataḥ saṃkalpata iti śrutismṛtyoravirodhādeva /",
  "GSP33brsvbh3u:2273": "na tvatrāgamagamyer'the svātantryeṇa yuktirniveśanīyete /",
  "GSP33brsvbh3u:2274": "teṣāmadhikaraṇaśarīrānupraveśe saṃbhavatyarthāntaropavarṇanamasaṅgatameveti //28//",
  "GSP33brsvbh3u:2276": "START BsVBh_3,3.17.29.-30",
  "GSP33brsvbh3u:2277": "gater arthavattvam ubhayathānyathā hi virodhaḥ / BBs_3,3.29 /",
  "GSP33brsvbh3u:2278": "yathā hānisaṃnidhāvupāyanamanyatra śrutamiti,",
  "GSP33brsvbh3u:2279_0": "yatrāpi kevalā hāniḥ śrūyate tatrāpi upāyanamupasthāpayatyevaṃ tatsannidhāveva devayānaḥ",
  "GSP33brsvbh3u:2279_1": "panthāḥ śruta iti yatrāpi sukṛtaduṣkṛtahāniḥ kevalā śrutā tatrāpi devayānaṃ panthānamupasthāpayitumarhati /",
  "GSP33brsvbh3u:2280": "naca nirañjanaḥ paramaṃ sāmyamupaitītyanena virodhaḥ /",
  "GSP33brsvbh3u:2281": "devayānena pathā brahmalokaprāptau nirañjanasya paramasāmyopapatteḥ /",
  "GSP33brsvbh3u:2282": "tasmāddhānimātre devayānaḥ panthāḥ saṃbadhyata iti prāptam /",
  "GSP33brsvbh3u:2283": "evaṃ prāpta ucyate-vidvān puṇyapāpe vidhūyanirañjanaḥ paramaṃ sāmyamupaitīti hi viduṣo vidhūtapuṇyapāpasya vidyayā kṣemaprāptimāha /",
  "GSP33brsvbh3u:2284": "bhramanibandhano 'kṣemo yāthātmyajñānalakṣaṇayā vidyayā vinivartanīyaḥ /",
  "GSP33brsvbh3u:2285": "nāsau deśaviśeṣamapekṣate /",
  "GSP33brsvbh3u:2286": "nahi jātu rajjau sarpabhramanivṛttaye samutpannaṃ rajjutattvajñānaṃ deśaviśeṣamapekṣate /",
  "GSP33brsvbh3u:2287": "vidyotpādasyaiva svavirodhyavidyānivṛttirūpatvāt /",
  "GSP33brsvbh3u:2288": "naca vidyotpādāyā brahmalokaprāptirapekṣaṇīyā /",
  "GSP33brsvbh3u:2289": "yamaniyamādiviśuddhasattvasyehaiva śravaṇādibhirvidyotpādāt /",
  "GSP33brsvbh3u:2290": "yadi paramārabdhakāryakarmakṣapaṇāya śarīrapātāvadhyapekṣeti na devayānenāstīhārtha iti śrutidṛṣṭavirodhānnāpekṣitavya iti /",
  "GSP33brsvbh3u:2291": "asti tu paryaṅkavidyāyāṃ tasyārtha ityuktaṃ dvitīyena sūtreṇeti /",
  "GSP33brsvbh3u:2292": "ye tu yadi puṇyamapi nivartate kimarthā tarhi gatarityāśaṅkya sūtramavatārayanti /",
  "GSP33brsvbh3u:2293": "gaterarthavattvamubhayathā duṣkṛtanivṛttyā sukṛtanivṛttyā ca /",
  "GSP33brsvbh3u:2294": "yadi punaḥ puṇyamanuvarteta brahmalokagatasyāpīha puṇyaphalopabhogāyavṛttiḥ syāt /",
  "GSP33brsvbh3u:2295": "tathā caitena pratipādyamānāgatyanāvṛttiśrutivirodhaḥ /",
  "GSP33brsvbh3u:2296": "tasmādduṣkṛtasyeva sukṛtasyāpi prakṣaya iti taiḥ punaranāśaṅkanīyamevāśaṅkitam /",
  "GSP33brsvbh3u:2297": "vidyākṣiptāyāṃ hi gatau keyamāśaṅkā yadi kṣīṇasukṛtaḥ kimarthamayaṃ yātīti /",
  "GSP33brsvbh3u:2298": "nahyeṣā sukṛtanibandhanā gatirapi tu vidyānibandhanā /",
  "GSP33brsvbh3u:2299": "tasmādvṛddhoktamevopavarṇanaṃ sādhviti //29//",
  "GSP33brsvbh3u:2301": "START BsVBh_3,3.17.31",
  "GSP33brsvbh3u:2302": "aniyamaḥ sarvāsām avirodhaḥ śabdānumānābhyām / BBs_3,3.31 /",
  "GSP33brsvbh3u:2303": "prakaraṇaṃ hi dharmāṇāṃ niyāmakam /",
  "GSP33brsvbh3u:2304": "yadi tu tannādriyate tato darśapūrṇamāsajyotiṣṭomādidharmāḥ saṃkīryeran /",
  "GSP33brsvbh3u:2305": "naca teṣāṃ vikṛtiṣu sauryādiṣu dvādaśāhādiṣu codakataḥ prāptiḥ /",
  "GSP33brsvbh3u:2306": "sarvatraupadeśikatvāt /",
  "GSP33brsvbh3u:2307": "naca darvihomasyāprakṛtivikārasyādharmakatvam /",
  "GSP33brsvbh3u:2308": "naca sarvadharmayuktaṃ karma kiñcidapi śakyamanuṣṭhātum /",
  "GSP33brsvbh3u:2309": "na caivaṃ sati śrutyādayo 'pi viniyojakāsteṣāmapi hi prakaraṇena sāmānyasaṃbandhe sati viniyojakatvāt /",
  "GSP33brsvbh3u:2310": "yatrāpi vināprakaraṇaṃ śrutyādibhyo viniyogo 'vagamyate tatrāpi tannirvāhāya prakaraṇasyāvaśyaṃ kalpanīyatvāt /",
  "GSP33brsvbh3u:2311": "tasmātprakaraṇaṃ viniyogāya",
  "GSP33brsvbh3u:2312": "tanniyamāya cāvaśyābhyupetavyamanyathā śrutyadīnāmaprāmāṇyaprasakteḥ /",
  "GSP33brsvbh3u:2313": "tasmādyāsvevopāsanāsu devayānaḥ pitṛyāṇo vā panthā āmnātastāsveva na tūpāsanāntareṣu tadanāmnānāt /",
  "GSP33brsvbh3u:2314": "naca 'ye ceme 'raṇye śraddhātapa ityupāsate'iti sāmānyavacanātsarvavidyāsu tatpathaprāptiḥ /",
  "GSP33brsvbh3u:2315": "śraddhātapaḥparāyaṇānāmeva tatra tatpathaprāptiḥ śrūyate,",
  "GSP33brsvbh3u:2316": "na tu vidyāparāyaṇānām /",
  "GSP33brsvbh3u:2317": "apicaivaṃ satyekasyāṃ vidyāyāṃ mārgopadeśaḥ sarvāsu vidyāsvityekatraiva mārgopadeśaḥ kartavyo na vidyāntare /",
  "GSP33brsvbh3u:2318": "vidyāntare ca śrūyate /",
  "GSP33brsvbh3u:2319": "tasmānna sarvopāsanāsu pathiprāptiriti prāptam /",
  "GSP33brsvbh3u:2320_0": "evaṃ prāpte ucyate-'ye ceme 'raṇye śraddhātapa ityupāsate'iti na śraddhātapomātrasya",
  "GSP33brsvbh3u:2320_1": "pathiprāptimāhāpi tu vidyayā tadārohantītyatra nāvidvāṃsastapasvina iti kevalasya",
  "GSP33brsvbh3u:2320_2": "tapasaḥ śraddhāyāśca tatprāptipratiṣedhādvidyāsahite śraddhātapasī tatprāpyupāyatayā",
  "GSP33brsvbh3u:2320_3": "vadan vidyāntarīlānāmapi pañcāgnividyāvidbhiḥ samānamārgatāṃ darśayati /",
  "GSP33brsvbh3u:2321": "tathānyatrāpi pañcāgnividyādhikāre 'bhidhīyate-'ya evametādvidurye cāmī araṇye śraddhāṃ satyamupāsate'iti /",
  "GSP33brsvbh3u:2322": "satyaśabdasya brahmaṇyevānapekṣapravṛttitvāt /",
  "GSP33brsvbh3u:2323": "tadeva hi satyamanyasya mithyātvena kathañcidāpekṣikasatyatvāt /",
  "GSP33brsvbh3u:2324": "pañcāgnividāṃ cetthaṃvittayaivopāttatvāt /",
  "GSP33brsvbh3u:2325": "vidyāsāhacaryācca vidyāntaraparāyaṇānāmevedamupādānaṃ nyāyyam /",
  "GSP33brsvbh3u:2326": "mārgadvayabhraṣṭānāṃ cādhogatiśravaṇāt /",
  "GSP33brsvbh3u:2327": "tatrāpi ca yogyatayā devayānasyaivehādhvano 'bhisaṃbandhaḥ /",
  "GSP33brsvbh3u:2328": "etaduktaṃ bhavati-bhavetprakaraṇaṃ niyāmakaṃ yadyaniyamapratipādakaṃ vākyaṃ śrautaṃ smārtaṃ vā na syādasti tu tattasya ca prakaraṇādbalīyastvam /",
  "GSP33brsvbh3u:2329": "tasmādaniyamo vidyāntareṣvapi saguṇeṣu devayānaḥ panthā asakṛnmārgopadeśasya ca prayojanaṃ varṇitaṃ bhāṣyakṛteti //31//",
  "GSP33brsvbh3u:2331": "START BsVBh_3,3.19.32",
  "GSP33brsvbh3u:2332": "yāvadadhikāram avasthitir ādhikārikāṇām / BBs_3,3.32 /",
  "GSP33brsvbh3u:2333": "saguṇāyāṃ vidyāyāṃ cintāṃ kṛtvā nirguṇāyāṃ cintayati /",
  "GSP33brsvbh3u:2334": "nirguṇāyāṃ vidyāyāṃ nāpavargaḥ palaṃ bhavitumarhati /",
  "GSP33brsvbh3u:2335": "śrutismṛtītihāsapurāṇeṣu viduṣāmapyapāntaratamaḥprabhṛtīnāṃ tattaddehaparigrahaparityāgau śrūyete /",
  "GSP33brsvbh3u:2336": "tadapavargaphalatve nopapadyate /",
  "GSP33brsvbh3u:2337": "apavṛktasya tadanupapatteḥ /",
  "GSP33brsvbh3u:2338": "upapattau vā tallakṣaṇāyogāt /",
  "GSP33brsvbh3u:2339": "apunarāvṛttirhi tallakṣaṇam /",
  "GSP33brsvbh3u:2340": "tena satyāmapi vidyāyāṃ tadanupapatterna mokṣaḥ /",
  "GSP33brsvbh3u:2341": "phalaṃ, vidyāyāṃ vibhūtayastu tāstāstasyāḥ phalam /",
  "GSP33brsvbh3u:2342": "apunarāvṛttiśrutiḥ punastatpraśaṃsārtheti manyate /",
  "GSP33brsvbh3u:2343": "naca 'tāvadevāsya ciraṃ yāvanna vimokṣye 'tha saṃpatsye'iti śruterviduṣo dehapātāvadhipratīkṣāvadvasiṣṭhādīnāmapi prārabdhakarmaphalopabhogapratīkṣeti sāṃpratam /",
  "GSP33brsvbh3u:2344": "yena hi karmaṇā vasiṣṭhādīnāmārabdhaṃ śarīraṃ tatpratīkṣā syāt /",
  "GSP33brsvbh3u:2345": "tathāca na śarīrāntaraṃ te gṛhṇīyuḥ /",
  "GSP33brsvbh3u:2346": "naca tāvadeva ciramityetadapyārjavena ghaṭate /",
  "GSP33brsvbh3u:2347": "samarthahetusaṃnidhau kṣepāyogāt /",
  "GSP33brsvbh3u:2348": "tasmādetadapi vidyāstutyaiva gamayitavyam /",
  "GSP33brsvbh3u:2349": "tasmānnāpavargo vidyāphalam /",
  "GSP33brsvbh3u:2350": "tathā cāpavargākṣepeṇa pūrvaḥ pakṣaḥ /",
  "GSP33brsvbh3u:2351": "atra ca pākṣikaṃ mokṣahetutvamityāpātataḥ,",
  "GSP33brsvbh3u:2352": "ahetutvaṃ veti tu pūrvapakṣatattvam /",
  "GSP33brsvbh3u:2353": "rāddhāntastu-vidyākarmasvanuṣṭhānatoṣiteśvaracoditam /",
  "GSP33brsvbh3u:2354": "adhikāraṃ samāpyaite pratiśanti paraṃ padam //",
  "GSP33brsvbh3u:2355": "nirguṇāyāṃ vidyāyāmapavargalakṣaṇaṃ śrūyamāṇaṃ na stutimātratayā vyākhyāyamucitam /",
  "GSP33brsvbh3u:2356": "paurvāparyaparyālocane bhūyasīnāṃ śrutīnāmatraiva tātparyāvadhāraṇāt /",
  "GSP33brsvbh3u:2357": "naca yatra tātparyaṃ tadanyathayituṃ yuktam /",
  "GSP33brsvbh3u:2358": "uktaṃ hi 'na vidhau paraḥ śabdārtha'iti /",
  "GSP33brsvbh3u:2359": "naca viduṣāmapāntaratamaḥprabhṛtīnāṃ tattaddehasaṃtārātsatyāmapi brahmavidyāyāmanirmokṣānna brahmavidyā mokṣasya heturiti sāmpratam /",
  "GSP33brsvbh3u:2360": "hetorapi sati pratibandhe kāryānupajano na hetubhāvamapakāroti /",
  "GSP33brsvbh3u:2361": "nahi vṛntaphalasaṃyogapratibaddhaṃ gurutvaṃ na patanamajījanaditi pratibandhāpagame tatkurvanna taddhetuḥ /",
  "GSP33brsvbh3u:2362": "naca na setupratibandhānāmapāṃ nimnadeśānabhisarpaṇamiti setubhede na nimnamabhisarpanti /",
  "GSP33brsvbh3u:2363": "tadvadihāpi vidyākarmārādhanāvarjiteśvaravihitādhikārapadapratibaddhā brahmavidyā yadyapi na muktiṃ dattavatī tathāpi tatparisamāptau pratibandhavigame dāsyati /",
  "GSP33brsvbh3u:2364": "yathā hi prārabdhavipākasya karmaṇaḥ prakṣayaṃ pratīkṣamāṇaścaramadehasamutpannabrahmasākṣātkāro 'pi dhriyate 'tha tatprakṣayānmokṣaṃ prāpnoti /",
  "GSP33brsvbh3u:2365_0": "evaṃ prārabdhādhikāralakṣaṇaphalavidyākarmā puruṣo vasiṣṭhādirvidvānapi tatkṣayaṃ",
  "GSP33brsvbh3u:2365_1": "pratīkṣamāṇo yugupatkrameṇa vā tattaddehaparigrahaparityāgau kurvanmukto 'pyanābhogātmikayā",
  "GSP33brsvbh3u:2365_2": "prakhyayā sāṃsārika ava viharati /",
  "GSP33brsvbh3u:2366": "tadidamuktam-",
  "GSP33brsvbh3u:2367": "sakṛtpravṛttameva hi te karmāśayamadhikāraphaladānāyeti /",
  "GSP33brsvbh3u:2368": "prārabdhavipākāni tu karmāṇi varjayitvā vyapagatānijñānenaivātivāhitāni /",
  "GSP33brsvbh3u:2369": "na caite jātismarā iti /",
  "GSP33brsvbh3u:2370": "yo hi paravaśo dehaṃ parityājyate dehāntaraṃ ca nītaḥ pūrvajanmānubhūtasya smarati sa janmavāñjātismaraśca /",
  "GSP33brsvbh3u:2371": "gṛhādiva gṛhāntare svecchayā kāyāntaraṃ saṃcaramāṇo na jātismara ākhyāyate /",
  "GSP33brsvbh3u:2372": "vyudya vivādaṃ kṛtvā /",
  "GSP33brsvbh3u:2373": "vyatirekamāha-",
  "GSP33brsvbh3u:2374": "yadi hyupayukte sakṛtpravṛtte prārabdhavipāke karmaṇi karmāntaramaprārabdhavipākamiti /",
  "GSP33brsvbh3u:2375": "syedetat /",
  "GSP33brsvbh3u:2376": "vidyayāvidyādikleśanivṛttau nāvaśyaṃ niḥśeṣasya karmāśayasya nivṛttinaranādibhavaparamparāhitasyāniyatavipākakālasyāsaṅkhyeyatvātkārmaśayasyetyata āha-",
  "GSP33brsvbh3u:2377": "na cāvidyādikleśadāhe satīte /",
  "GSP33brsvbh3u:2378": "nahisamāne vināśahetau kasyacidvināśo nāparasyeti śakyaṃ vaditum /",
  "GSP33brsvbh3u:2379": "tatkimidānīṃ pravṛttaphalamapi karma vinaśyet /",
  "GSP33brsvbh3u:2380": "tathāca na viduṣo vasiṣṭhāderdehadhāraṇetyata āha-",
  "GSP33brsvbh3u:2381": "pravṛttaphalasya tu karmaṇa iti /",
  "GSP33brsvbh3u:2382": "tasya tāvadeva ciramiti śrutiprāmāṇyādanāgataphalameva karma kṣīyate na pravṛttaphalamityavagamyate /",
  "GSP33brsvbh3u:2383": "apica nādhikāravatāṃ sarveṣāmṛṣīṇāmātmatattvajñānaṃ tenāvyāpako 'pyayaṃ parvapakṣa ityāha-",
  "GSP33brsvbh3u:2384": "jñānāntareṣu ceti /",
  "GSP33brsvbh3u:2385": "tatkinteṣāmanirmokṣa eva, netyāha-",
  "GSP33brsvbh3u:2386": "te paścādaiśvaryakṣaya iti /",
  "GSP33brsvbh3u:2387": "nirviṇṇā viraktāḥ /",
  "GSP33brsvbh3u:2388": "pratisaṃcaraḥ pralayaḥ /",
  "GSP33brsvbh3u:2389": "apica svargādāvanubhavapathamanārohati śabdaikasamadhigamye vicikitsā syādapi mandadhiyāmāmuṣmikaphalatvaṃ prati /",
  "GSP33brsvbh3u:2390": "yathā cārthavādaḥ-'ko hi tadveda yadamuṣmiṃlloke 'sti vā na veti' /",
  "GSP33brsvbh3u:2391": "advaitajñānaphalatve mokṣasyānubhavasiddhe vicikitsāgandho 'pi nāstītyāha-",
  "GSP33brsvbh3u:2392": "pratyakṣaphalatvācceti /",
  "GSP33brsvbh3u:2393_0": "advaitatattvasākṣātkāro hi avidyāsamāropitaṃ prapañcaṃ samūlaghātaṃ nighnanghoraṃ",
  "GSP33brsvbh3u:2393_1": "saṃsārāṅgāraparitāpamupaśamayati puruṣasyetyanubhavādapi sphuṭamupapatidraḍhimnaśca śrutirdarśitā /",
  "GSP33brsvbh3u:2394": "taccānubhavādvāmadevādīnāṃ siddham /",
  "GSP33brsvbh3u:2395": "nanu tattvamasi vartasa iti vākyaṃ kathamanubhavameva dyotayatītyata āha-",
  "GSP33brsvbh3u:2396": "nahi tattvamasītyasyeti /",
  "GSP33brsvbh3u:2397": "vartamānāpadeśasya bhaviṣyadarthatā mṛtaśabdādhyāhāraścāśakya ityarthaḥ //32//",
  "GSP33brsvbh3u:2399": "START BsVBh_3,3.20.33",
  "GSP33brsvbh3u:2400": "akṣaradhiyāṃ tvavarodhaḥ sāmānyatadbhāvābhyāmaupasadavattaduktam / BBs_3,3.33 /",
  "GSP33brsvbh3u:2401": "akṣagaviṣayāṇāṃ pratiṣedhadhiyāṃ sarvavedavartinīnāmavarodha upasaṃhāraḥ pratiṣedhasāmānyādakṣarasya tadbhāvapratyabhijñānāt /",
  "GSP33brsvbh3u:2402": "ānandādayaḥ pradhānasyetyatrāyamartho yadyapi bhāvarūpeṣu viśeṣaṇeṣu siddhastantryāyatayā ca niṣedharūpeṣviti siddha eva /",
  "GSP33brsvbh3u:2403": "tathāpi tasyaivaiṣa prapañco 'vagantavyaḥ /",
  "GSP33brsvbh3u:2404": "nidarśanam /",
  "GSP33brsvbh3u:2405": "jāmadagnye 'hīna iti /",
  "GSP33brsvbh3u:2406": "yadyapi śābare dattottaramatrodāharaṇāntaraṃ tathāpi",
  "GSP33brsvbh3u:2407": "tulyanyāyatayaidapi śakyamudāhartumityudāharaṇāntaraṃ darśitam /",
  "GSP33brsvbh3u:2408": "tatra śābaramudāharaṇamastyādhānaṃ yajurvedavihitam-'ya evaṃ vidvānagnimādhatta'iti /",
  "GSP33brsvbh3u:2409": "tadaṅgatvena yajurveda eva 'ya evaṃ vidvānvāravantīyaṃ gāyati ya evaṃ vidvānyajñāyajñīyaṃ gāyati ya evaṃ vidvānvāmadevyaṃ gāyati'iti vihitam /",
  "GSP33brsvbh3u:2410": "etāni ca",
  "GSP33brsvbh3u:2411": "sāmāni sāmavedeṣūtpannāni /",
  "GSP33brsvbh3u:2412_0": "tatredaṃ saṃdihyate-kimetāni yatrotpadyante tatratyainevoccaiṣṭvena svareṇādhāne",
  "GSP33brsvbh3u:2412_1": "prayoktavyānyatha yatra viniyujyante tatratyenopāṃśutvena svareṇa 'uccaiḥ sāmnopāṃśu yajuṣā iti śruteḥ /",
  "GSP33brsvbh3u:2413": "kiṃ tāvatprāptam /",
  "GSP33brsvbh3u:2414": "utpattividhinaivāpekṣitopāyatvātmanā vihitatvādaṅganāṃ tasyaiva prāthamyāttannibandhana evoccaiḥsvare prāpta ucyate-",
  "GSP33brsvbh3u:2415": "guṇamukhyavyatikrame tadarthatvānmukhyena vedasaṃyogaḥ /",
  "GSP33brsvbh3u:2416": "ayamarthaḥ-utpattividhirguṇo viniyogavidhistu pradhānaṃ,",
  "GSP33brsvbh3u:2417_0": "tadanayorvyātikrame virodhe utpattividhyālocanenoccaiṣṭvaṃ viniyogavidhyālocanena",
  "GSP33brsvbh3u:2417_1": "copāṃśutvaṃ so 'yaṃ virodho vyatikramastasminvayatikrame mukhyena pradhānena niyujyamānatvarūpeṇa",
  "GSP33brsvbh3u:2417_2": "tasya vāravantīyādervedasaṃyogo grāhyo notpadyamānatvena guṇena /",
  "GSP33brsvbh3u:2418": "kutaḥ, viniyujyamānatvasya mukhyatvenotpadyamānatvasya guṇatvena tadarthatvādviniyujyamānārthatvādutpadyamānatvasya /",
  "GSP33brsvbh3u:2419": "etaduktaṃ bhavati-yadyapyutpattividhāvapi cātūrūpyamasti vidhitvasyāviśeṣāt /",
  "GSP33brsvbh3u:2420": "tanmātranāntarīyakatvācca cātūrūpyasya /",
  "GSP33brsvbh3u:2421": "tathāpi vākyānāmaidaṃparyaṃ bhidyate /",
  "GSP33brsvbh3u:2422": "ekasyaiva vidherutpattiviniyogādhikāraprayogarūpeṣu caturṣu madhye kiñcideva rūpaṃ kenacidvākyenollikhyate yadanyato 'prāptam /",
  "GSP33brsvbh3u:2423": "tatra yadyapi sāmavede sāmāni vihitāni tathāpi tadvākyānāṃ tadutpattimātraparatā viniyogasya yājurvaidikaireva vākyai prāptatvāt /",
  "GSP33brsvbh3u:2424_0": "tathācotpattivākyebhyaḥ samīhitārthāpratilambhādviniyogavākyebhyaśca tadavagatestadarthānyevotpattivākyāni",
  "GSP33brsvbh3u:2424_1": "bhavantīti tatra yena vākyena viniyujyante tasyaiva svarasya sādhanatvaṃsaṃsparśino",
  "GSP33brsvbh3u:2424_2": "grahaṇaṃ na tu rūpamātrasparśina iti /",
  "GSP33brsvbh3u:2425": "bhāṣyakārīyamapyudāharaṇamevameva yojayitavyam /",
  "GSP33brsvbh3u:2426": "udrātṛvedotpannānāṃ mantraṇāmudgātrā prayoge prāpte",
  "GSP33brsvbh3u:2427": "adhvaryupradānake 'pi puroḍāśe viniyuktatvātpradhānānurodhenādhvaryuṇaiva teṣāṃ prayogo nodgātreti dārṣṭāntike yojayati-",
  "GSP33brsvbh3u:2428": "evamihāpīti //33//",
  "GSP33brsvbh3u:2430": "START BsVBh_3,3.20.34",
  "GSP33brsvbh3u:2431": "iyadāmananāt / BBs_3,3.34 /",
  "GSP33brsvbh3u:2432": "'guhāṃ praviṣṭāvātmānau'ityatra siddho 'pyarthaḥ prapañcyate /",
  "GSP33brsvbh3u:2433": "ekatra bhoktrabhoktrorvedyatā,",
  "GSP33brsvbh3u:2434": "anyatra bhoktroreveti vedyabhedādvidyābheda iti /",
  "GSP33brsvbh3u:2435": "naca sṛṣṭirupadadhātītivatpibadapiballakṣaṇāparaṃ pibantāviti netumucitam /",
  "GSP33brsvbh3u:2436": "sati mukhyārthasaṃbhave tadāśrayaṇāyogāt /",
  "GSP33brsvbh3u:2437": "naca vākyaśeṣānurodhāttadāśrayaṇam /",
  "GSP33brsvbh3u:2438": "saṃdehe hi vākyaśeṣānnirṇayo naca mukhyalākṣaṇikagrahaṇaviṣayo viṣayaḥ saṃbhavati,",
  "GSP33brsvbh3u:2439": "tulyabalatvābhāvāt /",
  "GSP33brsvbh3u:2440": "prakaraṇasya ca tato balīyasā vākyena bādhanāt /",
  "GSP33brsvbh3u:2441": "tasmādvedyabhedādvidyābheda iti prāpta ucyate-dvāsuparṇetyatra ṛtaṃ pibantāvityatra ca dvitvasaṃkhyotpattau pratīyate tena samānatautsargikī /",
  "GSP33brsvbh3u:2442": "pibantāviti dvayoḥ pibantā yā sā bādhanīyā,",
  "GSP33brsvbh3u:2443": "sā copakramopasaṃhārānurodhena na dvayorapi tu chatrinyāyena lākṣāṇikī vyākhyeyā /",
  "GSP33brsvbh3u:2444": "yena hyupakramyate yena copasaṃsthiyate tadanurodhena madhyaṃ jñeyam /",
  "GSP33brsvbh3u:2445_0": "yathā jāmitvadoṣasaṃkīrtanopakrame tatpratisamādhānopasaṃhāre ca saṃdarbhe madhyapātino",
  "GSP33brsvbh3u:2445_1": "viṣṇurūpāṃśu yaṣṭavyo 'jāmitvāyetyādayaḥ pṛthagvidhitvamalabhamānā vidhitvamavivakṣitvārthavādatayā",
  "GSP33brsvbh3u:2445_2": "nītāstatkasya hetorekavākyatā hi sādhīyasī vākyabhedāditi /",
  "GSP33brsvbh3u:2446": "tathehāpi tadanurodhena pibadapibatsamūhaparaṃ lakṣaṇīyaṃ pibantāvityanena /",
  "GSP33brsvbh3u:2447": "tathāca vedyābhedādvidyābheda iti /",
  "GSP33brsvbh3u:2448": "apica triṣvapyeteṣu vedānteṣu prakaraṇatraye 'pi paurvāparyaparyālocanayā paramātmavidyaivāvagamyate /",
  "GSP33brsvbh3u:2449": "yadyevaṃ kathaṃ tarhi jīvopādānamastvityata āha-",
  "GSP33brsvbh3u:2450": "tādātmyavivakṣayeti /",
  "GSP33brsvbh3u:2451": "nāsyāṃ jīvaḥ pratipādyate kintu paramātmano 'bhedaṃ jīvasya darśayitumasāvanūdyate /",
  "GSP33brsvbh3u:2452": "paramātmavidyāyāścābhedaviṣayatvānna bhedābhedavicārāvatāraḥ /",
  "GSP33brsvbh3u:2453": "tasmādaikavidyamatra siddham //34//",
  "GSP33brsvbh3u:2455": "START BsVBh_3,3.22.35",
  "GSP33brsvbh3u:2456": "antarā bhūtagrāmavatsvātmanaḥ / BBs_3,3.35 /",
  "GSP33brsvbh3u:2457": "kauṣītakeyakaholacākrāyaṇoṣastapraśnopakramayorvidyornairantaryeṇāmnātayoḥ kimasti bhedo na veti viśaye bheda eveti bhrūmaḥ /",
  "GSP33brsvbh3u:2458": "kutaḥ-yadyapyubhayatra praśnottarayorabhedaḥ pratīyate,",
  "GSP33brsvbh3u:2459": "tathāpi tatsyaivaikasya punaḥ śruteraviśeṣādānarthakyaprasaṅgādyajatyabhyāsavadbhedaḥ prāptaḥ /",
  "GSP33brsvbh3u:2460": "na caikasyaiva tāṇḍināṃ navakṛtva upadeśe 'pi yathā bhedo na bhavati 'sa ātmā tattvamasi śvetaketo'ityatra tathehāpyabheda iti yuktam /",
  "GSP33brsvbh3u:2461": "bhūya eva mā bhagavān vijñāpayatu,",
  "GSP33brsvbh3u:2462": "iti hi tatra śrūyate tenābhedo yujyate /",
  "GSP33brsvbh3u:2463": "na ceha tathāsti /",
  "GSP33brsvbh3u:2464": "tena yadyapīha vedyābhedo 'vagamyate",
  "GSP33brsvbh3u:2465": "tathāpyekatra tasyaivāśanāyādimātrātyayopādherupāsanādekatra ca kāryakaraṇavirahopādherupāsanādvidyābheda eveti prāpte pratyucyate /",
  "GSP33brsvbh3u:2466": "naitadupāsanāvidhānaparamapi tu vastusvarūpapratipādanaparaṃ praśnaprativacanālocanenopalabhyate /",
  "GSP33brsvbh3u:2467": "kimato yadyevam /",
  "GSP33brsvbh3u:2468": "etadato bhavati-vidheraprāptaprāpaṇārthatvātprāptāvanupapattiḥ /",
  "GSP33brsvbh3u:2469": "vastusvarūpaṃ tu punaḥpunarucyamānamapi na doṣamāvahati śatakṛtvo 'pi hi pathyaṃ vadantyāptāḥ /",
  "GSP33brsvbh3u:2470": "viśeṣatastu vedaḥ pitṛbhyāmapyabhyarhitaḥ /",
  "GSP33brsvbh3u:2471": "naca sarvathā paunaruktyam /",
  "GSP33brsvbh3u:2472": "ekatrāśanāyādyatyayādanyatra ca kāryakāraṇapravilayāt /",
  "GSP33brsvbh3u:2473": "tasmādekā vidyā pratyabhijñānāt /",
  "GSP33brsvbh3u:2474": "ubhābhyāmapi vidyābhyāṃ bhinna ātmā pratipādyate iti yo manyate pūrvapakṣaikadeśī taṃ prati sarvāntaratvavirodho darśitaḥ //35//",
  "GSP33brsvbh3u:2476": "START BsVBh_3,3.22.36",
  "GSP33brsvbh3u:2477": "anyathā bhedānupapattir iti cen nopadeśāntaravat / BBs_3,3.36 /",
  "GSP33brsvbh3u:2478": "asya tu pūrvapakṣatattvābhiprāyo darśitaḥ /",
  "GSP33brsvbh3u:2479": "sugamamanyat //36//",
  "GSP33brsvbh3u:2481": "START BsVBh_3,3.23.37",
  "GSP33brsvbh3u:2482": "vyatihāro viśiṃṣanti hītaravat / BBs_3,3.37 /",
  "GSP33brsvbh3u:2483": "utkṛṣṭasya nikṛṣṭarūpāpatternobhayatrobhayarūpānucintanam /",
  "GSP33brsvbh3u:2484": "api tu nikṛṣṭe jīva utkṛṣṭarūpābhedacintanam /",
  "GSP33brsvbh3u:2485": "evaṃ hi nikṛṣṭa utkṛṣṭo bhavatīti prāptam /",
  "GSP33brsvbh3u:2486": "evaṃ prāpta ucyate-itaretarānuvādenetaretararūpavidhānādubhayatrābhayacintanaṃ vidhīyate /",
  "GSP33brsvbh3u:2487": "itarathā tu yo 'haṃ so 'sāvityetāvadevocyeta /",
  "GSP33brsvbh3u:2488": "jīvātmānamanūdyeśvaratvamasya vidhīyeta /",
  "GSP33brsvbh3u:2489": "na tvīśvarasya jīvātmatvaṃ yo 'sau so 'hamiti /",
  "GSP33brsvbh3u:2490": "yathā tattvamasītyatra /",
  "GSP33brsvbh3u:2491": "tasmādubhayarūpamubhayatrādhyānāyopadiśyate /",
  "GSP33brsvbh3u:2492": "nanvevamutkṛṣṭasya nikṛṣṭatvaprasaṅga ityuktaṃ tatkimidānīṃ saguṇe brahmaṇyupāsyamāne 'sya vastuto nirguṇasya nikṛṣṭatā bhavati /",
  "GSP33brsvbh3u:2493": "kasmaicitphalāya tathā dhyānamātraṃ vidhīyate na tvasya nikṛṣṭatāmāpādayatīti cedihāpi vyatihārānucintanamātramupadiśyate phalāya na tu nikṛṣṭatā bhavatyutkṛṣṭasya /",
  "GSP33brsvbh3u:2494": "anvācayaśiṣṭaṃ tu tādātmyadārḍhyaṃ bhavannopekṣāmahe /",
  "GSP33brsvbh3u:2495": "satyakāmādiguṇopadeśaiva tadguṇeśvarasiddhiriti siddhamubhayatrobhayātmatvādhyānamiti //37//",
  "GSP33brsvbh3u:2497": "START BsVBh_3,3.24.38",
  "GSP33brsvbh3u:2498": "saiva hi satyādayaḥ / BBs_3,3.38 /",
  "GSP33brsvbh3u:2499_0": "tadvai tadetadeva tadāsa satyameva sa yo haitanmahadyakṣaṃ prathamajaṃ vedaṃ satyaṃ",
  "GSP33brsvbh3u:2499_1": "brahmeti jayatīmāṃllokāñjita ityasāvasadya evametanmahadyakṣaṃ prathamajaṃ veda satyaṃ",
  "GSP33brsvbh3u:2499_2": "brahmeti satyaṃ hyeva brahma /",
  "GSP33brsvbh3u:2500": "pūrvoktasya hṛdayākhyasya brahmaṇaḥ satyamityupāsanamanena saṃdarbheṇa vidhīyate /",
  "GSP33brsvbh3u:2501": "taditi hṛdayākhyaṃ brahmaikena tadā parāmṛśati /",
  "GSP33brsvbh3u:2502": "etadeveti vakṣyamāṇaṃ prakārāntaramasya parāmṛśati /",
  "GSP33brsvbh3u:2503": "tattādāgre āsa babhūva /",
  "GSP33brsvbh3u:2504": "kiṃ tadityata āha-satyameva /",
  "GSP33brsvbh3u:2505": "sacca mūrtaṃ tyaccāmūrtaṃ ca sattyam /",
  "GSP33brsvbh3u:2506": "tadupāsakasya phalamāha-sa yo haitamiti /",
  "GSP33brsvbh3u:2507": "yaḥ prathamajaṃ yakṣaṃ pūjyaṃ veda /",
  "GSP33brsvbh3u:2508": "kathaṃ vedetyata āha-satyaṃ brahmetīti /",
  "GSP33brsvbh3u:2509": "sa jayatīmān lokān /",
  "GSP33brsvbh3u:2510": "kiñca jito vaśīkṛta inuśabda itthaṃśabdasyārthe vartate /",
  "GSP33brsvbh3u:2511": "vijetavyatvena buddhisaṃnihitaṃ śatruṃ parāmṛśati-asāviti /",
  "GSP33brsvbh3u:2512": "asadbhavennaśyet /",
  "GSP33brsvbh3u:2513": "uktamarthaṃ nigamayati-ya evametaditi /",
  "GSP33brsvbh3u:2514": "evaṃ vidvānkasmājjayatītyata āha-satyameva yasmādbrahmeti /",
  "GSP33brsvbh3u:2515": "atastadupāsanāt phalotpādo 'pi satya ityarthaḥ /",
  "GSP33brsvbh3u:2516": "tadyattatsatyaṃ kimasau /",
  "GSP33brsvbh3u:2517": "atrāpi tatpadābhyāṃ rūpaprakārau parāmṛṣṭau /",
  "GSP33brsvbh3u:2518": "kasmiṃnnālambane tadupāsanīyamityata uttaram-sa ādityo ya eṣa ityādinā tasyopaniṣadaharahamiti /",
  "GSP33brsvbh3u:2519": "hanti pāpmānaṃ jahāti ca ya evaṃ vedetyantena /",
  "GSP33brsvbh3u:2520": "upaniṣat rahasyaṃ nāma /",
  "GSP33brsvbh3u:2521": "tasya nirvacanaṃ-hanti pāpmānaṃ jahāti ceti /",
  "GSP33brsvbh3u:2522": "hanterjahātervā rūpametat /",
  "GSP33brsvbh3u:2523": "tathāca nirvacanaṃ kurvanphalaṃ pāpahānimāheti /",
  "GSP33brsvbh3u:2524": "tamimaṃ viṣayamāha bhāṣyakāraḥ-",
  "GSP33brsvbh3u:2525": "yo vai haitamiti /",
  "GSP33brsvbh3u:2526": "sanāmākṣaropāsanāmiti /",
  "GSP33brsvbh3u:2527_0": "tathāca śrutiḥ-'tadetadakṣaraṃ satyamiti sa ityekamakṣaraṃ tītyekamakṣaraṃ yamityekamakṣaraṃ",
  "GSP33brsvbh3u:2527_1": "prathamottame akṣare satyaṃ madhyato 'nṛtaṃ tadetadanṛmubhayataḥ satyena parigṛhītaṃ",
  "GSP33brsvbh3u:2527_2": "satyabhūyameva bhavati naivaṃvidvāṃsamanṛtaṃ hinasti'iti /",
  "GSP33brsvbh3u:2528": "tītīkārānubandha uccāraṇārthaḥ /",
  "GSP33brsvbh3u:2529": "niranubandhastakāro draṣṭavyaḥ /",
  "GSP33brsvbh3u:2530": "atra hi prathamottame akṣare satyaṃ mṛtyurūpābhāvāt /",
  "GSP33brsvbh3u:2531": "madhyato madhye 'nṛtamanṛtaṃ hi mṛtyuḥ /",
  "GSP33brsvbh3u:2532": "mṛtyvanṛtayostakārasāmyāt /",
  "GSP33brsvbh3u:2533": "tadetadanṛtaṃ mṛtyurūpamubhayataḥ satyena parigṛhītam /",
  "GSP33brsvbh3u:2534": "antarbhāvitaṃ satyarūpābhyām /",
  "GSP33brsvbh3u:2535": "ato 'kiñcitkaraṃ tatsatyabhūyameva satyabāhulyameva bhavati /",
  "GSP33brsvbh3u:2536": "śeṣamatirohitārtham /",
  "GSP33brsvbh3u:2537": "seyaṃ satyavidyāyāḥ sanāmākṣaropāsanatā /",
  "GSP33brsvbh3u:2538": "yadyapi tadyatsatyamiti",
  "GSP33brsvbh3u:2539_0": "prakṛtānukarṣeṇābhedaḥ pratīyate tathāpi phalabhedena bhedaḥ sādhyabhedeneva nityakāmyaviṣayordarśapūrṇamāsābhyāṃ",
  "GSP33brsvbh3u:2539_1": "svargakāmo yajeta yāvajjīvaṃ darśapūrṇamāsābhyāṃ yajeteti śāstrayoḥ",
  "GSP33brsvbh3u:2540": "satyapyanubandhābhede bheda iti prāpte pratyucyate-ekaiveyaṃ vidyā tatsatyamiti prakṛtaparāmarśādabhedena pratyabhijñānāt /",
  "GSP33brsvbh3u:2541": "naca phalabhedaḥ /",
  "GSP33brsvbh3u:2542": "tasyopaniṣadaharahamiti tasyaiva yadaṅgāntaraṃ rahasyanāmnopāsanaṃ tatpraśaṃsārthor'thavādo 'yaṃ na phalavidhiḥ /",
  "GSP33brsvbh3u:2543": "yadi punarvidyāvidhāvadhikāraśravaṇābhāvāttatkalpanāyāmārthavādikaṃ phalaṃ kalpyeta tato jāteṣṭāvivāgṛhyamāṇaviśeṣatayā",
  "GSP33brsvbh3u:2544": "saṃvalitādhikārakalpanā tataśca samastārthavādikaphalayuktamekamevopāsanamiti siddham /",
  "GSP33brsvbh3u:2545": "parakīyaṃ vyākhyānamupanyasyati-",
  "GSP33brsvbh3u:2546": "kecitpunariti /",
  "GSP33brsvbh3u:2547": "vājasaneyakamapyakṣyādityaviṣayaṃ chāndogyamapītyupāsyābhedādabhedaḥ /",
  "GSP33brsvbh3u:2548": "tataśca vājasaneyoktānāṃ satyādīnāmupasaṃhāra ityatrārthe saiva hi satyādaya iti sūtraṃ vyākhyātaṃ tadetaddūṣayati-",
  "GSP33brsvbh3u:2549": "tanna sādhviti /",
  "GSP33brsvbh3u:2550": "jyotiṣṭomakarmasaṃbandhanīyamudgīthavyapāśrayeti /",
  "GSP33brsvbh3u:2551": "anubandhābhede 'pi sādhyabhedādbheda iti vidyābhedādanupasaṃhāra iti //38//",
  "GSP33brsvbh3u:2553": "START BsVBh_3,3.25.39",
  "GSP33brsvbh3u:2554": "kāmādītaratra tatra cāyatanādibhyaḥ / BBs_3,3.39 /",
  "GSP33brsvbh3u:2555": "chāndogyavājasaneyavidyayoryadyapi saguṇanirguṇatvena bhedaḥ /",
  "GSP33brsvbh3u:2556": "tathāhi chāndogye-'atha ya ihātmānamanuvidya vrajanti etāṃśca satyānkāmān'ityātmavatkāmānāmapi vedyatvaṃ śrūyate /",
  "GSP33brsvbh3u:2557": "vājasaneye tu nirguṇameva paraṃ brahmopadiśyate 'vimokṣāya brūhi'iti tathāpi tayoḥ parasparaguṇopasaṃhāraḥ /",
  "GSP33brsvbh3u:2558": "nirguṇāyāṃ tāvadvidyāyāṃ brahmastutyarthameva saguṇavidyāsaṃbandhiguṇopasaṃhāraḥ saṃbhavī /",
  "GSP33brsvbh3u:2559": "saguṇāyāṃ ca yadyapyādhyānāya na vaśitvādiguṇopasaṃhārasaṃbhavaḥ /",
  "GSP33brsvbh3u:2560": "nahi nirguṇāyāṃ",
  "GSP33brsvbh3u:2561": "vidyāyāmādhyātavyatvenaite coditā yenātrādhyeyatvena saṃbadhyerannapi tu satyakāmādiguṇanāntarīyakatvenaiteṣāṃ prāptirityupasaṃhāra ucyate /",
  "GSP33brsvbh3u:2562": "evaṃ vyavasthita eṣa saṃkṣepo 'dhikaraṇārthasya-sāmyabāhulye 'pyekatrākāśādhāratvasyāparatra cākāśatādātmyasya śravaṇādbhede vidyayorna parasparaguṇopasaṃhāra iti pūrvapakṣaḥ /",
  "GSP33brsvbh3u:2563": "rāddhāntastu sarvasāmyamevobhayatrāpyātmopadeśādākāśaśabdenaikatrātmokto 'nyatra ca daharākāśādhāraḥ sa evokta iti sarvasāmyādbrahmaṇyubhayatrāpi sarvaguṇopasaṃhāraḥ /",
  "GSP33brsvbh3u:2564": "saguṇanirguṇatvena tu vidyābhede 'pi guṇopasaṃhāravyavasthā darśitā /",
  "GSP33brsvbh3u:2565": "tasmātsarvamavadātam //39//",
  "GSP33brsvbh3u:2567": "START BsVBh_3,3.26.40",
  "GSP33brsvbh3u:2568": "ādarādalopaḥ / BBs_3,3.40 /",
  "GSP33brsvbh3u:2569": "asti vaiśvānaravidyāyāṃ tadupāsakasyātithibhyaḥ pūrvabhojanam /",
  "GSP33brsvbh3u:2570": "tena yadyapīyamupāsanāgocarā na cintā sākṣāttathāpi tatsaṃbaddhaprathamabhojanasaṃbandhādasti saṃgatiḥ /",
  "GSP33brsvbh3u:2571": "vicāragocaraṃ darśayati-",
  "GSP33brsvbh3u:2572": "chāndogye vaiśvānaravidyāṃ prakṛtyeti /",
  "GSP33brsvbh3u:2573": "vicāraprayojakaṃ saṃdehamāha--",
  "GSP33brsvbh3u:2574": "kiṃ bhojanalopa iti /",
  "GSP33brsvbh3u:2575": "atra pūrvapakṣābhāvena saṃśayamākṣipati-",
  "GSP33brsvbh3u:2576": "tadyadbhaktamiti bhaktāgamanasaṃyogaśravaṇāditi /",
  "GSP33brsvbh3u:2577": "uktaṃ khalvetatprathama eva tantre 'padakarmāprayojakaṃ nayanasya parārthatvāt'ityanena /",
  "GSP33brsvbh3u:2578": "yathā somakrayārthānīyamānaikahāyanīsaptamapadapāṃśugrahaṇamaprayojakaṃ na punarekahāyanyā nayanaṃ prayojayati /",
  "GSP33brsvbh3u:2579": "tatkasya hetoḥ /",
  "GSP33brsvbh3u:2580": "somakrayeṇa tannayanasya prayuktatvāttadupajīvitvātsaptamapadapāṃśugrahaṇasyeti /",
  "GSP33brsvbh3u:2581": "tathehāpi bhojanārthabhaktāgamanasaṃyogātprāṇāhuterbhojanābhāve bhaktaṃ pratyaprayojakatvamiti nāsti pūrvapakṣa",
  "GSP33brsvbh3u:2582": "ityapūrvapakṣamidamadhikaraṇamityarthaḥ /",
  "GSP33brsvbh3u:2583": "pūrvapakṣamākṣipya samādhatte-",
  "GSP33brsvbh3u:2584": "evaṃ prāpte,",
  "GSP33brsvbh3u:2585": "na lupyeteti tāvadāha /",
  "GSP33brsvbh3u:2586": "tāvacchabdaḥ siddhāntaśaṅkānirākaraṇārthaḥ /",
  "GSP33brsvbh3u:2587": "pṛcchati-",
  "GSP33brsvbh3u:2588": "kasmāt /",
  "GSP33brsvbh3u:2589": "uttaram-ādarāt /",
  "GSP33brsvbh3u:2590": "tadeva sphorayati-",
  "GSP33brsvbh3u:2591": "tathāhīti /",
  "GSP33brsvbh3u:2592": "jābālā hi śrāvayanti-'pūrvo 'tithibhyo 'śnīyāt'iti /",
  "GSP33brsvbh3u:2593": "aśnīyāditi ca prāṇāgnihotrapradhānaṃ vacaḥ /",
  "GSP33brsvbh3u:2594": "'yathā hi śrudhitā bālā mātaraṃ paryupāsate /",
  "GSP33brsvbh3u:2595": "evaṃ sarvāṇi bhūtānyagnihotramupāsate'iti vacanādagnihotrasyātithīnbhūtāni pratyupajīvyatvena śravaṇāttadekavākyatayehāpi pūrvo 'tithibhyo 'śnīyāditi prāṇāhutipradhānaṃ lakṣyate /",
  "GSP33brsvbh3u:2596_0": "tadevaṃ sati 'yathāha vai svayamahutvāgnihotraṃ parasya juhuyādityevaṃ tat'ityatithibhojanasya",
  "GSP33brsvbh3u:2596_1": "prāthamyaṃ ninditvāsvāmibhojanaṃ svāminaḥ prāṇāgnihotraṃ prathamaṃ prāpayantī prāṇāgnihotrādaraṃ karoti /",
  "GSP33brsvbh3u:2597": "nanvāthriyatāmeṣā śrutiḥ prāṇahutiṃ kintu svāmibhojanapakṣa eva nābhojane 'pītyata āha-",
  "GSP33brsvbh3u:2598": "yā hi na prāthamyalopaṃ sahate natarāṃ sā prāthamyavato 'gnihotrasya lopaṃ saheteti manyate /",
  "GSP33brsvbh3u:2599": "īdṛśaḥ khalvayamādaraḥ prāṇāgnihotrasya yadatithitibhojanottarakālavihitaṃ svāmibhojanaṃ samayādapakṛṣyātithibhojanasya purastādvihitam /",
  "GSP33brsvbh3u:2600": "tadyadāgnihotrasya dharmiṇaḥ prāthamyadharmalopamapi na sahate śrutistadāsyāḥ kaiva kathā dharmilopaṃ sahata ityarthaḥ /",
  "GSP33brsvbh3u:2601": "pūrvapakṣākṣepamanubhāṣya dūṣayati-",
  "GSP33brsvbh3u:2602": "nanu bhojanārthā iti /",
  "GSP33brsvbh3u:2603_0": "yathā hi kauṇḍapāyināmayanagate agnihotre prakaraṇāntarānnaiyamikāgnihotrādbhinne",
  "GSP33brsvbh3u:2603_1": "dravyadevatārūpadharmāntararahitatayā tadākāṅkṣe sādhyasādṛśyena naiyamikāgnihotrasamānanāmatayā",
  "GSP33brsvbh3u:2603_2": "taddharmātideśena rūpadharmāntaraprāptirevaṃ prāṇāgnihotre 'pi",
  "GSP33brsvbh3u:2604": "naiyamikāgnihotragatapayaḥprabhṛtiprāptau bhojanāgatabhaktadravyatā vidhīyate /",
  "GSP33brsvbh3u:2605": "na caitāvatā bhojanasya prayojakatvam /",
  "GSP33brsvbh3u:2606": "uktametadyathā bhojanakālātikramātprāṇāgnihotrasya na bhojanaprayuktatvamiti /",
  "GSP33brsvbh3u:2607": "na caikadeśadravyatayottarārdhātsviṣṭakṛte samavadyatītivadaprayojakatvamekadeśadravyasādhanasyāpi",
  "GSP33brsvbh3u:2608": "prayojakatvāt /",
  "GSP33brsvbh3u:2609": "yathā jāghanyā patnīḥ saṃyājayantīti patnīsaṃyājānāṃ jāghanyekadeśadravyajuṣāṃ jāghanīprayojakatvam /",
  "GSP33brsvbh3u:2610": "sa hi nāmāprayojako bhavati yasya prayojakagrahaṇamantareṇārtho na jñāyate /",
  "GSP33brsvbh3u:2611": "yathā na prayojakapuroḍāśagrahaṇamantareṇottarārdhaṃ jñātuṃ śakyam /",
  "GSP33brsvbh3u:2612": "śakyaṃ tu jāghanīvadbhaktaṃ jñātum /",
  "GSP33brsvbh3u:2613": "tasmādyathā jāghanyantareṇāpi paśūpādānaṃ paraprayuktaśūpajīvanaṃ vā khaṇḍaśo māṃsavikrayiṇo muṇḍādivadākṛtirūpādīyate /",
  "GSP33brsvbh3u:2614": "evaṃ bhaktamapi śakyamupādātum /",
  "GSP33brsvbh3u:2615": "tasmānna bhojanasya lope prāṇāgnihotralopa iti manyate pūrvapakṣī /",
  "GSP33brsvbh3u:2616": "adbhiriti tu pratinidhyupādānamāvaśyakatvāsūcanārthaṃ bhāṣyakārasya //40//",
  "GSP33brsvbh3u:2618": "START BsVBh_3,3.26.41",
  "GSP33brsvbh3u:2619": "upasthite 'tastadvacanāt / BBs_3,3.41 /",
  "GSP33brsvbh3u:2620_0": "taddhomīyamiti hi vacana kimapi saṃnihitadravyaṃ home viniyuṅkte tadaḥ sarvanāmnaḥ",
  "GSP33brsvbh3u:2620_1": "saṃnihitāvagamamantareṇābhidhānāparyavasānāttadanena svābhidhānaparyavasānāya tadyadbhaktaṃ",
  "GSP33brsvbh3u:2620_2": "prathamamāgacchediti saṃnihitamapekṣya nirvartitavyam /",
  "GSP33brsvbh3u:2621": "tacca saṃnihitaṃ bhaktaṃ bhojanārthamityuttarārdhātsviṣṭakṛte samavadyatītivanna bhaktaṃ vāpo vā dravyāntaraṃ vā prayoktumarhati /",
  "GSP33brsvbh3u:2622": "jāghanyāstvavayavabhedasya nāgnīṣomīyapaśvadhīnaṃ nirūpaṇaṃ svatantrasyāpi tasya sūnāsthasya darśanāttasmādastyetasya jāghanīto viśeṣaḥ /",
  "GSP33brsvbh3u:2623": "yaccoktaṃ codakaprāptadravyabādhayā bhaktadravyavidhānamiti /",
  "GSP33brsvbh3u:2624": "tadayuktam /",
  "GSP33brsvbh3u:2625": "vidhyuddeśagatasyāgnihotranāmnastathābhāvādārthavādikasya tu siddhaṃ kiñcitsādṛśyamupādāya stāvakatvenopapatterna tadbhāvaṃ vidhātumarhatītyāha-",
  "GSP33brsvbh3u:2626": "na cātra prākṛtāgnihotradharmaprāptiriti / api",
  "GSP33brsvbh3u:2628": "cāgnihotrasya codakato dharmaprāptāvabhyupagamyamānāyāṃ bahutaraṃ prāptaṃ bādhyate /",
  "GSP33brsvbh3u:2629": "naca saṃbhave bādhanicayo nyāyyaḥ /",
  "GSP33brsvbh3u:2630": "kṛṣṇalacarau khalvagatyā prāptabādho 'bhyupeyata ityāha-taddharmaprāptau cābhyupagamyamānāyāmiti /",
  "GSP33brsvbh3u:2631": "codakābhāvamupodbalayati-",
  "GSP33brsvbh3u:2632": "ata eva cehāpīti /",
  "GSP33brsvbh3u:2633": "yata evoktena krameṇātideśābhāvo 'ta eva sāṃpādikatvamagnihotrāṅgānām /",
  "GSP33brsvbh3u:2634": "tatprāptau tu sāṃpādikatvaṃ nopapadyeta /",
  "GSP33brsvbh3u:2635": "kāminyāṃ kila kucavadanādyasatā cakravākanalinādirūpeṇa saṃpādyate /",
  "GSP33brsvbh3u:2636": "na tu nadyāṃ cakravākādaya eva cakravākādinā saṃpādyante /",
  "GSP33brsvbh3u:2637": "ato 'pyavagacchāmo na codakaprāptiriti /",
  "GSP33brsvbh3u:2638": "yattvādaradarśanamiti tadbhojanapakṣe prāthamyavidhānārtham /",
  "GSP33brsvbh3u:2639": "yasminpakṣe dharmānavalopastasmindharmiṇo 'pi na tvetāvatā dharminityatā sidhyatīti bhāvaḥ /",
  "GSP33brsvbh3u:2640": "nanvatithibhojanottarakālatā svāmibhojanasya vihiteti kathamasau bādhyata ityata āha-",
  "GSP33brsvbh3u:2641": "nāsti vacanasyātibhāraḥ /",
  "GSP33brsvbh3u:2642": "sāmānyaśāstrabādhāyāṃ viśeṣaśāstrasyātibhāro nāstītyarthaḥ //41//",
  "GSP33brsvbh3u:2644": "START BsVBh_3,3.27.42",
  "GSP33brsvbh3u:2645": "tannirdhāraṇāniyamas taddṛṣṭeḥ pṛthagdhyapratibandhaḥ phalam / BBs_3,3.42 /",
  "GSP33brsvbh3u:2646_0": "yathaiva 'yasya parṇamayī juhūrbhavati na sa pāpaṃ ślokaṃ śṛṇoti'ityetadanārabhyādhītamavyabhicāritakratusaṃbandhaṃ",
  "GSP33brsvbh3u:2646_1": "juhūdvārā kratuprayogavacanagṛhītaṃ kratvarthaṃ satphalānapekṣaṃ siddhavartamānāpradeśapratītaṃ",
  "GSP33brsvbh3u:2646_2": "na rātrisatravatphalatayā svīkarotīti /",
  "GSP33brsvbh3u:2647": "evamavyabhicāritakarmasaṃbandhodgīthagatamupāsanaṃ karmaprayogavacanagṛhītaṃ na siddhavartamānāpadeśāvagatasamastakāmavāpakatvalakṣaṇaphalakalpanāyālam /",
  "GSP33brsvbh3u:2648": "parārthatvāt /",
  "GSP33brsvbh3u:2649": "tathāca pāramarṣaṃ sūtram-'dravyasaṃskārakarmasu parārthatvātphalaśrutirarthavādaḥ syāt'iti /",
  "GSP33brsvbh3u:2650": "evañca sati kratau parṇatāniyamavadupāsanāniyama iti prāpte ucyate-yuktaṃ parṇatāyāṃ phalaśruterarthavādamātratvam /",
  "GSP33brsvbh3u:2651": "nahi parṇatānāśrayā yāgādivatphalasaṃbandhamanubhavitumarhati /",
  "GSP33brsvbh3u:2652": "avyāpārarūpatvāt /",
  "GSP33brsvbh3u:2653": "vyāpārasyaiva ca phalavattvāt /",
  "GSP33brsvbh3u:2654": "yathāhuḥ-'utpattimataḥphaladarśanāt'iti /",
  "GSP33brsvbh3u:2655": "nāpi khādiratāyāmiva prakṛtakratusaṃbaddho yūpa",
  "GSP33brsvbh3u:2656": "āśrayastadāśrayaḥ prakṛto 'sti anārabhyādhītatvātparṇatāyāḥ /",
  "GSP33brsvbh3u:2657": "tasmādvākyenaiva juhūsaṃbandhadvāreṇa parṇatāyāḥ kraturāśrayo jñāpanīyaḥ /",
  "GSP33brsvbh3u:2658": "na cātatparaṃ vākyaṃ jñāpayitumarhatīti tatra vākyatātparyamavaśyāśrayaṇīyam /",
  "GSP33brsvbh3u:2659": "tathāca tatparaṃ sanna parṇatāyāḥ phalasaṃbandhamapi gamayitumarhati /",
  "GSP33brsvbh3u:2660": "vākyabhedaprasaṅgāt /",
  "GSP33brsvbh3u:2661": "upāsanānāṃ tu vyāpārātmatvena svata eva phalasaṃbandhopapatteḥ udgīthādyāśrayaṇaṃ phale vidhānaṃ na virudhyate viśiṣṭavidhānāt /",
  "GSP33brsvbh3u:2662": "phalāya khalūdgīthasādhanakamupāsanaṃ vidhīyamānaṃ na vākyabhedamāvahati /",
  "GSP33brsvbh3u:2663": "nanu karmāṅgodgīthasaṃskāra upāsanaṃ prokṣaṇādivadvitīyāśruterudgīthamiti /",
  "GSP33brsvbh3u:2664": "tathā cāñjanādiṣviva saṃskāreṣu phalaśruterarthavādatvam /",
  "GSP33brsvbh3u:2665": "maivam /",
  "GSP33brsvbh3u:2666": "nahyatrodgīthasyopāsanaṃ kintu tadavayavasyoṅkārasyetyuktamadhastāt /",
  "GSP33brsvbh3u:2667": "na coṅkāraḥ karmāṅgamapi tu karmāṅgodgīthāvayavaḥ /",
  "GSP33brsvbh3u:2668": "na cānupayogamīpsitam /",
  "GSP33brsvbh3u:2669": "tasmātsaktūn",
  "GSP33brsvbh3u:2670": "juhotītivadviniyogabhaṅgenoṅkārasādhānādupāsanātphalamiti saṃbandhaḥ /",
  "GSP33brsvbh3u:2671": "tasmādyathā kratvāśrayāṇyapi godohanādīni phalasaṃyogādanityāni evamudgīthādyupāsanānīti draṣṭavyam /",
  "GSP33brsvbh3u:2672": "śeṣamuktaṃ bhāṣye /",
  "GSP33brsvbh3u:2673": "na cedaṃ phalaśravaṇamarthavādamātramiti /",
  "GSP33brsvbh3u:2674": "arthavādamātratve 'tyantaparokṣā vṛttiryathā na tathā phalaparatve /",
  "GSP33brsvbh3u:2675": "na tu vartamānāpadeśātsākṣātphalapratītiḥ /",
  "GSP33brsvbh3u:2676": "ata eva prayājādiṣu nārthavādādvartamānāpadeśātphalakalpanā /",
  "GSP33brsvbh3u:2677": "phalaparatve tvasya",
  "GSP33brsvbh3u:2678": "na śakyaṃ prayājādīnāṃ pārārthyenāphalatvaṃ vaktumiti //42//",
  "GSP33brsvbh3u:2680": "START BsVBh_3,3.28.43",
  "GSP33brsvbh3u:2681": "pradānavad eva tad uktam / BBs_3,3.43 /",
  "GSP33brsvbh3u:2682": "tattacchrutyarthālocanayā vāyuprāṇayoḥ svarūpābhede siddhe tadadhīnanirūpaṇatayā tadviṣayopāsanāpyabhinnā na cādhyātmādhidaivaguṇabhedādbhedaḥ /",
  "GSP33brsvbh3u:2683": "nahi guṇabhede guṇavato bhedaḥ /",
  "GSP33brsvbh3u:2684": "nahyagnihotraṃ juhotītyutpannasyāgnihotrasya taṇḍulādiguṇabhedādbhedo bhavati /",
  "GSP33brsvbh3u:2685": "utpadyamānakarmasaṃyukto hi guṇabhedaḥ karmaṇo bhedakaḥ /",
  "GSP33brsvbh3u:2686": "yathāmikṣāvājinasaṃyuktayoḥ karmaṇoḥ /",
  "GSP33brsvbh3u:2687": "notpannakarmasaṃyuktaḥ /",
  "GSP33brsvbh3u:2688": "adhyātmādhidaivopadeśeṣu cotpannopāsanāsaṃyogaḥ /",
  "GSP33brsvbh3u:2689": "tathopakramopasaṃhārālocanayā vidyaikatvaviniścayādekaiva sakṛtpravṛttiriti pūrvapakṣaḥ /",
  "GSP33brsvbh3u:2690": "rāddhāntastu-satyaṃ vidyaikatvaṃ tathāpi guṇabhedātpravṛttibhedaḥ /",
  "GSP33brsvbh3u:2691": "sāyaṃprātaḥkālaguṇabhedādyathaikasminnapyagnihotre pravṛttibhedaḥ evamihāpyadhyātmādhidaivaguṇabhedādupāsanasyaikasyāpi pravṛttibheda iti siddham /",
  "GSP33brsvbh3u:2692": "ādhyānārtho hyayamadhyātmādhidaivavibhāgopadeśa iti /",
  "GSP33brsvbh3u:2693": "agnihotrasyevādhyānasya kṛte tadhitaṇḍulādivadayaṃ pṛthagupadeśaḥ /",
  "GSP33brsvbh3u:2694": "etena vratopadeśa iti /",
  "GSP33brsvbh3u:2695": "etena tattvābhedena /",
  "GSP33brsvbh3u:2696": "evakāraśca vāgādivratanirākaraṇārthaḥ /",
  "GSP33brsvbh3u:2697": "nanvetasyai devatāyai iti devatāmātraṃ śrūyate na tu vāyustatkathaṃ vāyuprāptimāhetyata āha-",
  "GSP33brsvbh3u:2698": "devatetyatra vāyuriti /",
  "GSP33brsvbh3u:2699": "vāyuḥ khalvagnyādīnsaṃvṛṇuta ityagnyādīnapekṣyānavacchinno 'gnyādayastutenaivāvacchinnā iti saṃvarṇaguṇatayā vāyuranavacchinnā devatā /",
  "GSP33brsvbh3u:2700": "sarveṣāmabhigamayanniti /",
  "GSP33brsvbh3u:2701_0": "militānāṃ śravaṇāviśeṣādindrasya devatāyā abhedātrayāṇāmapi puroḍāśānāṃ sahapradānāśaṅkāyāmutpattivākya",
  "GSP33brsvbh3u:2701_1": "eva rājādhirājasvarājaguṇabhedādyājyānuvākyāvyatyāsavidhānācca yathānyāsameva devatāpṛthaktvātpradānapṛthaktvaṃ bhavati /",
  "GSP33brsvbh3u:2702": "sahapradāne hi vyatyāsavidhānamanupapannam /",
  "GSP33brsvbh3u:2703": "kramavati pradāne vyatyāsavidhirarthavān /",
  "GSP33brsvbh3u:2704": "tathāvidhasyaiva kramasya vivakṣitatvāt /",
  "GSP33brsvbh3u:2705": "sugamamanyat //43//",
  "GSP33brsvbh3u:2707": "START BsVBh_3,3.29.44",
  "GSP33brsvbh3u:2708": "liṅgabhūyastvāt tad dhi balīyas tad api / BBs_3,3.44 /",
  "GSP33brsvbh3u:2709": "iha siddhāntenopakramya pūrvapakṣayitvā siddhāntayati /",
  "GSP33brsvbh3u:2710": "tatra",
  "GSP33brsvbh3u:2711": "yadyapi bhūyāṃsi santi liṅgāni manaścidādīnāṃ svātantryasūcakāni tathāpi na tāni svātantryeṇa svātantryaṃ prati prāpakāṇi /",
  "GSP33brsvbh3u:2712": "pramāṇaprāpitaṃ tu svātantryamupodbalayanti /",
  "GSP33brsvbh3u:2713": "na cātrāsti svātantryaprāpakaṃ pramāṇam /",
  "GSP33brsvbh3u:2714": "na cedaṃ sāmarthyalakṣaṇaṃ liṅgaṃ yenāsya svātantryeṇa prāpakaṃ bhavet /",
  "GSP33brsvbh3u:2715": "taddhi sāmarthyamābhidhānasya vārthasya vā syāt /",
  "GSP33brsvbh3u:2716": "tathā pūṣādyanumantraṇamantrasya pūṣānumantraṇe,",
  "GSP33brsvbh3u:2717": "yathā vā 'paśunā yajeta'ityekatvasaṃkhyāyā arthasya saṃkhyeyāvacchetasāmarthyam /",
  "GSP33brsvbh3u:2718": "na cedamanyasyārthadarśanalakṣaṇaṃ liṅgaṃ tathā /",
  "GSP33brsvbh3u:2719": "stutyarthatvenāsya vidhyuddeśenaikavākyatayā vidhiparatvāt /",
  "GSP33brsvbh3u:2720": "tasmādasati sāmarthyalakṣaṇe viroddhari prakaraṇapratyūhaṃ manaścidādīnāṃ kriyāśeṣatāmavagamayati /",
  "GSP33brsvbh3u:2721": "naca te haite vidyācita evetyavadhāraṇaśrutiḥ kriyānupraveśaṃ vārayati /",
  "GSP33brsvbh3u:2722": "yena śrutivirodhe sati na prakaraṇaṃ bhavet,",
  "GSP33brsvbh3u:2723": "bāhyasādhanatāpākaraṇārthatvādavadhāraṇasya /",
  "GSP33brsvbh3u:2724": "naca vidyayā haivaita evaṃvidaścitā bhavantīti puruṣasaṃbandhamāpādayadvākyaṃ prakaraṇamapabādhitumarhati /",
  "GSP33brsvbh3u:2725": "anyārthadarśanaṃ khalvetadapi /",
  "GSP33brsvbh3u:2726": "naca tatsvātantryeṇa prāpakamityuktam /",
  "GSP33brsvbh3u:2727": "tasmāttadapi na prakaraṇavirodhāyālamiti sāṃpādikā apyete agnayaḥ prakaraṇātkriyānupraveśina eva mānasavat /",
  "GSP33brsvbh3u:2728": "dvādaśāhe tu śrūyate-'anayā tvā pātreṇa samudraṃ rasayā prājāpatyaṃ manograhaṃ gṛhṇāmi'iti /",
  "GSP33brsvbh3u:2729": "tatra saṃśayaḥ-kiṃ mānasaṃ dvādaśāhā daharantaramuta tanmadhyapātino daśamasyāhnāṅgamiti /",
  "GSP33brsvbh3u:2730": "tatra vāgvai dvādaśāho mano mānasamiti mānasasya dvādaśāhādbhedena vyapadeśādvāṅmanasabhedavadbhedaḥ /",
  "GSP33brsvbh3u:2731": "nirdhūtāni dvādaśāhasya gatarasāni chandāṃsi tāni mānasenaivāpyāyantīti ca dvādaśāhasya mānasena stūyamānatvādbhede ca sati",
  "GSP33brsvbh3u:2732": "stutistutyabhāvasyopapatterdvādaśāhādaharantaraṃ na tadaṅgaṃ,",
  "GSP33brsvbh3u:2733": "patnīsaṃyājāntatvāccāhnāṃ patnīḥ saṃyājya mānasāya prasarpantīti ca mānasasya patnīsaṃyājasya parastācchruteḥ /",
  "GSP33brsvbh3u:2734": "trayodaśāhe 'pyavayujya dvādaśasaṃkhyāsamavāyātkathañcijjaghanyayāpi vṛttyā dvādaśāhasaṃjñāvirodhābhāvāditi prāpte 'bhidhīyate-pramāṇāntareṇa hi",
  "GSP33brsvbh3u:2735": "trayodaśatve 'hnāṃ siddhe dvādaśāha iti jaghanyayā vṛttyonnīyeta /",
  "GSP33brsvbh3u:2736": "na tvasti tādṛśaṃ pramāṇāntaram /",
  "GSP33brsvbh3u:2737": "naca vyapadeśabhedo 'harantaratvaṃ kalpayitumarhati /",
  "GSP33brsvbh3u:2738": "aṅgāṅgibhedenāpi tadupapatteḥ /",
  "GSP33brsvbh3u:2739": "ata eva ca stutyastāvakabhāvasyāpyupapattiḥ /",
  "GSP33brsvbh3u:2740": "devadattasyeva dīrghaiḥ keśaiḥ /",
  "GSP33brsvbh3u:2741": "patnīsaṃyājāntatā tu yadyapyautsargikī tathāpi daśamasyāhno viśeṣavacanānmānasāni grahaṇāsādanahavanādīni patnīsaṃyājātparāñci bhaviṣyanti /",
  "GSP33brsvbh3u:2742": "kimiva hi na kuryādvacanamiti /",
  "GSP33brsvbh3u:2743": "eṣa vai daśamasyāhno visargo yanmānasamiti vacanāddaśamāharaṅgatā gamyate /",
  "GSP33brsvbh3u:2744": "visarge 'nto 'ntavato dharmo na svatantra iti daśame 'hani mānasāya pramarpantīti daśamasyāhna ādhāratvanirdeśācca tadaṅgaṃ mānasaṃ nāharantaramiti siddham /",
  "GSP33brsvbh3u:2745": "tadiha dvādaśāhasaṃbandhino daśamasyāhno 'ṅgaṃ mānasamitiṃ dharmamīmāṃsāsūtrakṛtoktam /",
  "GSP33brsvbh3u:2746": "daśarātragasyāpi daśamasyāhno 'ṅgamiti bhagavanbhāṣyakāraḥ /",
  "GSP33brsvbh3u:2747": "śrutyantarabalenāha-",
  "GSP33brsvbh3u:2748": "yathā daśarātrasya daśame 'hanyavivākya iti /",
  "GSP33brsvbh3u:2749": "avivākya iti daśamasyāhno nāma //44//",
  "GSP33brsvbh3u:2751": "START BsVBh_3,3.29.45",
  "GSP33brsvbh3u:2752": "pūrvavikalpaḥ prakaraṇātsyāt kriyāmānasavat / BBs_3,3.45 / // 45 //",
  "GSP33brsvbh3u:2755": "START BsVBh_3,3.29.46",
  "GSP33brsvbh3u:2756": "atideśāc ca / BBs_3,3.46 /",
  "GSP33brsvbh3u:2757": "nahi sāṃpādikānāmagnīnāmiṣṭakāsu citenāgninā kiñcidasti sādṛśyamanyatra kriyānupraveśāt /",
  "GSP33brsvbh3u:2758": "tasmādapi na svatantra iti prāpte 'bhidhīyate //46//",
  "GSP33brsvbh3u:2760": "START BsVBh_3,3.29.47",
  "GSP33brsvbh3u:2761": "vidyaiva tu nirdhāraṇāt / BBs_3,3.47 /",
  "GSP33brsvbh3u:2762": "mā bhūdanyeṣāṃ śrutavidhyuddeśānāmanyārthadarśanānāmaprāptaprāpakatvameteṣu tvaśrutavidhyuddeśeṣu 'vacanāni tvapūrvatvāt'iti nyāyādvidhirunnetavyaḥ /",
  "GSP33brsvbh3u:2763": "tathā caitebhyo yādṛśor'thaḥ pratīyate tadanurūpa eva sa bhavati /",
  "GSP33brsvbh3u:2764": "pratīyate caitebhyo manaścidādīnāṃ sāntatyaṃ cāvadhāraṇaṃ ca phalabhedasamanvayaśca puruṣasaṃbandhaśca /",
  "GSP33brsvbh3u:2765": "na cāsya godohanādivatkratvarthāśritatvaṃ yena puruṣārthasya karmapāratantryaṃ bhavet /",
  "GSP33brsvbh3u:2766": "naca vidyācita evetyavadhāraṇaṃ bāhyasādhanāpākaraṇārtham /",
  "GSP33brsvbh3u:2767": "svabhāvata eva vidyāyā bāhyānupekṣatvasiddheḥ /",
  "GSP33brsvbh3u:2768": "tasmātpariśeṣānmānasagrahavatkriyānupraveśaśaṅkāpākaraṇārthamavadhāraṇam /",
  "GSP33brsvbh3u:2769": "na caivamarthatve saṃbhavati /",
  "GSP33brsvbh3u:2770": "dyotakatvamātreṇa nipātaśrutiḥ pīḍanīyā /",
  "GSP33brsvbh3u:2771": "tasmācchrutiliṅgavākyāni prakaraṇamapodya svātantryaṃ manaścidādīnāmavagamayantīti siddham /",
  "GSP33brsvbh3u:2772": "anubandhātideśaśrutyādibhya evameva vijñeyam /",
  "GSP33brsvbh3u:2773": "te ca bhāṣya eva sphuṭāḥ /",
  "GSP33brsvbh3u:2774": "yaduktaṃ pūrvapakṣiṇā kratvaṅgatve pūrveṇeṣṭakācitena manaścidādīnāṃ vikalpa iti /",
  "GSP33brsvbh3u:2775": "tadutalyakāryatvena dūṣayati-naca satyeva kriyāsaṃbandha iti /",
  "GSP33brsvbh3u:2776": "apica pūrvāparayorbhāgayorvidyāprādhānyadarśanāttanmadhyapātino 'pi tatsāmānyādvidyāpradhānatvameva lakṣyate na karmāṅgatvamityāha sūtreṇa-",
  "GSP33brsvbh3u:2777": "pareṇa ca śabdasya tādvidhyaṃ bhūyastvāttvanubandhaḥ /",
  "GSP33brsvbh3u:2778": "sphuṭamasya bhāṣyam /",
  "GSP33brsvbh3u:2779": "asti rājasūyaḥ 'rājā svārājyakāmo rājasūyena yajeta'iti /",
  "GSP33brsvbh3u:2780": "taṃ prakṛtyāmananti aveṣṭiṃ nāmeṣṭim /",
  "GSP33brsvbh3u:2781": "āgneyo 'ṣṭākapālo hiraṇyaṃ dakṣiṇetyevamādi tāṃ prakṛtyādhīyate /",
  "GSP33brsvbh3u:2782": "yadi brāhmaṇo yajeta bārhaspatyaṃ madhye nidhāyāhutiṃ hutvābhidhārayedyadi vaiśyo vaiśvadevaṃ yadi rājanya aindramiti /",
  "GSP33brsvbh3u:2783": "tatra saṃdihyate-",
  "GSP33brsvbh3u:2784": "kiṃ brāhmaṇādīnāṃ prāptānāṃ nimittārthena śravaṇamuta brāhmaṇādīnāmayaṃ yāgo vidhīyata iti /",
  "GSP33brsvbh3u:2785": "tatra yadi prajāpālanakaṇṭakoddharaṇādi karma rājyaṃ tasya kartā rājeti rājaśabdasyārthastato rājā rājasūyena yajeteti rājyasya kartū rājasūye 'dhikāraḥ /",
  "GSP33brsvbh3u:2786": "tasmātsaṃbhavantyaviśiṣeṇa brāhmaṇakṣatriyavaiśyā rājyasya kartāra iti siddhaṃ sarvaṃ evaite rājasūye prāptā iti 'yadi brāhmaṇo yajeta'ityevamādayo nimittārthāḥ śrutayaḥ /",
  "GSP33brsvbh3u:2787_0": "atha tu rājñaḥ karma rājyamiti rājakartṛyogāttatkarma rājyaṃ tataḥ ko rājetyapekṣāyāmāryeṣu",
  "GSP33brsvbh3u:2787_1": "tatprasiddherabhāvātpikanematāmarasādiśabdārthāvadhāraṇāya mlecchaprasiddhirivāndhrāṇāṃ",
  "GSP33brsvbh3u:2787_2": "kṣatriyajātau rājaśabdaprasiddhistadavadhāraṇakāraṇamiti kṣatriya eva rājeti na brāhmaṇavaiśyayoḥ",
  "GSP33brsvbh3u:2787_3": "prāptiriti rājasūyaprakaraṇaṃ bhittvā brāhmaṇādikartṛkāṇi pṛthageva karmāṇi prāpyanta",
  "GSP33brsvbh3u:2787_4": "iti na naimittikāni /",
  "GSP33brsvbh3u:2788": "tatra kiṃ tāvatprāptaṃ,",
  "GSP33brsvbh3u:2789": "naimittikānīti /",
  "GSP33brsvbh3u:2790": "rājyasya kartā rājetyāryāṇāmāndhrāṇāṃ cāvivādaḥ /",
  "GSP33brsvbh3u:2791": "tathāhi-brāhmaṇādiṣu prajāpālanakartṛṣu kanakadaṇḍātapatraśvetacāmarādilāñchaneṣu rājapadamāndhrāścāryāścāvivādaṃ prayuñjānā dṛśyante /",
  "GSP33brsvbh3u:2792": "tenāvipratipattervipratipattāvapyāryāndhraprayogayoryavavarāhavadāyarprasiddherāndhraprasiddhito balīyasītvāt /",
  "GSP33brsvbh3u:2793_0": "balavadāryaprasiddhivirodhe tvatanmūlāyāḥ pāṇinīyaprasiddheḥ 'virodhe tvanapekṣaṃ",
  "GSP33brsvbh3u:2793_1": "syāt'iti nyāyena bādhanāttadanuguṇatayā vā kathañcinnakhanakulādivadanvākhyānāmātraparatayā",
  "GSP33brsvbh3u:2793_2": "nīyamānatvādrajyasya kartā rājeti siddhe nimittārthāḥ śrutayaḥ /",
  "GSP33brsvbh3u:2794": "tathāca yadiśabdo 'pyāñjasaḥ syāditi prāptam /",
  "GSP33brsvbh3u:2795": "evaṃ prāpta ucyate-'rūpato na viśeṣo 'sti hyāryamlecchaprayogayoḥ /",
  "GSP33brsvbh3u:2796": "vaidikādvākyaśeṣāttu viśeṣastatra darśitaḥ' //",
  "GSP33brsvbh3u:2797_0": "tadiha rājaśabdasya karmayogādvā kartari prayogaḥ kartṛprayogādvā karmaṇīti viśaye",
  "GSP33brsvbh3u:2797_1": "vaidikavākyaśeṣavadabhiyuktatarasyātrabhavataḥ pāṇineḥ smṛternirṇīyate prasiddhirāndhraṇāmanādirādimatī",
  "GSP33brsvbh3u:2797_2": "cāryāṇāṃ prasiddhirgogāvyādiśabdavat /",
  "GSP33brsvbh3u:2798": "naca saṃbhāvitādimadbhāvā prasiddhiḥ pāṇinimsṛtimapodyānādiprasiddhimādimatīṃ kartumutsahate /",
  "GSP33brsvbh3u:2799": "gāvyādiśabdaprasiddheranāditvena gavādipadaprasiddherapyādimattvāpatteḥ /",
  "GSP33brsvbh3u:2800_0": "tasmātpāṇinīyasmṛtyanumatāndhraprasiddhibalīyastvena kṣatriyatvajātau rājaśabde mukhye",
  "GSP33brsvbh3u:2800_1": "tatkartaryatajjātau rājaśabdo gauṇa iti kṣatriyasyaivākārādrājasūye tatprakaraṇamapodyāveṣṭerutkarṣaḥ /",
  "GSP33brsvbh3u:2801": "anvayānurodhī yadiśabdo na tvapūrvavidhau sati tamanyathayitumarhati /",
  "GSP33brsvbh3u:2802": "ata evāhuḥ-'yadi śabdaparityāgo rucyadhyahārakalpanā'iti /",
  "GSP33brsvbh3u:2803": "iyaṃ ca rājasūyādadhikārāntarametayānnādyakāmaṃ yājayediti nāstītikṛtvā cintā /",
  "GSP33brsvbh3u:2804": "etasmiṃstvadhikāre 'nnādyakāmasya traivarṇikya saṃbhavātprāpternimittārthatā brāhmaṇādiśravaṇasya durvāraiveti //47//",
  "GSP33brsvbh3u:2806": "START BsVBh_3,3.29.48",
  "GSP33brsvbh3u:2807": "darśanāc ca / BBs_3,3.48 / // 48 //",
  "GSP33brsvbh3u:2810": "START BsVBh_3,3.29.49",
  "GSP33brsvbh3u:2811": "śrutyādibalīyastvāc ca na bādhaḥ / BBs_3,3.49 / // 49 //",
  "GSP33brsvbh3u:2814": "START BsVBh_3,3.29.50",
  "GSP33brsvbh3u:2815": "anubandhādibhyaḥ prajñāntarapṛthaktvavaddṛṣṭaś ca taduktam / BBs_3,3.50 / // 50 /",
  "GSP33brsvbh3u:2818": "START BsVBh_3,3.29.51",
  "GSP33brsvbh3u:2819": "na sāmānyādapyupalabdhermṛtyuvanna hi lokāpattiḥ / BBs_3,3.51 / // 51 //",
  "GSP33brsvbh3u:2822": "START BsVBh_3,3.29.52",
  "GSP33brsvbh3u:2823": "pareṇa ca śabdasya tādvidhyaṃ bhūyastvāt tv anubandhaḥ / BBs_3,3.52 / // 52 //",
  "GSP33brsvbh3u:2826": "START BsVBh_3,3.30.53",
  "GSP33brsvbh3u:2827": "eka ātmanaḥ śarīre bhāvāt / BBs_3,3.53 /",
  "GSP33brsvbh3u:2828": "adhikāraṇatātparyamāha-",
  "GSP33brsvbh3u:2829": "iheti /",
  "GSP33brsvbh3u:2830": "samarthanaprayojanamāha-",
  "GSP33brsvbh3u:2831": "bandhamokṣeti /",
  "GSP33brsvbh3u:2832": "asamarthane bandhamokṣādhikārābhāvamāha-",
  "GSP33brsvbh3u:2833": "na hyasatīti /",
  "GSP33brsvbh3u:2834": "adhastanatantroktena paunaruktyaṃ codayati-",
  "GSP33brsvbh3u:2835": "nanviti /",
  "GSP33brsvbh3u:2836": "pariharati-",
  "GSP33brsvbh3u:2837": "uktaṃ bhāṣyakṛteti /",
  "GSP33brsvbh3u:2838": "nasūtrakāreṇa tatroktaṃ yena punaruktaṃ bhavedapi tu bhāṣyakṛtetyatratyasyaivārthasyāpakarṣaḥ pramāṇalakṣaṇopayogitayā tatra kṛta iti /",
  "GSP33brsvbh3u:2839": "yata iha sūtrakṛdvakṣyatyata eva bhagavatopavarṣeṇoddhāro 'pakarṣasya kṛtaḥ /",
  "GSP33brsvbh3u:2840": "vicārasyāsya pūrvottaratantraśeṣatvamāha-",
  "GSP33brsvbh3u:2841": "iha ceti /",
  "GSP33brsvbh3u:2842": "pūrvādhikaraṇasaṃgatimāha-",
  "GSP33brsvbh3u:2843": "apiceti /",
  "GSP33brsvbh3u:2844": "nanvātmāstitvopapattaya evātrocyantāṃ kiṃ tadākṣepeṇetyata āha-ākṣepapūrvikā hīti /",
  "GSP33brsvbh3u:2845": "ākṣepamāha-",
  "GSP33brsvbh3u:2846": "atraike dehamātrātmadarśina iti /",
  "GSP33brsvbh3u:2847": "yadyapi samastavyasteṣu pṛthivyaptejovāyuṣu na caitanyaṃ dṛṣṭaṃ tathāpi kāyākārapariṇateṣu bhaviṣyati /",
  "GSP33brsvbh3u:2848": "nahi kiṇvādayaḥ samastavyastā na madanā dṛṣṭā iti madirākārapariṇatā na madayanti /",
  "GSP33brsvbh3u:2849": "ahamiti cānubhave deha eva gaurādyakāraḥ prathate /",
  "GSP33brsvbh3u:2850": "na tu tadatiriktaḥ tadadhiṣṭhānaḥ kuṇḍa eva dadhīti /",
  "GSP33brsvbh3u:2851": "ata evāhaṃ sthūlo gacchāmītyādisāmānādhikaraṇyopapattirahamaḥ sthūlādibhiḥ /",
  "GSP33brsvbh3u:2852": "na jātu dadhisamānādhikaraṇāni madhurādīni kuṇḍasyaikādhikaraṇyamanubhavanti sitaṃ madhuraṃ kuṇḍamiti /",
  "GSP33brsvbh3u:2853": "na cāpratyakṣamātmatattvamanumānādibhiḥ śakyamunnetum /",
  "GSP33brsvbh3u:2854": "na khalvapratyakṣaṃ pramāṇamasti /",
  "GSP33brsvbh3u:2855": "uktaṃ hi-'deśakālādirūpāṇāṃ bhedādbhinnāsu śaktiṣu /",
  "GSP33brsvbh3u:2856": "bhavānāmanumānena prasiddhiratidurlabhā'iti /",
  "GSP33brsvbh3u:2857_0": "yadā ca upalabdhisādhyanāntarīyakabhāvasya liṅgasyeyaṃ gatistadā kaiva kathā dṛṣṭavyabhicārasya",
  "GSP33brsvbh3u:2857_1": "śabdasyārthāpatteścātyantaparokṣārthagocarāyā upamānasya ca sarvaikadeśasādṛśyavikalpitasya /",
  "GSP33brsvbh3u:2858": "sarvasārūpye tattvāt /",
  "GSP33brsvbh3u:2859": "ekadeśasārūpye cātiprasaṅgātsarvasya sarveṇopamānāt /",
  "GSP33brsvbh3u:2860": "sautrastu heturbhāṣyakṛtā",
  "GSP33brsvbh3u:2861": "vyākhyātaḥ /",
  "GSP33brsvbh3u:2862": "ceṣṭā hitāhitaprāptiparihārārtho vyāpāraḥ /",
  "GSP33brsvbh3u:2863": "sa ca śarīrādhīnatayā dṛśyamānaḥ śarīradharma evaṃ prāṇaḥ śvāsapraśvāsādirūpaḥ śarīradharma eva /",
  "GSP33brsvbh3u:2864": "icchāprayatnādayaśca yadyapyāntarāḥ tathāpi śarīrātiriktasya tadāśrayānupalabdheḥ sati śarīre bhāvāt antaḥ śarīrāśrayā eva,",
  "GSP33brsvbh3u:2865": "anyathā dṛṣṭahānādṛṣṭakalpanāprasaṅgāt /",
  "GSP33brsvbh3u:2866": "śarīrātirikta ātmani",
  "GSP33brsvbh3u:2867": "pramāṇābhāvāccharīre ca saṃbhavāccharīramevecchādimadātmeti prāpta ucyate- //53//",
  "GSP33brsvbh3u:2869": "START BsVBh_3,3.30.54",
  "GSP33brsvbh3u:2870": "vyatirekas tadbhāvabhāvitvān na tūpalabdhivat / BBs_3,3.54 /",
  "GSP33brsvbh3u:2871": "nāpratyakṣaṃ pramāṇamiti bruvāṇaḥ praṣṭavyo jāyate kuto bhavānanumānādīnāmaprāmāṇyamavadhāritavāniti /",
  "GSP33brsvbh3u:2872": "pratyakṣaṃ hi liṅgādirūpamātragrāhi nāprāmāṇyameṣāṃ viniścetumarhati /",
  "GSP33brsvbh3u:2873": "nahi dhūmajñānamivaiṣāmindriyārthasannikarṣādaprāmāṇyajñānamudetumarhati /",
  "GSP33brsvbh3u:2874": "kintu deśakālāvasthārūpabhedena vyabhācirotprekṣayā /",
  "GSP33brsvbh3u:2875": "na caitāvānpratyakṣasya vyāpāraḥ saṃbhavati /",
  "GSP33brsvbh3u:2876": "yathāhuḥ-nahīdamiyato vyāpārānkartuṃ samarthaṃ saṃnihitaviṣayabalenotpatteravicārakatvāditi /",
  "GSP33brsvbh3u:2877": "tasmādasminnanicchatāpi pramāṇāntaramabhyupeyam /",
  "GSP33brsvbh3u:2878": "apica pratipannaṃ pumāṃsamapahāyāpratipannasaṃdigdhāḥ prekṣāvadbhiḥ pratipādyante /",
  "GSP33brsvbh3u:2879": "na caiṣāmitthaṃbhāvo bhavatpratyakṣagocaraḥ /",
  "GSP33brsvbh3u:2880": "na khalvete gauratvādivatpratyakṣagocarāḥ kintu vacanaceṣṭādiliṅgānumeyāḥ /",
  "GSP33brsvbh3u:2881": "naca liṅgaṃ pramāṇaṃ yata ete sidhyanti /",
  "GSP33brsvbh3u:2882": "na puṃsāmitthaṃbhāvamavijñāya yaṃ kañcana puruṣaṃ pratipipātayiṣato 'navadheyavacanasya prekṣāvattā nāma /",
  "GSP33brsvbh3u:2883": "apica paśavo 'pi hitāhitaprāptiparihārārthinaḥ komalaśaṣpaśyāmalāyāṃ bhuvi pravartante /",
  "GSP33brsvbh3u:2884": "pariharanti cāśyānatṛṇakaṇṭakākīrṇām /",
  "GSP33brsvbh3u:2885": "nāstikastu paśorapi paśuriṣṭaniṣṭasādhanamavidvān /",
  "GSP33brsvbh3u:2886": "na khalvasminnumānagocara-pravṛttinivṛttigocare pratyakṣaṃ prabhavati /",
  "GSP33brsvbh3u:2887": "naca parapratyāyanāya śabdaṃ prayuñjīta śābdasyārthasyāpratyakṣatvāt /",
  "GSP33brsvbh3u:2888": "tadeva mā nāma bhūnnāstikasya janmāntaramasminneva janmanyupasthito 'sya mūkatvapravṛttinivṛttiviraharūpo mahānnarakaḥ /",
  "GSP33brsvbh3u:2889": "parākrāntaṃ cātra sūribhiḥ /",
  "GSP33brsvbh3u:2890": "atyantaparokṣagocarāpyanyathānupapadyamānārthaprabhavārthāpattiḥ /",
  "GSP33brsvbh3u:2891": "bhūyaḥsāmānyayogena copamānamupapāditaṃ pramāṇalakṣaṇe /",
  "GSP33brsvbh3u:2892": "tadatrāstu tāvatpramāṇāntaraṃ pratyakṣamevāhaṃpratyayaḥ śarīrātiriktamālambata ityanvayatirekābhyāmavadhāryate /",
  "GSP33brsvbh3u:2893": "yogavyāghravatsvapnadaśāyāṃ ca śarīrāntaraparigrahābhimāne 'pyahaṅkārāspadasya pratyabhijñāyamānatvamityuktam /",
  "GSP33brsvbh3u:2894": "sūtrayojanā tu na tvavyatiriktaḥ kintu vyatirikta ātmā dehāt /",
  "GSP33brsvbh3u:2895": "kutastadbhāvābhāvitvāt /",
  "GSP33brsvbh3u:2896": "caitanyādiryadi śarīraguṇaḥ tato 'nena viśeṣaguṇena bhavitavyam /",
  "GSP33brsvbh3u:2897": "na tu saṃkhyāparimāṇasaṃyogādivatsāmānyaguṇena /",
  "GSP33brsvbh3u:2898": "tathāca ye bhūtaviśeṣaguṇāste yāvadbhūtabhāvino dṛṣṭā yathā rūpādayaḥ /",
  "GSP33brsvbh3u:2899": "nahyasti saṃbhavaḥ bhūtaṃ ca rūpādirahitaṃ ceti /",
  "GSP33brsvbh3u:2900": "tasmādbhūtaviśeṣaguṇarūpādivaidharmyānna caitanyaṃ śarīraguṇaḥ /",
  "GSP33brsvbh3u:2901": "etenecchādīnāṃ śarīraviśeṣaguṇatvaṃ pratyuktam /",
  "GSP33brsvbh3u:2902": "prāṇaceṣṭādayo yadyapi dehadharmā eva tathāpi na dehamātraprabhavāḥ /",
  "GSP33brsvbh3u:2903": "mṛtāvasthāyāmapi prasaṅgāt /",
  "GSP33brsvbh3u:2904": "tasmādyasyaite adhiṣṭhānāddehadharmā bhavanti sa dehātirikta ātmā /",
  "GSP33brsvbh3u:2905": "adṛṣṭakāraṇatve 'bhyupagamyamāne tasyāpi dehāśrayatvānupapatterātmaivābhyupetavya iti /",
  "GSP33brsvbh3u:2906": "vaidharmyāntaramāha-",
  "GSP33brsvbh3u:2907": "dehadharmāśceti /",
  "GSP33brsvbh3u:2908": "svaparapratyakṣā hi dehadharmā dṛṣṭā yathā rūpādayaḥ /",
  "GSP33brsvbh3u:2909": "icchādayastu svapratyakṣā eveti dehadharmavaidharmyam /",
  "GSP33brsvbh3u:2910": "tasmādapi dehātiriktadharmā iti /",
  "GSP33brsvbh3u:2911": "tatra yadyapi caitanyamapi bhūtaviśeṣaguṇastathāpi yāvadbhūtamanuvarteta /",
  "GSP33brsvbh3u:2912": "naca madaśaktyā vyabhicāraḥ /",
  "GSP33brsvbh3u:2913": "sāmarthyasya sāmānyaguṇatvāt /",
  "GSP33brsvbh3u:2914": "apica madaśaktiḥ pratimadirāvayavaṃ mātrayāvatiṣṭhate tadvaddehe 'pi caitanyaṃ tadavayaveṣvapi mātrayā bhavet /",
  "GSP33brsvbh3u:2915": "tathā caikasmindehe bahavaścetayeran /",
  "GSP33brsvbh3u:2916": "naca bahūnāṃ cetanānāmanyonyābhiprāyānuvidhānasaṃbhava iti ekapāśanibaddhā iva bahavo vihaṅgamāḥ viruddhādikriyābhimukhāḥ samarthā api na hastamātramapi deśamatipatitumutsahante /",
  "GSP33brsvbh3u:2917": "evaṃ śarīramapi na kiñcitkartumutsahate /",
  "GSP33brsvbh3u:2918": "api ca nānvayamātrāttaddharmadharmibhāvaḥ /",
  "GSP33brsvbh3u:2919": "śakyo viniścetuṃ,",
  "GSP33brsvbh3u:2920": "mā bhūdākāśasya sarvo dharmaḥ sarveṣvanvayāt /",
  "GSP33brsvbh3u:2921": "api tvanvayavyatirekābhyām /",
  "GSP33brsvbh3u:2922": "saṃdigdhaścātra vyatirekaḥ /",
  "GSP33brsvbh3u:2923": "tathāca sādhakatvamanvayamātrasyetyāha-",
  "GSP33brsvbh3u:2924": "apica sati hi tāvaditi /",
  "GSP33brsvbh3u:2925": "dūṣaṇāntaraṃ vivakṣurākṣipati-",
  "GSP33brsvbh3u:2926": "kimātmakaṃ ceti /",
  "GSP33brsvbh3u:2927": "sa evaikagranthenāḥ-",
  "GSP33brsvbh3u:2928": "nahīti /",
  "GSP33brsvbh3u:2929": "nāstika āha-",
  "GSP33brsvbh3u:2930": "yadanubhavanamiti /",
  "GSP33brsvbh3u:2931": "yathā hi bhūtapariṇāmabhedo rūpādirna tu bhūtacatuṣṭayādarthāntaramevaṃ bhūtapariṇāmabheda eva caitanyaṃ na tu bhūtebhyor'thāntaraṃ,",
  "GSP33brsvbh3u:2932": "yena 'pṛthivyāpastejo vāyuriti tattvāni'iti pratijñāvyāghātaḥ syādityarthaḥ /",
  "GSP33brsvbh3u:2933": "etaduktaṃ bhavati-caturṇāmeva bhūtānāṃ samastaṃ jagatpariṇāmo na tvasti tattvāntaraṃ yasya pariṇāmo rūpādayo 'nyadvā pariṇāmāntaramiti /",
  "GSP33brsvbh3u:2934": "atroktābhistāvadupapattibhirdehadharmatvaṃ nirastaṃ tathāpyupapattyantarābhidhitsayāha-",
  "GSP33brsvbh3u:2935": "cettarhīti /",
  "GSP33brsvbh3u:2936": "bhūtadharmā rūpādayo jaḍatvādviṣayā eva dṛṣṭā na tu viṣayiṇaḥ /",
  "GSP33brsvbh3u:2937": "naca keṣāñcidviṣayāṇāmapi viṣayitvaṃ bhaviṣyatīti vācyam /",
  "GSP33brsvbh3u:2938": "svātmani vṛttivirodhāt /",
  "GSP33brsvbh3u:2939": "na copalabdhāveva prasaṅgastasyā ajaḍāyāḥ svayaṃprakāśatvābhyupagamāt /",
  "GSP33brsvbh3u:2940": "kṛtopapādanaṃ caitatpurastāt /",
  "GSP33brsvbh3u:2941": "upalabdhivaditi sūtrāvayavaṃ yojayati-",
  "GSP33brsvbh3u:2942": "yathaivāsyā iti /",
  "GSP33brsvbh3u:2943": "upalabdhigrāhiṇa eva pramāṇāccharīvyatireko 'pyavagamyate /",
  "GSP33brsvbh3u:2944": "tasyāstataḥ svayaṃprakāśapratyayena bhūtadharmebhyo jaḍebhyo vailakṣaṇyena vyatirekaniścayāt /",
  "GSP33brsvbh3u:2945": "astu tarhi vyatirekādupalabdhirbhūtebhyaḥ svatantrā tathāpyātmani pramāṇābhāva ityata āha-",
  "GSP33brsvbh3u:2946": "upalabdhisvarūpa eva ca na ātmeti /",
  "GSP33brsvbh3u:2947": "ājānatastāvadupalabdhibhedo nānubhūyata iti viṣayabhedādabhyupeyaḥ /",
  "GSP33brsvbh3u:2948": "na copalabdhivyatirekiṇāṃ viṣayāṇāṃ prathā saṃbhavatītyupapādatam /",
  "GSP33brsvbh3u:2949": "naca viṣayabhedagrāhi pramāṇamastīti copapāditaṃ brahmatattvasamīkṣāyāmasmābhiḥ /",
  "GSP33brsvbh3u:2950": "evaṃ ca sati viṣayarūpatadbhedādeva sudurlabhāviti dūranirastā viṣayabhedādupalabdhibhedasaṃkathā /",
  "GSP33brsvbh3u:2951": "tenopalabdherupalabdhṛtvamapi na tāttvikam /",
  "GSP33brsvbh3u:2952": "kintvavidyākalpitam /",
  "GSP33brsvbh3u:2953": "tatrāvidyādaśāyāmapyupalabdherabheda ityāha-",
  "GSP33brsvbh3u:2954": "ahamidamadrākṣamiti ceti /",
  "GSP33brsvbh3u:2955": "na kevalaṃ tāttvikābhedānnityatvamatāttvikādapi nityatvameveti tasyārthaḥ /",
  "GSP33brsvbh3u:2956": "smṛtyādyupapatteśca /",
  "GSP33brsvbh3u:2957": "nānātve hi nānyenopalabdhe 'nyasya puruṣasya smṛtirupapadyata ityarthaḥ /",
  "GSP33brsvbh3u:2958": "nirākṛtamapyarthaṃ nirākaraṇāntarāyānubhāṣate-",
  "GSP33brsvbh3u:2959": "yattūktamiti /",
  "GSP33brsvbh3u:2960": "yo hi dehavyāpārādupalabdhirutpadyate tena dehadharma iti manyate taṃ pratīdaṃ dūṣaṇam-",
  "GSP33brsvbh3u:2961": "na cātyantaṃ dehasyeti /",
  "GSP33brsvbh3u:2962": "prakṛtamupasaṃharati-",
  "GSP33brsvbh3u:2963": "tasmādanavadyamiti //54//",
  "GSP33brsvbh3u:2965": "START BsVBh_3,3.31.55",
  "GSP33brsvbh3u:2966": "aṅgāvabaddhāstu na śākhāsu hi prativedam / BBs_3,3.55 /",
  "GSP33brsvbh3u:2967": "svarādibhedātprativedamudgīthādayo bhidyante /",
  "GSP33brsvbh3u:2968": "tadanubaddhāstu pratyayāḥ pratiśākhaṃ vihitā bhedena /",
  "GSP33brsvbh3u:2969": "tatra saṃśayaḥ-kiṃ yasminvede yadudgīthādayo vihitāsteṣāmeva tadvedavihitāḥ pratyayā utānyavedavihitānāmapyudgīthādīnāṃ te pratyayā iti /",
  "GSP33brsvbh3u:2970": "kiṃ tāvatprāptam /",
  "GSP33brsvbh3u:2971": "'omityakṣaramudgīthamupāsti'ityudgīthaśravaṇenodgīthasāmānyamavagamyate /",
  "GSP33brsvbh3u:2972": "nirviśeṣasya ca tasyānupapatterviśeṣakāṅkṣāyāṃ svaśākhāvihitasya viśeṣasya saṃnidhānāttenaivākāṅkṣāvinivṛtterna śākhāntarīyamudgīthāntaramapekṣate /",
  "GSP33brsvbh3u:2973": "na caivaṃ saṃnidhānena śrutipīḍā,",
  "GSP33brsvbh3u:2974": "yadi hi śrutisamarpitamarthamapabādhena tataḥ śrutiṃ pīḍayenna caitadasti /",
  "GSP33brsvbh3u:2975": "nahyudgīthaśrutyabhihitalakṣitau sāmānyaviśeṣau bādhitau svaśākhāgatayoḥ svīkaraṇācchākhāntarīyāsvīkāre 'pi /",
  "GSP33brsvbh3u:2976": "yathāhuḥ-'jātivyaktī gṛhītveha vayaṃ tu śrutalakṣite /",
  "GSP33brsvbh3u:2977": "kṛṣṇādi yadi muñcāmaḥ kā śrutistatra pīḍyate' //",
  "GSP33brsvbh3u:2978": "evaṃ prāptam /",
  "GSP33brsvbh3u:2979": "evaṃ prāpta ucyate-udgīthāṅgavabaddhāstu pratyayā nānāśākhāsu prativedamanuvarteranna pratiśākhaṃ vyavatiṣṭheran /",
  "GSP33brsvbh3u:2980": "udgīthamityādisāmānyaśruteraviśeṣāt etaduktaṃ bhavati-yuktaṃ śuklaṃ paṭamānayetyādau paṭaśrutimaviśeṣapravṛttāmapi saṃnidhānācchuklaśrutirbādhata iti /",
  "GSP33brsvbh3u:2981": "viśiṣṭārthapratyāyanapratyuktatvātpadānāṃ samabhivyāhārasya /",
  "GSP33brsvbh3u:2982": "anyathā tadanupapatteḥ /",
  "GSP33brsvbh3u:2983": "naca svārthamasmārayitvā viśiṣṭārthapratyāyanaṃ padānāmiti viśiṣṭārthaprayuktaṃ svārthasmāraṇaṃ na svaprayojakamapavādhitumutsahate /",
  "GSP33brsvbh3u:2984": "mā ca vādhiprayojakābhāvena svārthasmāraṇamapīti yuktamaviśeṣapravṛttāyā api śruterekasminneva viśeṣe avasthāpanam /",
  "GSP33brsvbh3u:2985": "iha tūdgīthaśruteraviśeṣeṇa viśiṣṭārthapratyāyakatvāt /",
  "GSP33brsvbh3u:2986": "saṃkoce pramāṇaṃ kiñcinnāsti /",
  "GSP33brsvbh3u:2987": "naca saṃnidhimātramapabādhitumarhati /",
  "GSP33brsvbh3u:2988": "śrutisāmānyadvāreṇa ca sarvaviśeṣagāminyāḥ śruterekasminnavasthānaṃ pīḍaiva /",
  "GSP33brsvbh3u:2989": "tasmātsarvodgīthaviṣayāḥ pratyayā iti //55//",
  "GSP33brsvbh3u:2991": "START BsVBh_3,3.31.56",
  "GSP33brsvbh3u:2992": "mantrādivadvāvirodhaḥ / BBs_3,3.56 /",
  "GSP33brsvbh3u:2993": "viruddhamiti naḥ saṃpratyayo yatpramāṇena nopalabhyate /",
  "GSP33brsvbh3u:2994": "upalabdhaṃ ca mantrādiṣu śākhāntarīyeṣi śākhāntarīyakarmasaṃbandhitvam /",
  "GSP33brsvbh3u:2995": "tadvadihāpīti darśanādavirodhaḥ /",
  "GSP33brsvbh3u:2996": "etacca darśitaṃ bhāṣyeṇa sugameneti //56//",
  "GSP33brsvbh3u:2998": "START BsVBh_3,3.32.57",
  "GSP33brsvbh3u:2999": "bhūmnaḥ kratuvajjyāyas tvaṃ tathā hi darśayati / BBs_3,3.57 /",
  "GSP33brsvbh3u:3000": "vaiśvānaravidyāyāṃ chāndogye kiṃ vyastopāsanaṃ samastopāsanaṃ ca utā samastopāsanameveti /",
  "GSP33brsvbh3u:3001": "tatra divameva bhagavo rājanniti hovāceti pratyakamupāsanaśruteḥ pratyekaṃ ca phalavattvāmnānātsamastopāsane ca phalavattvaśruterubhayathāpyupāsanam /",
  "GSP33brsvbh3u:3002_0": "naca yathā vaiśvānarīyeṣṭau yadaṣṭākapālo bhavatītyādīnāmavayujyavādānāṃ pratyekaṃ",
  "GSP33brsvbh3u:3002_1": "phalaśravaṇe 'pyarthavādamātratvaṃ vaiśvānaraṃ dvādaśakapālaṃ nirvapedityasyaiva",
  "GSP33brsvbh3u:3002_2": "tu phalavattvamevamatrāpi bhavitumarhati /",
  "GSP33brsvbh3u:3003": "tatra hi dvādaśakapālaṃ nirvapediti /",
  "GSP33brsvbh3u:3004": "vidhibhaktiśrutiryadaṣṭākapālo bhavatītyādiṣu vartamānāpadeśaḥ /",
  "GSP33brsvbh3u:3005": "naca vacanāni tvapūrvatvāditi vidhikalpanā /",
  "GSP33brsvbh3u:3006": "avayujyavādena stutyāpyupapatteḥ /",
  "GSP33brsvbh3u:3007": "iha tu samaste vyaste ca vartamānāpadeśasyāviśeṣādagṛhyamāṇaviśeṣatayā ubhayatrāpi vidhikalpanāyāḥ phalakalpanāyāśca bhedāt /",
  "GSP33brsvbh3u:3008": "nindāyāśca samastopāsanārambhe vyastopāsane 'pyupapatteḥ /",
  "GSP33brsvbh3u:3009": "śyāmo vāśvāhutimabhyavaharatītivadubhayavidhamupāsanamiti",
  "GSP33brsvbh3u:3010": "prāpta ucyate-samastopāsanasyaiva jyāyastvaṃ na vyastopāsanasya /",
  "GSP33brsvbh3u:3011": "yadyapi vartamānāpadeśatvamubhayatrāpyaviśiṣṭaṃ tathāpi paurvāparyālocanayā samastopāsanaparatvasyāvagamaḥ /",
  "GSP33brsvbh3u:3012": "yatparaṃ hi vākyaṃ tadasyārthaḥ /",
  "GSP33brsvbh3u:3013": "tathāhi-prācīnaśālaprabhṛtayo vaiśvānaravidyānirṇayāyāśvapatiṃ kaikeyamājagmuḥ /",
  "GSP33brsvbh3u:3014": "te ca tattadekadeśopāsanamupanyastavantaḥ /",
  "GSP33brsvbh3u:3015": "tatra kaikeyastattadupāsananindāpūrvaṃ tannivāraṇena samastopāsanamupasaṃjahāra /",
  "GSP33brsvbh3u:3016": "tathā caikavākyatālābhāya vākyabhedaparihārāya ca samastopāsanaparataiva saṃdarbhasya lakṣyate /",
  "GSP33brsvbh3u:3017": "tasmādbahuphalasaṃkīrtanaṃ /",
  "GSP33brsvbh3u:3018": "pradhānastavanāya /",
  "GSP33brsvbh3u:3019": "samastopāsanasyaiva tu phalavattvamiti siddham /",
  "GSP33brsvbh3u:3020": "ekadeśivyākhyānamupanyasya dūṣayati-",
  "GSP33brsvbh3u:3021": "kecittvatreti /",
  "GSP33brsvbh3u:3022": "saṃbhavatyekavākyatve vākyabhedasyānyāyyatvāt nedṛśaṃ sūtravyākhyānaṃ samañjasamityarthaḥ //57//",
  "GSP33brsvbh3u:3024": "START BsVBh_3,3.33.58",
  "GSP33brsvbh3u:3025": "nānāśabdādibhedāt / BBs_3,3.58 /",
  "GSP33brsvbh3u:3026": "siddhaṃ kṛtvā vidyābhedamadhastanaṃ vicārajātamabhinirvartitam /",
  "GSP33brsvbh3u:3027": "saṃprati tu sarvāsāmīśvaragocarāṇāṃ vidyānāṃ kimabhedo bhedo vā,",
  "GSP33brsvbh3u:3028": "evaṃ prāṇādigocarāsviti vicārayitavyam /",
  "GSP33brsvbh3u:3029": "nanu yathā pratyayābhidheyāyā apūrvabhāvanāyā ājānato bhedabhāve 'pi dhātvarthena nirūpyamāṇatvāttasya ca yāgāderbhedātprakṛtyarthayāgādidhātvarthānubandhabhedādbhedaḥ /",
  "GSP33brsvbh3u:3030": "tadanuraktāyā eva tasyāḥ pratīyamānatvāt /",
  "GSP33brsvbh3u:3031": "evaṃ vidyānāmapi rūpato vedyasyeśvarasyābhede 'pi tattatsatyasaṃkalpatvādiguṇopadhānabhedādvidyābheda iti nāstyabhedāśaṅkā /",
  "GSP33brsvbh3u:3032": "ucyate-yuktamanubandhabhedātkāryarūpāṇāmapūrvabhāvanānāṃ bheda iti /",
  "GSP33brsvbh3u:3033": "iha brahmaṇaḥ siddharūpatvādguṇānāmapi satyasaṃkalpatvādīnāṃ tadāśrayāṇāṃ siddhatayā sarvatrābhedo vidyāsu /",
  "GSP33brsvbh3u:3034_0": "nahi viśālavakṣāścakorekṣaṇaḥ kṣatriyayuvā duścayavanadharmeti ekatropadiṣṭo 'nyatra",
  "GSP33brsvbh3u:3034_1": "siṃhāsyo vṛṣaskandhaḥ sa evopadiśyamānaścakorekṣaṇatvādyapajahāti na khalu pratyupadeśaṃ vastu bhidyate /",
  "GSP33brsvbh3u:3035": "tasya sarvatra tādavasthyāt /",
  "GSP33brsvbh3u:3036": "atādavasthye vā tadeva na bhavet /",
  "GSP33brsvbh3u:3037": "nahi vastu vikalpyata iti /",
  "GSP33brsvbh3u:3038": "tasmādvedyābhedādvidyānāṃ bheda iti prāptam /",
  "GSP33brsvbh3u:3039": "evaṃ prāpta ucyate-bhavedetadevaṃ yadi vastuniṣṭhānyupāsanavākyāni kintu tadviṣayāmupāsanābhāvanāṃ vidadhati /",
  "GSP33brsvbh3u:3040": "sā ca kāryarūpā /",
  "GSP33brsvbh3u:3041": "yadyapi copāsanābhāvanā upāsanādhīnanirūpaṇopāsanaṃ copāsyādhīnanirūpaṇamupāsyaṃ ceśvarādi vyavasthitarūpam,",
  "GSP33brsvbh3u:3042": "tathāpyupāsanaviṣayībhāvo 'sya kadācitkasyacitkenacidrūpeṇetyapariniṣṭhita eva /",
  "GSP33brsvbh3u:3043": "yathaikaḥ strīkāyaḥ kenacidbhakṣyatayā kenacidupagantavyatayā kenacidapatyatayā kenacinmātṛtayā kenacidupekṣaṇīyatayā viṣayīkriyamāṇaḥ puruṣecchātantraḥ /",
  "GSP33brsvbh3u:3044": "evamihāpi upāsanāni puruṣecchātantratayā vidheyatāṃ nātikrāmanti /",
  "GSP33brsvbh3u:3045": "naca tattadguṇatayopāsanāni guṇabhedānna bhidyante /",
  "GSP33brsvbh3u:3046": "na cāgnihotramivopasanāṃ vidhāya dadhitaṇḍulādiguṇavadiha satyasaṃkalpatvādiguṇavidhiryenaikaśāstratvaṃ syāt /",
  "GSP33brsvbh3u:3047": "api tūtpattāvevopāsanānāṃ tattadguṇaviśiṣṭānāmavagamāt /",
  "GSP33brsvbh3u:3048": "tatrāgṛhyamāṇaviśeṣatayā sarvāsāṃ bhedastulyaḥ /",
  "GSP33brsvbh3u:3049": "naca samastaśākhāvihitasarvaguṇopasaṃhāraḥ śakyānuṣṭhānastasmādbhedaḥ /",
  "GSP33brsvbh3u:3050": "na cāsminpakṣe sāmānā santaḥ satyakāmādayaiti /",
  "GSP33brsvbh3u:3051": "kecitkhalu guṇāḥ kāsucidvidyāsu samānāstenaikavidyātve āvartayitavyāḥ /",
  "GSP33brsvbh3u:3052": "ekatroktatvāt /",
  "GSP33brsvbh3u:3053": "vidyābhede tu na paunaruktyamekasyāṃ vidyāyāmuktā vidyāntare noktā iti vidyāntarasyāpi tadguṇatvāya vaktavyā anuktānāmaprāpteriti //58//",
  "GSP33brsvbh3u:3055": "START BsVBh_3,3.34.59",
  "GSP33brsvbh3u:3056": "vikalpo 'viśiṣṭaphalatvāt / BBs_3,3.59 /",
  "GSP33brsvbh3u:3057": "agnihotradarśapūrṇamāsādiṣu pṛthagadhikārāṇāmapi samuccayo dṛṣṭo niyamavāṃsteṣāṃ nityatvādupāsanāstu kāmyatayā na nityāstasmānnāsāṃ samuccayaniyamaḥ /",
  "GSP33brsvbh3u:3058": "tena samānaphalānāṃ darśapūrṇamāsajyotiṣṭomādīnāmiva na niyamavānvikalpaḥ phalabhūmārthinaḥ samuccayasyāpi saṃbhavāditi pūrvaḥ pakṣaḥ /",
  "GSP33brsvbh3u:3059": "upāsanānāmamūṣāmupāsyasākṣātkaraṇasādhyatvātphalabhedasyaikenopāsanenopāsyasākṣātkaraṇe tata eva phalapratilābhe tu kṛtamupāsanāntareṇa /",
  "GSP33brsvbh3u:3060": "naca sākṣātkaraṇasyātiśayasaṃbhavasyopāyasahasrairapi tādavasthyāttanmātrasādhyatvācca phalāvāpteḥ /",
  "GSP33brsvbh3u:3061": "upāsanāntarābhyāse ca cittaikāgratāvyāghātena kasya cidupāsanāniṣpatteriha vikalpa eva niyamavāniti rāddhāntaḥ //59//",
  "GSP33brsvbh3u:3063": "START BsVBh_3,3.35.60",
  "GSP33brsvbh3u:3064": "kāmyās tu yathākāmaṃ samuccīyeran na vā pūrvahetvabhāvāt / BBs_3,3.60 /",
  "GSP33brsvbh3u:3065": "yāsūpāsanāsu vinopāsyasākṣātkāraṇamadṛṣṭenaiva kāmyasādhanaṃ tāsāṃ kāmyadarśapaurṇamāsādivatpuruṣecchāvaśena",
  "GSP33brsvbh3u:3066": "vikalpasamuccayāviti sāmpratam //60//",
  "GSP33brsvbh3u:3068": "START BsVBh_3,3.36.61",
  "GSP33brsvbh3u:3069": "aṅgeṣu yathāśrayabhāvaḥ / BBs_3,3.61 /",
  "GSP33brsvbh3u:3070_0": "tannirdhāraṇāniyamastaddṛṣṭeḥ pṛthagdhyapratibandhaḥ phalamityatropasanāsu phalaśruteḥ",
  "GSP33brsvbh3u:3070_1": "parṇamayīnyāyenārthavādatayopāsanānāṃ kratvarthatvena samuccayaniyamamāśaṅkya puruṣārthatayaikaprayogavacanagrahaṇābhāve",
  "GSP33brsvbh3u:3070_2": "samuccayaniyamo nirastaḥ /",
  "GSP33brsvbh3u:3071": "iha tu satyapi puruṣārthatve kasmānnaikaprayogavacanagrahaṇaṃ bhavatīti pūrvoktamarthamākṣipan pratyavatiṣṭhate /",
  "GSP33brsvbh3u:3072": "yadyapi hi kāmyā etā upāsanāstathāpi na svatantrā bhavitumarhanti /",
  "GSP33brsvbh3u:3073": "tathā sati hi kratvarthānāśritatayā kratuprayogādbahirapyamūṣāṃ prayogaḥ prasajyate /",
  "GSP33brsvbh3u:3074": "naca prayujyante tatkasya hotoḥ /",
  "GSP33brsvbh3u:3075": "kratvarthāśritānāmeva tāsāṃ tattatphaloddeśena vidhānāditi /",
  "GSP33brsvbh3u:3076": "evaṃ cāśrayatantratvādāśritānāṃ prayogavacanenāśrayāṇāṃ samuccayaniyamenāśritānāmapi samuccayaniyamo yukta itarathā tadāśritatvānupapatteḥ /",
  "GSP33brsvbh3u:3077": "sa ca prayogavacana upāsanāḥ samuccinvaṃstattatphalakāmanānāmavaśyaṃbhāvamākṣipati tadabhāve tāsāṃ samuccayaniyamābhāvāditi manvānasya pūrvaḥ pakṣaḥ /",
  "GSP33brsvbh3u:3078": "rāddhāntastu yathāvihitoddiṣṭapadārthanurodhī prayogavacano na padārthasvabhāvānanyathayitumarhati /",
  "GSP33brsvbh3u:3079": "kintu tadavirodhenāvatiṣṭhate /",
  "GSP33brsvbh3u:3080": "tatra kratvarthānāṃ nityavadāmnānāttathābhāvasya ca saṃbhavānniyamenaitāntsamuccinotu /",
  "GSP33brsvbh3u:3081": "kāmāvabaddhāstūpāsanāḥ kāmānāmanityatvānna samuccayena niyantumarhati /",
  "GSP33brsvbh3u:3082": "nahi kāmā vidhīyante yena samuccīyerannapi tūddiśyante /",
  "GSP33brsvbh3u:3083": "mānāntarānusārī coddeśo na tadvirodhenoddeśyamanyathayatī /",
  "GSP33brsvbh3u:3084": "tathā satyuddeśānupapatteḥ /",
  "GSP33brsvbh3u:3085": "tasmātkāmānāmanityatvāttadavabaddhānāmupāsanānāmapyanityatvam /",
  "GSP33brsvbh3u:3086": "nityānityasaṃyogavirodhāt satyapi tadāśrayāṇāṃ nityatve idameva cāśrayatantratvamāśritānāṃ yadāśraye satyeva vṛttirnāsatīti /",
  "GSP33brsvbh3u:3087": "na tu tatra vṛttireva nāvṛttiriti tadidamuktam-āśrayatantrāṇyapi hīti //61//",
  "GSP33brsvbh3u:3089": "START BsVBh_3,3.36.62",
  "GSP33brsvbh3u:3090": "śiṣṭeś ca / BBs_3,3.62 / // 62 //",
  "GSP33brsvbh3u:3093": "START BsVBh_3,3.36.63",
  "GSP33brsvbh3u:3094": "samāhārāt / BBs_3,3.63 /",
  "GSP33brsvbh3u:3095": "hotṛṣadanāddhaivāpi durudgīthamanusamāharatīti /",
  "GSP33brsvbh3u:3096": "apirbhinnakamo dirudgīthamapīti /",
  "GSP33brsvbh3u:3097": "vedāntarohitapraṇavodgīthaikatvapratyayasāmarthyāddhotṛkarmaṇaḥ śaṃsanādudgātā pratisamādadhāti kiṃ tadityata āha durudgīthamapi vedāntarodite caudgātre karmaṇi utpannaṃ kṣatam /",
  "GSP33brsvbh3u:3098": "evaṃ bruvanvedāntaroditasya pratyasyetyādi yojanīyam //63//",
  "GSP33brsvbh3u:3100": "START BsVBh_3,3.36.64",
  "GSP33brsvbh3u:3101": "guṇasādhāraṇyaśruteś ca / BBs_3,3.64 /",
  "GSP33brsvbh3u:3102": "asya sūtrasyānvayamukhena vyatirekamukhena ca vyākhyā /",
  "GSP33brsvbh3u:3103": "śeṣamatirohitārtham //64//",
  "GSP33brsvbh3u:3105": "START BsVBh_3,3.36.65",
  "GSP33brsvbh3u:3106": "na vā tatsahabhāvāśruteḥ / BBs_3,3.65 / //65//",
  "GSP33brsvbh3u:3109": "START BsVBh_3,3.36.66",
  "GSP33brsvbh3u:3110": "darśanāc ca / BBs_3,3.66 / //66//",
  "GSP33brsvbh3u:3112": "iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya tṛtīyaḥ pādaḥ //3// ____________________________________________________________________________________________",
  "GSP33brsvbh3u:3115": "tṛtīyādhyāye caturthaḥ pādaḥ /",
  "GSP33brsvbh3u:3117": "START BsVBh_3,4.1.1",
  "GSP33brsvbh3u:3118": "puruṣārtho 'taḥ śabdād iti bādarāyaṇaḥ / BBs_3,4.1 /",
  "GSP33brsvbh3u:3119": "sthitaṃ kṛtvopaniṣadāmapavargākhyapuruṣārthasādhanātmajñānaparatvamupāsanānāṃ ca tattatpuruṣārthasādhanatvamadhastanaṃ vicārajātamabhinirvartitam /",
  "GSP33brsvbh3u:3120": "samprati tu kimaupaniṣadātmatattvajñānamapavargasādhanatayā puruṣārthamāho kratuprayogāpekṣitakartṛpratipādakatayā kratvarthamiti mīmāṃsāmahe /",
  "GSP33brsvbh3u:3121_0": "yadā ca kratvarthaṃ tadā yāvanmātraṃ kratuprayogavidhināpekṣitaṃ kartṛtvamāmuṣmikaphalopabhoktṛtvaṃ",
  "GSP33brsvbh3u:3121_1": "ca na caitadanityatve ghaṭate kṛtavipraṇāśākṛtābhyāgamaprasaṅgādato nityatvamapi,",
  "GSP33brsvbh3u:3122": "tāvanmātramupaniṣatsu vivakṣitam /",
  "GSP33brsvbh3u:3123": "ito 'nyadanapekṣitaṃ viparītaṃ ca nopaniṣadarthaḥ syāt /",
  "GSP33brsvbh3u:3124": "yathā śuddhatvādi /",
  "GSP33brsvbh3u:3125_0": "yadyapi jīvānuvādena tasya brahmatvapratipādanaparatvamupaniṣadāmiti mahatā prabandhena",
  "GSP33brsvbh3u:3125_1": "tatra tatra pratipāditaṃ tathāpyatra keṣāñcitpūrvapakṣaśaṅkābījānāṃ nirākaraṇe tadeva",
  "GSP33brsvbh3u:3125_2": "sthūṇānikhanananyāyena niścalīkriyata ityapyasti vicāraprayojanam /",
  "GSP33brsvbh3u:3126": "tatra yadyapi prokṣaṇādivadātmajñānaṃ na kañcitkratumārabhyādhītam,",
  "GSP33brsvbh3u:3127_0": "yadyapi ca kartṛmātraṃ nāvyabhicāritakratusaṃbandhaṃ kartṛmātrasya laukikeṣvapi karmasu",
  "GSP33brsvbh3u:3127_1": "darśanādyena parṇatādivadanārabhyādhītamapyavyabhicaritakratusaṃbandhajuhūdvāreṇa",
  "GSP33brsvbh3u:3127_2": "vākyenaiva kratvarthamāpadyate tathāpi yādṛśa ātmā kartāmuṣmikasvargādiphalabhogabhāgīdehādyatirikto",
  "GSP33brsvbh3u:3127_3": "vedāntaiḥ pratipādyate na tādṛśasyāsti laukikeṣu karmasūpayogaḥ /",
  "GSP33brsvbh3u:3128": "teṣāmaihikaphalānāṃ śarīrānatiriktenāpi yādṛśatādṛśena kartropapatteḥ /",
  "GSP33brsvbh3u:3129_0": "āmuṣmikaphalānāṃ tu vaidikānāṃ karmaṇāṃ tamantareṇāsaṃbhavāttatsaṃbandha evāyamaupaniṣadaḥ",
  "GSP33brsvbh3u:3129_1": "karteti tadavyabhicārāttānyanusmārayajjuhvādivadvākyenaiva tajjñānaṃ parṇatāvatkratvaidamarthyamāpadyata",
  "GSP33brsvbh3u:3129_2": "iti phalaśrutirarthavādaḥ /",
  "GSP33brsvbh3u:3130_0": "taduktam-'dravyasaṃskārakarmasu parārthatvātphalaśrutirarthavādaḥ syāt'iti aupaniṣadātmajñānasaṃskṛto",
  "GSP33brsvbh3u:3130_1": "hi kartā pāralaukikaphalopabhogayogyo 'smīti vidyāvācchraddhāvānkratuprayogāṅgaṃ",
  "GSP33brsvbh3u:3130_2": "nānyathā prokṣitā iva vrīhayaḥ kratvaṅgamiti /",
  "GSP33brsvbh3u:3131": "priyādisūcitasya ca saṃsāriṇa evātmano draṣṭavyatvena pratijñāpanādapahatapāpmatvādi tu tadviśeṣaṇaṃ tasyaiva stutyartham /",
  "GSP33brsvbh3u:3132": "na tu tatparatvamupaniṣadām /",
  "GSP33brsvbh3u:3133": "tasmātkratvarthamevātmajñānaṃ kartṛsaṃskāradvārā na punaḥ puruṣārthamiti /",
  "GSP33brsvbh3u:3134": "etadupodbalanārthaṃ ca brahmavidāmācārādiḥ śrutyavagata upanyastaḥ /",
  "GSP33brsvbh3u:3135": "na kevalaṃ vākyādātmajñānasya kratvarthatvam /",
  "GSP33brsvbh3u:3136": "tṛtīyāśruteśca /",
  "GSP33brsvbh3u:3137": "na tvetatprakṛtodgīthavidyāviṣayaṃ yadeva vidyayeti sarvanāmāvadhāraṇābhyāṃ vyāpteradhigamat /",
  "GSP33brsvbh3u:3138": "yathā ya eva dhūmavāndeśaḥ sa vahnimāniti /",
  "GSP33brsvbh3u:3139": "samanvārambhavacanaṃ ca phalārambhe vidyākarmaṇoḥ sāhityaṃ darśayati /",
  "GSP33brsvbh3u:3140": "tacca yadyapyāpneyādiyāgaṣaṭkavatsamapradhānatvenāpi bhavati tathāpyuktayā yuktyā vidyāyāḥ karma pratyaṅgabhāvenaiva netavyam /",
  "GSP33brsvbh3u:3141": "vedārthajñānavataḥ karmavidhānādupaniṣado 'pi vedārtha iti tajjñānamapi karmāṅgamiti //1//",
  "GSP33brsvbh3u:3143": "START BsVBh_3,4.1.2",
  "GSP33brsvbh3u:3144": "śeṣatvāt puruṣārthavādo yathānyeṣv iti jaiminiḥ / BBs_3,4.2 / // 2 //",
  "GSP33brsvbh3u:3147": "START BsVBh_3,4.1.3",
  "GSP33brsvbh3u:3148": "ācāradarśanāt / BBs_3,4.3 / // 3 //",
  "GSP33brsvbh3u:3151": "START BsVBh_3,4.1.4",
  "GSP33brsvbh3u:3152": "tacchruteḥ / BBs_3,4.4 / // 4 //",
  "GSP33brsvbh3u:3155": "START BsVBh_3,4.1.5",
  "GSP33brsvbh3u:3156": "samanvārambhaṇāt / BBs_3,4.5 / // 5 //",
  "GSP33brsvbh3u:3159": "START BsVBh_3,4.1.6",
  "GSP33brsvbh3u:3160": "tadvato vidhānāt / BBs_3,4.6 / // 6 //",
  "GSP33brsvbh3u:3163": "START BsVBh_3,4.1.7",
  "GSP33brsvbh3u:3164": "niyamāc ca / BBs_3,4.7 /",
  "GSP33brsvbh3u:3165": "sugamam //7//",
  "GSP33brsvbh3u:3167": "START BsVBh_3,4.1.8",
  "GSP33brsvbh3u:3168": "siddhāntayati-",
  "GSP33brsvbh3u:3169": "adhikopadeśāt tu bādarāyaṇasyaivaṃ taddarśanāt / BBs_3,4.8 /",
  "GSP33brsvbh3u:3170": "yadi śarīrādyatiriktaḥ kartā bhoktātmetyetanmatra upaniṣadaḥ paryavasitāḥ syustataḥ syādevaṃ,",
  "GSP33brsvbh3u:3171": "na tvetadasti /",
  "GSP33brsvbh3u:3172": "tāstvevaṃbhūtajīvānuvādena tasya śuddhabuddhodāsīnabrahmarūpatāpratipādanaparā iti tatra tatrāsakṛdāveditam /",
  "GSP33brsvbh3u:3173": "anadhigatārthabodhanasvarasatā hi śabdasya pramāṇāntarasiddhānuvādena /",
  "GSP33brsvbh3u:3174": "tathā caupaniṣadātmajñānasya kratvanuṣṭhānavirodhinaḥ kratusaṃbandha eva nāsti /",
  "GSP33brsvbh3u:3175": "kimaṅga punaḥ tadavyabhicārastataśca kratuśeṣatā /",
  "GSP33brsvbh3u:3176": "tathāca nāpavargaphalaśruterarthavādamātratvamapi tu phalaparatvameva /",
  "GSP33brsvbh3u:3177": "ata eva priyādisūcitena saṃsāriṇātmanopakramya tasyaivātmano 'dhikopadidīkṣāyāṃ paramātmanātyantābheda upadiśyate /",
  "GSP33brsvbh3u:3178": "yathā samāropitasya bhujagasya rajjurūpādatyantābhedaḥ pratipādyate yo 'yaṃ sarpaḥ sā rajjuriti /",
  "GSP33brsvbh3u:3179": "yathā vidyāyāḥ karmāṅgatve darśanamupanyastamevakarmāṅgatve darśanamuktam /",
  "GSP33brsvbh3u:3180": "tatra karmāṅgatvadarśanānāmanyathāsiddhiruktā kevalavidyādarśanānāṃ tu nānyathāsiddhiḥ //8//",
  "GSP33brsvbh3u:3182": "START BsVBh_3,4.1.9",
  "GSP33brsvbh3u:3183": "tulyaṃ tu darśanam / BBs_3,4.9 / // 9 //",
  "GSP33brsvbh3u:3186": "START BsVBh_3,4.1.10",
  "GSP33brsvbh3u:3187": "asārvatrikī / BBs_3,4.10 /",
  "GSP33brsvbh3u:3188": "vyāptirapyudgīthavidyāpekṣayā tasyā eva prakṛtatvānna tvaśeṣāpekṣayā /",
  "GSP33brsvbh3u:3189": "yatha sarve brāhmaṇā bhojyantāmiti nimantritāpekṣayā teṣāmeva prakṛtatvāt //10//",
  "GSP33brsvbh3u:3191": "START BsVBh_3,4.1.11",
  "GSP33brsvbh3u:3192": "vibhāgaḥ śatavat / BBs_3,4.11 /",
  "GSP33brsvbh3u:3193": "sugamam /",
  "GSP33brsvbh3u:3194": "avibhāge 'pi na doṣa ityāha-na cedaṃ samanvārambhavacanamiti /",
  "GSP33brsvbh3u:3195": "saṃsāriviṣayā vidyāvihitāyathodgīthavidyā /",
  "GSP33brsvbh3u:3196": "pratiṣiddhā ca yathāsacchāstrādhigamanalakṣaṇā //11//",
  "GSP33brsvbh3u:3198": "START BsVBh_3,4.1.12",
  "GSP33brsvbh3u:3199": "adhyayanamātravataḥ / BBs_3,4.12 /",
  "GSP33brsvbh3u:3200": "adhyayanamātravata eva karmavidhirnatūpaniṣadadhyayanavataḥ /",
  "GSP33brsvbh3u:3201_0": "etaduktaṃ bhavati-yadadhyayanamarthāvabodhaparyantaṃ karmasūpayujyate yathā karmavidhivākyānāṃ",
  "GSP33brsvbh3u:3201_1": "tanmātravata evādhikāraḥ karmasu nopaniṣadadhyanavataḥ tadadhyayanasya karmasvanupayogāditi /",
  "GSP33brsvbh3u:3202": "adhyayanamātravata eveti mātragrahaṇenārthajñānaṃ vā vyavacchinnamiti manvāno bhrāntaścodayati-nanvevaṃ satīti /",
  "GSP33brsvbh3u:3203": "svābhiprāyamudghāṭayansamādhatte-na vayamiti /",
  "GSP33brsvbh3u:3204": "upaniṣadadhyayanāpekṣaṃ mātragrahaṇaṃ nārthabodhāpekṣamityarthaḥ //12//",
  "GSP33brsvbh3u:3206": "START BsVBh_3,4.1.13",
  "GSP33brsvbh3u:3207": "nāviśeṣāt / BBs_3,4.13 /",
  "GSP33brsvbh3u:3208": "kurvanneveha karmāṇītyavidyāvadviṣayamityarthaḥ //13//",
  "GSP33brsvbh3u:3210": "START BsVBh_3,4.1.14",
  "GSP33brsvbh3u:3211": "vidyāvadviṣayatve 'pyavirodho vidyāstutyarthatvādityāha-",
  "GSP33brsvbh3u:3212": "stutaye 'numatir vā / BBs_3,4.14 / //14//",
  "GSP33brsvbh3u:3215": "START BsVBh_3,4.1.15",
  "GSP33brsvbh3u:3216": "kāmakāreṇa caike / BBs_3,4.15 /",
  "GSP33brsvbh3u:3217": "apica vidyāphalaṃ pratyakṣaṃ darśayantī śrutiḥ kālāntarabhāviphalakarmāṅgatvaṃ vidyāyā nirākarotītyāha-kāmakāreṇa caike /",
  "GSP33brsvbh3u:3218": "kāmakāra icchā //15//",
  "GSP33brsvbh3u:3220": "START BsVBh_3,4.1.16",
  "GSP33brsvbh3u:3221": "upamardaṃ ca / BBs_3,4.16 /",
  "GSP33brsvbh3u:3222": "adhikopadeśādityanenātmana eva śuddhabuddhodāsīnatvādaya uktāḥ /",
  "GSP33brsvbh3u:3223": "iha tu samastakriyākārakaphalavibhāgopamardaṃ ceti //16//",
  "GSP33brsvbh3u:3225": "START BsVBh_3,4.1.17",
  "GSP33brsvbh3u:3226": "ūrdhvaretaḥsu ca śabde hi / BBs_3,4.17 /",
  "GSP33brsvbh3u:3227": "subodham //17//",
  "GSP33brsvbh3u:3229": "START BsVBh_3,4.2.18",
  "GSP33brsvbh3u:3230": "parāmarśaṃ jaiminiracodanā cāpavadati hi / BBs_3,4.18 /",
  "GSP33brsvbh3u:3231": "siddha ūrdhvaretasāmāśramitve tadvidyānāmakarmāṅgatayāpavargārthaṃ syāt /",
  "GSP33brsvbh3u:3232": "āśramitvaṃ tveṣāmanyārthaparāmarśamātrānna sidhyati /",
  "GSP33brsvbh3u:3233": "vidhyabhāvāt /",
  "GSP33brsvbh3u:3234": "smṛtyācāraprasiddhiśca teṣāṃ pratyakṣaśrutivirodhādapramāṇam /",
  "GSP33brsvbh3u:3235": "nindati hi pratyakṣā śrutirāśramāntaraṃ 'vīrahā vā eṣa devānām'ityādikā /",
  "GSP33brsvbh3u:3236": "pratyakṣaśrutivirodhe ca smṛtyācārayoraprāmāṇyamuktaṃ 'virodhe tvanapekṣaṃ syādasati hyanumānam'iti /",
  "GSP33brsvbh3u:3237": "tadetatsarvamāha-trayo dharmaskandhā ityādinā /",
  "GSP33brsvbh3u:3238": "anadhikṛtaviṣayā veti /",
  "GSP33brsvbh3u:3239": "andhapaṅgvādayo hi ye naimittikakarmānadhikṛtāstānpratyāśramāntaravidhiriti /",
  "GSP33brsvbh3u:3240": "apicāpavaditi hi /",
  "GSP33brsvbh3u:3241": "na kevalamanyaparatayā parāmarśasyāśramāntaraṃ na labhyate api tvāśramāntaranindādvāreṇāpavādādapītyarthaḥ /",
  "GSP33brsvbh3u:3242": "syādetat /",
  "GSP33brsvbh3u:3243": "bhavatveṣa parāmarśo 'nyārthaḥ /",
  "GSP33brsvbh3u:3244": "ye ceme 'raṇya ityādibhyastvāśramāntaraṃ setasyatītyata āha-ye ceme 'raṇya iti /",
  "GSP33brsvbh3u:3245": "asyāpi devapathopadeśaparatvānnaitatparatvamityarthaḥ /",
  "GSP33brsvbh3u:3246": "na cānyaparādapi sphuṭatarāśramāntarapratyata ityāha-saṃdigdhaṃ ceti /",
  "GSP33brsvbh3u:3247": "nahi tapa eva dvitīya ityatrāśramāntarābhidhāyī kaścidasti śabda iti /",
  "GSP33brsvbh3u:3248": "nanvetameva pravrājina iti vacanādāśramāntaraṃ setsyatītyata āha-tathaitameveti /",
  "GSP33brsvbh3u:3249": "etadapi lokasaṃstanavanaparamiti /",
  "GSP33brsvbh3u:3250": "adhikaraṇārambhamākṣipya nāsti pratyakṣavacanamitikṛtvā cinteyamiti samādhatte-nanu brahmacaryādeveti //18//",
  "GSP33brsvbh3u:3252": "START BsVBh_3,4.2.19",
  "GSP33brsvbh3u:3253": "anuṣṭheyaṃ bādarāyaṇaḥ sāmyaśruteḥ / BBs_3,4.19 /",
  "GSP33brsvbh3u:3254": "bhavatvanyārthaḥ parāmarśastathāpyetasmādāśramāntarāṇi pratīyamānāni ca nāpākaraṇamarhanti /",
  "GSP33brsvbh3u:3255": "evaṃ tānyapākriyeranyadyasmānna pratīyeran /",
  "GSP33brsvbh3u:3256": "pratīyamānāni vā śrutyā bādhyeran /",
  "GSP33brsvbh3u:3257": "na tāvanna pratīyante /",
  "GSP33brsvbh3u:3258": "tathāhi-trayo dharmaskandhā iti skandhatritvaṃ pratijñātam /",
  "GSP33brsvbh3u:3259": "tatra skandhaśabdo yadyāśramaparo na syādapi tu samūhavacanastato dharmāṇāṃ yajñādīnāṃ prātisvikotpattīnāṃ kimapekṣya tritvasaṅkhyā suvyavasthāpyeta /",
  "GSP33brsvbh3u:3260": "ekaikāśramopasaṃgṛhītāstvāśramāṇāṃ tritvācchakyāstritve vyavasthāpayitumityāśramatritvapratijñopapattiḥ /",
  "GSP33brsvbh3u:3261": "tatra yajñādiliṅgo gṛhāśrama eko dharmaskandho brahmacārīti dvitīyastapa iti ca,",
  "GSP33brsvbh3u:3262": "tapaḥpradhānāttu vānaprasthāśramānnānyaḥ,",
  "GSP33brsvbh3u:3263": "brahmasaṃstha iti ca pāriśeṣyātparivrāḍiti vakṣyati /",
  "GSP33brsvbh3u:3264": "tasmādanyaparādapi parāmarśādaśramāntarāṇi pratīyamānāni devatādhikaraṇanyāyena na śakyante 'pākartum /",
  "GSP33brsvbh3u:3265": "naca pratyakṣaśrutivirodho vīrahā vetyādeḥ pratipannagārhasthyaṃ pramādādajñānādvāgnimudvāsayituṃ pravṛttaṃ pratyupapatteḥ /",
  "GSP33brsvbh3u:3266_0": "evañca avirodhe siddhavatparāmarśādaśramāntarāṇāṃ śāstrāntarasiddhiṃ vā kalpayiṣyāmo",
  "GSP33brsvbh3u:3266_1": "yathopavītavidhipare vākye 'upavyayate devalakṣmameva tatkurute'ityatra nivītaṃ manuṣyāṇāṃ",
  "GSP33brsvbh3u:3266_2": "prācīnāvītaṃ pitṛṇāmiti śāstrāntarasiddhayornivītaprācīnāvītayoḥ parāmarśa iti //19 //",
  "GSP33brsvbh3u:3268": "START BsVBh_3,4.2.20",
  "GSP33brsvbh3u:3269": "vidhir vā dhāraṇavat / BBs_3,4.20 /",
  "GSP33brsvbh3u:3270": "yadyapi brahmasaṃsthatvastutiparatayāsya saṃdarbhasyaikavākyatā gamyate /",
  "GSP33brsvbh3u:3271": "saṃbhavāntyāṃ caikavākyatāyāṃ vākyabhedo 'nyāyyaḥ /",
  "GSP33brsvbh3u:3272": "tathāpyāśramāntarāṇāṃ pūrvasiddherabhāvātparāmarśānupapatteḥ,",
  "GSP33brsvbh3u:3273": "aparāmarśe ca stuterasaṃbhavena kiṃparatayā ekavākyatāstvitī tāṃ bhaṅktvā dhāraṇavadvaramapūrvatvādvidhirevāstu /",
  "GSP33brsvbh3u:3274": "yathā 'adhastātsamidhaṃ dhārayannanudravedupari hi devebhyo dhārayati'ityatra satyāmapyadhodhāraṇenaikavākyatāpratītau vidhīyata evoparidhāraṇamapūrvatvāt /",
  "GSP33brsvbh3u:3275": "tathoktam 'vidhistu dhāraṇe 'pūrvatvāt'iti /",
  "GSP33brsvbh3u:3276": "tathehāpyāśramāntaraparāmarśaśrutirvidhareveti kalpyte /",
  "GSP33brsvbh3u:3277": "saṃprati parāmarśe 'pītareṣāmāśramāṇāṃ brahmasaṃsthatā saṃstavasāmarthyādeva vidhātavyā /",
  "GSP33brsvbh3u:3278": "na khalvavidheyaṃ saṃstūyate tadarthatvātsaṃstavasyetyāha-yadāpīti /",
  "GSP33brsvbh3u:3279": "atrāvāntaravicāramārabhate-sā ca kiṃ caturṣviti /",
  "GSP33brsvbh3u:3280": "vicāraprayojanamāha-yadi ceti /",
  "GSP33brsvbh3u:3281": "nanu anāśramyeva brahmasaṃstho bhaviṣyatītyata āha-anāśrayamitveti /",
  "GSP33brsvbh3u:3282": "tatra pūrvapakṣamāha-tatra tapaḥśabdeneti /",
  "GSP33brsvbh3u:3283": "ayamabhisaṃdhiḥ /",
  "GSP33brsvbh3u:3284": "yadi tāvadbrahmasaṃstha iti padaṃ pratyastamitāvayavārthaṃ parivrājake 'śvakarṇādipadavadrūḍhaṃ tadāśramaprāptimātreṇaivāmṛtībhāva iti na tadbhāvāyā brahmajñānamapekṣeta /",
  "GSP33brsvbh3u:3285": "tathāca nānyaḥ panthā vidyate 'yanāyeti virodhaḥ /",
  "GSP33brsvbh3u:3286": "naca saṃbhatyavayavārthe samudāyaśaktikalpanā /",
  "GSP33brsvbh3u:3287": "tasmādbrahmaṇi saṃsthāsyeti /",
  "GSP33brsvbh3u:3288": "brahmasaṃsthaḥ /",
  "GSP33brsvbh3u:3289": "evañca caturṣvāśrameṣu yasyaiva brahmaṇi niṣṭhatvamāśramiṇaḥ sa brahmasaṃstho 'mṛtatvametīti yuktam /",
  "GSP33brsvbh3u:3290": "tatra tāvadbrahmacārigṛhasthau svaśabdābhihitau tapaḥpadena ca tapaḥpradhānatayā bhikṣuvānaprasthāvupasthāpitau /",
  "GSP33brsvbh3u:3291": "bhikṣurapi hi samādhikaśaucāṣṭagrāsībhojananiyamādbhavati vānaprasthavattapaḥpradhānaḥ /",
  "GSP33brsvbh3u:3292": "naca gṛhasthādeḥ karmiṇo brahmaniṣṭhatvāsaṃbhavaḥ /",
  "GSP33brsvbh3u:3293": "yadi tāvatkarmayogaḥ karmitā sā bhikṣorapi kāyavāṅmanobhirasti /",
  "GSP33brsvbh3u:3294": "atha ye na brahmārpaṇena karma kurvanti kintu kāmārthitayā te karmiṇaḥ /",
  "GSP33brsvbh3u:3295": "tathā sati gṛhasthādayo 'pi brahmārpaṇena karma kurvāṇā na karmiṇaḥ /",
  "GSP33brsvbh3u:3296": "tasmādbrahmaṇi tātparyaṃ brahmaniṣṭhatā na tu karmatyāgaḥ /",
  "GSP33brsvbh3u:3297": "pramāṇavirodhāt /",
  "GSP33brsvbh3u:3298": "tapasā ca dvayorāśramayorekīkaraṇena traya iti tritvamupapadyate /",
  "GSP33brsvbh3u:3299": "evañca trayo 'pyāśramā abrahmasaṃsthāḥ santaḥ puṇyalokabhājo bhavanti yaḥ punareteṣu brahmasaṃsthaḥ so 'mṛtatvabhāgiti /",
  "GSP33brsvbh3u:3300": "naca yeṣāṃ puṇyalokabhāktvaṃ teṣāmevāmṛtatvamiti virodhaḥ /",
  "GSP33brsvbh3u:3301": "yathā devadattayajñadattau mandaprajñāvabhūtāṃ saṃprati tayoryajñādattastu śāstrābhyāsātpaṭuprajño vartate iti tathehāpi ya evābrahmasaṃsthāḥ /",
  "GSP33brsvbh3u:3302": "puṇyalokabhājasta eva brahmasaṃsthā amṛtatvabhāja ityavasthābhedādavirodhaḥ /",
  "GSP33brsvbh3u:3303": "tathāca brahmasaṃstha iti yaugikaṃ padaṃ prakṛtaviṣayaṃ bhaviṣyati /",
  "GSP33brsvbh3u:3304": "yathā āgneyyāgnīdhramupatiṣṭhata ityatra viniyuktāpi prakṛtaivāgneyī gṛhyate /",
  "GSP33brsvbh3u:3305": "naca viniyuktaviniyogavirodhaḥ /",
  "GSP33brsvbh3u:3306": "yadi hyatrāgnotyupadiśyeta tato yathā pratītā tathoddiśyeta /",
  "GSP33brsvbh3u:3307": "viniyuktā ca pratītirbhavediti viniyuktaviniyogavirodhaḥ /",
  "GSP33brsvbh3u:3308": "iha tu āgnīdhropasthāne sā vidheyatvena viniyujyate /",
  "GSP33brsvbh3u:3309": "na tūddiśyate /",
  "GSP33brsvbh3u:3310": "vidheyatvena ca viniyoge āgneyīpadārthāpekṣaṇātprakṛtātikrame pramāṇābhāvāt /",
  "GSP33brsvbh3u:3311": "tāvatā ca śāstropapatternāprakṛtānāmapi grahaṇasaṃbhavaḥ /",
  "GSP33brsvbh3u:3312": "naca yātayāmatayā na viniyogaḥ /",
  "GSP33brsvbh3u:3313": "vācastome sarveṣāmeva mantrāṇāṃ viniyogādanyatrāpyaviniyogaprasaṅgāt /",
  "GSP33brsvbh3u:3314": "tathehāpi prakṛtā evāśramā buddhiviparivartinaḥ parāmṛśyante nānuktaḥ parivrāḍeveti pūrvaḥ pakṣaḥ /",
  "GSP33brsvbh3u:3315": "rāddhāntamupakramate-tadayuktam /",
  "GSP33brsvbh3u:3316": "nahi satyāṃ gatau vānaprasthaviśeṣaṇeneti /",
  "GSP33brsvbh3u:3317": "yathopakrāntaṃ tathaiva parisamāpanamucitam /",
  "GSP33brsvbh3u:3318": "yatsaṃkhyākāśca ye prasiddhāste tatsaṃkhyākā eva kīrtyante iti cocitam /",
  "GSP33brsvbh3u:3319": "na tu satyāṃ gatāvutsargasyāpavādo yujyate /",
  "GSP33brsvbh3u:3320": "aśādhāraṇenaikaikena lakṣaṇenaikeka āśramo vaktumupakrānta iti tathaiva samāpanamucitam /",
  "GSP33brsvbh3u:3321": "na tu sādhāraṇāsādhāraṇābhyāmupakramasamāptī śliṣyete /",
  "GSP33brsvbh3u:3322": "naca tapo nāma nāsādhāraṇaṃ vānaprasthānāmityata āha-tapaścāsādhāraṇa iti /",
  "GSP33brsvbh3u:3323": "na khalu parākādibhiḥ kāyakleśapradhāno yathā vānaprasthastathā bhikṣuḥ satyapyaṣṭagrāsādiniyame /",
  "GSP33brsvbh3u:3324": "naca śaucasantoṣaśamadamādayastapaḥ pakṣe vartante tatra vṛddhānāṃ tapaḥprasiddherasiddheḥ /",
  "GSP33brsvbh3u:3325": "ata eva vṛddhāstapaso bhedena śaucādīnācakṣate-'śaucasantoṣatapaḥsvādhyāyeśvarapraṇidhānāni niyamāḥ'iti /",
  "GSP33brsvbh3u:3326": "siddhasaṃkhyābhedeṣu ca saṃkhyāntarābhidhānamāśliṣṭamityāha-catuṣṭvena ceti /",
  "GSP33brsvbh3u:3327": "apica bhedavyapadeśo 'treti /",
  "GSP33brsvbh3u:3328": "traya eta iti kiṃ bhikṣurapi parāmṛśyate kintvā bhikṣuvarjaṃ traya eva /",
  "GSP33brsvbh3u:3329": "na tāvantraya iti bhikṣusaṃgrahe tadvarjanamete traya ityatra vartuṃ śakyam /",
  "GSP33brsvbh3u:3330": "eta iti prakṛtānāṃ sākalyena parāmarśādbhikṣusaṃgrahe ca na tasya puṇyalokatvamabrahmasaṃsthātvābhāvādbhikṣoḥ /",
  "GSP33brsvbh3u:3331": "tena tasya brahmasaṃsthasya sadā puṇyalokatvamamṛtatvaṃ ceti virodhaḥ /",
  "GSP33brsvbh3u:3332": "triṣu ca brahmasaṃsthapade yadeti saṃbandhanīyam /",
  "GSP33brsvbh3u:3333": "bhikṣau ca sadeti vaiṣamyam /",
  "GSP33brsvbh3u:3334": "tadidamuktam-pṛthaktve ceti /",
  "GSP33brsvbh3u:3335": "pūrvapakṣābhāsaṃ smārayati-kathaṃ punarbrahmasaṃsthaśabdo yogāditi /",
  "GSP33brsvbh3u:3336": "tannirākaroti-atrocyata iti /",
  "GSP33brsvbh3u:3337": "ayamabhisaṃdhiḥ /",
  "GSP33brsvbh3u:3338": "satyaṃ yaugikaḥ śabdaḥ sati prakṛtasaṃbhave na tadatipattyāprakṛte vartitumarhati /",
  "GSP33brsvbh3u:3339": "asati tu saṃbhave mā bhūtpramādapāṭha ityaprakṛte vartayitavyaḥ,",
  "GSP33brsvbh3u:3340": "darśitaścātrāsaṃbhave 'dhastāditi /",
  "GSP33brsvbh3u:3341": "eṣa hi brahmasaṃsthatālakṣaṇo dharmo bhikṣorasādhāraṇa āśramāntarāṇi tatsaṃsthānyatatsaṃsthāni ca bhikṣustatsaṃstha ityeva /",
  "GSP33brsvbh3u:3342": "tatsaṃsthatā hi svābhāvaṃ vyavacchindantī virodhādyastatsaṃstha eva tatrāñjasī nānyatra /",
  "GSP33brsvbh3u:3343": "śamadamādistu tadīya iti /",
  "GSP33brsvbh3u:3344": "svāṅgamavyavadhāyakamityarthaḥ /",
  "GSP33brsvbh3u:3345": "brahmasaṃsthatvamasādhāraṇaṃ parivrājakadharmaṃ śrutirādarśayatītyāha-tathāca nyāsa iti brahmeti /",
  "GSP33brsvbh3u:3346": "sarvasaṅgaparityāgo hi nyāsaḥ sa brahmā kuta ityata āha-brahmā hi paraḥ /",
  "GSP33brsvbh3u:3347": "ataḥ paro nyāso brahmeti /",
  "GSP33brsvbh3u:3348": "kimapekṣya paraḥ saṃnyāsa ityata āha-tāni vā etānyavarāṇi tapāṃsi nyāsa evātyarecayaditi /",
  "GSP33brsvbh3u:3349": "etaduktaṃ bhavati-brahmaparatayā sarveṣaṇāparityāgalakṣaṇo nyāso brahmeti /",
  "GSP33brsvbh3u:3350": "tathā cedṛśaṃ nyāsalakṣaṇaṃ brahmasaṃsthatvaṃ bhikṣorevāsādhāraṇaṃ netareṣāmāśramiṇām /",
  "GSP33brsvbh3u:3351": "brahmajñānasya śabdajanitasya yaḥ paripākaḥ sākṣātkāro 'pavargasādhanaṃ tadaṅgatayā pārivrājyaṃ vihitam /",
  "GSP33brsvbh3u:3352": "na tvanadhikṛtaṃ pratītyarthaḥ //20//",
  "GSP33brsvbh3u:3354": "START BsVBh_3,4.3.21",
  "GSP33brsvbh3u:3355": "stutimātram upādānād iti cen nāpūrvatvāt / BBs_3,4.21 /",
  "GSP33brsvbh3u:3356_0": "yadyatra saṃnidhāna upāsanāvidhirnāsti tataḥ pradeśāntarasthito 'pi vidhivyabhicāritatadvidhisaṃbandhenodgīthenopasthāpitaḥ",
  "GSP33brsvbh3u:3356_1": "sa eṣa rasānāṃ rasatama ityādinā padasaṃdarbheṇaikavākyabhāvamupagataḥ stūyate /",
  "GSP33brsvbh3u:3357": "nahi samabhivyāhṛtairevaikavākyatā bhavatīti kaścinniyamaheturasti /",
  "GSP33brsvbh3u:3358": "anuṣaṅgātideśalabdhairapi vidhyasamabhivyāhṛtairarthavādairekavākyatābhyupagamāt /",
  "GSP33brsvbh3u:3359_0": "yadi tūdgīthamupāsīta sāmopāsītetyādividhisamabhivyāhāraḥ śrutastathāpi tasyaiva",
  "GSP33brsvbh3u:3359_1": "vidheḥ stutirna tūpāsanāviṣayasamarpaṇapara omityetadakṣaramudgīthamityanenaivopāsanāviṣayasamarpaṇāditi",
  "GSP33brsvbh3u:3359_2": "prāpte 'bhidhīyate-na tāvaddūrasthena karmavidhivākyenaikavākyatāsaṃbhavaḥ /",
  "GSP33brsvbh3u:3360": "pratītasamabhivyāhṛtānāṃ vidhinaikavākyatayā stutyarthatvamarthavādānāṃ raktapaṭanyāyena bhavati /",
  "GSP33brsvbh3u:3361": "na tu stutyā vinā kācidanupapattirvidheḥ /",
  "GSP33brsvbh3u:3362": "yathāhuḥ-'asti tu tadityatireke parihāraḥ'iti /",
  "GSP33brsvbh3u:3363": "ata eva vidherapekṣābhāvātpravartanātmakasyānuṣaṅgatideśādibhirarthavādaprāptyabh idhānamasamañjasam /",
  "GSP33brsvbh3u:3364": "nahi kartrapekṣitopāyāmavagatāyāṃ prāśastyapratyayasyāsti kaścidupayogaḥ /",
  "GSP33brsvbh3u:3365": "tasmāddūrasthasya karmavidheḥ stutāvānarthakyam /",
  "GSP33brsvbh3u:3366": "tenaikavākyatānupapatteḥ saṃnihitasya tūpāsanāvidheḥ kiṃ viṣayasamarpaṇenopayujyatāmuta stutyeti viśaye viṣayasamarpaṇena yathārthavattvaṃ naivaṃ stutyā bahiraṅgatvāt /",
  "GSP33brsvbh3u:3367": "agatyā hi sā /",
  "GSP33brsvbh3u:3368": "tasmādupāsanārthā iti siddham /",
  "GSP33brsvbh3u:3369": "'kuryātkriyeta kartavyaṃ bhavetsyāditi pañcamam /",
  "GSP33brsvbh3u:3370": "etatsyātsarvavedeṣu niyataṃ vidhilakṣaṇam //",
  "GSP33brsvbh3u:3371": "'bhāvanāyāḥ khalu kartṛsamīhitānukūlatvaṃ vidhirniṣedhaśca karturahitānukūlatvam /",
  "GSP33brsvbh3u:3372": "yathāhuḥ-'kartavyaśca sukhaphalo 'kartavyo duḥkhaphalaḥ'iti /",
  "GSP33brsvbh3u:3373": "etaccāsmābhirupapāditaṃ nyāyakaṇikāyām /",
  "GSP33brsvbh3u:3374": "kriyā ca bhāvanā tadvacanāśca karotyādayaḥ /",
  "GSP33brsvbh3u:3375": "yathāhuḥ-kṛbhvastayaḥ kriyāsāmānyavacanā iti /",
  "GSP33brsvbh3u:3376": "ata eva kṛbhvastīnudāhṛtavān /",
  "GSP33brsvbh3u:3377": "sāmānyoktau tadviśeṣāḥ pacedityādayo 'pi gamyanta iti tatra kuryādityākṣiptakartṛkā bhāvanā /",
  "GSP33brsvbh3u:3378": "kriyeteti ākṣiptakarmikā bhāvanā /",
  "GSP33brsvbh3u:3379": "kartavyamiti tu karmabhūtadravyopasarjanabhāvanā /",
  "GSP33brsvbh3u:3380": "evaṃ daṇḍī bhaveddaṇḍinā bhavitavyaṃ daṇḍinā bhūyetetyekadhātvarthaviṣayā vidhyupahitā bhāvanā udāhāryāḥ /",
  "GSP33brsvbh3u:3381": "bhavatiścaiṣa janmani /",
  "GSP33brsvbh3u:3382": "yathā kulālavyāpārādghaṭo bhavati bījādaṅkuro bhavatīti prayuñjate /",
  "GSP33brsvbh3u:3383": "naca bījādaṅkuro 'stīti prayuñjate /",
  "GSP33brsvbh3u:3384": "tasmādasti sattāyāṃ na janmanīti //21//",
  "GSP33brsvbh3u:3386": "START BsVBh_3,4.3.22",
  "GSP33brsvbh3u:3387": "bhāvaśabdāc ca / BBs_3,4.22 / // 22 //",
  "GSP33brsvbh3u:3390": "START BsVBh_3,4.4.23",
  "GSP33brsvbh3u:3391": "pāriplavārthā iti cen na viśeṣitatvāt / BBs_3,4.23 /",
  "GSP33brsvbh3u:3392": "yadyapi upaniṣadākhyānāni vidyāsaṃnidhau śrutāni tathāpi 'sarvāṇyākhyānāni pāriplave'iti sarvaśrutyā niḥśeṣārthatayā durbalasya saṃnidherbādhitatvātpāriplavārthānyevākhyānāni /",
  "GSP33brsvbh3u:3393_0": "naca sarvā dāśatayīranubrūyāditi viniyoge 'pi dāśatayīnāṃ prātisvikaviniyogāttatra",
  "GSP33brsvbh3u:3393_1": "tatra karmaṇi yathā viniyogo na virudhyate tathehāpi satyapi pāriplave viniyege saṃnidhānādvidyāṅgatvamapi",
  "GSP33brsvbh3u:3393_2": "bhaviṣyatīti vācyam /",
  "GSP33brsvbh3u:3394": "dāśatayīṣu prātisvikānāṃ viniyogānāṃ samudāyaviniyogasya ca tulyabalatvādiha tu saṃnidhānāt śruterbalīyastvāt /",
  "GSP33brsvbh3u:3395": "tasmātpāriplavārthānyevākhyānānīti prāpta ucyate-naiṣāmākhyānānāṃ pāriplave viniyogaḥ /",
  "GSP33brsvbh3u:3396": "kintu pāriplavamācakṣītetyupakramya yānyāmnātāni manurvaivasvato rājetyādīni teṣāmeva tatra viniyogaḥ,",
  "GSP33brsvbh3u:3397": "tānyeva hi pāriplavena viśeṣitāni /",
  "GSP33brsvbh3u:3398": "itarathā pāriplave sarvāṇyākhyānānityetāvataiva gatatvātpāriplavamācakṣītetyanarthakaṃ syāt /",
  "GSP33brsvbh3u:3399": "ākhyānaviśeṣaṇatve tvarthavat /",
  "GSP33brsvbh3u:3400": "tasmādviśeṣāṇānurodhātsarvaśabdastadapekṣo na tvaśeṣavacanaḥ /",
  "GSP33brsvbh3u:3401": "yathā sarve brāhmaṇā bhojayitavyā ityatra nimantritāpekṣaḥ sarvaśabdaḥ /",
  "GSP33brsvbh3u:3402": "tathā copaniṣadākhyānānāṃ vidyāsaṃnidhirapratidvandīṃ vidyaikavākyatāṃ so 'rodīdityādīnāmiva vidyekavākyatvaṃ gamayatīti siddham /",
  "GSP33brsvbh3u:3403": "pratipattisaukaryāccetyupākhyānena hi bālā apyavadhīyante yathā tantropākhyāyikayeti //23//",
  "GSP33brsvbh3u:3405": "START BsVBh_3,4.4.24",
  "GSP33brsvbh3u:3406": "tathā caikavākyatopabandhāt / BBs_3,4.24 / // 24 //",
  "GSP33brsvbh3u:3409": "START BsVBh_3,4.5.25",
  "GSP33brsvbh3u:3410": "ata eva cāgnīndhanādyanapekṣā / BBs_3,4.25 /",
  "GSP33brsvbh3u:3411": "vidyāyāḥ kratvarthatve sati tathā kratūpakaraṇāya svakāryāya kraturapekṣitaḥ /",
  "GSP33brsvbh3u:3412": "tadabhāve kasyopakāro vidyayeti /",
  "GSP33brsvbh3u:3413": "yadā tu puruṣārthā tadā nānayā kraturapekṣitaḥ svakārye nirapekṣāyā eva tasyāḥ sāmarthyāt /",
  "GSP33brsvbh3u:3414": "agnīndhānādinā cāśramakarmāṇyupalakṣyante tadāha-agnīndhanādīnyāśramakarmāṇi vidyayā svārthasiddhau nāpekṣitavyānīti /",
  "GSP33brsvbh3u:3415": "svārthasiddhau nāpekṣitavyāni na tu svasiddhāviti /",
  "GSP33brsvbh3u:3416": "etaccādhikamupariṣṭādvakṣyate /",
  "GSP33brsvbh3u:3417": "tadvivakṣayā caitatprayojanaṃ pūrvatanasyādhikaraṇasyoktam //25//",
  "GSP33brsvbh3u:3419": "START BsVBh_3,4.5.26",
  "GSP33brsvbh3u:3420": "adhikavivakṣyeti yaduktaṃ tadadhikamāha-",
  "GSP33brsvbh3u:3421": "sarvāpekṣā ca yajñādiśruter aśvavat / BBs_3,4.26 /",
  "GSP33brsvbh3u:3422": "yathā svārthasiddhau nāpekṣyante āśramakarmāṇi evamutpattāvapi nāpekṣyeranniti śaṅkā syāt /",
  "GSP33brsvbh3u:3423": "naca vividiṣanti yajñenetyādivirodhaḥ /",
  "GSP33brsvbh3u:3424": "nahyeṣa vidhirapi tu vartamānāpadeśaḥ /",
  "GSP33brsvbh3u:3425": "sa ca stutyāpyupapadyate /",
  "GSP33brsvbh3u:3426": "apica catasraḥ pratipattayo brahmaṇi /",
  "GSP33brsvbh3u:3427": "prathamā tāvadupaniṣadvākyaśravaṇamātrādbhavati yāṃ kilācakṣate śravaṇamiti /",
  "GSP33brsvbh3u:3428": "dvitīyā mīmāṃsāsahitā tasmādevopaniṣadvākyādyāmācakṣate /",
  "GSP33brsvbh3u:3429": "mananamiti /",
  "GSP33brsvbh3u:3430": "tṛtīyā cintā /",
  "GSP33brsvbh3u:3431": "santatimayī yāmācakṣate nididhyāsanamiti /",
  "GSP33brsvbh3u:3432": "caturthī sākṣātkāravatī vṛttirūpā nāntarīyakaṃ hi tasyāḥ kaivalyamiti /",
  "GSP33brsvbh3u:3433": "tatrādye tāvatpratipatti viditapadatadarthasya viditavākyagatigocaranyāyasya ca puṃsa upapadyete eveti na tatra karmāpekṣā /",
  "GSP33brsvbh3u:3434": "te eva ca cintāmayīṃ tṛtīyāṃ pratipattiṃ prasuvāte iti na tatrāpi karmāpekṣā /",
  "GSP33brsvbh3u:3435": "sā cādaranairantaryadīrghakālasevitā sākṣātkāravatīmādhatta eva pratipattiṃ caturthīmiti na tatrāpyasti karmāpekṣā /",
  "GSP33brsvbh3u:3436": "tannāntarīyakaṃ ca kaivalyamiti na tasyāpi karmāpekṣā /",
  "GSP33brsvbh3u:3437": "tadevaṃ pramāṇataśca prameyata utpattau ca kārye ca na jñānasya karmāpekṣeti bījaṃ śaṅkāyām /",
  "GSP33brsvbh3u:3438": "evaṃ prāpta ucyate-utpattau jñānasya karmāpekṣā vidyate vividiṣotpādadvārā 'vividiṣanti yajñena'iti śruteḥ /",
  "GSP33brsvbh3u:3439": "na cedaṃ vartamānāpadeśatvātstutimātramapūrvatvādarthasya /",
  "GSP33brsvbh3u:3440": "yathā yasya parṇamayī juhūrbhavatīti parṇamayatāvidhirapūrvatvānna tvayaṃ vartamānāpadeśaḥ,",
  "GSP33brsvbh3u:3441": "anuvādānupapatteḥ /",
  "GSP33brsvbh3u:3442": "tasmādutpattau vidyayā śamādivat karmāṇyapekṣyante /",
  "GSP33brsvbh3u:3443": "tatrāpyevaṃviditi vidyāsvarūpasaṃyogādantaraṅgāṇi vidyotpāde śamādīni,",
  "GSP33brsvbh3u:3444": "bahiraṅgāṇi karmāṇi vividiṣāsaṃyogāt /",
  "GSP33brsvbh3u:3445": "tathāhi-āśramavihitanityakarmānuṣṭhānāddharmasamutpādastataḥ pāpmā vilīyate /",
  "GSP33brsvbh3u:3446": "sa hi tattvato 'nityāśuciduḥkhānātmani saṃsāre sati nityaśucimukhātmalakṣaṇena vibhrameṇa malinayati cittasattvamadharmanibandhanatvādvibhramāṇām /",
  "GSP33brsvbh3u:3447": "ataḥ pāpmanaḥ prakṣaye pratyakṣopapattidvārāpāvaraṇe sati pratyakṣopapattibhyāṃ saṃsārasya tāttvikīmanityāśuciduḥkharūpatāmapratyūhaṃ viniścineti /",
  "GSP33brsvbh3u:3448": "tato 'sminnanabhiratisaṃjñaṃ vairāgyamupajāyate /",
  "GSP33brsvbh3u:3449": "tatastajjihāsāsyopāvartate /",
  "GSP33brsvbh3u:3450": "tato hānopāyaṃ paryeṣate paryeṣamāṇaścātmatattvajñānamasyopāya iti śāstrādācāryavacanāccopaśrutya tajjijñāsata iti vividiṣopahāramukhenātmajñānotpattāvasti karmāṇāmupayogaḥ /",
  "GSP33brsvbh3u:3451": "vividiṣuḥ khalu yukta ekāgratayā śravaṇamanane kartumutsahate /",
  "GSP33brsvbh3u:3452": "tato 'sya 'tattvamasi'itivākyannirvicikitsaṃ jñānamutpadyate /",
  "GSP33brsvbh3u:3453": "naca nirvicikitsaṃ tattvamasīti vākyārthamavadhārayataḥ karmaṇyadhikāro 'sti /",
  "GSP33brsvbh3u:3454": "yena bhāvanāyāṃ vā bhāvanākārye vā sākṣātkāre karmaṇāmupayogaḥ /",
  "GSP33brsvbh3u:3455": "etena vṛttirūrapasākṣātkārakārye 'pavarge karmaṇāmupayogo dūranirasto veditavyaḥ /",
  "GSP33brsvbh3u:3456": "tasmādyathaiva śamadamādayo yāvajjīvamanuvartante evamāśramakarmāpītyasamīkṣitābhidhānam /",
  "GSP33brsvbh3u:3457": "viduṣastatrānadhikārādityuktam /",
  "GSP33brsvbh3u:3458": "dṛṣṭārtheṣu tu karmasu pratiṣiddhavarjanamanadhikāre 'pyasaktasya svārasikī pravṛttirupapadyata eva /",
  "GSP33brsvbh3u:3459": "nahi tatrānvayavyatirekasamadhigamanīyaphale 'sti vidhyapekṣā /",
  "GSP33brsvbh3u:3460": "ataśca 'bhrāntyā cellaukikaṃ karma vaidikaṃ ca tathāstu te'iti pralāpaḥ /",
  "GSP33brsvbh3u:3461": "śamadamādīnāṃ tu vidyotpādāyopāttānāmupariṣṭādavasthāsvābhāvyādanapekṣitānāmapyanuvṛttiḥ /",
  "GSP33brsvbh3u:3462": "upapāditaṃ caitadasmābhiḥ prathamasūtra ite neha punaḥ pratyāpyate /",
  "GSP33brsvbh3u:3463": "tasmādvividiṣotpādadvārāśramakarmaṇāṃ vidyotpattāvupayogo na vidyākārya iti siddham /",
  "GSP33brsvbh3u:3464": "śeṣamatirohitārtham //26//",
  "GSP33brsvbh3u:3466": "START BsVBh_3,4.6.27",
  "GSP33brsvbh3u:3467": "śamadamādyupetas syāt tathāpi tu tadvidhes tadaṅgatayā teṣām apy avaśyānuṣṭheyatvāt / BBs_3,4.27 / // 27 //",
  "GSP33brsvbh3u:3470": "START BsVBh_3,4.7.28",
  "GSP33brsvbh3u:3471": "sarvān nānumatiś ca prāṇātyaye taddarśanāt / BBs_3,4.28 /",
  "GSP33brsvbh3u:3472": "prāṇasaṃvāde sarvendriyāṇāṃ śrūyate /",
  "GSP33brsvbh3u:3473": "eṣa kila vicāraviṣayaḥ-sarvāṇi khalu vāgādīnyavajitya prāṇo mukhya uvācaitāni kiṃ me 'nnaṃ bhaviṣyatīti, tāni hocuḥ /",
  "GSP33brsvbh3u:3474": "yadidaṃ loke 'nnamā ca śvabhya ā ca śakunibhyaḥ sarvaprāṇināṃ yadannaṃ tattavānnamiti /",
  "GSP33brsvbh3u:3475": "tadanena saṃdarbheṇa prāṇasya sarvamannamityanucintanaṃ vidhāyāha śrutiḥ-'na ha vā evaṃvidi kiñcanānannaṃ bhavati'iti /",
  "GSP33brsvbh3u:3476": "sarvaṃ prāṇasyānnamityevaṃvidi na kiñcinānannaṃ bhavatīti /",
  "GSP33brsvbh3u:3477": "tatra saṃśayaḥ-kimetatsarvānnābhyanujñānaṃ śamādivadetadvidyāṅgatayā vidhīyata uta stutyarthaṃ saṃkīrtyata iti /",
  "GSP33brsvbh3u:3478": "tatra yadyapi bhavatīti vartamānāpadeśānna vidhiḥ pratīyate /",
  "GSP33brsvbh3u:3479": "tathāpi yathā yasya parṇamayī juhūrbhavatīti vartamānāpadeśādapi palāśamayītvavidhipratipattiḥ pañcamalakārāpattyā tathehāpi pravṛttiviśeṣakaratālābhe vidhipratipattiḥ /",
  "GSP33brsvbh3u:3480": "stutau hi arthavādamātraṃ na tathārthavadyathā vidhau /",
  "GSP33brsvbh3u:3481": "bhakṣyābhakṣyaśāstraṃ ca sāmānyataḥ pravṛttamanena viśeṣaśāstreṇa bādhyate /",
  "GSP33brsvbh3u:3482": "gamyāgamyavivekaśāstramiva sāmānyataḥ pravṛttaṃ vāmadevavidyāṅgabhūtasamastastryaparihāraśāstreṇa viśeṣaviṣayeṇeti prāpta ucyate-aśakteḥ kalpanīyatvācchāstrāntaravirodhataḥ /",
  "GSP33brsvbh3u:3483": "prāṇasyānnamidaṃ sarvamiti cintanasaṃstavaḥ //",
  "GSP33brsvbh3u:3484": "na tāvatkauleyakamaryādamannaṃ manuṣyajātinā yugapatparyāyeṇa vā śakyamattum /",
  "GSP33brsvbh3u:3485": "ibhakarabhakādīnāmannasya śamīkarīrakaṇṭakavaṭakāṣṭhāderekasyāpi aśakyādanatvāt /",
  "GSP33brsvbh3u:3486": "na cātra liṅga iva sphuṭatarā vidhipratipattirasti /",
  "GSP33brsvbh3u:3487": "naca kalpanīyo vidhirapūrvatvābhāvāt /",
  "GSP33brsvbh3u:3488": "stutyāpi ca tadupapatteḥ /",
  "GSP33brsvbh3u:3489": "naca satyāṃ gatau sāmānyataḥ pravṛttasya śāstrasya viṣayasaṃkoco yuktaḥ /",
  "GSP33brsvbh3u:3490": "tasmātsarvaṃ prāṇasyānnamityanucintanavidhānastutiriti sāmpratam /",
  "GSP33brsvbh3u:3491": "śakyatve ca pravṛttiviśeṣakaratopayujyate nāśakyavidhānatve /",
  "GSP33brsvbh3u:3492": "prāṇātyaya iti cāvadhāraṇaparaṃ prāṇātyaya eva sarvānnatvam /",
  "GSP33brsvbh3u:3493": "tatropākhyānācca sphuṭataravidhismṛteśca surāvarjaṃ vidvāṃsamavidvāṃsaṃ prati vidhānāt /",
  "GSP33brsvbh3u:3494": "na tvanyatreti /",
  "GSP33brsvbh3u:3495": "ibhyenahastipakenasāmisvāditānardhabhakṣitān /",
  "GSP33brsvbh3u:3496": "sa hi cākrāyaṇo hastipakocchiṣṭānkulmāṣānbhuñjāno hastipakenoktaḥ /",
  "GSP33brsvbh3u:3497": "kulmāṣāniva maducchiṣṭamudakaṃ kasmānnānupibasīti /",
  "GSP33brsvbh3u:3498": "evamuktastadudakamucchiṣṭadoṣātpratyācacakṣe /",
  "GSP33brsvbh3u:3499": "kāraṇaṃ cātrovāca /",
  "GSP33brsvbh3u:3500": "na vājīviṣyaṃ na jīviṣyāmītīmānkulmāṣānakhādam /",
  "GSP33brsvbh3u:3501_0": "kāmo ma udakapānamiti svātantryaṃ me udakapāne nadīkūpataḍāgaprāpādiṣu yathākāmaṃ",
  "GSP33brsvbh3u:3501_1": "prāpnomīti nocchiṣṭodakābhāve prāṇātyaya iti tatrocchiṣṭabhakṣaṇadoṣa iti maṭacīhateṣu",
  "GSP33brsvbh3u:3501_2": "kuruṣu glāyannaśanāyayā munirnirapatrapa ibhyena sāmijagdhānkhādayāmāsa //28 //",
  "GSP33brsvbh3u:3503": "START BsVBh_3,4.7.29",
  "GSP33brsvbh3u:3504": "abādhāc ca / BBs_3,4.29 / // 29 //",
  "GSP33brsvbh3u:3507": "START BsVBh_3,4.7.30",
  "GSP33brsvbh3u:3508": "api ca smaryate / BBs_3,4.30 / // 30 //",
  "GSP33brsvbh3u:3511": "START BsVBh_3,4.7.31",
  "GSP33brsvbh3u:3512": "śabdaś cāto 'kāmakāre / BBs_3,4.31 / // 31 //",
  "GSP33brsvbh3u:3515": "START BsVBh_3,4.8.32",
  "GSP33brsvbh3u:3516": "vihitatvāc cāśramakarmāpi / BBs_3,4.32 /",
  "GSP33brsvbh3u:3517": "nityāni hyāśramakarmāṇi yāvajjīvaśruternityehitopāyatayāvaśyaṃ kartavyāni /",
  "GSP33brsvbh3u:3518": "vividiṣantīti ca vidyāsaṃyogādvidyāyāścāvaśyaṃbhāvaniyamābhāvādanityatā prāpnoti /",
  "GSP33brsvbh3u:3519": "nityānityasaṃyogaścaikasya na saṃbhavati,",
  "GSP33brsvbh3u:3520": "avaśyānavaśyaṃbhāvayorekatra virodhāt /",
  "GSP33brsvbh3u:3521": "naca vākyabhedādvāstavo virodhaḥ śakyo 'panetum /",
  "GSP33brsvbh3u:3522": "tasmādanadhyavasāya evātreti prāptam /",
  "GSP33brsvbh3u:3523": "etena 'ekasya tūbhayatve saṃyogapṛthaktvam'ityākṣiptam /",
  "GSP33brsvbh3u:3524": "evaṃ prāpte 'bhidhīyate-siddhe hi syādvirodho 'yaṃ na tu sādhye kathañcana /",
  "GSP33brsvbh3u:3525": "vidhyadhīnātmalābhe 'smin yathāvidhi matā sthitiḥ //",
  "GSP33brsvbh3u:3526": "siddhaṃ hi vastu viruddhadharmayogena bādhyate /",
  "GSP33brsvbh3u:3527": "na tu sādhyarūpaṃ yathā ṣoḍaśina ekasya grahaṇāgrahaṇe /",
  "GSP33brsvbh3u:3528": "te hi vidhyadhīnatvādvikalpete eva /",
  "GSP33brsvbh3u:3529": "na punaḥ siddhe vikalpasaṃbhavaḥ /",
  "GSP33brsvbh3u:3530": "tadihaikamevāgnihotrākhyaṃ karma yāvajjīvaśruternimittena yujyamānaṃ nityehitopāttaduritaprakṣayaprayojanamavaśyakartavyaṃ,",
  "GSP33brsvbh3u:3531": "vidyāṅgatayā ca vidyāyāḥ kādācitkatayānavaśyaṃ bhāve 'pi 'kāmyo vā naimittiko vā nityamarthaṃ vikṛtya niviśate'iti nyāyādanityādhikāreṇa niviśamānamapi na nityamanityayati,",
  "GSP33brsvbh3u:3532": "tenāpi tatsiddheriti saṃyogapṛthaktvānna nityānityasaṃyogavirodha ekasya kāryasyeti siddham /",
  "GSP33brsvbh3u:3533": "sahakāritvaṃ ca karmaṇāṃ na kārye vidyāyāḥ kiṃ tūtpattau /",
  "GSP33brsvbh3u:3534": "kor'tho vidyāsahakārīṇi karmāṇīti /",
  "GSP33brsvbh3u:3535": "ayamarthaḥ-satsu karmasu vidyaiva svakārye vyāpriyate /",
  "GSP33brsvbh3u:3536": "yathā 'sahaiva daśabhiḥ pūtrairbhāraṃ vahati gardabhī'iti sātsveva daśaputreṣu saiva bhārasya vāhiketi /",
  "GSP33brsvbh3u:3537": "avidhilakṣaṇatvāditi /",
  "GSP33brsvbh3u:3538": "vihitaṃ hi darśapaurṇamāsādyaṅgairyujyate na tvavihitam /",
  "GSP33brsvbh3u:3539": "grāhakagrahaṇapūrvakatvādaṅgabhāvasya vidhaiśca grāhakatvāt /",
  "GSP33brsvbh3u:3540": "avihite ca tadanupapatteḥ /",
  "GSP33brsvbh3u:3541": "catasṛṇāmapi ca pratipattīnāṃ brahmaṇi vidhānānupapatterityuktaṃ prathamasūtre /",
  "GSP33brsvbh3u:3542": "draṣṭavyo nididhyāsitavya iti ca vidhisarūpaṃ na vidhirityapyuktam /",
  "GSP33brsvbh3u:3543": "utpattiṃ prati hetubhāvastu sattvaśuddhyā vividiṣopajanadvāretyadhastādupapāditam /",
  "GSP33brsvbh3u:3544": "asādhyatvācca vidyāphalasyāpavargasya svarūpāvasthānalakṣaṇo hi saḥ /",
  "GSP33brsvbh3u:3545": "naca svaṃ rūpaṃ brahmaṇaḥ sādhyaṃ nityatvāt /",
  "GSP33brsvbh3u:3546": "śeṣamatirohitārtham //32//",
  "GSP33brsvbh3u:3548": "START BsVBh_3,4.8.33",
  "GSP33brsvbh3u:3549": "sahakāritvena ca / BBs_3,4.33 / // 33 //",
  "GSP33brsvbh3u:3552": "START BsVBh_3,4.8.34",
  "GSP33brsvbh3u:3553": "sarvathāpi ta evobhayaliṅgāt / BBs_3,4.34 /",
  "GSP33brsvbh3u:3554_0": "yathā māsamagnihotraṃ juhvatīti prakaraṇāntarātkarmabheda evamihāpi 'tametaṃ vedānuvacanena",
  "GSP33brsvbh3u:3554_1": "brāhmaṇā vividiṣanti yajñena'itikratuprakaraṇamatikramyaśravaṇātprakaraṇāntarāttadbuddh",
  "GSP33brsvbh3u:3554_2": "ivyavacchede sati karmāntaramiti prāpta ucyate-satyapi prakaraṇāntare tadeva karma,",
  "GSP33brsvbh3u:3555": "śruteḥ smṛteśca saṃyogabhedaḥ paraṃ yathā 'agnihotraṃ juhuyātsvargakāmaḥ' 'yāvajjīvamagnihotraṃ juhuyāt'iti tadevāgnihotramubhayasaṃyuktam /",
  "GSP33brsvbh3u:3556": "nahi prakaraṇāntaraṃ sākṣādbhedakam /",
  "GSP33brsvbh3u:3557": "kintu ajñātajñāpanasvaraso vidhiḥ prakaraṇaikye sphuṭatarapratyabhijñābalena svarasaṃ jahyāt /",
  "GSP33brsvbh3u:3558": "prakaraṇāntareṇa tu vighaṭutapratyabhijñānaḥ svarasamajahatkarma bhinatti /",
  "GSP33brsvbh3u:3559": "iha tu siddhavadutpannarūpāṇyeva yajñādīni vividiṣāyāṃ viniyuñjāno na juhvatītyādivadapūrvameṣāṃ rūpamutpādayitumarhati /",
  "GSP33brsvbh3u:3560": "naca tatrāpi naiyamikāgnihotre māsavidhirnāpūrvāgnihotrotpattiriti sāṃpratam /",
  "GSP33brsvbh3u:3561": "homa eva sākṣādvidhiśruteḥ /",
  "GSP33brsvbh3u:3562": "kālasya cānupādeyasyāvidheyatvāt /",
  "GSP33brsvbh3u:3563": "kāle hi karma vidhīyate na karmaṇi kāla ityutsargaḥ /",
  "GSP33brsvbh3u:3564": "iha tu vividiṣāyāṃ vidhiśrutiḥ na yajñādau /",
  "GSP33brsvbh3u:3565": "tāni tu siddhānyevānūdyanta ityaikakarmyātsaṃyogapṛthaktvaṃ siddham /",
  "GSP33brsvbh3u:3566": "smṛtimuktvā liṅgadarśanamuktam //34//",
  "GSP33brsvbh3u:3568": "START BsVBh_3,4.8.35",
  "GSP33brsvbh3u:3569": "anabhibhavaṃ ca darśayati / BBs_3,4.35 / // 35 //",
  "GSP33brsvbh3u:3572": "START BsVBh_3,4.9.36",
  "GSP33brsvbh3u:3573": "antarā cāpi tu taddṛṣṭeḥ / BBs_3,4.36 /",
  "GSP33brsvbh3u:3574": "yadi vidyāsahakārīṇyāśramakarmāṇi hanta bho vidhurādīnāmanāśramiṇāmanadhikāro vidyāyām,",
  "GSP33brsvbh3u:3575": "abhāvātsahakāriṇāmāśramakarmaṇāmiti prāpta ucyate-nātyantamakarmāṇo raikvavidhuravācakravīprabhṛtayaḥ /",
  "GSP33brsvbh3u:3576": "santi hi teṣāmanāśramitve 'pi japopavāsadevatārādhanādīni karmāṇi /",
  "GSP33brsvbh3u:3577": "karmaṇāṃ ca sahakāritvamuktamāśramakarmaṇāmupalakṣaṇatvāditi na teṣāmanadhikāro vidyāsu /",
  "GSP33brsvbh3u:3578": "janmāntarānuṣṭhiterapi ceti /",
  "GSP33brsvbh3u:3579": "na khalu vidyākārye karmaṇāmapekṣā /",
  "GSP33brsvbh3u:3580": "apitu utpāde /",
  "GSP33brsvbh3u:3581": "utpādayanti ca vividiṣopahāreṇa karmāṇi vidyām /",
  "GSP33brsvbh3u:3582": "utpannavividiṣāṇāṃ puruṣadhaureyāṇāṃ vidhurasaṃvartaprabhṛtīnāṃ kṛtaṃ karmabhiḥ /",
  "GSP33brsvbh3u:3583": "yadyapi ceha janmani karmāṇyananuṣṭhitāni tathāpi vividiṣātiśayadarśanātprāci bhave 'nuṣṭhitāni tairiti gamyata iti /",
  "GSP33brsvbh3u:3584": "nanu yathādhītaveda eva dharmajijñāsāyāmadhikriyate nānadhītaveda iha janmani /",
  "GSP33brsvbh3u:3585": "tatheha janmanyāśramakarmotpāditavividiṣa eva vidyāyāmadhikṛto netara ityanāśramiṇāmanadhikāro vidhuraprabhṛtīnāmityata āha-dṛṣṭārthā ceti /",
  "GSP33brsvbh3u:3586": "avidyānivṛttirvidyāyā dṛṣṭor'thaḥ /",
  "GSP33brsvbh3u:3587": "sa cānvavyatirekasiddho na niyamamapekṣata ityarthaḥ /",
  "GSP33brsvbh3u:3588": "pratiṣedho vidhātastasyābhāva ityarthaḥ //36//",
  "GSP33brsvbh3u:3590": "START BsVBh_3,4.9.37",
  "GSP33brsvbh3u:3591": "api ca smaryate / BBs_3,4.37 / // 37 //",
  "GSP33brsvbh3u:3594": "START BsVBh_3,4.9.38",
  "GSP33brsvbh3u:3595": "viśeṣānugrahaś ca / BBs_3,4.38 / // 38 //",
  "GSP33brsvbh3u:3598": "START BsVBh_3,4.10.39",
  "GSP33brsvbh3u:3599": "atas tv itarajjyāyo liṅgāc ca / BBs_3,4.39 /",
  "GSP33brsvbh3u:3600": "yadyanāśramiṇāmapyadhikāro vidyāyāṃ kṛtaṃ tarhyāśramairatibahulāyāsairityāśaṅkyāha-atastvitarajjyāyo liṅgācca /",
  "GSP33brsvbh3u:3601": "svasthenāśramitvamāstheyam /",
  "GSP33brsvbh3u:3602": "daivātpunaḥ patnyādiviyogātaḥ satyanāśramitve bhavedadhikāro vidyāyāmiti śrutismṛtisaṃdarbheṇa vividiṣanti yajñenetyādinā jyāyastvāvagateḥ śrutiliṅgātsmṛtiliṅgāccāvagamyate /",
  "GSP33brsvbh3u:3603": "tenaiti puṇyakṛditi śrutiliṅgam,",
  "GSP33brsvbh3u:3604": "anāśramī na tiṣṭhetetyādi ca smṛtiliṅgam //39//",
  "GSP33brsvbh3u:3606": "START BsVBh_3,4.10.40",
  "GSP33brsvbh3u:3607": "tadbhūtasya tu nātadbhāvo jaiminer api niyamāt tadrūpābhāvebhyaḥ / BBs_3,4.40 /",
  "GSP33brsvbh3u:3608": "ārohavatpratyavaroho 'pi kadācidūrdhvaretasāṃ syāditi mandāśaṅkānivāraṇārthamidamadhikaraṇam /",
  "GSP33brsvbh3u:3609": "pūrvadharmeṣu yāgahomādiṣu /",
  "GSP33brsvbh3u:3610": "rāgato vā gṛhastho 'haṃ patnyādiparivṛtaḥ syāmiti /",
  "GSP33brsvbh3u:3611": "niyamaṃ vyācaṣṭe-tathāhi-atyantamātmānamiti /",
  "GSP33brsvbh3u:3612": "atadrūpatāmārohatulyatābhāvaṃ vyācaṣṭe-yathāca brahmacaryaṃ samāpyeti /",
  "GSP33brsvbh3u:3613": "abhāvaṃ śiṣṭācārābhāvaṃ vibhajate-na caivamācārāḥ śiṣṭā iti /",
  "GSP33brsvbh3u:3614": "atirohitārthamanyat //40//",
  "GSP33brsvbh3u:3616": "START BsVBh_3,4.11.41",
  "GSP33brsvbh3u:3617": "na cādhikārikam api patanānumānāt tadayogāt / BBs_3,4.41 /",
  "GSP33brsvbh3u:3618": "prāyaścittaṃ na paśyāmīti naiṣṭhikaṃ prati prāyaścittābhāvasmaraṇānnairṛtagardabhālambhaḥ prāyaścittamupakurvāṇakaṃ prati /",
  "GSP33brsvbh3u:3619": "tasmācchinnaśirasa iva puṃsaḥ pratikriyābhāva iti pūrvaḥ pakṣaḥ /",
  "GSP33brsvbh3u:3620": "sūtrayojanā tu-na cādhikārikamadhikāralakṣaṇe prathamakāṇḍe nirṇītam 'avakīrṇipaśuśca tadvadādhānasyāprāptakālatvāt'ityanena yatprāyaścittaṃ tanna naiṣṭhike bhavitumarhati /",
  "GSP33brsvbh3u:3621": "kutaḥ-ārūḍho naiṣṭhikamiti smṛtyā patanaśrutyanumānāttatprāyaścittāyogāt //41//",
  "GSP33brsvbh3u:3623": "START BsVBh_3,4.11.42",
  "GSP33brsvbh3u:3624": "upapūrvam api tv eke bhāvamaśanavat tad uktam / BBs_3,4.42 /",
  "GSP33brsvbh3u:3625": "śrutistāvatsarasato 'saṅkucadvṛttirbrahmacārimātrasya naiṣṭhikasyopakurvāṇasya cāviśeṣeṇa prāyaścittamupadiśati sākṣāt /",
  "GSP33brsvbh3u:3626": "prāyaścittaṃ na paśyāmīti tu smṛtiḥ /",
  "GSP33brsvbh3u:3627": "tasyāmapi ca sākṣātprāyaścittaṃ na kartavyamiti prāyaścittaniṣedho na gamyate,",
  "GSP33brsvbh3u:3628": "na paśyāmīti tu darśanābhāvena so 'numātavyaḥ /",
  "GSP33brsvbh3u:3629": "tathā ca smṛtirniṣedhārtheti anumāya tadarthā śrutiranumātavyā /",
  "GSP33brsvbh3u:3630": "śrutistu sāmānyaviṣayā viśeṣamupasarpantī śīghrapravṛttiriti /",
  "GSP33brsvbh3u:3631": "smārtaṃ prāyaścittādarśanaṃ tu yatnagauravārtham /",
  "GSP33brsvbh3u:3632": "etaduktaṃ bhavati-kṛtanirṇejanairapi etairna saṃkhyānaṃ kartavyamiti /",
  "GSP33brsvbh3u:3633": "sūtrārthastu-upapūrvamapi pātakaṃ naiṣṭhikasyāvakīrṇitvaṃ na mahāpātakamapirevakārārthe ata eke prāyaścittabhāvamicchantīti /",
  "GSP33brsvbh3u:3634": "ācāryāṇāṃ vipratipattau viśeṣābhāvātsāmyaṃ bhavet /",
  "GSP33brsvbh3u:3635": "śāstrasthā yā vā prasiddhiḥ sā grāhyā śāstramūlatvāt /",
  "GSP33brsvbh3u:3636": "upapāditaṃ ca prāyaścittabhāvaprasiddheḥ śāstramūlatvamiti /",
  "GSP33brsvbh3u:3637": "sugamamitaram //42//",
  "GSP33brsvbh3u:3639": "START BsVBh_3,4.12.43",
  "GSP33brsvbh3u:3640": "bahis tūbhayathāpi smṛter ācārāc ca / BBs_3,4.43 /",
  "GSP33brsvbh3u:3641": "yadi naiṣṭhikādīnāmasti prāyaścittaṃ tatkimetaiḥ kṛtanirṇejanaiḥ saṃvyavahartavyamuta neti /",
  "GSP33brsvbh3u:3642": "tatra doṣakṛtatvādasaṃvyavahārasya prāyaścittena tannibarhaṇādanibarhaṇo vā tatkaraṇavaiyarthyātsaṃvyavahāryā eveti prāpta ucyate-bahistūbhayathāpi smṛterācārācca /",
  "GSP33brsvbh3u:3643": "niṣiddhakarmānuṣṭhānajanyameno lokadvaye 'pyaśuddhimāpādayati dvaidham kasyacidenaso lokadvaye 'pyaśuddhirapanīyate prāyaścittairenonibarhaṇaṃ kurvāṇaiḥ /",
  "GSP33brsvbh3u:3644": "kasyācittu paralokāśuddhimātramapanīyate prāyaścittairenonibarhaṇaṃ kurvāṇairihalokāśuddhistvenasāpāditā na śakyāpanetum /",
  "GSP33brsvbh3u:3645": "yathā strībālādighātinām /",
  "GSP33brsvbh3u:3646": "yathāhuḥ-'viśuddhānapi dharmato na saṃpibet'iti /",
  "GSP33brsvbh3u:3647": "tathā ca 'prāyaścittairapaityeno yadajñānakṛtaṃ bhavet'kāmataḥ kṛtamapi /",
  "GSP33brsvbh3u:3648": "bālaghnādistu kṛtanirṇejano 'pi vacanādavyavahārya iha loke jāyata iti /",
  "GSP33brsvbh3u:3649": "vacanaṃ ca bālaghnāṃścetyādi /",
  "GSP33brsvbh3u:3650": "tasmātsarvamavadātam //43//",
  "GSP33brsvbh3u:3652": "START BsVBh_3,4.13.44",
  "GSP33brsvbh3u:3653": "svāminaḥ phalaśruter ity ātreyaḥ / BBs_3,4.44 /",
  "GSP33brsvbh3u:3654_0": "prathame kāṇḍe śeṣalakṣaṇe tathākāma ityatrartviksaṃbandhe karmaṇaḥ siddhe kiṃ kāmo",
  "GSP33brsvbh3u:3654_1": "yājamāna utārtvijya iti saṃśayyārtvijye 'pi karmaṇi yājamāna eva kāmo guṇaphaleṣviti",
  "GSP33brsvbh3u:3654_2": "nirṇītamiha tvevañjātīyakāni cāṅgasaṃbaddhāni upāsanāni kiṃ yājamānanyevotārtvijyānīti",
  "GSP33brsvbh3u:3654_3": "vicāryata iti na punaruktam /",
  "GSP33brsvbh3u:3655_0": "tatropāsakānāṃ phalaśravaṇādanadhikāriṇastadanupapatteryajamānasya ca karmajanitaphalopabhogabhājo",
  "GSP33brsvbh3u:3655_1": "'dhikārādṛtvijāṃ ca tadanupapattervacanācca rājājñāsthānīyātkvacidṛtvijāṃ phalaśruterasati",
  "GSP33brsvbh3u:3655_2": "vacane yajamānasya phalavadupāsanaṃ tasya phalaśruteḥ taṃ ha bako dālbhyo vidāñcakāretyāderupāsanasya",
  "GSP33brsvbh3u:3655_3": "ca siddhaviṣayatayānyāyāpavādasāmarthyabhāvādyājamānamevopāsanākarmeti prāpta ucyate- //44 //",
  "GSP33brsvbh3u:3657": "START BsVBh_3,4.13.45",
  "GSP33brsvbh3u:3658": "ārtvijyam ity auḍulomiḥ tasmai hi parikrīyate / BBs_3,4.45 /",
  "GSP33brsvbh3u:3659": "upākhyānāttāvadupāsanamaudgātramavagamyate /",
  "GSP33brsvbh3u:3660": "tadbalavati sati bādhake 'nyathopapādanīyam /",
  "GSP33brsvbh3u:3661": "na cartvikkartṛka upāsane yajamānagāmitā phalasyāsaṃbhavinī tena hi sa parikrītastadgāmino phalāya ghaṭate /",
  "GSP33brsvbh3u:3662": "tasmānna vyasanitāmātreṇopākhyānamanyathayituṃ yuktamiti rāddhāntaḥ //45//",
  "GSP33brsvbh3u:3664": "START BsVBh_3,4.13.46",
  "GSP33brsvbh3u:3665": "śruteśca / BBs_3,4.46 / // 46 //",
  "GSP33brsvbh3u:3668": "START BsVBh_3,4.14.47",
  "GSP33brsvbh3u:3669": "sahakāryantaravidhiḥ pakṣeṇa tṛtīyaṃ tadvato vidhyādivat / BBs_3,4.47 /",
  "GSP33brsvbh3u:3670": "tasmādbrāhmaṇaḥ pāṇḍityaṃ nirvidya niścayena /",
  "GSP33brsvbh3u:3671": "labdhvā bālyena tiṣṭhāsedbālyaṃ ca pāṇḍityaṃ ca nirvidyātha muniramaunaṃ ca maunaṃ ca nirvidyātha brāhmaṇa iti /",
  "GSP33brsvbh3u:3672": "yatra hi vidhivibhaktiḥ śrūyate sa vidheyaḥ /",
  "GSP33brsvbh3u:3673": "bālyena tiṣṭhāsedityatra ca sā śrūyate na śrūyate tu maune /",
  "GSP33brsvbh3u:3674": "tasmādyathātha brahmaṇa ityetadaśrūyamāṇavidhikamavidheyamevaṃ maunamapi /",
  "GSP33brsvbh3u:3675": "na cāpūrvatvādvidheyaṃ,",
  "GSP33brsvbh3u:3676": "tasmādbrāhṇaḥ pāṇḍityaṃ nirvidyeti pāṇḍityavidhānādeva maunasiddheḥ pāṇḍityameva maunamiti /",
  "GSP33brsvbh3u:3677": "athavā bhikṣuvacano 'yaṃ muniśabdastatra darśanāt 'gārhasthyamācāryakulaṃ maunaṃ vānaprastham'ityatra /",
  "GSP33brsvbh3u:3678": "tasyānyato vihitasyāyamanuvādaḥ /",
  "GSP33brsvbh3u:3679": "tasmādbālyamevātra vidhīyate maunaṃ tu prāptaṃ praśaṃsārthamanūdyata iti yuktam /",
  "GSP33brsvbh3u:3680": "bhavedevaṃ yadi paṇḍitaparyāyo muniśabdo bhavet /",
  "GSP33brsvbh3u:3681": "api tu jñānamātraṃ pāṇḍityaṃ jñānātiśayasaṃpattistu maunaṃ tatraiva tatprasiddheḥ /",
  "GSP33brsvbh3u:3682": "āśramabhede tu tatpravṛttirgārhasthyādipadasaṃnidhānāt /",
  "GSP33brsvbh3u:3683": "tasmādapūrvatvānmaunasya bālyapāṇḍityāpekṣayā tṛtīyamidaṃ maunaṃ jñānātiśayarūpaṃ vidhīyate /",
  "GSP33brsvbh3u:3684": "evaṃ ca nirvedanīyatvamapi vidhāna āñjasaṃ syādityāha-nirvedanīyatvanirdeśāditi /",
  "GSP33brsvbh3u:3685": "kasyedaṃ maunaṃ vidhīyate vidyāsahakāritayetyata āha-tadvato vidyāvataḥ saṃnyāsinobhikṣoḥ /",
  "GSP33brsvbh3u:3686": "pṛcchati-kathamiti /",
  "GSP33brsvbh3u:3687": "vidyāvattā pratīyate na saṃnyāsitetyarthaḥ /",
  "GSP33brsvbh3u:3688": "uttarantadadhikārātbhikṣostadadhikārāt /",
  "GSP33brsvbh3u:3689": "taddarśayati-ātmānaṃ viditveti /",
  "GSP33brsvbh3u:3690": "sūtrāvayavaṃ yojayituṃ śaṅkate-nanviti /",
  "GSP33brsvbh3u:3691": "pariharati-ata āha-pakṣeṇeti /",
  "GSP33brsvbh3u:3692": "vidyāvāniti na vidyātiśayo vivakṣitaḥ /",
  "GSP33brsvbh3u:3693": "api tu vidyodayāyābhyāso pravṛtto na punarutpannavidyātiśayaḥ /",
  "GSP33brsvbh3u:3694": "tathācāsya pakṣe kadācidbhedadarśanātsaṃbhava ityarthaḥ /",
  "GSP33brsvbh3u:3695": "vidhyādirvidhimukhyaḥ pradhānamiti yāvat /",
  "GSP33brsvbh3u:3696": "ata eva samidādirvidhyantaḥ sa hi vidhiḥ pradhānavidheḥ paścāditi /",
  "GSP33brsvbh3u:3697": "tatrāśrūyamāṇavidhitve 'pūrvatvādvidhirāstheya ityarthaḥ //47//",
  "GSP33brsvbh3u:3699": "START BsVBh_3,4.14.48",
  "GSP33brsvbh3u:3700": "nanu yadyayamāśramo bālyapradhānaḥ kasmātpunargārhasthyenopasaṃharatīti codayati-evaṃ bālyādiviśiṣṭeti /",
  "GSP33brsvbh3u:3701": "uttaraṃ paṭhati-",
  "GSP33brsvbh3u:3702": "kṛtsnabhāvāt tu gṛhiṇopasaṃhāraḥ / BBs_3,4.48 /",
  "GSP33brsvbh3u:3703": "chāndogye bahulāyāsasādhyakarmabahulatvādgārhasthyasya cāśramāntaradharmāṇāṃ ca keṣāñcidahiṃsādīnāṃ samavāyāttenopasaṃhāro na punastena samāpanādityarthaḥ //48//",
  "GSP33brsvbh3u:3705": "START BsVBh_3,4.14.49",
  "GSP33brsvbh3u:3706": "evaṃ tadāśramadvayopanyāsena kvacitkadāciditarābhāvaśaṅkā mandabuddheḥ syāditi tadapākaraṇārthaṃ sūtram-",
  "GSP33brsvbh3u:3707": "maunavad itareṣām apy upadeśāt / BBs_3,4.49 /",
  "GSP33brsvbh3u:3708": "vṛttirvānaprasthānāmanekavidhairevaṃ brahmācāriṇo 'pīti vṛttibhedo 'nuṣṭhātāro vā puruṣā bhidyante,",
  "GSP33brsvbh3u:3709": "tasmāddvitve 'pi bahuvacanamaviruddham //49//",
  "GSP33brsvbh3u:3711": "START BsVBh_3,4.15.50",
  "GSP33brsvbh3u:3712": "anāviṣkurvann anvayāt / BBs_3,4.50 /",
  "GSP33brsvbh3u:3713_0": "bālyeneti yāvadbālacaritaśruteḥ kāmacāravādabhakṣatāyāśacātyantabālyena prasiddheḥ",
  "GSP33brsvbh3u:3713_1": "śaucādiniyamavidhāyinaśca sāmānyaśāstrasyānena viśeṣaśāstreṇa bādhanātsakalabālacaritavidhānamiti",
  "GSP33brsvbh3u:3713_2": "prāpte 'bhidhīyate-vidyāṅgatvena bālyavidhānātsamastabālacaryāyāṃ ca pradhānavirodhaprasaṅgādyattadanuguṇamaprauḍhendriyatvādi",
  "GSP33brsvbh3u:3713_3": "bhāvaśuddhirūpaṃ tadeva vidhīyate /",
  "GSP33brsvbh3u:3714": "evaṃ ca śāstrāntarābādhenāpyupapattau na śāstrāntarabādhanamanyāyyaṃ bhaviṣyatīti //50//",
  "GSP33brsvbh3u:3716": "START BsVBh_3,4.16.51",
  "GSP33brsvbh3u:3717": "aihikam apy aprastutapratibandhe taddarśanāt / BBs_3,4.51 /",
  "GSP33brsvbh3u:3718": "saṃgatimāha-sarvāpekṣā ceti /",
  "GSP33brsvbh3u:3719": "kiṃ śravaṇādibhirihaiva vā janmani vidyā sādhyate utāniyama iha vāmutra veti /",
  "GSP33brsvbh3u:3720": "yadyapi karmāṇi yajñādīnyaniyataphalāni teṣāṃ ca vidyotpādasādhanatvena vidyotpādasyāniyamaḥ pratibhāti /",
  "GSP33brsvbh3u:3721": "tathāca garbhasthasya vāmadevasyātmapratibodhaśravaṇāt 'anekajanmasaṃsiddhastato yāti parāṃ gatim'iti ca smaraṇādāmuṣmikatvamapyavagamyate /",
  "GSP33brsvbh3u:3722": "tathāpi yajñādīnāṃ prameyāṇāmapramāṇatvācchravaṇādeśca pramāṇatvātteṣāmeva sākṣādvidyāsādhanatvam /",
  "GSP33brsvbh3u:3723": "yajñādīnāṃ sattvaśuddhyādhānena vā vidyotpādakaśravaṇādilakṣaṇapramāṇapravṛttivighnopaśamena vā vidyāsādhanatvām /",
  "GSP33brsvbh3u:3724": "śravaṇādīnāṃ tvanapekṣāṇāmeva vidyotpādakatvam /",
  "GSP33brsvbh3u:3725": "naca pramāṇeṣu pravartamānāḥ pramātāra aihikamapi cirabhāvinaṃ pramotpādaṃ kāmayante kintu tādātvikameva prāgeva tu pāralaukikam /",
  "GSP33brsvbh3u:3726": "nahi kumbhalādidṛkṣuścakṣuṣī samunmīlayati kālāntarīyāya kumbhadarśanāya kintu tādātvikāya /",
  "GSP33brsvbh3u:3727": "tasmādaihika eva vidyotpādo nāniyatakālaḥ /",
  "GSP33brsvbh3u:3728": "śrutismṛtī ca pāralaukikaṃ vidyotpādaṃ stutyā brūtaḥ /",
  "GSP33brsvbh3u:3729": "itthaṃbhūtāni nāma śravaṇādīnyāvaśyakaphalāni yatkālāntare 'pi vidyāmutpādayantīti /",
  "GSP33brsvbh3u:3730_0": "evaṃ prāpta ucyate-yata evātra vidyotpāde śravaṇādibhiḥ kartavye yajñādīnāṃ sattvaśuddhidvāreṇa",
  "GSP33brsvbh3u:3730_1": "vā vighnopaśamadvārā vopayogo 'ta eva teṣāṃ yajñādīnāṃ karmāntarapratibandhāpratibandhābhyāmaniyataphalatvena",
  "GSP33brsvbh3u:3730_2": "tadapekṣāṇāṃ śravaṇādīnāmapyaniyataphalatvaṃ nyāyyamanapahatavighnānāṃ śravaṇādīnāmanutpādakatvādaviśuddhasattvādvā",
  "GSP33brsvbh3u:3730_3": "puṃsaḥ pratyanutpādakatvāt /",
  "GSP33brsvbh3u:3731": "tathāca teṣāṃ yajñādyapekṣāṇāṃ teṣāṃ cāniyataphalatvena śravaṇādīnāmapyaniyataphalatvaṃ yuktamevaṃ śrutismṛtipratibandho na stutimātratvena vyākhyeyo bhaviṣyati /",
  "GSP33brsvbh3u:3732": "puruṣāśca vidyārthinaḥ sādhanasāmarthyānusāreṇa tadanurūpameva kāmayiṣyante tadidamuktam-abhisaṃdherniraṅkuśatvāditi //51//",
  "GSP33brsvbh3u:3734": "START BsVBh_3,4.17.52",
  "GSP33brsvbh3u:3735": "evaṃ muktiphalāniyamas tadavasthāvadhṛtes tadavasthāvadhṛteḥ / BBs_3,4.52 /",
  "GSP33brsvbh3u:3736": "yajñādyupakṛtavidyāsādhanaśravaṇādivīryaviśeṣātkila tatphale vidyāyāmaihikāmuṣmikatvalakṣaṇa utkarṣo darśitaḥ /",
  "GSP33brsvbh3u:3737": "tathā ca yathā sādhanotkarṣanikarṣābhyāṃ tatphalasya vidyāyā utkarṣanikarṣāvevaṃ vidyāphalasyāpi mukterutkarṣanikarṣau saṃbhāvyete /",
  "GSP33brsvbh3u:3738": "naca muktāvaihikāmuṣmikatvalakṣaṇo viśeṣa upapadyate brahmopāsanāparipākalabdhajanmani vidyāyāṃ jīvato mukteravaśyaṃbhāvaniyamātsatyapyārabdhavipākakarmāprakṣaye /",
  "GSP33brsvbh3u:3739": "tasmānmuktāveva rūpato nikarṣotkarṣau syātām /",
  "GSP33brsvbh3u:3740_0": "apica saguṇānāṃ vidyānāmutkarṣanikarṣābhyāṃ tatphalānāmutkarṣanikarṣau dṛṣṭāviti",
  "GSP33brsvbh3u:3740_1": "mukterapi vidyāphalatvādrūpataścotkarṣanikarṣau syātāmiti prāpata ucyate-na muktestatra",
  "GSP33brsvbh3u:3740_2": "tatraikarūpyaśruterupapatteśca /",
  "GSP33brsvbh3u:3741": "sādhyaṃ hi sādhanaviśeśaṣādviśeṣavadbhavati /",
  "GSP33brsvbh3u:3742": "naca muktirbrahmaṇo nityasvarūpāvasthānalakṣaṇā nityā satī sādhyā bhavitumarhati /",
  "GSP33brsvbh3u:3743": "naca savāsananiḥśeṣakleśakarmāśayaprakṣayo vidyājanma {FN 1-virodhikāryodaya eva pūrvapradhvasaṃ iti matamāśritya kleśādikṣayo vidyājanmeti sāmānādhikaraṇyam /}",
  "GSP33brsvbh3u:3744": "viśeṣavān, yena tadviśeṣānmokṣo viśeṣavānbhavet /",
  "GSP33brsvbh3u:3745": "naca sāvaśeṣaḥ kleśādiprakṣayo mokṣāya kalpate /",
  "GSP33brsvbh3u:3746": "naca cirācirotpādānutpādāvantareṇa vidyāyāmapi rūpato bhedaḥ kaścidupalakṣyate tasyā apyekarūpatvena śruteḥ /",
  "GSP33brsvbh3u:3747": "saguṇāyāstu vidyāyāstattadguṇāvāpoddhāmābhyāṃ tatkāryasya phalasyotkarṣanikarṣau yujyete /",
  "GSP33brsvbh3u:3748": "na cātra vidyātvaṃ sāmānyato dṛṣṭaṃ bhavati /",
  "GSP33brsvbh3u:3749": "āgamatatprabhavayuktibādhitatvena kālātyayāpadiṣṭatvāt /",
  "GSP33brsvbh3u:3750": "tasmāttasyā muktyavasthāyā aikarūpyāvadhṛtermuktilakṣaṇasya phalasyāviśeṣo yukta iti //52//",
  "GSP33brsvbh3u:3751": "iti śrīvācaspatimiśraviracite śārīrakabhagavatpādabhāṣyavibhāge bhāmatyāṃ tṛtīyādhyāyasya caturthaḥ pādaḥ //",
  "GSP33brsvbh3u:3752": "// iti tṛtīyādhyāyasya nirguṇavidyāyā antaraṅgasādhanavicārākhyaścaturthaḥ pādaḥ //"
}