{
  "SA19nagsaliu:0": "āryaśālistambakamahāyānasūtraṭīkā",
  "SA19nagsaliu:1": "(saṃskṛta - punaruddhāraḥ)",
  "SA19nagsaliu:2": "bhāratīyabhāṣāyām - āryaśālistambakamahāyānasūtraṭīkā /",
  "SA19nagsaliu:3": "bhoṭabhāṣāyām - hphagaspā - salu - jaṅapā - śesvyavā - thegpā - chenapoī - doī - gyācher bśadpā",
  "SA19nagsaliu:4": "atha śālistambavibhāṣāyāḥ prathamaṃ paṭalam",
  "SA19nagsaliu:5": "nama āryamañjuśrīkumārabhūtāya /",
  "SA19nagsaliu:6": "tatra 'anantācintyaguṇyaṃ hi' ityādiṣu anantaguṇyamiti guṇaṃ hi balābhayāsaṃsṛṣṭādiguṇārthe devamanuṣyaiḥ pariceyatvāt,",
  "SA19nagsaliu:7": "sevyatvāt,",
  "SA19nagsaliu:8": "abhyasanīyatvād,",
  "SA19nagsaliu:9": "bhāvanīyatvāt,",
  "SA19nagsaliu:10": "sākṣātkaraṇīyatvāt prāptakaraṇīyatvācca guṇāḥ /",
  "SA19nagsaliu:11": "te guṇāstu bahavaḥ /",
  "SA19nagsaliu:12": "anantācintyeti samastaṃ padam /",
  "SA19nagsaliu:13": "acintyaguṇatvaṃ tu śrāvaka-pratyekabuddha-sarva-pṛthagjana-sarvatārkikagaṇa-cittagocaraṃ samatikramaṇāt /",
  "SA19nagsaliu:14": "tataḥ so 'nantācintyaguṇa samanvitaḥ /",
  "SA19nagsaliu:15": "katama iti cet,",
  "SA19nagsaliu:16": "ucyate - sambuddhaṃ karuṇātmakam /",
  "SA19nagsaliu:17": "ityuktam /",
  "SA19nagsaliu:18": "samyagaviparyastañca buddhatvāt sambuddhaḥ /",
  "SA19nagsaliu:19": "sarvadharmānityatvasya duḥkha-śūnya-nairātmyādi-dharmān-pudgalanairātmyasvabhāvatayā yathāvad avabodhatvād buddhaḥ /",
  "SA19nagsaliu:20": "praphullakamalavad buddhervikāsād buddho,",
  "SA19nagsaliu:21": "bodhatvād vā buddhaḥ /",
  "SA19nagsaliu:22": "ajñānanidrā suptajaganmadhye jāgratapuruṣavat,",
  "SA19nagsaliu:23": "yathāvadaviparyastasamyagjñānodayād buddha iti /",
  "SA19nagsaliu:24": "athavājñajanāvabodhanād buddhaḥ /",
  "SA19nagsaliu:25_0": "yathā - parādhīnasya svayameva pratisaṃvedana-dharmatattvāva-bodhavad unmārgabhrāntacittasya",
  "SA19nagsaliu:25_1": "saṃsārāṭavīkāntāre janma-jarā-vyādhi-maraṇādi-pīḍitasya vividhadarśanagahanavane",
  "SA19nagsaliu:25_2": "kleśāśīviṣabhayāplutāna itastataḥ paribhramato 'nyāṃścāpi sanmārge sanniveśya mokṣānuttaramahānagare",
  "SA19nagsaliu:25_3": "praveśakāritvād buddha iti /",
  "SA19nagsaliu:26": "karuṇātmakamiti tu karuṇasvabhāvam /",
  "SA19nagsaliu:27": "kleśakarmaduḥkhanivārakatvāt karuṇaḥ /",
  "SA19nagsaliu:28": "yasmin karuṇātmakatvaṃ svabhāvataḥ sa karuṇātmakaḥ /",
  "SA19nagsaliu:29": "sa sambuddhaḥ ;",
  "SA19nagsaliu:30": "karuṇātmakatāyā api bhūtatvāt saṃbuddhaḥ karuṇātmakaḥ /",
  "SA19nagsaliu:31": "tasmāt taṃ buddhaṃ karuṇātmakaṃ praṇipatya śālistambamiti ityuktam /",
  "SA19nagsaliu:32": "praṇipatyeti samyakpūjayitvā vandanā-gaurava-pravaṇatayā praṇipatya /",
  "SA19nagsaliu:33": "praṇipatya kiṃ karomīti cet- śālistambamiti sūtrasya upanibaddhaśāstrakārikāṃ pravakṣyāmi /",
  "SA19nagsaliu:34": "ityuktam /",
  "SA19nagsaliu:35": "tatra anantācintyaguṇyo hi ityanena svārthasampattirdarśitā /",
  "SA19nagsaliu:36": "karuṇātmaka ityanena parārthasampattiruktā /",
  "SA19nagsaliu:37": "sambuddhaṃ iti buddho hi (adhigatārthatvāt)",
  "SA19nagsaliu:38": "sarvajña eva /",
  "SA19nagsaliu:39": "'anantācintyaguṇyaṃ hi' ityanena rāgādirahitatvam,",
  "SA19nagsaliu:40": "kleśopakleśānāmaguṇānāṃ guṇavirodhatvāt /",
  "SA19nagsaliu:41": "tasmāt tādṛśaṃ sarvajñaṃ viraktaṃ sambuddhaṃ karuṇātmaka iti yaḥ sarvaṃjānan vītarāgaḥ,",
  "SA19nagsaliu:42": "sa ācāryamuṣṭerabhāvād aparān yathāvagataṃ dharmaṃ diśati /",
  "SA19nagsaliu:43": "anena tu parahitakāritvāt parārthopasampadā diṣṭā /",
  "SA19nagsaliu:44": "evaṃ svaparārthopasampannaṃ taṃ sambuddhaṃ praṇamāmi /",
  "SA19nagsaliu:45": "tathāpi, vivakṣitapadasya vidyamānatvād vivakṣuṇā kimiṣyate?",
  "SA19nagsaliu:46": "iti praśnaḥ /",
  "SA19nagsaliu:47": "uttaraṃ - pravakṣyāmi /",
  "SA19nagsaliu:48": "kiṃ vakṣyāmi?",
  "SA19nagsaliu:49": "ucyate - śālistambasūtropanibaddha-śāstra-kārikām /",
  "SA19nagsaliu:50": "śāstraṃ racayitum ādau sambandha-prayojana-abhidhānābhidheyacatuṣṭayaṃ kiṃ na nirvacanīyam?",
  "SA19nagsaliu:51": "atra tadabhāvāt tadārambhaṇam anucitam /",
  "SA19nagsaliu:52": "asambaddhāditvāt pramattapralāpavad ityanārambhaṇīyamiti dharmaḥ /",
  "SA19nagsaliu:53": "śāstramiti dharmī /",
  "SA19nagsaliu:54": "dharmadharmisāmānyaṃ hi pakṣaḥ /",
  "SA19nagsaliu:55": "asambaddhāditvāditi hetuḥ /",
  "SA19nagsaliu:56": "avabodhakatvāt hetuḥ,",
  "SA19nagsaliu:57": "hetvarthasya tu avabodhakatvāt /",
  "SA19nagsaliu:58": "tasmāt asambandhāditvādanārambhaṇīyamiti /",
  "SA19nagsaliu:59": "pramattapralāpavaditi upamā /",
  "SA19nagsaliu:60": "evaṃ vādine ucyate - asambandhāditvāditi yaduktaṃ ityuktahetorasiddham uktāyām atroktau sambandhādayaścatvāraḥ santyeva /",
  "SA19nagsaliu:61": "te ca katame?",
  "SA19nagsaliu:62": "ucyate - śālistambasūtropanibaddha-śāstrakārikāyāḥ vakṣyamāṇatvād atra sambandhaḥ syād eva /",
  "SA19nagsaliu:63": "śālistambasūtramiti tīrthikādyanyeṣu granthaviśeṣaṇatayā anupalabdhatvāt śāstramidaṃ buddhasambaddham /",
  "SA19nagsaliu:64": "tasmāt hetvaertho 'siddha eva /",
  "SA19nagsaliu:65": "sambandhabhāvaśca prayojanasyāpyabhāve nāsti /",
  "SA19nagsaliu:66_0": "tasmāduktam atra prayojanam - hetupratyayārthāvagamārthaṃ pudgala-nairātmya-dharmanairātmya-grāhya-grāhakābhāvāva",
  "SA19nagsaliu:66_1": "gamāt kleśajñeyāvaraṇaṃ vibhajya anuttara-samyaksaṃbuddhopalabdhiḥ atra prayojanamastyeva /",
  "SA19nagsaliu:67": "tasmāt saprayojanatvāt cikitsādiśāstravad viracanīyameva /",
  "SA19nagsaliu:68": "yadyad sārthakaṃ tat tat tu viracanīyam /",
  "SA19nagsaliu:69": "yathā cikitsādiśāstravad bhūtatvād upamāsiddhiṃ vakṣyāmi /",
  "SA19nagsaliu:70": "asyābhidhānena śālistambopamayā ādhyātmika-bāhya-pratītyasamutpāda-samupayogād anenābhidhānena śālistambamiti cāpi bhavati /",
  "SA19nagsaliu:71": "tasmādapi artho 'siddha eva /",
  "SA19nagsaliu:72_0": "abhidheyamiti pratītyasamutpādasya dvādaśāṅgasya sapratyayasya pṛthaktaḥ yathākramaṃ",
  "SA19nagsaliu:72_1": "lakṣaṇavyavasthāpanāt kartrādīn ahetūn pratikūlahetūn ca vihāya kleśopakleśa prahāṇāt",
  "SA19nagsaliu:72_2": "samyagjñānam utpādya anuttaradharmakāyopalambhād idamabhidheyamapyastyeva /",
  "SA19nagsaliu:73": "tasmācca hetvartho 'siddha eva /",
  "SA19nagsaliu:74": "tasmāt cikitsādiśāstravad idaṃ śāstraṃ sambandhādisamanvitatvād,",
  "SA19nagsaliu:75": "ārambhaṇīyameva/",
  "SA19nagsaliu:76": "ārambhaṇīyamiti dharmaḥ /",
  "SA19nagsaliu:77": "śāstramiti ca dharmī /",
  "SA19nagsaliu:78": "dharmadharmisādhāraṇo hi pakṣaḥ /",
  "SA19nagsaliu:79": "atra dharmabhāvāddharmī chatrīvat /",
  "SA19nagsaliu:80": "tathā satyapi śāstramārabdhuṃ praṇāmakaraṇaṃ nirarthakam,",
  "SA19nagsaliu:81": "prayojanābhāvāt,",
  "SA19nagsaliu:82": "kākadantaparīkṣādiśāstravat ityasya hetvarthasya siddhatvaṃ darśayitumucyate -",
  "SA19nagsaliu:83": "śāstrārambhaṇāya śāstṛpūjā kṛtā /",
  "SA19nagsaliu:84": "kimarthamiti cet,",
  "SA19nagsaliu:85": "śāstre tatra ca gauravotpādahetubhūtatvād,",
  "SA19nagsaliu:86": "dharmaśravaṇe jātagauravāṇāṃ śravaṇa-cintana-bhāvanāsu gauravaṃ bhavati /",
  "SA19nagsaliu:87": "ajātagauravāṇāṃ tu abhūtatvād hetvarthe ca siddha eva /",
  "SA19nagsaliu:88": "api śiṣṭācāra-nayapradarśanārthaṃ śāstrārambhe śāstuḥ pūjā kṛtā /",
  "SA19nagsaliu:89": "ayaṃ tu sajjanaviduṣām ācāro 'sti /",
  "SA19nagsaliu:90": "yadā kaścit prayojanārambhaṇamavatarati prathamam iṣṭadevaṃ praṇamya viśiṣṭaprayojanaṃ praviśati,",
  "SA19nagsaliu:91": "abhīṣṭārtho 'ciraṃ sidhyati,",
  "SA19nagsaliu:92": "tasmād anenāpi śāstrakāreṇa tāmeva sadācāranītim anusaratā śāstrārambhaṇe svaśāsturguṇābhidhānapūrvakaṃ praṇāmaṃ kṛtvā śāstravyākhyānāvatārād atra prayojanamastyeva /",
  "SA19nagsaliu:93": "ucyate - śāstrārambhe śāstre praṇāmakaraṇam na niṣphalam śāstari śāstreṣu ca gauravotpādahetvartham, nānyathā /",
  "SA19nagsaliu:94": "tataḥ śāstrārambhe śāstuḥ pūjanaṃ vyavasthitameva /",
  "SA19nagsaliu:95": "tasmācca paraiḥ śāstrādau praṇāmakaraṇaṃ niṣprayojanam iti kimucyate?",
  "SA19nagsaliu:96": "taddhetorasiddhatāṃ darśayitum kathitam /",
  "SA19nagsaliu:97": "śāstram ārabdhuṃ praṇāmakaraṇaṃ tu cikitsādiśāstravat saprayojanam eva,",
  "SA19nagsaliu:98": "na ca kākadantaparīkṣāvat /",
  "SA19nagsaliu:99": "svaśāstāraṃ praṇamya śālistambasūtropanibaddhāṃ śāstrakārikāṃ pravakṣyāmīti ukte /",
  "SA19nagsaliu:100": "katamā ca sā iti cet - munī rājagṛhasyaiva ityādi kathitam rājagṛhaṃ tu rājño gṛham rājaprasāda ityarthaḥ /",
  "SA19nagsaliu:101": "gṛdhranāmakaparvate iti tu gṛdhrakūṭaparvate /",
  "SA19nagsaliu:102": "tasmādeva saṃgītisūtre 'evaṃ mayā śrutam ityuktam /",
  "SA19nagsaliu:103": "kasmācchrutamiti /",
  "SA19nagsaliu:104": "tasmāduktam /",
  "SA19nagsaliu:105": "bhagavataḥ ekasmin samaye iti ekasmin samaye /",
  "SA19nagsaliu:106": "bhagavān tu bhagnavān iti bhagavān /",
  "SA19nagsaliu:107": "kiṃ bhagnavān iti cet /",
  "SA19nagsaliu:108": "tasmāduktam māracatuṣṭayam /",
  "SA19nagsaliu:109": "kleśa-skandha-devaputra-mṛtyavo mārā ityākhyātāḥ /",
  "SA19nagsaliu:110": "kathaṃ bhagnā iti?",
  "SA19nagsaliu:111": "ucyate - pratipakṣajñānopalabdheḥ /",
  "SA19nagsaliu:112_0": "darśana-bhāvanā-mārgāvatāranayena catuḥ smṛtyupasthānādisaptatriṃśadbodhipākṣikadharmabhāvanākrameṇa",
  "SA19nagsaliu:112_1": "caturāryasatyabhāvanāvibhāvanatayā skandhatathatāparijñānena anitya-duḥkha-śūnya-nairātmyādīnām",
  "SA19nagsaliu:112_2": "aviparīta-jñānānvitatvāt pudgaladharmayornairātmya-grāhyagrāhakābhāva-kalpanād 'idaṃ",
  "SA19nagsaliu:112_3": "dhātutrayamapi cittamātram' iti avagamāt kleśajñeyāvaraṇa-rahitadvāreṇa kleśā bhagnāḥ /",
  "SA19nagsaliu:113": "nitya-sukha-śuci-sātmyāviparyāsacatuṣṭayādirahitaḥ anuttaradharmakāya saṃyukto 'pratiṣṭhita nirvāṇopalabdheḥ skandhaṃ mṛtyumārañca jayati /",
  "SA19nagsaliu:114_0": "sarvadharmān māyā-marīci-gandharvanagara-nirmāṇa-pratibimba-pratiśrutka-alātacakra-svapnavat",
  "SA19nagsaliu:114_1": "svavabodhāt saṃkleśālayavijñāna-vāsanā-malāpagatatvācca abhūtasaṃkalpān samucchidya",
  "SA19nagsaliu:114_2": "mahāmaitryādi-bāṇākṣepeṇa sasainyaṃ makaradhvajaṃ prahṛtya devaputramāraṃ parājayata /",
  "SA19nagsaliu:115": "evaṃ caturmārabhañjanād bhagavān iti /",
  "SA19nagsaliu:116": "punaścoktam -",
  "SA19nagsaliu:117": "caturmārāribhagnatvād bhavatrayasamudgata-",
  "SA19nagsaliu:118": "bhāvyatītaparijñānād bhavastho bhagavāniti /",
  "SA19nagsaliu:119": "tādṛśo bhagavān rājagṛhe gṛdhrakūṭaparvate viharatisma /",
  "SA19nagsaliu:120": "kimartha tannagaraṃ rājagṛhamiti cet /",
  "SA19nagsaliu:121": "ucyate - tannagaraṃ pūrvaṃ kuśīnagaram ityākhyātam /",
  "SA19nagsaliu:122": "yadā tannagare kupitairamānuṣaiḥ punaḥ punaragniḥ kṣiptastadā rājāvagatya ādiśat,",
  "SA19nagsaliu:123": "jñānino nāgarikāḥ /",
  "SA19nagsaliu:124": "adya prabhṛti yasya gṛhaṃ prathamaṃ agninā dahyate,",
  "SA19nagsaliu:125": "sa śītavanaṃ mahāśmaśānaṃ gatvā gṛhaṃ nirmāya vased ityājñātavān /",
  "SA19nagsaliu:126": "tataśca karmapratyayavaśena ādau rājaprāsādo 'gniṃ prāptaḥ /",
  "SA19nagsaliu:127": "tato rājā amātyānāhūyādiśat - jñānina amātyāḥ jānantu evaṃ,",
  "SA19nagsaliu:128": "mayaiva tannayaprajñāpāt mayaiva tadatikramo mayi na śobhate, anayatvāt /",
  "SA19nagsaliu:129": "jñānino mantriṇaḥ /",
  "SA19nagsaliu:130": "śītavane mahāśmaśānamadhye rājaprāsādo nirmīyatām (ahaṃ)",
  "SA19nagsaliu:131": "tatra gatvā vatsyāmi /",
  "SA19nagsaliu:132": "tato rājño vacanamātreṇa sarvaistathā kṛtam /",
  "SA19nagsaliu:133": "tadā prathamaṃ rājā tatra gatvā uvāsa /",
  "SA19nagsaliu:134": "tataḥ parairuṣitatvād rājagṛham iti nāmopacaritam /",
  "SA19nagsaliu:135": "tatra rājagṛha-mahānagarasya pūrvottarasīmāyāṃ gṛdhrakūṭanāmaka parvate 'sti /",
  "SA19nagsaliu:136": "yasya parvatasya śikharo gṛdhraśirovat sa gṛdhrakūṭaparvata ityucyate /",
  "SA19nagsaliu:137": "athavā pāpena māreṇa gṛdhrākāramabhinirmāya bhagavaccīvaraharaṇārambhe bhagavato 'dhiṣṭhānenā - sāmarthyāt tatraiva nikṣiptaṃ,",
  "SA19nagsaliu:138": "taccīvaram adyāpi pāṣāṇībhūya catuṣpuṭitacīvaramiva avatiṣṭhate /",
  "SA19nagsaliu:139": "tadupalakṣitaḥ parvato gṛdhrakūṭa ityucyate /",
  "SA19nagsaliu:140": "muniḥ tadgṛdhrakūṭaparvate viharatisma /",
  "SA19nagsaliu:141": "kimekākī eva? ucyate /",
  "SA19nagsaliu:142": "na, bhikṣūṇāṃ bodhisattvānāṃ saṃghaiḥ sārdhaṃ vyavasthitaḥ /",
  "SA19nagsaliu:143": "bhikṣūṇāṃ arthāt bhikṣusārdhamardhatrayodaśabhiḥ mahatā bhikṣusaṅghena bodhisattvānāṃ ca iti tu saṃbahulaiśca bodhisattva-mahāsattvaiḥ sārdham /",
  "SA19nagsaliu:144": "vyavasthitastu utthāna-saṃcakramaṇa-vyavasthiti-śayanādi-caturvidha-caryayā vyavasthitaḥ /",
  "SA19nagsaliu:145": "ko 'sā viti? muniḥ /",
  "SA19nagsaliu:146": "munistu kāya-vāk-cittairmaunitvāt /",
  "SA19nagsaliu:147": "kāya-vāk-cittāpravṛttermuniḥ /",
  "SA19nagsaliu:148": "kutra na pravartate?",
  "SA19nagsaliu:149": "tasmāduktam /",
  "SA19nagsaliu:150": "kāya-vākcittaduścarite na pravartata ityartho darśitaḥ /",
  "SA19nagsaliu:151": "atra maunitvān muniḥ /",
  "SA19nagsaliu:152": "yuktārthārthāya daṇḍivaditi /",
  "SA19nagsaliu:153": "api ca - kimarthaṃ sthāna-kāla-parivāra-nirdeśaḥ?",
  "SA19nagsaliu:154": "ucyate - cakravartirājasādharmyāt /",
  "SA19nagsaliu:155": "cakravartirājānām ācārastvevamākhyātaḥ -",
  "SA19nagsaliu:156": "yadā brāhmaṇeṣu gṛhastheṣu ca anugrahādi kṛtaṃ tadā nivāsa-sthānaṃ grāma-nagarādi,",
  "SA19nagsaliu:157": "yatra sthitvā tatkāryaṃ,",
  "SA19nagsaliu:158": "sthānaṃ nirucyate /",
  "SA19nagsaliu:159": "kasmin sthāne? amuke /",
  "SA19nagsaliu:160": "ādhipatyaṃ pradarśayituṃ amātyādibhiḥ sārdham iti/",
  "SA19nagsaliu:161": "kālastu pūrvāparāhṇakālaḥ /",
  "SA19nagsaliu:162": "kāniti? brāhmaṇa-gṛhasthādīn /",
  "SA19nagsaliu:163": "tasmāt bhagavato 'pi anuttaradharmacakravartirājatvāt sthāna-kāla-pārivārādaya uktāḥ /",
  "SA19nagsaliu:164": "kutreti? rājagṛhe /",
  "SA19nagsaliu:165": "ekasmin samaye tu prātaḥ kāle /",
  "SA19nagsaliu:166": "kaiścit sārdhamiti?",
  "SA19nagsaliu:167": "sārdhatrayodaśaśataiḥ bhikṣubhiḥ bodhisattvaiśca /",
  "SA19nagsaliu:168": "kāniti bhikṣūn /",
  "SA19nagsaliu:169": "kimuktamiti?",
  "SA19nagsaliu:170": "śālistambakasūtram /",
  "SA19nagsaliu:171": "punaścoktam -",
  "SA19nagsaliu:172": "kutra kaiścit samaṃ kvāpi kasmāt kasmai ca deśitam /",
  "SA19nagsaliu:173": "upadiśya ca tānyante ānandapadamīritam /",
  "SA19nagsaliu:174": "śālistambaṃ vilokya ca ityādi /",
  "SA19nagsaliu:175": "śālistambaṃ vilokya dṛṣṭvā ityarthaḥ /",
  "SA19nagsaliu:176": "hetupratyayasaṃbhūtam iti hetupratyayajanitam /",
  "SA19nagsaliu:177": "tadutpādaka īśvarādiḥ ko 'pi anyo nāstītyabhiprāyaḥ / api coktam -",
  "SA19nagsaliu:178": "bījāderatiriktaṃ hi nānyad heturitīryate /",
  "SA19nagsaliu:179": "pratyakṣādiviruddhatvād /",
  "SA19nagsaliu:180": "bījādaṅkurādi janyate,",
  "SA19nagsaliu:181": "īśvara-pradhāna-svabhāva-kālādirna hetuḥ /",
  "SA19nagsaliu:182": "pratyakṣānumānābhyām anupalabhyamānatvād ākāśotpalavat /",
  "SA19nagsaliu:183": "hetupratyayajaṃ tadvad dvādaśāṅgakramodgatam /",
  "SA19nagsaliu:184": "pratītyamiti yaḥ paśyet / ityuktam /",
  "SA19nagsaliu:185": "hetupratyayābhyāṃ janito dharmaḥ pratītyasamutpādaḥ,",
  "SA19nagsaliu:186": "dvādaśāṅgaḥ bhikṣurbhikṣuṇī anyo vā yaḥ kaścit kṛtādikaṃ ahetu-pratikūlahetu-virahitaṃ paśyati, sa",
  "SA19nagsaliu:187": "dharmaṃ buddhaṃ ca paśyati /",
  "SA19nagsaliu:188": "ityuktvā nāyako bhikṣūn tūṣṇīṃ bhāvamavasthitaḥ /",
  "SA19nagsaliu:189": "aṣṭāṅgamāryadharmaṃ phaladharmādhigamasvabhāvatāṃ saskandhanirvāṇaṃ aśeṣa skandhābhidhānamapi ca yathāvat paśyati ityuktvā bhagavāṃstūṣṇīṃ bhāvamavasthitaḥ /",
  "SA19nagsaliu:190": "tadā ityādi tu bhikṣuśāriputro bodhisattvaṃ maitreyam upasaṃkramyedaṃ paryapṛcchat /",
  "SA19nagsaliu:191": "ityuktvā iti bhagavataḥ śāriputreṇa yatsūtraṃ śrutaṃ tad bhikṣūn uktvā upadiśya /",
  "SA19nagsaliu:192": "nāyaka iti vividhopāyanayena sattvānām nayanatvān nāyakaḥ /",
  "SA19nagsaliu:193": "tūṣṇīṃbhāvamavasthitaḥ samādhiṃ samāpadya viharati sm ityadhivacanam /",
  "SA19nagsaliu:194": "bhikṣuḥ śāriputraḥ śrutvā ityuvāca bhikṣuḥ iti - kleśabhañjanād bhikṣuḥ /",
  "SA19nagsaliu:195": "śāriputraḥ śrutvā iti tu bhagavataḥ śrutvā /",
  "SA19nagsaliu:196": "sūtre tadāyuṣmān śāriputro maitreyo bodhisattvo mahāsattvo yatretyādinā deśitavān /",
  "SA19nagsaliu:197": "gatvā maitreyasannidhau tu yatra bodhisattvo maitreyo dine sadāvasthitaḥ,",
  "SA19nagsaliu:198": "tatra gatvā,",
  "SA19nagsaliu:199": "ubhau śilātale upaviśatām /",
  "SA19nagsaliu:200": "athāyuṣmān śāriputro maitreyaṃ bodhisattvametadavocat -",
  "SA19nagsaliu:201": "tathāgate 'dya maitreya uktyarthaṃ na vibhajya ca /",
  "SA19nagsaliu:202": "tṛṣṇīṃbhāve sthite cātra tadartho gamyate katham / ityuktam /",
  "SA19nagsaliu:203": "adya maitreya ityuktvā bhikṣūn bhagavān śālistambopamādeśanayā yaduktam - maitreya/",
  "SA19nagsaliu:204": "sugatoktasūtrāntārthaḥ katamaḥ?",
  "SA19nagsaliu:205": "bhagavatāpyartho na vibhaktaḥ /",
  "SA19nagsaliu:206": "sarvajñagocara-viṣayāṇāmapi sarvaśrāvaka-pratyekabuddha-viṣayātikrāntatvāt pratītyasamutpādaḥ katamaḥ?",
  "SA19nagsaliu:207": "dharmaḥ katamaḥ?",
  "SA19nagsaliu:208": "buddhaḥ katamaḥ?",
  "SA19nagsaliu:209": "ityādi apṛcchat /",
  "SA19nagsaliu:210": "ayameva sūtrakāreṇa sūtrasambandha uktam -",
  "SA19nagsaliu:211": "kiṃ pratītyaṃ ca dharmaḥ kaḥ buddho 'pi katamastathā / ityuktam /",
  "SA19nagsaliu:212": "kathaṃ ca pratītyasamutpādaṃ paśyan dharmaṃ paśyati /",
  "SA19nagsaliu:213": "dharmaṃ paśyan buddhaṃ paśyati? iti tu",
  "SA19nagsaliu:214": "pratītyaṃ tu kathaṃ dṛṣṭvā dharmaṃ buddhaṃ ca paśyati /",
  "SA19nagsaliu:215": "sandeho me 'tra brūhīti ūce śārisuto 'jitam /",
  "SA19nagsaliu:216": "sthaviraśāriputraḥ tatsandehotpādād ajitamāha /",
  "SA19nagsaliu:217": "ajitastu maitreyaḥ /",
  "SA19nagsaliu:218": "kiṃ viśeṣaṇako maitreyaḥ?",
  "SA19nagsaliu:219": "bhāvātmikā hi maitrī syān maitreyo 'brūta nirṇayam /",
  "SA19nagsaliu:220": "maitrī samādhyanvitatvāt supratiṣṭhatvāt maitrī bhāvātmikā /",
  "SA19nagsaliu:221": "nirṇayamiti tu niścayaḥ /",
  "SA19nagsaliu:222": "abrūteti udīritavān /",
  "SA19nagsaliu:223": "kamiti cet? śāriputram /",
  "SA19nagsaliu:224": "kimuktamiti cet anna bhagavatā ityādi uktam /",
  "SA19nagsaliu:225": "yo bhikṣavaḥ pratītyasamutpādam ityādi /",
  "SA19nagsaliu:226": "katama pratītyasamutpādo nāma /",
  "SA19nagsaliu:227": "yadidam - avidyāpratyayāḥ saṃskārāḥ /",
  "SA19nagsaliu:228": "saṃskārapratyayaṃ vijñānam /",
  "SA19nagsaliu:229": "vijñānapratyayaṃ nāmarūpam /",
  "SA19nagsaliu:230": "nāmarūpapratyayaṃ ṣaḍāyatanam /",
  "SA19nagsaliu:231": "ṣaḍāyatanapratyayaḥ sparśaḥ /",
  "SA19nagsaliu:232": "sparśapratyayā vedanā /",
  "SA19nagsaliu:233": "vedanāpratyayā tṛṣṇā/",
  "SA19nagsaliu:234": "tṛṣṇāpratyayamupādānam /",
  "SA19nagsaliu:235": "upādānapratyayo bhavaḥ /",
  "SA19nagsaliu:236": "bhavapratyayā jātiḥ /",
  "SA19nagsaliu:237": "jātipratyayaṃ jarāmaraṇam /",
  "SA19nagsaliu:238": "jarāmaraṇapratyayāḥ śoka-parideva-duḥkha-daurmanasyopāyāsāḥ sambhavanti /",
  "SA19nagsaliu:239": "evamasya kevalasya mahato duḥkhaskandhasya samudayo bhavati /",
  "SA19nagsaliu:240": "ayamucyate pratītyasamutpādo bhagavatā /",
  "SA19nagsaliu:241": "tatra pratītyasamutpādo nāma sahetukaḥ sapratyayo nāhetuko nāpratyayaḥ /",
  "SA19nagsaliu:242": "tasmāt pratītyasamutpāda ityucyate /",
  "SA19nagsaliu:243": "api ca - avidyādibhavāṅgādīnām ayaṃ sambhavakramaḥ kathamavagantavyaḥ?",
  "SA19nagsaliu:244": "lakṣaṇaṃ katamat?",
  "SA19nagsaliu:245": "karma ca katamad iti cet? ucyate /",
  "SA19nagsaliu:246": "tatra pratītyasamutpādo dvābhyāṃ kāraṇābhyāmutpanno 'vagantavyaḥ /",
  "SA19nagsaliu:247": "katamābhyāṃ dvābhyām?",
  "SA19nagsaliu:248": "ucyate?",
  "SA19nagsaliu:249": "hetūpanibandhataḥ pratyayopanibandhataśca /",
  "SA19nagsaliu:250": "sa ca pratītyasamutpādo bāhya ādhyātmikaśca pṛthaktvād dvividho vyavasthāpitaḥ /",
  "SA19nagsaliu:251": "kathamiti? ucyate /",
  "SA19nagsaliu:252": "” bījādaṅkurotpādāt phalotpādaparyantam /",
  "SA19nagsaliu:253": "bīje sati aṅkuraḥ prādurbhavati phalaprādurbhāvaśca /",
  "SA19nagsaliu:254": "asati ca bīje aṅkurānutpādāt,",
  "SA19nagsaliu:255": "na hi phalotpāda iti /",
  "SA19nagsaliu:256": "bījasya naivaṃ bhavati ahamaṅkuramabhinirvartayāmīti /",
  "SA19nagsaliu:257": "aṅkurasyāpi naivaṃ bhavati ahaṃ bījenābhinirvartita iti /",
  "SA19nagsaliu:258": "evaṃ yāvat puṣpasyāpi naivaṃ bhavati phalamabhinirvartayāmīti /",
  "SA19nagsaliu:259": "phalasyāpi naivaṃ bhavati ahamaṅkura-puṣpābhyām abhinirvartita iti /",
  "SA19nagsaliu:260": "atha punarbīje sati aṅkurāt phalaparyantaṃ prādurbhavati /",
  "SA19nagsaliu:261": "evaṃ bāhyapratītyasamutpādaḥ pratyayopanibandho draṣṭavyaḥ /",
  "SA19nagsaliu:262": "bāhyapratītyasamutpādaḥ pratyayopanibandhaḥ kathaṃ draṣṭavyaḥ? ucyate /",
  "SA19nagsaliu:263": "ṣaṇṇāṃ dhātūnāṃ samavāyāt /",
  "SA19nagsaliu:264": "katameṣāṃ ṣaṇṇāṃ dhātūnāmiti /",
  "SA19nagsaliu:265": "yadidaṃ pṛthivyādi ca kālaśca /",
  "SA19nagsaliu:266": "evaṃ bāhyapratītyasamutpādaḥ pratyayopanibandho draṣṭavyaḥ /",
  "SA19nagsaliu:267": "bījaṃ pṛthivyādau kiṃ hitaṃ kṛtvā hetoḥ pratyayaṃ matamiti /",
  "SA19nagsaliu:268": "pṛthivyādi tu saṃdhāraṇamityādi,",
  "SA19nagsaliu:269": "snehanaṃ,",
  "SA19nagsaliu:270": "pācanaṃ,",
  "SA19nagsaliu:271": "nirharaṇam,",
  "SA19nagsaliu:272": "anāvaraṇaṃ pariṇāmanāṃ ca kramaśaḥ karoti /",
  "SA19nagsaliu:273": "asatsveṣu na bhavati /",
  "SA19nagsaliu:274": "yadāvikalo bhavati,",
  "SA19nagsaliu:275": "tataḥ sarveṣāṃ samavāyād tadbhavati /",
  "SA19nagsaliu:276": "pṛthivyādau rnaivaṃ bhavati vayaṃ bījasaṃdhāraṇādi karomīti /",
  "SA19nagsaliu:277": "bījasyāpi naivaṃ bhavati ahaṃ eteṣāṃ pratyayena saṃdhāraṇādi kāryeṇa hitaṃ karomi /",
  "SA19nagsaliu:278": "atha punaḥ pṛthivyādiṣu satsu bījādaṅkurādi prādurbhavati,",
  "SA19nagsaliu:279": "asatsu ca na bhavati /",
  "SA19nagsaliu:280": "tasmādeva sūtrakāreṇa uktam /",
  "SA19nagsaliu:281": "dvādaśāṅgamavidyādimaraṇāntaṃ yathākramam /",
  "SA19nagsaliu:282": "ityādi / bhavāṅgo yeṣāmavidyādimaraṇāntam asti,",
  "SA19nagsaliu:283": "te avidyādi maraṇaparyantāḥ /",
  "SA19nagsaliu:284": "tasmāttarhi bhavantyeva duḥkhaskandhā hi kevalam /",
  "SA19nagsaliu:285": "tasmād iti tu avidyādi kramaśaḥ prādurbhavati /",
  "SA19nagsaliu:286": "duḥkhaskandhastu duḥkha-samūhaḥ /",
  "SA19nagsaliu:287": "kevalamiti ātmātmīyaviyuktaḥ /",
  "SA19nagsaliu:288": "bhavati iti tu utpadyate /",
  "SA19nagsaliu:289": "dharmaścāṣṭāṅgiko mārgaḥ phalaṃ nirvāṇamucyate / ityuktam /",
  "SA19nagsaliu:290": "dharmastu svalakṣaṇadhāraṇād dharmaḥ /",
  "SA19nagsaliu:291": "aṣṭāṅgamārga iti tu mithyādṛṣṭi-mithyāsaṃkalpa-mithyāvāk-mithyākarmānta-mithyājīva-mithyāvyāyāma-mithyā-smṛti-mithyāsamādhayaḥ /",
  "SA19nagsaliu:292": "tatra mithyādṛṣṭiriti mithyādarśanam /",
  "SA19nagsaliu:293": "pañcadṛṣṭayastu satkāya-anta-dṛṣṭi-śīla-mithyāśceti /",
  "SA19nagsaliu:294": "etāḥ sarvā api mithyāśravaṇacintanādiṣu praviṣṭāḥ /",
  "SA19nagsaliu:295": "tasmāt kudṛṣṭitvāt mithyā mārgācaraṇena aniṣṭavipākābhinirvartitatvāt hetu-karma-phalāni apavādāropākāreṇa praviṣṭatvān mithyādṛṣṭiriti /",
  "SA19nagsaliu:296": "tatpratikūlatvāt samyakdṛṣṭiḥ mārgāṅga eva vyavasthāpitā /",
  "SA19nagsaliu:297": "yoniśaḥ sthita-samyakśravaṇa-cintanādayaḥ śraddhāpūrvagatvāt hetu-phala-satya-ratna-karmaphaladi-bhāvadarśanaṃ hi samyakdṛṣṭiḥ /",
  "SA19nagsaliu:298": "samyakmārgopayogād abhīṣṭaphalābhinirhāratvād anitya-duḥkha-śūnya-nairātmyā-dyākāreṇa praviṣṭa tvāt samyakdṛṣṭiriti /",
  "SA19nagsaliu:299": "tatra mithyāsaṃkalpaḥ-saṅkalpa-viparyayaḥ /",
  "SA19nagsaliu:300": "saṅkalpo gocara-viṣayālambanānām adhivacanam /",
  "SA19nagsaliu:301": "gocaramiti ṣaḍviṣayā rūpādayaḥ /",
  "SA19nagsaliu:302": "mithyeti viparyāsaḥ /",
  "SA19nagsaliu:303": "nitya-sukha-śuci-ātmādyākārālambanād rāga-dveṣa-mohavṛddheḥ mithyāsaṃkalpaḥ /",
  "SA19nagsaliu:304": "tadviparītaḥ samyaksaṃkalpaḥ /",
  "SA19nagsaliu:305": "samyaṅnāma aviparyāsaḥ /",
  "SA19nagsaliu:306": "saṃkalpastu kriyā,",
  "SA19nagsaliu:307": "cintanaṃ ca idamidaṃ kariṣya iti ādau citte nidhāya kāya-vāk-citta-caryākuśalaḥ,",
  "SA19nagsaliu:308": "rāga-dveṣa-moha-rahita-svabhāvaḥ,",
  "SA19nagsaliu:309": "anitya-duḥkha-śūnya-nairātmyādisu niyojito yo yoniśomana sikārayogaḥ (sa)",
  "SA19nagsaliu:310": "samyaṅmārgāṅgam ityucyate /",
  "SA19nagsaliu:311": "mithyāvāgiti durvacanam /",
  "SA19nagsaliu:312": "svaparavisaṃvādākārapravṛttā yā vāk sā mithyāvāk /",
  "SA19nagsaliu:313": "rāga-dveṣa-mohādyākārasambaddhatvād ātmastuti-parapaṃsana-svabhāvena pravṛttā,",
  "SA19nagsaliu:314": "caturvidha-vāgdoṣamiśritā samyak-satya-tathatā-sarvadharmaprahīṇā,",
  "SA19nagsaliu:315": "rāja-caura-strī-gṛhastha-janakathāsvarūpā tuccha-vyarthatā-bahulā sarvāryajana-ninditatvān mithyāvāg ityucyate /",
  "SA19nagsaliu:316": "tatpratikūlatvāt svaparāvisaṃvādākārā rāga-dveṣa-mohādi-rahita-svabhāvā,",
  "SA19nagsaliu:317": "caturvidhavāgdoṣarahita-tvāt satya-samyak-tathatānusāriṇī,",
  "SA19nagsaliu:318": "catuḥsatyānukūlakaraṇā,",
  "SA19nagsaliu:319": "sarvakuśaladharmasaṃgrahā hita-paricchinna-svarūpatvād ātmastuti-parapaṃsanavihīnā anitya-duḥkha-śūnya(tā)",
  "SA19nagsaliu:320": "-nairātmyādi-rūpeṇa pravṛtteḥ sarvārya janāvisaṃvādinī samyaṅmārgānusāritvāt samyagvāg ityucyate /",
  "SA19nagsaliu:321": "mithyā-karmānto viparītakarmakaraṇam /",
  "SA19nagsaliu:322_0": "karmeti kāya-vāk-citta-duṣkṛta-bījavapanād akṣayavipākaphalābhinirvartita-svabhāvākuśala-karmānta-kāritvāt",
  "SA19nagsaliu:322_1": "kṣārādidoṣasaṃsṛṣṭakukṣetre kubījavapanavad anabhīṣṭavipākābhi-nirvartitatvāt paṃsanīyaḥ",
  "SA19nagsaliu:322_2": "karmāntastu mithyākarmānta ityucyate /",
  "SA19nagsaliu:323": "karmarati-nidrārati-vādaratyādi-svabhāvaṃ mithyākarma ityucyate /",
  "SA19nagsaliu:324": "svaparāspṛṣṭa duḥkhapratiṣṭhādhārasvabhāvam,",
  "SA19nagsaliu:325": "tadviruddhatvāt samyakkarmāntaḥ /",
  "SA19nagsaliu:326": "aviparītakarmakṛttvāt kāya-vāk-citta-sukṛtabījavapanāt satkṣetrasadṛśasukṛtakarmakṣetre 'bhīṣṭavipākābhinirvartita-vidhi-pravṛtteḥ,",
  "SA19nagsaliu:327": "anitya-duḥkha-śūnya(tā)",
  "SA19nagsaliu:328": "-nairātmyādi-svarūpeṇa pravṛtteḥ,",
  "SA19nagsaliu:329": "samyak karmānta-kāritvāt,",
  "SA19nagsaliu:330": "samyak karmāntaḥ,",
  "SA19nagsaliu:331": "sanmārgānusaraṇatvāt samyakmārga ityucyate /",
  "SA19nagsaliu:332": "mithyājīvastu viparītājīvaḥ /",
  "SA19nagsaliu:333_0": "kapaṭa-lapana-naiṣpeśikatva-naimittikatvena pravṛtya avipanna-kāya-vāgādyupajīvikayā",
  "SA19nagsaliu:333_1": "puruṣa-stryādi-nimittadeśanena astra-aśva-kāvya-cikitsāparīkṣā-saṃkhyā-gṛhasthaparīkṣā-kumāraparīkṣā-sāmudrika-lakṣaṇaparīkṣā-nimittajñānādau",
  "SA19nagsaliu:333_2": "svaparavisaṃvādarūpeṇa pravṛtteḥ tannayena cīvara-piṇḍādi-sādhanānuvṛttyā vihārastu",
  "SA19nagsaliu:333_3": "mithyājīva ityucyate /",
  "SA19nagsaliu:334": "tatpratikūlatvāt samyagājīvastu mārgāṅgamityucyate /",
  "SA19nagsaliu:335": "samyak tu vidyāviyukta-kāya-vāk-cittapravṛtyā cīvarādi-sādhanam,",
  "SA19nagsaliu:336": "tannayena ājīvaḥ samyagājīvānusaraṇatvāt svaparāvi-saṃvādasvarūpākāratvād āryamārgānuvartitvāt,",
  "SA19nagsaliu:337": "samyagājīvastu mārgasyāṅgameva vyavasthāpitaḥ /",
  "SA19nagsaliu:338": "mithyāvyāyāmaḥ-vyāyāmastu prayatnaḥ /",
  "SA19nagsaliu:339": "mithyā iti viparyāsaḥ /",
  "SA19nagsaliu:340": "asatkāya-vāk-citta-pracāraiḥ svaparāpakāro,",
  "SA19nagsaliu:341": "yuddhādiprajñaptiḥ,",
  "SA19nagsaliu:342": "dūtādigamanaṃ,",
  "SA19nagsaliu:343": "cāraḥ,",
  "SA19nagsaliu:344": "utpātaḥ,",
  "SA19nagsaliu:345": "nikṣepotkṣepāpohānapoha-sandhi-vidhinotpādaḥ,",
  "SA19nagsaliu:346": "kṣetra-vidyā-vyāpāra-rājyādi-svaparāpakāri-kāya-vāk-citta-pravṛtta-vividhākārārabdhāḥ kriyāḥ prayatnāśca mithyāvyāyāma ityucyante /",
  "SA19nagsaliu:347": "tadviruddhabhūtatvāt samyakvyāyāmaḥ /",
  "SA19nagsaliu:348": "samyak-vyāyāmastu mārgāṅgaeva vyavasthāpitaḥ /",
  "SA19nagsaliu:349": "yā kāyavākcittacaryāsvaparopakāra-mātrakuśalapravṛtyā āryamārgam anusarati sā samyagvyāyāmatvāt samyakvyāyāmaḥ /",
  "SA19nagsaliu:350": "sa mārgāṅgameva ucyate /",
  "SA19nagsaliu:351": "mithyā smṛtiriti kutsanīyā smṛtiḥ mithyāsmṛtiḥ /",
  "SA19nagsaliu:352": "smṛtistu smaraṇam /",
  "SA19nagsaliu:353": "iyam mithyā smṛtiścāpi bhūtatvān mithyāsmṛtiḥ /",
  "SA19nagsaliu:354": "kālatrayaviṣayeṣu pūrvahāsa-ānandānubhūta-rūpa-śabda-gandha-rasa-sparśādīn anusmaran anukathanam /",
  "SA19nagsaliu:355": "tatrāpi adhyavasāna-anurāga-pratighatādi-paridveṣatvāt svaparāpakārakāritvād,",
  "SA19nagsaliu:356": "abhīṣṭavipākasambaddhatvācca mithyā-nimitta-manasikārastu mithyāsmṛtiḥ /",
  "SA19nagsaliu:357": "tadviruddhatvāt samyak-smṛtistu mārgāṅgameva kathitā /",
  "SA19nagsaliu:358": "guṇānusmaraṇaṃ pūrvīkṛtya buddha-dharma-saṃgha-śīla-tyāga-devādyanusmaraṇaṃ samyaksmṛtiḥ mārgāṅgam eva ucyate /",
  "SA19nagsaliu:359": "samādhikāryaṃ-samādhistu dhyānam /",
  "SA19nagsaliu:360": "sarvathā samādhāya dhāraṇatvāt samādhiḥ /",
  "SA19nagsaliu:361": "sa tu mithyāpi san,",
  "SA19nagsaliu:362": "samādhirapi bhūtatvān mithyāsamādhiḥ mithyeti tu viparyayaḥ /",
  "SA19nagsaliu:363": "īśvara-svabhāva-kāla-pradhānādhyātmātmādyasatsu tatrālambanapūrvakaṃ yaccitta-spharaṇaṃ syāt,",
  "SA19nagsaliu:364": "api tu-rūpādi-bāhyavastūni anitya-duḥkha-śūnya-nairātmyākārīṇi nitya-sukha-śucyātma dṛṣṭayāditayā adhyavasīya teṣu ālambanapūrvakaṃ yaccittaspharaṇam,",
  "SA19nagsaliu:365": "sādhyavasāya pūrvakaṃ yaccittādhiṣṭhānaṃ tattu mithyāsamādhirityucyate /",
  "SA19nagsaliu:366": "tadviruddhaṃ cittādhiṣṭhānaṃ samyaksamādhirityucyate /",
  "SA19nagsaliu:367": "skandha dhātvāyatanātmātmīyatāśūnyādiṣu anitya-duḥkha-śūnya(tā)",
  "SA19nagsaliu:368": "-nairātmyādyākārapūrvakaṃ cittapratiṣṭhānam /",
  "SA19nagsaliu:369": "cittaikāgratā tu samyak samādhirityucyate /",
  "SA19nagsaliu:370": "sarvadharmasamatāpratipatteḥ samādhiḥ /",
  "SA19nagsaliu:371": "cittaikāgratā ekālambanatvañceti /",
  "SA19nagsaliu:372": "adhivacanam /",
  "SA19nagsaliu:373": "sa samyak-samādhirmārgāṅgameva ucyate /",
  "SA19nagsaliu:374": "evam yaḥ pratītyasamutpādaṃ paśyati sa dharmaṃ paśyati /",
  "SA19nagsaliu:375": "darśanādyaṣṭasetvaṅgaṃ hetudvādaśapūrvagam /",
  "SA19nagsaliu:376": "viśuddhātmā hi yaḥ paśyed dharmatathyaṃ sa paśyati /",
  "SA19nagsaliu:377": "phalaṃ tuṃ śrāmaṇyaphalam /",
  "SA19nagsaliu:378": "tatprāptistu sākṣātkaraṇam /",
  "SA19nagsaliu:379_0": "sarvasaṃkleśālaya-vijñānabījavāsanāmalāpagatatvād āśrayaparāvṛttimayaṃ manogocarācintyā-prameyaguṇamaṇyalaṅkṛtāyāḥ",
  "SA19nagsaliu:379_1": "svaparādhīnātmaka pratyātmavedyasarvasattvārthanirantarānābhoga kṛtātma-sarvaprapañcarahitāyāḥ",
  "SA19nagsaliu:379_2": "śamathavipaśyanā-yuganaddha-sarvadharma-tathatāyāḥ adhigamatvāt kleśa-jñeyāvaraṇagirigahvaravanamūla-vidahanasvabhāvatānuttarasamyak-saṃphalaṃ",
  "SA19nagsaliu:379_3": "śaikṣajñānaṃ tu phala dharma ityucyate /",
  "SA19nagsaliu:380": "atha śālistamba-vibhāṣāyā dvitīyaṃ paṭalam /",
  "SA19nagsaliu:381": "nirvāṇaṃ nāma sopadhiśeṣa-nirupadhiśeṣa-svabhāvatāpratiṣṭhitanirvāṇamityuktam /",
  "SA19nagsaliu:382": "ajaram, amaram,",
  "SA19nagsaliu:383": "atāpaṃ,",
  "SA19nagsaliu:384": "sthiraṃ,",
  "SA19nagsaliu:385": "śāntaṃ,",
  "SA19nagsaliu:386": "nityam,",
  "SA19nagsaliu:387": "asaṃhāryam,",
  "SA19nagsaliu:388": "akṣayātmakam,",
  "SA19nagsaliu:389": "ādimadhyāntarahitam advayaṃ dhātutrayavirahitaṃ kāya-vāk-cittakarmasamatikrāntaṃ maṇiratnarājavividharūpasadṛśaṃ guṇamaṇivividhaprabhābhiḥ nirantaraṃ jagadarthakāri śāntaṃ,",
  "SA19nagsaliu:390": "dharmātmaka-kāya-bhūtaṃ nirvāṇaṃ manyate /",
  "SA19nagsaliu:391": "sarvasyādhigamādevaṃ dharmajaṃ buddhameva ca /",
  "SA19nagsaliu:392": "evaṃ tadvat-saṃkleśa-vyavadānātmaka-sarvadharmāṇāṃ dharma-tathatāyāḥ yathāsthitivadavagatatvād buddha ityucyate /",
  "SA19nagsaliu:393": "dharmajaṃ nāma dharmebhyo janitatvād dharmajam /",
  "SA19nagsaliu:394": "dharmeṇa janitam ityadhivacanam /",
  "SA19nagsaliu:395": "tathoktamāryaṃ dṛṣṭatvād yaḥ paśyati sa paśyati /",
  "SA19nagsaliu:396": "tatheti buddhamiti tathoktatvāt,",
  "SA19nagsaliu:397": "tādṛśo bhagavān /",
  "SA19nagsaliu:398": "āryaṃ dṛṣṭatvāditi jñānacakṣuṣā /",
  "SA19nagsaliu:399": "āryastu lokottaraḥ /",
  "SA19nagsaliu:400": "paśyatīti cakṣuṣā /",
  "SA19nagsaliu:401": "yaḥ paśyatīti yaḥ pratītyasamutpādaṃ dharmañcaivaṃ paśyati sa dharmajaḥ,",
  "SA19nagsaliu:402": "dharmajatvād buddhaṃ paśyatīti bhāṣyate /",
  "SA19nagsaliu:403": "tatrātra pratītyasamutpādaḥ kīdṛśa ukta iti cet /",
  "SA19nagsaliu:404": "yaḥ pratītyasamutpādam idamityādi /",
  "SA19nagsaliu:405": "prāṇādirahitād yaśca iti tu yaḥ pratītyasamutpādaṃ satataṃ prāṇādirahitaṃ prāṇarahitam,",
  "SA19nagsaliu:406": "apaśyad yuktyanumānābhyāṃ caryāṃ,",
  "SA19nagsaliu:407": "māpanam,",
  "SA19nagsaliu:408": "kalpanām,",
  "SA19nagsaliu:409": "upaparīkṣaṇañca karoti,",
  "SA19nagsaliu:410": "satatamajīvamiti tu nirjīvam /",
  "SA19nagsaliu:411": "ajīvaṃ ārhatā evaṃ kalpayanti /",
  "SA19nagsaliu:412": "imāni sarvāṇi bāhyābhyantarāṇi vastūni sajīvāni indriyānvitāni /",
  "SA19nagsaliu:413": "tasmāt sarvāścaitāḥ bhūmayaḥ sūkṣmaprāṇibhiḥ pūrṇāḥ /",
  "SA19nagsaliu:414": "tasmāt sarve prāṇino jantūn bhakṣanti /",
  "SA19nagsaliu:415": "ye prāṇinaḥ prāṇino na bhakṣanti te prāṇinastu mokṣaṃ prāpnuvantīti ucyate /",
  "SA19nagsaliu:416": "tasmāt tannirākaraṇāya ajīva-nirjīvetyādi uktam /",
  "SA19nagsaliu:417": "ajīva iti nirjīvaḥ,",
  "SA19nagsaliu:418": "niṣprāṇasyādhivacanam,",
  "SA19nagsaliu:419": "hetupratyayotpādadharmitvāt /",
  "SA19nagsaliu:420": "hetustu bījādi /",
  "SA19nagsaliu:421": "pratyayaśca pṛthivyādi /",
  "SA19nagsaliu:422": "te 'pi parasparamanyonyakalpanā-parikalpanā-vikalpa-rahitvāt tṛṇa-vṛkṣa-bhitti-dharmasadṛśā acalāḥ niṣkriyāśca tasmāt prāṇādirahitatvād ajīvāḥ /",
  "SA19nagsaliu:423": "parasparaṃ hetupratyayopanibaddhajā anyonye cācetanāḥ /",
  "SA19nagsaliu:424": "kriyā karmāpyavabhāsate /",
  "SA19nagsaliu:425": "hetupratyayasantatiriyam anāditaḥ pravṛttā /",
  "SA19nagsaliu:426": "yathājīvakānām ārhatānāṃ vṛkṣā sacetanāḥ santi,",
  "SA19nagsaliu:427": "calatvāt,",
  "SA19nagsaliu:428": "suptatvāt,",
  "SA19nagsaliu:429": "chinne 'pi utpādatvāditi,",
  "SA19nagsaliu:430": "yā vyavahāraprajñaptistādṛśī nāsti /",
  "SA19nagsaliu:431": "bāhyavastuṣu sūryasya candrasya ca sparśavaśena layo vistaraśca anumīyete /",
  "SA19nagsaliu:432": "kva teṣāṃ śayanotthānam?",
  "SA19nagsaliu:433": "vāyusañcāravaśād vṛkṣa-śākhādi-kampanānumānāt teṣāṃ gamanāgamanaṃ kuta upalabhyate /",
  "SA19nagsaliu:434": "artho 'siddha eva /",
  "SA19nagsaliu:435": "chinne utpāda iti ayam artho 'siddha eva iti darśayitum ucyate /",
  "SA19nagsaliu:436": "yadi so 'pi sacetanaḥ syat,",
  "SA19nagsaliu:437": "kasmāt chedanāvasthāyāṃ prāṇātipattītyādi duḥkhaṃ nānubhavati /",
  "SA19nagsaliu:438": "anicchādicaryāṃ prārthanādiṃ vā tato 'nyatragamanaṃ vālpamapi na kurvanti /",
  "SA19nagsaliu:439": "chinne utpādatvāt sacetanatvābhyupagamaścet,",
  "SA19nagsaliu:440": "tarhi yacchede 'nutpādaḥ,",
  "SA19nagsaliu:441": "tannivartanād acetanatvameva syāt /",
  "SA19nagsaliu:442": "sacetanānām aṅga-pratyaṅgādicchedānutpāda-dharmitvād acetanatāyā eva prasaṅgo jāyate /",
  "SA19nagsaliu:443": "tasmāt taddhetvartho 'siddha eva /",
  "SA19nagsaliu:444": "tasmādajīvaṃ,",
  "SA19nagsaliu:445": "nirjīvam itīdaṃ vyavasthitam /",
  "SA19nagsaliu:446": "yathāvadaviparītamiti ahetoḥ pratikūlahetorviyuktatvāt /",
  "SA19nagsaliu:447": "ajātamiti tu janyajanakarahitatvāt /",
  "SA19nagsaliu:448": "abhūtamiti śāśvatocchedarahitatvāt /",
  "SA19nagsaliu:449": "akṛtamiti tu kartṛrahitatvāt /",
  "SA19nagsaliu:450": "ābhyantarakartṛpuruṣeśvarādipravṛtti-saṃskāra-rahitattvācca /",
  "SA19nagsaliu:451": "apratighamiti tu anāvaraṇasvabhāvatvāt /",
  "SA19nagsaliu:452": "anālambanamiti tu ālambyālambanarahitatvāt /",
  "SA19nagsaliu:453": "vyupaśamasvabhāvamiti tu karmakleśarahitatvāt /",
  "SA19nagsaliu:454": "ekāntaśamasvabhāvamiti sarvaprapañcarahitam sarvakalpanājālarahitam /",
  "SA19nagsaliu:455": "satatasthitam,",
  "SA19nagsaliu:456": "abhayam utpādavināśarahitañca /",
  "SA19nagsaliu:457": "ya etādṛṅnayena dharmamapi paśyati /",
  "SA19nagsaliu:458": "vyupaśāntyanta-saṃyutam ityuktam /",
  "SA19nagsaliu:459": "vyupaśāntyantamiti tu upaśamam ante darśayituṃ vyupaśamaparyantam /",
  "SA19nagsaliu:460": "yastu etādṛśanayena dharmaṃ satatam ajīvādisvabhāvaṃ paśyati /",
  "SA19nagsaliu:461": "pratītyaṃ dharmabuddhau ca śuddhibuddhayā hi paśyati /",
  "SA19nagsaliu:462": "so 'nuttaradharmaśarīraṃ buddhaṃ paśyati /",
  "SA19nagsaliu:463": "iti bhagavatā uktam /",
  "SA19nagsaliu:464": "ityasyārthastu yaḥ paśyati /",
  "SA19nagsaliu:465": "āryadharmamabhisaṃbudhya iti tu yo pāpadharmāṇāṃ pāre arthāt dūre sa āryaḥ /",
  "SA19nagsaliu:466": "teṣāṃ dharma āryadharmaḥ,",
  "SA19nagsaliu:467": "samyakdṛṣṭirityādiḥ /",
  "SA19nagsaliu:468": "abhisaṃbudhyeti abhimukhe ekāgratākaraṇāt sākṣātkaraṇācca samādhiprāpterityadhivacanam /",
  "SA19nagsaliu:469": "samyagjñānopanayenaiva iti samyagaviparyayeṇa sarvadharmanairātmyatathatāvagamatvāt /",
  "SA19nagsaliu:470": "anuttaramiti tatpūrvaṃ viśiṣṭadharmasya abhāvaḥ,",
  "SA19nagsaliu:471": "tasmāt tad evānuttaramityuktam /",
  "SA19nagsaliu:472": "dharmakāya iti dharmakāya eva dharmakāyaḥ,",
  "SA19nagsaliu:473": "niśādā-putravat /",
  "SA19nagsaliu:474": "buddha iti dharmāvabodhāt /",
  "SA19nagsaliu:475": "tathāpi yaḥ pratītyasamutpādaṃ paśyati sa dharmakṛtānuttarabodhyaśaikṣasvabhāvatāṃ paśyati /",
  "SA19nagsaliu:476": "yena sa āryajñānagocaradharmaṃ tādṛśaṃ svayathāvad abhisaṃbodheḥ dharmajñaḥ,",
  "SA19nagsaliu:477": "dharmanirmāṇaṃ dharmadarśanam buddhadarśanam iti bhagavatā uktam /",
  "SA19nagsaliu:478": "pratītyasamutpādalakṣaṇaṃ bhedavyavasthāpanārthaṃ pratītyalakṣaṇaṃ tāvad ityuktam /",
  "SA19nagsaliu:479": "kasmāt pratītyasamutpāda ucyate iti cet /",
  "SA19nagsaliu:480": "tasmāduktam -",
  "SA19nagsaliu:481": "sahetvādipadānvitam /",
  "SA19nagsaliu:482": "sahetukaḥ sapratyaya (ucyate)",
  "SA19nagsaliu:483": "nāhetuko nāpratyayaḥ /",
  "SA19nagsaliu:484": "bhagavatā pratītyasamutpādalakṣaṇaṃ saṃkṣepeṇoktam,",
  "SA19nagsaliu:485": "etatpratyayasyaiva phalam /",
  "SA19nagsaliu:486": "tasmāduktam /",
  "SA19nagsaliu:487": "buddhotpādo bhavenno vā sthiteyaṃ dharmatā yataḥ /",
  "SA19nagsaliu:488": "hetupratyaya-pravāho 'vicchinnaḥ /",
  "SA19nagsaliu:489": "hetuphalamavicchinnaṃ anyonyaṃ pravartate /",
  "SA19nagsaliu:490": "atrāhetuḥ pratikūlahetuḥ vā pravartako nivartako vā ko 'pi nāsti /",
  "SA19nagsaliu:491": "tasmāt tathāgatānāmutpādādvā anutpādād vā dharmato dharmasthitito dharmaniyamataśca eṣa pravāhaḥ, ityuktam /",
  "SA19nagsaliu:492": "yadi pratyayarahitena ekenaiva hetunā bhāvā utpadya tiṣṭhanti,",
  "SA19nagsaliu:493": "yadi pratyayo 'pi hetumanapekṣya kiñcidutpādayituṃ samarthaḥ cettadā te sthitā asthitā iti vaktuṃ yujyeta,",
  "SA19nagsaliu:494": "teṣāmutpādaḥ phalodbhavo 'pi nāhetor na cāpratyayāt tathāgatānāmutpādo vānutpādo vā eṣā dharmatā dharmasthitatā ca āditaḥ pravartete //",
  "SA19nagsaliu:495": "tadyathā - pratītyasamutpādasya dharma etatpratyayatāphalamiti bhagavatā pratītyasamutpādaḥ saṃkṣepeṇa uktaḥ /",
  "SA19nagsaliu:496": "atra dharmatā tu hetupratyayaryordharmatā /",
  "SA19nagsaliu:497": "dharmasthitateti avipraṇāśadharmatā /",
  "SA19nagsaliu:498": "dharmaniyāmateti idaṃpratyayatākramaniyāmatā /",
  "SA19nagsaliu:499": "hetupratyaya-kramavat pratītyasamutpādasamateti hetvabhāve pratyayāpravṛttiḥ pratyayābhāve ca na hetu-pravṛttiḥ /",
  "SA19nagsaliu:500": "parasparasāmagryāṃ ca pravṛttiḥ /",
  "SA19nagsaliu:501": "ananyatathateti anyatāvirahitatvāt /",
  "SA19nagsaliu:502": "bhūtateti avisaṃvādatvāt /",
  "SA19nagsaliu:503": "satyatā iti satyānukūlatvāt /",
  "SA19nagsaliu:504": "tathateti arthānvitatvāt /",
  "SA19nagsaliu:505": "aviparītateti tu caturvidhaviparyayarahitatvāt /",
  "SA19nagsaliu:506": "aviparyayateti anukūlatvāt /",
  "SA19nagsaliu:507": "evamapi pratītyasamutpādo 'yam ityādi hetupratyayadvividhatvād hetupratyayobhayārtha pratītyasamutpādasya kramo 'bhyupagantavyaḥ /",
  "SA19nagsaliu:508": "katamau dvāviti? ucyate /",
  "SA19nagsaliu:509": "hetūpanibandhataḥ pratyayopanibandhataśca/",
  "SA19nagsaliu:510": "tacca bāhyādhyātmika-bhedena caturvidho 'vagantavyam -",
  "SA19nagsaliu:511": "bāhya ādhyātmikaścāpi dvividho hetupratyayaḥ / ityuktam /",
  "SA19nagsaliu:512": "evaṃ bāhyādhyātmikaviśeṣeṇa pṛthag hetupratyayānāṃ lakṣaṇa-bhedaḥ kīdṛśa iti cet /",
  "SA19nagsaliu:513": "bāhyo hetustu bījādi ityuktam /",
  "SA19nagsaliu:514": "tatra katamo bāhyaḥ sahetukaḥ pratītyasamutpāda iti uktvā tadidam - bījādaṅkuraḥ /",
  "SA19nagsaliu:515": "aṅkurāt patram /",
  "SA19nagsaliu:516": "patrāt kāṇḍam /",
  "SA19nagsaliu:517": "kāṇḍānnālam /",
  "SA19nagsaliu:518": "nālādgaṇḍaḥ gaṇḍād garbham [garbhācchūkaḥ] puṣpāt phalam ityuktam /",
  "SA19nagsaliu:519": "pratyayaḥ ṣaḍvidho mataḥ /",
  "SA19nagsaliu:520": "iti tvavasthātvād bāhyapratītyasamutpāda iti yojyam /",
  "SA19nagsaliu:521": "ṣaḍvidha iti tu pṛthivyādayaḥ ṣaḍvidhāḥ /",
  "SA19nagsaliu:522": "tasmāttūktam -",
  "SA19nagsaliu:523": "bījāṅkuraprakāṇḍādiḥ phale yadvat pravartate /",
  "SA19nagsaliu:524": "bīje sati aṅkura-kāṇḍādi-phala-paryantānāṃ prādurbhāvād,",
  "SA19nagsaliu:525": "bīje 'sati aṅkurakāṇḍādiphalaparyantam na prādurbhavati /",
  "SA19nagsaliu:526": "tatra bījasya naivaṃ bhavati ahamaṅkurādi abhinirvartayāmi iti /",
  "SA19nagsaliu:527": "aṅkurasyāpi naivaṃ bhavati ahaṃ bījādinā abhinirvartitaḥ iti /",
  "SA19nagsaliu:528": "evaṃ yāvat puṣpasya naivaṃ bhavati ahaṃ phalamabhinirvartayāmīti /",
  "SA19nagsaliu:529": "phalasyāpi naivaṃ bhavati ahaṃ puṣpeṇābhinirvartita iti /",
  "SA19nagsaliu:530": "atha punarbīje sati aṅkurāditaḥ phalādi paryantaṃ prādurbhāvaḥ /",
  "SA19nagsaliu:531": "asati na bhavati /",
  "SA19nagsaliu:532": "evaṃ bāhyasya pratītyasamutpādasya hetūpanibandho draṣṭavyaḥ /",
  "SA19nagsaliu:533": "pratyayastu pṛthivyādi kālāntaṃ hi yathā kramam /",
  "SA19nagsaliu:534": "tasmādeva kathaṃ bāhyapratītyasamutpādasya pratyayopanibandho draṣṭavya ityādi uktam /",
  "SA19nagsaliu:535": "bāhyapratītyasamutpādasya pratyayopanibandhāḥ katidhā draṣṭavyā ityuktam ṣaṇṇāṃ dhātūnāṃ samavāyāt /",
  "SA19nagsaliu:536": "katameṣāṃ ṣaṇṇāmiti /",
  "SA19nagsaliu:537": "pṛthivyaptejovāyvākāśartudhātūnāṃ yathākramaṃ samavāyād bāhyapratītyasamutpādasyeti pratyayatā yathākramam /",
  "SA19nagsaliu:538": "kramo yathāvad jñātavyaḥ /",
  "SA19nagsaliu:539": "eṣām hetupratyayānāṃ katamasya karma katamad iti cet?",
  "SA19nagsaliu:540": "tasmād uktam /",
  "SA19nagsaliu:541": "dhāraṇaṃ snehanaṃ pāko dhānyavṛddhiranāvṛtiḥ /",
  "SA19nagsaliu:542": "pariṇāmastathā teṣāṃ kāryaṃ tadvat pravartate //",
  "SA19nagsaliu:543": "tatra pṛthivīdhāturbījasya saṃdhāraṇakṛtyaṃ karotīti bījamaṅkurotpādonmukhamāśrayatvāt kaṭhinatvameva ucyate /",
  "SA19nagsaliu:544": "abdhātuḥ snehayatīti abhiṣyandayatīti bhāṣitaḥ /",
  "SA19nagsaliu:545": "tejo dhātuḥ paripācayatīti paripuṣṭayavasare upapadyamāne paraspara-sparśeṇoṣṇatā eva paripāka iti ucyate /",
  "SA19nagsaliu:546": "vāyudhātur abhinirharatīti vardhanatvād,",
  "SA19nagsaliu:547": "svāvasthāyāḥ samuddhṛtya bahirā nayanād vāyudhāturbījamabhinirharati vardhayatīti ucyate /",
  "SA19nagsaliu:548": "ākāśadhāturbījāṅkurādīnām anāvaraṇakṛtyaṃ karotīti /",
  "SA19nagsaliu:549": "ākāśadhāturvighnākaraṇatvād anukūlapravṛteḥ bījāṅkurādyanāvaraṇakṛtyaṃ karotītyucyate /",
  "SA19nagsaliu:550": "ṛturapi bījasya pariṇāmanakṛtyaṃ karotīti ṛturapi sarvākāraṃ abhinirharati /",
  "SA19nagsaliu:551": "ṛtau yathāvat parivartamāne bījapariṇāmakṛtyaṃ karotīti /",
  "SA19nagsaliu:552": "sarveṣāmapyavaikalye prādurbhāvaḥ /",
  "SA19nagsaliu:553": "vaikalye tu na prādurbhāvaḥ /",
  "SA19nagsaliu:554": "tasmādeva uktam /",
  "SA19nagsaliu:555": "no cet pratyayasāmagrī bīje bhūte 'pi nāṅkuraḥ /",
  "SA19nagsaliu:556": "bījābhāve tu satyevaṃ pratyayabhāvo 'pi tādṛśaḥ //",
  "SA19nagsaliu:557": "tasmādeva uktam /",
  "SA19nagsaliu:558": "sarvasamavāyād bīje niruddhe tato 'bhinirhāraḥ syāt /",
  "SA19nagsaliu:559": "hetavaḥ pratyayāstadvad ātmagrāhādivarjitāḥ /",
  "SA19nagsaliu:560": "hetupratyayasāmagryā na naśyet karmaṇaḥ phalam //",
  "SA19nagsaliu:561": "tatra pṛthivīdhātornaivaṃ bhavati ahaṃ saṃghātakṛtyaṃ karomīti /",
  "SA19nagsaliu:562": "tadvat jale agnau,",
  "SA19nagsaliu:563": "vāyau,",
  "SA19nagsaliu:564": "ākāśe,",
  "SA19nagsaliu:565": "ṛtau cāpi naivaṃ bhavati /",
  "SA19nagsaliu:566": "ātmātmīyagrahābhāvānna karmaphala-prajñapti-praṇāśaḥ,",
  "SA19nagsaliu:567": "sarvatra hetupratyayavaikalyābhāvād ityavagantavyam /",
  "SA19nagsaliu:568": "so 'ṅkuro 'pīti bījahetukatadaṅkurādīnām utpādo",
  "SA19nagsaliu:569": "na svato parato nāpi na dvayoḥ kartṛkālataḥ /",
  "SA19nagsaliu:570": "īśvarādikṛtaṃ naivaṃ svabhāvānnāpyahetutaḥ // ityuktam /",
  "SA19nagsaliu:571": "svata iti hetupratyayābhāve svata utpādaḥ /",
  "SA19nagsaliu:572": "svabhāvavādina evaṃ kalpanta iti śrūyate /",
  "SA19nagsaliu:573": "bhāvānāṃ svabhāvata satatamatra tiṣṭhati /",
  "SA19nagsaliu:574": "atra na kaścidutpadyate na ca kaścin nirudhyate /",
  "SA19nagsaliu:575": "māyūrasya patravaicitryaṃ,",
  "SA19nagsaliu:576": "kamalādiṣu raktatā,",
  "SA19nagsaliu:577": "kāṇḍādīnāṃ taikṣṇyādikaṃ kena pūrvanirmitamityucyate /",
  "SA19nagsaliu:578": "tasmāt tanmatanirākaraṇāyoktam /",
  "SA19nagsaliu:579": "bhāvānāṃ svata utpādo na yujyate /",
  "SA19nagsaliu:580": "pūrvādhyavasitatvāt /",
  "SA19nagsaliu:581": "utpattimattvena abhyupagamyate,",
  "SA19nagsaliu:582": "hetupratyayatābhyupagamaḥ /",
  "SA19nagsaliu:583": "tasmād vastūnāṃ svabhāvata utpādo na yujyate,",
  "SA19nagsaliu:584": "utpattimatvād ghaṭādivat /",
  "SA19nagsaliu:585": "yasyānusāraṃ bhāvāḥ satataṃ sthitāḥ tadanusāram utpāda-kriyā-karma-sthiti-vināśā api na yujyante,",
  "SA19nagsaliu:586": "utpāda-kriyā-karma-sthiti-vināśā api sākṣād avabhāsante /",
  "SA19nagsaliu:587": "tasmād atra doṣasya prasajyamānatvān na svata ityuktam /",
  "SA19nagsaliu:588": "bhāvānām svata utpādaścet nityamutpādaprasaṃgaḥ syāt, ākāśavat /",
  "SA19nagsaliu:589": "kasyacidapi kutrāpi kadāpi utpādo nirodho vā nāstīti cet- ucyate- pratyakṣavirodhaḥ /",
  "SA19nagsaliu:590": "evaṃ bhāvānāṃ hetupratyayād utpādo bhāsate,",
  "SA19nagsaliu:591": "tasmāt tāvad bhāvānāṃ na svabhāvata utpādaḥ /",
  "SA19nagsaliu:592": "parataḥ iti ātmataḥ /",
  "SA19nagsaliu:593": "pareṣāmutpādako vināśakaścātmāstīti śrūyate /",
  "SA19nagsaliu:594": "bāhyābhyantarasarvavastūni tu ātmaguṇāḥ /",
  "SA19nagsaliu:595": "ātmā antaḥ karaṇapuruṣo 'sti /",
  "SA19nagsaliu:596": "tathā sati gamana-āgamana-calana-kampana-nirākaraṇa-manyanā-kriyā-karmāṇi tatraiva anyatrāpi ca pravartante /",
  "SA19nagsaliu:597": "cakṣurādiḥ ātmaguṇaḥ,",
  "SA19nagsaliu:598": "parārthatvāt,",
  "SA19nagsaliu:599": "śayanādyaṅgavaditi /",
  "SA19nagsaliu:600": "parasaṃjñā tu ātmani satyevocyate /",
  "SA19nagsaliu:601": "cakṣurādiḥ tadguṇatvāt,",
  "SA19nagsaliu:602": "tadarthastu parārthaḥ /",
  "SA19nagsaliu:603": "yathā śayanādi parairupayuktatvāt parārthamitivat parārthatvāditi /",
  "SA19nagsaliu:604": "ayaṃ hetuḥ śayanopamayā na yujyate saṃghātatvāt /",
  "SA19nagsaliu:605": "ātmātvasaṃghātasvarūpaḥ /",
  "SA19nagsaliu:606": "katham ātmā asaṃghātaḥ san svaśarīrābhāve śayanādīn aṅgasaṃghān svarūpeṇopakartuṃ yujyate /",
  "SA19nagsaliu:607": "tasmāt sa hetvartho 'siddhaḥ,",
  "SA19nagsaliu:608": "asaṃghātasya parārthaniṣpādakatvāt /",
  "SA19nagsaliu:609": "śayanabhedena śayanopamā saṃghātasya parārthatvameva sādhayati /",
  "SA19nagsaliu:610": "ātmanaḥ saṃghātatvād hetupratyayayorutpādopalabdha ātmātmīya iti manyanākārapravṛtteḥ cittamevātmā ityucyate /",
  "SA19nagsaliu:611": "atrāntaḥ karaṇapuruṣaḥ kūrmakeśasvabhāvavad yuktyanumānarahitastu kvacinnāstīti darśayitum bhagavatā bāhyādhyātmikabhāvānāṃ parata utpādo na yujyata ityuktam /",
  "SA19nagsaliu:612": "yadi bhāvānāṃ svato 'pi notpādo na ca parato 'pi,",
  "SA19nagsaliu:613": "tadā bhāvānāṃ dvividha utpāda iti cet,",
  "SA19nagsaliu:614": "tasmāt tanmataniṣedhārthamuktam /",
  "SA19nagsaliu:615": "na dvayoḥ na ca kālata ityuktam /",
  "SA19nagsaliu:616": "na svataḥ parataśca na /",
  "SA19nagsaliu:617": "anye tu svaparayoḥ sambandhād bhāvotpādaṃ manyante /",
  "SA19nagsaliu:618": "tasmād ubhayata eva vadanti /",
  "SA19nagsaliu:619": "tathāpi svato 'nupalabdhatvāt parataścābhāvāt na dvayoḥ ityuktam /",
  "SA19nagsaliu:620": "hetu-pratyayātiriktaṃ na svato na parata iti bhagavatā uktam /",
  "SA19nagsaliu:621": "yadi ubhayasaṃyoge 'pi utpādavināśau neṣṭau,",
  "SA19nagsaliu:622": "tadā paratantreṇa kartrā utpādavināśau bhaviṣyata iti kaiściducyate /",
  "SA19nagsaliu:623": "anye tīrthikāstu karttā nāma kaścid ādyaḥkartā,",
  "SA19nagsaliu:624": "nityo 'navacchinno vyāpakaścātmeti kaścidasti,",
  "SA19nagsaliu:625": "sa eva bāhyamābhyantarañcedaṃ sarvam utpādayati vināśayatīti manyante /",
  "SA19nagsaliu:626": "tasmāt tanmatakhaṇḍanārtham uktam /",
  "SA19nagsaliu:627": "bhāvānāmutpādaḥ sthitirvināśaścaiva na kartradhīnāḥ /",
  "SA19nagsaliu:628": "atha kasyeti cet- hetupratyayasambandhād bhāvānāṃ pravṛttirbhāsate /",
  "SA19nagsaliu:629": "kartustu ākāśavan nirvikāratvāt tadadhīnā utpāda-sthitivināśāśca naiva yujyante /",
  "SA19nagsaliu:630": "kasmāditi cet,",
  "SA19nagsaliu:631": "karttari nirvikāra-niṣkriyākāśātmani kriyā karma ca kiñcidapi nāsti /",
  "SA19nagsaliu:632": "utpadyamānā bhāvā hetupratyayāpekṣāḥ pravṛtti-kramodbhūtā eva bhāsante /",
  "SA19nagsaliu:633": "yadanusāraṃ karttāramapekṣate pravṛttistadanusāraṃ bhāvānām utpāda-sthiti-vināśāśca sadā āsannā bhavanti /",
  "SA19nagsaliu:634": "karturnityatvād bhāvānām utpādao-sthiti-vināśā yugapad bhaviṣyanti athavā utpāda-sthiti-vināśā na bhaviṣyanti /",
  "SA19nagsaliu:635": "nityatvāt kvacidapi kiñcidapi utpādo vā vināśo vā na syāt /",
  "SA19nagsaliu:636": "hetuṃ pratyayañca apekṣya pravartamānānāṃ bhāvānāmeva kartṛ-kriyā-hetuphalotpādasamaḥ kramodbhava upalabhyate /",
  "SA19nagsaliu:637": "anutpannā-kāśotpalādīnāntu utpāda-sthiti-vināśā na yujyante /",
  "SA19nagsaliu:638": "avikārahetubhiḥ parasparamāśritya pravartamānaiḥ utpādaniyamo na yujyate /",
  "SA19nagsaliu:639": "nityabhāvādanityo hi samutpādo na yujyate /",
  "SA19nagsaliu:640": "hetutastvavikāratvāt samasyaivodbhave sati /",
  "SA19nagsaliu:641": "hetau phale ca saṃbhinne 'vikārastu kathaṃ bhavet /",
  "SA19nagsaliu:642": "hetau vikārasyāpi bhūtatvāt tadasādṛśyapakṣo naṣṭaḥ /",
  "SA19nagsaliu:643": "kriyānanvitavandhyāputrātmani kasyāścit kriyāyāḥ karmaṇo vā niyatena ayuktatvād bhagavaddharmeṣu avisaṃvāditvād bhāvotpādakriyā karttāraṃ nāpekṣate,",
  "SA19nagsaliu:644": "kintu sati hetupratyayasaṅgrahe bhāvānāmutpādavināśau yujyeta ityuktam /",
  "SA19nagsaliu:645": "yadyevam atra bhāvotpāda-sthityanyathā-bhāvatādirabhyupagantavyaḥ /",
  "SA19nagsaliu:646": "bhāvotpādasthitīnāṃ tu jñātavyo heturīśvaraḥ /",
  "SA19nagsaliu:647": "anyeṣāṃ vipratipattiryathāvattairhi bhāṣyate //",
  "SA19nagsaliu:648": "anyaiḥ sattvabhājanalokayorutpāda-sthiti-vināśāstu īśvarakṛtapraṇāśā avagamyante,",
  "SA19nagsaliu:649": "tadīśvarecchāvaśāt kāya-bhūmitraya-kartrādisaṃbhavaḥ syāditi śrūyate /",
  "SA19nagsaliu:650_0": "anye tasyaiva cittotpādamātreṇa naraka-preta-tiryak-deva-manuṣyadayāśca sattvāḥ jvara-viṣa-vyādhi-strī-puruṣa-napuṃsaka-sukṛtarūpa-vikṛtarūpa-dasyu-jihma-caurāḥ",
  "SA19nagsaliu:650_1": "kāmamithyācāra-prāṇātipāta-mṛṣāvāda-madyapāna-dyūtapraveśa-pratyanta-śabara-ḍombī-nirdaya-krūra-pāruṣyavāda-brahmaghāta-mātṛpitṛghātaka-vyādhādayaḥ,",
  "SA19nagsaliu:651": "yakṣa-rākṣasa-ḍākinyādayaḥ sarve paraghātakāḥ,",
  "SA19nagsaliu:652": "sukha-duḥkhādayaḥ svargo vimokṣaśca tāni sarvāṇi cittotpādamātreṇoddhṛtānīti vadanti /",
  "SA19nagsaliu:653": "īśvarakartṛtvavādino 'tisukumāraprajñā eva,",
  "SA19nagsaliu:654": "atimandaprajñā eva,",
  "SA19nagsaliu:655": "gatānugatikāścaiva yuktiviśeṣarahite tasmin gauravapravaṇatvāt pūrvottaraviruddhaṃ bālayuvakacāṇḍālavadayathārtha pratyakṣādiviruddhaṃ,",
  "SA19nagsaliu:656": "dāna-vinaya-saṃyama-iṣṭāniṣṭaphalaṃ,",
  "SA19nagsaliu:657": "sukṛtaduṣkṛtakarma,",
  "SA19nagsaliu:658": "gamyāgamyaṃ,",
  "SA19nagsaliu:659": "bhakṣyābhakṣyaṃ,",
  "SA19nagsaliu:660": "svargāpavargādiphalaviruddhaṃ,",
  "SA19nagsaliu:661": "yuktyāgamādiviruddhaṃ ca vāṅmātreṇa pakṣīkṛtya nijājñānapaṭalena netrācchādanatvād asamarthatvāt paśubhūtāstu paśubhyo 'pyatichudratarāḥ paśavaḥ /",
  "SA19nagsaliu:662": "nigūḍhavandhyāputrasvabhāvaṃ paśupatimāśritya,",
  "SA19nagsaliu:663": "janmasthitivināśānāṃ hetutāṃsyaapi tūccatām /",
  "SA19nagsaliu:664": "utpāde sthitau ca sahetuka evābhyupagamyamāne sati nityavādabhaṅgatvād vādotsargaḥ,",
  "SA19nagsaliu:665": "viparītasiddhatvād īśvarasya ahetutvameva sidhyati /",
  "SA19nagsaliu:666": "icchāmātreṇa utpāde sati yugapadeva sampūrṇajagata utpādasthiti-vināśāḥ syuḥ /",
  "SA19nagsaliu:667": "tasmādapi asiddhārthataiva syāt,",
  "SA19nagsaliu:668": "sarveṣāṃ nityotpādaprasaṅgatvāt /",
  "SA19nagsaliu:669": "duḥkha-kuhanā-jihma-aśuci-akṛtajñatādyuddharaṇānāṃ tu prayojanaviśeṣābhāvācca asiddhārthatā /",
  "SA19nagsaliu:670": "taduddharaṇāyāso niṣphalaḥ /",
  "SA19nagsaliu:671": "prayojanābhāve hi kalpanāpūrvaṅgamānāṃ pravṛttirnāsti,",
  "SA19nagsaliu:672": "prayojanāvyāpteḥ /",
  "SA19nagsaliu:673": "tatprayojanavadvyāvṛttau kalpanāpūrvaṅgamānāṃ pravṛtterapi nivṛtteḥ asiddhārthatāsti /",
  "SA19nagsaliu:674": "hetupratyayavaikalye kramotpādavināśau",
  "SA19nagsaliu:675": "pratyakṣatayā bhāsete,",
  "SA19nagsaliu:676": "avaikalye cānutpādaḥ /",
  "SA19nagsaliu:677": "sattvabhājanalokayorutpadyamānasukhaduḥkhādīnāṃ sthitivināśau kramaśa upalabhyete,",
  "SA19nagsaliu:678": "tasmānna īśvaro hetuḥ /",
  "SA19nagsaliu:679": "kasyacidapi bhāvasya utpāda-sthiti-vināśā na yujyante/",
  "SA19nagsaliu:680": "tasmādapi pratyakṣavirodho 'siddhārtha eva /",
  "SA19nagsaliu:681": "nānyat pratyakṣato garīyaḥ pramāṇamiti sarvavādiprasiddham /",
  "SA19nagsaliu:682": "naikānte 'rthakriyā /",
  "SA19nagsaliu:683": "dayāpratāpābhāve",
  "SA19nagsaliu:684": "gambhīryaguṇa-darśana-caryā-cintanādi na yujyate /",
  "SA19nagsaliu:685": "ekāntakriyāyuktā yuktayorgāmbhīryaguṇasya rūpādervā ālambana cintanasyaiva ayuktatvāt,",
  "SA19nagsaliu:686": "tattu pratikūlam /",
  "SA19nagsaliu:687": "hetāvasati sarvatra pratyaya eva kathaṃ bhavet /",
  "SA19nagsaliu:688": "ahetau kārakābhāvāt kathamīṣṭe maheśvaraḥ /",
  "SA19nagsaliu:689": "bhāvakartā maheśaścet so 'pi kartā na manyate /",
  "SA19nagsaliu:690": "pitrabhāve sutotpattiḥ sā neṣṭā dṛśyate na ca /",
  "SA19nagsaliu:691": "hetuniṣyandasādṛśyaṃ manyante yuktivādinaḥ /",
  "SA19nagsaliu:692": "nityānnityaphalaṃ yuktamanityāccāpyanityakam /",
  "SA19nagsaliu:693": "śālibījātphalaṃ tasmādaṅkurotpāda īkṣyate /",
  "SA19nagsaliu:694": "tathā maheśvare nitye bhāvānāṃ syāt sadodbhavaḥ /",
  "SA19nagsaliu:695": "yathāgnirdāhayetsarvaṃ tathācedīśvaro mataḥ /",
  "SA19nagsaliu:696": "agnihetustathānyo 'gniḥ īśvare nāsti hetukam /",
  "SA19nagsaliu:697": "kramapravṛttajvālābhiḥ sarvadāho 'pi manyate /",
  "SA19nagsaliu:698": "īśvarasyāvikāritvād agnivattvaṃ na yujyate /",
  "SA19nagsaliu:699": "tasmādīśvarakartṛtvābhyupagame bahudoṣasaṃbhavād bhagavatā bhāvānām utpādaḥ īśvarakṛto na yujyate ityuktam /",
  "SA19nagsaliu:700": "pare tu sarvaṃ kālena vivartitaṃ manyante /",
  "SA19nagsaliu:701": "tairevamucyate /",
  "SA19nagsaliu:702": "sthitirbhāvān samutpādya kālenaiva vivartyate /",
  "SA19nagsaliu:703": "bhāvotpādasthitī cāpi kālenaiva vivartite /",
  "SA19nagsaliu:704": "tadevam ucyate /",
  "SA19nagsaliu:705": "atra kāla iti kiṃ nāma?",
  "SA19nagsaliu:706": "nityo vā anityo vā,",
  "SA19nagsaliu:707": "puruṣaḥ strī napuṃsakasvabhāvo vā,",
  "SA19nagsaliu:708": "devo piśāco vā,",
  "SA19nagsaliu:709": "mūrto 'mūrto vā,",
  "SA19nagsaliu:710": "sakriyo niṣkriyo vā /",
  "SA19nagsaliu:711": "sa nityaścettadā tatra kriyāpekṣā na yujyate /",
  "SA19nagsaliu:712": "utpādaścetsakṛt so 'pi viruddhatvān na manyate /",
  "SA19nagsaliu:713": "anityatve 'kālasya hetupratyayayogataḥ /",
  "SA19nagsaliu:714": "yadi puṃstrīnapuṃsādi yatkiñcitsyād virudhyate /",
  "SA19nagsaliu:715": "dehyadehikriyādau ca pārasparaviruddhatā /",
  "SA19nagsaliu:716": "nityatve nirvikāratvāt kriyākarma virudhyate /",
  "SA19nagsaliu:717": "evaṃ kālavādināṃ kālavaśena bhāvānāmutpāda-sthiti-vināśābhyu-pagamasyāpi ayuktatvāt tadapyasamañjasameva /",
  "SA19nagsaliu:718": "sūryacandra-nakṣatra-parva-vatsarādi-bāhyābhyantarabhāvānāṃ gatagamyasvabhāvatvāt kālākhyayā bhāvānāmutpāda-sthiti-vināśāstu kālapariṇāmatvena na yujyante/",
  "SA19nagsaliu:719": "anyacca, svabhāvavādina āntarabāhyān sarvabhāvān svabhāvodbhavān manyante /",
  "SA19nagsaliu:720": "bhāvānāṃ svabhāva eva,",
  "SA19nagsaliu:721": "kasyacidbhāvasya utpādasya vināśasya vā kaścidapi heturnāsti /",
  "SA19nagsaliu:722": "khara-snigdha-uṣṇa-laghutva-ślakṣṇa-tīkṣṇāni svabhāva eva /",
  "SA19nagsaliu:723": "madhura-amla-lavaṇa-kaṭukāni asattvabhedā eva /",
  "SA19nagsaliu:724": "deva-mānuṣa-tiryañco rājabrahma-kujātayaḥ /",
  "SA19nagsaliu:725": "sukṛtaṃ duṣkṛtaṃ cāpi sukhaṃ duḥkhaṃ sadā sthitam /",
  "SA19nagsaliu:726": "svabhāvavaimatyā tebhyo bhrāntacittebhya evaṃ vaktavyam /",
  "SA19nagsaliu:727": "svabhāve vikṛte dṛṣṭe pratyakṣādiviruddhatā /",
  "SA19nagsaliu:728": "vikāro vartate yatra nirvikāraḥ kathaṃ bhavet /",
  "SA19nagsaliu:729": "vyaktyanekaprabhedācca janma nāśaśca bhāsate /",
  "SA19nagsaliu:730": "jātervināśasambandhān nirvikāraḥ kathaṃ bhavet /",
  "SA19nagsaliu:731": "svabhāve nirvikāratvāt puruṣādau nirarthake /",
  "SA19nagsaliu:732": "kule rājani kṣetrādau tatphalaṃ cāpi bhāsate /",
  "SA19nagsaliu:733": "svabhāve vikṛte jāte nityavādī tu bhraṃsate /",
  "SA19nagsaliu:734": "mārgo 'yaṃ yujyate tasmād hetupratyayavādinām /",
  "SA19nagsaliu:735": "evaṃ svabhāvavādiṣvapi parasparavirodhatvād utpāda-sthiti-vināśānāṃ svabhāvād udbhavo na yujyata ityuktam /",
  "SA19nagsaliu:736": "atha bhāvānām utpāda-sthiti-vināśā ahetuto bhavanti ityapare 'hetuvādino hetuṃ vinaiva kevalam bhāvānāmutpāda-nirodhau kalpayanti /",
  "SA19nagsaliu:737": "ahetuvādo 'bhyapagamyeta cet,",
  "SA19nagsaliu:738": "hetoḥ aniścitatvāt kṛtapraṇāśa-akṛtābhyāgama-anavasthāśca bhaviṣyanti /",
  "SA19nagsaliu:739_0": "sukṛta-duṣkṛtādi-pitṛ-putra-brāhmaṇa-rājanya-vaiśya-śūdra-śvapacādi-śucyaśuci-gamyāgamya-bhakṣyābhakṣya-devapiśācādi-dāna-vinaya-saṃyama-japa-tapasyā-upavāsa-niścaya-yāgajñānājñāna-hetvaniścayāt",
  "SA19nagsaliu:739_1": "parasparabhedanirṇaya-vyavasthāpi na saṃbhavati /",
  "SA19nagsaliu:740": "tasmāttasyaiva doṣasya prasajyamānatvād ahetuvādo 'pi lokādi-viruddhatvād asiddha eva /",
  "SA19nagsaliu:741": "ye cānye pradhāna-paramāṇvādyahetu-pratikūlahetuvādādayaste 'pi tenaiva niṣedhitavyāḥ / tasmān /",
  "SA19nagsaliu:742": "na svataḥ parato nāpi na dvayoḥ kartṛkālataḥ /",
  "SA19nagsaliu:743": "īśvarādikṛtaṃ naiva svabhāvānnāpyahetutaḥ // ityuktam /",
  "SA19nagsaliu:744": "hetupratyayayorvṛttirbhāsate 'nādikālataḥ //",
  "SA19nagsaliu:745": "iti tu anādi-kālataḥ prapañca-vāsanābījasya avicchinna-nadīstrotaḥ-pravāhavad anupravṛtteḥ",
  "SA19nagsaliu:746": "hetupratyayayorvṛttirbhāsate 'nādikālataḥ / ityuktam /",
  "SA19nagsaliu:747": "tasmādeva sūtre atha punaḥ pṛthivyaptejovāyvākāśartudhātusamavāyād bīje nirudhyamāne aṅkurasyābhinirvṛttirbhavati ityuktam /",
  "SA19nagsaliu:748": "'atha punaḥ' iti tu abhāvādudbhava-sva-para-dvaya-īśvarādi-rahita-bīja-pṛthivyādi-sāmagryā eva aṅkurādi utpadyata iti uktam /",
  "SA19nagsaliu:749": "pañcabhirhetubhirbāhyaḥ pratītyotpāda iṣyate / iti /",
  "SA19nagsaliu:750": "pañcabhirhetubhiriti tu hetupañcakairiti,",
  "SA19nagsaliu:751": "bāhyasyeti bījādeḥ /",
  "SA19nagsaliu:752": "'pratītyotpāda' iti pratītyam /",
  "SA19nagsaliu:753": "śāśvatato na cocchedān na saṅkrānteḥ parīttataḥ /",
  "SA19nagsaliu:754": "hertormahāphalāvāptiḥ sadṛśānuprabodhataḥ / ityuktam /",
  "SA19nagsaliu:755": "'śāśvatato na' iti yasmādanyadbījam,",
  "SA19nagsaliu:756": "anyo 'ṅkuraḥ,",
  "SA19nagsaliu:757": "na ca ya evāṅkurāstadeva bījam,",
  "SA19nagsaliu:758": "bījamevāpi nāṅkuraḥ /",
  "SA19nagsaliu:759": "aniruddhād bījādapi aṅkuro notpadyate /",
  "SA19nagsaliu:760": "na ca niruddhād,",
  "SA19nagsaliu:761": "tathāpi bījanirodhe aṅkura utpadyate /",
  "SA19nagsaliu:762": "tasmān na śāśvatato,",
  "SA19nagsaliu:763": "na cocchedāditi na ca pūrvaniruddhādbījādaṅkuro niṣpadyate nācāpyaniruddhād /",
  "SA19nagsaliu:764": "api tu bījād niruddhāt tasminneva samaye 'ṅkuro utpadyate /",
  "SA19nagsaliu:765": "ato nocchedataḥ /",
  "SA19nagsaliu:766": "na saṃkrāntitaḥ iti tu bījāṅkurau tu asadṛśau eva /",
  "SA19nagsaliu:767": "tasmāt 'na saṃkrāntitaḥ /",
  "SA19nagsaliu:768": "parīttataḥ hetoriti- parīttabījavapanān mahāphalāvāptiriti tatparītta-hetorbahuphalābhinirvṛttiḥ,",
  "SA19nagsaliu:769": "parīttānmahāphalābhi-nirvṛttitvāt,",
  "SA19nagsaliu:770": "tasmāt parīttahetormahāphalābhinirvṛtiḥ /",
  "SA19nagsaliu:771": "sadṛśānuprabodhād iti tu yādṛśaṃ bījamupyate tādṛśameva phalābhinirvṛtiriti /",
  "SA19nagsaliu:772": "atastatsadṛśānuprabandhaḥ /",
  "SA19nagsaliu:773": "sadṛśāphalābhinirvṛttiḥ /",
  "SA19nagsaliu:774": "bījāṅkurayorbhinnatvād bījaṃ nityaṃ na vartate /",
  "SA19nagsaliu:775": "yataścocchedato nāsti bīje sati tathāṅkuraḥ /",
  "SA19nagsaliu:776": "bījasādṛśyasiddhatvāt tadbhinnaṃ na ceṣyate /",
  "SA19nagsaliu:777": "aṅkurasya phalādīnāṃ saṅkrāntiścāṅkurasya na /",
  "SA19nagsaliu:778": "ekabījaṃ parīttāṇoḥ bījatvenaiva sambhavet /",
  "SA19nagsaliu:779": "tasmāt parīttato hetorjāyate hi mahatphalam /",
  "SA19nagsaliu:780": "upte śālyādi bīje hi śyāmākādiphalaṃ na hi /",
  "SA19nagsaliu:781": "tasmādeva -",
  "SA19nagsaliu:782": "aṅkuro bījavanneṣṭo nirheturno 'ṅkurodbhavaḥ /",
  "SA19nagsaliu:783": "samo nirodha utpādas tulonnāmāvanāmavat / ityuktam /",
  "SA19nagsaliu:784": "evam bāhyapratītyasamutpādaḥ parikalpanātmakena anupacayatvena draṣṭavyaḥ /",
  "SA19nagsaliu:785": "tathaivādhyātmikasyāpi hetuśca pratyayo dvidhā /",
  "SA19nagsaliu:786": "tathaivādhyātmikasyāpi bāhya-pratītyasamutpādavad hetupratyayākāradvayopa-nibandhanatvāt pṛthak dvividho 'vagantavyaḥ /",
  "SA19nagsaliu:787": "dvidhā hetuścapratyaya iti tu ādhyātmikaḥ pratītyasamutpādo hetūpanibandhanaḥ pratyayopanibandhanaśca dvayākāro 'vagantavyaḥ /",
  "SA19nagsaliu:788": "iṣṭa iti abhīṣṭasya ca abhipretasya abhimatasya cetyadhivacanam /",
  "SA19nagsaliu:789": "tatrādhyātmikasya pratītyasamutpādasya hetūpanibandhaḥ kathamavagantavyaḥ? ucyate -",
  "SA19nagsaliu:790": "ādiheturavidyāsya mṛtyurantyo yathākramam /",
  "SA19nagsaliu:791": "tatrādāvavidyādeśanād ādau avidyā,",
  "SA19nagsaliu:792": "ante maraṇāṅgadeśanatvān mṛtyurante /",
  "SA19nagsaliu:793": "yattayormadhye syāt tat tu madhya iṣyate /",
  "SA19nagsaliu:794": "tasmāt sūtre avidyāpratyayāḥ saṃskārāḥ,",
  "SA19nagsaliu:795": "saṃskārapratyayaṃ vijñānam,",
  "SA19nagsaliu:796": "vijñānapratyayaṃ nāmarūpam,",
  "SA19nagsaliu:797": "nāmarūpapratyayaṃ ṣaḍāyatanam,",
  "SA19nagsaliu:798": "ṣaḍāyatanapratyayaḥ sparśaḥ,",
  "SA19nagsaliu:799": "sparśapratyayā vedanā,",
  "SA19nagsaliu:800": "vedanāpratyayā tṛṣṇā,",
  "SA19nagsaliu:801": "tṛṣṇāpratyaya mupādānam,",
  "SA19nagsaliu:802": "upādānapratyayo bhavaḥ,",
  "SA19nagsaliu:803": "bhavapratyayā jātiḥ,",
  "SA19nagsaliu:804": "jātipratyayā jarāmaraṇa-śoka-parideva-duḥkha-daurmanasyopāyāsāḥ saṃbhavanti /",
  "SA19nagsaliu:805": "evamasya kevalasya mahato duḥkhaskandhasya samudayo bhavati / ityuktam /",
  "SA19nagsaliu:806": "sajanmakleśakarmātmā dvādaśāṅgastrikāṇḍakaḥ /",
  "SA19nagsaliu:807": "hetupratyayasambhūtaḥ karttetyādivivarjitaḥ /",
  "SA19nagsaliu:808": "kleśa-karma-jāti-paratantro 'yamātmāpi aṃśatrayeṇa vyavasthāpyate /",
  "SA19nagsaliu:809": "kleśa-paratantrasvabhāvatayā,",
  "SA19nagsaliu:810": "karmaparatantrasvabhāvatayā janmaparatantrasvabhāvatayā ca /",
  "SA19nagsaliu:811": "tatra kleśa paratantra-svabhāvatāyā aṅgāni trīṇi-avidyātṛṣṇopādānāni /",
  "SA19nagsaliu:812": "karma-paratantra-svabhāvatāyāḥ dve aṅge-bhavasaṃskārau /",
  "SA19nagsaliu:813": "jāti-paratantra lakṣaṇamapi śeṣasaptāṅgam-vijñānam,",
  "SA19nagsaliu:814": "nāmarūpam,",
  "SA19nagsaliu:815": "ṣaḍāyatanam,",
  "SA19nagsaliu:816": "sparśo,",
  "SA19nagsaliu:817": "vedanā,",
  "SA19nagsaliu:818": "jātiḥ,",
  "SA19nagsaliu:819": "jarāmaraṇañceti /",
  "SA19nagsaliu:820": "apītipadaṃ saṃgrāhyatāṃ darśayati /",
  "SA19nagsaliu:821": "śoka-paridevanā-daurmanasya-upāyāsādīnāṃ priyaviyogā-priyasaṃprayoga-kāmavipattyādīnāṃ ca saṃgrahaḥ /",
  "SA19nagsaliu:822": "evam ayaṃ pratītyasamutpādo dvādaśāṅgaḥ trisvabhāvatayā veditavyaḥ /",
  "SA19nagsaliu:823": "so 'pi kartrādi-svabhāvatā-rahito jñātavyaḥ /",
  "SA19nagsaliu:824": "atha śālistambasūtraṭīkāyāṃ tṛtīyaṃ paṭalam /",
  "SA19nagsaliu:825": "avidyā yadi nādau syādante mṛtyurna saṃbhaved /",
  "SA19nagsaliu:826": "'avidyā yadi nādau syād' iti tu yadi avidyā cennābhaviṣyan naiva saṃskārāḥ prajñāsyante /",
  "SA19nagsaliu:827": "tadvad jarāmaraṇaparyantaṃ cennābhaviṣyan naiva śokādi prajñāsyate /",
  "SA19nagsaliu:828": "tebhyo bhinno na kutrāpi hyātmātmīyaśca vidyate /",
  "SA19nagsaliu:829": "tatrāvidyāyā naivaṃ bhavati ahaṃ saṃskārādi abhinirvartayāmītyato jarāmaraṇaparyantaṃ naivaṃ bhavati ahaṃ śokādi abhinirvartayāmīti /",
  "SA19nagsaliu:830": "saṃskārādīnāmapi naivaṃ bhavati vayamavidyādibhyo 'bhinirvartitāḥ /",
  "SA19nagsaliu:831": "evam yāvajjarāmaraṇasyāpi naivaṃ bhavati vayaṃ jātyādibhirabhinirvartitā iti /",
  "SA19nagsaliu:832": "avidyāsaṃbhavādādāvante mṛtyuśca bhāsate /",
  "SA19nagsaliu:833": "atha ca satyāmavidyāyāṃ saṃskārādyabhinirvṛttirbhavati,",
  "SA19nagsaliu:834": "prādurbhāvaḥ /",
  "SA19nagsaliu:835": "evaṃ yāvajjarāmaraṇaṃ,",
  "SA19nagsaliu:836": "śokaparidevādyabhinirvṛttirbhavati /",
  "SA19nagsaliu:837": "heturādhyātmikasyāsya /",
  "SA19nagsaliu:838": "evamādhyātmikasya pratītyasamutpādasya hetūpanibandho draṣṭavyaḥ /",
  "SA19nagsaliu:839": "kathamādhyātmikasya pratītyasamutpādasya pratyayopanibandho draṣṭavyaḥ? ucyate -",
  "SA19nagsaliu:840": "pratyayāḥ ṣaṭprakārakāḥ /",
  "SA19nagsaliu:841": "asyeti tu ādhyātmikasya/",
  "SA19nagsaliu:842": "pratyayastu sāmagrī ṣaṭ prakārakā iti ṣaḍvidhāḥ /",
  "SA19nagsaliu:843": "pratyayo 'dhyātmikastvante vijñānaṃ cādike dharā /",
  "SA19nagsaliu:844": "vijñānasyānte parideśanatvād 'ante vijñānam' /",
  "SA19nagsaliu:845": "ādike dharā ityucyate /",
  "SA19nagsaliu:846": "tasmāt sūtre -ṣaṇṇāṃ dhātūnāṃ samavāyāt pṛthivyaptejovāyvākāśa-vijñānādistvādhyātmikasya pratītyasamutpādasya pratyayopanibandho draṣṭavyaḥ / ityuktam /",
  "SA19nagsaliu:847": "kāṭhinyānugrahau pākaḥ śvāsavṛddhiranāvṛtiḥ /",
  "SA19nagsaliu:848": "tatra adhyātma-pṛthivīdhātuḥ katamaḥ?",
  "SA19nagsaliu:849": "yatkāyasambaddha-kaṭhina-karkaśa-rūkṣa-kharagata-keśa-roma-nakha-danta-sveda-mala-carma-māṃsa-snāyu-asthayādi-sadṛśam,",
  "SA19nagsaliu:850": "anyacca asmin kāye yatkiñcidasti tatsarvaṃ saṃgṛhya pṛthivīdhāturucyate /",
  "SA19nagsaliu:851": "anugraha tu saṃgrahaḥ,",
  "SA19nagsaliu:852": "sambandho-mṛduḥ,",
  "SA19nagsaliu:853": "āliṅganaṃ,",
  "SA19nagsaliu:854": "piṇḍīkaraṇaṃ snigdhatā ca /",
  "SA19nagsaliu:855": "tadyathā-aśru-sveda-kapha-siṃghāṇaka-majjā-śukra-mūtra-uccāra-rakta-lasīkā-mastaka-grahaṇī-pakvāśayādiḥ anyaccāsmin kāye tādṛśaṃ snigdha-svabhāvaṃ syājjaladhāturucyate /",
  "SA19nagsaliu:856": "pāko nāma pācanam-pāka-pācana-pācaka-uṣṇāgnistāpa-tāpana-vṛtiryaścaitatkāyamadhye aśita-pīta-khāditānāṃ samyaksupācakaḥ /",
  "SA19nagsaliu:857": "anyacca yatkiñcitkaṃ tādṛśaṃ tatsarvaṃ tu tejodhāturucyate /",
  "SA19nagsaliu:858": "śvāsa iti vāyudhātuḥ /",
  "SA19nagsaliu:859": "śvāsastu ucchvāsaḥ,",
  "SA19nagsaliu:860": "āśvāso,",
  "SA19nagsaliu:861": "bhāṣaṇaṃ,",
  "SA19nagsaliu:862": "pralāpo,",
  "SA19nagsaliu:863": "gamanāgamanaṃ kṣayo vṛddhiriti /",
  "SA19nagsaliu:864": "kāyasya vistāraḥ,",
  "SA19nagsaliu:865": "saṅkocaḥ,",
  "SA19nagsaliu:866": "kampanaṃ,",
  "SA19nagsaliu:867": "calanaṃ,",
  "SA19nagsaliu:868": "utkṣepaḥ,",
  "SA19nagsaliu:869": "poṣaṇaṃ,",
  "SA19nagsaliu:870": "vṛddhiḥ,",
  "SA19nagsaliu:871": "pīnasaḥ,",
  "SA19nagsaliu:872": "kāsaḥ,",
  "SA19nagsaliu:873": "chikkā,",
  "SA19nagsaliu:874": "ūrdhvavāyuradhovāyuranyaccāpi etatkāyamadhye yatkiñcit tādṛśamasti tatsarvam ekataḥ piṇḍīkṛtya vāyudhāturityucyate /",
  "SA19nagsaliu:875": "ākāśamiti anāvṛtatvādākāśam /",
  "SA19nagsaliu:876": "āvaraṇaṃ sapratighaṃ saṃvṛtañca /",
  "SA19nagsaliu:877": "rājī-koṣa-antārandhra-mukharandhra-karṇapuṭa-nāsāpuṭa-netrachidrādayaḥ kāyāntaḥ koṣaścāyam ākāśadhāturityucyate /",
  "SA19nagsaliu:878": "nāmarūpānuvṛttiśca pañcavijñānasaṃyutaḥ /",
  "SA19nagsaliu:879": "tasmāt kliṣṭaṃ manaścaivādhyātmika pratyayā ime //",
  "SA19nagsaliu:880": "tatra nāmānuvṛttiḥ rūpānuvṛttiśca ādhyātmikavijñānadhāturityucyate /",
  "SA19nagsaliu:881": "pañcavijñānasaṃyutaḥ iti tāni pañcavijñānakāyāni,",
  "SA19nagsaliu:882": "tataḥ kliṣṭaṃ manaścāpi iti kleśamayaṃ manaḥ,",
  "SA19nagsaliu:883": "tāni ca caturmahābhūtāni ekataḥ piṇḍīkṛtya naḍakalāpayogena nāmarūpamityucyate /",
  "SA19nagsaliu:884": "tatra nāmeti catvāro 'rūpaskandhāḥ-vedanā,",
  "SA19nagsaliu:885": "saṃjñā,",
  "SA19nagsaliu:886": "saṃskāro vijñānaṃ ceti /",
  "SA19nagsaliu:887_0": "rūpaṃ nāma pitroḥ śukraśoṇitodbhūtaṃ antarābhavamāśritya yat prathamaṃ nāmarūpābhinirvartanaṃ",
  "SA19nagsaliu:887_1": "tanniśritya pūrvaṃnāmarūpābhinirvartanaṃ-manovijñānaṃ sāsravaṃ nivṛta-vyākṛta svabhāvam",
  "SA19nagsaliu:887_2": "ātmamohādicatuḥkleśātmakam /",
  "SA19nagsaliu:888": "ātmamohaḥ, ātmamānam,",
  "SA19nagsaliu:889": "ātmadṛṣṭiḥ,",
  "SA19nagsaliu:890": "ātmotkarṣaścetyetatkleśasaṃyutaṃ kliṣṭaṃ mana iti ekataḥ piṇḍīkṛtaṃ nāmarūpamityucyate /",
  "SA19nagsaliu:891": "dhātūnāṃ sannipātād vai śarīrotpāda iṣyate /",
  "SA19nagsaliu:892": "anantaroditāḥ ṣaḍdhātavaḥ /",
  "SA19nagsaliu:893": "sannipātād vai iti tu vaikalyābhāvāt /",
  "SA19nagsaliu:894": "śarīramiti tu bhūta-bhautika-saṃnipāta-piṇḍam /",
  "SA19nagsaliu:895": "utpādo nāma prādurbhāvaḥ /",
  "SA19nagsaliu:896": "iṣyate iti tu anumatam /",
  "SA19nagsaliu:897": "asya kartrādi na vartate iti bhāvaḥ /",
  "SA19nagsaliu:898": "ātmātmīyavikalpānāmutpādastairna manyate /",
  "SA19nagsaliu:899": "iti tu asmābhirete utpāditā iti ca tairvayamutpāditā iti te 'nyonya vikalpaṃ notpādayanti /",
  "SA19nagsaliu:900": "teṣu satsu samutpādaḥ teṣvasatsu na saṃbhavaḥ /",
  "SA19nagsaliu:901": "pratyayeṣu asatsu śarīrotpādo na yujyate /",
  "SA19nagsaliu:902": "yadā ādhyātmikapratyayādi-vaikalyābhāvastadā saṃnipātāt śarīramutpadyate /",
  "SA19nagsaliu:903": "vaikalye śarīraṃ na utpādyate /",
  "SA19nagsaliu:904": "naivātmādimayāste hi nāpyanyaccāpi kiñcana /",
  "SA19nagsaliu:905": "tatra pṛthivīdhātustu nātmā ahaṃmameti manyanā-viyuktatvāt /",
  "SA19nagsaliu:906": "'na sattvāstu' citta-mano-vijñāna-viyuktatvāt /",
  "SA19nagsaliu:907": "na jīvaḥ calatvābhāvāt /",
  "SA19nagsaliu:908": "na jantustu janyajanaka virahitatvāt /",
  "SA19nagsaliu:909": "'na manujo' manuviyuktatvāt /",
  "SA19nagsaliu:910": "'na mānava' stu antaḥ sthitamānavāsadṛśatvāt /",
  "SA19nagsaliu:911": "'na strī', na pumān - na napuṃsakastu ādhyātmikastrī puruṣa-napuṃsakātmakaḥ /",
  "SA19nagsaliu:912": "na cāhaṃ mam iti tu ātmātmīya-manyanā-viyuktatvāt /",
  "SA19nagsaliu:913": "nāpyanyaccāpi kiñcana iti tu īśvarādi-kartṛ-kriyā-karma-virahitatvāt /",
  "SA19nagsaliu:914": "tadvat jalam,",
  "SA19nagsaliu:915": "agnirvāyurākāśo vijñānadhātuścāpi nātmā,",
  "SA19nagsaliu:916": "na sattvo,",
  "SA19nagsaliu:917": "na jīvo,",
  "SA19nagsaliu:918": "na jantuḥ,",
  "SA19nagsaliu:919": "na manujo,",
  "SA19nagsaliu:920": "na mānavo,",
  "SA19nagsaliu:921": "na strī,",
  "SA19nagsaliu:922": "na pumān,",
  "SA19nagsaliu:923": "na napuṃsakam na cāhaṃ na mama syāt /",
  "SA19nagsaliu:924": "na ceśvarādi anyat kiñcid iti jñātavyam /",
  "SA19nagsaliu:925": "yaikapiṇḍādisaṃjñā sāvidyā tribhavachādikā /",
  "SA19nagsaliu:926": "tatra katamāvidyā? ucyate /",
  "SA19nagsaliu:927": "tribhavachādiketyucyate /",
  "SA19nagsaliu:928": "tribhavastu bhavatrayam kāmabhavaḥ,",
  "SA19nagsaliu:929": "rūpabhavaḥ,",
  "SA19nagsaliu:930": "arūpabhavaśca /",
  "SA19nagsaliu:931": "te 'pi sattvabhājanaloke vyavahāreṇa dvividhāḥ vyavasthāpitāḥ /",
  "SA19nagsaliu:932": "atha ca dhātu-gati-yoni-bhedena krama-trayeṇa sthāpitaḥ /",
  "SA19nagsaliu:933": "kathamiti cet /",
  "SA19nagsaliu:934": "ucyate - tatra kāmadhātuḥ ṣaṭtriṃśadāśrayanikāyavijñaptyavabhāsaṃ sādhāraṇāsādhāraṇa-svabhāvena ekapiṇḍatvena kalpayan saṃjñayā grahaṇatvād avidyeti ucyate /",
  "SA19nagsaliu:935": "tatra ṣaṭtriṃśadāśrayanikāyāstu aṣṭau uṣṇasvabhāvā mahānarakāḥ,",
  "SA19nagsaliu:936": "śītasvabhāvāḥ aṣṭau mahānarakāḥ /",
  "SA19nagsaliu:937": "saṃjīva-kālasūtra-saṃghāta-raurava-mahāraurava-tapana-pratāpanāvīcayo-'ṣṭoṣṇanarakāḥ /",
  "SA19nagsaliu:938": "hāhādhara-apapa-aṭaṭa-hāhāvat-arbuda-nirarbuda-padma-mahāpadma-utpalāni śītasvabhāvatvād aṣṭau śītanarakāśca /",
  "SA19nagsaliu:939": "pratyekaḥ prādeśikaśca narakaḥ,",
  "SA19nagsaliu:940": "pretāśrayaḥ,",
  "SA19nagsaliu:941": "tiryagāśrayaḥ,",
  "SA19nagsaliu:942": "asurāāśrayaḥ /",
  "SA19nagsaliu:943": "caturdvīpāḥ,",
  "SA19nagsaliu:944": "aṣṭau antardvīpāśca /",
  "SA19nagsaliu:945": "tatra pretāśrayastu marau aṭavīkāntāre ca /",
  "SA19nagsaliu:946_0": "tadbhinnastu vibhāgaḥ -",
  "SA19nagsaliu:946_1": "grāma-nagara-nigama-śmaśāna-parvata-aṭavī-karvaṭa-dvīpa-nadī-vāyu-sāgara-palvala-taḍāga-kūpa-udyānasthāna-devālaya-mātṛgṛha-nāgaloka-maru-saras-vṛkṣa-śūnyālaya-mahāpatha-nadītaṭa-araṇyavāsa-prapāta-setu-kaulasthāna-mukha-mahāpatha-āpaṇa-catvara-śrṛṅgāṭaka-pāvanatīrthasthāna-jalāśayādiṣu",
  "SA19nagsaliu:946_2": "sthitvā svakarmavaśena vijñaptyavabhāsa-vikalpodbhavānāṃ yadajñānaṃ seyamavidyā ityucyate /",
  "SA19nagsaliu:947": "tiryaksthānaṃ madhye-sāgaram /",
  "SA19nagsaliu:948": "yonisthānāni catvāri-aṇḍajo,",
  "SA19nagsaliu:949": "jarāyujaḥ,",
  "SA19nagsaliu:950": "saṃsvedajaḥ,",
  "SA19nagsaliu:951": "upapādukaśca /",
  "SA19nagsaliu:952": "yonyāśrayabhedena vividhā tiryagjagad vijñaptyavabhāsita-vikalpavāsanāliptasantānāḥ /",
  "SA19nagsaliu:953_0": "tadanyathāvibhaktāḥ -",
  "SA19nagsaliu:953_1": "gardabha-sūkara-vānara-gaja-uṣṭra-aśva-mṛga-mahiṣa-gau-gavaya-camarī-śva-śrṛgāla-nakula-mūṣaka-siṃha-vyāghra-tarakṣu-ṛkṣa-vṛka-mārjāra-mīna-kacchapa-makara-śiśumāra-sarpa-pipīlikā-lūtā-pataṃga-tittiri-pipīlaka-kṛmi-valmīka-godhā-kīṭa-jalavāsi-śuka-śārikā-kokilā-mayūra-haṃsa-krauñca-vaka-kāka-gṛdhra-ullūka-jīvañjīva-suparṇādayo",
  "SA19nagsaliu:953_2": "'niścita-gatitvāt svakarmavāsanā-pāratantryeṇa avabhāsākāraṃ sthitaṃ tu yadajñānaṃ",
  "SA19nagsaliu:953_3": "tadapi avidyā ityucyate /",
  "SA19nagsaliu:954": "asurāṇāṃ caturāśrayastu sumeroścatuḥ pariṣaṇḍamadhye 'sti /",
  "SA19nagsaliu:955": "tadbhinnavibhāgena sthitaṃ parvata-aṭavī-vana-udyāna-nadī-grāmādiṣu svakarma-vaśāt prajñaptāvabhāsa-vikalpanodbhūtamanyasthānānāṃ yadajñānaṃ tadapi avidyetyucyate /",
  "SA19nagsaliu:956": "naraka-sattvānāṃ svakarmavaśitānukūlavikalpanodbhavānāṃ tu anavataptamahāsāgarād viṃśatisāhasra-yojanādhobhājanasya vijñapti-svabhāvamūlabhūteṣu anyasthāneṣvabhi-nirvṛttiḥ /",
  "SA19nagsaliu:957": "tato 'nyatra pratyekasattvasya narakādi-bhājanasya vijñapti-vikalpanodbhūtasya parvata-aṭavī-maru-darī-prapāta-nadī-tīrādisthānābhinirvṛttaṃ yadajñānamidamapya-vidyetyucyate /",
  "SA19nagsaliu:958": "catvāro dvīpāstu pūrvasyāṃ videhaḥ,",
  "SA19nagsaliu:959": "dakṣiṇasyāṃ jambūdvīpaḥ,",
  "SA19nagsaliu:960": "paścimāyāṃ aparagodānīyaḥ,",
  "SA19nagsaliu:961": "uttarasyāṃ,",
  "SA19nagsaliu:962": "ca kururiti /",
  "SA19nagsaliu:963": "aṣṭāvantardvīpāstu pūrvayāṃ videhaparṣado deho videhaśca /",
  "SA19nagsaliu:964": "dakṣiṇasyāṃ-jambūdvīpa-parṣadaḥ capalaka uttaramantrī ca /",
  "SA19nagsaliu:965": "paścimasyāma-paragodānīya-parṣadaḥ cāmaraścāparacāmaraśca /",
  "SA19nagsaliu:966": "uttarasyāṃ kuru-parṣadaḥ kuruḥ kauravaśca /",
  "SA19nagsaliu:967": "tedvīpopadvīpānāṃ prabhedena vividhā-kāreṇa bhinnāḥ /",
  "SA19nagsaliu:968": "svavijñānāvabhāsavikalpanāvaśenodbhūtaṃ vibhinnaprapaṃca-vāsanāliptaṃ tādṛśaṃ yadajñānam idamapi avidyetyucyate /",
  "SA19nagsaliu:969": "ṣaḍdevānāṃ sattva-bhājanāvabhāsa-vijñaptyavabhāsaviśeṣa-sādhāraṇāsādhāraṇāśeṣasvabhāveṣu piṇḍagrahaṇa-kalpanā-vaśenodbhūtam yadajñānamidamapi avidyetyucyate /",
  "SA19nagsaliu:970": "tatra ṣaḍdevanikāyā iti /",
  "SA19nagsaliu:971": "caturmahārājakāyikāḥ - trāyastriṃśo,",
  "SA19nagsaliu:972": "yāmaḥ,",
  "SA19nagsaliu:973": "tuṣito,",
  "SA19nagsaliu:974": "nirmāṇaratayaḥ paranirmitavaśavartinaśca /",
  "SA19nagsaliu:975": "anye ca vidyādhara-siddhaḥ,",
  "SA19nagsaliu:976": "ṛṣirgaruḍa-gandharvaḥ-kinnara-mahoraga,",
  "SA19nagsaliu:977": "yakṣādayaḥ,",
  "SA19nagsaliu:978": "nakṣatra-graha-tārā-candra-sūryā saparivārāḥ saprāsādāḥ,",
  "SA19nagsaliu:979": "utpāda-vināśa-svakarmavaśena vijñaptyākārāvabhāsa-vikalpanā-vāsanānugāmino 'ṇḍaja-jarāyuja-saṃsvedaja-upapādukāśca /",
  "SA19nagsaliu:980_0": "yonyāśraya bhedena vividha-tiryagjagad-vijñaptyavabhāsita-vikalpa-vāsanāliptasantānāḥ",
  "SA19nagsaliu:980_1": "gadarbha-sūkara-vānara-gaja-uṣṭra-aśva-mṛga-mahiṣa-gau-gavaya-camarī-śva-śrṛgāla-nakula-mūṣaka-siṃha-vyāghra-tarakṣu-ṛkṣa-vṛka-mārjāra-mīna-kacchapa-makara-śiśumāra-sarpa-pipīlikā-lūtā-pataṃga-tittiri-pipīlaka-kṛmi-vālmīki-godhā-yūkā-kīṭa-jalavāsi-śuka-śārikā-kokila-mayūra-haṃsa-krauñca-vaka-kāka-gṛdhra-ulūka-jīvañjīva-suparṇādayo-'niścitagatitvāt",
  "SA19nagsaliu:980_2": "svakarma-vāsanāpāratantryeṇa prajñaptyavabhāsākāra-sthitāḥ /",
  "SA19nagsaliu:981": "evaṃ pṛthaggati-yoni-bahutva-bhedena vibhinna-sattvabhājanalokā ityākhyātāḥ sādhāraṇā-sādhāraṇaviśeṣādipiṇḍagrahodbhūta ekataḥ saṃkṣipya kāmadhāturityucyate /",
  "SA19nagsaliu:982": "parañcoktam -",
  "SA19nagsaliu:983": "dhātugatiyonibhedaiḥ kāmabhavastu ṣaṭtriṃśat /",
  "SA19nagsaliu:984": "narā dvādaśa,",
  "SA19nagsaliu:985": "ṣaḍ devāḥ ṣoḍaśa narakāstathā /",
  "SA19nagsaliu:986": "sāsurapretatiryañcaḥ /",
  "SA19nagsaliu:987": "tādṛśa-vibhinna-vikalpavāsanodbhūtaṃ yadajñānam,",
  "SA19nagsaliu:988": "aparicchinnam,",
  "SA19nagsaliu:989": "avyaktā-varaṇam,",
  "SA19nagsaliu:990": "anavabodham,",
  "SA19nagsaliu:991": "aparijñātāmisraṃ pūrvānta-aparānta-madhya-hetu-karma-phala-satya-ratna-duḥkha-samudaya-nirodha-mārgakaṃ yadajñānaṃ sāvidyā/",
  "SA19nagsaliu:992": "tridhātvavacchādi ketyucyate /",
  "SA19nagsaliu:993": "tasmāt sūtre- yeṣāmeva ṣaṇṇāṃ dhātūnāmeka-saṃjñā,",
  "SA19nagsaliu:994": "piṇḍasaṃjñā,",
  "SA19nagsaliu:995": "nityasaṃjñā,",
  "SA19nagsaliu:996": "dhruvasaṃjñā,",
  "SA19nagsaliu:997": "śāśvatasaṃjñā,",
  "SA19nagsaliu:998": "sukhasaṃjñā,",
  "SA19nagsaliu:999": "ātmasaṃjñā,",
  "SA19nagsaliu:1000": "satva(saṃjñā)",
  "SA19nagsaliu:1001": ", jīva(saṃjñā)",
  "SA19nagsaliu:1002": ", puruṣasaṃjñā,",
  "SA19nagsaliu:1003": "pudgala(saṃjñā)",
  "SA19nagsaliu:1004": ", manuja(saṃjñā)",
  "SA19nagsaliu:1005": ", mānava(saṃjñā)",
  "SA19nagsaliu:1006": ", ahaṃkāra-mamakārasaṃjñā /",
  "SA19nagsaliu:1007": "evamādi vividhamajñānamiyamucyate 'vidyeti deśitam /",
  "SA19nagsaliu:1008": "tatra pṛthivīdhātoraṣṭadravyatvād ekasaṃjñā na yujyate /",
  "SA19nagsaliu:1009": "paramāṇūnāṃ parasparaṃ saṃcayātmakatvāt piṇḍagrāho na yujyate /",
  "SA19nagsaliu:1010": "hetupratyayayoḥ sambaddhapravṛteḥ nityasaṃjñā na yujyate /",
  "SA19nagsaliu:1011": "cirakālam asthitatvād dhruvasaṃjñā na yujyate /",
  "SA19nagsaliu:1012": "sahotpāda-vināśatvān na śāśvatasaṃjñā /",
  "SA19nagsaliu:1013": "saṃskāra-vipariṇāma-duḥkhānvitatvān na sukhasaṃjñā /",
  "SA19nagsaliu:1014": "ṣaṭtriṃśad-vidhāśucidravyasamavāyān na śuci saṃjñā /",
  "SA19nagsaliu:1015": "bhūta-bhautika-dravya-vaipulyān na ātmasaṃjñā /",
  "SA19nagsaliu:1016": "cittacaitasikādhiṣṭhānatvān na sattvasaṃjñā /",
  "SA19nagsaliu:1017": "kriyābhāvān na jīvasaṃjñā /",
  "SA19nagsaliu:1018": "api ca /",
  "SA19nagsaliu:1019": "gamanāgamanarahitatvān na pudgalasaṃjñā asti /",
  "SA19nagsaliu:1020": "ahaṃmamamanyanāvirahitvān na manuja-mānavasaṃjñā /",
  "SA19nagsaliu:1021": "ahaṃmametyādi-rahitatvān manujādisaṃjñā na yujyate /",
  "SA19nagsaliu:1022": "evaṃ ṣaṇṇāṃ dhātūnāṃ tadanityādisvabhāvasya yadajñānaṃ iyamavidyetyucyate /",
  "SA19nagsaliu:1023": "tatra avidyeti tu vidyā na bhūtatvād avidyā /",
  "SA19nagsaliu:1024": "na tu vidyābhāvaḥ,",
  "SA19nagsaliu:1025": "abhāvastu na kiñcidapi /",
  "SA19nagsaliu:1026": "avidyā vidyābhinnā vidyāntaramevasti /",
  "SA19nagsaliu:1027": "tasmād abhāvo niṣedho 'pi nāsti,",
  "SA19nagsaliu:1028": "paratvamapi nāsti /",
  "SA19nagsaliu:1029": "atha kimiti cet? virodhaḥ /",
  "SA19nagsaliu:1030": "avidyā tu na vidyābhāvaḥ vidyādharmato viruddhā avidyeti ucyate /",
  "SA19nagsaliu:1031": "paranirmitavaśavarti taddevo - pariprabhṛti saptadaśāśrayākāravijñaptyavabhāso rūpadhātuḥ /",
  "SA19nagsaliu:1032": "tadudbhavaḥ sattva bhājanaloka-svabhāvaḥ sādhāraṇaḥ,",
  "SA19nagsaliu:1033": "asādhāraṇaśca viśeṣavikalpavaśasambhavaḥ /",
  "SA19nagsaliu:1034": "āśrayāstu caturdhyānānāṃ trividhabhāvanānvitatvād brahmakāyikādayo dvādaśa,",
  "SA19nagsaliu:1035": "caturthadhyānasya miśrabhāvanānvitatvāt pañcāvāsāḥ pañcaśuddhāvāsāḥ /",
  "SA19nagsaliu:1036": "tatra prathame tu brahmakāyika-brahmapurohita-mahābrahmāṇaḥ /",
  "SA19nagsaliu:1037": "dvitīye tu parīttābha-apramāṇābha-ābhāsvarāḥ /",
  "SA19nagsaliu:1038": "tṛtīyestu parīttaśubha-apramāṇaśubha-śubhakṛtsnāḥ /",
  "SA19nagsaliu:1039": "caturthe -anabhraka-puṇyaprasava-bṛhatphalāḥ /",
  "SA19nagsaliu:1040": "śuddhāvāsāstu avṛha-atapa-sudarśana-sudṛga-kaniṣṭhāḥ /",
  "SA19nagsaliu:1041": "caturdhyānabhūmayaḥ-savitarka-avitarka-sukha-upekṣāsaṃprayuktāḥ-dhyānāntara-anāgamyabhūmaya imā yā ajñānam,",
  "SA19nagsaliu:1042": "adarśanam,",
  "SA19nagsaliu:1043": "anabhisamitā imā apyavidyetyucyante /",
  "SA19nagsaliu:1044_0": "yāśca nāmamātraṃ saṃjñāvabhāsa-vijñapti-vikalpodbhavāḥ catasra ārūpyasamāpattaya",
  "SA19nagsaliu:1044_1": "ākāśa-vijñānākiñcana-naivasaṃjñānāsaṃjñāyatanam yaccājñāna-anabhisamiti-adarśana-midamapyavidyetyucyate /",
  "SA19nagsaliu:1045": "tasmādeva bhagavatā-",
  "SA19nagsaliu:1046": "caturdhyānānyānāgamyamāntarā bhūmayastathā /",
  "SA19nagsaliu:1047": "ārūpyāyāḥ samāpatteḥ pṛthaksaṃjñācatuṣṭayam /",
  "SA19nagsaliu:1048": "caturbhuvo viśuddhīnāṃ daśabhūdeśanātmikam /",
  "SA19nagsaliu:1049": "maheśaprāptisaṃsthānaṃ tattu nānyattridhātutaḥ /",
  "SA19nagsaliu:1050": "svacittayogayogeśo viśuddhayudbhavabhūstathā /",
  "SA19nagsaliu:1051": "jñānaṃ samādhiḥ rūpaṃ ca vaśitāprativedinaḥ / ityuktam /",
  "SA19nagsaliu:1052": "tatrāpi yadakliṣṭamajñānam,",
  "SA19nagsaliu:1053": "adarśanam,",
  "SA19nagsaliu:1054": "anabhisaṃmatam,",
  "SA19nagsaliu:1055": "anavabodhabhāvanāmārga-jñānotpāda-bādhakaṃ tadapyavidyā ityucyate /",
  "SA19nagsaliu:1056_0": "tasmādavidyātamastimirapaṭalena nayanāvṛtatvād viṣayeṣu rūpa-śabda-gandha-rasa-sparśa-dharmākāravijñaptiviparyaya-vikalpavāsanāvabhāsatvena",
  "SA19nagsaliu:1056_1": "nitya-ātma-sukha-śucyādi-viparyāsatvād rāga-dveṣa-moha-vistārād rāgajaṃ karmāpi abhisaṃskaroti /",
  "SA19nagsaliu:1057": "iṣṭavighātakatvād dveṣotpannaṃ karmāpi abhisaṃskaroti /",
  "SA19nagsaliu:1058": "amārge mārgasaṃjñatvād,",
  "SA19nagsaliu:1059": "aśuciṣu śucisaṃjñatvād,",
  "SA19nagsaliu:1060": "amuktau mukti saṃjñatvācca mohajamapi abhisaṃskaroti /",
  "SA19nagsaliu:1061": "taddvayavyāvṛttyā aniñjyamapi abhisaṃskaroti /",
  "SA19nagsaliu:1062": "tatpratyayāt tannidānācca vidyāyāṃ rāga-dveṣa-moha-ahaṃkāra-dṛṣṭi-saṃśaya-īrṣyā-mātsaryānugāmanād akuśala-kāyakarmata ātmano jñānasya ca paritrāṇārtha prāṇātipātaḥ adattādānaṃ,",
  "SA19nagsaliu:1063": "kāmamithyācāraḥ,",
  "SA19nagsaliu:1064": "unmādahetukaṃ madyapānam anyathā-nīpsita-vipākābhinirvartanamapi abhisaṃskaroti /",
  "SA19nagsaliu:1065": "vāco mṛṣāvāda-paiśunya-pāruṣya-pralāpairaniṣṭavipākābhinirvartanamapi abhisaṃskaroti /",
  "SA19nagsaliu:1066": "mānasa-karmaṇo 'bhidhyā-vyāpāda-mithyādṛṣṭi-samprayogo 'pi abhisaṃskaroti /",
  "SA19nagsaliu:1067": "kāya-vāk-citta-duścarita-dharma-samādāna-hetubhiḥ sattvāḥ naraka-preta-tiryag-deva-manuṣyāsureṣu utpatsyante /",
  "SA19nagsaliu:1068": "tasmāda-jñāna-viṣaye rāga-dveṣa mohādiḥ pratyakṣaḥ, ityuktam /",
  "SA19nagsaliu:1069": "tatra avidyayā iti avidyā-pratyayena saṃskārabhāvābhisaṃskāritvād vibhāvitaṃ saṃskārabhāva-prativijñaptisvabhāvaṃ vijñānamabhinirvartate / tasmādeva",
  "SA19nagsaliu:1070": "tataḥ saṃskṛtabhāvānāṃ jñaptirvijñānasaṃbhavā /",
  "SA19nagsaliu:1071": "iti uktam / tataḥ iti tu saṃskāramāśritya bhāvānāṃ vijñaptiriti tu vijñāpakatvād vijñaptiḥ /",
  "SA19nagsaliu:1072": "vijñāne karmavāsanā-sthāpanam ityadhivacanam /",
  "SA19nagsaliu:1073": "vijñānena sahodbhūtāścatusskandhā arūpiṇaḥ /",
  "SA19nagsaliu:1074": "iti vijñānena sahodgatā iti tu vijñānasya hetuta udbhūtāḥ /",
  "SA19nagsaliu:1075": "catuḥskandhā arūpiṇaḥ /",
  "SA19nagsaliu:1076": "iti tu catvāro vijñāna-skandhāḥ vedanā-saṃjñā-saṃskāra-vijñānamityādayaḥ /",
  "SA19nagsaliu:1077": "arūpiṇastu-bhūta-bhautika-saṃcayākāra-rahitatvāt santi,",
  "SA19nagsaliu:1078": "na tu nityam /",
  "SA19nagsaliu:1079": "atha kimiti cet?",
  "SA19nagsaliu:1080": "cittacaitasikasvabhāvo 'sti /",
  "SA19nagsaliu:1081": "skandhatvaṃ tu vipula-dravyātmakatvāt /",
  "SA19nagsaliu:1082": "rūpaṃ tu dhātucatuṣṭayam /",
  "SA19nagsaliu:1083": "pitṛmātṛ-śukraśoṇitodbhūtāḥ pṛthivyāpte-jovāyudhātavaḥ /",
  "SA19nagsaliu:1084": "tān saṃgṛhya vijñānapratyayaṃ nāmarūpamityucyate /",
  "SA19nagsaliu:1085": "nāmarūpamupādāya cendriyāyatanodbhavaḥ /",
  "SA19nagsaliu:1086": "iti yatpūrvaṃ indriye satṛṣṇavāsanānāmarūpaṃ sthāpitaṃ tannāmarūpaṃ saṃniśritya cakṣurādi-ṣaḍindriyābhinirvartanena indriyasya ṣaḍāyatanāni prādurbhavantīti /",
  "SA19nagsaliu:1087": "indriya-ṣaḍāyatanāni ṣaḍvijñānāśritāni /",
  "SA19nagsaliu:1088": "rūpādi-viṣayālambana-vijñaptyavabhāsagrahaṇa-svabhāvānāmabhinirvartanād bhagavatā",
  "SA19nagsaliu:1089": "nāmarūpasaṃniśritānīndriyāṇi ṣaḍāyatanamityuktam /",
  "SA19nagsaliu:1090": "viṣayendriyavijñāna-saṃghātāt sparśa sambhavaḥ /",
  "SA19nagsaliu:1091": "ṣaḍindriyāyatanam apekṣya viṣayeṣu indriyavijñānasaṃnipātāt sparśaḥ /",
  "SA19nagsaliu:1092": "indriyavijñānaṃ rūpādiviṣayeṣu sparśa iva nirāntarameva pravartate /",
  "SA19nagsaliu:1093": "atra sparśastu kiñcidapi nāsti /",
  "SA19nagsaliu:1094": "asaṃcita-pañcavijñānāni saṃcita viṣayendriyaiḥ saha yugapadekatra bhūtatvāt sparśavanti santi,",
  "SA19nagsaliu:1095": "na tu sparśa ityucyate /",
  "SA19nagsaliu:1096": "tasmādeva bhagavatāpi trayāṇāṃ dharmāṇāṃ saṃnipātaḥ sparśa ityuktam /",
  "SA19nagsaliu:1097": "ālambanāvabhāsākāreṇa sparśo jātaḥ /",
  "SA19nagsaliu:1098": "tadvat sparśarasāsvādaniyantraṇe ṣaṭsparśā kāyānāśritya ṣaḍvedanākāyā utpadyante /",
  "SA19nagsaliu:1099": "tasmād vedanā sparśajā jñeyā /",
  "SA19nagsaliu:1100": "ityuktam /",
  "SA19nagsaliu:1101": "vedanā tu sparśeṇa janitā sparśahetūdbhavā ityadhivacanam /",
  "SA19nagsaliu:1102": "tatra vedaneti tadvedayitṛtvād vedanā /",
  "SA19nagsaliu:1103": "vedanānubhavaḥ /",
  "SA19nagsaliu:1104": "sukha-duḥkha-aduḥkhāsukhā-saumanasya-daurmanasya-viśiṣṭāḥ /",
  "SA19nagsaliu:1105": "vedanāvabhāsākāravijñapti vikalpanāvaśodbhūtānāṃ trivargabhedena ṣaḍvedanākāyotpādād bhagavatā sparśasahabhavā vedanetyuktam /",
  "SA19nagsaliu:1106": "tadvat kiñcidvedanāsvādasaktā abhiniveśātmikā hi vedanāhetukī tṛṣṇeti tṛṣṇodbhavaḥ /",
  "SA19nagsaliu:1107": "tasmādeva tṛṣṇa ca vedanodgatā ityuktam /",
  "SA19nagsaliu:1108": "tṛṣṇeti tridhāturāgaḥ /",
  "SA19nagsaliu:1109": "rāgo 'dhyavasānam,",
  "SA19nagsaliu:1110": "abhilāṣaḥ,",
  "SA19nagsaliu:1111": "āsaktiraviyogākāṃkṣā,",
  "SA19nagsaliu:1112": "nandanaṃ,",
  "SA19nagsaliu:1113": "prema ityadhivacanam /",
  "SA19nagsaliu:1114": "sā ca indriyaviṣayavijñānabhedena tṛṣṇākāyaḥ ṣaḍdhā vyavasthāpitā /",
  "SA19nagsaliu:1115": "tṛṣṇāvabhāsākāra-vijñapti-vaśodbhūta ṣaṭtṛṣṇā-kāyotpādāt sugatena vedanādhyavasānā tṛṣṇetyuktam /",
  "SA19nagsaliu:1116": "evam adhyavasita-tṛṣṇāvṛddhirupādānam /",
  "SA19nagsaliu:1117": "tasmāt tṛṣṇāvṛddhirupādānam ityuktam /",
  "SA19nagsaliu:1118": "tṛṣṇā rāgāliṅgitasya iṣṭāviyogasya hetuḥ /",
  "SA19nagsaliu:1119": "kuśalamakuśalama-vyākṛtādi tūpādānam /",
  "SA19nagsaliu:1120": "upādānārthena upādānam /",
  "SA19nagsaliu:1121": "upapañcamādānaṃ upādānam /",
  "SA19nagsaliu:1122": "yathāgṛhīta-svakarma-pathyadanasya paravaśād upādānādutpādaḥ punarbhava ityucyate /",
  "SA19nagsaliu:1123": "tasmādeva upādānodgato bhava ityuktam /",
  "SA19nagsaliu:1124": "svakarmavāsanāyā yathāvadavabhāsākāra-vijñapti-vikalpanā-vaśenodbhūtasya punarbhavasyābhinirvartanād bhava iti,",
  "SA19nagsaliu:1125": "purnarbhūtatvāt /",
  "SA19nagsaliu:1126": "yathāvat svakarma-vāsanāvaśena iti kuśalākuśalāneñjya-karmavāsanāvaśenetyadhivacanam /",
  "SA19nagsaliu:1127": "evaṃ karmabhavastu hetuḥ syāt /",
  "SA19nagsaliu:1128": "skandhotpādo bhavājjātaḥ /",
  "SA19nagsaliu:1129": "karmabhavasya taddhetoḥ skandhotpādo jātirityucyate /",
  "SA19nagsaliu:1130": "tatra skandhotpādastu skandhānāmutpādaḥ/",
  "SA19nagsaliu:1131": "dhātvāyatanaprāptirapi saṃkṣepeṇa jātirityucyate /",
  "SA19nagsaliu:1132": "tatra skandhastu anekadravyasaṃrāśyarthastu skandhārthaḥ /",
  "SA19nagsaliu:1133": "athavā anityatayaiva dhvaṃsatvāt,",
  "SA19nagsaliu:1134": "utpādānantarameva anityatārākṣasena bhakṣaṇaṃ,",
  "SA19nagsaliu:1135": "pratihananaṃ,",
  "SA19nagsaliu:1136": "vināśanam ityadhivacanam /",
  "SA19nagsaliu:1137": "evamabhinirvṛttau utpādahetunā jātipratyayena jaraiva abhinirvartate,",
  "SA19nagsaliu:1138": "tasmādeva jāterevaṃ jarāpi ca ityuktam /",
  "SA19nagsaliu:1139": "jātipratyayābhinirvartitaskandhānāṃ jīrṇatā tu jarā /",
  "SA19nagsaliu:1140_0": "daurbalya-khālitya-pālitya-balikāpūrṇatā-vibhugnatā-kubjatva-daurbalya-kharakharatva-daṇḍāvaṣṭambha",
  "SA19nagsaliu:1140_1": "caryāvyakti-indriyabhraṃśa-smṛtibhraṃśāḥ iti tādṛśī tu jāti-pratyayena bhinirvartita-skandhānāṃ",
  "SA19nagsaliu:1140_2": "svakarmākāriṇī vijñaptyavabhāsa-vikalpanāvāsanā-vaśenotpannā jīrṇatā jaretyucyate /",
  "SA19nagsaliu:1141": "evaṃ jarājīrṇa-skandhānyathātvaṃ maraṇamityucyate /",
  "SA19nagsaliu:1142": "tasmādevoktam -",
  "SA19nagsaliu:1143": "skandhābhāvo jarāyā yaḥ sa mṛtyuścetyudīryate /",
  "SA19nagsaliu:1144": "tatra jareti ślathībhūta-jarāpratyayena maraṇasaṃbhavaḥ /",
  "SA19nagsaliu:1145": "tatra maraṇamiti skandhānyathātvam /",
  "SA19nagsaliu:1146": "maraṇa-mṛta-kālakṛta-paralokagamana-saṃkrānti-gati-skandha-vidhvaṃsana-skandhanāśa-āyuḥkṣaya-jīvendriyanirodhetyetādṛśādi-saṃgraho jarāmaraṇam /",
  "SA19nagsaliu:1147": "maraṇāvabhāsākāra-vijñaptivikalpanāvaśena udbhūtaḥ skandhanāśo maraṇam /",
  "SA19nagsaliu:1148": "antāvasthā,",
  "SA19nagsaliu:1149": "antaśayanaṃ,",
  "SA19nagsaliu:1150": "vijñānasaṃkramaṇaṃ,",
  "SA19nagsaliu:1151": "ūṣmahāniḥ,",
  "SA19nagsaliu:1152": "āyurviyogaḥ,",
  "SA19nagsaliu:1153": "kāyikānukaulyatyāgaḥ,",
  "SA19nagsaliu:1154": "bhavasaṃkrāntiḥ,",
  "SA19nagsaliu:1155": "yaśca vijñānāntimāvasthāśrayocchedādyutpanno bahudhāpralāpaḥ,",
  "SA19nagsaliu:1156": "grahaṇam,",
  "SA19nagsaliu:1157": "daurbalyaṃ,",
  "SA19nagsaliu:1158": "parijīrṇatā,",
  "SA19nagsaliu:1159": "dainyaṃ,",
  "SA19nagsaliu:1160": "nirodhānirodhakaḥ,",
  "SA19nagsaliu:1161": "mukhadaurvarṇyaṃ,",
  "SA19nagsaliu:1162": "anāthatā,",
  "SA19nagsaliu:1163": "svakarmavikalpanodbhūta-yamapuruṣaiḥ paraspara-samādānāvabhāsavijñaptiḥ,",
  "SA19nagsaliu:1164": "svalpamātrao-prāṇāvaśeṣe śvāsapraśvāsodbhavā aratiḥ,",
  "SA19nagsaliu:1165": "prakampaḥ,",
  "SA19nagsaliu:1166": "kaṇṭhapariśoṣaṇam,",
  "SA19nagsaliu:1167": "nāsikācchedaḥ,",
  "SA19nagsaliu:1168": "svedaḥ,",
  "SA19nagsaliu:1169": "kledo malaṃ,",
  "SA19nagsaliu:1170": "svamūtroccāra-lālāśarīralepaḥ,",
  "SA19nagsaliu:1171": "niḥsahāyo,",
  "SA19nagsaliu:1172_0": "mahāndhakāra-prapāta-parvata-pariṣaṇḍa-gahanāṭavī-śūnyālaya-gṛha-prāsāda-ūrdhva-maṇḍapa-kūṭāgāra-agni-kuṇḍa-mahāhrada-palālaskandhagamanam",
  "SA19nagsaliu:1172_1": "iva cittaviparyastasya skandhāntaragrahaṇaṃ maraṇamityucyate /",
  "SA19nagsaliu:1173": "mūḍhe tu maraṇācchokaḥ /",
  "SA19nagsaliu:1174": "iti satṛṣṇasya antardāhaḥ śokaḥ /",
  "SA19nagsaliu:1175": "antardāhaśca cittaparitāpaḥ /",
  "SA19nagsaliu:1176": "śocanārthena śokaḥ /",
  "SA19nagsaliu:1177": "atha mama priyavastu-iṣṭavastu-viyogo bhaviṣyati iti khidyamānasya santāpācchoka ityucyate /",
  "SA19nagsaliu:1178": "yathākarmodgatākārāvabhāsa-vijñaptyābhibhūtasya ānanda-bhaya-aniṣṭākārotpanno marmoccheda-duḥkha-citta-khedodbhūta-śokāntarotthaḥ-aho,",
  "SA19nagsaliu:1179": "hāhā, kiṃ,",
  "SA19nagsaliu:1181": "kena,",
  "SA19nagsaliu:1182": "katham,",
  "SA19nagsaliu:1183": "kutra śaraṇaṃ gatvā paśyāmi,",
  "SA19nagsaliu:1184": "iha gacchāmi,",
  "SA19nagsaliu:1185": "gato 'ham,",
  "SA19nagsaliu:1186": "gṛhītaḥ,",
  "SA19nagsaliu:1187": "hataḥ,",
  "SA19nagsaliu:1188": "mṛtaḥ,",
  "SA19nagsaliu:1189": "bhakṣitaḥ,",
  "SA19nagsaliu:1190": "vinaṣṭaḥ,",
  "SA19nagsaliu:1191": "pranaṣṭaḥ,",
  "SA19nagsaliu:1192": "aho mātaḥ,",
  "SA19nagsaliu:1193": "aho pitaḥ,",
  "SA19nagsaliu:1194": "bhrātaḥ,",
  "SA19nagsaliu:1195": "bhagini,",
  "SA19nagsaliu:1196": "putra,",
  "SA19nagsaliu:1197": "putri,",
  "SA19nagsaliu:1198": "he bhārya iti anekadhā pralāpo mithyāpadanirnādotpannaḥ pailottakasaṃtāpo daurmanasyam /",
  "SA19nagsaliu:1199": "tasmāt śokataścāpalāpo yo daurmanasyaṃ sa ucyate / ityuktam /",
  "SA19nagsaliu:1200": "daurmanasyasamudbhūtaṃ pañcavijñānakāyikam /",
  "SA19nagsaliu:1201": "āsātaṃ duḥkhamityuktaṃ kāyasaukhyavidhātakam /",
  "SA19nagsaliu:1202": "daurmanasya-samudbhūtam iti tu daurmanasyād eva /",
  "SA19nagsaliu:1203": "paṃcavijñānakāyikamiti tu manojña-rūpa-śabda-gandha-rasa-sparśānusmaraṇopapannaṃ pañcavijñānakāyaduḥkham upaghātakam /",
  "SA19nagsaliu:1204": "āsātamanubhava-kāyasaukhya-vighātātmakaṃ duḥkhākārāvabhāsa-vijñapti-vaśenodbhūtaṃ duḥkhamityucyate /",
  "SA19nagsaliu:1205": "duḥkhaṃ manasikārāravyaṃ manasastūpaghātakam /",
  "SA19nagsaliu:1206": "daurmanasyaṃ ca tajjñeyamanyopakleśahetu yat /",
  "SA19nagsaliu:1207": "mānasaṃ sukhaṃ duḥkhañcānusmṛtya pūrvahasana-nandana-krīḍana-vistāra-cittavikṣepādi-ayoniśomanasikārasaṃprayuktaṃ mānasaduḥkham /",
  "SA19nagsaliu:1208": "daurmanasyādi upa-saṃkleśajanitvād anyopakleśa hetu yat /",
  "SA19nagsaliu:1209": "yad anyadetādṛśādi upakleśaḥ,",
  "SA19nagsaliu:1210": "sa tu kleśo 'pyucyate,",
  "SA19nagsaliu:1211": "upāyāsa ityucyate /",
  "SA19nagsaliu:1212": "tatra eṣāṃ dvādaśabhavāṅgānām anvartha nāmāni darśayituṃ - tamo 'bhijñānāmarūpāyatasparśavittarṣataḥ / ityuktam / ityuktam /",
  "SA19nagsaliu:1213": "tatra andhakārārthenāvidyā /",
  "SA19nagsaliu:1214": "abhīti abhisaṃskārārthena saṃskārāḥ /",
  "SA19nagsaliu:1215": "pravaṇatvānnāma /",
  "SA19nagsaliu:1216": "ropaṇārthena rūpam /",
  "SA19nagsaliu:1217": "āyatasparśavittarṣataḥ /",
  "SA19nagsaliu:1218": "iti āyadvārārthe nāyatanam /",
  "SA19nagsaliu:1219": "sparśanārthena sparśaḥ /",
  "SA19nagsaliu:1220": "anubhavanārthena vedanā /",
  "SA19nagsaliu:1221": "paritarṣaṇārthena tṛṣṇā /",
  "SA19nagsaliu:1222": "tṛṣṇādānabhavotpādaḥ pākanāśa viśokataḥ /",
  "SA19nagsaliu:1223": "upādānārthena upādānam /",
  "SA19nagsaliu:1224": "punarbhavajananārthena bhavaḥ /",
  "SA19nagsaliu:1225": "bhāvārthena jātiḥ,",
  "SA19nagsaliu:1226": "pākārthena jarā /",
  "SA19nagsaliu:1227": "vināśārthena maraṇam /",
  "SA19nagsaliu:1228": "śocanārthena śokaḥ /",
  "SA19nagsaliu:1229": "vacanādi kāyasaṃpīḍā cittadaurmānasaṃ tathā /",
  "SA19nagsaliu:1230": "kleśādanvarthakaṃ nāma yathākramamudīritam /",
  "SA19nagsaliu:1231": "vacanaparidevanārthena paridevaḥ /",
  "SA19nagsaliu:1232": "kāyasaṃpīḍanārthena duḥkham /",
  "SA19nagsaliu:1233": "cittasaṃpīḍanārthena daurmanasyam /",
  "SA19nagsaliu:1234": "upakleśārthena upāyāsāḥ /",
  "SA19nagsaliu:1235": "punastattvāparijñetyādi tu parīkṣārthaṃ pradarśanārtham uktam /",
  "SA19nagsaliu:1236": "punastattvāparijñānāda vidyāderyathākramam /",
  "SA19nagsaliu:1237": "pūrvapūrvebhya utpādo 'pyākhyātaścottarottaraḥ /",
  "SA19nagsaliu:1238": "tattvāparijñānaṃ tu apratipattirvipratipattiśca /",
  "SA19nagsaliu:1239": "ayoniśomanasikārahetutvād ajñānamaṃ avidyā /",
  "SA19nagsaliu:1240": "avidyāyāṃ satyāṃ vibhinnāḥ saṃskārā abhinirvartante puṇyopagāḥ,",
  "SA19nagsaliu:1241": "apuṇyopagāḥ,",
  "SA19nagsaliu:1242": "āneñjyopagāḥ/",
  "SA19nagsaliu:1243": "tatra puṇyopagānāṃ saṃskārāṇāṃ puṇyopagameva vijñānaṃ bhavati /",
  "SA19nagsaliu:1244": "apuṇyopagānāṃ saṃskārāṇāmapuṇyopagameva vijñānaṃ bhavati /",
  "SA19nagsaliu:1245": "āneñjyopagānāṃ saṃskārāṇāmāneñjyopagameva vijñānaṃ bhavati /",
  "SA19nagsaliu:1246": "idamucyate vijñānapratyayaṃ nāmarūpam /",
  "SA19nagsaliu:1247": "nāmarūpavivṛddhayā ṣaḍbhirāyatanadvārai kṛtyakriyāḥ pravartante /",
  "SA19nagsaliu:1248": "tannāmarūpapratyayaṃ ṣaḍāyatanamityucyate /",
  "SA19nagsaliu:1249": "ṣaḍbhyaścāyatanebhyaḥ ṣaṭsparśakāyāḥ pravartante /",
  "SA19nagsaliu:1250": "ayaṃ ṣaḍāyatanapratyayaḥ sparśa ityucyate /",
  "SA19nagsaliu:1251": "yajjātīyaḥ sparśo bhavati,",
  "SA19nagsaliu:1252": "tajjātīyā vedanā pravartate /",
  "SA19nagsaliu:1253": "iyamucyate sparśapratyayā vedaneti /",
  "SA19nagsaliu:1254": "yastāṃ vedanāṃ viśeṣeṇāsvādayati,",
  "SA19nagsaliu:1255": "abhinandati,",
  "SA19nagsaliu:1256": "adhyavasāyaṃ tiṣṭhati sā vedanāpratyayā tṛṣṇetyucyate /",
  "SA19nagsaliu:1257": "āsvādanādhyavasānādhyavasāyasthānādātmapriyarūpa-sātarūpa-viyogo mābhūditi yasya bhūyaḥ praṇidhānamiyaṃ tṛṣṇā pratyayopādānetyucyate /",
  "SA19nagsaliu:1258": "evaṃ prārthayamānaḥ punarbhavajanakaṃ karma samutthāpayati kāyena vācā manasā ca sa upādāna-pratyayo bhava ityucyate /",
  "SA19nagsaliu:1259": "tatkarmanirjātānāṃ pañcaskandhānām abhinirvṛttiryā sā bhavapratyayo jātirityucyate /",
  "SA19nagsaliu:1260": "jātyābhinirvṛttānāṃ skandhānāmupacayana-paripākādvināśo bhavati /",
  "SA19nagsaliu:1261": "tadidaṃ jātipratyayaṃ jarāmaraṇamityucyate/",
  "SA19nagsaliu:1262": "pūrvapūrvāṅgānāmuttarottarāṇāṃ hetutvāt,",
  "SA19nagsaliu:1263": "tāni uttarodbhavāt pratyaya eva /",
  "SA19nagsaliu:1264": "evamayaṃ dvādaśāṅgaḥ pratītyasamutpādo-'nyonyahetukodbhūtaḥ /",
  "SA19nagsaliu:1265": "dvādaśāṅgastripravṛttirnityocchedo hyanādijaḥ/",
  "SA19nagsaliu:1266": "pravṛtterjaladhārāvad vartate 'nādikālikaḥ /",
  "SA19nagsaliu:1267": "nānityaḥ sa tu satataṃ sthitatvāt /",
  "SA19nagsaliu:1268": "na saṃskṛta iti tu saṃskāraviyuktatvāt /",
  "SA19nagsaliu:1269": "sa na cetanaḥ cittaviyuktatvāt /",
  "SA19nagsaliu:1270": "na pratyayasambhava iti pratyayaviyuktatvāt /",
  "SA19nagsaliu:1271": "na kṣayadharmastūpacayaviyuktatvāt /",
  "SA19nagsaliu:1272": "na nirodhadharmaḥ utpāda-sthiti-vināśa-viyuktatvāt /",
  "SA19nagsaliu:1273": "anādikālapravṛttastu sandhikāla-pariccheda-viyuktatvāt /",
  "SA19nagsaliu:1274": "nadīstrotavat strotodbhūta anucchinnapravāhaḥ /",
  "SA19nagsaliu:1275": "atha āryaśālistambasūtra-ṭīkāyāṃ caturtho 'ntimaḥ paṭalaḥ /",
  "SA19nagsaliu:1276": "pratītyasamutpādo 'yaṃ nadīstrotavat avicchinno 'nupravartate /",
  "SA19nagsaliu:1277": "atha cemānyasya catvāryaṅgāni hetuḥ saṃghātakārakāṇi ca,",
  "SA19nagsaliu:1278": "dvādaśāṅgasya pratītyasamutpādasya catvāryaṅgāni saṃghātakriyāyai hetutvena pravartante /",
  "SA19nagsaliu:1279": "tasmāt katamāni catvāri? ityuktam/",
  "SA19nagsaliu:1280": "avidyā ca tṛṣā karma vijñānaṃ kramaśo matāḥ /",
  "SA19nagsaliu:1281": "avidyā, tṛṣṇā,",
  "SA19nagsaliu:1282": "karma,",
  "SA19nagsaliu:1283": "vijñānañceti yathākramam /",
  "SA19nagsaliu:1284": "heturvijñānabījaṃ hi /",
  "SA19nagsaliu:1285": "vijñānaṃ bīja-svabhāvatvena hetuḥ /",
  "SA19nagsaliu:1286": "karma kṣetramudīritam /",
  "SA19nagsaliu:1287": "karma kṣetra-svabhāvatvena heturityuktam /",
  "SA19nagsaliu:1288": "avidyā tṛṣṇā ca kleśasvabhāvatvena hetuḥ /",
  "SA19nagsaliu:1289": "karmakleśā vijñānabījatvena vyavasthitāḥ /",
  "SA19nagsaliu:1290": "karmakleśā vijñānabījaṃ janayanti / tatra",
  "SA19nagsaliu:1291": "karma vijñānabījasya kṣetrakāryaṃ karoti ca /",
  "SA19nagsaliu:1292": "vijñānanāmakaṃ bījaṃ tṛṣṇayā snihyate param /",
  "SA19nagsaliu:1293": "vijñānabījaṃ cāvidyā kirati snehanena vai /",
  "SA19nagsaliu:1294": "karma tṛṣṇā tathāvidyā kṣetraṃ sneho 'vakīrṇanam /",
  "SA19nagsaliu:1295": "vijñāne na karomīdaṃ na vijñānamito matam /",
  "SA19nagsaliu:1296": "tatra karmaṇo 'pi naivaṃ bhavati ityādi tu karmaṇo 'pi naivaṃ bhavati ahaṃ vijñāna-bījasya kṣetrakāryaṃ karomi/",
  "SA19nagsaliu:1297": "tṛṣṇāyā api ityādi tu evaṃ tṛṣṇāyā api naivaṃ bhavati ahaṃ vijñānabījaṃ snehayāmīti /",
  "SA19nagsaliu:1298": "avidyāyā api ityādi tu avidyāyā api naivaṃ bhavati ahaṃ vijñānabījamavakiromīti /",
  "SA19nagsaliu:1299": "vijñānasyāpi ityādi tu naivaṃ bhavati ahamebhiḥ pratyayairjanitamiti /",
  "SA19nagsaliu:1300": "tathāpi bījavijñāne karmakleśapratiṣṭhite /",
  "SA19nagsaliu:1301": "vijñānabījamityuktaṃ kīrṇe 'vidyāsvavaskare /",
  "SA19nagsaliu:1302": "tṛṣṇājalena saṃsikte",
  "SA19nagsaliu:1303": "avidyā-svavaskara iti svavaskareṇa ca sadṛśena svavaskaraṃ sarveṣvanugata-tvāt /",
  "SA19nagsaliu:1304": "kīrṇe svavaskare iti svavaskareṇa pracchādanam /",
  "SA19nagsaliu:1305": "tṛṣṇājalena saṃsikte tṛṣṇaiva jalam /",
  "SA19nagsaliu:1306": "saṃsikte iti tu snehane /",
  "SA19nagsaliu:1307": "hetuto nāmarūpayoḥ /",
  "SA19nagsaliu:1308": "aṅkurotpādabhāso hi /",
  "SA19nagsaliu:1309": "iti tu hetu pratyayasāmagyā utpādastu nāmarūpāṅkuramabhinirvartayati /",
  "SA19nagsaliu:1310": "nāmarūpāṅkuram ityādestu /",
  "SA19nagsaliu:1311": "na svaparobhayāditāḥ /",
  "SA19nagsaliu:1312": "nāmarūpamidaṃ jātaṃ /",
  "SA19nagsaliu:1313": "nāmarūpāṅkuramidaṃ tu svayaṃ parata ubhayādito notpannam /",
  "SA19nagsaliu:1314": "atha kīdṛśam iti cet /",
  "SA19nagsaliu:1315": "piturmātuḥ samāgamāt /",
  "SA19nagsaliu:1316": "avirodhādṛtoścāpi /",
  "SA19nagsaliu:1317": "piturmātuḥ samāgamād ityādi tu pitṛmātṛsaṃyogo vā saktiḥ,",
  "SA19nagsaliu:1318": "samāgamaḥ,",
  "SA19nagsaliu:1319": "yuktatvam,",
  "SA19nagsaliu:1320": "putraprasūtisāmarthyam,",
  "SA19nagsaliu:1321": "ṛtumatvañca /",
  "SA19nagsaliu:1322": "'tridivasātyaye rajonivṛttistu' sa hi strīṇām ṛturucyate /",
  "SA19nagsaliu:1323": "tadā puruṣasamāgame śukraśoṇitasaṃyoge,",
  "SA19nagsaliu:1324": "svayaṃ gandharvasyāpi citta-viparyaye 'pi mātāpitṛkriyādhimuktau garbhotpādakrameṇa kalala-arbuda-peśī-ghana-praśākhāvasthāmatikramya prasūtasya,",
  "SA19nagsaliu:1325": "śaiśava-kaumārya-madhyatā-yauvana-vṛddhattvādi-daśāvasthā bhavanti /",
  "SA19nagsaliu:1326": "tasmādapyuktam-",
  "SA19nagsaliu:1327": "kiñcidāsvādave dhitam /",
  "SA19nagsaliu:1328": "bījavijñānamityuktaṃ mātṛgarbhe kramāccayaḥ /",
  "SA19nagsaliu:1329": "nāmarūpāṅkurotpādaḥ /",
  "SA19nagsaliu:1330": "atha ca mātāpitṛsaṃyogād-ṛtusamavāyād anyeṣāṃ ca pratyayānāṃ samavāyāttatrāsvādaviddhaṃ vijñānabījaṃ mātuḥ kukṣau nāmarūpāṅkuramabhinirvartayati /",
  "SA19nagsaliu:1331": "na vaikalyācca pratyayaiḥ /",
  "SA19nagsaliu:1332": "virodhatvācca hetūnāṃ māyānairātmyanigrahe /",
  "SA19nagsaliu:1333": "utpādo 'pi na saṃbhavaḥ /",
  "SA19nagsaliu:1334": "tasmād asvāmikeṣu dharmeṣu amameṣu aparigraheṣu māyālakṣaṇasvabhāveṣu hetupratyayānāmavaikalyādityuktam /",
  "SA19nagsaliu:1335": "asvāmikeṣu iti tu antaḥ karaṇaṃ puruṣādi anupalambhanasvabhāvamasti /",
  "SA19nagsaliu:1336": "tatrābhiniveśenotpanno ya āgrahaḥ /",
  "SA19nagsaliu:1337": "dharmastu skandhadhātu-āyatana-svabhāvaḥ /",
  "SA19nagsaliu:1338": "amama iti ātmātmīyarahitaḥ /",
  "SA19nagsaliu:1339": "aparigraha iti tu īśvarādi-parigrahānupalambhāt /",
  "SA19nagsaliu:1340": "māyālakṣaṇa-svabhāva iti yathā māyā tu abhūtāpi vividhavyavahāraṃ pratipādayati,",
  "SA19nagsaliu:1341": "tadvat māyāsvabhāvasya sarvadharmeṣu kriyādirvividhopalabhyate /",
  "SA19nagsaliu:1342": "hetupratyaya-saṃnipāta-vyatiriktaṃ hetupratyayādidharmaḥ kiñcidapi na utpadyate,",
  "SA19nagsaliu:1343": "vinaśyati vā /",
  "SA19nagsaliu:1344": "yathāpi hetupratyayavaikalyatvād bhāvānām anutpādastadavabodhayituam upamā /",
  "SA19nagsaliu:1345": "cakṣurvijñānamapyataḥ /",
  "SA19nagsaliu:1346": "pañcabhirhetubhirjātam / ityuktam /",
  "SA19nagsaliu:1347": "tadyathā pañcabhiḥ kāraṇaiścakṣurvijñānamutpadyate /",
  "SA19nagsaliu:1348": "katamaiḥ pañcabhirityādistu -",
  "SA19nagsaliu:1349": "cakṣūrūpāvabhāsanaiḥ /",
  "SA19nagsaliu:1350": "nabhastajja manaskāraiḥ / iti /",
  "SA19nagsaliu:1351": "tasmāt cakṣuḥ pratītya rūpañcālokañcākāśañca tajjamanasikārañca ityādi uktam /",
  "SA19nagsaliu:1352": "tatra cakṣuriti rūpaṃ draṣṭuṃ cakṣurindriyaṃ vikalaṃ bhavati /",
  "SA19nagsaliu:1353": "tasmādeva cakṣurvijñānasyāśrayakṛtyaṃ karoti ityuktam /",
  "SA19nagsaliu:1354": "āloka iti candra-nakṣatrāgni-auṣadhi-maṇi-prabhānām abhivyaktyai āloko 'pi upasthitaḥ /",
  "SA19nagsaliu:1355": "ākāśo 'pi nānāvṛtti-vikalo bhavati /",
  "SA19nagsaliu:1356": "tajjamanasikāro 'pi samanvāhāra-kārye 'vikalo bhavati /",
  "SA19nagsaliu:1357": "pañcāvaikalyatastathā /",
  "SA19nagsaliu:1358": "cakṣurvijñānamudbhūtam /",
  "SA19nagsaliu:1359": "cakṣurvijñānasya pratyayeṣu kasyacidapyabhāve na cakṣurvijñānasyotpādaḥ,",
  "SA19nagsaliu:1360": "sati cotpādo bhavati /",
  "SA19nagsaliu:1361": "mayā te janitā iti /",
  "SA19nagsaliu:1362": "vikalpo na yathodeti",
  "SA19nagsaliu:1363": "iti tatra cakṣuṣo naivaṃ bhavati 'ahaṃ cakṣurvijñānasyāśraya-kṛtyaṃ karomīti /",
  "SA19nagsaliu:1364": "rūpasyāpi naivaṃ bhavati,",
  "SA19nagsaliu:1365": "ahaṃ cakṣurvijñānasyālambanakṛtyaṃ karomīti /",
  "SA19nagsaliu:1366": "ālokasyāpi naivaṃ bhavati ahaṃ cakṣurvijñānasyāvabhāsakṛtyaṃ karomīti /",
  "SA19nagsaliu:1367": "ākāśasyāpi naivaṃ bhavati ahaṃ cakṣurvijñānasyāvaraṇakṛtyaṃ karomīti /",
  "SA19nagsaliu:1368": "tajjamanasikārasyāpi naivaṃ bhavati ahaṃ cakṣurvijñānasya samanvāhāra-kṛtyaṃ karomīti /",
  "SA19nagsaliu:1369": "cakṣurvijñānasyāpi naivaṃ bhavati ahamebhiḥ pratyayairjanitamiti /",
  "SA19nagsaliu:1370": "atha ca punaḥ satsveṣu pratyayeṣu cakṣurvijñānasyotpattirbhavati /",
  "SA19nagsaliu:1371": "asatsveṣu na bhavati / evaṃ",
  "SA19nagsaliu:1372": "śrotrajñānādikā khilam /",
  "SA19nagsaliu:1373": "utpādasya kramaścaivaṃ",
  "SA19nagsaliu:1374": "tadvat śrotrendriyādīnāṃ pañcabhirhetubhirutpādakramo 'vagantavyaḥ /",
  "SA19nagsaliu:1375": "hetupratyayasaṅgrahāt /",
  "SA19nagsaliu:1376": "kartrādīnāṃ ca vaikalyād ahaṃkāraviyogataḥ /",
  "SA19nagsaliu:1377": "utpādo 'pi yathāpūrvaṃ tathā cāpi pratītyajam /",
  "SA19nagsaliu:1378": "hetumatsaṃvijānīyāt",
  "SA19nagsaliu:1379": "tathā cāpi hetupratyayakramo 'nantarokta-kramaḥ /",
  "SA19nagsaliu:1380": "evaṃ sarvadharmāṇām utpāda-sthiti-vināśā avagantavyāḥ /",
  "SA19nagsaliu:1381": "asmāllokāt paraṃnahi /",
  "SA19nagsaliu:1382": "kaściddharmo kvacid gantā hetupratyayatastathā /",
  "SA19nagsaliu:1383": "karmaṇaḥphalamabhyeti",
  "SA19nagsaliu:1384": "tatra dharmastu cakṣuḥ-śrotra-ghrāṇa-jihvā-kāya-mana-ādayo dharmāḥ /",
  "SA19nagsaliu:1385": "rūpa-śabda-gandha-rasa-sparśādayo dharmāḥ,",
  "SA19nagsaliu:1386": "skandha-dhātvāyatana-pratītyasamutpādādayo dharmāḥ /",
  "SA19nagsaliu:1387": "asmāditi tu asmāllokāt paraṃ lokam athavā paralokād amuṃ lokaṃ kaściddharmo na saṃkrāmati /",
  "SA19nagsaliu:1388": "yadyevaṃ nityavādo vā ahetu-pratikūla-hetuvādo vā bhaviṣyatīti cet /",
  "SA19nagsaliu:1389": "ucyate /",
  "SA19nagsaliu:1390": "hetupratyayavaikalyābhāvāt karmaṇaḥ phalamabhyeti iti /",
  "SA19nagsaliu:1391": "tatra saṅkrāntyabhāve 'pi karmaphalāvināśitvaṃ pratyakṣānumāna-viśvastāgama-prakhyātena anenodāharaṇena jñātavyam /",
  "SA19nagsaliu:1392": "yathādarśe viśodhite /",
  "SA19nagsaliu:1393": "dṛśyante mukhabimbāni darpaṇe 'pi ca bimbakam /",
  "SA19nagsaliu:1394": "saṃkrāmitaṃ bhavennaiva",
  "SA19nagsaliu:1395": "tasmād uktam /",
  "SA19nagsaliu:1396": "tadyathā- supariśuddha ādarśamaṇḍale mukha-pratibimbakaṃ dṛśyate /",
  "SA19nagsaliu:1397": "na ca tatrādarśamaṇḍale mukhaṃ saṃkrāmati /",
  "SA19nagsaliu:1398": "asti ca mukha prativijñapti rhetupratyayānāmavaikalyāt /",
  "SA19nagsaliu:1399": "evamasmāllokānna kaściccyavate nāpyanyatrotpadyate /",
  "SA19nagsaliu:1400": "asti ca karmaphalavijñaptirhetupratyayānāmavaikalyāt /",
  "SA19nagsaliu:1401": "tadanyonyāvikalpanam /",
  "SA19nagsaliu:1402": "kartṛkriyāvihīnaṃ tat tathotpādāvabhāsanam /",
  "SA19nagsaliu:1403": "pūrvavṛddhikramācca syāt",
  "SA19nagsaliu:1404": "taditi tu mukham ādarśaśca /",
  "SA19nagsaliu:1405": "anyonyam iti parasparam anyonyam /",
  "SA19nagsaliu:1406": "avikalpanamiti vikalpanābhāvaḥ /",
  "SA19nagsaliu:1407": "kartṛkriyāvihīnaṃ tad iti tatra kartā kriyā ca na staḥ /",
  "SA19nagsaliu:1408": "kiṃ tannocchidyata iti cet- tathotpādāvabhāsanam ityuktam /",
  "SA19nagsaliu:1409": "kathaṃ kartṛvihīnaṃ kriyā karma ca bhaviṣyatīti ucyate- pūrvavṛddhikramācca syāt /",
  "SA19nagsaliu:1410": "dūrasthaścandramā yathā /",
  "SA19nagsaliu:1411": "parītto dakapātrānte dṛśyate na ca krāmati /",
  "SA19nagsaliu:1412": "asti kriyā ca karmāpi /",
  "SA19nagsaliu:1413": "tadyathā - candramaṇḍalaṃ [dvi] catvāriṃśadyojana-śatamūrdhvaṃ sthitam /",
  "SA19nagsaliu:1414": "atha ca punaḥ parītte 'bhyudakabhājane candrasya pratibimbaṃ dṛśyate /",
  "SA19nagsaliu:1415": "na ca candramaṇḍalaṃ tasmātsthānāc cyutam /",
  "SA19nagsaliu:1416": "atha ca punaḥ parītte 'bhyudakasthabhājane dṛśyate /",
  "SA19nagsaliu:1417": "asti ca candramaṇḍalaprativijñaptiḥ,",
  "SA19nagsaliu:1418": "hetupratyayānāmavaikalyāt /",
  "SA19nagsaliu:1419": "evamasmāllokānna kaścid cyavate nāpyutpadyate /",
  "SA19nagsaliu:1420": "asti ca karmaphala-prativijñaptiḥ hetupratyayānāmavaikalyāt /",
  "SA19nagsaliu:1421": "api ca, tadyathāgnirupādāne pratyaye sati jvalati upādāna-vaikalyānna jvalati /",
  "SA19nagsaliu:1422": "evameva karmakleśajanitaṃ vijñānabījaṃ tatra tatropapattyāyatana-pratisandhau mātuḥkukṣau nāmarūpāṅkuramabhinirvartayati /",
  "SA19nagsaliu:1423": "asvāmikeṣu dharmeṣu aparigraheṣu paraspara-pratyayamanmāyālakṣaṇasvabhāveṣu hetupratyayānāmavaikalyāt /",
  "SA19nagsaliu:1424": "santi te kalpanātmakāḥ /",
  "SA19nagsaliu:1425": "bāhyakarmakriyā hetuḥ",
  "SA19nagsaliu:1426": "tatra bāhyapratītyasamutpādasya kriyākarma-vyavasthā tu kalpanātmikā jñeyā /",
  "SA19nagsaliu:1427": "adhyātmaparatantrataḥ /",
  "SA19nagsaliu:1428": "pañcavijñānasaṃbhūtaḥ",
  "SA19nagsaliu:1429": "tatra paratantra-pratītyasamutpādasya lakṣaṇamadhyātma-pañcendriya-viṣaya-vijñaptyavabhāsākāratvena veditavyam /",
  "SA19nagsaliu:1430": "paramārtho 'vicāryataḥ /",
  "SA19nagsaliu:1431": "pariniṣpanna ākhyātaḥ",
  "SA19nagsaliu:1432": "yo vikalpa-paratantrātmākāro vijñaptyavabhāsākārarahito nirvikalpaḥ supariśuddhaśca,",
  "SA19nagsaliu:1433": "abdhātu-suvarṇa-ākāśavat pariśuddhaḥ /",
  "SA19nagsaliu:1434": "kleśa-jñeyāvaraṇa-svarūpa-pariśuddhaḥ candrodayavad,",
  "SA19nagsaliu:1435": "acintyaguṇaḥ,",
  "SA19nagsaliu:1436": "aprameya-prabhāva-bhāsātmakaḥ,",
  "SA19nagsaliu:1437": "asaṃkrāntaḥ sarvasattvārtham anābhogāvicchedakaḥ,",
  "SA19nagsaliu:1438": "ādimadhyāntarahitaḥ,",
  "SA19nagsaliu:1439": "tridhātu-samatīto nirmalo-'malo malaprahāṇa-svarūpaḥ /",
  "SA19nagsaliu:1440": "pratisvasaṃvid-gocarātmaka-kāya-vāk-cittakarma-samatītaḥ,",
  "SA19nagsaliu:1441": "svasaṃvedanaḥ,",
  "SA19nagsaliu:1442": "aparādhīno viśvarūpamaṇiratnarāja iva anuttaro dharmakāya ityucyate /",
  "SA19nagsaliu:1443": "sahetupratyayodbhavaḥ /",
  "SA19nagsaliu:1444": "sarvadā dvividho jñeyaḥ kartrādirahitastathā /",
  "SA19nagsaliu:1445": "tucchaśūnyādiniḥ sāraḥ",
  "SA19nagsaliu:1446": "tasmāt tatrādhyātmikaḥ pratītyasamutpādaḥ pañcabhirākārairdraṣṭavyaḥ /",
  "SA19nagsaliu:1447": "ityuktam /",
  "SA19nagsaliu:1448": "katamaiḥ pañcabhiḥ? uktam /",
  "SA19nagsaliu:1449": "na śāśvatato /",
  "SA19nagsaliu:1450": "yasmādanye maraṇāntikāḥ skandhā anya aupapattyaṃśikāḥ skandhāḥ /",
  "SA19nagsaliu:1451": "na tu ya eva maraṇāntikāḥ skandhāsta evaupapattyaṃśikāḥ /",
  "SA19nagsaliu:1452": "ya evopapatti-hetavasta eva vināśakāḥ /",
  "SA19nagsaliu:1453": "ya eva vināśa-hetussa evāpi aupapattiko bhaviṣyati /",
  "SA19nagsaliu:1454": "ato maraṇāntikāḥ skandhā nirudhyante aupapattyaṃśikā skandhāḥ prādurbhavanti /",
  "SA19nagsaliu:1455": "ato na śāśvatataḥ /",
  "SA19nagsaliu:1456": "na ca pūrvaniruddheṣu maraṇāntikeṣu skandheṣu iti niruddhaya na ciraṃ gatatvād aupapattyaṃśikā iti aupapattyaṃśe niśritatvād aupapattyaṃśikāḥ skandhāḥ prādurbhavanti /",
  "SA19nagsaliu:1457": "maraṇāntikā aniruddhā eva /",
  "SA19nagsaliu:1458": "aupapattyaṃśikaḥ skandhaḥ prādurbhavet,",
  "SA19nagsaliu:1459": "tada-yuktatvāduktam- api tu maraṇāntikāḥ skandhā nirudhyante,",
  "SA19nagsaliu:1460": "tasminneva ca samaye aupapattyaṃśikā skandhā prārdubhavanti,",
  "SA19nagsaliu:1461": "tulādaṇḍonnāmāvanāmavat /",
  "SA19nagsaliu:1462": "ato nocchedataḥ,",
  "SA19nagsaliu:1463": "visadṛśāḥ sattvanikāyāḥ sabhāgāyāṃ jātyāṃ jātimabhinirvartayanti /",
  "SA19nagsaliu:1464": "ato na saṃkrāntitaḥ parīttakarma kriyate,",
  "SA19nagsaliu:1465": "vipulaḥ phalavipāko 'nubhūyate /",
  "SA19nagsaliu:1466": "ataḥ parītta-hetuto vipulaphalamabhinirvartitam /",
  "SA19nagsaliu:1467": "yathāvedanīyaṃ karma kriyate tadāvedanīyo vipāko 'nubhūyate /",
  "SA19nagsaliu:1468": "atastatsadṛśānuprabandhataśca /",
  "SA19nagsaliu:1469_0": "yaḥ kaścid imaṃ pratītyasamutpādaṃ samyakpraṇītamevaṃ yathābhūtaṃ samyakprajñayā",
  "SA19nagsaliu:1469_1": "satatasamitamajīvaṃ yathāvadaviparītamajātamabhūtamakṛtamasaṃskṛtamapratighamanālambaṃ",
  "SA19nagsaliu:1469_2": "śivamabhayamavyupaśamasvabhāvaṃ paśyati /",
  "SA19nagsaliu:1470": "asataḥ tucchataḥ,",
  "SA19nagsaliu:1471": "riktataḥ,",
  "SA19nagsaliu:1472": "asārataḥ rogataḥ,",
  "SA19nagsaliu:1473": "gaṇḍataḥ,",
  "SA19nagsaliu:1474": "aghataḥ,",
  "SA19nagsaliu:1475": "anityataḥ,",
  "SA19nagsaliu:1476": "duḥkhataḥ,",
  "SA19nagsaliu:1477": "śūnyataḥ,",
  "SA19nagsaliu:1478": "anātmataḥ / iti /",
  "SA19nagsaliu:1479": "ya imaṃ pratītyasamutpādamiti ādhyātmikapratītyasamutpādam /",
  "SA19nagsaliu:1480": "yadimaṃ samyag iti aviparītam /",
  "SA19nagsaliu:1481": "prajñayā iti lokottaraprajñayā /",
  "SA19nagsaliu:1482": "yathābhūtamiti tu tathatāyathāvat /",
  "SA19nagsaliu:1483": "satatasamitamiti sarvakālamavicchinnam /",
  "SA19nagsaliu:1484": "ajīvam iti prāṇa-kartrādi-viyukta-tvādajīvam /",
  "SA19nagsaliu:1485": "ajātamiti jātirahitatvāt /",
  "SA19nagsaliu:1486": "abhūtamiti sthiti-rahitatvāt /",
  "SA19nagsaliu:1487": "akṛtamiti karturabhāvāt /",
  "SA19nagsaliu:1488": "asaṃskṛtamiti saṃskṛta-lakṣaṇa-rahitatvāt /",
  "SA19nagsaliu:1489": "apratighamiti āvaraṇa-rahitatvāt /",
  "SA19nagsaliu:1490": "anālambanamiti ālambyālambaka-rahitatvāt /",
  "SA19nagsaliu:1491": "śivamiti śāntatvāt /",
  "SA19nagsaliu:1492": "abhayamiti tu utpādādi-bhayarahitatvāt /",
  "SA19nagsaliu:1493": "anāhāryamiti kleśa-pāratantrya-rahitatvāt /",
  "SA19nagsaliu:1494": "avyayamiti satataṃ vyavasthitatvāt /",
  "SA19nagsaliu:1495": "avyupaśamamiti ekāntaśamagatirahitatvāt /",
  "SA19nagsaliu:1496": "'asataḥ' skandhāt pṛthaganyābhāvāt /",
  "SA19nagsaliu:1497": "tucchata iti muktātmano hrasvalohavad ekāntasya abhāvāt /",
  "SA19nagsaliu:1498": "riktata iti antasthita-svarūpātmadravyābhāvāt /",
  "SA19nagsaliu:1499": "asārata iti spharaṇātmakatābhāvāt /",
  "SA19nagsaliu:1500": "rogata iti rogātmaka-skandhāt pṛthaktvābhāvat /",
  "SA19nagsaliu:1501": "gaṇḍata iti skandhānatiriktabādhakāntarā-bhāvāt /",
  "SA19nagsaliu:1502": "apratighata iti karmakleśātirikta-bādhakasvarūpāntarābhāvāt /",
  "SA19nagsaliu:1503": "anityata iti sahopapādavināśaḥ skandhāt pṛthaganyana svabhāvāt /",
  "SA19nagsaliu:1504": "duḥkhata iti saṃskāravipariṇāmaduḥkhābhyāṃ pārthakyābhāvāt /",
  "SA19nagsaliu:1505": "śūnyata iti kalpanā svabhāvatayā abhūta-parikalpanāyāḥ pṛthakatvābhāvāt /",
  "SA19nagsaliu:1506": "anātmata iti skandhānatiriktamātmadravyābhāvāt /",
  "SA19nagsaliu:1507": "kartrādirahitastathā /",
  "SA19nagsaliu:1508": "tucchaśūnyādiniḥsāraḥ prajñayaivaṃ ya īkṣitaḥ /",
  "SA19nagsaliu:1509": "kiṃ kathaṃ vā kutaḥ kena kalpavādādi hānitaḥ/",
  "SA19nagsaliu:1510": "anantācintya guṇyakam /",
  "SA19nagsaliu:1511": "śāntaṃ dharmātmakaṃ kāyam /",
  "SA19nagsaliu:1512": "tathatārthaṃ sa eva pūrvāntaṃ na pratisarati ityuktam /",
  "SA19nagsaliu:1513": "kiṃ nvahamabhūvamatīta iti nāyaṃ mohotpādaḥ /",
  "SA19nagsaliu:1514": "asaṃmohe jñānotpādatvād ahamatīta etannara-sadṛśo 'bhūvamityādi ca /",
  "SA19nagsaliu:1515": "ahaṃ devo vā gandharvo vā kiṃ sukhavihāro duḥkhavihāro 'bhūvamityayaṃ moho'bhāva eva /",
  "SA19nagsaliu:1516": "ahaṃ sugatau durgatau vā,",
  "SA19nagsaliu:1517": "ciram,",
  "SA19nagsaliu:1518": "aciram vā kathamabhūvamiti moho 'pyabhāva eva /",
  "SA19nagsaliu:1519": "anāgatānte na pratisarati /",
  "SA19nagsaliu:1520": "kiṃ nvahaṃ bhaviṣyāmyanāgate 'dhvani iti ca āhosvinna bhaviṣyāmi iti moho 'pyatra nāstyeva /",
  "SA19nagsaliu:1521": "kiṃ nvahaṃ bhaviṣyāmyanāgate 'dhvani iti anāgate 'dhvani devo vā piśāco vā naro vā kiṃ vā bhaviṣyāmīti atra mohasyāpyanudbhava eva /",
  "SA19nagsaliu:1522": "sukhī vā duḥkhī vā surūpo vā kurūpo vā kathaṃ bhaviṣyāmi iti moho 'pyatra nāsti /",
  "SA19nagsaliu:1523": "antarapi na pratisarati iti antarna muhyati /",
  "SA19nagsaliu:1524": "kiṃ nvidamiti ātmā nirātmā vā iti /",
  "SA19nagsaliu:1525": "kathaṃ nvidamiti kiṃ sarūpo 'thavā virūpo veti moho 'tra nodbhavati /",
  "SA19nagsaliu:1526": "ke santa iti sukṛta-karmakāriṇaḥ duṣkṛta-karmakāriṇo veti na mohotpādaḥ /",
  "SA19nagsaliu:1527": "ayaṃ sattvo devagaternaragatervā kuta āgata itaścyuto deveṣu manuṣyeṣu narake prete tiryañci vā kutra gamiṣyatīti moho 'tra na sambhavati /",
  "SA19nagsaliu:1528": "śramaṇa-brāhmaṇānāṃ pṛthagloke dṛṣṭigatāni bhaviṣyanti ityādi /",
  "SA19nagsaliu:1529": "dṛṣṭigatāni iti dṛṣṭisthāni /",
  "SA19nagsaliu:1530": "pṛthagiti bhinnameva /",
  "SA19nagsaliu:1531": "tadyatheti tu nidarśanārtham /",
  "SA19nagsaliu:1532": "ātmavāda-pratisaṃyuktānīti skandha-vyatirikta-ātmabhāvaḥ /",
  "SA19nagsaliu:1533": "avicārata ātmātmīyeti svabhāvātmagraha-saṃyuktatvād ātmavādaprati-saṃyuktānītyuktam /",
  "SA19nagsaliu:1534": "viparītadhāraṇā-samutthānārthaṃ pudgalavāda-pratisaṃyuktānītyādi tu punargamanatvāt pudgala iti skandha-vyatiriktaḥ /",
  "SA19nagsaliu:1535": "yasyāmuṃ lokaṃ tyaktvā paraloka-gamanasya paralokaṃ vihāya amuṃ etallokagamanasya cābhāvāt grahaṇa-durviparītagrahaṇamityuktam /",
  "SA19nagsaliu:1536": "kautuka-maṅgalavāda-pratisaṃyuktānīti /",
  "SA19nagsaliu:1537": "kautukastu lokaśilpasthānaṃ,",
  "SA19nagsaliu:1538": "yacca vividhavidyāsthāne utsava-āvāha-vivāha-kalaha-yuddhaiḥ,",
  "SA19nagsaliu:1539": "udyāna-nadī-sāgara-parvata-vaneṣu tattad-bhinneṣu ca āryasya gamana-darśana-saṃkramaṇa-pravṛtti-āvāsānuramaṇakrīḍā-sukhā-svāda-nṛtya-gīta-padālāpa-dhāvana-laṃghanaiḥ,",
  "SA19nagsaliu:1540": "adbhuta-puruṣa-strī-dāraka-dārikā-vigrahakathā-vāda-prahelikoktibhiḥ,",
  "SA19nagsaliu:1541": "gajāśvādi-yodhanaiḥ,",
  "SA19nagsaliu:1542": "dūrvā-dadhi-gorocanā-kṣetrahala-mudgara-puṣpa-phala-kalaśa-śaṅkha-matsyā-dibhiḥ,",
  "SA19nagsaliu:1543": "brāhmaṇa-ṛṣabha-candra-sūrya-graha-nakṣatra-tārā-kṣaṇa-yoga-karaṇādinaimittikā-dibhiḥ ātmaśuddhayanveṣaṇam /",
  "SA19nagsaliu:1544": "viparītānekākāra-pralamba-rajjulambye 'mārge mārgasaṃjñā,",
  "SA19nagsaliu:1545": "aśucau śucisaṃjñā,",
  "SA19nagsaliu:1546": "amunau munisaṃjñayā ṣaḍjagaccakra-praviṣṭa-buddhimato gamanaṃ gamyaṃ ca saṃsāramevānusaranti na tu nirvāṇamiti /",
  "SA19nagsaliu:1547": "teṣāṃ samyak prajñayā darśane caturvidhaviparyaya-rahitatvāt samucchinnamūlāni tālavṛkṣamastakavadanābhāsagatāni āyatyāmanutpāda-nirodhadharmāṇi iti /",
  "SA19nagsaliu:1548": "tasmādevoktam /",
  "SA19nagsaliu:1549": "tathā kaścicca na cyutaḥ /",
  "SA19nagsaliu:1550": "janmābhāso 'pyasaṃlloke",
  "SA19nagsaliu:1551": "tasmād udāharaṇam-",
  "SA19nagsaliu:1552": "yathāpādapasaṅgataḥ /",
  "SA19nagsaliu:1553": "vahnistrotapravṛttiḥ syāt hetuvaikalyatastathā /",
  "SA19nagsaliu:1554": "nānupravartate hyagniḥ",
  "SA19nagsaliu:1555": "tathā iti yathā candrasya rūpe dūrasthite 'pi parīttajalabhājaneṣu jale vipulatailapātreṣu vā avabhāsate /",
  "SA19nagsaliu:1556": "candrarūpasaṃkrāntiranekatvaṃ vāpi nāsti,",
  "SA19nagsaliu:1557": "tathāpi anekajalapātreṣu dṛśyate /",
  "SA19nagsaliu:1558": "evam asmānna kaściccyuto na gato nāgato,",
  "SA19nagsaliu:1559": "hetupratyayavaikalyāt cyuti-gamanāgamanāvabhāsāḥ /",
  "SA19nagsaliu:1560": "tadvajjalabhājanavat sattvasantānasya jagataḥ sthānāntareṣu bahurūpeṇa cittacandrabimbotpādaḥ,",
  "SA19nagsaliu:1561": "hetupratyayāvaikalyāt /",
  "SA19nagsaliu:1562": "kuśalākuśalāneñjyādi-hetoryathākṣepā tatrāvabhāsākārā vijñaptirudbhavati /",
  "SA19nagsaliu:1563": "ātmātmīyaviyuktaḥ sarvabhāveṣu pratītyasamutpādakramo 'vagantavyaḥ /",
  "SA19nagsaliu:1564": "avicchedo - dāharaṇam- yathāpādapasaṅgataḥ /",
  "SA19nagsaliu:1565": "vahnistrotaḥ pravṛttiḥ syāt /",
  "SA19nagsaliu:1566": "karmakleśa-lipta-cittasantānaṃ vahnistrotonibaddhamindhanaṃ tu karmakleśata eva syāditi parīkṣyate /",
  "SA19nagsaliu:1567": "yathā - agnīndhanahetukaṃ jvalanam avicchinnam /",
  "SA19nagsaliu:1568": "indhanābhāve vicchinnam,",
  "SA19nagsaliu:1569": "tadvad atrāpi karmakleśendhanamucchidya saṃkleśālaya-vijñānabījao-santāne jñānāgni-saṃyogād dagdhe sati hetu-nirodhān na phalodbhavaḥ /",
  "SA19nagsaliu:1570": "tasmādevoktam - yānyekeṣāṃ śramaṇa-brāhmāṇānāṃ tadyathā iti ito bāhyānām lokastu lokaḥ /",
  "SA19nagsaliu:1571": "naśyan-naśyan gatyarthaḥ,",
  "SA19nagsaliu:1572": "lujyatatvāllokaḥ /",
  "SA19nagsaliu:1573": "viśīryamāṇa ityadhivacanam /",
  "SA19nagsaliu:1574": "dṛṣṭigatānīti dṛgdarśanam viparīta-śāstraśravaṇacintanādimithyā-jñānodbhavaṃ mithyā-jñānaṃ tu dṛṣṭirityucyate /",
  "SA19nagsaliu:1575": "pṛthak tu bhinnam /",
  "SA19nagsaliu:1576": "tadyathā - ātmavāda-pratisaṃyuktānītyādi tu pañcopādāna-skandheṣu rūpa-vedanā-saṃjñā-saṃskāra-vijñārnoṣvati ātmātmīya-rahiteṣu,",
  "SA19nagsaliu:1577": "ātmatvena samyagdṛṣṭiryā kliṣṭaprajñā sā dṛṣṭiḥ /",
  "SA19nagsaliu:1578": "satkāyāntadṛṣṭi-śīla-vrata-mithyādṛṣṭipūrvakaṃ kuprajñāvidyāsaṃprayuktatvād dṛṣṭiriti /",
  "SA19nagsaliu:1579_0": "tadavidyāpūrvakaṃ rāgapratighākārāvidyādṛṣṭi-vicikitsopakleśa-saṃprayukto dṛṣṭi-lakṣaṇa-dhātvākārabhedam",
  "SA19nagsaliu:1579_1": "anadhigamya saṃkliṣṭālaya-vijñāna-vāsanāvasthita-tadākāra-vijñānāvabhāsapoṣaṇāt prāgeva",
  "SA19nagsaliu:1579_2": "lokottara-mārgāśritacaturāryasatyabhāvanā-bhyāsakrameṇa duḥkha-samudaya-nirodha-mārga-darśana-bhāvanā-vimukti-viśeṣānantareṇa",
  "SA19nagsaliu:1579_3": "prahāṇa-sākṣātkāraḥ /",
  "SA19nagsaliu:1580_0": "yaścāpi saptatriṃśadbodhipakṣadharmasmṛtyupasthāna-samyakprahāṇa-ṛddhipāda-indriya-bala-bodhyaṅga-mārga-pratītyasamutpāda-dhyāna-arūpi-apramāṇa-ṣaḍanusmṛtyādiyadharmapudgalanairātmya-bodhicittabhāvanā-samādhi-dhāraṇā-śraddhā-vīrya-samādhi-prajñā-bhūmi-vaśīkārā-bhijñāna-jñāna-pāramitā-vimuktidvāra-kṣānti-bhāvanādi-krameṇa",
  "SA19nagsaliu:1580_1": "lokottaramārgānugata-tvād adhimukticaryāyāṃ pratisthāpya niryāṇa-prayoga-sākṣātkārād",
  "SA19nagsaliu:1580_2": "indriya-bala-abhayao-asaṃsṛṣṭa-pratisaṃvid-vyañjana-mahāpuruṣa-lakṣaṇa-ṛddhipādādi",
  "SA19nagsaliu:1580_3": "bhāvanāṃ paripūrya anuttarasamyak-samavabodhāvabodhāt śamatha-vipaśyanānukūla-samabhāvo",
  "SA19nagsaliu:1580_4": "bhāvane 'nantā-cintyaguṇyaṃ śāntasvabhāvakāyaṃ,",
  "SA19nagsaliu:1581": "ādimadhyāntavarjitaṃ,",
  "SA19nagsaliu:1582": "jñātvā prāpnoti buddhatvam ityuktam /",
  "SA19nagsaliu:1583_0": "tatra rūpaskandhastu rūpāvabhāsākāra-vijñaptyavabhāsa-vikalpodbhūto 'neka-dravyātmako",
  "SA19nagsaliu:1583_1": "bhūtabhautika-rūpa-lakṣaṇa ekādaśao-sāmānyātmaka-pañcadravyākārāropa-saṃghaṭṭitaḥ",
  "SA19nagsaliu:1583_2": "cakṣuḥ-śrotrādirūpa-śabdādikāma-rūpa-arūpa-pratisaṃyuktābhūtaparikalpanā-lakṣaṇaḥ",
  "SA19nagsaliu:1583_3": "skandho dhātvāyatana-indriya-vijñāna-viṣayātmako 'tha ca tādṛganyatādṛgrūpa-lakṣaṇo",
  "SA19nagsaliu:1583_4": "dharmastu rūpaskandha iti /",
  "SA19nagsaliu:1584": "tatra vedanāskandha iti sukha-duḥkhobhayākāreṇa āsvādākāra-vijñaptyavabhāsaḥ /",
  "SA19nagsaliu:1585": "viṣayendriyavijñānabhedena vedanā ṣaṭkāyā /",
  "SA19nagsaliu:1586": "dhātvākāraviśeṣabhedena kleśopa-kleśasaṃprayuktatvād anantāḥ prabhedāḥ syuḥ /",
  "SA19nagsaliu:1587_0": "sukha-duḥkha-saumanasya-daurmanasyo-pekṣānvitatvāt ṣaḍākāramātmadravyameva abhūtasaṃkalpa-vikalpālaya-vijñānavāsanopa-nibaddhatvād",
  "SA19nagsaliu:1587_1": "rāga-dveṣa-mohāditridhātu-vikalpavaśodbhūta-dravya-saṃgṛhītatvād vedanā-skandha iti /",
  "SA19nagsaliu:1588_0": "saṃjñā sūkṣma-sthūla-mahāṅgatādi-citrīkārāva-bhāsākāra-vijñapti-rvikalpanāvaśodbhūta-pūrvahasana-nandana-krīḍanādi-kānanusmṛtya",
  "SA19nagsaliu:1588_1": "strī-puruṣādi-nimittaviśeṣagrahaṇātmikā viṣayendriya-vijñānabhedena ṣaṭkāyā saṃjñā /",
  "SA19nagsaliu:1589": "rāga-dveṣa-moha-nibandhanatvād dhātvākāra-viśeṣabhedena tu anantaprasarā /",
  "SA19nagsaliu:1590": "saṃkliṣṭasyālayavijñāna-vāsanā-sambandhatvād ātmamohādi-saṃyuktātmatā tu saṃjñeti /",
  "SA19nagsaliu:1591": "saṃskārastu saṃprayuktā-prayukta-prajñapti-saṃskṛtā-saṃskṛtāvabhāsāṃkāra-vijñaptiḥ-vikalpanāvaśenodbhūtaḥ /",
  "SA19nagsaliu:1592": "pūrvākṣiptālaya-vijñānād astitva-vāsanā-bhedena tu dhātoḥ ākāra-viśeṣānanta-prasarānvitasya saṃskāra-skandha-saṃgṛhītatvāt saṃskāraskandha iti /",
  "SA19nagsaliu:1593": "tatra vijñāna-skandhastvaṣṭavidhaḥ /",
  "SA19nagsaliu:1594": "viṣayendriya-vijñānānāṃ viśiṣṭāvabhāsākāra-vijñaptiḥ /",
  "SA19nagsaliu:1595": "vikalpanāvaśodbhūtālaya-vijñānasya vāsanopanibaddhatvād dhātorākāra-viśeṣa-bhedenānantaprasaro hi vijñānaskandha iti /",
  "SA19nagsaliu:1596": "teṣāmapyevaṃ dhātvāyatana-sāsrava-saṃskṛta-saṃkleśādi-paryāyabhedena sva-lakṣaṇasambandhena saṃkṣipya skandho dhāturāyatanamiti /",
  "SA19nagsaliu:1597": "evaṃ saṃkliṣṭālayavijñāna-bījānvitā abhūtasaṃkalpasamuttthatraidhātukodgatāste cittacaitasikādayastu saṃsāra iti /",
  "SA19nagsaliu:1598_0": "tathāpi tatra ādāveva kartrādirahito riktastuccho 'sāra iti viditvā caturāryasatya-bhāvanānulomapravṛttyā",
  "SA19nagsaliu:1598_1": "nirṇīto lokottara-jñānāgni-samudbhūto-'vidyāndhakārādi-rahito hetupratyayārthatathatāparijñānāt",
  "SA19nagsaliu:1598_2": "śānto dharmakāyo 'vagamyate /",
  "SA19nagsaliu:1599": "tasmād duḥkha-samudaya-nirodha-mārga-darśana-bhāvanāmārgakramaḥ/",
  "SA19nagsaliu:1600_0": "tatra duḥkha-satyam-anityatā-duḥkhatā-śūnyatā-nairātmya-samyaganudarśanajñānena kṣānti-mukti-prahāṇa-viśeṣānāntaryajñānena",
  "SA19nagsaliu:1600_1": "ca tad-duḥkhamavagamya kleśālayavijñānavāsanāṃ saṃnihatya pudgaladharmanairātmyam avabudhya,",
  "SA19nagsaliu:1601": "traidhātukāvabhāsitābhūtasaṃkalpodbhūtaṃ asmin cittamātre māyā-marīci-gandharvanagara-alātacakra-pratiśrutka-udakacandra-pratibimbavad vibhāvane,",
  "SA19nagsaliu:1602": "skandhādau dhātau āyatane ca grāhya-grāhakatāṃ vihāya dharmanairātmyasamatāyāṃ praviśe,",
  "SA19nagsaliu:1603": "svacittameva ādyamanutpannamiti śūnyajñānapraveśe,",
  "SA19nagsaliu:1604_0": "sarvadharmaniḥsvabhāvatājñānasya karuṇāmūlaka-bodhicittasya hetūbhūta-vividhopāya-puṇyajñānasambhārasaṃcaye",
  "SA19nagsaliu:1604_1": "daśapāramitāhetubhiḥ daśabhūmyādhāra daśajñānālambana-daśavaśitāphalānvite 'nantācintya-guṇākāraḥ",
  "SA19nagsaliu:1604_2": "śāntadharmakāyo 'vabudhyate /",
  "SA19nagsaliu:1605_0": "evaṃ samudaya-satya-samudaya-hetu-prabhava-pratyaya-ānantarya-vimukti-prahāṇa-viśeṣa-darśana-anuloma-pratiloma-bhāvanākāreṇa",
  "SA19nagsaliu:1605_1": "saṃkliṣṭa-ālayavijñāna-vāsanā-mala-rahitatve śāntadharmakāye praveśaḥ /",
  "SA19nagsaliu:1606_0": "nirodha-satye 'pi nirodha-śānta-praṇīta-niḥsaraṇatā-ānantarya-vimukti-prahāṇa-viśeṣa-darśana-bhāvanāmārgakrameṇa",
  "SA19nagsaliu:1606_1": "saṃkliṣṭā-layavijñānavāsanāsamudghātena ānantarya-prahāṇa-vimukti-viśeṣa-bhāvanayā",
  "SA19nagsaliu:1606_2": "pudgala-dharmanairātmyādhigame śāntadharmakāyaprāptiḥ /",
  "SA19nagsaliu:1607_0": "hetupratyayao-rahitatvāt mārgasatye 'pi mārga-nyāya-pratipatti-nairyāṇika-sandarśane",
  "SA19nagsaliu:1607_1": "evaṃ darśana-bhāvanā-ānantarya-prahāṇa-vimukti-viśeṣamārgānukūlatāyai ālayavijñāne",
  "SA19nagsaliu:1607_2": "vidyamānāṃ vāsanāṃ saṃnihatya pudgaladharma-nairātmya-samatāvabodhāt trikāyādhiṣṭhāna-śānta-dharmakāyasyācintyā-prameyaguṇa-gaṇasya",
  "SA19nagsaliu:1607_3": "ādimadhyāntarahitasya avicchinna-nābhogakaraṇātmaka-sarvārthānāṃ anuttaraṃ sarvajñatvaṃ",
  "SA19nagsaliu:1607_4": "prāpnoti / api coktam -",
  "SA19nagsaliu:1608": "ya evaṃ tathatākṣamaḥ /",
  "SA19nagsaliu:1609": "tasmai vyākriyate nūnaṃ",
  "SA19nagsaliu:1610": "ya evamanantarokta-pratītyasamutpāda-pudgaladharmanairātmya-tattva-kṣama icchati,",
  "SA19nagsaliu:1611": "sa eva pudgaladharmanairātmyakṣamatānvitatvād anuttarasamyaksambodhiṃ vyākṛtavat paśyet,",
  "SA19nagsaliu:1612": "jānīyāccetyarthaḥ /",
  "SA19nagsaliu:1613": "tasmāt sūtre- yo bhadanta śāriputra kulaputro kuladuhitā vā evaṃvidha-dharmakṣānti-samanvitaḥ,",
  "SA19nagsaliu:1614": "tasya tathāgato 'rhat samyaksambuddho 'nuttaraḥ samyaksambodhiṃ vyākaroti ityuktam /",
  "SA19nagsaliu:1615": "maitreyastu svayaṃ tathā /",
  "SA19nagsaliu:1616": "uvāca śāriputrāya",
  "SA19nagsaliu:1617": "evam śāriputro bodhisattvo maitreyamapṛcchat /",
  "SA19nagsaliu:1618": "bodhisattvo maitreyo 'pi śālistambopamā kṛtā idaṃ sūtram vistareṇa vibhajya bhāṣitavān /",
  "SA19nagsaliu:1619": "bodhisattvamaitreyeṇa bhāṣitāṃ śālistambopamāṃ kṛtvā śāriputrastu tacchrutvā iti śālistambopamā kṛtā /",
  "SA19nagsaliu:1620": "saṃstuto dhṛta sāraśca devasaṃghān iti /",
  "SA19nagsaliu:1621": "dhṛtasāra iti dharmārthatathatāvabodhatvāt sāragrahaṇam /",
  "SA19nagsaliu:1622": "devasaṃghāniti deva-nāga-yakṣa-gandharva-ādi-sahitān /",
  "SA19nagsaliu:1623": "anumoditeti anumodya /",
  "SA19nagsaliu:1624": "saḥstuta iti tvayā yathoktaḥ tathaiva asti nānyatheti,",
  "SA19nagsaliu:1625": "avadhārayan nirjātatvāt /",
  "SA19nagsaliu:1626": "gatvottthāya praharṣitaḥ /",
  "SA19nagsaliu:1627": "ākhyātavāṃśca bhikṣubhyaḥ",
  "SA19nagsaliu:1628": "tasmādeva sūtre- atha āyuṣmān śāriputro maitreyasya bodhisattvasya bhāṣitam abhinandya utthāyāsanāt prakrānta ityuktam /",
  "SA19nagsaliu:1629": "maitreyeṇa bodhisattvena mahāsattvena evamuktaṃ maitreyeṇa bodhisattvena,",
  "SA19nagsaliu:1630": "evamiti śāriputreṇa kathitam /",
  "SA19nagsaliu:1631": "anumoditam /",
  "SA19nagsaliu:1632": "śāriputraḥ tacchutvā praharṣitaḥ santuṣṭa ityarthaḥ /",
  "SA19nagsaliu:1633": "gatvā bhikṣubhyo gambhīrodārādbhutaṃ sūtraṃ yathāśrutavat sarvasattvahitāya bhāṣitam /",
  "SA19nagsaliu:1634": "śālistambasya sūtrasya vistarākhyā subhadrikā /",
  "SA19nagsaliu:1635": "hīnabuddhi prabodhārthaṃ śatairdvādaśabhiḥ kṛtā /",
  "SA19nagsaliu:1636": "ācāryanāgārjunena viracitā śālistambakavistarākhyāṭīkā samāptā /",
  "SA19nagsaliu:1637": "bhāratīyopādhyāyena dharmaśrībhadreṇa lokacakṣuṣā bhadantasādhumatinā jñāna kumāreṇa cānūditā /",
  "SA19nagsaliu:1638": "mahāsaṃśodhaka-lokacakṣuṣā bhadanta-śrīkuṭīreṇa saṃśodhya nirṇītā /"
}