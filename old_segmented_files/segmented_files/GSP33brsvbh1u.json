{
  "GSP33brsvbh1u:0": "bhāmatī",
  "GSP33brsvbh1u:1": "brahmasūtraśāṅkarabhāṣyam /",
  "GSP33brsvbh1u:3": "START BsVBh_1,1.1.1",
  "GSP33brsvbh1u:4": "anirvācyāvidyā(*1)",
  "GSP33brsvbh1u:5": "dvitayasacivasya prabhavato vivartā(*2)",
  "GSP33brsvbh1u:6": "yasyaite viyadanilatejo 'bavanayaḥ /",
  "GSP33brsvbh1u:7": "yataścābhūdviśvaṃ caramacaramuccāvacamidaṃ namāmastadbrahmāparimitasukhajñānamamṛtam //1// @#----------------------",
  "GSP33brsvbh1u:9": "FN *1-mūlavidyā, tūlāvidyeti dvitayam",
  "GSP33brsvbh1u:10": "FN *2-svarūpopamardanaṃ vinānyathābhāvaḥ @#----------------------",
  "GSP33brsvbh1u:12": "niḥśvasitamasya vedā vīkṣitametasya pañca bhūtāni /",
  "GSP33brsvbh1u:13": "smitametasya carācaramasya ca suptaṃ mahāpralayaḥ //2//",
  "GSP33brsvbh1u:14": "ṣaḍbhiraṅgairupetāya vividhairavyayairapi /",
  "GSP33brsvbh1u:15": "śāśvatāya namaskurmo vedāya ca bhavāya ca //3//",
  "GSP33brsvbh1u:16": "mārtaṇḍatilakasvāmimahāgaṇapatīn vayam /",
  "GSP33brsvbh1u:17": "viśvavandyānnamasyāmaḥ sarvasiddhividhāyinaḥ //4//",
  "GSP33brsvbh1u:18": "brahmasūtrakṛte tasmai vedavyāsāya vedhase /",
  "GSP33brsvbh1u:19": "jñānaśaktyavatārāya namo bhagavato hareḥ //5//",
  "GSP33brsvbh1u:20": "natvā viśuddhavijñānaṃ śaṅkaraṃ karuṇānidhim /",
  "GSP33brsvbh1u:21": "bhāṣyaṃ prasannagambhīraṃ tatpraṇītaṃ vibhajyate //6//",
  "GSP33brsvbh1u:22": "ācāryakṛtiniveśanamapyavadhūtaṃ vaco 'smadādīnām /",
  "GSP33brsvbh1u:23": "rathyodakamiva gaṅgāpravāhapātaḥ pavitrayati //7//",
  "GSP33brsvbh1u:24": "atha yadasaṃdigdhamaprayojanaṃ ca na tatprekṣāvatpratipitsāgocaraḥ,",
  "GSP33brsvbh1u:25": "yathā samanaskendriya- saṃnikṛṣṭaḥ sphītālokamadhyavartī ghaṭaḥ,",
  "GSP33brsvbh1u:26": "karaṭadantā vā;",
  "GSP33brsvbh1u:27": "tathā cedaṃ brahmeti vyāpaka @#----------------------",
  "GSP33brsvbh1u:29": "FN: 1-yatra jijñāsyatvaṃ tatraiva saṃdigdhatvaṃ saprayojanatvaṃ ceti jijñāsyatvavyāpake saṃdigdhatvasaprayojanatve /",
  "GSP33brsvbh1u:30": "tayorviruddhasya tadabhāvasyehopalabdhirjñānam /",
  "GSP33brsvbh1u:31": "tathāca vyāpakābhāve tadvyāptajijñāsyatvābhāvo 'tretyarthaḥ /",
  "GSP33brsvbh1u:32": "atraivaṃ prayagoḥ-brahma mumukṣvavicāryaṃ taṃ pratyasaṃdigdhatvāt,",
  "GSP33brsvbh1u:33": "niṣprayojanatvācca /",
  "GSP33brsvbh1u:34": "tathāvidhakumbha-kākadantavaditi bhāvaḥ / @#----------------------",
  "GSP33brsvbh1u:36": "viruddhopalabdhiḥ /",
  "GSP33brsvbh1u:37": "tathā hi-- bṛhattvādbṛṃhaṇa @#----------------------",
  "GSP33brsvbh1u:39": "FN: 2-vṛddhyarthakabṛhabṛhidhātujaṃ brahmannitirūpam /",
  "GSP33brsvbh1u:40": "bṛṃhaṇaṃ ca dehādīnāṃ pariṇāmayitṛtvarūpaṃ bodhyam / @#----------------------",
  "GSP33brsvbh1u:42": "tvādvātmaiva brahmeti gīyate /",
  "GSP33brsvbh1u:43_0": "sa cāyam ākīṭapataṅgebhya ā ca devarṣibhyaḥ prāṇabhṛnmātrasyedaṅkārāspadebhyo dehendriyamanobuddhiviṣayebhyo",
  "GSP33brsvbh1u:43_1": "vivekena 'aham'ityasaṃdigdhāviparyastāparokṣānubhavasiddha iti na jijñāsāspadam /",
  "GSP33brsvbh1u:44": "na hi jātu kaścidatra saṃdigdhe 'ahaṃ vā nāhaṃ vā'iti /",
  "GSP33brsvbh1u:45": "na ca viparyasyati 'nāhameva'iti /",
  "GSP33brsvbh1u:46": "na ca 'ahaṃ kṛśaḥ,",
  "GSP33brsvbh1u:47": "sthūlaḥ,",
  "GSP33brsvbh1u:48": "gacchāmi'ityādidehadharmasāmānā @#----------------------",
  "GSP33brsvbh1u:50": "FN: 3-ekārthapratipādakatvajñānādityatharḥ / @#----------------------",
  "GSP33brsvbh1u:52": "dhikaraṇyadarśanāddehālambano 'yamahaṅkāra iti sāṃpratam /",
  "GSP33brsvbh1u:53": "tadālambanatve hi 'yo 'haṃ bālye pitarāvanvabhavaṃ sa eva sthāvire praṇaptṝnanubhavāmi'iti pratisaṃdhānaṃ na bhavet /",
  "GSP33brsvbh1u:54": "na hi bālasthavirayoḥ śarīrayorasti manāgapi pratyabhijñāna @#----------------------",
  "GSP33brsvbh1u:56": "FN: 1-pūrvānubhūtasya sākṣātkṛtavyaktyaikyāvagāhinī dhīḥ / @#----------------------",
  "GSP33brsvbh1u:58": "gandho yenaikatvaṃ adhyavasīyeta /",
  "GSP33brsvbh1u:59": "tasmādyeṣu vyāvartamāneṣu yadanuvartate tattebhyo bhinnaṃ yathā ca kusumebhyaḥ sūtram /",
  "GSP33brsvbh1u:60": "tathā bālādiśarīreṣu vyāvartamāneṣvapi paramahaṅkārāspadamanuvartamānaṃ tebhyo bhidyate /",
  "GSP33brsvbh1u:61_0": "api ca svapnānte divyaśarīrabhedamāsthāya taducitānbhogānbhuñjāna eva pratibuddho",
  "GSP33brsvbh1u:61_1": "manuṣyaśarīramātmānaṃ paśyan 'nāhaṃ devo manuṣya eva'iti devaśarīre bādhyamāne 'pyahamāspadamabādhyamānaṃ",
  "GSP33brsvbh1u:61_2": "śarīrādbhinnaṃ pratipadyate /",
  "GSP33brsvbh1u:62": "api ca yoga @#----------------------",
  "GSP33brsvbh1u:64": "FN: 2-aṇimādisiddhilābhāllīlādyarthaṃ yogamahimnā vyāghraśarīraṃ kṛtvā tadābhimānītyarthaḥ atredaṃ bodhyam avayavopacayāpacayātmake bālye sthāvire vā na śarīrabhedaḥ siddhyati,",
  "GSP33brsvbh1u:65": "śarīramiti buddheranugatatvādityarucyā 'svapnānte'ityudāhṛtam /",
  "GSP33brsvbh1u:66": "svāpnabhramavādināṃ mate tadasiddhyā yogavyāghradṛṣṭāntaḥ,",
  "GSP33brsvbh1u:67": "jāgratyapi darśayituṃ veti bodhyam / @#----------------------",
  "GSP33brsvbh1u:69": "vyāghraḥ śarīrabhede 'pyātmānamabhinnamanubhavatīti nāhaṅkārālambanaṃ dehaḥ /",
  "GSP33brsvbh1u:70": "ata eva nendriyāṇyapyasyālambanam,",
  "GSP33brsvbh1u:71": "indriyabhede 'pi 'yo 'hamadrākṣaṃ sa evaitarhi spṛśāmi'ityahamālambanasya pratyabhijñānāt /",
  "GSP33brsvbh1u:72": "viṣayebhyastvasya vivekaḥ sthavīyāneva /",
  "GSP33brsvbh1u:73": "buddhimanasośca karaṇayoḥ 'aham'iti kartṛpratibhāsaprakhyānā @#----------------------",
  "GSP33brsvbh1u:75": "FN: 3-prakhyānaṃ śabdaḥ /",
  "GSP33brsvbh1u:76": "karaṇānāṃ kartṛpadavācyatvānupapatteriti bhāvaḥ / @#----------------------",
  "GSP33brsvbh1u:78": "lambanatvāyogaḥ /",
  "GSP33brsvbh1u:79": "'kṛśo 'ham' 'andho 'ham'ityādayaśca prayogā asatyapyabhede kathañcinmañcāḥ @#----------------------",
  "GSP33brsvbh1u:81": "FN: 4-ātmā śarīrādibhyo bhinna ityadhastādvyavasthāpitatvāttadanupapatterlakṣaṇāvāśrayaṇīyeti bhāvaḥ / @#----------------------",
  "GSP33brsvbh1u:83": "krośanti ityādivadaupacārikā iti yuktamutpaśyāmaḥ /",
  "GSP33brsvbh1u:84": "tasmādidaṅkārāspadebhyo dehendriyamanobuddhiviṣayebhyo vyāvṛttaḥ sphuṭatarāhamanubhavagamya ātmā saṃśayābhāvādajijñāsya iti siddham /",
  "GSP33brsvbh1u:85": "aprayoja @#----------------------",
  "GSP33brsvbh1u:87": "FN: 1-dvitīyahetuṃ vibhajate / @#----------------------",
  "GSP33brsvbh1u:89": "natvācca /",
  "GSP33brsvbh1u:90": "tathā hi-saṃsāranivṛttirapavarga iha prayojanaṃ vivakṣitam /",
  "GSP33brsvbh1u:91": "saṃsāraśca ātmayāthātmyānanubhavanimitta ātmayāthātmyajñānena nivartanīyaḥ /",
  "GSP33brsvbh1u:92": "sa cedayamanādiranādinā ātmayāthātmyajñānena sahānuvartate,",
  "GSP33brsvbh1u:93": "kuto 'sya nivṛttiḥ avirodhāt?",
  "GSP33brsvbh1u:94": "kutaścātmayāthātmyānanubhavaḥ?",
  "GSP33brsvbh1u:95": "na hi 'aham'ityanubhavādanyadātmayāthātmyajñānamasti /",
  "GSP33brsvbh1u:96": "na ca 'aham'iti sarvajanīnasphuṭatarānubhavasamarthita ātmā dehendriyādivyatiriktaḥ śakya upaniṣadāṃ sahasrairapyanyathayitum,",
  "GSP33brsvbh1u:97": "anubhavavirodhāt /",
  "GSP33brsvbh1u:98": "na hyāgamāḥ sahasramapi ghaṭaṃ paṭayitumīśate /",
  "GSP33brsvbh1u:99": "tasmādanubhavavirodhādupacaritārthā evopaniṣada iti yuktamutpaśyāma ityāśayavānāśaṅkya pariharati-yuṣmadasmatpratyayagocarayoḥ iti /",
  "GSP33brsvbh1u:100": "atra ca yuṣmadasmadityādirmithyābhavituṃ yuktamityantaḥ śaṅkāgranthaḥ /",
  "GSP33brsvbh1u:101": "tathāpītyādiparihāragranthaḥ /",
  "GSP33brsvbh1u:102": "tathāpītyabhisaṃbandhācchaṅkāyāṃ yadyapīti paṭhitavyam /",
  "GSP33brsvbh1u:103": "idamasmatpratyayagocarayoriti vaktavye yuṣmadgrahaṇamatyantabhedopalakṣaṇārtham /",
  "GSP33brsvbh1u:104": "yathā hyahaṅkārapratiyogī tvaṅkāro naivamidaṅkāraḥ,",
  "GSP33brsvbh1u:105": "'ete vayam,",
  "GSP33brsvbh1u:106": "ime vayamāsmahe'iti bahulaṃ @#----------------------",
  "GSP33brsvbh1u:108": "FN: 2-idaṃśabdasya parākpratipādakatvāviśeṣe 'pi ete vayamityādi pracuraprayogavaśānmukhyavadbhānaṃ bhavatīti tattatra nirūḍhamiti bhāvaḥ / @#----------------------",
  "GSP33brsvbh1u:110": "prayogadarśanāditi /",
  "GSP33brsvbh1u:111": "citsvabhāva ātmā viṣayī,",
  "GSP33brsvbh1u:112": "jaḍasvabhāvā buddhīndriyadehaviṣayā viṣayāḥ /",
  "GSP33brsvbh1u:113": "ete hi cidātmānaṃ visinvanti avabadhnanti;",
  "GSP33brsvbh1u:114": "svena rūpeṇa nirūpaṇīyaṃ kurvantīti yāvat /",
  "GSP33brsvbh1u:115": "parasparānadhyāsahetāvatyantavailakṣaṇye dṛṣṭāntaḥ-'tamaḥ prakāśavaditi' /",
  "GSP33brsvbh1u:116": "na hi jātu kaścitsamudācāradvṛ @#----------------------",
  "GSP33brsvbh1u:118": "FN: 3-samudācarantyau bhedena jñāyamāne vṛttī vartane yayoste tathā /",
  "GSP33brsvbh1u:119": "adhyāso hi vivekāgraheṇa vyāptaḥ,",
  "GSP33brsvbh1u:120": "atra vivekagrahasattvādadhyāso nopapanna ityāśayaḥ / @#----------------------",
  "GSP33brsvbh1u:122": "ttinī prakāśatamasī parasparātmatayā pratipattumarhati /",
  "GSP33brsvbh1u:123": "tadidamuktam -itaretarabhāvānupapattāviti /",
  "GSP33brsvbh1u:124": "itaretara @#----------------------",
  "GSP33brsvbh1u:126": "FN: 4-itarasyetaratra bhāva iti yojane siddhasya saṃsargādhyāsaniṣedhasya sādhanaṃ bhavettadanenāpahṛtaṃ boddhavyam / @#----------------------",
  "GSP33brsvbh1u:128": "bhāvaḥ itaretaratvam,",
  "GSP33brsvbh1u:129": "tādātmyamiti yāvat;",
  "GSP33brsvbh1u:130": "tasyānupapattāviti /",
  "GSP33brsvbh1u:131": "syādetat /",
  "GSP33brsvbh1u:132": "mā bhūddharmiṇoḥ parasparabhāvaḥ;",
  "GSP33brsvbh1u:133": "taddharmāṇāṃ tu jāḍyacaitanyanityatvānityatvādīnāṃ itaretarādhyāso bhaviṣyati /",
  "GSP33brsvbh1u:134": "dṛśyate hi dharmiṇorvivekagrahaṇe 'pi taddharmāṇāmadhyāsaḥ,",
  "GSP33brsvbh1u:135": "yathā kusumādbhedena gṛhyamāṇe 'pi sphaṭikamaṇāvatisvacchatayā japākusumapratibimbodgrāhiṇyaruṇaḥ sphaṭikaityāruṇyavibhrama ityata uktam-taddharmāṇāmapīti /",
  "GSP33brsvbh1u:136": "itaretaratra dharmiṇi dharmāṇāṃ bhāvo vinimayastasyānupapattiḥ /",
  "GSP33brsvbh1u:137": "ayamabhisaṃdhiḥ-rūpavaddhi dravyamatisvacchatayā rūpavato dravyāntarasya tadvivekena gṛhyamāṇasyāpi cchāyāṃ gṛhṇīyāt,",
  "GSP33brsvbh1u:138": "cidātmā tvarūpo viṣayī na viṣayacchāyāmudgrāhayitumarhati /",
  "GSP33brsvbh1u:139": "yathāhuḥ-'śabdagandharasānāṃ ca kīdṛśī pratibimbatā'iti /",
  "GSP33brsvbh1u:140": "tadiha pāriśeṣyādviṣayaviṣayiṇoranyonyātmasaṃbhedenaiva taddharmāṇāmapi parasparasaṃbhedena vinimayātmanā bhavitavyam,",
  "GSP33brsvbh1u:141": "tau ceddharmiṇāvatyantavivekena gṛhyamāṇāvasaṃbhinnau,",
  "GSP33brsvbh1u:142": "asaṃbhinnāḥ sutarāṃ tayordharmāḥ,",
  "GSP33brsvbh1u:143": "svāśrayābhyāṃ vyavadhānena dūrāpetatvāt /",
  "GSP33brsvbh1u:144": "tadidamuktam-sutarāmiti /",
  "GSP33brsvbh1u:145": "tadviparyayeṇeti /",
  "GSP33brsvbh1u:146": "viṣayaviparyayeṇetyarthaḥ /",
  "GSP33brsvbh1u:147": "mithyāśabdo 'pahnavavacanaḥ /",
  "GSP33brsvbh1u:148": "etaduktaṃ bhavati- adhyāso bhedāgraheṇa vyāptaḥ,",
  "GSP33brsvbh1u:149": "tadviruddhaścehāsti bhedagrahaḥ,",
  "GSP33brsvbh1u:150": "sa bhedāgrahaṃ nivartayaṃstadvyāptamadhyāsamapi nivartayatīti /",
  "GSP33brsvbh1u:151": "mithyeti bhavituṃ yuktaṃ yadyapi tathāpīti yojanā /",
  "GSP33brsvbh1u:152": "idamatrākūtam-bhavedetadevaṃ yadyahamityanubhave ātmatatvaṃ prakāśeta /",
  "GSP33brsvbh1u:153": "na tvetadasti /",
  "GSP33brsvbh1u:154": "tathāhi samastopādhyanavacchinnānantānandacaitanyaikarasamudāsīnamekamadvitīyamātmatattvaṃ śrutismṛtītihāsapurāṇeṣu gīyate /",
  "GSP33brsvbh1u:155": "na caitānyupakrama @#----------------------",
  "GSP33brsvbh1u:157": "FN: 1-upakramaḥ prārambhaḥ,",
  "GSP33brsvbh1u:158": "parāmarśo madhye nirdeśaḥ upasaṃhāraśca sāmānyena kathitasya viśeṣe niyamanam /",
  "GSP33brsvbh1u:159": "atrāyamabhiprāyaḥ-'sadeva somyedamagra āsīdekamevādvitīya'ityupakramya,",
  "GSP33brsvbh1u:160": "antarā ca tejasā śuṅgena sanmūlamanviccha,",
  "GSP33brsvbh1u:161": "annena śuṅgena sanmūlamanvicchetyādi nirdiśya 'sa ya eṣo 'ṇimaitadātmyamidaṃ sarvaṃ tatsatyaṃ sa ātmā tattvamasi śvetaketo'ityupasaṃhṛtaṃ vākyaṃ,",
  "GSP33brsvbh1u:162": "akhaṇḍasattātparyakaṃ tadupakramopasaṃhāraliṅgāt /",
  "GSP33brsvbh1u:163": "avāntarapaṭhitam 'asadvā idamagra āsīt'ityādikametadanusaṃdhānena neyam /",
  "GSP33brsvbh1u:164": "nanu tejobādisṛṣṭikramamapi vyācaṣṭe / na /",
  "GSP33brsvbh1u:166": "ekamadvitīyaṃ brahmaiveha pratipipādayiṣitam,",
  "GSP33brsvbh1u:167": "yatparaḥ śabdaḥ sa eva tadartho 'nyathātiprasaṅgāt /",
  "GSP33brsvbh1u:168": "tasmāt brahmaṇo 'vatārāya yatkiñcidvyāhartavyamiti tadvyāhṛtamiti suvacamato niṣprapañcātmatattvapratipādakānyevaitānīti dik / @#----------------------",
  "GSP33brsvbh1u:170": "parāmarśopasaṃhāraiḥ kriyāsamabhihāreṇedṛgātmatattvamabhidadhati tatparāṇi santi śakyāni śakreṇāpyupacaritārthāni kartum /",
  "GSP33brsvbh1u:171": "abhyāse hi bhūyastvamarthasya bhavati yathāho darśanīyāho darśanīyeti na nyūnatvaṃ,",
  "GSP33brsvbh1u:172": "prāgevopacaritatvamiti /",
  "GSP33brsvbh1u:173": "ahamanubhavastu prādeśikamanekavidhaśokaduḥkhādiprapañcopaplutamātmānamādarśayan kathamātmatattvagocaraḥ kathaṃ vānupaplavaḥ @#----------------------",
  "GSP33brsvbh1u:175": "FN: 2-upaplavo viparyāsaḥ /",
  "GSP33brsvbh1u:176": "ahamanubhavastadrahitaḥ kathamityarthaḥ /)/",
  "GSP33brsvbh1u:177": "na ca jyeṣṭhapramāṇapratyakṣavirodhādāmnāyasyaiva tadapekṣasyā @#----------------------",
  "GSP33brsvbh1u:179": "FN: 3-atra tadapekṣatvaṃ pratyakṣapramāṇasiddhārthānuvādakatayā svaprāmāṇyamukhinipīkṣakatvarūpaṃ bodhyam / @#----------------------",
  "GSP33brsvbh1u:181": "prāmāṇyamupacaritārthatvaṃ ceti yuktam,",
  "GSP33brsvbh1u:182": "tasyāpauruṣeya @#----------------------",
  "GSP33brsvbh1u:184": "FN: 4-pūrvānupūrvyanapekṣapuṃviśeṣabuddhyadhīnānupūrvīmattvaṃ pauruṣeyatvaṃ,",
  "GSP33brsvbh1u:185": "tadrahitatayetyarthaḥ / @#----------------------",
  "GSP33brsvbh1u:187": "tayā nirastasamastadoṣāśaṅkasya,",
  "GSP33brsvbh1u:188": "bodhakatayā svataḥsiddhapramāṇa @#----------------------",
  "GSP33brsvbh1u:190": "FN: 5-anadhigatābādhitārthabodhakatvameva hi prāmāṇyaṃ,",
  "GSP33brsvbh1u:191": "taccāntarādhyakṣaṃ siddhamityarthaḥ / @#----------------------",
  "GSP33brsvbh1u:193": "bhāvasya svakārye pramitāvanapekṣatvāt /",
  "GSP33brsvbh1u:194": "pramitāvanapekṣatve 'pyutpattau pratyakṣāpekṣatvāttadvirodhādanutpattilakṣaṇamaprāmāṇyamiti cenna /",
  "GSP33brsvbh1u:195": "utpādakāpratidvandvitvāt /",
  "GSP33brsvbh1u:196": "na hyāgamajñānaṃ sāṃvyavahārikaṃ pratyakṣasya prāmāṇyamupahanti yena kāraṇābhāvānna bhavedapi tu tāttvikam /",
  "GSP33brsvbh1u:197": "na ca tattasyotpādakam /",
  "GSP33brsvbh1u:198": "atāttvikapramāṇabhāvebhyo 'pi sāṃvyavahārikapramāṇebhyastattvajñānotpattidarśanāt /",
  "GSP33brsvbh1u:199": "tathā ca varṇe hrasvatvadīrghatvādayo 'nyadharmā api samāropitāḥ tattvapratipattihetavaḥ /",
  "GSP33brsvbh1u:200": "na hi laukikāḥ 'nāgaḥ'iti vā“nagaḥ“iti vā padātkuñcaraṃ vā taruṃ vā pratipadyamānā bhavanti bhrāntāḥ /",
  "GSP33brsvbh1u:201": "na cā @#----------------------",
  "GSP33brsvbh1u:203": "FN: 1-yatpūrvamupacaritatvamuktaṃ tannirasyati) @#----------------------",
  "GSP33brsvbh1u:205": "nanyaparaṃ vākyaṃ svārthaṃ upacaritārthaṃ yuktam /",
  "GSP33brsvbh1u:206": "uktaṃ hi - 'na vidhau @#----------------------",
  "GSP33brsvbh1u:208": "FN: 2-vidhāyake śabde,",
  "GSP33brsvbh1u:209": "paro lakṣyaḥ śabdārtho na bhavatīti śābarabhāṣye siddhāntitam /",
  "GSP33brsvbh1u:210": "naca 'somena yajeta'ityādau somavateti matvarthalakṣaṇābhyupagamāt,",
  "GSP33brsvbh1u:211": "'tattvamasi'ityādau ca jīvabrahmaṇoraikyaṃ bruvatāṃ mate bhāgalakṣaṇāṅgīkārānnaitadyuktamiti vācyam /",
  "GSP33brsvbh1u:212": "vidhitulyaṃ,",
  "GSP33brsvbh1u:213": "tattulyaṃ vā tātparyavadvākyaṃ yatkiñcudanugrahārthamanyaparaṃ na netuṃ śakyamityarthe tātparyāt /",
  "GSP33brsvbh1u:214": "tatra vinā tātparyaṃ siddhireṣṭavyetyāśayaḥ / @#----------------------",
  "GSP33brsvbh1u:216": "paraḥ śabdārthaḥiti /",
  "GSP33brsvbh1u:217": "jyeṣṭhatvaṃ ca anapekṣitasya bādhyatve hetuḥ na tu bādhakatve,",
  "GSP33brsvbh1u:218": "rajatajñānasya jyāyasaḥ śuktijñānena kanīyasā bādhadarśanāt /",
  "GSP33brsvbh1u:219": "tadanapabādhane tadapabādhātmana @#----------------------",
  "GSP33brsvbh1u:221": "FN: 3-śuktijñānaṃ rajatajñānāpabādhātmakaṃ,",
  "GSP33brsvbh1u:222": "ato yadi nābādhiṣyata tarhi nodapatsyatetyarthaḥ / @#----------------------",
  "GSP33brsvbh1u:224": "stasyotpatteranutpatteḥ /",
  "GSP33brsvbh1u:225": "darśitaṃ ca tāttvikapramāṇabhāvasyānapekṣitatvam /",
  "GSP33brsvbh1u:226": "tathā ca pāramarṣaṃ sūtraṃ,",
  "GSP33brsvbh1u:227": "'paurvāparye @#----------------------",
  "GSP33brsvbh1u:229": "FN: 4-jyotiṣṭome 'nyonyaṃ saṃbadhya yajñaśālāto nirgacchatāmṛtvijāṃ vicchedanimittaṃ prāyaścittaṃ śrūyate 'yadyudgātāpacchidyetādakṣiṇena yajeta,",
  "GSP33brsvbh1u:230_0": "yadi pratihartāpacchidyeta sarvasvadakṣiṇeneti'tatrodgātṛpratihartroḥ krameṇa vicchede",
  "GSP33brsvbh1u:230_1": "viruddhaprāyaścittayoḥ samuccayāsaṃbhavāt kiṃ pūrvaṃ kāryamuta paramiti saṃdehe rāddhāntaḥ",
  "GSP33brsvbh1u:230_2": "'pūrvaṃ paramajātatvādabādhitvaiva jāyate /",
  "GSP33brsvbh1u:231": "parasyānanyathotpādānnātvabādhena saṃbhavaḥ iti / @#----------------------",
  "GSP33brsvbh1u:233": "pūrvadaurbalyaṃ prakṛtivat' (ā. 6 pā. 5 sū. 54)iti /",
  "GSP33brsvbh1u:234": "tathā 'pūrvātparabalīyastvaṃ tatra nāma pratīyatām /",
  "GSP33brsvbh1u:235": "anyonyanirapekṣāṇāṃ yatra janma dhiyāṃ bhavet //",
  "GSP33brsvbh1u:236": "'iti /",
  "GSP33brsvbh1u:237": "api ca ye 'pyahaṅkārāspadamātmānamāsthiṣata tairapyasya na tāttvikatvamabhyupetavyam,",
  "GSP33brsvbh1u:238": "'ahamihaivāsmi sadane jānānaḥ'iti sarvavyāpinaḥ prādeśikatvena grahāt /",
  "GSP33brsvbh1u:239": "uccataragiriśikharavartiṣu mahātaruṣu bhūmiṣṭhasya dūrvāpravālanirbhāsapratyayavat /",
  "GSP33brsvbh1u:240": "na cedaṃ dehasya prādeśikatvamanubhūyate na tvātmana iti sāṃpratam /",
  "GSP33brsvbh1u:241": "na hi tadaivaṃ bhavati 'aham' iti;",
  "GSP33brsvbh1u:242": "gauṇatve vā na 'jānānaḥ'iti /",
  "GSP33brsvbh1u:243": "api ca paraśabdaḥ paratra lakṣyamāṇaguṇayogena vartata iti yatra prayoktṛpratipatroḥ saṃpratipattiḥ sa gauṇaḥ,",
  "GSP33brsvbh1u:244": "sa ca bhedapratyayapuraḥsaraḥ /",
  "GSP33brsvbh1u:245": "tadyathā naiyamikā @#----------------------",
  "GSP33brsvbh1u:247": "FN: 6-'yadagnaye ca prajāpataye ca sāyaṃ juhoti'ityagnerheme devatāprakhyāpanādatra agnihotrakarmanāmadheyamagnihotrapadamityarthaḥ)",
  "GSP33brsvbh1u:248": "gnihotravacane 'gnihotraśabdaḥ (a. 1 pā. 4 sū. 4)",
  "GSP33brsvbh1u:249": "prakaraṇāntarāvadhṛtabhede kauṇḍapāyināmayanagate karmaṇi 'māsamagmihotraṃ juhoti'(ā. 7 pā. 3 sū. 1)",
  "GSP33brsvbh1u:250": "ityatra sādhyasādṛśyena gauṇaḥ, @#----------------------",
  "GSP33brsvbh1u:252": "FN: 1-prakaraṇabhedena karmabhede siddhe 'nekatra śaktyaṅgīkāre gauravādagnihotravajjuhotīti sādhyasādṛśyena gauṇa ityarthaḥ / @#----------------------",
  "GSP33brsvbh1u:254": "māṇavake cānubhavasiddhabhede siṃhātsiṃhaśabdaḥ /",
  "GSP33brsvbh1u:255": "na tvahaṅkārasya mukhyor'tho nirluṭhita @#----------------------",
  "GSP33brsvbh1u:257": "FN: 2-niṣkṛṣya luṭhitaḥ pratibhāsito garbho 'sādhāraṇākāro yasya sa tathā tattathā /",
  "GSP33brsvbh1u:258": "tathā ca nātra vivaditavyamityarthaḥ / @#----------------------",
  "GSP33brsvbh1u:260": "garbhatayā dehādibhyo bhinno 'nubhūyate,",
  "GSP33brsvbh1u:261": "yena paraśabdaḥ śarīrādau gauṇo bhavet /",
  "GSP33brsvbh1u:262": "na cātyanta @#----------------------",
  "GSP33brsvbh1u:264": "FN: 3-prayogaprācuryānmukhyavadbhānāt,",
  "GSP33brsvbh1u:265": "nirūḍhalakṣaṇā śaktivṛttisadṛśīti śāstrasamayaḥ / @#----------------------",
  "GSP33brsvbh1u:267": "nirūṭhatayā gauṇe 'pi na gauṇatvābhimānaḥ sārṣapādiṣu tailaśabdavaditi veditavyam /",
  "GSP33brsvbh1u:268": "tatrāpi snehāttilabhavādbhede siddha eva sārṣapādīnāṃ tailaśabdavācyatvābhimāno,",
  "GSP33brsvbh1u:269": "na tvarthayostailasārṣapayorabhedādhyavasāyaḥ /",
  "GSP33brsvbh1u:270": "tatsiddhaṃ gauṇatvamubhayadarśino gauṇamukhyavivekavijñānena vyāptam tadidaṃ vyāpakaṃ vivekajñānaṃ nivartamānaṃ gauṇatāmapi nivartayatīti /",
  "GSP33brsvbh1u:271": "na ca bālasthaviraśarīrabhede 'pi so 'hamityekasyātmanaḥ pratisaṃdhānadehādibhyo bhede @#----------------------",
  "GSP33brsvbh1u:273": "FN: 4-vivekenetyarthaḥ / @#----------------------",
  "GSP33brsvbh1u:275": "nāstyātmānubhava iti vācyam /",
  "GSP33brsvbh1u:276": "parīkṣakāṇāṃ khalviyaṃ kathā,",
  "GSP33brsvbh1u:277": "na laukikānām /",
  "GSP33brsvbh1u:278": "parīkṣakā api hi vyavahārasamaye na lokasāmāmyamativartante /",
  "GSP33brsvbh1u:279": "vakṣyatyanantarameva hi bhagavānbhāṣyakāraḥ -'paśvādibhiścāviśeṣāt'iti /",
  "GSP33brsvbh1u:280": "bāhyā apyāhuḥ -'śāstracintakāḥ khalvevaṃ vivecayanti na pratipattāraḥ'iti /",
  "GSP33brsvbh1u:281": "tatpāriśeṣyāccidātmagocaramahaṅkāram 'ahamihāsmi sadanā'iti prayuñjāno laukikaḥ śarīrādyabhedagrahādātmanaḥ prādeśikatvamabhimanyate,",
  "GSP33brsvbh1u:282": "nabhasa iva ghaṭamaṇikamallikādyupādhyavacchedāditi yuktamutpaśyāmaḥ /",
  "GSP33brsvbh1u:283": "na cāhaṅkāraprāmāṇyāya dehādivadātmāpi prādeśika iti yuktam /",
  "GSP33brsvbh1u:284": "tadā khalvayamaṇuparimāṇo vā syāddehaparimāṇo vā?",
  "GSP33brsvbh1u:285": "aṇuparimāṇatve sthūlo 'ham,",
  "GSP33brsvbh1u:286": "dīrgha iti ca na syāt,",
  "GSP33brsvbh1u:287": "dehaparimāṇatve tu sāvayavatayā dehavadanityatvaprasaṅgaḥ /",
  "GSP33brsvbh1u:288": "kiñca asminpakṣe avayavasamudāyo vā cetayet pratyekaṃ vāvayavāḥ?",
  "GSP33brsvbh1u:289": "pratyekaṃ cetanatvapakṣe bahūnāṃ cetanānāṃ svatantrāṇāmekavākyatābhāvādaparyāyaṃ viruddhādikkriyatayā śarīramunmathyeta,",
  "GSP33brsvbh1u:290": "akriyaṃ vā prasajyeta /",
  "GSP33brsvbh1u:291": "samudāyasya tu caitanyayoge vṛkṇa ekasminnavayave cidātmano 'pyavayavo vṛkṇa iti na cetayet /",
  "GSP33brsvbh1u:292": "na ca bahūnāmavayavānāṃ parasparāvinābhāvaniyamo dṛṣṭaḥ /",
  "GSP33brsvbh1u:293": "ya evāvayavo viśīrṇastadā tadabhāve na cetayet /",
  "GSP33brsvbh1u:294": "vijñānālambanatve 'pyahaṃpratyayasya bhrāntatvaṃ tadavasthameva /",
  "GSP33brsvbh1u:295": "tasya sthiravastunirbhāsatvādasthiratvācca vijñānānām /",
  "GSP33brsvbh1u:296": "etena @#----------------------",
  "GSP33brsvbh1u:298": "FN: 5-gauṇatvāsiddhyetyarthaḥ / @#----------------------",
  "GSP33brsvbh1u:300": "sthūlo 'hamanyo 'haṃ gacchāmītyādayo 'pyadhyāsatayā vyākhyātāḥ /",
  "GSP33brsvbh1u:301": "tadevamuktena krameṇāhaṃpratyaye pūtikūṣmāṇḍīkṛte bhagavatī śrutirapratyūhaṃ kartṛtvabhoktṛtvaduḥkhaśokādyātmatvamahamanubhavaprasañjitamātmano niṣeddhumarhatīti /",
  "GSP33brsvbh1u:302": "tadevaṃ sarvapravādiśrutismṛtītihāsapurāṇaprathitamithyābhāvasyāhaṃpratyayasya svarūpanimittaphalairupavyākhyānam -anyonyasminnityādi /",
  "GSP33brsvbh1u:303": "atra cānyonyasmindharmiṇyātmaśarīrādau 'anyonyātmakatām'adhyasyāhamidaṃ śarīrādīti /",
  "GSP33brsvbh1u:304": "idamiti ca vastutaḥ,",
  "GSP33brsvbh1u:305": "na pratītitaḥ /",
  "GSP33brsvbh1u:306": "lokavyavahāro lokānāṃ vyavahāraḥ,",
  "GSP33brsvbh1u:307": "sa cāyamahamiti vyapadeśaḥ /",
  "GSP33brsvbh1u:308": "itiśabdasūcitaśca śarīrādyanukūlaṃ pratikūlaṃ ca prameyajātaṃ pramāya pramāṇena tadupādānaparivarjanādiḥ /",
  "GSP33brsvbh1u:309": "'anyonyadharmāṃścādhyasya'anyonyasmindharmiṇi dehādidharmānjanmamaraṇajarāvyādhyādīnātmani dharmiṇi adhyastadehādibhāve samāropya,",
  "GSP33brsvbh1u:310": "tathā caitanyādīnātmadharmān dehādāvadhyastātmabhāve samāropya,",
  "GSP33brsvbh1u:311": "mamedaṃ jarāmaraṇaputrapaśusvāmyādīti vyavahāro vyapadeśaḥ,",
  "GSP33brsvbh1u:312": "itiśabdasūcitaśca tadanurūpaḥ pravṛttyādiḥ /",
  "GSP33brsvbh1u:313": "atra ca adhyāsavyavahārakriyābhyāṃ yaḥ kartonnītaḥ sa samāna iti samānakartṛkatvenādhyasya vyavahāra ityupapannam /",
  "GSP33brsvbh1u:314": "pūrvakālatvasūcitamadhyāsasya vyavahārakāraṇatvaṃ sphuṭayati-mithyājñānanimittaḥ-vyavahāraḥ /",
  "GSP33brsvbh1u:315": "mithyājñānamadhyāsastannimittaḥ /",
  "GSP33brsvbh1u:316": "tadbhāvābhāvānuvidhānādvyavahārabhāvābhāvayorityarthaḥ /",
  "GSP33brsvbh1u:317": "tadevamadhyāsasvarūpaṃ phalaṃ ca vyavahāramuktvā tasya nimittamāha-itaretarāvivekena /",
  "GSP33brsvbh1u:318": "vivekāgrahaṇetyarthaḥ /",
  "GSP33brsvbh1u:319": "athāviveka eva kasmānna bhavati,",
  "GSP33brsvbh1u:320": "tathā ca nādhyāsa ityata āha-atyantaviviktayordharmadharmiṇoḥ /",
  "GSP33brsvbh1u:321": "paramārthato dharmiṇoratādātmyaṃ viveko dharmāṇāṃ cāsaṃkīrṇatā vivekaḥ /",
  "GSP33brsvbh1u:322": "syādetat /",
  "GSP33brsvbh1u:323": "viviktayorvastusatorbhedāgrahanibandhanastādātmyavibhramo yujyate,",
  "GSP33brsvbh1u:324": "śukteriva rajatādbhedāgraha nibandhano rajatatādātmyavibhramaḥ /",
  "GSP33brsvbh1u:325": "iha tu paramārthasataścidātmano 'tyantabhinnaṃ na dehādyasti vastusat,",
  "GSP33brsvbh1u:326": "tatkutaścidātmano bhedāgrahaḥ kutaśca tādātmyavibhramaḥ ityata āha-satyānṛte mithunīkṛtya iti /",
  "GSP33brsvbh1u:327": "vivekāgrahādadhyasyeti yojanā /",
  "GSP33brsvbh1u:328": "satyaṃ cidātmā,",
  "GSP33brsvbh1u:329": "anṛtaṃ buddhīndriyadehādi,",
  "GSP33brsvbh1u:330": "te dve dharmiṇī mithunīkṛtya @#----------------------",
  "GSP33brsvbh1u:332": "FN: 1-adhiṣṭhānāropyayoḥ svarūpeṇa buddhau bhānaṃ tadarthaḥ / @#----------------------",
  "GSP33brsvbh1u:334": "yugalīkṛtyetyarthaḥ /",
  "GSP33brsvbh1u:335": "na ca saṃvṛtiparamārthasatoḥ pāramārthakaṃ mithunamastītyabhūtatadbhāvārthasya cveḥ prayogaḥ /",
  "GSP33brsvbh1u:336": "etaduktaṃ bhavati - apratītasyāropāyogādāropyasya pratītirupayujyate na vastusatteti /",
  "GSP33brsvbh1u:337": "syādetat /",
  "GSP33brsvbh1u:338": "āropyasya pratītau satyāṃ pūrvadṛṣṭasya samāropaḥ samāropanibandhanā ca pratītiriti durvāraṃ parasparāśrayatvamityata āha-naisargika iti /",
  "GSP33brsvbh1u:339": "svābhāviko 'nādirayaṃ vyavahāraḥ /",
  "GSP33brsvbh1u:340": "vyavahārānāditayā tatkāraṇasyādhyāsasyānāditoktā,",
  "GSP33brsvbh1u:341": "tataśca pūrvapūrvamithyājñānopadarśitasya buddhīndriyaśarīrāderuttarottarādhyāsopayoga ityanāditvātbījāṅkuravanna parasparāśrayatvamityarthaḥ /",
  "GSP33brsvbh1u:342": "syādetat /",
  "GSP33brsvbh1u:343": "addhā pūrvapratītimātramupayujyata ārope,",
  "GSP33brsvbh1u:344": "na tu pratīyamānasya paramārthasattā /",
  "GSP33brsvbh1u:345": "pratītireva tu atyantāsato gaganakamalinīkalpasya dehendriyādernopapadyate /",
  "GSP33brsvbh1u:346": "prakāśamānatvameva hi cidātmano 'pi sattvaṃ na tu tadatiriktaṃ sattāsāmānyasamavāyor'thakriyākāritā vā,",
  "GSP33brsvbh1u:347": "dvaitāpatteḥ /",
  "GSP33brsvbh1u:348": "sattāyāścārthakriyākāritāyāśca sattāntarārthakriyākāritāntarakalpane 'navasthāpātāt,",
  "GSP33brsvbh1u:349": "prakāśamānataiva sattābhyupetavyā /",
  "GSP33brsvbh1u:350": "tathā ca dehādayaḥ prakāśamānatvānnāsantaḥ,",
  "GSP33brsvbh1u:351": "cidātmavat /",
  "GSP33brsvbh1u:352": "asattve vā na prakāśamānāḥtatkathaṃ satyānṛtayormithunībhāvaḥ,",
  "GSP33brsvbh1u:353": "tadabhāve vā kasya kuto bhedāgrahaḥ,",
  "GSP33brsvbh1u:354": "tadasaṃbhave kuto 'dhyāsa ityāśayavānāha-āhaākṣeptā-ko 'yamadhyāso nāma /",
  "GSP33brsvbh1u:355": "ka ityākṣepe /",
  "GSP33brsvbh1u:356": "samādhātā lokasiddhamadhyāsalakṣaṇamācakṣāṇa evākṣepaṃ pratikṣipati-ucyate-smṛtirūpaḥ paratra pūrvadṛṣṭāvabhāsa /",
  "GSP33brsvbh1u:357": "avasanno 'vamato vā bhāso 'vabhāsaḥ /",
  "GSP33brsvbh1u:358": "pratyayāntarabādhaścāsyavasādo 'vamāno vā /",
  "GSP33brsvbh1u:359": "etāvatā mithyājñānamityuktaṃ bhavati /",
  "GSP33brsvbh1u:360": "tasyedamupavyākhyānam 'pūrvadṛṣṭa-'ityādi /",
  "GSP33brsvbh1u:361": "pūrvadṛṣṭasyāvabhāsaḥ pūrvadṛṣṭāvabhāsaḥ /",
  "GSP33brsvbh1u:362": "mithyāpratyayaścāropaviṣayāropaṇīyamithunamantareṇa na bhavatīti pūrvadṛṣṭagrahaṇenānṛtamāropaṇīyamupasthāpayati /",
  "GSP33brsvbh1u:363": "tasya ca dṛṣṭatvamātramupayujyate na vastusatteti dṛṣṭagrahaṇam /",
  "GSP33brsvbh1u:364": "tathāpi vartamānaṃ dṛṣṭaṃ darśanaṃ nāropopayogīti pūrvetyuktam /",
  "GSP33brsvbh1u:365": "tacca pūrvadṛṣṭaṃ svarūpeṇa sadapyāropaṇīyatayā anirvācyamityanṛtam /",
  "GSP33brsvbh1u:366": "āropaviṣayaṃ satyamāha-paratreti /",
  "GSP33brsvbh1u:367": "paratra śuktikādau paramārthasati,",
  "GSP33brsvbh1u:368": "tadanena satyānṛtamithunamuktam /",
  "GSP33brsvbh1u:369": "syādetat /",
  "GSP33brsvbh1u:370": "paratra pūrvadṛṣṭāvabhāsa ityalakṣaṇam,",
  "GSP33brsvbh1u:371": "ativyāpakatvāt /",
  "GSP33brsvbh1u:372": "asti hi svastimatyāṃ gavi pūrvadṛṣṭasya gotvasya,",
  "GSP33brsvbh1u:373": "paratra kālākṣyāmavabhāsaḥ /",
  "GSP33brsvbh1u:374": "asti @#----------------------",
  "GSP33brsvbh1u:376": "FN: 1-āśrayaṃ paradharmāvabhāsa iti vivakṣāyāṃ metadudāharaṇam,",
  "GSP33brsvbh1u:377": "pūrvaṃ tu pūrvadṛṣṭasya paratra dharmyadhyāsamabhipretyeti jñeyam @#----------------------",
  "GSP33brsvbh1u:379": "ca pāṭaliputre pūrvadṛṣṭasya devadattasya paratra māhiṣmatyāmavabhāsaḥ samīcīnaḥ /",
  "GSP33brsvbh1u:380": "avabhāsa @#----------------------",
  "GSP33brsvbh1u:382": "FN: 2-nanu avamato bhāso 'vabhāsa iti vyutpādayam kathamudāhṛtasthalādāvativyāptimāheti vadantaṃ pratyāha-avabhāsapadaṃ ceti /",
  "GSP33brsvbh1u:383": "etena pratyabhijñāyāṃ nātivyāptiriti keṣāñcinmataṃ parāstam /",
  "GSP33brsvbh1u:384": "na ca pūrvadṛṣṭapadenānirvācyānṛtamuktamityuktatvānna tatrātivyāptikathanaṃ saṃgacchata iti vācyam,",
  "GSP33brsvbh1u:385": "tādṛśārthasya smṛtirupapadenābhidhīyamānatvāditi bodhyam / @#----------------------",
  "GSP33brsvbh1u:387": "padaṃ ca samīcīne 'pi pratyaye prasiddham,",
  "GSP33brsvbh1u:388": "yathā nīlasyāvabhāsaḥ pītasyāvabhāsa ityata āha-smṛtirūpa iti /",
  "GSP33brsvbh1u:389": "smṛte rūpamiva rūpamasyeti smṛtirūpaḥ /",
  "GSP33brsvbh1u:390": "asaṃnihitaviṣayatvaṃ ca smṛtirūpatvam,",
  "GSP33brsvbh1u:391": "saṃnihitaviṣayaṃ ca pratyabhijñānaṃ samīcīnamiti nātivyāptiḥ /",
  "GSP33brsvbh1u:392": "nāpyavyāptiḥ,",
  "GSP33brsvbh1u:393": "svapnajñānasyāpi smṛtivibhrama @#----------------------",
  "GSP33brsvbh1u:395": "FN: 1-smṛtau vibhramaḥ /",
  "GSP33brsvbh1u:396": "smaryamāṇe smaryamāṇarūpāntarāropa iti yāvat / @#----------------------",
  "GSP33brsvbh1u:398": "rūpasyaivaṃrūpatvāt /",
  "GSP33brsvbh1u:399": "atrāpi hi smaryamāṇe pitrādau nidropaplavavaśādasaṃnidhānāparāmarśe,",
  "GSP33brsvbh1u:400": "tatra tatra pūrvadṛṣṭasyaiva saṃnihitadeśakālatvasya samāropaḥ /",
  "GSP33brsvbh1u:401": "evampītaḥ śaṅkhastikto guḍaityatrāpyetallakṣaṇaṃ yojanīyam /",
  "GSP33brsvbh1u:402": "tathā hi-bahirvinirgacchajatyacchanayanaraśmisaṃpṛktapittadravyavartinīṃ pītatāṃ pittarahitāmanubhavan,",
  "GSP33brsvbh1u:403": "śaṅkhaṃ ca doṣācchāditaśuklimāṃ na dravyamātramanubhavan,",
  "GSP33brsvbh1u:404": "pītatāyāśca śaṅkhāsaṃbandhamananubhavan,",
  "GSP33brsvbh1u:405": "asaṃbandhāgrahaṇasārūpyeṇapītaṃ tapanīyapiṇḍaṃpītaṃ bilvaphalamityādau pūrvadṛṣṭaṃ sāmānādhikaraṇyaṃ pītatvaśaṅkhatvayorāropyāhapītaḥ śaṅkhaiti /",
  "GSP33brsvbh1u:406": "etenatikto guḍaiti pratyayo vyākhyātaḥ /",
  "GSP33brsvbh1u:407": "evaṃ vijñātṛpuruṣābhimukheṣvādarśodakādiṣu svaccheṣu cākṣuṣaṃ tejo lagnamapi balīyasā sauryeṇa tejasā pratisrotaḥ pravartitaṃ mukhasaṃyuktaṃ mukhaṃ grāhayat,",
  "GSP33brsvbh1u:408": "doṣavaśāttaddeśatāmanabhimukhatāṃ ca mukhasyāgrāhayat,",
  "GSP33brsvbh1u:409": "pūrvadṛṣṭābhimukhā @#----------------------",
  "GSP33brsvbh1u:411": "FN: 2-pūrvadṛṣṭayorabhimukhayoḥ ādarthodakayordeśa eva deśo yasya tasya bhāvastattā /",
  "GSP33brsvbh1u:412": "tathā ca mukhādau tadāropa ityarthaḥ / @#----------------------",
  "GSP33brsvbh1u:414": "darśodakadeśatāmābhimukhyaṃ ca mukhasyāropayatīti pratibimbavibhramo 'pi lakṣito bhavati /",
  "GSP33brsvbh1u:415": "etena dvicandradiṅmohālātacakragandharvanagaravaṃśoragādivibhrameṣvapi yathāsaṃbhavaṃ lakṣaṇaṃ yojanīyam /",
  "GSP33brsvbh1u:416": "etaduktaṃ bhavati-na prakāśamānatāmātraṃ sattvam,",
  "GSP33brsvbh1u:417": "yena dehendriyādeḥ prakāśamānatayā sadbhāvo bhavet /",
  "GSP33brsvbh1u:418": "na hi sarpādibhāvena rajjvādayo vā sphaṭikādayo vā raktādiguṇayogino na pratibhāsante,",
  "GSP33brsvbh1u:419": "pratibhāsamānā vā bhavanti tadātmānastaddharmāṇo vā /",
  "GSP33brsvbh1u:420": "tathā sati maruṣu marīcikācayam,",
  "GSP33brsvbh1u:421": "uccāvacamuccalattuṅgataraṅgabhaṅgamāleyamabhyarṇavamavatīrṇā mandākinī,",
  "GSP33brsvbh1u:422": "ityabhisaṃdhāya pravṛttastattoyamāpīya pipāsāmupaśamayet /",
  "GSP33brsvbh1u:423": "tasmādakāmenāpyāropitasya prakāśamānasyāpi na vastusattvamabhyupagamanīyam /",
  "GSP33brsvbh1u:424": "na ca marīcirūpeṇa salilamavastusatsvarūpeṇa tu paramārthasadeva,",
  "GSP33brsvbh1u:425": "dehendriyādayastu svarūpeṇāpyasanta ityanubhavāgocaratvātkathamāropyanta iti sāṃpratamyato yadyasan nānubhavagocarāḥ kathaṃ tarhi marīcyādīnāmasatāṃ toyatayānubhavagocaratvam,",
  "GSP33brsvbh1u:426": "na ca svarūpasattvena toyādyātmanāpi santo bhavanti /",
  "GSP33brsvbh1u:427": "yadyucyeta nābhāvo nāma bhāvādanyaḥ kaścidasti,",
  "GSP33brsvbh1u:428": "api tu bhāva eva bhāvāntarātmanā abhāvaḥ svarūpeṇa tu bhāvaḥ /",
  "GSP33brsvbh1u:429": "yathāhuḥ-'bhāvāntaramabhāvo hi kasyācittu @#----------------------",
  "GSP33brsvbh1u:431": "FN: 3-yathā iha ghaṭo nāstītyādau kevalabhūtalādhikaraṇasvarūpatvaṃ ghaṭābhāvasya,",
  "GSP33brsvbh1u:432": "anyathā nirūpayitumaśakyatvāt /",
  "GSP33brsvbh1u:433": "tathā jalarūpeṇa marīcīnāmasattvaṃ yat tanmarīcaya eva,",
  "GSP33brsvbh1u:434": "tadetadabhipretyoktam-kayācittu vyapekṣayeti / @#----------------------",
  "GSP33brsvbh1u:436": "vyapekṣayā'iti /",
  "GSP33brsvbh1u:437": "tataśca bhāvātmanopā @#----------------------",
  "GSP33brsvbh1u:439": "FN: 4-nirvacanīyatayetyarthaḥ / @#----------------------",
  "GSP33brsvbh1u:441": "khyeyatayāsya yujyetānubhavagocaratā /",
  "GSP33brsvbh1u:442": "prapañcasya punaratyantāsato nirastasamastasāmarthyasya nistattvasya kuto 'nubhavaviṣayabhāvaḥ,",
  "GSP33brsvbh1u:443": "kuto vā cidātmanyāropaḥ /",
  "GSP33brsvbh1u:444": "na ca @#----------------------",
  "GSP33brsvbh1u:446": "FN: 5-prapañcasya punaratyantāsata ityādinānirvacanīyamataṃ nirastam /",
  "GSP33brsvbh1u:447": "idānīṃ śūnyamataṃ nirasyati-naceti /",
  "GSP33brsvbh1u:448": "śūnyavādino hi śūnyasyāpi bhāsanamabhyupagacchanti,",
  "GSP33brsvbh1u:449": "upapattiśca svasamānākāraparvapratyayasāmarthyena āsāditāsādhāraṇasvabhāvabhedaṃ yajjñānaṃ tadevāsatprakāśayati /",
  "GSP33brsvbh1u:450": "naca tanmate 'satprakāśanajñānasyāpi śūnyatvātsarvatrānāśvāsaprasaṅga iti vācyam,",
  "GSP33brsvbh1u:451": "yato jñānamapi pūrvajñānādhīnasattvamityupagamyamānatvāt / @#----------------------",
  "GSP33brsvbh1u:453": "viṣayasya samastasāmarthyavirahe 'pi jñānameva tattādṛśaṃ svapratyayasāmarthyāsāditādṛṣṭāntasiddhasvabhāvabhedamupajātamasataḥ prakāśanaṃ, tasmāda @#----------------------",
  "GSP33brsvbh1u:455": "FN: 6-bauddhānāṃ mate 'vidyayāsatprakāśakamiti cet vā hi asatprakāśanaśaktirjñānasya saivā vadyetyarthaḥ / @#----------------------",
  "GSP33brsvbh1u:457": "satprakāśanaśaktirevāsyāvidyeti sāṃpratam /",
  "GSP33brsvbh1u:458": "yato yeyamasatprakāśanaśaktirvijñānasya kiṃ punarasyāḥ śakyam ,",
  "GSP33brsvbh1u:459": "asaditi cet,",
  "GSP33brsvbh1u:460": "kimetatkāryamāhosvidasyā jñāpyam /",
  "GSP33brsvbh1u:461": "na tāvatkāryam,",
  "GSP33brsvbh1u:462": "asatastattvānupapatteḥ /",
  "GSP33brsvbh1u:463": "nāpi jñāpyaṃ,",
  "GSP33brsvbh1u:464": "jñānāntarānu @#----------------------",
  "GSP33brsvbh1u:466": "FN: 7-mā bhūdasataḥ śaktikāryatvam,",
  "GSP33brsvbh1u:467": "ayogyatvāt,",
  "GSP33brsvbh1u:468": "śaktijñāpyaṃ punaḥ kasmānnabhavediti cet śaktijñāpyatvaṃ śaktiniṣṭhajñāpakatānirūpitajñāpyatāśālitvaṃ vaktavyam,",
  "GSP33brsvbh1u:469": "tacca śakyāśrayajñānādanyajñānānupalabdherasaṃbhavītyāha-jñānāntarānupalabdheriti / @#----------------------",
  "GSP33brsvbh1u:471": "palabdheḥ, anavasthā @#----------------------",
  "GSP33brsvbh1u:473": "FN: 8-atha vaktavyaṃ jñānāntaramupalabhata iti tathāpi tasyāpi jñāpakatvena jñānāntarāpekṣāyāmanavasthāpāta ityarthaḥ / @#----------------------",
  "GSP33brsvbh1u:475": "pātācca /",
  "GSP33brsvbh1u:476": "vijñānasvarūpameva asataḥ prakāśa iti cet,",
  "GSP33brsvbh1u:477": "kaḥ punareṣa sadasatoḥ saṃbandhaḥ?",
  "GSP33brsvbh1u:478": "asadadhīnanirūpaṇatvaṃ sato jñānasyāsatā saṃbandha iti cet,",
  "GSP33brsvbh1u:479": "aho batāyamatinirvṛttaḥ pratyayatapasvī yasyāsatyapi nirūpaṇamāyatate,",
  "GSP33brsvbh1u:480": "na ca pratyayastatrādhatte kiñcit,",
  "GSP33brsvbh1u:481": "asata ādhāratvāyogāt /",
  "GSP33brsvbh1u:482": "asadantareṇa pratyayo na prathata iti pratyayasyaivaiṣa svabhāvo na tvasadadhīnamasya kiñciditi cet,",
  "GSP33brsvbh1u:483": "aho batāsyāsatpakṣapāto yadayamatadutpattiratadātmā ca tadavinābhāva @#----------------------",
  "GSP33brsvbh1u:485": "FN: 1-avinābhāvamūlaṃ kāryakāraṇabhāvo vā tatsvabhāvatvaṃ vā vaktavyam,",
  "GSP33brsvbh1u:486": "ubhayasyāpyuktakrameṇāsaṃbhavādityarthaḥ / @#----------------------",
  "GSP33brsvbh1u:488": "niyataḥ pratyaya iti /",
  "GSP33brsvbh1u:489": "tasmādatyantāsantaḥ śarīrendriyādayo nistattvā nānubhavaviṣayā bhavitumarhantīti /",
  "GSP33brsvbh1u:490": "atra brūmaḥ- @#----------------------",
  "GSP33brsvbh1u:492": "FN: 2-evaṃ sarvatra vastu sadeva bhātīti sadvādinākṣipte siddhāntyāha-atra brūma iti / @#----------------------",
  "GSP33brsvbh1u:494": "nistattvaṃ cennānubhavagocaraḥ,",
  "GSP33brsvbh1u:495": "tatkimidānīṃ marīcayo 'pi toyātmanā satattvā yadanubhavagocarāḥ syuḥ /",
  "GSP33brsvbh1u:496": "na satattvāḥ,",
  "GSP33brsvbh1u:497": "tadātmanā marīcīnā @#----------------------",
  "GSP33brsvbh1u:499": "FN: 3-nanu sadvādinā toyātmanā marīcīnāmasattvaṃ cedaṅgīkriyeta tarhi siddhāntahāniriti cenna,",
  "GSP33brsvbh1u:500": "marīcirūpameva toyarūpeṇāsat,",
  "GSP33brsvbh1u:501": "tyayāvagāhitoyatvenāsanmarīcirūpaṃ satyatvānna bādhyetetyāśayaḥ / @#----------------------",
  "GSP33brsvbh1u:503": "masattvāt /",
  "GSP33brsvbh1u:504": "dvividhaṃ ca vastūnāṃ tattvaṃ sattvamasattvaṃ ca /",
  "GSP33brsvbh1u:505": "tatra pūrvaṃ svataḥ,",
  "GSP33brsvbh1u:506": "paraṃ tu parataḥ /",
  "GSP33brsvbh1u:507": "yathāhuḥ- 'svarūpapararūpābhyāṃ nityaṃ sadasadātmake /",
  "GSP33brsvbh1u:508": "vastuni jñāyate kiñcidrūpaṃ kaiścitkadā ca na //",
  "GSP33brsvbh1u:509": "'iti /",
  "GSP33brsvbh1u:510": "tatkiṃ @#----------------------",
  "GSP33brsvbh1u:512": "FN: 4-siddhāntī śaṅkate-tatkimiti /",
  "GSP33brsvbh1u:513": "tādṛśapratyayāvagāhitoyatvenāsanmarīcirūpaṃ satyatvānna bādhyetetyāśayaḥ / @#----------------------",
  "GSP33brsvbh1u:515": "marīciṣu toyanirbhāsapratyayastattvagocaraḥ,",
  "GSP33brsvbh1u:516": "tathā ca samīcīna iti na bhrānto nāpi bādhyeta / @#----------------------",
  "GSP33brsvbh1u:518": "FN: 5-sadvādī pratyāha-addheti /",
  "GSP33brsvbh1u:519": "atoyātmatattvā marīcaro na bhrame bhāsante,",
  "GSP33brsvbh1u:520": "kiṃ tu bhāvāntaratoyātmanaḥ,",
  "GSP33brsvbh1u:521": "tasmādupapadyate tadbādha ityaṅgīkāraḥ / @#----------------------",
  "GSP33brsvbh1u:523": "addhā na bādhyeta yadi marīcīnatoyātmatattvānatoyātmanā gṛhṇīyāt /",
  "GSP33brsvbh1u:524": "toyātmanā tu gṛhṇan kathamabhrāntaḥ,",
  "GSP33brsvbh1u:525": "kathaṃ vābādhyaḥ @#----------------------",
  "GSP33brsvbh1u:527": "FN: 6-anirvacanīyakhyātivādī pratyāha-yatpunarāropita bhāvāntaratoyātmanā marīcayo bhāsanta ityavādīḥ,",
  "GSP33brsvbh1u:528": "tatretthaṃ vicāryate tadvāsat,",
  "GSP33brsvbh1u:529": "nādya ityāha-hanteti / @#----------------------",
  "GSP33brsvbh1u:531": "hantatoyābhāvātmanāṃ marīcināṃ toyabhāvātmatvaṃ tāvanna sat,",
  "GSP33brsvbh1u:532": "teṣāṃ toyābhāvādabhedena toyabhāvātmatānupapatteḥ /",
  "GSP33brsvbh1u:533": "nāpyasat / @#----------------------",
  "GSP33brsvbh1u:535": "FN: 7-na satkiṃ tu asadeveti cettātkiṃ tucchaṃ vā sadbhinnaṃ veti vaktavyam /",
  "GSP33brsvbh1u:536": "nādyaḥ, apasiddhāntāt /",
  "GSP33brsvbh1u:537": "na dvitīya ityāha-vastvantarameva hīti /",
  "GSP33brsvbh1u:538": "tasmādasaṃmatā satkhyātiriti / @#----------------------",
  "GSP33brsvbh1u:540": "vastvantarameva hi vastvantarasyāsattvamāsthīyate 'bhāvāntaramabhāvo 'nyo na kaścidanirūpaṇāt'iti vadadbhiḥ,",
  "GSP33brsvbh1u:541": "na cāropitaṃ rūpaṃ vastvantaram,",
  "GSP33brsvbh1u:542": "taddhi marīcayo vā bhavet,",
  "GSP33brsvbh1u:543": "gaṅgādigataṃ toyaṃ vā /",
  "GSP33brsvbh1u:544": "pūrvasminkalpe marīcayaḥ iti pratyayaḥ syāt,",
  "GSP33brsvbh1u:545": "na toyamiti /",
  "GSP33brsvbh1u:546": "uttarasmiṃstu gaṅgāyāṃ toyamiti syāt,",
  "GSP33brsvbh1u:547": "na punariheti /",
  "GSP33brsvbh1u:548": "deśabhedāsmaraṇe toyamiti syānna punariheti / @#----------------------",
  "GSP33brsvbh1u:550": "FN: 8-asatkhyātiṃ nirasyati-na cedamiti / @#----------------------",
  "GSP33brsvbh1u:552": "na cedamatyantamasannirastasamastasvarūpamalīkamevāstu iti sāṃpratam,",
  "GSP33brsvbh1u:553": "tasyānubhavagocaratvānupapatterityuktamadhastāt / @#----------------------",
  "GSP33brsvbh1u:555": "FN: 9-siddhāntī upasaṃharati-tasmāditi / @#----------------------",
  "GSP33brsvbh1u:557": "tasmānna sat,",
  "GSP33brsvbh1u:558": "nāsannāpi sadasat,",
  "GSP33brsvbh1u:559": "parasparavirodhādityanirvācyamevāropaṇīyaṃ marīciṣu toyamāstheyam,",
  "GSP33brsvbh1u:560": "tadanena krameṇādhyastaṃ toyaṃ paramārthatoyamiva,",
  "GSP33brsvbh1u:561": "ata eva pūrvadṛṣṭamiva,",
  "GSP33brsvbh1u:562": "tattvatastu na toyaṃ na ca pūrvadṛṣṭaṃ,",
  "GSP33brsvbh1u:563": "kiṃ tvanṛtamanirvācyam /",
  "GSP33brsvbh1u:564": "evaṃ ca dehendriyādiprapañco 'pyanirvācyaḥ,",
  "GSP33brsvbh1u:565": "apūrvo 'pi pūrvamithyāpratyayopadarśita iva paratra cidātmanyadhyasyata iti upapannam,",
  "GSP33brsvbh1u:566": "adhyāsalakṣaṇayogāt /",
  "GSP33brsvbh1u:567": "dehendriyādiprapañcabādhanaṃ copapādayiṣyate /",
  "GSP33brsvbh1u:568": "cidātmā tu śrutismṛtītihāsapurāṇagocaraḥ tanmūlatadaviruddhanyāyanirṇītaśuddhabuddhamuktasvabhāvaḥ sattvenaiva nirvācyaḥ /",
  "GSP33brsvbh1u:569": "abādhitā svayaṃprakāśataiva asya sattā,",
  "GSP33brsvbh1u:570": "sā ca svarūpameva cidātmanaḥ,",
  "GSP33brsvbh1u:571": "na tu tadatiriktaṃ sattāsāmānyasamavāyor'thakriyākāritā veti sarvamavadātam /",
  "GSP33brsvbh1u:572": "sa cāyamevaṃlakṣaṇako 'dhyāso 'nirvacanīyaḥ sarveṣāmeva saṃmataḥ parīkṣakāṇāṃ,",
  "GSP33brsvbh1u:573": "tadbhede paraṃ vipratipattirityanirvacanīyatāṃ draḍhayitumāha-taṃ kecidanyatrānyadharmādhyāsa iti vadanti /",
  "GSP33brsvbh1u:574": "anyadharmasya,",
  "GSP33brsvbh1u:575": "jñānadharmasya rajatasya /",
  "GSP33brsvbh1u:576": "jñānākārasyeti yāvat /",
  "GSP33brsvbh1u:577": "adhyāso 'nyatra bāhye /",
  "GSP33brsvbh1u:578": "sautrāntikanaye tāvadbāhyamasti vastu sat,",
  "GSP33brsvbh1u:579": "tatra jñānākārasyāropaḥ /",
  "GSP33brsvbh1u:580": "vijñānavādināmapi yadyapi na bāhyaṃ vastu sat,",
  "GSP33brsvbh1u:581": "tathāpyanādyavidyāvāsanāropitamalīkaṃ bāhyam,",
  "GSP33brsvbh1u:582": "tatra jñānākārasyādhyāropaḥ /",
  "GSP33brsvbh1u:583": "upapattiśca yadyādṛśamanubhavasiddhaṃ rūpaṃ tattādṛśamevābhyupetavyamityutsargaḥ,",
  "GSP33brsvbh1u:584": "anyathātvaṃ punarasya balavadbādhakapratyayavaśāt @#----------------------",
  "GSP33brsvbh1u:586": "FN: 1-ayaṃ bhāvaḥ-idaṃ rajatamityatra rajatānuyogikaṃ idantvapratiyogikaṃ tādātmyaṃ bhāsate /",
  "GSP33brsvbh1u:587": "nedaṃ rajatamityukte tadeva bādhitaṃ bhavati,",
  "GSP33brsvbh1u:588": "'pratiyogyabhāvānvayau tulyayogakṣenau'iti niyamāt /",
  "GSP33brsvbh1u:589_0": "naño 'samabhivyāhāre yaddharmāvacchinne yatsaṃbandhāvacchinnayaddharmāvacchinnavattnaṃ",
  "GSP33brsvbh1u:589_1": "nañsamabhivyāhāre taddharmāvacchinne tatsaṃbandhāvacchinnataddharmāvacchinnapratiyogitākastādabhāvaḥ",
  "GSP33brsvbh1u:589_2": "pratīyate ityarthaḥ,",
  "GSP33brsvbh1u:590": "tasmānnedaṃ rajatamityatra raḍate bhāsamānā idantaiva bādhitā bhavenna punā rajatamapīti /",
  "GSP33brsvbh1u:591": "tathā caitanmate ahaṃ rajatamiti pratyayaḥ prameti bhāvaḥ / @#----------------------",
  "GSP33brsvbh1u:593": "nedaṃ rajatamiti ca bādhakasyedantāmātrabādhenopapattau na rajatagocaratocitā /",
  "GSP33brsvbh1u:594": "rajatasya dharmiṇo bhādhe hi rajataṃ ca tasya ca dharma idantā bādhite bhavetām,",
  "GSP33brsvbh1u:595": "tadvaramidantaivāsya dharmo bādhyatām na punā rajatamapi dharmi,",
  "GSP33brsvbh1u:596": "tathā ca rajataṃ bahirbādhitamarthādāntare jñāne vyavatiṣṭhata iti jñānākārasya bahiradhyāsaḥ sidhyati /",
  "GSP33brsvbh1u:597": "kecittu---jñānākārakhyātāvaparituṣyanto vadanti-yatra yadadhyāsastadvivekāgrahanibandhano bhrama iti /",
  "GSP33brsvbh1u:598": "aparitoṣakāraṇaṃ cāhuḥ-vijñānakāratā rajatāderanubhavādvā vyavasthāpyetānumānādvā /",
  "GSP33brsvbh1u:599": "tatrānumānamupariṣṭā @#----------------------",
  "GSP33brsvbh1u:601": "FN: 2-sahopalambhāt,",
  "GSP33brsvbh1u:602": "mitimeyayorabhedo na sidhyati,",
  "GSP33brsvbh1u:603": "upāyopeyabhāvahetukatvena tasyānyathāsiddhatvādityarthaḥ / @#----------------------",
  "GSP33brsvbh1u:605": "nnirākariṣyate /",
  "GSP33brsvbh1u:606": "anubhavo 'pi rajatapratyayo vā syāt,",
  "GSP33brsvbh1u:607": "bādhakapratyayo vā /",
  "GSP33brsvbh1u:608": "na tāvadrajatānubhavaḥ /",
  "GSP33brsvbh1u:609": "sa hīdaṅkārāspadaṃ rajatamāvedayati na tvāntaram /",
  "GSP33brsvbh1u:610": "ahamiti hi tadā syāt,",
  "GSP33brsvbh1u:611": "pratipattuḥ pratyayādavyatirekāt /",
  "GSP33brsvbh1u:612": "bhrāntaṃ vijñānaṃ svākārameva bāhyatayādhyavasyati,",
  "GSP33brsvbh1u:613": "tathā ca nāhaṅkārāspadamasya gocaraḥ,",
  "GSP33brsvbh1u:614": "jñānākāratā punarasya bādhakapratyayapravedanīyeti cet,",
  "GSP33brsvbh1u:615": "hanta bādakapratyayamālocayatvāyuṣmān /",
  "GSP33brsvbh1u:616": "kiṃ purovarti dravyaṃ rajatādvidhecayatyāhosmin jñānākāratāmapyasya darśayati /",
  "GSP33brsvbh1u:617": "tatra jñānākāratopadarśanavyāpāraṃ bādhakapratyayasya bruvāṇaḥ ślāghanīyaprajño devānāṃ priyaḥ /",
  "GSP33brsvbh1u:618": "purovartitva @#----------------------",
  "GSP33brsvbh1u:620": "FN: 3-sākṣājjñānākāratāṃ na darśayatītyuktam /",
  "GSP33brsvbh1u:621": "ārthikamapi jñānākāratvaṃ na sidhyatītyāha-purovartitveti / @#----------------------",
  "GSP33brsvbh1u:623": "pratiṣedhādarthādasya jñānākārateti cenna /",
  "GSP33brsvbh1u:624": "asaṃnidhānā @#----------------------",
  "GSP33brsvbh1u:626": "FN: 4-yaduktaṃ bahirbādhitamarthāntare vyavatiṣṭhata iti tadapyannathopapadyata ityāha-asaṃnidhāneti /",
  "GSP33brsvbh1u:627": "deśāntarepi syādityarthaḥ / @#----------------------",
  "GSP33brsvbh1u:629": "grahaniṣedhādasaṃnihito bhavati /",
  "GSP33brsvbh1u:630": "pratipatturatyantasaṃnidhānaṃ tvasya pratipatrātmakaṃ kutastyam / @#----------------------",
  "GSP33brsvbh1u:632": "FN: 5-yatpunarlāghavamāha tatprativakti mīmāṃsakaḥ--na ceti /",
  "GSP33brsvbh1u:633": "vyavahāramātrasya bādhopapattau viṣayabādhānmāllāghavamiti hṛdayaṃ / @#----------------------",
  "GSP33brsvbh1u:635": "na caiṣa rajatasya niṣedhaḥ,",
  "GSP33brsvbh1u:636": "na cedantāyāḥ,",
  "GSP33brsvbh1u:637": "kiṃ tu vivekāgrahaprasañjitasya rajatavyavahārasya /",
  "GSP33brsvbh1u:638": "na ca rajatameva śuktikāyāṃ prasañjitaṃ rajatajñānena /",
  "GSP33brsvbh1u:639": "nahi rajatanirbhāsanaṃ śuktikālambanaṃ yuktam anubhavavirodhāt /",
  "GSP33brsvbh1u:640": "na khalu @#----------------------",
  "GSP33brsvbh1u:642": "FN: 6-purodeśattamātreṇetyarthaḥ / @#----------------------",
  "GSP33brsvbh1u:644": "sattāmātreṇālambanam,",
  "GSP33brsvbh1u:645": "atiprasaṅgāt /",
  "GSP33brsvbh1u:646": "sarveṣāmarthānāṃ sattvāviśeṣādālambanatvaprasaṅgāt /",
  "GSP33brsvbh1u:647": "nāpi kāraṇa @#----------------------",
  "GSP33brsvbh1u:649": "FN: 7-rajatajñānahetusaṃskārodbodhakatvenetyarthaḥ / @#----------------------",
  "GSP33brsvbh1u:651": "tvena, indriyādīnāmapi kāraṇatvāt /",
  "GSP33brsvbh1u:652": "tathā ca bhāsamānataivālambanārthaḥ /",
  "GSP33brsvbh1u:653": "na ca rajatajñāne śuktikā @#----------------------",
  "GSP33brsvbh1u:655": "FN: 8-taiḥ idaṃviṣayakaṃ rajataviṣayakaṃ ceti jñānadvayasyāṅgīkṛtatvātkathamālambanamiti pracchā / @#----------------------",
  "GSP33brsvbh1u:657": "bhāsate, iti kathamālambanam, @#----------------------",
  "GSP33brsvbh1u:659": "FN: 9-etena arthādhyāso nirastaḥ / @#----------------------",
  "GSP33brsvbh1u:661": "bhāsamānatābhyupagame vā kathaṃ nānubhavavirodhaḥ / @#----------------------",
  "GSP33brsvbh1u:663": "FN: 10-idaṃ rajatamiti jñānaṃ na mithyetyāha-api ceti / @#----------------------",
  "GSP33brsvbh1u:665": "api cendriyādīnāṃ samīcīnajñānopajanane sāmarthyamupalabdhamiti kathamebhyo mithyājñānasaṃbhavaḥ /",
  "GSP33brsvbh1u:666": "doṣasahitānāṃ teṣāṃ mithyāpratyaye 'pi sāmarthyamiti cenna,",
  "GSP33brsvbh1u:667": "doṣāṇāṃ kāryopajananasāmarthyavighātamātra hetutvāt,",
  "GSP33brsvbh1u:668": "anyathā duṣṭādapi kuṭajabījādvaṭāṅkurotpattiprasaṅgāt /",
  "GSP33brsvbh1u:669": "api ca svagocaravyabhicāre vijñānānāṃ sarvatrānāśvāsaprasaṅgaḥ /",
  "GSP33brsvbh1u:670": "tasmātsarvaṃ jñānaṃ samīcīnamāstheyam / @#----------------------",
  "GSP33brsvbh1u:672": "FN: 11-sarvajñānānāṃ samīcīnatve udāhṛtasthale bhrama eva na syāditi cettatra svamatamāha-tathā ceti / @#----------------------",
  "GSP33brsvbh1u:674": "tathā ca rajatam,",
  "GSP33brsvbh1u:675": "idam iti ca dve vijñāne smṛtyanubhavarūpe,",
  "GSP33brsvbh1u:676": "tatredamiti purovartidravyamātragrahaṇam,",
  "GSP33brsvbh1u:677": "doṣavaśāttadgataśuktitvasāmānyaviśeṣasyāgrahāt,",
  "GSP33brsvbh1u:678": "tanmātraṃ ca gṛhītaṃ sadṛśatayā saṃskārodbodhakrameṇa rajate smṛtiṃ janayati /",
  "GSP33brsvbh1u:679": "sā ca gṛhīta @#----------------------",
  "GSP33brsvbh1u:681": "FN: 12-gṛhītamidamiti prakāśanasvabhāvetyarthaḥ /",
  "GSP33brsvbh1u:682": "pūrvānubhavaviṣayatvaṃ smṛteriti bhāvaḥ / @#----------------------",
  "GSP33brsvbh1u:684": "grahaṇasvabhāvāpi doṣavaśādgṛhītatvāṃśapramoṣādgrahaṇamātramavatiṣṭhate /",
  "GSP33brsvbh1u:685": "tathā ca rajatasamṛteḥ purovartidravyamātragrahaṇasya ca mithaḥ svarūpato viṣayataśca bhedāgrahāt, saṃnihita @#----------------------",
  "GSP33brsvbh1u:687": "FN: 13-saṃnihitarajatagocarajñānasārūpyeṇeti /",
  "GSP33brsvbh1u:688": "atraivaṃ tajjñānasārūpyaṃ-yathedaṃ rajatamitijñānaṃ idamo rajatasya cāsaṃsargaṃ na gṛhṇāti,",
  "GSP33brsvbh1u:689": "tayoḥ saṃsṛṣṭatvāt /",
  "GSP33brsvbh1u:690": "evamete api smaraṇagrahaṇe svagatabhedaṃ,",
  "GSP33brsvbh1u:691": "svaviṣayāsaṃsṛṣṭatvaṃ na nivedayata iti / @#----------------------",
  "GSP33brsvbh1u:693": "rajatagocarajñānasārūpyeṇa,",
  "GSP33brsvbh1u:694": "idaṃ rajatamiti bhinne api smaraṇagrahaṇe abhedavyavahāraṃ ca sāmānādhikaraṇyavyapadeśaṃ ca pravartayataḥ /",
  "GSP33brsvbh1u:695": "kvacitpunargrahaṇe eva mitho 'nugṛhītabhede,",
  "GSP33brsvbh1u:696": "yathā pītaḥ śaṅkhaḥiti /",
  "GSP33brsvbh1u:697": "atra hi bahirvinirgacchannayanaraśmivartinaḥ pittadravyasya kācasyeva svacchasya pītatvaṃ gṛhyate pittaṃ tu na gṛhyate /",
  "GSP33brsvbh1u:698": "śaṅkho 'pi doṣavaśācchuklaguṇarahitaḥ svarūpamātreṇa gṛhyate /",
  "GSP33brsvbh1u:699": "tadanayorguṇaguṇinorasaṃsargāgrahasārūpyāt pītatapanīyapiṇḍapratyayāviśeṣeṇābhedavyavahāraḥ sāmānādhikaraṇyavyapadeśaśca /",
  "GSP33brsvbh1u:700": "bhedāgrahaprasañjitābhedavyavahārabādhanācca nedamiti vivekapratyayasya bādhakatvamapyupapadyate,",
  "GSP33brsvbh1u:701": "tadupapattau ca prācīnasya pratyayasya bhrāntatvamapi lokasiddhaṃ siddhaṃ bhavati /",
  "GSP33brsvbh1u:702": "tasmādyathārthāḥ @#----------------------",
  "GSP33brsvbh1u:704": "FN: 1-sādhyanirdeśo 'yaṃ / @#----------------------",
  "GSP33brsvbh1u:706": "sarve vipratipannāḥ saṃdehavibhramāḥ,",
  "GSP33brsvbh1u:707": "pratyayatvāt,",
  "GSP33brsvbh1u:708": "ghaṭādipratyayavat /",
  "GSP33brsvbh1u:709": "tadidamuktam-yatra yadadhyāsa iti /",
  "GSP33brsvbh1u:710": "yasminśuktikādau yasya rajatāderadhyāsa iti lokaprasiddhiḥ nāsāvanyathākhyātinibandhanā,",
  "GSP33brsvbh1u:711": "kintu gṛhītasya rajatādestatsmaraṇasya ca gṛhītatāṃśapramoṣeṇa gṛhītamātrasya ca yaḥ idamiti puro 'vasthitāddravyamātrāttatjñānācca vivekaḥ,",
  "GSP33brsvbh1u:712": "tadagrahaṇanibandhano bhramaḥ /",
  "GSP33brsvbh1u:713": "bhrāntatvaṃ ca grahaṇasmaraṇayoritaretarasāmānādhikaraṇyavyapadeśo rajatavyavahāraśceti /",
  "GSP33brsvbh1u:714": "anye tu-atrāpyaparituṣyantaḥ,",
  "GSP33brsvbh1u:715": "yatra yadadhyāsastasyaiva viparītadharmakalpanāmācakṣate /",
  "GSP33brsvbh1u:716": "atredamākūtam-asti tāvadrajatārthinorajatamidamiti pratyayātpurovartini dravye pravṛttiḥ sāmānādhikaraṇyavyapadeśaśceti sarvajanīnam /",
  "GSP33brsvbh1u:717": "tadetanna tāvadgrahaṇasmaraṇayostadgocarayośca mitho bhedāgrahamātrādbhavitumarhati /",
  "GSP33brsvbh1u:718": "grahaṇanibandhanau hi cetanasya vyavahāravyapadeśau kathamagrahaṇamātrādbhavetām /",
  "GSP33brsvbh1u:719": "nanūktaṃ nāgrahaṇamātrāt,",
  "GSP33brsvbh1u:720": "kiṃ tu grahaṇasmaraṇe eva mithaḥ svarūpato viṣayataścāgṛhītabhede,",
  "GSP33brsvbh1u:721": "samīcīnapuraḥsthitarajatavijñānasārūpyeṇābhedavyavahāraṃ sāmānādhikaṇyavyapadeśaṃ ca pravartayataḥ /",
  "GSP33brsvbh1u:722": "atha 'samīcīnajñānasārūpyamanayorgṛhyamāṇaṃ vā vyavahārapravṛttihetuḥ,",
  "GSP33brsvbh1u:723": "agṛhyamāṇaṃ vā sattāmātreṇa /",
  "GSP33brsvbh1u:724": "gṛhyamāṇatve 'pisamīcīnajñānasārūpyamanayoridamiti rajatamiti ca jñānayoḥ'iti grahaṇam,",
  "GSP33brsvbh1u:725": "'athavānayoreva svarūpato viṣayataśca mitho bhedāgrahaḥ'iti grahaṇam /",
  "GSP33brsvbh1u:726": "tatra na tāvatsamīcīnajñānasadṛśī iti jñānaṃ samīcīnajñānavadvyavahārapravartakam /",
  "GSP33brsvbh1u:727": "na higosadṛśo gavayaḥiti jñānaṃ gavārthinaṃ gavaye pravartayati /",
  "GSP33brsvbh1u:728": "anayoreva bhedāgrahaḥiti tu jñānaṃ parāhatam,",
  "GSP33brsvbh1u:729": "na hi bhedāgrahe anayoriti bhavati,",
  "GSP33brsvbh1u:730": "anayoriti grahe bhedāgrahaṇamiti ca bhavati /",
  "GSP33brsvbh1u:731": "tasmātsattāmātreṇa bhedāgraho 'gṛhīta eva vyavahāraheturiti vaktavyam /",
  "GSP33brsvbh1u:732": "tatra kimayamāropotpādakrameṇa vyavahāraheturāstvāho 'nutpāditāropa eva svata iti /",
  "GSP33brsvbh1u:733": "vayaṃ tu paśyāmaḥ-cetanavyavahārasyajñānapūrvakatvānupapatteḥ,",
  "GSP33brsvbh1u:734": "āropajñānotpādakrameṇaiva-iti /",
  "GSP33brsvbh1u:735": "nanu satyaṃ cetanavyavahāro nājñānapūrvakaḥ kiṃ tvaviditavivekagrahaṇasmaraṇapūrvaka iti /",
  "GSP33brsvbh1u:736": "maivam /",
  "GSP33brsvbh1u:737": "nahi rajataprātipadikārthamātrasmaraṇaṃ pravṛttāvupayujyate /",
  "GSP33brsvbh1u:738": "idaṅkārāspadābhimukhī khalu rajatārthināṃ pravṛttirityavivādam /",
  "GSP33brsvbh1u:739": "kathaṃ cāyamidaṅkārāspade pravarteta yadi na tadicchet /",
  "GSP33brsvbh1u:740": "anyadicchatyanyatkarotīti vyāhatam /",
  "GSP33brsvbh1u:741": "na cedidaṅkārāspadaṃ rajatamiti jānīyātkathaṃ rajatārthī tadicchet /",
  "GSP33brsvbh1u:742": "yadyatathātvenāgrahaṇāditi brūyātsa prativaktavyo 'tha tathātvenāgrahaṇātkasmādayaṃ nopekṣeteti /",
  "GSP33brsvbh1u:743": "so 'yamupādānopekṣābhyāmabhita ākṛṣyamāṇaścedano 'vyavasthitaḥ itīdaṅkārāspade rajatasamāropeṇopādāna eva vyavasthāpyate iti bhedāgrahaḥ samāropotpādakrameṇa cetanapravṛttihetuḥ /",
  "GSP33brsvbh1u:744": "tathāhi-bhedāgrahādidaṅkārāspade rajatatvaṃ samāropya,",
  "GSP33brsvbh1u:745": "tajjātīyasyopakārahetubhāvamanucintya,",
  "GSP33brsvbh1u:746": "tajjātīyatayedaṅkārāspade rajatetamanumāya,",
  "GSP33brsvbh1u:747": "tadarthī pravartata ityānupūrvyaṃ siddham /",
  "GSP33brsvbh1u:748": "na ca taṭastharajatasmṛtiridaṅkārāspadasyopakārahetubhāvamanumāpayitumarhati,",
  "GSP33brsvbh1u:749": "rajatatvasya hetorapakṣadharmatvāt /",
  "GSP33brsvbh1u:750": "ekadeśadarśanaṃ khalvanumāpakaṃ na tvanekadeśadarśanam /",
  "GSP33brsvbh1u:751": "yadāhuḥ- @#----------------------",
  "GSP33brsvbh1u:753": "FN: 2-sādhyasādhanajñātasaṃbandhasya puṃso liṅgaviśiṣṭadharmyekadeśadarśanāt liṅge viśiṣṭadharmyekadeśe buddhiranumānamiti śabarasvāminaḥ / @#----------------------",
  "GSP33brsvbh1u:755": "jñātasaṃbandhasyaikadeśadarśanāditi /",
  "GSP33brsvbh1u:756": "samārope tvekadeśadarśanamasti /",
  "GSP33brsvbh1u:757": "tatsiddhametadvivādādhyāsitaṃ rajatādijñānaṃ,",
  "GSP33brsvbh1u:758": "purovartivastuviṣayam,",
  "GSP33brsvbh1u:759": "rajatādyarthinastatra niyamena pravartakatvāt,",
  "GSP33brsvbh1u:760": "yadyadarthinaṃ yatra niyamena pravartayati tajjñānantadviṣayaṃ yathobhayasiddhasamīcīnarajatajñānam,",
  "GSP33brsvbh1u:761": "tathā cedam,",
  "GSP33brsvbh1u:762": "tasmāttatheti /",
  "GSP33brsvbh1u:763": "yaccoktamanavabhāsamānatayā na śuktirālambanamiti,",
  "GSP33brsvbh1u:764": "tatra bhavān pṛṣṭo vyācaṣṭām,",
  "GSP33brsvbh1u:765": "kiṃ śuktikātvasyaidaṃ rajatamiti jñānaṃ pratyanālambanatvamāhosvitdravyamātrasya puraḥsthitasya sitabhāsvarasya /",
  "GSP33brsvbh1u:766": "yadi śuktikātvasyānālambanatvam, addhā /",
  "GSP33brsvbh1u:767": "uttarasyānālambanatvaṃ bruvāṇasya tavaivānubhavavirodhaḥ /",
  "GSP33brsvbh1u:768": "tathā hi-rajatamidamityanubhavannanubhavitā purovarti vastvaṅgulyādinā nirdiśati /",
  "GSP33brsvbh1u:769": "dṛṣṭaṃ ca duṣṭānāṃ kāraṇānāmautsargikakāryapratibandhena kāryāntaropajananasāmarthyam,",
  "GSP33brsvbh1u:770": "yathā dāvāgnidagdhānāṃ vetrabījānāṃ kadalīkāṇḍajanakatvam /",
  "GSP33brsvbh1u:771": "bhasmakaduṣṭasya codarthasya tejaso bahvannapacanamiti /",
  "GSP33brsvbh1u:772": "pratyakṣabādhāpahṛtaviṣayaṃ ca vibhramāṇāṃ yathārthatvānumānamābhāsaḥ,",
  "GSP33brsvbh1u:773": "hutabahānuṣṇatvānumānavat /",
  "GSP33brsvbh1u:774": "yaccoktaṃ mithyāpratyayasya vyabhicāre sarvapramāṇeṣvanāśvāsa iti,",
  "GSP33brsvbh1u:775": "tat bodhakatvena svataḥprāmāṇyaṃ nāvyabhicāreṇeti vyutpādayadbhirasmābhiḥ parihṛtaṃ nyāya @#----------------------",
  "GSP33brsvbh1u:777": "FN: 3-vyabhicāriṇāmapi sitanīlādiṣu cakṣurādīnāṃ bodhakatvena prāmāṇyamityā de tatroktam / @#----------------------",
  "GSP33brsvbh1u:779": "kaṇikāyāmiti neha pratanyate /",
  "GSP33brsvbh1u:780": "diṅmātraṃ cāsya smṛtipramoṣabhaṅgasyoktam /",
  "GSP33brsvbh1u:781": "vistarastu brahmatattvasamīkṣāyāmavagantavya iti,",
  "GSP33brsvbh1u:782": "tadidamuktam-'anye tu yatra yadadhyāsastasyaiva viparītadharmatvakalpanāmācakṣate iti /",
  "GSP33brsvbh1u:783": "'yatra śuktikādau yasya rajatāderadhyāsastasyaiva śuktikāderviparītadharmakalpanāṃ rajatatvadharmakalpanāmiti yojanā /",
  "GSP33brsvbh1u:784": "nanu santu nāma parīkṣakāṇāṃ vipratipattayaḥ,",
  "GSP33brsvbh1u:785": "prakṛte tu kimāyātamityatāha-sarvathāpi tvanyasyānyadharmakalpanāṃ na vyabhicarati /",
  "GSP33brsvbh1u:786": "anyasyānyadharma @#----------------------",
  "GSP33brsvbh1u:788": "FN: 1-avabhāsapadārthaḥ kalpanā / @#----------------------",
  "GSP33brsvbh1u:790": "kalpanānṛtatā,",
  "GSP33brsvbh1u:791": "sā cānirvacanīyatetyadhastādupapādayitum /",
  "GSP33brsvbh1u:792": "tena sarveṣāmeva parīkṣakāṇāṃ mato 'nyasyānyadharmakalpanānirvacanīyāvaśyaṃbhāvinītyanirvacanīyatā sarvatantrasiddhānta ityarthaḥ /",
  "GSP33brsvbh1u:793": "akhyātivādibhirakāmairapi sāmānādhikaraṇyavyapadeśapravṛttiniyamasnehādidamabhyupeyamiti bhāvaḥ /",
  "GSP33brsvbh1u:794": "na kevalamiyamanṛtatā parīkṣakāṇāṃ siddhā,",
  "GSP33brsvbh1u:795": "api tu laukikānāmapītyāha-tathā ca loke 'nubhavaḥ--śuktikā hi rajatavadavabhāsata iti /",
  "GSP33brsvbh1u:796": "na punā rajatamidamiti śeṣaḥ /",
  "GSP33brsvbh1u:797": "syādetat /",
  "GSP33brsvbh1u:798": "anyasyānyātmatāvibhramo lokasiddhaḥ,",
  "GSP33brsvbh1u:799": "ekasya tvabhinnasya bhedabhramo na dṛṣṭa iti kutaścidātmano 'bhinnānāṃ jīvānāṃ bhedavibhrama ityatāha-ekaścandraḥ sadvitīyavaditi /",
  "GSP33brsvbh1u:800": "punarapi cidātmanyadhyāsamākṣipati-kathaṃ punaḥ pratyagātmanyaviṣaye 'dhyāso viṣayataddharmāṇām /",
  "GSP33brsvbh1u:801": "ayamarthaḥ-cidātmā prakāśate na vāna cetprakāśate,",
  "GSP33brsvbh1u:802": "kathamasminnadhyāso viṣayataddharmāṇā /",
  "GSP33brsvbh1u:803": "na khalvapratibhāsamāne purovartini dravye rajatasya vā taddharmāṇāṃ vā samāropaḥ saṃbhavatiti /",
  "GSP33brsvbh1u:804": "pratibhāse vā (na)",
  "GSP33brsvbh1u:805": "tāvadayamātmā jaḍo ghaṭādivatparādhīnaprakāśa iti yuktam /",
  "GSP33brsvbh1u:806": "na khalu sa eva kartā ca karma ca bhavati, virodhāt / @#----------------------",
  "GSP33brsvbh1u:808": "FN: 2-dhātvarthatāvacchedakaphalaśālitvaṃ karmatvamityukte gacchatītyādau saṃyogaphalasya grāma iva caitre 'pi samavetatvāt,",
  "GSP33brsvbh1u:809": "caitraścaivaṃ gacchatīti prayogāpattiḥ,",
  "GSP33brsvbh1u:810": "tasmātparasamavetakriyāphalaśālitvameva karmatvamityarthaḥ / @#----------------------",
  "GSP33brsvbh1u:812": "parasamavetakriyāphalaśāli hi karma,",
  "GSP33brsvbh1u:813": "na ca jñānakriyā parasamavāyinīti kathamasyāṃ karma,",
  "GSP33brsvbh1u:814": "na ca tadeva svaṃ ca paraṃ ca, virodhāt /",
  "GSP33brsvbh1u:815": "ātmāntarasamavāyābhyupagame tu jñeyasyātmano 'nātmatvaprasaṅgaḥ /",
  "GSP33brsvbh1u:816": "evaṃ tasya tasyetyanavasthāprasaṅgaḥ /",
  "GSP33brsvbh1u:817": "syādetat /",
  "GSP33brsvbh1u:818": "ātmā jaḍo 'pi sarvārthajñāneṣu bhāsamāno 'pi kartaiva na karma,",
  "GSP33brsvbh1u:819": "parasamavetakriyāphalaśālitvābhāvāt, caitravat /",
  "GSP33brsvbh1u:820": "yathā hi caitrasamavetakriyayā caitranagaraprāptāvubhayasamavetāyāmapi kriyamāṇāyāṃ nagarasyaiva karmatā,",
  "GSP33brsvbh1u:821": "parasamavetakriyāphalaśālitvāt,",
  "GSP33brsvbh1u:822": "na tu caitrasya kriyāphalaśālino 'pi,",
  "GSP33brsvbh1u:823": "caitrasamavāyādgamanakriyāyā iti, tanna /",
  "GSP33brsvbh1u:824": "śrutivirodhāt /",
  "GSP33brsvbh1u:825": "śrūyate hi 'satyaṃ jñānamanantaṃ brahma'iti upapadyate ca,",
  "GSP33brsvbh1u:826": "tathā hi-yo 'yamarthaprakāśaḥ phalaṃ yasminnarthaśca ātmā ca prathete sa kiṃ jaḍaḥ svayaṃprakāśo vā /",
  "GSP33brsvbh1u:827": "jaḍaścetviṣayātmānāvapi jaḍāviti kasminkiṃ prakāśetāviśeṣāt,",
  "GSP33brsvbh1u:828": "iti prāptamāndhyamaśeṣasya jagataḥ /",
  "GSP33brsvbh1u:829": "tathā cābhāṇakaḥ /",
  "GSP33brsvbh1u:830": "'andhasyevāndhalagnasya vinipātaḥ pade pade' /",
  "GSP33brsvbh1u:831": "na ca nilīnameva vijñānamarthātmānau jñāpayati,",
  "GSP33brsvbh1u:832": "cakṣurādivaditi vācyam /",
  "GSP33brsvbh1u:833": "jñāpanaṃ hi jñānajananam,",
  "GSP33brsvbh1u:834": "janitaṃ ca jñānaṃ jaḍaṃ sannoktadūṣaṇamativarteteti /",
  "GSP33brsvbh1u:835": "evamuttarottarāṇyapi jñānāni jaḍānītyanavasthā /",
  "GSP33brsvbh1u:836": "tasmādaparādhīnaprakāśā saṃvidupetavyā / @#----------------------",
  "GSP33brsvbh1u:838": "FN: 3-saṃvidaparādhīnaprakāśā bhavatu,",
  "GSP33brsvbh1u:839": "ātmā jaḍaḥ kiṃ na syāditivādinaṃ ātmasvaprakāśavādyāha---tathāpīti / @#----------------------",
  "GSP33brsvbh1u:841": "tathāpi kimāyātaṃ viṣayātmanoḥ svabhāvajaḍayoḥ /",
  "GSP33brsvbh1u:842": "etadāyātaṃ yattayoḥ saṃvidajaḍeti / @#----------------------",
  "GSP33brsvbh1u:844": "FN: 1-arthātmasaṃbandhinyāṃ saṃvidyajaḍāyāmapi nārthātmanoḥ prakāśamānatāsiddhiḥ paṇḍite 'pi putre piturapāṇḍityavadityāha---tatkimiti / @#----------------------",
  "GSP33brsvbh1u:846": "tatkiṃ putraḥ paṇḍita iti pitāpi paṇḍito 'stu /",
  "GSP33brsvbh1u:847": "svabhāva eṣa saṃvidaḥ svayaṃprakāśāyā yadarthātmasaṃbandhiteti cet,",
  "GSP33brsvbh1u:848": "hanta putrasyāpi paṇḍitasya svabhāva eṣa yatpitṛsaṃbandhiteti @#----------------------",
  "GSP33brsvbh1u:850": "FN: 2-yathā svabhāvasaṃbaddhā saṃvit tathā pitṛgatajanakatvasaṃbaddhaṃ putragatajanyatvamiti bhāvaḥ / @#----------------------",
  "GSP33brsvbh1u:852": "samānam /",
  "GSP33brsvbh1u:853": "sahārthātmaprakāśena saṃvitprakāśo na tvarthātmaprakāśaṃ vineti tasyāḥ svabhāva iti cet,",
  "GSP33brsvbh1u:854": "tatkiṃ saṃvido bhinnau saṃvidarthātmaprakāśau /",
  "GSP33brsvbh1u:855": "tathā ca na svayaṃprakāśā saṃvit,",
  "GSP33brsvbh1u:856": "na ca saṃvidarthātmaprakāśa iti /",
  "GSP33brsvbh1u:857": "atha 'saṃvidarthātma @#----------------------",
  "GSP33brsvbh1u:859": "FN: 3-saṃvidaśca arthātmanośca prakāśāvityarthaḥ / @#----------------------",
  "GSP33brsvbh1u:861": "prakāśo na saṃvido bhidyete',",
  "GSP33brsvbh1u:862": "saṃvideva tau /",
  "GSP33brsvbh1u:863": "evaṃ cet yāvaduktaṃ bhavati saṃvitātmārthau saheti tāvaduktaṃ bhavati saṃvidarthātmaprakāśau saheti, @#----------------------",
  "GSP33brsvbh1u:865": "FN: 4-saṃvidatiriktaprakāśānaṅgīkāre saṃvidarthātmānau saha prakāśata ityuktaṃ syāt tathā coktaputrapāṇḍityanyāyaprasaraḥ / @#----------------------",
  "GSP33brsvbh1u:867": "tathā ca na vivakṣitārthasiddhiḥ / @#----------------------",
  "GSP33brsvbh1u:869": "FN: 5arthasaṃvidoḥ sahabhāvo vyabhicaratītyāha---na ceti / @#----------------------",
  "GSP33brsvbh1u:871": "na cātītānāgatārthagocarāyāḥ saṃvidor'thasahabhāvo 'pi /",
  "GSP33brsvbh1u:872": "tadviṣayahānopādānopekṣābuddhijananādarthasahabhāva iti cenna,",
  "GSP33brsvbh1u:873": "arthasaṃvida iva hānādibuddhīnāmapi tadviṣayatvānupapatteḥ /",
  "GSP33brsvbh1u:874": "hānādijananāddhānādibuddhīnāmarthaviṣayatvam,",
  "GSP33brsvbh1u:875": "arthaviṣayahānādibuddhijananācca arthasaṃvidastadviṣayatvamiti cet,",
  "GSP33brsvbh1u:876": "tatkiṃ dehasya prayatnavadātmasaṃyogo dehapravṛttinivṛttiheturarthe ityarthaprakāśo 'stu /",
  "GSP33brsvbh1u:877": "jāḍyāddehātmasaṃyogo nārthaprakāśa iti cet,",
  "GSP33brsvbh1u:878": "nanvayaṃ svayaṃprakāśo 'pi svātmanyeva khadyotavatprakāśaḥ,",
  "GSP33brsvbh1u:879": "arthe tu jaḍa ityupapāditam /",
  "GSP33brsvbh1u:880": "na ca prakāśasyātmāno viṣayāḥte hi vicchinnadīrghasthūlatayānubhūyante,",
  "GSP33brsvbh1u:881": "prakāśaścāyamāntaro 'sthūlo 'naṇurahrasvo 'dīrdhaśceti prakāśate, @#----------------------",
  "GSP33brsvbh1u:883": "FN: 6-'syādetat'ityārabhya pratipāditaṃ bauddhamataṃ nirasya svamatamāha---tasmāditi / @#----------------------",
  "GSP33brsvbh1u:885": "tasmāccandre 'nubhūyamāne iva dvitīyaścandramāḥ svaprakāśādanyor'thaḥ anirvacanīya eveti yuktamutpaśyāmaḥ / @#----------------------",
  "GSP33brsvbh1u:887": "FN: 7-saṃvida ātmatvasiddhyarthamadvitīyatvamāha--neti / @#----------------------",
  "GSP33brsvbh1u:889": "na ca asya prakāśasyā @#----------------------",
  "GSP33brsvbh1u:891": "FN: 8-ājānataḥ svabhāvataḥ / @#----------------------",
  "GSP33brsvbh1u:893": "jānataḥ svalakṣaṇabhedo 'nubhūyate /",
  "GSP33brsvbh1u:894": "na ca anirvācyārthabhedaḥ prakāśaṃ nirvācyaṃ bhettumarhati,",
  "GSP33brsvbh1u:895": "atiprasaṅgāt /",
  "GSP33brsvbh1u:896": "na ca arthānāmapi parasparaṃ bhedaḥ samīcīnajñānapaddhatimadhyāste ityupariṣṭādupapādayiṣyate /",
  "GSP33brsvbh1u:897_0": "tadayaṃ prakāśa eva svayaṃprakāśa ekaḥ kūṭasthanityo niraṃśaḥ pratyagātmāśakyanirvacanīyebhyo",
  "GSP33brsvbh1u:897_1": "dehendriyādibhya ātmānaṃ pratīpaṃ nirvacanīyamañcati jānātīti pratyaṅ sa cātmeti pratyagātmā,",
  "GSP33brsvbh1u:898": "sa cāparādhīnaprakāśatvāt,",
  "GSP33brsvbh1u:899": "anaṃśatvācca,",
  "GSP33brsvbh1u:900": "aviṣayaḥ,",
  "GSP33brsvbh1u:901": "tasminnadhyāso viṣayadharmāṇām,",
  "GSP33brsvbh1u:902": "dehendriyādidharmāṇām katham,kimākṣepe /",
  "GSP33brsvbh1u:903": "ayukto 'yamadhyāsa ityākṣepaḥ /",
  "GSP33brsvbh1u:904": "kasmādayamayukta ityata āha-sarvo hi puro 'vasthite viṣaye viṣayāntaramadhyasyati /",
  "GSP33brsvbh1u:905": "etaduktaṃ bhavati-yatparādhīnaprakāśamaṃśavacca tatsāmānyāṃśagrahe kāraṇadoṣavaśācca viśeṣāgrahe 'nyathā prakāśate /",
  "GSP33brsvbh1u:906": "pratyagātmā tvaparādhīnaprakāśatayā na svajñāne kāraṇānyapekṣate,",
  "GSP33brsvbh1u:907": "yena tadāśrayairdeṣairduṣyet /",
  "GSP33brsvbh1u:908": "na cāṃśavān,",
  "GSP33brsvbh1u:909": "yena kaścidasyāṃśo gṛhyeta,",
  "GSP33brsvbh1u:910": "kaścinna gṛhyeta /",
  "GSP33brsvbh1u:911": "nahi tadeva tadānīmeva tenaiva gṛhītamagṛhītaṃ ca saṃbhavatīti na svayaṃprakāśapakṣe 'dhyāsaḥ /",
  "GSP33brsvbh1u:912": "sadātane 'pyaprakāśe puro 'vasthitatvasyāparokṣatvasyābhāvānnādhyāsaḥ / @#----------------------",
  "GSP33brsvbh1u:914": "FN: 9-śukteriva ekasyaiva vastunaḥ grahaṇāgrahaṇe siddhe kimityaupādhikaṃ viṣayatvaṃ sādhyata iti cet sāṃśasya tathā syāt ātmanastu niraṃśatvānna tathetyāha----nahīti / @#----------------------",
  "GSP33brsvbh1u:916": "na hi śuktau apuraḥsthitāyāṃ rajatamadhyasyatīdaṃ rajatamiti /",
  "GSP33brsvbh1u:917": "tasmādatyantagrahe atyantāgrahe ca nādhyāsa iti siddham /",
  "GSP33brsvbh1u:918": "syādetat /",
  "GSP33brsvbh1u:919": "aviṣayatve hi cidātmano nādhyāsaḥ,",
  "GSP33brsvbh1u:920": "viṣaya eva tu cidātmāsmatpratyayasya,",
  "GSP33brsvbh1u:921": "tatkathaṃ nādhyāsa ityata āha-yuṣmatpratyayāpetasya ca pratyagātmano 'viṣayatvaṃ bravīṣi /",
  "GSP33brsvbh1u:922": "viṣayatve hi cidātmano 'nyo viṣayī bhavet /",
  "GSP33brsvbh1u:923": "tathā ca yo viṣayī sa eva cidātmā /",
  "GSP33brsvbh1u:924": "viṣayastu tato 'nyo yuṣmatpratyayagocaro 'bhyupeyaḥ /",
  "GSP33brsvbh1u:925": "tasmādanātmatvaprasaṅgādanavasthāparihārāya yuṣmatpratyayāpetatvamata evāviṣayatvamātmano vaktavyam,",
  "GSP33brsvbh1u:926": "tathā ca nādhyāsa ityarthaḥ /",
  "GSP33brsvbh1u:927": "pariharati-ucyate-na tāvadayamekāntenāviṣayaḥ /",
  "GSP33brsvbh1u:928": "kutaḥ,asmatpratyayaviṣayatvāt /",
  "GSP33brsvbh1u:929": "ayamarthaḥ- satyaṃ pratyagātmā svayaṃprakāśatvādaviṣayo 'naṃśaśca,",
  "GSP33brsvbh1u:930": "tathāpi anirvacanīyānādyavidyāparikalpitabuddhimanaḥ sūkṣmasthūlaśarīrendriyāvacchedakabhedenānavacchinno 'pi vastuto 'vacchinna iva abhinno 'pi bhinna iva,",
  "GSP33brsvbh1u:931": "akartāpi karteva abhoktāpi bhokteva aviṣayo 'pyasmatpratyayaviṣaya iva,",
  "GSP33brsvbh1u:932": "jīvabhāvamāpanno 'vabhāsate,",
  "GSP33brsvbh1u:933": "nabha iva ghaṭamaṇikamallikādyavacchedabhedena bhinnamivānekavidhadharmakamiveti /",
  "GSP33brsvbh1u:934": "na hi cidekarasasyātmanaḥ cidaṃśe gṛhīte agṛhītaṃ kiñcidasti /",
  "GSP33brsvbh1u:935": "na khalvānandanityatvavibhutvādayo 'sya cidrūpādvastuto bhidyante,",
  "GSP33brsvbh1u:936": "yena tadgrahe na gṛhyeran /",
  "GSP33brsvbh1u:937": "gṛhītā eva tu kalpitena bhedena na vivecitā ityagṛhītā ivābhānti /",
  "GSP33brsvbh1u:938": "na ca ātmano buddhyādibhyo bhedastāttvikaḥ,",
  "GSP33brsvbh1u:939": "yena cidātmani gṛhyamāṇe so 'pi gṛhīto bhavet,",
  "GSP33brsvbh1u:940": "buddhyādīnāmanirvācyatvena tadbhedasyāpyanirvacanīyatvāt /",
  "GSP33brsvbh1u:941": "tasmāccidātmanaḥ svayaṃprakāśasyaiva anavacchinnasya avacchinnebhyo buddhyādibhyo bhedāgrahāt tadadhyāsena jīvabhāva iti /",
  "GSP33brsvbh1u:942": "tasya cānidamidamātmano 'smatpratyayaviṣayatvamupapadyate /",
  "GSP33brsvbh1u:943": "tathā hi-kartā bhoktā cidātmā ahaṃpratyaye pratyavabhāsate /",
  "GSP33brsvbh1u:944": "na codāsīnasya tasya kriyāśaktirbhogaśaktirvā saṃbhavati /",
  "GSP33brsvbh1u:945": "yasya ca buddhyādeḥ kāryakāraṇasaṃghātasya kriyābhogaśaktī na tasya caitanyam /",
  "GSP33brsvbh1u:946_0": "tasmāccidātmaiva kāryakaraṇasaṃghātena grathito labdhakriyābhogaśaktiḥ svayaṃprakāśo",
  "GSP33brsvbh1u:946_1": "'pi buddhyādiviṣayavicchuraṇāt kathañcidasmatpratyayaviṣayo 'haṅkārāspadaṃ jīva iti",
  "GSP33brsvbh1u:946_2": "ca janturiti ca kṣetrajña iti ca ākhyāyate /",
  "GSP33brsvbh1u:947": "na khalu jīvaścidātmano bhidyate /",
  "GSP33brsvbh1u:948": "tathā ca śrutiḥ-'anena jīvenātmanā'iti /",
  "GSP33brsvbh1u:949": "tasmāccidātmano 'vyatirekāt jīvaḥ svayaṃprakāśo 'pyahaṃpratyayena @#----------------------",
  "GSP33brsvbh1u:951": "FN: 1-yatpūrvaṃ karmakartṛtvavirodha uktaḥ so 'pyanena parāsto veditavyaḥ,",
  "GSP33brsvbh1u:952": "aupādhikaviṣayatvāt / @#----------------------",
  "GSP33brsvbh1u:954": "kartṛbhoktṛtayā vyavahārayogyaḥ kriyata ityahaṃpratyayālambanamucyate /",
  "GSP33brsvbh1u:955": "na ca adhyāse sati viṣayatvaṃ viṣayatve ca adhyāsaḥ ityanyonyāśrayatvamiti sāṃpratam,",
  "GSP33brsvbh1u:956": "bījāṅkuravadanāditvāt,",
  "GSP33brsvbh1u:957": "pūrvapūrvādhyāsatadvāsanāviṣayīkṛtasyottarottarādhyāsaviṣayatvāvirodhādi tyuktam-'naisargiko 'yaṃ lokavyavahāraḥ'iti bhāṣyagranthena /",
  "GSP33brsvbh1u:958": "tasmāt suṣṭūktam-na tāvadayamekāntenāviṣaya iti /",
  "GSP33brsvbh1u:959": "jīvo hi cidātmatayā svayaṃprakāśatayāviṣayo 'pyaupādhikena rūpeṇa viṣaya iti bhāvaḥ /",
  "GSP33brsvbh1u:960": "syādetat /",
  "GSP33brsvbh1u:961": "na vayamaparādhīnaprakāśatayāviṣayatvenādhyāsamapākurmaḥ,",
  "GSP33brsvbh1u:962": "kintu pratyagātmā na svato nāpi parataḥ prathata ityaviṣayaḥ iti brūmaḥ /",
  "GSP33brsvbh1u:963": "tathā ca sarvathāprathamāne pratyagātmani kuto 'dhyāsa ityata āha-aparokṣatvācca pratyagātmaprasiddheḥ /",
  "GSP33brsvbh1u:964": "pratīca ātmanaḥ prasiddhiḥ prathā,",
  "GSP33brsvbh1u:965": "tasyā aparokṣatvāt /",
  "GSP33brsvbh1u:966": "yadyapi pratyagātmani nānyā prathāsti,",
  "GSP33brsvbh1u:967": "tathāpi bhedopacāraḥ /",
  "GSP33brsvbh1u:968": "yathā puruṣasya caitanyamiti /",
  "GSP33brsvbh1u:969": "etaduktaṃ bhavati-avaśyaṃ cidātmāparokṣo 'bhyupetavyaḥ tadaprathāyāṃ sarvasyāprathanena jagadāndhyaprasaṅgādityuktam /",
  "GSP33brsvbh1u:970": "śrutiścātra bhavati-'tameva bhāntamanu bhāti sarvaṃ tasya bhāsā sarvamidaṃ vibhāti'iti /",
  "GSP33brsvbh1u:971": "tadevaṃ paramārthaparihāramuktvābhyupetyāpi cidātmanaḥ parokṣatāṃ prauḍhavāditayā parihārāntaramāha-na cāyamasti niyamaḥ puro 'vasthita eva,",
  "GSP33brsvbh1u:972": "aparokṣa eva,",
  "GSP33brsvbh1u:973": "viṣaye viṣayāntaramadhyasitavyam /",
  "GSP33brsvbh1u:974": "kasmādayaṃ na niyama ityata āha-apratyakṣe 'pi hyākāśe bālāstalamalinatādyadhyasanti /",
  "GSP33brsvbh1u:975": "hiryasmādarthe /",
  "GSP33brsvbh1u:976": "nabho hi dravyaṃ sat rūpasparśavirahānna bāhyendriyapratyakṣam /",
  "GSP33brsvbh1u:977": "nāpi mānasam,",
  "GSP33brsvbh1u:978": "manaso 'sahāyasya bāhye 'pravṛtteḥ,",
  "GSP33brsvbh1u:979": "tasmādapratyakṣam /",
  "GSP33brsvbh1u:980": "atha ca tatra bālā avivekinaḥ paradarśitadarśinaḥ kadācitpārthivacchāyāṃ śyāmatāmāropya,",
  "GSP33brsvbh1u:981": "kadācittaijasaṃ śuklatvamāropya,",
  "GSP33brsvbh1u:982": "nīlotpalapalāśaśyāmamiti vā rājahaṃsamālādhavalamiti vā nirvarṇayanti /",
  "GSP33brsvbh1u:983": "tatrāpi pūrvadṛṣṭasya taijasasya vā tāmasasya rūpasya paratra nabhasi smṛtirūpo 'vabhāsata iti /",
  "GSP33brsvbh1u:984": "evaṃ tadeva talamadhyasyanti avāṅmukhībhūtamahendranīlamaṇimayamahākaṭāhakalpamityarthaḥ /",
  "GSP33brsvbh1u:985": "upasaṃharati-evam--uktena prakāreṇa sarvākṣepaparihārāt,",
  "GSP33brsvbh1u:986": "aviruddhaḥ pratyagātmanyapyanātmanām-buddhyādīnāmadhyāsaḥ /",
  "GSP33brsvbh1u:987": "nanu santi ca sahasramadhyāsāḥ,",
  "GSP33brsvbh1u:988": "tatkimarthamayamevādhyāsa ākṣepasamādhānābhyāṃ vyutpāditaḥ nādhyāsamātramityata āha-tametamevaṃlakṣaṇamadhyāsaṃ paṇḍitā avidyeti manyante /",
  "GSP33brsvbh1u:989": "avidyā hi sarvānarthabījamiti śrutismṛtītihāsapurāṇādiṣu prasiddham /",
  "GSP33brsvbh1u:990": "taducchedāya vedāntāḥ pravṛttā iti vakṣyati /",
  "GSP33brsvbh1u:991": "pratyagātmanyanātmādhyāsa eva sarvānarthahetuḥ na punā rajatādivibhramā iti sa evāvidyā,",
  "GSP33brsvbh1u:992": "tatsvarūpaṃ cāvijñātaṃ na śakyamucchettumiti tadeva vyutpādyaṃ nādhyāsamātram /",
  "GSP33brsvbh1u:993": "atra ca 'evaṃ lakṣaṇam'ityevaṃrūpatayānarthahetutoktā /",
  "GSP33brsvbh1u:994": "yasmātpratyagātmanyaśanāyādirahite 'śanāyādyupetāntaḥkaraṇādyahitāropaṇe pratyagātmānamaduḥkhaṃ duḥkhākaroti,",
  "GSP33brsvbh1u:995": "tasmādanarthahetuḥ /",
  "GSP33brsvbh1u:996": "na caivaṃ pṛthagjanā api manyante 'dhyāsam,",
  "GSP33brsvbh1u:997": "yena na vyutpādyetetyata uktam-paṇḍitā manyante /",
  "GSP33brsvbh1u:998": "nanviyamanādiratinirūḍhanibiḍavāsanānubaddhāvidyā na śakyā niroddhum,",
  "GSP33brsvbh1u:999": "upāyābhāvāditi yo manyate taṃ prati tannirodhopāyamāha-tadvivekena ca vastusvarūpāvadhāraṇam-nirvicikitsaṃ jñānamvidyāmāhuḥ,paṇḍitāḥ /",
  "GSP33brsvbh1u:1000": "pratyagātmani khalvatyantavivikte buddhyādibhyaḥ buddhyādibhedāgrahanimitto buddhyādyātmatvataddharmādhyāsaḥ /",
  "GSP33brsvbh1u:1001": "tatra śravaṇamananādibhiryadvivekavijñānaṃ tena vivekāgrahe nivartite,",
  "GSP33brsvbh1u:1002": "adhyāsāpabādhātmakaṃ @#----------------------",
  "GSP33brsvbh1u:1004": "FN: 1-vastusvarūpaṃ ca tadavadhāraṇaṃ ceti karmadhārayaḥ / @#----------------------",
  "GSP33brsvbh1u:1006": "vastusvarūpāvadhāraṇaṃ vidyā cidātmarūpaṃ svarūpe vyavatiṣṭhata ityarthaḥ /",
  "GSP33brsvbh1u:1007": "syādetat /",
  "GSP33brsvbh1u:1008": "atinirūḍhanibiḍhavāsanānuvidvāvidyā vidyayāpabādhitāpi svavāsanāvaśātpunarudbhaviṣyati pravartayiṣyati ca vāsanādikāryaṃ svocitamityata āha-tatraivaṃ sati,",
  "GSP33brsvbh1u:1009": "evaṃbhūtavastutattvāvadhāraṇe sati,",
  "GSP33brsvbh1u:1010": "yatra yadadhyāsastatkṛtena doṣeṇa guṇena vā aṇumātreṇāpi sa na saṃbadhyate-antaḥkaraṇādidoṣeṇāśanāyādinā cidātmā,",
  "GSP33brsvbh1u:1011": "cidātmano guṇena caitanyānandādināntaḥkaraṇādi na saṃbadhyate /",
  "GSP33brsvbh1u:1012": "etaduktaṃ bhavati-tattvāvadhāraṇābhyāsasya hi svabhāva eva sa tādṛśaḥ,",
  "GSP33brsvbh1u:1013": "yadanādimapi nirūḍhanibiḍavāsanamapi mithyāpratyayamapanayati /",
  "GSP33brsvbh1u:1014": "tattvapakṣapāto hi svabhāvo dhiyām,",
  "GSP33brsvbh1u:1015": "yathāhurbāhyā api--'nirupadravabhūtārthasvabhāvasya viparyayaiḥ /",
  "GSP33brsvbh1u:1016": "na bādho 'yatnavattve 'pi buddhestatpakṣapātataḥ' //",
  "GSP33brsvbh1u:1017": "iti /",
  "GSP33brsvbh1u:1018": "viśeṣatastu cidātmasvabhāvasya tattvajñānasyātyantāntaraṅgasya kuto 'nirvācyayāvidyayā bādha iti /",
  "GSP33brsvbh1u:1019": "yaduktam,satyānṛte mithunākṛtya,",
  "GSP33brsvbh1u:1020": "vivekāgrahādadhyasyāhamidaṃmamedamiti lokavyavahāraiti tatra vyapadeśalakṣaṇo vyavahāraḥ kaṇṭhoktaḥ /",
  "GSP33brsvbh1u:1021": "itiśabdasūcitaṃ lokavyavahāramādarśayati-tametamavidyākhyamiti /",
  "GSP33brsvbh1u:1022": "nigadavyākhyātam /",
  "GSP33brsvbh1u:1023": "ākṣipati-kathaṃ punaravidyāvadviṣayāṇi pratyakṣādīni pramāṇāni /",
  "GSP33brsvbh1u:1024": "tattvaparicchedo hi pramā vidyā,",
  "GSP33brsvbh1u:1025": "tatsādhanāni pramāṇāni kathamavidyāvadviṣayāṇi /",
  "GSP33brsvbh1u:1026": "nāvidyāvantaṃ pramāṇānyāśrayanti,",
  "GSP33brsvbh1u:1027": "tatkāryasya vidyāyā avidyāvirodhitvāditi bhāvaḥ /",
  "GSP33brsvbh1u:1028": "santu vā pratyakṣādīni saṃvṛtyāpi yathā tathā,",
  "GSP33brsvbh1u:1029": "śāstrāṇi tu puruṣahitānuśāsanaparāṇyavidyāpratipakṣatayā nāvidyāvadviṣayāṇi bhavitumarhantītyāha-śāstrāṇi ceti /",
  "GSP33brsvbh1u:1030": "samādhatte-ucyate-dehendriyādiṣvahaṃmamābhimānahīnasya,",
  "GSP33brsvbh1u:1031": "tādātmyataddharmādhyāsahīnasyapramātṛtvānupapattau satyāṃ pramāṇapravṛttyanupapatteḥ /",
  "GSP33brsvbh1u:1032": "ayamarthaḥ-pramātṛtvaṃ hi pramāṃ prati kartṛtvam tacca svātantryam /",
  "GSP33brsvbh1u:1033": "svātantryaṃ ca pramāturitarakārakāprayojyasya samastakārakaprayoktṛtvam /",
  "GSP33brsvbh1u:1034": "tadanena pramākaraṇaṃ pramāṇaṃ prayojanīyam /",
  "GSP33brsvbh1u:1035": "na ca svavyāpāramantareṇa karaṇaṃ prayoktumarhati /",
  "GSP33brsvbh1u:1036": "na ca kūṭasthanityaścidātmāpariṇāmī svato vyāpāravān /",
  "GSP33brsvbh1u:1037": "tasmāt vyāpāravadbuddhyāditādātmyādhyāsāt,",
  "GSP33brsvbh1u:1038": "vyāpāravattayā pramāṇamadhiṣṭhātumarhatīti bhavatyavidyāvatpuruṣaviṣayatvamavidyāvatpuruṣāśrayatvaṃ pramāṇānāmiti /",
  "GSP33brsvbh1u:1039": "atha mā pravartiṣata pramāṇāni kiṃ naśchinnamityata āha-na hīndriyāṇyanupādāya pratyakṣādivyavahāraḥ saṃbhavati /",
  "GSP33brsvbh1u:1040": "vyavahriyate aneneti vyavahāraḥ phalam,",
  "GSP33brsvbh1u:1041": "pratyakṣādīnāṃ pramāṇānāṃ phalamityarthaḥ /",
  "GSP33brsvbh1u:1042": "'indriyāṇi'iti,",
  "GSP33brsvbh1u:1043": "indriyaliṅgādīnīti draṣṭavyam,",
  "GSP33brsvbh1u:1044": "daṇḍino gacchantītivat /",
  "GSP33brsvbh1u:1045": "evaṃ hi 'pratyakṣādi'ityupapadyate /",
  "GSP33brsvbh1u:1046": "vyavahārakriyayā ca vyavahāryākṣepātsamānakartṛkatā /",
  "GSP33brsvbh1u:1047": "anupādāya yo vyavahāra iti yojanā /",
  "GSP33brsvbh1u:1048": "kimiti punaḥ pramātopādatte pramāṇāni,",
  "GSP33brsvbh1u:1049": "atha svayameva kasmānna pravartata ityata āha-na cādhiṣṭhānamantareṇendriyāṇāṃ vyāpāraḥ-pramāṇānāṃ vyāpāraḥsaṃbhavati /",
  "GSP33brsvbh1u:1050": "na jātu karaṇānyanadhiṣṭhitāni kartrā svakārye vyāpriyante,",
  "GSP33brsvbh1u:1051": "mā bhūtkuvindarahitebhyo vemādibhyaḥ paṭotpattiriti /",
  "GSP33brsvbh1u:1052": "atha deha evādhiṣṭhātā kasmānna bhavati,",
  "GSP33brsvbh1u:1053": "kṛtamatrātmādhyāsenetyata āha-na cānadhyastātmabhāvena dehena kaścidvyāpriyate /",
  "GSP33brsvbh1u:1054": "suṣupte 'pi vyāpāraprasaṅgādi bhāvaḥ /",
  "GSP33brsvbh1u:1055": "syādetat /",
  "GSP33brsvbh1u:1056": "yathānadhyastātmabhāvaṃ vemādikaṃ kuvindo vyāpārayanpaṭasya kartā,",
  "GSP33brsvbh1u:1057": "evamanadhyastātmabhāvaṃ dehendriyāditi vyāpārayan bhaviṣyati tadabhijñaḥ pramātotyata āha-na caitasminsarvasmin-itaretarātmādhyāse itaretarātmādhyāse ca,",
  "GSP33brsvbh1u:1058": "asati,",
  "GSP33brsvbh1u:1059": "ātmano 'saṅgasya-sarvathā sarvadā sarvadharmaviyuktasya,",
  "GSP33brsvbh1u:1060": "pramātṛtvamupapadyate /",
  "GSP33brsvbh1u:1061": "vyāpāravanto hikuvindādayo vemādīnadhiṣṭhāya vyāpārayanti,",
  "GSP33brsvbh1u:1062": "anadhyastātmabhāvasya tu dehādiṣvātmano na vyāpārayogo 'saṅgatvādityarthaḥ / @#----------------------",
  "GSP33brsvbh1u:1064": "FN: 1-avaśyaṃ cetyarthaḥ / @#----------------------",
  "GSP33brsvbh1u:1066": "ātaścādhyāsāśrayāṇi pramāṇānītyāha-na ca pramātṛtvamantareṇa pramāṇapravṛttirasti /",
  "GSP33brsvbh1u:1067": "pramāyāṃ khalu phale svatantraḥ pramātā bhavati /",
  "GSP33brsvbh1u:1068": "antaḥkaraṇapariṇāmabhedaśca prameyapravaṇaḥ kartṛsthaścitsvabhāvaḥ pramā /",
  "GSP33brsvbh1u:1069": "kathaṃ ca jaḍasyāntaḥkaraṇasya pariṇāmaścidrūpo bhavet,",
  "GSP33brsvbh1u:1070": "yadi cidātmā tatra nādhyasyeta /",
  "GSP33brsvbh1u:1071": "kathaṃ caiṣa cidātmakartṛko bhavet,",
  "GSP33brsvbh1u:1072": "yadyantaḥkaraṇaṃ vyāpāravaccidātmani nādhyasyet /",
  "GSP33brsvbh1u:1073": "tasmāditaretarādhyāsāccidātmakartṛsthaṃ pramāphalaṃ sidhyati,",
  "GSP33brsvbh1u:1074": "tatsiddhau ca pramātṛtvam,",
  "GSP33brsvbh1u:1075": "tāmeva ca pramāmurarīkṛtya pramāṇasya pravṛttiḥ /",
  "GSP33brsvbh1u:1076": "pramātṛtvena ca pramopalakṣyate /",
  "GSP33brsvbh1u:1077": "pramāyāḥ phalasyābhāve pramāṇaṃ na pravarteta /",
  "GSP33brsvbh1u:1078": "tathā ca pramāṇamapramāṇaṃ syādityarthaḥ /",
  "GSP33brsvbh1u:1079": "upasaṃharati-tasmādavidyāvadviṣayāṇyeva pratyakṣādīni pramāṇāni /",
  "GSP33brsvbh1u:1080": "syādetat /",
  "GSP33brsvbh1u:1081": "bhavatu pṛthagjanānāmevam /",
  "GSP33brsvbh1u:1082": "āgamopapattipratipannapratyagātmatattvānāṃ vyutpannānāmapi puṃsāṃ pramāṇaprameyavyavahārā dṛśyanta iti kathamavidyāvadviṣayāṇyeva pramāṇānītyata āha-paśvādibhiścāviśeṣāditi /",
  "GSP33brsvbh1u:1083": "vidantu nāmāgamopapattibhyāṃ dehendriyādibhyo bhinnaṃ pratyagātmānam /",
  "GSP33brsvbh1u:1084": "pramāṇaprameyavyavahāre tu prāṇabhṛnmātradharmānnātivartante /",
  "GSP33brsvbh1u:1085": "yādṛśo hi paśuśakuntādīnāmavipratipannamugdhabhāvānāṃ vyavahārastādṛśo vyutpannānāmapi puṃsāṃ dṛśyate /",
  "GSP33brsvbh1u:1086": "tena tatsāmānyātteṣāmapi vyavahārasamaye avidyāvattvamanumeyam /",
  "GSP33brsvbh1u:1087": "caśabdaḥ samuccaye /",
  "GSP33brsvbh1u:1088": "uktaśaṅkānivartanasahitapūrvoktopapattiḥ avidyāvatpuruṣaviṣayatvaṃ pramāṇānāṃ sādhayatītyarthaḥ /",
  "GSP33brsvbh1u:1089": "etadeva vibhajate-yathā hi paśvādaya iti /",
  "GSP33brsvbh1u:1090": "atra caśabdādibhiḥ śrotrādīnāṃ saṃbandhe satiiti pratyakṣaṃ pramāṇaṃ darśitam /",
  "GSP33brsvbh1u:1091": "śabdādivijñāneiti tatphalamuktam /",
  "GSP33brsvbh1u:1092": "pratikūleiti ca anumānaphalam /",
  "GSP33brsvbh1u:1093": "tathā hi-śabdādisvarūpamupalabhya tajjātīyasya pratikūlatāmanusmṛtya tajjātīyatayopalabhyamānasya pratikūlatāmanumimīta iti /",
  "GSP33brsvbh1u:1094": "udāharati-yathā daṇḍeti /",
  "GSP33brsvbh1u:1095": "śeṣamatirohitārtham /",
  "GSP33brsvbh1u:1096": "syādetat /",
  "GSP33brsvbh1u:1097": "bhavantu pratyakṣādīnyavidyāvadviṣayāṇi /",
  "GSP33brsvbh1u:1098": "śāstraṃ tu 'jyotiṣṭomena svargakāmo yajeta'ityādi na dehātmādhyāsena pravartitumarhati /",
  "GSP33brsvbh1u:1099": "atra khalvāmuṣmikaphalopabhogayogyo 'dhikārī pratīyate /",
  "GSP33brsvbh1u:1100": "tathā ca pāramarṣaṃ sūtram-'śāstra @#----------------------",
  "GSP33brsvbh1u:1102": "FN: 1-yasmāt arthasya tallakṣaṇatvāt-śabdapramāṇatvāt,",
  "GSP33brsvbh1u:1103": "śāstraphalaṃ śāstragamyaṃ phalaṃ prayoktari pratīyate tasmāt prayoge 'nuṣṭhāne yajamānaḥ svayaṃ kartā syāditi sūtrārthāḥ / @#----------------------",
  "GSP33brsvbh1u:1105": "phalaṃ prayoktari tallakṣaṇatvāttasmātsvayaṃ prayoge syāt'(ā. 3 pā. 7 sū. 18)iti /",
  "GSP33brsvbh1u:1106": "na ca dehādi bhasmībhūtaṃ pāralaukikāya phalāya kalpata iti dehādyatiriktaṃ kañcidātmānamadhikāriṇamākṣipati śāstram,",
  "GSP33brsvbh1u:1107": "tadavagamaśca vidyeti kathamavidyāvadviṣayaṃ śāstramityāśaṅkyāha-śāstrīye tviti /",
  "GSP33brsvbh1u:1108": "tu śabdaḥ pratyakṣādivyavahārādbhinatti śāstrīyam /",
  "GSP33brsvbh1u:1109": "adhikāraśāstraṃ hi svargakāmasya puṃsaḥ paralokasaṃbandhaṃ vinā na nirvahatīti tāvanmātramākṣipet,",
  "GSP33brsvbh1u:1110": "na tvasyāsaṃsāritvamapi,",
  "GSP33brsvbh1u:1111": "tasyādhikāre 'nupayogāt /",
  "GSP33brsvbh1u:1112": "pratyuta aupaniṣadasya puruṣasyākarturabhokturadhikāravirodhāt /",
  "GSP33brsvbh1u:1113": "prayoktā hi karmaṇaḥ karmajanitaphalabhogabhāgī karmaṇyadhikārī svāmī bhavati /",
  "GSP33brsvbh1u:1114": "tatra kathamakartā prayoktā,",
  "GSP33brsvbh1u:1115": "kathaṃ vābhoktā karmajanitaphalabhogabhāgī /",
  "GSP33brsvbh1u:1116": "tasmādanādyavidyālabdhakartṛtvabhoktṛtvabrāhmaṇatvādyabhimāninaṃ naramadhikṛtya vidhiniṣedhaśāstraṃ pravartate /",
  "GSP33brsvbh1u:1117": "evaṃ vedāntā apyavidyāvatpuruṣaviṣayā eva /",
  "GSP33brsvbh1u:1118": "na hi pramātrādivibhāgādṛte tadarthādhigamaḥ /",
  "GSP33brsvbh1u:1119": "te tvavidyāvantamanuśāsanto nirmṛṣṭanikhilāvidyamanuśiṣṭaṃ svarūpe vyavasthāpayantītyetāvāneṣāṃ viśeṣaḥ /",
  "GSP33brsvbh1u:1120": "tasmādavidyāvatpuruṣaviṣayāṇyeva śāstrāṇīti siddham /",
  "GSP33brsvbh1u:1121": "syādetat /",
  "GSP33brsvbh1u:1122": "yadyapi virodhānupayogābhyāmaupaniṣadaḥ puruṣo 'dhikāre nāpekṣyate,",
  "GSP33brsvbh1u:1123": "tathāpyupaniṣadbhyo 'vagamyamānaḥ śaknotyadhikāraṃ niroddhum /",
  "GSP33brsvbh1u:1124": "tathā ca parasparāpahatārthatvena kṛtsna eva vedaḥ prāmāṇyamapajahyādityata āha-prāk ca tathābhūtātmeti /",
  "GSP33brsvbh1u:1125": "satyamaupaniṣadapuruṣādhigamo 'dhikāravirodhī,",
  "GSP33brsvbh1u:1126": "tasmāttu purastātkarmavidhayaḥ svocitaṃ vyavahāranirvartayanto nānupajātena brahmajñānena śakyā niroddhum /",
  "GSP33brsvbh1u:1127": "na ca parasparāpahatiḥ,",
  "GSP33brsvbh1u:1128": "vidyāvidyāvatpuruṣabhedena vyavasthopapatteḥ /",
  "GSP33brsvbh1u:1129": "yathā-'na hiṃsyātsarvā bhūtāni'iti sādhyāṃśaniṣedhe 'pi 'śyenenābhicaran yajeta'iti śāstraṃ pravartamānaṃ na hiṃsyādityanena na virudhyate,",
  "GSP33brsvbh1u:1130": "tatkasya hetoḥ,",
  "GSP33brsvbh1u:1131": "puruṣabhedāditi /",
  "GSP33brsvbh1u:1132": "avajitakrodhārātayaḥ puruṣā niṣedhe 'dhikriyante,",
  "GSP33brsvbh1u:1133": "krodhārātivaśīkṛtāstu śyenādiśāstra iti /",
  "GSP33brsvbh1u:1134": "avidyāvatpuruṣaviṣayatvaṃ nātivartata iti yaduktaṃ tadeva sphorayati-tathāhiti /",
  "GSP33brsvbh1u:1135": "varṇādhyāsaḥ-'rājā rājasūyena yajeta'ityādiḥ /",
  "GSP33brsvbh1u:1136": "āśramādhyāsaḥ-'gṛhasthaḥ sadṛśīṃ bhāryāṃ vindeta'ityādiḥ /",
  "GSP33brsvbh1u:1137": "vayo 'dhyāsaḥ-'kṛṣṇakeśo 'gnīnādadhīta'ityādiḥ /",
  "GSP33brsvbh1u:1138": "avasthādhyāsaḥ 'apratisamādheyavyādhīnāṃ jalādipraveśena prāṇatyāgaḥ'iti /",
  "GSP33brsvbh1u:1139": "ādigrahaṇaṃ mahāpātakopapātakasaṃkarīkaraṇāpātrīkaraṇamalinīkaraṇādyadhyāsopasaṃgrahārtham /",
  "GSP33brsvbh1u:1140_0": "tadevamātmānātmanoḥ parasparādhyāsamākṣepasamādhānābhyāmupapādya pramāṇaprameyavyavahārapravartanena",
  "GSP33brsvbh1u:1140_1": "ca dṛḍhīkṛtya tasyānaharthahetutvamudāharaṇaprapañcena pratipādayitum tatsvarupamuktaṃ",
  "GSP33brsvbh1u:1140_2": "smārayati-adhyāso nāma atasmiṃstadbuddhirityavocāma /",
  "GSP33brsvbh1u:1141": "'smṛtirūpaḥ paratra pūrvadṛṣṭāvabhāsaḥ'ityasya saṃkṣepābhidhānametat /",
  "GSP33brsvbh1u:1142": "tatra ahamiti dharmitādātmyādhyāsa-mātram,",
  "GSP33brsvbh1u:1143": "mametyanutpāditadharmādhyāsaṃ nānarthaheturiti dharmādhyāsameva mamakāraṃ sākṣādaśeṣānarthasaṃsārakāraṇamudāharaṇaprapañcenāha-tadyathā putrabhāryādiṣviti /",
  "GSP33brsvbh1u:1144": "dehatādātmyamātmanyadhyasya dehadharmaṃ putrakalatrādisvāmyaṃ ca kṛśatvādivadāropya āha-ahameva vikalaḥ,",
  "GSP33brsvbh1u:1145": "sakalaḥ iti /",
  "GSP33brsvbh1u:1146": "svasya khalu sākalyena svābhyasākalyāt svāmīśvaraḥ sakalaḥ saṃpūrṇo bhavati /",
  "GSP33brsvbh1u:1147": "tathā svasya vaikalyena svāmyavaikalyāt,",
  "GSP33brsvbh1u:1148": "svāmīśvaro vikalo 'saṃpūrṇo bhavati /",
  "GSP33brsvbh1u:1149": "bāhyadharmā ye vaikalyādayaḥ svāmyapraṇālikayā saṃcaritāḥ śarīre tānātmanyadhyasyatītyarthaḥ /",
  "GSP33brsvbh1u:1150": "yadā ca paropādhyapekṣe dehadharme svāmye iyaṃ gatiḥ,",
  "GSP33brsvbh1u:1151": "tadā kaiva kathā anaupādhikeṣu dehadharmeṣu kṛśatvādiṣvatyāśayavānāha-tathā dehadharmāniti /",
  "GSP33brsvbh1u:1152": "dehādapyantaraṅgāṇāmindriyāṇāmadhyastātmabhāvānāṃ dharmān mūkatvādīn,",
  "GSP33brsvbh1u:1153": "tato 'pyantaraṅgasyāntaḥkaraṇasya adhyastātmabhāvasya dharmān kāmasaṃkalpādīn ātmanyadhyasyatīti yojanā /",
  "GSP33brsvbh1u:1154": "tadanena prapañcena dharmādhyāsamuktvā tasya mūlaṃ dharmyadhyāsamāha-evamahaṃpratyayinam-ahaṃpratyayo vṛttiryasmin antaḥkaraṇādau,",
  "GSP33brsvbh1u:1155": "so 'yamahaṃpratyayītaṃ /",
  "GSP33brsvbh1u:1156": "svapracāraṇasākṣiṇi- antaḥkaraṇapracārasākṣiṇi,",
  "GSP33brsvbh1u:1157": "caitanyodāsīnatābhyāṃ,",
  "GSP33brsvbh1u:1158": "pratyagātmanyadhyasya /",
  "GSP33brsvbh1u:1159": "tadanena kartṛtvabhoktṛtve upapādite /",
  "GSP33brsvbh1u:1160": "caitanyamupapādayati-taṃ ca pratyagātmānaṃ sarvasākṣiṇaṃ tadviparyayeṇa,",
  "GSP33brsvbh1u:1161": "antaḥkaraṇādiviparyayeṇa,",
  "GSP33brsvbh1u:1162": "antaḥkaraṇādyacetanam,",
  "GSP33brsvbh1u:1163": "tasya viparyayaḥ caitanyam, tena /",
  "GSP33brsvbh1u:1164": "itthaṃbhūtalakṣaṇe tṛtīyā /",
  "GSP33brsvbh1u:1165": "antaḥkaraṇādiṣvadhyasyati /",
  "GSP33brsvbh1u:1166_0": "tadanenāntaḥkaraṇādyavacchinnaḥ pratyagātmā idamanidaṃsvarūpaścetanaḥ kartā bhoktā",
  "GSP33brsvbh1u:1166_1": "kāryakāraṇāvidyādvayādhāro 'haṅkārāspadaṃ saṃsārī sarvānarthasaṃbhārabhājanaṃ jīvātmā",
  "GSP33brsvbh1u:1166_2": "itaretarādhyāsopādānaḥ,",
  "GSP33brsvbh1u:1167": "tadupādānaścādhyāsa ityanāditvāt bījāṅkuravannetaretarāśrayatvamityuktaṃ bhavati /",
  "GSP33brsvbh1u:1168": "pramāṇaprameyavyavahāradṛḍhīkṛtamapi śiṣyahitāya svarūpābhidhānapūrvakaṃ sarvalokapratyakṣatayādhyāsaṃ sudṛḍhīkaroti-evamayamanādiranantaḥ-tattvajñānamantareṇāśakyasamucchedaḥ /",
  "GSP33brsvbh1u:1169": "anādyanantatve heturuktaḥ-naisargika iti /",
  "GSP33brsvbh1u:1170": "mithyāpratyayarūpaḥ-mithyāpratyayānāṃ rūpamanirvacanīyatvam;",
  "GSP33brsvbh1u:1171": "tadyasya sa tathoktaḥ /",
  "GSP33brsvbh1u:1172": "anirvacanīya ityarthaḥ /",
  "GSP33brsvbh1u:1173": "prakṛtamupasaṃharati-asyānarthahetoḥ prahāṇāya /",
  "GSP33brsvbh1u:1174": "virodhipratyayaṃ vinā kuto 'sya prahāṇamityaya uktam-ātmaikatvavidyāpratipattaye iti /",
  "GSP33brsvbh1u:1175": "pratipattiḥ prāptiḥ tasyai,",
  "GSP33brsvbh1u:1176": "na tu japamātrāya,",
  "GSP33brsvbh1u:1177": "nāpi karmasu pravṛttaye,",
  "GSP33brsvbh1u:1178": "ātmaikatvaṃ vigalitanikhilaprapañcatvam ānandarūpasya sataḥ /",
  "GSP33brsvbh1u:1179": "tatpratipattiṃ nirvicikitsāṃ bhāvayanto vedāntāḥ samūlaghātamadhyāsamupaghnanti /",
  "GSP33brsvbh1u:1180": "etaduktaṃ bhavati-asmatpratyayasyātmaviṣayasya samīcīnatve sati brahmaṇo jñātvānniṣprayojanatvācca na jijñāsā syāt /",
  "GSP33brsvbh1u:1181": "tadabhāve ca na brahmajñānāya vedāntāḥ paṭhyeran /",
  "GSP33brsvbh1u:1182": "api tvavivakṣitārthā japamātre upayujyeran /",
  "GSP33brsvbh1u:1183": "na hi tadaupaniṣadātmapratyayaḥ pramāṇatāmaśnute /",
  "GSP33brsvbh1u:1184": "na cāsāvapramāṇamabhyasto 'pi vāstavaṃ kartṛtvabhoktṛtvādyātmano 'panetumarhati /",
  "GSP33brsvbh1u:1185": "āropitaṃ hi rūpaṃ tattvajñānenāpodyate,",
  "GSP33brsvbh1u:1186": "na tu vāstavamatattvajñānena /",
  "GSP33brsvbh1u:1187": "na hi rajjvā rajjutvaṃ sahasramapi sarpadhārāpratyayā apavadituṃ samutsahante /",
  "GSP33brsvbh1u:1188": "mithyājñānaprasañjitaṃ ca svarūpaṃ śakyaṃ tattvajñānenāpavaditum /",
  "GSP33brsvbh1u:1189": "mithyājñānasaṃskāraśca sudṛḍho 'pi tattvajñānasaṃskāreṇādaranairantaryadīrghakālātattvajñānābhyāsajanmaneti /",
  "GSP33brsvbh1u:1190": "syādetat /",
  "GSP33brsvbh1u:1191": "prāṇādyupāsanā api vedānteṣu bahulamupalabhyante,",
  "GSP33brsvbh1u:1192": "tatkathaṃ sarveṣāṃ vedāntānāmātmaikatvapratipādanamartha ityata āha-yathā cāyamarthaḥ sarveṣāṃ vedāntānāṃ tathā vayamasyāṃ śārīrakamīmāṃsāyāṃ pradarśayiṣyāmaḥ /",
  "GSP33brsvbh1u:1193": "śarīrameva śarīrakamtatra nivāsī śārīrako jīvātmā,",
  "GSP33brsvbh1u:1194": "tasya tvaṃpadābhidheyasya tatpadābhidheyaparamātmarūpatāmīmāṃsā yā sā tathoktā /",
  "GSP33brsvbh1u:1195_0": "etāvānatrārthasaṃkṣepaḥ-yadyapi svādhyāyādhyayanaparavidhinā svādhyāyapadavācyasya",
  "GSP33brsvbh1u:1195_1": "vedarāśeḥ phalavadarthāvabodhaparatāmāpādayatā karmavidhiniṣedhānāmiva vedāntānāmapi",
  "GSP33brsvbh1u:1195_2": "svādhyāyaśabdavācyānāṃ phalavadarthāvabodhaparatvamāpāditam,",
  "GSP33brsvbh1u:1196": "yadyapi ca 'aviśiṣṭastu @#----------------------",
  "GSP33brsvbh1u:1198": "FN: 1-nanu sarvasya vedasya kāryāvabodhaparatvāt siddhe brahmaṇi vedāntānāmaprāmāṇyaṃ syāditicettatrāha---aviśiṣṭastviti /",
  "GSP33brsvbh1u:1199": "lokavedayorvākyārthasyāviśeṣāt,",
  "GSP33brsvbh1u:1200": "mantrāṇāmiva devatādau vedāntānāṃ brahmaṇi prāmāṇyaṃ syādityarthaḥ /",
  "GSP33brsvbh1u:1201": "yatpunaruktaṃ kāryaparatvaṃ vedasya taddharmaviṣayamunneyamiti vakṣyati / @#----------------------",
  "GSP33brsvbh1u:1203": "vākyārthaḥ'iti nyāyāt mantrāṇāmiva vedāntānāmarthaparatvamautsargikam,",
  "GSP33brsvbh1u:1204": "yadyapi ca vedāntebhyaścaitanyānandaghanaḥ kartṛtvabhoktṛtvarahito niṣprapañca ekaḥ pratyagātmā avagamyate,",
  "GSP33brsvbh1u:1205_0": "tathāpi kartṛtvabhoktṛtvaduḥkhaśokamohamayamātmānamavagāhamānenāhaṃpratyayena saṃdehabādhavirahiṇā",
  "GSP33brsvbh1u:1205_1": "virudhyamānā vedāntāḥ svārthātpracyutā upacaritārthā vā japamātropayogino vetyavivakṣitasvārthāḥ /",
  "GSP33brsvbh1u:1206": "tathā ca tadarthavicārātmikā caturlakṣaṇī śārīrakamīmāṃsā nārabdhavyā /",
  "GSP33brsvbh1u:1207": "na ca sarvajanīnāhamanubhavasiddha ātmā saṃdigdho vā saprayojano vā,",
  "GSP33brsvbh1u:1208": "yena jijñāsyaḥ san vicāraṃ prayuñjīteḥiti pūrvapakṣaḥ /",
  "GSP33brsvbh1u:1209": "siddhāntastu bhavedetadevaṃ yadyahaṃpratyayaḥ pramāṇam /",
  "GSP33brsvbh1u:1210": "tasya tūktena prakāreṇa śrutyādibādhakatvānupapatteḥ,",
  "GSP33brsvbh1u:1211": "śrutyādibhiśca samastatīrthakaraiśca prāmāṇyānabhyupagamādadhyāsatvam /",
  "GSP33brsvbh1u:1212": "evaṃ ca vedāntā nāvivakṣitārthāḥ,",
  "GSP33brsvbh1u:1213": "nāpyupacaritārthāḥ,",
  "GSP33brsvbh1u:1214": "kiṃ tūktakṣaṇāḥ /",
  "GSP33brsvbh1u:1215": "pratyagātmaiva teṣāṃ mukhyor'thaḥ /",
  "GSP33brsvbh1u:1216": "tasya ca vakṣyamāṇena krameṇa saṃdigdhatvāt prayojanavatvācca yuktā jijñāsā,",
  "GSP33brsvbh1u:1217": "ityāśayavānsūtrakāraḥ tajjijñāsāmasūtrayat,-",
  "GSP33brsvbh1u:1218": "athāto brahmajijñāsā / BBs_1,1.1 /",
  "GSP33brsvbh1u:1219": "athāto brahmajijñāseti /",
  "GSP33brsvbh1u:1220": "jijñāsayā saṃdehaprayojane sūcayati /",
  "GSP33brsvbh1u:1221": "tatra sākṣādicchāvyāpyatvādbrahmajñānaṃ kaṇṭhoktaṃ prayojanam /",
  "GSP33brsvbh1u:1222": "na ca karmajñānātparācīnamanuṣṭhānamiva brahmajñānātparācīnaṃ kiñcidasti,",
  "GSP33brsvbh1u:1223": "yenaitadavāntaraprayojanaṃ bhavet /",
  "GSP33brsvbh1u:1224": "kintu brahmamīmāṃsākhyatarketikartavyatānujñātaviṣayairvedāntairāhitaṃ nirvicikitsaṃ brahmajñānameva samastaduḥkhopaśamarūpamānandaikarasaṃ paramaṃ naḥ prayojanam /",
  "GSP33brsvbh1u:1225": "tamarthamadhikṛtya hi prekṣāvantaḥ pravartantetarām /",
  "GSP33brsvbh1u:1226": "tacca prāptamapyanādyavidyāvaśādaprāptamiveti prepsitaṃ bhavati /",
  "GSP33brsvbh1u:1227": "yathā svagrīvāgatamapi graiveyakaṃ kutaścidbhramānnāstīti manyamānaḥ pareṇa pratipāditamaprāptamiva prāpnoti /",
  "GSP33brsvbh1u:1228": "jijñāsā tu saṃśayasya kāryamiti svakāraṇaṃ saṃśayaṃ sūcayati /",
  "GSP33brsvbh1u:1229": "saṃśayaśca mīmāṃsārambhaṃ prayojayati /",
  "GSP33brsvbh1u:1230": "tathā ca śāstre prekṣāvatpravṛttihetusaṃśayaprayojanasūcanāt yuktamasya sūtrasya śāstrāditvamityāha bhagavānbhāṣyakāraḥvedāntamīmāṃsāśāstrasya vyācikhyāsitasyaasmābhiḥ,",
  "GSP33brsvbh1u:1231": "idamādimaṃ sūtram /",
  "GSP33brsvbh1u:1232": "pūjitavicāravacano mīmāṃsāśabdaḥ /",
  "GSP33brsvbh1u:1233": "paramapuruṣārthahetubhūtasūkṣmatamārthanirṇayaphalatā ca vicārasya ca pūjitatā /",
  "GSP33brsvbh1u:1234": "tasyā mīmāṃsāyāḥ śāstram,",
  "GSP33brsvbh1u:1235": "sā hyanena śiṣyate śiṣyebhyo yathāvatpratipādyata iti /",
  "GSP33brsvbh1u:1236": "sūtraṃ ca bahvarthasūcanāt bhavati /",
  "GSP33brsvbh1u:1237": "yathāhuḥ @#----------------------",
  "GSP33brsvbh1u:1239": "FN: 1-laghutvaṃ ca asaṃdigdhārthatvaṃ /",
  "GSP33brsvbh1u:1240": "sāṃśayikaṃ hi nānārthasphoravatvena guru bhavati / @#----------------------",
  "GSP33brsvbh1u:1242": "'laghūni sūcitārthāni svalpākṣarapadāni ca /",
  "GSP33brsvbh1u:1243": "sarvataḥ sārabhūtāni sūtrāṇyāhurmanīṣiṇaḥ //",
  "GSP33brsvbh1u:1244": "'iti /",
  "GSP33brsvbh1u:1245": "tadevaṃ sūtratātparyaṃ vyākhyāya tasya prathamapadaṃ atheti vyācaṣṭe-tatrāthaśabda ānantaryārthaḥ parigṛhyate /",
  "GSP33brsvbh1u:1246": "teṣu sūtrapadeṣu madhye yo 'yaṃ athaśabdaḥ sa ānantaryārtha iti yojanā /",
  "GSP33brsvbh1u:1247": "nanvādhikārārtho 'pyathaśabdo dṛśyate,",
  "GSP33brsvbh1u:1248": "yathā 'athaiṣa jyotiḥ'iti vede /",
  "GSP33brsvbh1u:1249": "yathā vā loke 'atha śabdānuśāsanam''atha yogānuśāsanam'iti /",
  "GSP33brsvbh1u:1250": "tatkimatrādhikārārtho na gṛhyata ityata āha-nādhikārārthaḥ /",
  "GSP33brsvbh1u:1251": "kutaḥ,brahmajijñāsāyā anadhikāryatvāt /",
  "GSP33brsvbh1u:1252": "jijñāsā tāvadiha sūtre brahmaṇaśca tatprajjñānācca śabdataḥ @#----------------------",
  "GSP33brsvbh1u:1254": "FN: 1-nanu jijñāsāyāḥ śāstreṇāpratipādyamānatvāt tatpratipādanārtho mā bhūdathaśabdaḥ brahmatajjñānaprārambhārthastu syāditi cenna /",
  "GSP33brsvbh1u:1255": "pradhānaṃ pradhānenānveti /",
  "GSP33brsvbh1u:1256": "atra hi pratyayānāṃ prakṛtyarthānvitasvārtabodhajanakatvāt brahmajñānaviṣayiṇī icchaiva pradhānaṃ tatra ca nānvayaḥ saṃbhavatīti bhāvaḥ / @#----------------------",
  "GSP33brsvbh1u:1258": "pradhānaṃ pratīyate /",
  "GSP33brsvbh1u:1259": "na ca yathā 'daṇḍī praiṣānanvāha' @#----------------------",
  "GSP33brsvbh1u:1261": "FN: 2-apradhānabrahmatajjñānaprārambhārtho bhavatu yathā 'daṇḍau praiṣānanvāha'ityatra apradhānadaṇḍaḥ vivakṣyata iticenna /",
  "GSP33brsvbh1u:1262": "tatrahi 'maitrāvaruṇaḥ praiṣyeti cānvāha'iti mantreṇa prāpte praiṣānuvacane na vidhyanvayitvena vivakṣā kintu aprāpte 'pradhāne 'pi daṇḍagrahaṇe /",
  "GSP33brsvbh1u:1263": "ihatu na jijñāsāyā avivakṣākāraṇamityunneyam / @#----------------------",
  "GSP33brsvbh1u:1265": "ityatra apradhānamapi daṇḍaśabdārtho vivakṣyate,",
  "GSP33brsvbh1u:1266": "evamihāpi brahmatajjñāne iti yuktam;",
  "GSP33brsvbh1u:1267": "brahmamīmāṃsāśāstrapravṛttyaṅgasaṃśayaprayojanasūcanārthatvena jijñāsāyā eva vivakṣitatvāt /",
  "GSP33brsvbh1u:1268": "tadavivakṣāyāṃ tadasūcanena kākadantaparīkṣāyāmiva brahmamīmāṃsāyāṃ na prekṣāvantaḥ pravarteran /",
  "GSP33brsvbh1u:1269": "na hi tadānīṃ brahma vā tajjñānaṃ vābhidheyaprayojane bhavitumarhataḥ,",
  "GSP33brsvbh1u:1270": "anadhyastāhaṃpratyayavirodhena vedāntānāmevaṃvidher'the prāmāṇyānupapatteḥ /",
  "GSP33brsvbh1u:1271": "karmapravṛttyupayogitayā upacaritārthānāṃ vā japopayogināṃ vā 'hum phaḍ'ityevamādīnāmivāvivakṣitārthānāmapi svādhyāyādhyayanavidhyadhīnagrahaṇatvasya saṃbhavāt /",
  "GSP33brsvbh1u:1272": "tasmātsaṃdehaprayojanasūcanī jijñāsā iha padato vākyataśca pradhānaṃ vivakṣitavyā /",
  "GSP33brsvbh1u:1273": "na ca tasyā adhikāryatvam, aprastūya @#----------------------",
  "GSP33brsvbh1u:1275": "FN: 3-pratyadhikaraṇaṃ apratipādyamānatvāt / @#----------------------",
  "GSP33brsvbh1u:1277": "mānatvāt, yena tatsamabhivyāhṛto 'thaśabdo 'dhikārārthaḥ syāt /",
  "GSP33brsvbh1u:1278": "jijñāsāviśeṣaṇaṃ tu brahmatajjñānamadhikāryaṃ bhavet /",
  "GSP33brsvbh1u:1279": "na ca tadapyathaśabdena saṃbadhyate,",
  "GSP33brsvbh1u:1280": "prādhānyābhāvāt /",
  "GSP33brsvbh1u:1281": "na ca jijñāsā mīmāṃsā,",
  "GSP33brsvbh1u:1282": "yena yogānuśāsanavadadhikriyeta,",
  "GSP33brsvbh1u:1283": "nāntatvaṃ nipātya 'māṅ māne'ityasmādvā 'mānapūjāyām'ityasmādvā dhātoḥ 'mānbadha-'ityādinānicchārthe sani vyutpāditasya mīmāṃsāśabdasya pūjitavicāra @#----------------------",
  "GSP33brsvbh1u:1285": "FN: 4-pūjitavicāravacanatvaṃ tvasya prasiddhibalādāstheyam / @#----------------------",
  "GSP33brsvbh1u:1287": "vacanatvāt /",
  "GSP33brsvbh1u:1288": "jñānecchāvācakatvāttu jijñāsāpadasya,",
  "GSP33brsvbh1u:1289": "pravartikā hi mīmāṃsāyāṃ @#----------------------",
  "GSP33brsvbh1u:1291": "FN: 5-mīmāṃsayā iti pāṭhaḥ / @#----------------------",
  "GSP33brsvbh1u:1293": "jijñāsā syāt /",
  "GSP33brsvbh1u:1294": "na ca pravartyapravartakayoraikyam,",
  "GSP33brsvbh1u:1295": "ekatve tadbhāvānupapatteḥ /",
  "GSP33brsvbh1u:1296": "na ca svārthaparatvasyopapattau satyāṃ anyārthaparatvakalpanā yuktā,",
  "GSP33brsvbh1u:1297": "atiprasaṅgāt /",
  "GSP33brsvbh1u:1298": "tasmātsuṣṭhūktam 'jijñāsāyā anadhikāryatvāt'iti /",
  "GSP33brsvbh1u:1299": "atha maṅgalārtho 'thaśabdaḥ kasmānna bhavati /",
  "GSP33brsvbh1u:1300": "tathā ca maṅgalahetutvāt pratyahaṃ brahmajijñāsā kartavyeti sūtrārthaḥ saṃpadyata ityata āha-maṅgalasya ca vākyārthe samanvayābhāvāt /",
  "GSP33brsvbh1u:1301": "padārtha eva hi vākyārthe samanvīyate,",
  "GSP33brsvbh1u:1302": "sa ca vācyo vā lakṣyo vā /",
  "GSP33brsvbh1u:1303": "na ceha maṅgalamathaśabdasya vācyaṃ vā lakṣyaṃ vā,",
  "GSP33brsvbh1u:1304": "kiṃ tu mṛdaṅgaśaṅkhadhvanivadathaśabdaśravaṇamātrakāryam /",
  "GSP33brsvbh1u:1305": "na ca kāryajñāpyayorvākyārthe samanvayaḥ śabdavyavahāre dṛṣṭa ityarthaḥ /",
  "GSP33brsvbh1u:1306": "tatkimidānīṃ maṅgalārtho 'thaśabdaḥ teṣu teṣu na prayoktavyaḥ /",
  "GSP33brsvbh1u:1307": "tathā ca 'oṅkāraścāthaśabdaśca dvāvetau brahmaṇaḥ purā /",
  "GSP33brsvbh1u:1308": "kaṇṭhaṃ bhittvā viniryātau tasmānmāṅgalikāvubhau //",
  "GSP33brsvbh1u:1309": "'iti smṛtivyākopa ityata āha-arthāntaraprayukta eva hyathaśabdaḥ śrutyā maṅgalaprayojano bhavati /",
  "GSP33brsvbh1u:1310": "arthāntareṣvānantaryādiṣu prayukto 'thaśabdaḥ śrutyā śravaṇamātreṇa veṇuvīṇādhvanivanmaṅgalaṃ kurvan,",
  "GSP33brsvbh1u:1311": "maṅgalaprayojano bhavati,",
  "GSP33brsvbh1u:1312": "anyārthamānīyamānodakumbhadarśanavat /",
  "GSP33brsvbh1u:1313": "tena na smṛtivyākopaḥ /",
  "GSP33brsvbh1u:1314": "na cehānantaryārthasya sato na śravaṇamātreṇa maṅgalārthatetyarthaḥ /",
  "GSP33brsvbh1u:1315": "syādetat /",
  "GSP33brsvbh1u:1316": "pūrvaprakṛtāpekṣo 'thaśabdo bhaviṣyati vinaivānantaryārthatvam /",
  "GSP33brsvbh1u:1317": "tadyathemamevāthaśabdaṃ prakṛtya vimṛśyate kimayamathaśabda ānantarye athādhikāreḥiti /",
  "GSP33brsvbh1u:1318": "atra vimarśavākye 'thaśabdaḥ pūrvaprakṛtamathaśabdamapekṣya prathamapakṣopanyāsapūrvakaṃ pakṣāntaropanyāse /",
  "GSP33brsvbh1u:1319": "na cāsyānantaryamarthaḥ,",
  "GSP33brsvbh1u:1320": "pūrvaprakṛtasya prathamapakṣopanyāsena vyavāyāt /",
  "GSP33brsvbh1u:1321": "na ca prakṛtānapekṣā,",
  "GSP33brsvbh1u:1322": "tadanapekṣasya tadviṣayatvābhāvena asamānaviṣayatayā vikalpānupapatteḥ /",
  "GSP33brsvbh1u:1323": "na hi jātu bhavati kiṃ nitya ātmā,",
  "GSP33brsvbh1u:1324": "atha anityā buddhiriti /",
  "GSP33brsvbh1u:1325": "tasmādānantaryaṃ vinā pūrvaprakṛtāpekṣa ihāthaśabdaḥ kasmānna bhavatītyata āhapūrvaprakṛtāpekṣāyāśca phalata ānantaryāvyatirekāt /",
  "GSP33brsvbh1u:1326": "asyārthaḥ-na vayamānantaryārthatāṃ vyasanitayā rocayāmahe,",
  "GSP33brsvbh1u:1327": "kiṃ tu brahmajijñāsāhetubhūtapūrvaprakṛtasiddhaye,",
  "GSP33brsvbh1u:1328": "sā ca pūrvaprakṛtārthāpekṣatve 'pyathaśabdasya sidhyatīti vyarthaṃ ānantaryārthatvāvadhāraṇāgraho 'smākamiti /",
  "GSP33brsvbh1u:1329": "tadidamuktam 'phalataḥ'iti /",
  "GSP33brsvbh1u:1330": "paramārthatastu kalpāntaropanyāse pūrvaprakṛtāpekṣā /",
  "GSP33brsvbh1u:1331": "na ceha kalpāntaropanyāsa iti pāriśeṣyādānantaryārthaṃ eveti yuktam /",
  "GSP33brsvbh1u:1332": "bhavatvānantaryārthaḥ,",
  "GSP33brsvbh1u:1333": "kimevaṃ satītyata āha-sati cānantaryārthatva iti /",
  "GSP33brsvbh1u:1334": "na tāvadyasya kasyacidatrānantaryamiti vaktavyam,",
  "GSP33brsvbh1u:1335": "tasyābhidhānamantareṇāpi prāptatvāt /",
  "GSP33brsvbh1u:1336": "avaśyaṃ hi puruṣaḥ kiñcitkṛtvā kiñcitkaroti /",
  "GSP33brsvbh1u:1337": "na cānantaryamātrasya dṛṣṭamadṛṣṭaṃ vā prayojanaṃ paśyāmaḥ /",
  "GSP33brsvbh1u:1338": "tasmāttasyātrānantaryaṃ vaktavyaṃ yadvinā brahmajijñāsā na bhavati,",
  "GSP33brsvbh1u:1339": "yasminsati tu bhavantī bhavatyeva /",
  "GSP33brsvbh1u:1340": "tadidamuktam-yatpūrvavṛttaṃ niyamenāpekṣata iti /",
  "GSP33brsvbh1u:1341": "syādetat /",
  "GSP33brsvbh1u:1342": "dharmajijñāsāyā iva brahmajijñāsāyā api yogyatvāt svādhyāyā @#----------------------",
  "GSP33brsvbh1u:1344": "FN: 1-svādhyāyaviṣayakamatyayanaṃ sādhyāyaśabdena yakṣyate,",
  "GSP33brsvbh1u:1345": "tvādhyāyasya nityatvāt / @#----------------------",
  "GSP33brsvbh1u:1347": "dhyayanānantaryam,",
  "GSP33brsvbh1u:1348": "dharmavadbrahmaṇo 'pyāmnāyaikapramāṇagamyatvāt /",
  "GSP33brsvbh1u:1349": "tasya cāgṛhītasya svaviṣaye vijñānājananāt,",
  "GSP33brsvbh1u:1350": "grahaṇasya ca svādhyāyo 'dhyetavyaḥ ityadhyayanenaiva niyatatvāt /",
  "GSP33brsvbh1u:1351": "tasmādvedādhyayanānantaryameva brahmajijñāsāyā apyathaśabdārtha ityata āha-svādhyāyānantaryaṃ tu samānaṃ,",
  "GSP33brsvbh1u:1352": "dharmabrahmajijñāsayoḥ /",
  "GSP33brsvbh1u:1353": "atra ca svādhyāyena viṣayeṇa tadviṣayamadhyayanaṃ lakṣayati /",
  "GSP33brsvbh1u:1354": "tathā ca 'athāto dharmajijñāsā'ityanenaiva gatamiti nedaṃ sūtramārabdhavyam /",
  "GSP33brsvbh1u:1355": "dharmaśabdasya @#----------------------",
  "GSP33brsvbh1u:1357": "FN: 2-'athāto dharmajijñāsā'ityatra brahmānupādānāt kathaṃ gatārthatetyāśaṅkyāha-dharmaśabdasyeti / @#----------------------",
  "GSP33brsvbh1u:1359": "vedārthamātropalakṣaṇatayā dharmavadbrahmaṇo 'pi vedārthatvāviśeṣeṇa vedādhyayanānantaryopadeśasāmyādityarthaḥ /",
  "GSP33brsvbh1u:1360": "codayati-nanviha karmāvabodhānantaryaṃ viśeṣaḥ,",
  "GSP33brsvbh1u:1361": "dharmajijñāsāto brahmajijñāsāyāḥ /",
  "GSP33brsvbh1u:1362": "asyārthaḥ-'vividiṣanti yajñena'iti tṛtīyāśrutyā yajñādīnāmaṅgatvena brahmajñāne viniyogāt,",
  "GSP33brsvbh1u:1363": "jñānasyaiva karmatayecchāṃ prati prādhānyāt,",
  "GSP33brsvbh1u:1364": "pradhānasaṃbandhāccāpradhānānāṃ padārthāntarāṇām /",
  "GSP33brsvbh1u:1365": "tatrāpi ca na vākyārthajñānotpattāvaṅgabhāvo yajñādīnām,",
  "GSP33brsvbh1u:1366": "vākyārthajñānasya vākyādevotpatteḥ /",
  "GSP33brsvbh1u:1367": "na ca vākyaṃ sahakāritayā karmāṇyapekṣata iti yuktam,",
  "GSP33brsvbh1u:1368_0": "akṛtakarmaṇāmapi viditapadapadārthasaṃbandhānāṃ samadhigataśābdanyāyatattvānāṃ guṇapradhānabhūtapūrvāparapadārthākāṅkṣāsaṃnidhiyogyatānusaṃdhānavatāmapratyūhaṃ",
  "GSP33brsvbh1u:1368_1": "vākyārthapratyayotpatteḥ /",
  "GSP33brsvbh1u:1369": "anutpattau vā vidhiniṣedhavākyārthapratyayābhāvena tadarthānuṣṭhānaparivarjanābhāvaprasaṅgaḥ /",
  "GSP33brsvbh1u:1370": "tadbodhatastu tadarthānuṣṭhānaparivarjane parasparāśrayaḥ,",
  "GSP33brsvbh1u:1371": "tasmin sati tadarthānuṣṭhānaparivarjanaṃ tataśca tadbodha iti /",
  "GSP33brsvbh1u:1372": "na ca vedāntavākyānāmeva svārthapratyāyane karmāpekṣā na vākyāntarāṇāmiti sāṃpratam,",
  "GSP33brsvbh1u:1373": "viśeṣahetorabhāvāt /",
  "GSP33brsvbh1u:1374": "nanu 'tattvamasi'iti vākyāt tvaṃpadārthasya,",
  "GSP33brsvbh1u:1375": "kartṛbhoktṛrūpasya jīvātmano nityaśuddhabuddhodāsīnasvabhāvena tatpadārthena paramātmanaikyamaśakyaṃ drāgityeva pratipattuṃ āpātato 'śuddhasattvairyogyatāvirahaviniścayāt /",
  "GSP33brsvbh1u:1376": "yajñadānatapo 'nāśakatanūkṛtāntarmalāstu viśuddhasattvāḥ śraddadhānāyogyatāvagamapuraḥsaraṃ tādātmyamavagamiṣyantīti cet,",
  "GSP33brsvbh1u:1377": "tatkimidānīṃ pramāṇakāraṇaṃ yogyatāvadhāraṇamapramāṇātkarmaṇo vaktumadhyavasito 'si,",
  "GSP33brsvbh1u:1378": "pratyakṣādyatiriktaṃ vā karmāpi pramāṇam /",
  "GSP33brsvbh1u:1379": "vedāntāviruddhatanmūlanyāyabalena tu yogyatāvadhāraṇe kṛtaṃ karmabhiḥ /",
  "GSP33brsvbh1u:1380": "tasmāt 'tattvamasi'ityādeḥ śrutamayena jñānena jīvātmanaḥ paramātmabhāvaṃ gṛhītvā,",
  "GSP33brsvbh1u:1381": "tanmūlayā copapattyā vyavasthāpya,",
  "GSP33brsvbh1u:1382": "tadupāsanāyāṃ bhāvanāparābhidhānāyāṃ dīrghakālanairantaryavatyāṃ brahmasākṣātkāraphalāyāṃ yajñādīnāmupayogaḥ /",
  "GSP33brsvbh1u:1383": "yathāhuḥ- @#----------------------",
  "GSP33brsvbh1u:1385": "FN: 1-sa vṛttivirodhābhyāsaḥ dīrghakālādyāsevito dṛḍhabhūmiḥ-vyutthānasaṃskāreṇānabhibhūtaviṣaya ityarthaḥ / @#----------------------",
  "GSP33brsvbh1u:1387": "'sa tu dīrdhakālanairantaryasatkārāsevito dṛḍhabhūmiḥ'iti /",
  "GSP33brsvbh1u:1388": "brahmacaryatapaḥśraddhāyajñādayaśca satkārāḥ /",
  "GSP33brsvbh1u:1389": "ata eva śrutiḥ-'tameva dhīro vijñāya prajñāṃ kurvīta brāhmaṇaḥ' /",
  "GSP33brsvbh1u:1390": "iti /",
  "GSP33brsvbh1u:1391": "vijñāya tarkopakaraṇena śabdena prajñāṃ bhāvanāṃ kurvītetyarthaḥ /",
  "GSP33brsvbh1u:1392": "atra ca yajñādīnāṃ śreyaḥparipanthikalmaṣanibarhaṇadvāreṇopayoga iti kecit /",
  "GSP33brsvbh1u:1393": "puruṣasaṃskāradvāreṇetyanye /",
  "GSP33brsvbh1u:1394": "yajñādisaṃskṛto hi puruṣaḥ ādaranairantaryadīrghakālairāsevamāno brahmabhāvanāmanādyavidyāvāsanāṃ samūlakāṣaṃ kaṣati,",
  "GSP33brsvbh1u:1395": "tato 'sya pratyagātmā suprasannaḥ kevalo viśadībhavati /",
  "GSP33brsvbh1u:1396": "ata eva smṛtiḥ-'mahāyajñaiśca yajñaiśca brāhmīyaṃ kriyate tanuḥ' /",
  "GSP33brsvbh1u:1397": "'yasyaite 'ṣṭācatvāriṃśatsaṃskārāḥ'iti ca /",
  "GSP33brsvbh1u:1398": "apare tu ṛṇatrayāpākaraṇe brahmajñānopayogaṃ karmaṇāmāhuḥ /",
  "GSP33brsvbh1u:1399": "asti hi smṛtiḥ-'ṛṇāni trīṇyapākṛtya mano mokṣe niveśayet' /",
  "GSP33brsvbh1u:1400": "iti /",
  "GSP33brsvbh1u:1401": "anye tu 'tametaṃ vedānuvacanena brāhmaṇā vividiṣanti yajñena'ityādiśrutibhyastattatphalāya coditānāmapi karmaṇāṃ saṃyogapṛthaktvena brahmabhāvanāṃ pratyaṅgabhāvamācakṣate,",
  "GSP33brsvbh1u:1402": "kratvarthasyeva khādiratvasya @#----------------------",
  "GSP33brsvbh1u:1404_0": "FN: 2-'khādire paśuṃ badhnāti' 'khādiraṃ vīryakāmasya yūpaṃ kurvīta'iti ekasyaiva",
  "GSP33brsvbh1u:1404_1": "khādiratvasya kratvarthatvaṃ puruṣārthatvaṃ ca yathā tathā karmaṇāmapi ubhayārthatvaṃ syādityarthaḥ / @#----------------------",
  "GSP33brsvbh1u:1406": "vīryārthatām,",
  "GSP33brsvbh1u:1407": "'ekasya tūbhayārthatve saṃyogapṛthaktvam'iti nyāyāt /",
  "GSP33brsvbh1u:1408": "atra ca pāramarṣaṃ sūtram-'sarvāpekṣā ca yajñādiśruteraśvavat' (bra. a. 3. pā. 4 sū. 26) iti /",
  "GSP33brsvbh1u:1409": "yajñatapodānādi sarvam,",
  "GSP33brsvbh1u:1410": "tadapekṣā brahmabhāvanetyarthaḥ /",
  "GSP33brsvbh1u:1411": "tasmādyadi śrutyādayaḥ pramāṇaṃ yadi vā pāramarṣaṃ sūtraṃ sarvathā yajñādikarmasamuccitā brahmopāsanā viśeṣaṇa @#----------------------",
  "GSP33brsvbh1u:1413": "FN: 3-dīrghakālādaranairantaryavatītyarthaḥ / @#----------------------",
  "GSP33brsvbh1u:1415": "trayavatī anādyavidyātadvāsanāsamucchedakrameṇa brahmasākṣātkārāya mokṣāparanāmne kalpata iti tadarthaṃ karmāṇyanuṣṭheyāni /",
  "GSP33brsvbh1u:1416": "na caitāni dṛṣṭā @#----------------------",
  "GSP33brsvbh1u:1418": "FN: 4-dṛṣṭastuṣamokādiḥ,",
  "GSP33brsvbh1u:1419": "adṛṣṭaḥ prokṣaṇādijo yaḥ sāmavāyikaḥ-kratusvarūpasamavāyī,",
  "GSP33brsvbh1u:1420": "ārāt-dūre phalānukūlacaramāpūrvasiddhau upakārastasya hetubhūtāni aupadeśikāni-pratyakṣavihitāni,",
  "GSP33brsvbh1u:1421_0": "ātideśikāni-'prakṛtivadvikṛtiḥ kartavyā'ityatideśaprāptāni kramaparyantānyaṅgāni",
  "GSP33brsvbh1u:1421_1": "teṣāṃ grāmaḥ samūhastatsahitaṃ parasparavibhinnaṃ karmasvarūpaṃ tadapekṣitādhikārīviśeṣaśca",
  "GSP33brsvbh1u:1421_2": "tayorjñānaṃ vinā karmāṇyanuṣṭhātuṃ na śakyānītyanvayaḥ /",
  "GSP33brsvbh1u:1422": "atra dṛṣṭādṛṣṭeti dvitīyādhyāyagatā cintā,",
  "GSP33brsvbh1u:1423": "tṛtīyādhyāyamārabhya caturbhiradhyāyairupadeśavicāraḥ,",
  "GSP33brsvbh1u:1424": "tato 'pi caturbhiratideśavicāraḥkṛtaḥ / @#----------------------",
  "GSP33brsvbh1u:1426": "dṛṣṭasāmavāyikārādupakārahetubhūtaupadeśikātideśikakramaparyantāṅgagrāmasahitaparasparavibhinnakarmasvarūpatadadharibhedaparijñānam /",
  "GSP33brsvbh1u:1427": "vinā śakyānyanuṣṭhātum /",
  "GSP33brsvbh1u:1428": "na ca dharmamīmāṃsāpariśīlanaṃ vinā tatparijñānam /",
  "GSP33brsvbh1u:1429": "tasmātsādhūktam 'karmāvabodhānantaryaṃ viśeṣaḥ'iti karmāvabodhena hi karmānuṣṭhānasāhityaṃ bhavati brahmopāsanāyā ityarthaḥ /",
  "GSP33brsvbh1u:1430": "tadetannirākaroti-na /",
  "GSP33brsvbh1u:1431": "kutaḥ,karmāvabodhātprāgapyadhītavedāntasya brahmajijñāsopapatteḥ /",
  "GSP33brsvbh1u:1432": "idamatrākūtam-brahmopāsanayā bhāvanāparābhidhānayā karmāṇyapekṣyanta ityuktam,",
  "GSP33brsvbh1u:1433": "tatra brūmaḥ-kva punarasyāḥ karmāpekṣā,",
  "GSP33brsvbh1u:1434": "kiṃ kārye yathāgneyādīnāṃ paramāpūrve cirabhāviphalānukūle janayitavye samidādyapekṣā /",
  "GSP33brsvbh1u:1435": "svarūpe vā, yathā teṣāmeva dviravattapuroḍāśādidravyāgnidevatādyapekṣā /",
  "GSP33brsvbh1u:1436": "na tāvatkārye,",
  "GSP33brsvbh1u:1437": "tasya vikalpāsahatvāt /",
  "GSP33brsvbh1u:1438": "tathā hi-brahmopāsanāyā brahmasvarūpa @#----------------------",
  "GSP33brsvbh1u:1440": "FN: 1-bhāvanāsādhye sākṣātkāre yadi karmāpekṣā tarhi sa brahmasvarūpo na syāt tasyotpatsyamānatvāt,",
  "GSP33brsvbh1u:1441": "brahmaṇaśca nityatvāt / @#----------------------",
  "GSP33brsvbh1u:1443": "sākṣātkāraḥ kāryamabhyupeyaḥ,",
  "GSP33brsvbh1u:1444": "sa cotpādyo vā syāt,",
  "GSP33brsvbh1u:1445": "yathā saṃyavanasya piṇḍaḥ @#----------------------",
  "GSP33brsvbh1u:1447": "FN: 2-'piṣṭaṃ saṃyauti'iti vihitasya saṃyavanasya piṇḍa utpādyaḥ / @#----------------------",
  "GSP33brsvbh1u:1449": "vikāryo vā yathāvaghātasya vrīhayaḥ /",
  "GSP33brsvbh1u:1450": "saṃskāryo vā,",
  "GSP33brsvbh1u:1451": "yathā prokṣaṇasyolūkhalādayaḥ /",
  "GSP33brsvbh1u:1452": "prāpyo vā yathā dohanasya payaḥ /",
  "GSP33brsvbh1u:1453": "na tāvadutpādyaḥ /",
  "GSP33brsvbh1u:1454": "na khalu ghaṭādisākṣātkāra iva jaḍasvabhāvebhyo ghaṭādibhyo bhinna indriyādyādheyo brahmasākṣātkāro bhāvanādheyaḥ saṃbhavati,",
  "GSP33brsvbh1u:1455": "brahmaṇo 'parādhīnaprakāśatayā tatsākṣātkārasya tatsvabhāvyena nityatayotpādyatvānupapatteḥ,",
  "GSP33brsvbh1u:1456": "tato bhinnasya @#----------------------",
  "GSP33brsvbh1u:1458": "FN: 3-sākṣātkārasya brahmaṇo bhinnatve brahma jaḍaṃ syāt śabdaśca parokṣapramāheturiti kevalabhāvanādheyaḥ sākṣātkāro 'pramā syāditi bhāvaḥ / @#----------------------",
  "GSP33brsvbh1u:1460": "vā bhāvanādheyasya sākṣātkārasya pratibhāpratyayavatsaṃśayākrāntatayā prāmāṇyāyogāt,",
  "GSP33brsvbh1u:1461": "tadvidhasya tatsāmagrīkasyaiva bahulaṃ vyabhicāropalabdheḥ /",
  "GSP33brsvbh1u:1462": "na khalvanumānāvibuddhaṃ vahniṃ bhāvayataḥ śītāturasya śiśirabharamantharatarakāyakāṇḍasya sphurajjvālājaṭilānalasākṣātkāraḥ pramāṇāntareṇa saṃvādyate,",
  "GSP33brsvbh1u:1463": "visaṃvādasya bahulamupalambhāt,",
  "GSP33brsvbh1u:1464": "tasmāt prāmāṇikasākṣātkāralakṣaṇakāryābhāvānnopāsanāyā utpādye karmāpekṣā /",
  "GSP33brsvbh1u:1465": "na ca kūṭastha @#----------------------",
  "GSP33brsvbh1u:1467": "FN: 4-kūṭasthanityatvāt,",
  "GSP33brsvbh1u:1468": "pūrvarūpāpāyarūpo vikāraḥ,",
  "GSP33brsvbh1u:1469": "abhinavaguṇodayarūpaḥ saṃskāraśca na bhavata ityarthaḥ / @#----------------------",
  "GSP33brsvbh1u:1471": "nityasya sarvavyā @#----------------------",
  "GSP33brsvbh1u:1473": "FN: 5-anena prāpyatā nāstītyuktam / @#----------------------",
  "GSP33brsvbh1u:1475": "pino brahmaṇa upāsanāto vikārasaṃskāraprāptayaḥ saṃbhavanti /",
  "GSP33brsvbh1u:1476": "syādetat /",
  "GSP33brsvbh1u:1477": "mā bhūdbrahmasākṣātkāra utpādyādirūpa upāsanāyāḥ,",
  "GSP33brsvbh1u:1478": "saṃskāryastu anirvacanīyā @#----------------------",
  "GSP33brsvbh1u:1480": "FN: 6-anirvacanīyavidyāpidhānāpanayanena saṃskāryatve 'pi na kūṭasthanityatvahāniriti sūcayituṃ-anirvacanīyeti / @#----------------------",
  "GSP33brsvbh1u:1482": "vidyādvayapidhānāpanayanena bhaviṣyati,",
  "GSP33brsvbh1u:1483": "pratisīrāpihitā nartakīva pratisīrāpanayadvārā raṅga @#----------------------",
  "GSP33brsvbh1u:1485": "FN: 7-naṭenetyarthaḥ / @#----------------------",
  "GSP33brsvbh1u:1487": "vyāpṛtena /",
  "GSP33brsvbh1u:1488": "tatra ca karmaṇāmupayogaḥ /",
  "GSP33brsvbh1u:1489": "etāvāṃstu viśeṣaḥ-pratisīrāpanaye pāriṣadānāṃ nartakīviṣayaḥ sākṣātkāro bhavati /",
  "GSP33brsvbh1u:1490": "iha tu avidyāpidhānāpanayamātrameva nāparamutpādyamasti,",
  "GSP33brsvbh1u:1491": "brahmasākṣātkārasya brahmasvabhāvasya nityatvena anutpādyatvāt /",
  "GSP33brsvbh1u:1492": "atrocyate-kā punariyaṃ brahmopāsanā /",
  "GSP33brsvbh1u:1493": "kiṃ śābdajñānamātrasaṃtatiḥ,",
  "GSP33brsvbh1u:1494": "āho nirvicikitsaśābdajñānasaṃtatiḥ /",
  "GSP33brsvbh1u:1495": "yadi śābdajñānamātrasaṃtatiḥ,",
  "GSP33brsvbh1u:1496": "kimiyamabhyāsyamānāpyavidyāṃ samucchettumarhati /",
  "GSP33brsvbh1u:1497": "tattvaviniścayastadabhyāso vā savāsanaṃ viparyāsamunmūlayet,",
  "GSP33brsvbh1u:1498": "na saṃśayābhyāsaḥ,",
  "GSP33brsvbh1u:1499": "sāmānyamātradarśanābhyāso vā /",
  "GSP33brsvbh1u:1500": "na hi sthāṇurvā puruṣo veti vā,",
  "GSP33brsvbh1u:1501": "ārohapariṇāhavat dravyamiti vā śataśo 'pi jñānamabhyasyamānaṃ puruṣa eveti niścayāya paryāptam,",
  "GSP33brsvbh1u:1502": "ṛte viśeṣadarśanāt /",
  "GSP33brsvbh1u:1503": "nanūktaṃ śrutamayena jñānena jīvātmanaḥ paramātmabhāvaṃ gṛhītvā yuktimayena ca vyavasthāpyata iti /",
  "GSP33brsvbh1u:1504": "tasmānnirvicikatsaśābdajñānasaṃtatirūpopāsanā karmasahakāriṇyavidyādvayocchedahetuḥ /",
  "GSP33brsvbh1u:1505": "na cāsāvanutpāditabrahmānubhavā taducchedāya paryāptā /",
  "GSP33brsvbh1u:1506": "sākṣātkārarūpo hi viparyāsaḥ sākṣātkārarūpeṇaiva tattvajñānenocchidyate,",
  "GSP33brsvbh1u:1507": "na tu parokṣāvabhāsena,",
  "GSP33brsvbh1u:1508": "diṅmohālātacakracaladvṛkṣamarumarīcisalilādivibhrameṣvaparokṣāvabhāsi ṣu aparokṣāvabhāsibhireva digāditattvapratyayairnivṛttidarśanāt /",
  "GSP33brsvbh1u:1509": "no khalvāptavacanaliṅgādiniścitadigāditattvānāṃ diṅmohādayo nivartante /",
  "GSP33brsvbh1u:1510": "tasmāt tvaṃpadārthasya tatpadārthatvena sākṣātkāra eṣitavyaḥ /",
  "GSP33brsvbh1u:1511": "etāvatā hi tvaṃpadārthasya duḥkhiśokitvādisākṣātkāranivṛttiḥ, nānyathā / @#----------------------",
  "GSP33brsvbh1u:1513": "FN: 8-svato 'parokṣasyāpi brahmaṇaḥ pārokṣayaṃ bhramagṛhītam,",
  "GSP33brsvbh1u:1514": "tannivṛttiḥ śabdena na bhavati,",
  "GSP33brsvbh1u:1515": "tasya parokṣapramāhetutvāt /",
  "GSP33brsvbh1u:1516": "tasmādaparokṣapramāṇādeva tatsākṣātkāro 'bhyupeyaḥ /",
  "GSP33brsvbh1u:1517": "antaḥkaraṇaṃ ca sopādhike ātmani janayatyahaṃvṛttimiti tasya siddhamaparokṣadhīhetutvam /",
  "GSP33brsvbh1u:1518": "tacca śābdabrahmaikyadhīsaṃtativāsitaṃ jīvasya tatpadalakṣaṇabrahmātmatāṃ sākṣātkārayatītyāśayavānāha-na caiṣa iti / @#----------------------",
  "GSP33brsvbh1u:1520": "na caiṣa sākṣātkāro mīmāṃsāsahitasyāpi śabdapramāṇasya phalam,",
  "GSP33brsvbh1u:1521": "api tu pratyakṣasya,",
  "GSP33brsvbh1u:1522": "tasyaiva tatphalatvaniyamāt /",
  "GSP33brsvbh1u:1523": "anyathā kuṭajabījādapi vaṭāṅkurotpattiprasaṅgāt /",
  "GSP33brsvbh1u:1524": "tasmānnirvicikitsavākyārthabhāvanāparipākasahitamantaḥkaraṇaṃ tvaṃpadārthasyāparokṣasya tattadupādhyākāraniṣedhena tatpadārthatāmanubhāvayatīti yuktam /",
  "GSP33brsvbh1u:1525": "na cāyamanubhavo brahmasvabhāvo yena na janyeta,",
  "GSP33brsvbh1u:1526": "api tu antaḥkaraṇasyaiva vṛttibhedo brahmaviṣayaḥ /",
  "GSP33brsvbh1u:1527": "na caitāvatā brahmaṇo nāparādhīnaprakāśatā /",
  "GSP33brsvbh1u:1528": "na hi śābdajñānaprakāśyaṃ brahma svayaṃ prakāśaṃ na bhavati /",
  "GSP33brsvbh1u:1529": "sarvopādhirahitaṃ hi svayañjyotiriti gīyate,",
  "GSP33brsvbh1u:1530": "na tūpahitamapi /",
  "GSP33brsvbh1u:1531": "yathāha sma bhagavān bhāṣyakāraḥ-'nāyamekāntenāviṣayaḥ'iti /",
  "GSP33brsvbh1u:1532": "na cā @#----------------------",
  "GSP33brsvbh1u:1534": "FN: 9-na cāntaḥkaraṇeti /",
  "GSP33brsvbh1u:1535": "nirupādhi brahmeti viṣayīkurvāṇā vṛttiḥ svasvetaropādhinivṛttiheturudayate,",
  "GSP33brsvbh1u:1536": "svasyā apyupādhitvāt /",
  "GSP33brsvbh1u:1537": "evaṃ ca anupahitasya viṣayatvaṃ,",
  "GSP33brsvbh1u:1538": "upādhernivartakāntarāpekṣā ca neti bhāvaḥ / @#----------------------",
  "GSP33brsvbh1u:1540": "ntaḥkaraṇavṛttāvapyasya sākṣātkāre sarvopādhivinirmokaḥ,",
  "GSP33brsvbh1u:1541": "tasyaiva tadupādhervinaśyadavasthasya svapararūpopādhivirodhino vidyamānatvāt /",
  "GSP33brsvbh1u:1542": "anyathā caitanyacchāyāpattiṃ vināntaḥkaraṇavṛtteḥ svayamacetanāyāḥ svaprakāśatvānupapattau sākṣātkāratvāyogāt /",
  "GSP33brsvbh1u:1543": "na cānumitabhāvitavahnisākṣātkāravat pratibhātvenāsyāprāmāṇyam,",
  "GSP33brsvbh1u:1544": "tatra vahnisvalakṣaṇasya parokṣatvāt /",
  "GSP33brsvbh1u:1545": "iha tu brahmasvarūpasyopādhikaluṣitasya jīvasya prāgapyaparokṣateti /",
  "GSP33brsvbh1u:1546": "nahi @#----------------------",
  "GSP33brsvbh1u:1548": "FN: 10-jīvasya prāgaparokṣatve 'pi śuddhabuddhatvādeḥ pārokṣyānna tatsākṣātkāro yathārthaṃ ityāśaṅkyāha-nahīti / @#----------------------",
  "GSP33brsvbh1u:1550": "śuddhabuddhatvādayo vastutastato 'tiricyante /",
  "GSP33brsvbh1u:1551": "jīva eva tu tattadupādhirahitaḥ śuddhabuddhatvādisvabhāvo brahmeti gīyate /",
  "GSP33brsvbh1u:1552": "na ca tattadupādhiviraho 'pi tato 'tiricyate /",
  "GSP33brsvbh1u:1553": "tasmāt yathā gāndharvaśāstrārthajñānābhyāsāhitasaṃskārasacivaḥ śrotrendriyeṇa ṣaḍjādisvaragrāmamūrchanābhedamadhyakṣamanubhavati,",
  "GSP33brsvbh1u:1554": "evaṃ vedāntārthajñānābhyāsāhitasaṃskāro jīvaḥ svasya brahmabhāvamantaḥkaraṇeneti / @#----------------------",
  "GSP33brsvbh1u:1556": "FN: 1-samuccayavādī śaṅkate-antaḥkaraṇeti / @#----------------------",
  "GSP33brsvbh1u:1558": "antaḥkaraṇavṛttau brahmasākṣātkāre janayitavye asti tadupāsanāyāḥ karmāpekṣeti cet @#----------------------",
  "GSP33brsvbh1u:1560": "FN: 2-tanmataṃ nirākaroti-neti / @#----------------------",
  "GSP33brsvbh1u:1562": "na, @#----------------------",
  "GSP33brsvbh1u:1564": "FN: 3-kiṃ upāsanākārye sākṣātkāre karmaṇāmupayogaḥ uta,",
  "GSP33brsvbh1u:1565": "upāsanāsvarūpe /",
  "GSP33brsvbh1u:1566": "na kārye ityāha-tasyā iti / @#----------------------",
  "GSP33brsvbh1u:1568": "tasyāḥ karmānuṣṭhānasahabhāvābhāvena tatsahakāritvānupapatteḥ /",
  "GSP33brsvbh1u:1569_0": "na khalu 'tattvamasi'ityādervākyānnirvicikitsaṃ śuddhabuddhodāsīnasvabhāvaṃ akartṛtvādyupetaṃ",
  "GSP33brsvbh1u:1569_1": "apetabrāhmaṇatvādijātiṃ dehādyatiriktaṃ ekamātmānaṃ pratipadyamānaḥ karmasvadhikāramavaboddhumarhati /",
  "GSP33brsvbh1u:1570": "anarhaśca kathaṃ kartā vādhikṛto vā /",
  "GSP33brsvbh1u:1571": "yadyucyeta niścite 'pi tattve viparyāsanibandhano vyavahāro 'nuvartamāno dṛśyate,",
  "GSP33brsvbh1u:1572": "yathā guḍasya mādhuryaviniścaye api pittopahatendriyāṇāṃ tiktatāvabhāsānuvṛttiḥ,",
  "GSP33brsvbh1u:1573": "āsvādya thūtkṛtya tyāgāt /",
  "GSP33brsvbh1u:1574": "tasmādavidyāsaṃskārānuvṛttyā karmānuṣṭhānam,",
  "GSP33brsvbh1u:1575": "tena ca vidyāsahakāriṇā tatsamuccheda upapatsyate /",
  "GSP33brsvbh1u:1576": "na ca karmāvidyātmakaṃ kathamavidyāmucchinatti,",
  "GSP33brsvbh1u:1577": "karmaṇo vā taducchedakasya kuta ucchedaḥ iti vācyam,",
  "GSP33brsvbh1u:1578": "sajātīyasvaparavirodhināṃ bhāvānāṃ bahulamupalabdheḥ /",
  "GSP33brsvbh1u:1579": "yathā payaḥ payo 'ntaraṃ jarayati,",
  "GSP33brsvbh1u:1580": "svayaṃ ca jīryati,",
  "GSP33brsvbh1u:1581": "yathā viṣaṃ viṣāntaraṃ śamayati,",
  "GSP33brsvbh1u:1582": "svayaṃ ca śāmyati,",
  "GSP33brsvbh1u:1583": "yathā vā katakarajo rajo 'ntarāvile pāthasi prakṣiptaṃ rajo 'ntarāṇi bhindat svayamapi bhidyamānamanāvilaṃ pāthaḥ karoti /",
  "GSP33brsvbh1u:1584": "evaṃ karmāvidyātmakamapi avidyāntarāṇyapagamayat svayamapyapagacchatīti /",
  "GSP33brsvbh1u:1585": "atrocyate-satyam ,",
  "GSP33brsvbh1u:1586": "'sadeva somyedamagra āsīt'ityupakramāt 'tattvamasi'ityantācchabdād brahmamīmāṃsopakaraṇādasakṛdabhyastāt,",
  "GSP33brsvbh1u:1587": "nirvicikitse 'nādyavidyopādānadehādyatiriktapratyagātmatattvāvabodhe jāte 'pi avidyāsaṃskārānuvṛttyānuvartante sāṃsārikāḥ pratyayāstadvyavahārāśca,",
  "GSP33brsvbh1u:1588": "tathāvidhānāpyayaṃ vyavahārapratyayānmithyeti manyamāno vidvānna śraddhatte,",
  "GSP33brsvbh1u:1589": "pittopahatendriya iva guḍaṃ thūtkṛtya tyajannapi tasya tiktatām /",
  "GSP33brsvbh1u:1590": "tathā cāyaṃ kriyākartṛkaraṇetikartavyatāphalāprapañcamatāttvikaṃ viniścinvan kathamadhikṛto nāma,",
  "GSP33brsvbh1u:1591": "viduṣo hyadhikāraḥ,",
  "GSP33brsvbh1u:1592": "anyathā paśuśūdrādīnāmapyadhikāro durvāraḥ syāt /",
  "GSP33brsvbh1u:1593": "kriyākartrādisvarūpavibhāgaṃ ca vidvasyamāna iha vidvānabhimataḥ karmakāṇḍe /",
  "GSP33brsvbh1u:1594": "ata eva bhagavān vidvadviṣayatvaṃ śāstrasya varṇayāṃbabhūva bhāṣyakāraḥ /",
  "GSP33brsvbh1u:1595": "tasmādyathā rājajātīyābhimānakartṛke rājasūye na vipravaiśyajātīyābhimāninoradhikāraḥ /",
  "GSP33brsvbh1u:1596": "evaṃ dvijātikartṛkriyākaraṇādivibhāgābhimānikartṛke karmaṇi na tadanabhimānino 'dhikāraḥ /",
  "GSP33brsvbh1u:1597": "na cānadhikṛtena samarthenāpi kṛtaṃ vaidika karma phalāya kalpate,",
  "GSP33brsvbh1u:1598": "vaiśyastoma iva brāhmaṇarājanyābhyām /",
  "GSP33brsvbh1u:1599": "tena dṛṣṭārtheṣu karmasu śaktaḥ pravartamānaḥ prāpnotu phalam, dṛṣṭatvāt /",
  "GSP33brsvbh1u:1600": "adṛṣṭārtheṣu tu śāstraikasamadhigamyaṃ phalamanadhikāriṇi na yujyata iti nopāsanākārye karmāpekṣā /",
  "GSP33brsvbh1u:1601": "syādetat /",
  "GSP33brsvbh1u:1602": "manuṣyābhimānavadadhikārike karmaṇi vihite yathā tadabhimānarahitasyānadhikāraḥ,",
  "GSP33brsvbh1u:1603": "evaṃ niṣedhavidhayo 'pi manuṣyādhikārā iti tadabhimānarahitasteṣvapi nādhikriyeta paśvādivat /",
  "GSP33brsvbh1u:1604": "tathā cāyaṃ niṣiddhamanutiṣṭhan na pratyaveyāt,",
  "GSP33brsvbh1u:1605": "tiryagādivaditi bhinnakarmatāpātaḥ /",
  "GSP33brsvbh1u:1606": "maivam /",
  "GSP33brsvbh1u:1607": "na khalvayaṃ sarvathā manuṣyābhimānarahitaḥ kiṃ tvavidyāsaṃskārānuvṛttyāsya mātrayā tadabhimāno 'nuvartate /",
  "GSP33brsvbh1u:1608": "anuvartamānaṃ ca mithyeti manyamāno na śraddhatta ityuktam /",
  "GSP33brsvbh1u:1609": "kimato yadyevam,",
  "GSP33brsvbh1u:1610": "etadato bhavati-vidhiṣu śrāddho 'dhikārī nāśrāddhaḥ /",
  "GSP33brsvbh1u:1611": "tataśca manuṣyādyabhimānaṃ naśraddhadhāno na vidhiśāstreṣvadhikriyate /",
  "GSP33brsvbh1u:1612": "tathā ca smṛtiḥ- 'aśraddhayā hutaṃ dattam'ityādikā /",
  "GSP33brsvbh1u:1613": "niṣedhaśāstraṃ tu na śraddhāmapekṣate /",
  "GSP33brsvbh1u:1614": "api tu niṣidhyamānakriyonmukho nara ityeva pravartate /",
  "GSP33brsvbh1u:1615": "tathā ca sāṃsārika iva śabdāvagatabrahmatattvo 'pi niṣedhamatikramya pravartamānaḥ pratyavaitīti na bhinnakarmadarśanābhyupagamaḥ /",
  "GSP33brsvbh1u:1616": "tasmānnopāsanāyāḥ kārye karmāpekṣā / @#----------------------",
  "GSP33brsvbh1u:1618": "FN: 4-dvitīyakalpānavakāśa ityāha-ata eveti / @#----------------------",
  "GSP33brsvbh1u:1620": "ata eva nopāsanotpattāvapi,",
  "GSP33brsvbh1u:1621": "nirvicikitsaśābdajñānotpattyuttarakālamanadhikāraḥ karmaṇītyuktam /",
  "GSP33brsvbh1u:1622": "tathā ca śrutiḥ-'nakarmaṇā na prajayā dhanena tyāgenaike amṛtatvamānaśuḥ' /",
  "GSP33brsvbh1u:1623": "tatkimidānīmanupayoga eva sarvatheha karmaṇām,",
  "GSP33brsvbh1u:1624": "tathā ca 'vividiṣanti yajñena'ityādyāḥ śrutayo virudhyeran /",
  "GSP33brsvbh1u:1625": "na virudhyante / @#----------------------",
  "GSP33brsvbh1u:1627": "FN: 5-iha janmāntare karma sattvaśuddhidvāreṇa jñānotpattiheturiti siddhāntamāha ārāditi / @#----------------------",
  "GSP33brsvbh1u:1629": "ārādupakārakatvātkarmaṇāṃ yajñādīnām /",
  "GSP33brsvbh1u:1630": "tathā hi-tametamātmānaṃ vedānuvacanena-nityasvādhyāyena,",
  "GSP33brsvbh1u:1631": "brāhmaṇā vividiṣanti-veditumicchanti,",
  "GSP33brsvbh1u:1632": "na tu vidanti /",
  "GSP33brsvbh1u:1633": "vastutaḥ pradhānasyāpi vedanasya prakṛtyarthatayā śabdato guṇatvāt,",
  "GSP33brsvbh1u:1634": "icchāyāśca pratyayārthatayā prādhānyāt,",
  "GSP33brsvbh1u:1635": "pradhānena ca kāryasaṃpratyayāt /",
  "GSP33brsvbh1u:1636": "nahi rājapuruṣamānayetyukte vastutaḥ pradhānamapi rājā puruṣaviśeṣaṇatayā śabdata upasarjana ānīyate 'pi tu puruṣa eva,",
  "GSP33brsvbh1u:1637": "śabdatastasya prādhānyāt /",
  "GSP33brsvbh1u:1638": "evaṃ vedānuvacanasyeva yajñasyāpīcchāsādhanatayā vidhānam /",
  "GSP33brsvbh1u:1639": "evaṃ tapaso 'nāśakasya /",
  "GSP33brsvbh1u:1640": "kāmānaśanameva tapaḥ,",
  "GSP33brsvbh1u:1641": "hitamitamedhyāśino hi brahmaṇi vividiṣā bhavati,",
  "GSP33brsvbh1u:1642": "na tu sarvathānaśnato maraṇāt /",
  "GSP33brsvbh1u:1643": "nāpi cāndrāyaṇādi tapaḥśīlasya,",
  "GSP33brsvbh1u:1644": "dhātuvaiṣamyāpatteḥ /",
  "GSP33brsvbh1u:1645": "etāni ca nityānyupāttaduritanibarhaṇena puruṣaṃ saṃskurvanti /",
  "GSP33brsvbh1u:1646": "tathā ca śrutiḥ-'sa ha @#----------------------",
  "GSP33brsvbh1u:1648": "FN: 1-anena karmaṇā idaṃ mamāṅgamantaḥkaraṇaṃ saṃskriyate,",
  "GSP33brsvbh1u:1649": "upadhīyate-puṇyenopacīyate iti viditvā yaḥ karma carati sa ātmaśuddhyarthaṃ yajannātmayājī sa ca devayājitaḥ kāmyakartuḥ śreyāniti śrutyarthaḥ / @#----------------------",
  "GSP33brsvbh1u:1651": "vā ātmāyājī yo veda idaṃ me 'nenāṅgaṃ saṃskriyata idaṃ me 'nenāṅgamupadhīyate'iti /",
  "GSP33brsvbh1u:1652": "aneneti hi prakṛtaṃ yajñādi parāmṛśati /",
  "GSP33brsvbh1u:1653": "smṛtiśca-'yasyaite 'ṣṭācatvāriṃśatsaṃskārāḥ'iti /",
  "GSP33brsvbh1u:1654_0": "nityanaimittikānuṣṭhānaprakṣīṇakalmaṣasya ca viśuddhasattvasyāviduṣa eva utpannavividiṣasya",
  "GSP33brsvbh1u:1654_1": "jñānottapattiṃ darśayatyātharvaṇī śrutiḥ-'viśuddhasattvastatastu taṃ paśyati niṣkalaṃ dhyāyamānaḥ'iti /",
  "GSP33brsvbh1u:1655": "smṛtiśca-'jñānamutpadyate puṃsāṃ kṣayātpāpasya karmaṇaḥ'ityādikā /",
  "GSP33brsvbh1u:1656": "kḷptenaiva ca nityānāṃ karmaṇāṃ nityehitenopāttaduritanibarhaṇadvāreṇa puruṣasaṃskāreṇa jñānotpattāvaṅgabhāvopapattau na saṃyoga @#----------------------",
  "GSP33brsvbh1u:1658": "FN: 2-idamatra bodhyam-saṃyogapṛthaktvenāṅgabhāve siddhe 'pi na samuccayavādyabhimataḥ sākṣādaṅgabhāvo yuktaḥ api tu paraṃparayā,",
  "GSP33brsvbh1u:1659": "kalpanāgauravāt /",
  "GSP33brsvbh1u:1660_0": "yathā prakṛtau kḷptopakārāṇāṃ vikṛtau tadatiriktopakārakalpane gauravaṃ tathā jñāne",
  "GSP33brsvbh1u:1660_1": "viniyuktayajñādīnāṃ kḷptapāpakṣayātiriktakalpane gauravāpatterna samuccayaḥ kalpanīya ityāśayaḥ / @#----------------------",
  "GSP33brsvbh1u:1662": "pṛthaktvena sākṣādaṅgabhāvo yuktaḥ,",
  "GSP33brsvbh1u:1663": "kalpanāgauravāpatteḥ /",
  "GSP33brsvbh1u:1664": "tathāhi-nityakarmaṇāmanuṣṭhānāddharmotpādaḥ,",
  "GSP33brsvbh1u:1665": "tataḥ pāpmā nivartate,",
  "GSP33brsvbh1u:1666": "sa hi anityāśuciduḥkharūpe saṃsāre nityaśucisukhakhyātilakṣaṇena viparyāsena cittasattvaṃ malinayati,",
  "GSP33brsvbh1u:1667": "tataḥ pāpanivṛttau pratyakṣopapattipravṛttidvārāpāvaraṇe sati pratyakṣopapattibhyāṃ saṃsārasya anityāśuciduḥkharūpatāmapratyūhamavabudhyate,",
  "GSP33brsvbh1u:1668": ";tato 'sya asminnanabhiratisaṃjñaṃ vairāgyamupajāyate,",
  "GSP33brsvbh1u:1669": "tatastajjihāsopāvartate,",
  "GSP33brsvbh1u:1670": "tato hānopāyaṃ paryeṣate,",
  "GSP33brsvbh1u:1671": "paryeṣamāṇaścātmatattvajñānamasyopāya ityupaśrutya tajjijñāsate,",
  "GSP33brsvbh1u:1672": "tataḥ śravaṇādikrameṇa tajjñānātītyārādupakārakatvaṃ tattvajñānotpādaṃ prati cittasattvaśuddhyā karmaṇāṃ yuktam /",
  "GSP33brsvbh1u:1673": "imamevārthamanuvadati bhagavadgītā-'ārurukṣormuneryogaṃ karma kāraṇamucyate /",
  "GSP33brsvbh1u:1674": "yogārūḍhasya tasyaiva śamaḥ kāraṇamucyate' //",
  "GSP33brsvbh1u:1675": "evaṃ cānanuṣṭhitakarmāpi prāgbhavīyakarmavaśāt yo viśuddhasattvaḥ saṃsārāsāratādarśanena niṣpannavairāgyaḥ,",
  "GSP33brsvbh1u:1676": "kṛtaṃ tasya karmānuṣṭhānena vairāgyotpādopayoginā,",
  "GSP33brsvbh1u:1677": "prāgbhavīyakarmānuṣṭhānādeva tatsiddheḥ,",
  "GSP33brsvbh1u:1678": "imameva ca puruṣadhaureyabhedamadhikṛtya pravavṛte śrutiḥ-'yadi vetarathā brahmacaryādeva pravrajet'iti /",
  "GSP33brsvbh1u:1679": "tadidamuktam-karmāvabodhāt-prāgapyadhītavedāntasya brahmajijñāsopapatteriti /",
  "GSP33brsvbh1u:1680": "ata eva na brahmacāriṇa ṛṇāni santi,",
  "GSP33brsvbh1u:1681": "yena tadapākaraṇārthaṃ karmānutiṣṭhet /",
  "GSP33brsvbh1u:1682": "etadanurodhācca 'jāyamāno vai brāhmaṇastribhirṛṇavā jāyate'iti gṛhasthaḥ saṃpadyamāna iti vyākhyeyam /",
  "GSP33brsvbh1u:1683": "anyathā 'yadi vetarathā brahmacaryādeva'iti śrutirvirudhyeta /",
  "GSP33brsvbh1u:1684": "gṛhasthasyāpi ca ṛṇāpākaraṇaṃ sattvaśuddhyarthameva /",
  "GSP33brsvbh1u:1685": "jarāmaryavādo bhasmāntatāvādo 'ntyeṣṭayaśca karmajaḍānaviduṣaḥ prati,",
  "GSP33brsvbh1u:1686": "na tvātmatattvapaṇḍitān /",
  "GSP33brsvbh1u:1687": "tasmāttasyānantaryamathaśabdārthaḥ,",
  "GSP33brsvbh1u:1688": "yadvinā brahmajijñāsā na bhavati yasmiṃstu sati bhavantī bhavatyeva /",
  "GSP33brsvbh1u:1689": "na cetthaṃ karmāvabodhaḥ tasmānna karmāvabodhānantaryamātrāthaśabdārtha iti sarvamavadātam /",
  "GSP33brsvbh1u:1690": "syādetat /",
  "GSP33brsvbh1u:1691": "mā bhūdagnihotra @#----------------------",
  "GSP33brsvbh1u:1693": "FN: 3-'agnihotraṃ juhoti yavāgūṃ pacati'ityāmnāyate /",
  "GSP33brsvbh1u:1694": "tatra kramasaṃśaye dravyamantarā yāgāniṣpatteḥ,",
  "GSP33brsvbh1u:1695": "anyadravyānayane śrutavaiyarthyāt dṛṣṭaprayojane ārādupakārakatvasyānyāyyatvāt 'arthācca'yavāgūṃ paktvā juhotīti kramaḥ /",
  "GSP33brsvbh1u:1696": "tatheha na saṃbhavatīti bhāvaḥ / @#----------------------",
  "GSP33brsvbh1u:1698": "yavāgūpākavadārthaḥ kramaḥ,",
  "GSP33brsvbh1u:1699": "śrautastu bhaviṣyati,",
  "GSP33brsvbh1u:1700": "'gṛhī bhūtvā vanī bhavet vanī bhūtvā pravrajet'iti jābālaśrutirgārhasthyena hi yajñādyanuṣṭhānaṃ sūcayati /",
  "GSP33brsvbh1u:1701": "smaranti ca-'adhītya vidhivadvedānputrāṃścotpādya dharmataḥ /",
  "GSP33brsvbh1u:1702": "iṣṭā ca śaktito yajñairmano mokṣe niveśayet //",
  "GSP33brsvbh1u:1703": "'nindanti ca-'anadhītya dvijo vedānanutpādya tathātmajān /",
  "GSP33brsvbh1u:1704": "aniṣṭvā caiva yajñaiśca mokṣamicchanvrajatyadhaḥ' //",
  "GSP33brsvbh1u:1705": "ityata āha-yathā ca hṛdayādyavadānānāmānantaryaniyamaḥ /",
  "GSP33brsvbh1u:1706": "kutaḥ, 'hṛdayasyāgre 'vadyati atha jihvāyā atha vakṣasaḥ'ityathāgraśabdābhyāṃ kramasya vivakṣitatvāt /",
  "GSP33brsvbh1u:1707": "na tatheha krama niyamo vivakṣitaḥ,",
  "GSP33brsvbh1u:1708": "śrutyā tayaivāniyamapradarśanāt,",
  "GSP33brsvbh1u:1709": "'yadi vetarathā brahmacaryādeva pravrajedgṛhādvā vanādvā'iti /",
  "GSP33brsvbh1u:1710": "etāvatā hi vairāgyamupalakṣayati /",
  "GSP33brsvbh1u:1711": "ata eva 'yadahareva virajettadahareva pravrajet'iti śrutiḥ /",
  "GSP33brsvbh1u:1712": "nindāvacanaṃ ca aviśuddhasattvapuruṣābhiprāyam /",
  "GSP33brsvbh1u:1713": "aviśuddhasattvo hi mokṣamicchannālasyāttadupāye 'pravartamāno gṛhasthadharmamapi nityanaimittikamanācaranpratikṣaṇamupacīyamānapāpmādho gacchatītyarthaḥ /",
  "GSP33brsvbh1u:1714": "syādetat /",
  "GSP33brsvbh1u:1715": "mā bhūcchrauta ārtho vā kramaḥ, @#----------------------",
  "GSP33brsvbh1u:1717": "FN: 1-'samidho yajati'ityādayaḥ pañca prayājā darśapaurṇamāsāṅgatayāmnātāḥ /",
  "GSP33brsvbh1u:1718": "teṣāṃ pāṭhataḥ kramaḥ /",
  "GSP33brsvbh1u:1719": "jyotiṣṭomavikāre sādyaskrayāge 'tideśaprāptāstrayaḥ paśavaḥ agnīṣomīyaḥ savanīyaḥ,",
  "GSP33brsvbh1u:1720": "anubandhaśca /",
  "GSP33brsvbh1u:1721": "vikṛtau 'saha paśūnālabheta'iti śravaṇātprākṛtaḥ kramo nivartate /",
  "GSP33brsvbh1u:1722": "sahatvaṃ cedaṃ savanīyasthāne /",
  "GSP33brsvbh1u:1723": "tathāsati itarayostulyaṃ sthānacalanaṃ bhavati /",
  "GSP33brsvbh1u:1724": "tatra ekakālatvalakṣaṇasahatvasyāsaṃbhavāt sthānātsavanīyaprāthamyaṃ niyamyata ityayaṃ sthānakramaḥ /",
  "GSP33brsvbh1u:1725": "'sārasvatau bhavata etadvai daivyaṃ mithunaṃ yatsarasvatī sarasvāṃśca'iti yugapatkarmadvayaṃ śrūyate /",
  "GSP33brsvbh1u:1726": "atra prathamaṃ sarasvatīdaivatasya yājyānuvākyāyugalaṃ paṭhyato tato sarasvaddaivatasya /",
  "GSP33brsvbh1u:1727": "tasmādetatkrameṇa karmadvayakrama iti jñāyate mantrāṇāṃ prayogaśeṣatvāt /",
  "GSP33brsvbh1u:1728": "aṅgaviśeṣanirvāpādīnāṃ kramākāṅkṣāyāṃ mukhyakrameṇaiva krama iti niyamyate soyaṃ mukhyakramaḥ /",
  "GSP33brsvbh1u:1729": "idaṃ ca pravṛttikramasyāpyudāharaṇaṃ veditavyaṃ,",
  "GSP33brsvbh1u:1730": "yājyānuvākyāpravṛttikrameṇa nirvāpādīnāṃ kramasya siddhatvāditi vistarabhayāddiṅmātraṃ darśitam / @#----------------------",
  "GSP33brsvbh1u:1732": "pāṭhasthānamukhyapravṛttipramāṇakastu kasmānna bhavatītyata āha-śeṣaśeṣitve pramāṇābhāvāt /",
  "GSP33brsvbh1u:1733": "śeṣāṇāṃ samidādīnāṃ śeṣiṇāṃ cāgneyādīnāṃ ekaphala @#----------------------",
  "GSP33brsvbh1u:1735": "FN: 2-eko yaḥ phalavato darśapaurṇamāsāderupakārastasminsādhanatvenopanibaddhāḥ śeṣāḥ śeṣiṇaśca /",
  "GSP33brsvbh1u:1736": "anena ekaprayogavacanopagṛhītatvaṃ siddhaṃ bhavati / @#----------------------",
  "GSP33brsvbh1u:1738": "vadupakāropanibaddhānāṃ ekaphalāvacchinnānām ekaprayogavacanopagṛhītānām @#----------------------",
  "GSP33brsvbh1u:1740": "FN: 3-anena kartṛbhedābhāvādavaśyaṃ kramāpekṣāstīti sūcitam / @#----------------------",
  "GSP33brsvbh1u:1742": "ekādhikārikartṛkāṇāṃ ekapaurṇamāsya @#----------------------",
  "GSP33brsvbh1u:1744": "FN: 4-anena yugapadanuṣṭhānamityuktaṃ tacca na kramamantarā siddhyediti sarvatra kramāpekṣā prakṛte tu pṛthaktvānna kramāpekṣeti bhāvaḥ / @#----------------------",
  "GSP33brsvbh1u:1746": "māvāsyākālasaṃbaddhānāṃ yugapad anuṣṭhānāśakteḥ,",
  "GSP33brsvbh1u:1747": "sāmarthyātkramaprāptau,",
  "GSP33brsvbh1u:1748": "tadviśeṣāpekṣāyāṃ pāṭhādayastadbhedaniyamāya prabhavanti /",
  "GSP33brsvbh1u:1749": "yatra tu na śeṣaśeṣibhāvaḥ nāpyekādhikārāvacchedaḥ yathā sauryāryamṇa @#----------------------",
  "GSP33brsvbh1u:1751": "FN: 5-'sauryaṃ caruṃ nirvapedbrahmavarcasakāmaḥ' 'āryamaṇaṃ caruṃ nirvapet svargakāmaḥ' 'prājāpatyaṃ caruṃ nirvapecchatakṛṣṇalakāmaḥ'ityādi bhinnaphalakayagānāṃ na kramaḥ,",
  "GSP33brsvbh1u:1752": "asaṃbandhāt /",
  "GSP33brsvbh1u:1753": "yugapatpāṭhāsaṃbhavādavarjanīyatā prāptaḥ pāṭhakramo 'dhyayanārthaḥ syāt / @#----------------------",
  "GSP33brsvbh1u:1755": "prājāpatyādīnām,",
  "GSP33brsvbh1u:1756": "tatra kramabhedāpekṣābhāvānna pāṭhādiḥ kramaviśeṣaniyame pramāṇam,",
  "GSP33brsvbh1u:1757": "avarjanīyatayā tasya tatrāvagatatvāt /",
  "GSP33brsvbh1u:1758": "na ceha dharmabrahmajijñāsayoḥ śeṣaśeṣibhāve śrutyādīnāmanyatamaṃ pramāṇamastīti / @#----------------------",
  "GSP33brsvbh1u:1760": "FN: 6-nanu iti pāṭhaḥ / @#----------------------",
  "GSP33brsvbh1u:1762": "syādetat /",
  "GSP33brsvbh1u:1763": "śeṣaśeṣibhāvābhāve 'pi kramaniyamo dṛṣṭaḥ,",
  "GSP33brsvbh1u:1764": "yathā godohanasya puruṣārthasya darśapaurṇamāsikairaṅgaiḥ saha,",
  "GSP33brsvbh1u:1765": "yathā vā 'darśapūrṇamāsābhyāmiṣṭvā somena yajeta'iti darśapūrṇamāsasomayoraśeṣaśeṣiṇorityata āha-adhikṛtādhikāre vā pramāṇābhāvāt-iti yojanā /",
  "GSP33brsvbh1u:1766": "svargakāmasya hi darśapūrṇamāsādhikṛtasya paśukāmasya sato darśapūrṇamāsakratvarthāppraṇayanāśrite godohane adhikāraḥ /",
  "GSP33brsvbh1u:1767": "no khalu godohanadravyamavyāpriyamāṇaṃ sākṣātpaśūn bhāvayitumarhati /",
  "GSP33brsvbh1u:1768": "na ca vyāpārāntarāviṣṭaṃ śrūyate,",
  "GSP33brsvbh1u:1769": "yatastadaṅgakramamatipatet appraṇayanāśritaṃ tu pratīyate,",
  "GSP33brsvbh1u:1770": "'camasenāpaḥ praṇayedgodohanenapaśukāmāsya'iti samabhivyāhārāt,",
  "GSP33brsvbh1u:1771": "yogyatvāccāsyāpāṃ praṇayanaṃ prati /",
  "GSP33brsvbh1u:1772": "tasmātkratvarthāppraṇayanāśritatvādgodohanasya tatkrameṇa puruṣārthamapi godohanaṃ kramavaditi siddham /",
  "GSP33brsvbh1u:1773": "śrutinirākaraṇenaiva iṣṭisomakramavadapi kramo 'pāsto veditavyaḥ /",
  "GSP33brsvbh1u:1774": "śeṣaśeṣitvādhikṛtādhikārābhāve 'pi kramo vivakṣyeta yadyekaphalāvacchedo bhavet,",
  "GSP33brsvbh1u:1775": "yathāgneyādīnāṃ ṣaṇṇāmekasvargaphalāvacchinnānāmyadi vā jijñāsyabrahmaṇo 'śo dharmaḥ syāt,",
  "GSP33brsvbh1u:1776": "yathā caturlakṣaṇīvyutpādyaṃ brahma kenacitkenacidaṃśenaikaikena lakṣaṇena vyutpādyate,",
  "GSP33brsvbh1u:1777": "tatra caturṇāṃ lakṣaṇānāṃ jijñāsyābhedena parasparasaṃbandhe sati kramo vivakṣitaḥ,",
  "GSP33brsvbh1u:1778": "tathehāpyekajijñāsyatayā dharmabrahmajijñāsayoḥ kramo vivakṣyetana caitadubhayamapyastītyāha-phalajijñāsyabhedācca /",
  "GSP33brsvbh1u:1779": "phalabhedaṃ vibhajate-abhyudayaphalaṃ dharmajñānamiti /",
  "GSP33brsvbh1u:1780": "jijñāsāyā vastuto jñānatantratvāt jñānaphalaṃ jijñāsāphalamiti bhāvaḥ /",
  "GSP33brsvbh1u:1781": "na kevalaṃ svarūpataḥ phalabhedaḥ,",
  "GSP33brsvbh1u:1782": "tadutpādanaprakārabhedādapi tadbheda ityāha-taccānuṣṭhānāpekṣam /",
  "GSP33brsvbh1u:1783": "brahmajñānaṃ ca nānuṣṭhānāntarāpekṣam /",
  "GSP33brsvbh1u:1784": "śābdajñānābhyāsānnānuṣṭhānāntaramapekṣate,",
  "GSP33brsvbh1u:1785": "nityanaimittikakarmānuṣṭhānasahabhāvasyāpāstatvāditi bhāvaḥ /",
  "GSP33brsvbh1u:1786": "jijñāsyabhedamātyantikamāha-bhavyaśca dharma iti /",
  "GSP33brsvbh1u:1787": "bhavitā bhavyaḥ,",
  "GSP33brsvbh1u:1788": "kartari kṛtyaḥ /",
  "GSP33brsvbh1u:1789": "bhavitā ca bhāvakavyāpāranirvartyatayā tattantra iti tataḥ prāgjñānakāle nāstītyarthaḥ /",
  "GSP33brsvbh1u:1790": "bhūtaṃ satyam /",
  "GSP33brsvbh1u:1791": "sadekāntataḥ na kadācidasadityarthaḥ /",
  "GSP33brsvbh1u:1792": "na kevalaṃ svarūpato jijñāsyayorbhedaḥ,",
  "GSP33brsvbh1u:1793": "jñāpakapramāṇapravṛttibhedādapi bheda ityāha-codanāpravṛttibhedācca /",
  "GSP33brsvbh1u:1794": "codaneti vaidikaṃ śabdamāha,",
  "GSP33brsvbh1u:1795": "viśeṣeṇa sāmānyasya lakṣaṇāt /",
  "GSP33brsvbh1u:1796": "pravṛttabhedaṃ vibhajate-yā hi codanā dharmasyeti /",
  "GSP33brsvbh1u:1797": "ājñādīnāṃ puruṣābhiprāyabhedānāmasaṃbhavāt apauruṣeye vede codanopadeśaḥ /",
  "GSP33brsvbh1u:1798": "ata evoktam-'tasya jñā @#----------------------",
  "GSP33brsvbh1u:1800": "FN: 1-jaiminīyaprathamādhyāyapañcamasūtraikadeśo 'yam /",
  "GSP33brsvbh1u:1801": "tasyārthaḥ-tasya dharmasya jñānaṃ pramāṇamupadeśo bidhiriti / @#----------------------",
  "GSP33brsvbh1u:1803": "namupadeśaḥ'iti /",
  "GSP33brsvbh1u:1804": "sā ca sva @#----------------------",
  "GSP33brsvbh1u:1806": "FN: 2-svasyāḥ pratipādye viṣaye ityarthaḥ / @#----------------------",
  "GSP33brsvbh1u:1808": "sādhye puruṣavyāpāre bhāvanāyāṃ,",
  "GSP33brsvbh1u:1809": "tadviṣaye ca yāgādau,",
  "GSP33brsvbh1u:1810": "sa hi bhāvanāviṣayaḥ,",
  "GSP33brsvbh1u:1811": "tadadhīnanirūpaṇatvāt viṣayādhīnaprayatnasya bhāvanāyāḥ /",
  "GSP33brsvbh1u:1812": "'ṣiñ bandhane'ityasya dhātorviṣayapadavyutpatteḥ /",
  "GSP33brsvbh1u:1813": "bhāvanāyāstaddvāreṇa ca yāgāderapekṣitopāyatāmavagamayantī tatrecchopahāramukhena puruṣaṃ niyuñjānaiva yāgādidharmamavabodhayati nānyathā /",
  "GSP33brsvbh1u:1814": "brahmacodanā tu puruṣamavabodhayatyeva kevalaṃ na tu pravartayantyavabodhayati /",
  "GSP33brsvbh1u:1815": "kutaḥ,avabodhasya pravṛttirahitasya codanājanyatvāt /",
  "GSP33brsvbh1u:1816_0": "nanu 'ātmā jñātavyaḥ'ityetadvidhiparairvedāntaiḥ tadekavākyatayāvabodhe pravartayadbhireva",
  "GSP33brsvbh1u:1816_1": "puruṣo brahmāvabodhyata iti samānatvaṃ dharmacodanābhirbrahmacodanānāmityata āha-na",
  "GSP33brsvbh1u:1816_2": "puruṣo 'vabodhe niyujyate /",
  "GSP33brsvbh1u:1817": "ayamabhisaṃdhiḥ-na tāvadbrahmasākṣātkāre puruṣo niyoktavyaḥ,",
  "GSP33brsvbh1u:1818": "tasya brahmasvābhāvyena nityatvāt,",
  "GSP33brsvbh1u:1819": "akāryatvāt /",
  "GSP33brsvbh1u:1820": "nāpyupāsanāyām,",
  "GSP33brsvbh1u:1821": "tasyā api jñānaprakarṣe hetubhāvasyānvayavyatirekasiddhatayā prāptatvenāvidheyatvāt /",
  "GSP33brsvbh1u:1822": "nāpi śābdabodhe,",
  "GSP33brsvbh1u:1823": "tasyāpyadhītavedasya puruṣasya viditapadatadarthasya samadhigataśābdanyāyatattvasyāpratyūhamutpatteḥ /",
  "GSP33brsvbh1u:1824": "atraiva dṛṣṭāntamāha-yathākṣārtheti /",
  "GSP33brsvbh1u:1825": "dārṣṭāntike yojayati-tadvaditi /",
  "GSP33brsvbh1u:1826": "api cātmajñānavidhipareṣu vedānteṣu nātmatattvaviniścayaḥ śābdaḥ syāt /",
  "GSP33brsvbh1u:1827": "na hi tadātmatattvaparāste,",
  "GSP33brsvbh1u:1828": "kintu tajjñānavidhiparāḥ,",
  "GSP33brsvbh1u:1829": "yatparāśca te ta eva teṣāmarthāḥ /",
  "GSP33brsvbh1u:1830": "na ca bodhasya bodhyaniṣṭhatvādapekṣitatvāt,",
  "GSP33brsvbh1u:1831": "anyaparebhyo 'pi bodhyatattvaviniścayaḥ,",
  "GSP33brsvbh1u:1832": "samāropeṇā @#----------------------",
  "GSP33brsvbh1u:1834": "FN: 1-'vācaṃ dhenumupāsīta'ityādāvāropyasyāpi vidheyadhīviṣayatvādityarthaḥ / @#----------------------",
  "GSP33brsvbh1u:1836": "pi tadupapatteḥ /",
  "GSP33brsvbh1u:1837": "tasmānna bodhavidhiparā vedāntā iti siddham /",
  "GSP33brsvbh1u:1838": "prakṛtamupasaṃharati-tasmātkimapi vaktavyamiti /",
  "GSP33brsvbh1u:1839": "yasminnasati brahmajijñāsā na bhavati sati tu bhavantī bhavatyevetyarthaḥ /",
  "GSP33brsvbh1u:1840": "tadāha-ucyate-nityānityavastuviveka ityādi /",
  "GSP33brsvbh1u:1841": "nityaḥ pratyagātmā,",
  "GSP33brsvbh1u:1842": "anityāḥ dehendriyaviṣayādayaḥ /",
  "GSP33brsvbh1u:1843": "tadviṣayaścedviveko niścayaḥ,",
  "GSP33brsvbh1u:1844": "kṛtamasya brahmajijñāsayā,",
  "GSP33brsvbh1u:1845": "jñātatvādbrahmaṇaḥ /",
  "GSP33brsvbh1u:1846": "atha viveko jñānamātram,",
  "GSP33brsvbh1u:1847": "na niścayaḥ,",
  "GSP33brsvbh1u:1848": "tathā sati eṣa viparyāsādanyaḥ saṃśayaḥ syāt,",
  "GSP33brsvbh1u:1849": "tathā ca na vairāgyaṃ bhāvayet,",
  "GSP33brsvbh1u:1850": "abhāvayankathaṃ brahmajijñāsāhetuḥ,",
  "GSP33brsvbh1u:1851": "tasmādevaṃ vyākhyeyam /",
  "GSP33brsvbh1u:1852": "nityānityayorvasatīti nityānityavastu taddharmaḥ,",
  "GSP33brsvbh1u:1853": "nityānityayordharmiṇostaddharmāṇāṃ ca viveko nityānityavastuvivekaḥ /",
  "GSP33brsvbh1u:1854": "etaduktaṃ bhavati-mā bhūdidaṃ ṛtaṃ nityam,",
  "GSP33brsvbh1u:1855": "idaṃ tadanṛtamanityamiti dharmiviśeṣayorvivekaḥ,",
  "GSP33brsvbh1u:1856": "dharmimātrayornityānityayostaddharmayośca vivekaṃ niścinotyeva /",
  "GSP33brsvbh1u:1857": "nityatvaṃ satyatvaṃ tadyasyāsti tannityaṃ satyam,",
  "GSP33brsvbh1u:1858": "tathā cāsthāgocaraḥ /",
  "GSP33brsvbh1u:1859": "anityatvamasatyatvaṃ tadyasyāsti tadanityamanṛtam,",
  "GSP33brsvbh1u:1860": "tathā cānāsthāgocaraḥ /",
  "GSP33brsvbh1u:1861": "tadeteṣvanubhūyamāneṣu yuṣmadasmatpratyayagocareṣu viṣayaviṣayiṣu yadṛtaṃ nityaṃ sukhaṃ vyavasthāsyate tadāsthāgocaro bhaviṣyati,",
  "GSP33brsvbh1u:1862": "yattvanityamanṛtaṃ bhaviṣyati tāpatrayaparītaṃ tattyakṣyata iti /",
  "GSP33brsvbh1u:1863": "so 'yaṃ nityānityavastuvivekaḥ prāgbhavīyādaihikādvā vaidikātkarmaṇo viśuddhasattvasya bhavatyanubhavopapattibhyām /",
  "GSP33brsvbh1u:1864": "na khalu satyaṃ nāma na kiñcidastīti vācyam /",
  "GSP33brsvbh1u:1865": "tadabhāve tadadhiṣṭhānasyānṛtasyāpyanupapatteḥ,",
  "GSP33brsvbh1u:1866": "śūnyavādināmapi śūnyatāyā eva satyatvāt /",
  "GSP33brsvbh1u:1867_0": "athāsya puruṣadhaureyasyānubhavopapattibhyāmevaṃ sunipuṇaṃ nirūpayataḥ ā ca satyalokāt",
  "GSP33brsvbh1u:1867_1": "ā cāvīceḥ jāyasva mriyasva iti viparivartamānaṃ kṣaṇamuhūrtayāmāhorātrārdhamāsamāsartvayanavatsarayugacaturyugamanvantarapralayamahāpralayamahāsargāvāntarasargasaṃsārasāgarormibh iraniśamuhyamānaṃ,",
  "GSP33brsvbh1u:1868": "tāpatrayaparītamātmānaṃ ca jīvalokaṃ cāvalokya asminsaṃsāramaṇḍale anityāśuciduḥkhātmakaṃ prasaṃkhyānamu",
  "GSP33brsvbh1u:1869": "pāvartate;",
  "GSP33brsvbh1u:1870": "tato 'syedṛśānnityānityavastuvivekalakṣaṇātprasaṃkhyānāt-ihāmutrārthabhegavirāgaḥ /",
  "GSP33brsvbh1u:1871": "bhavati /",
  "GSP33brsvbh1u:1872": "arthyate prārthyata ityarthaḥ /",
  "GSP33brsvbh1u:1873": "phalamiti yāvat /",
  "GSP33brsvbh1u:1874": "tasminvirāgo ' @#----------------------",
  "GSP33brsvbh1u:1876": "FN: 1-anādarātmīkopekṣābuddhirityarthaḥ / @#----------------------",
  "GSP33brsvbh1u:1878": "nāmānābhogātmikopekṣābuddhiḥ /",
  "GSP33brsvbh1u:1879": "tataḥ śamadamādisādhanasaṃpat /",
  "GSP33brsvbh1u:1880": "rāgādikaṣāyamadirāmattaṃ hi manasteṣu teṣu viṣayeṣūccāvacamindriyāṇi pravartayat,",
  "GSP33brsvbh1u:1881": "vividhāśca pravṛttīḥ puṇyāpuṇyaphalā bhāvayat,",
  "GSP33brsvbh1u:1882": "puruṣamatighore vividhaduḥkhajvālājaṭāle saṃsārahutabhuji juhoti /",
  "GSP33brsvbh1u:1883": "prasaṃkhyānābhyāsalabdhavairāgyaparipākabhagnarāgādikaṣāyamadirāmadaṃ tu manaḥ puruṣeṇāvajīyate vaśīkriyate,",
  "GSP33brsvbh1u:1884": "so 'yamasya vairāgyahetuko manovijayaḥ śama iti vaśīkārasaṃjña iti cākhyāyate /",
  "GSP33brsvbh1u:1885": "vijitaṃ ca manastattvaviṣayaviniyogayogyatāṃ nīyate,",
  "GSP33brsvbh1u:1886": "seyamasya yogyatā damaḥ /",
  "GSP33brsvbh1u:1887": "yathā dānto 'yaṃ vṛṣabhayuvā halaśakaṭādivahanayogyaḥ kṛta iti gamyate /",
  "GSP33brsvbh1u:1888": "ādi-grahaṇena ca viṣayatitikṣātaduparamatattvaśraddhāḥ saṃgṛhyante /",
  "GSP33brsvbh1u:1889": "ata eva śrutiḥ-'tasmācchānto dānta uparatastitikṣuḥ śraddhāvitto bhūtvātmanyevātmānaṃ paśyet,",
  "GSP33brsvbh1u:1890": "sarvamātmani paśyati'iti /",
  "GSP33brsvbh1u:1891": "tadetasya śamadamādirūpasya sādhanasya saṃpat,",
  "GSP33brsvbh1u:1892": "prakarṣaḥ,",
  "GSP33brsvbh1u:1893": "śamadamādisādhanasaṃpat /",
  "GSP33brsvbh1u:1894": "tato 'sya saṃsārabandhanānmumukṣā bhavatītyāha-mumukṣutvaṃ caiti /",
  "GSP33brsvbh1u:1895": "tasya ca nityaśuddhabuddhamuktasvabhāvabrahmajñānaṃ mokṣasya kāraṇamityupaśrutya tajjijñāsā bhavati dharmajijñāsāyāḥ prāgūrdhvaṃ ca,",
  "GSP33brsvbh1u:1896": "tasmātteṣāmevānantaryaṃ na dharmajijñāsāyā ityāha-teṣu hīti /",
  "GSP33brsvbh1u:1897": "na kevalaṃ jijñāsāmātram,",
  "GSP33brsvbh1u:1898": "api tu jñānamapītyāha-jñātuṃ ca /",
  "GSP33brsvbh1u:1899": "upasaṃharati-tasmāditi /",
  "GSP33brsvbh1u:1900": "kramaprāptamataḥśabdaṃ vyācaṣṭe-ataḥśabdo hetvarthaḥ /",
  "GSP33brsvbh1u:1901": "tamevātaḥśabdasya heturūpamarthamāha-yasmādveda eveti /",
  "GSP33brsvbh1u:1902": "atraivaṃ @#----------------------",
  "GSP33brsvbh1u:1904": "FN: 2-athaśabdena jijñāsāhetupratipādanātkimataḥśabdenetyāśaṅkya nānena hetorabhidhānaṃ kiṃ tu pūrvoktahetutvarūpāsiddhiparihāra ityāha-atraivamiti / @#----------------------",
  "GSP33brsvbh1u:1906": "paricodyate-satyaṃ yathoktasādhanasaṃpattyanantaraṃ brahmajijñāsā bhavati /",
  "GSP33brsvbh1u:1907": "saiva tvanupapannā,",
  "GSP33brsvbh1u:1908": "ihāmutraphalabhogavirāgasyānupapatteḥ /",
  "GSP33brsvbh1u:1909": "anukūlavedanīyaṃ hi phalam,",
  "GSP33brsvbh1u:1910": "iṣṭalakṣaṇatvātphalasya /",
  "GSP33brsvbh1u:1911": "na cānurāgahetāvasya vairāgyaṃ bhavitumarhati /",
  "GSP33brsvbh1u:1912": "duḥkhānuṣaṅgadarśanātsukhe 'pi vairāgyamiti cet,",
  "GSP33brsvbh1u:1913": "hanta bhoḥ sukhānuṣaṅgādduḥkhe 'pyanurāgo na kasmādbhavati /",
  "GSP33brsvbh1u:1914": "tasmāt sukhe upādīyamāne duḥkhaparihāre prayatitavyam /",
  "GSP33brsvbh1u:1915": "avarjanīyatayā duḥkhamāgatamapi parihṛtya sukhamātraṃ bhokṣyate /",
  "GSP33brsvbh1u:1916": "tadyathā-matsyārthī saśalkānsakaṇṭakānmatsyānupādatte,",
  "GSP33brsvbh1u:1917": "sa yāvadādeyaṃ tāvadādāya vinivartate /",
  "GSP33brsvbh1u:1918": "yathā vā dhānyārthī sapalālāni dhānyānyāharati,",
  "GSP33brsvbh1u:1919": "sa yāvadādeyaṃ tāvadupādāya nivartate,",
  "GSP33brsvbh1u:1920": "tasmādduḥkhabhayānnānukūlavedanīyamaihikaṃ vāmuṣmikaṃ vā sukhaṃ parityaktumucitam /",
  "GSP33brsvbh1u:1921": "na hi mṛgāḥ santīti śālayo nopyante,",
  "GSP33brsvbh1u:1922": "bhikṣukāḥ santīti sthālyo nādhiśrīyante /",
  "GSP33brsvbh1u:1923": "api ca dṛṣṭaṃ sukhaṃ candanavanitādisaṅgajanma kṣayitālakṣaṇena duḥkhenāghrātatvādatibhīruṇā tyajyetāpi,",
  "GSP33brsvbh1u:1924": "na tvāmuṣmikaṃ svargādi,",
  "GSP33brsvbh1u:1925": "tasyāvināśitvāt /",
  "GSP33brsvbh1u:1926": "śrūyate hi-'apāma somamamṛtā abhūma'iti /",
  "GSP33brsvbh1u:1927": "tathā ca 'akṣayyaṃ ha vai cāturmāsyayājinaḥ sukṛtaṃ bhavati' /",
  "GSP33brsvbh1u:1928": "na ca kṛtakatvahetukaṃ vināśitvānumānamatra saṃbhavati,",
  "GSP33brsvbh1u:1929": "naraśiraḥkapālaśaucānumānavat @#----------------------",
  "GSP33brsvbh1u:1931": "FN: 1-naraśiraḥkapālaṃ śuci,",
  "GSP33brsvbh1u:1932": "prāṇyaṅgatvāt,",
  "GSP33brsvbh1u:1933": "śaṅkhavadityanumānaṃ 'nāraṃ spṛṣṭvāsthi sasnehaṃ savāsā jalamāviśet'ityāgamādbādhitaviṣayaṃ tathā sukṛtamanityaṃ,",
  "GSP33brsvbh1u:1934": "kāryatvādbaṭavadityanumānamapi 'akṣayyam'ityāgamādbādhitaṃ bhavatītyāśayaḥ / @#----------------------",
  "GSP33brsvbh1u:1936": "āgamabādhitaviṣayatvāt /",
  "GSP33brsvbh1u:1937": "tasmādyathoktasādhanasaṃpattyabhāvānna brahmajijñāseti prāptam /",
  "GSP33brsvbh1u:1938": "evaṃ prāpte āha bhagavānsūtrakāraḥ-ataḥ iti /",
  "GSP33brsvbh1u:1939": "tasyārthaṃ vyācaṣṭe bhāṣyakāraḥ-yasmādveda eveti /",
  "GSP33brsvbh1u:1940": "ayamabhisaṃdhiḥ-satyaṃ mṛgabhikṣukādayaḥ śakyāḥ parihartuṃ pācakakṛṣīvalādibhiḥ,",
  "GSP33brsvbh1u:1941": "duḥkhaṃ tvanekavidhānekakāraṇasaṃpātajamaśakyaparihāram,",
  "GSP33brsvbh1u:1942": "antataḥ sādhanāpāratantryakṣayitalakṣaṇayorduḥkhayoḥ samastakṛtakasukhāvinābhāvaniyamāt /",
  "GSP33brsvbh1u:1943": "na hi madhuviṣasaṃpṛktamannaṃ viṣaṃ parityajya samadhu śakyaṃ śilpivareṇāpi bhoktum /",
  "GSP33brsvbh1u:1944": "kṣayitānumānopodbalitaṃ ca 'tadyatheha karmajitaḥ'ityādi vacanaṃ kṣayitāpratipādakam 'apāma somam'ityādikaṃ vacanaṃ mukhyāsaṃbhave jaghanyavṛttitāmāpādayati /",
  "GSP33brsvbh1u:1945": "yathāhuḥ paurāṇikāḥ-'ābhūtasaṃplavaṃ sthānamamṛtatvaṃ hi bhāṣyate'iti /",
  "GSP33brsvbh1u:1946": "atra ca brahmapadena tatpramāṇaṃ veda upasthāpitaḥ /",
  "GSP33brsvbh1u:1947": "sa ca yogyatvāt 'tadyatheha karmacitaḥ'ityādirataḥ iti sarvanāmnā parāmṛśya,",
  "GSP33brsvbh1u:1948": "hetupañcamyā nirdiśyate /",
  "GSP33brsvbh1u:1949": "syādetat /",
  "GSP33brsvbh1u:1950": "yathā svargādeḥ kṛtakasya sukhasya duḥkhānuṣaṅgastathā brahmaṇo 'pītyata āha-tathā brahmavijñānādapīti /",
  "GSP33brsvbh1u:1951": "tenāyamarthaḥ-ataḥ svargādīnāṃ kṣayitāpratipādakāt,",
  "GSP33brsvbh1u:1952": "brahmajñānasya ca paramapuruṣārthatāpratipādakāt āgamāt,",
  "GSP33brsvbh1u:1953": "yathoktasādhanasaṃpat tataśca jijñāseti siddham /",
  "GSP33brsvbh1u:1954": "brahmajijñāsāpadavyākhyānamāha-brahmaṇa iti /",
  "GSP33brsvbh1u:1955": "ṣaṣṭhīsamāsapradarśanena prācāṃ vṛttikṛtāṃ brahmaṇe jijñāsā brahmajijñāseti caturthīsamāsaḥ parāsto veditavyaḥ /",
  "GSP33brsvbh1u:1956": "'tādarthyasamāse prakṛtivikṛtigrahaṇaṃ kartavyam'iti kātyāyanīyavacanena yūpadārvādiṣveva prakṛtivikārabhāve caturthīsamāsaniyamāt,",
  "GSP33brsvbh1u:1957": "aprakṛtivikārabhūte ityevamādau tanniṣedhāt,",
  "GSP33brsvbh1u:1958": "'aśvaghāsādayaḥ ṣaṣṭhīsamāsā bhaviṣyanti'ityaśvaghāsādiṣu ṣaṣṭhīsamāsapratividhānāt /",
  "GSP33brsvbh1u:1959": "ṣaṣṭhīsamāse 'pi ca brahmaṇo vāstavaprādhānyopapatteriti /",
  "GSP33brsvbh1u:1960": "syādetat /",
  "GSP33brsvbh1u:1961": "brahmaṇo jijñāsetyukte tatrānekārthatvādbrahmaśabdasya saṃśayaḥ,",
  "GSP33brsvbh1u:1962": "kasya brahmaṇo jijñāseti /",
  "GSP33brsvbh1u:1963": "asti brahmaśabdo vipratvajātau,",
  "GSP33brsvbh1u:1964": "yathā-brahmahatyeti /",
  "GSP33brsvbh1u:1965": "asti ca vede,",
  "GSP33brsvbh1u:1966": "yathā-brahmojjhamitiḥasti ca paramātmani,",
  "GSP33brsvbh1u:1967": "yathā-'brahma veda brahmaiva bhavati'iti,",
  "GSP33brsvbh1u:1968": "tamimaṃ saṃśayamapākaroti-brahma ca vakṣyamāṇalakṣaṇam iti /",
  "GSP33brsvbh1u:1969": "yato brahmajijñāsāṃ pratijñāya tajjñāpanāya paramātmalakṣaṇaṃ praṇayati tato 'vagacchāmaḥ paramātmajijñāsaiveyaṃ na vipratvajātyādijijñāsetyarthaḥ /",
  "GSP33brsvbh1u:1970": "ṣaṣṭhīsamāsaparigrahe 'pi neyaṃ karmaṣaṣṭhī,",
  "GSP33brsvbh1u:1971": "kiṃ tu śeṣalakṣaṇā,",
  "GSP33brsvbh1u:1972": "saṃbandhamātraṃ ca śeṣa iti brahmaṇo jijñāsetyukte brahmasaṃbandhinī jijñāsetyuktaṃ bhavati /",
  "GSP33brsvbh1u:1973": "tathā ca brahmasvarūpapramāṇayuktisādhanaprayojanajijñāsāḥ sarvā brahmajijñāsārthā brahmajijñāsayāvaruddhā bhavanti /",
  "GSP33brsvbh1u:1974": "sākṣāt pāramparyeṇa ca brahmasaṃbandhāt /",
  "GSP33brsvbh1u:1975": "karmaṣaṣṭhyāṃ tu brahmaśabdārthaḥ karma,",
  "GSP33brsvbh1u:1976": "sa ca svarūpameveti tatpramāṇādayo nāvarudhyeran,",
  "GSP33brsvbh1u:1977": "tathā cāpratijñātārthacintā pramāṇādiṣu bhavediti ye manyante tānpratyāha-brahmaṇa iti karmaṇi iti /",
  "GSP33brsvbh1u:1978": "atra hetumāha-jijñāsyeti /",
  "GSP33brsvbh1u:1979": "icchāyāḥ pratipattyanubandho jñānam,",
  "GSP33brsvbh1u:1980": "jñānasya ca jñeyaṃ brahma /",
  "GSP33brsvbh1u:1981": "na khalu jñānaṃ jñeyaṃ vinā nirūpyate,",
  "GSP33brsvbh1u:1982": "na ca jijñāsā jñānaṃ vineti pratipattyanubandhatvāt prathamaṃ jijñāsā karmaivāpekṣate,",
  "GSP33brsvbh1u:1983": "na tu saṃbandhimātram;",
  "GSP33brsvbh1u:1984": "tadantareṇāpi sati karmaṇi tannirūpaṇāt /",
  "GSP33brsvbh1u:1985": "na hi candramasamādityaṃ vopalabhya kasyāyamiti saṃbandhyanveṣaṇā bhavati /",
  "GSP33brsvbh1u:1986": "bhavati tu jñānamityukte viṣayānveṣaṇā kiṃviṣayamiti /",
  "GSP33brsvbh1u:1987": "tasmātprathamamapekṣitatvāt karmatayaiva brahma saṃbadhyate,",
  "GSP33brsvbh1u:1988": "na saṃbandhitāmātreṇa,",
  "GSP33brsvbh1u:1989": "tasya jaghanyatvāt /",
  "GSP33brsvbh1u:1990": "tathā ca karmaṇi ṣaṣṭhītyarthaḥ /",
  "GSP33brsvbh1u:1991": "nanu satyaṃ na jijñāsyamantareṇa jijñāsā nirūpyate,",
  "GSP33brsvbh1u:1992": "jijñāsyāntaraṃ tvasyā bhaviṣyati,",
  "GSP33brsvbh1u:1993": "brahma tu śeṣatayā saṃbhantsyata ityata āha-jijñāsyāntareti / @#----------------------",
  "GSP33brsvbh1u:1995": "FN: 1-pramāṇamuktyādibahuśrautatvasiddhirityabhiprāyasya nigūḍhatā / @#----------------------",
  "GSP33brsvbh1u:1997": "nigūḍhābhiprāyaścodayati-nanu śeṣaṣaṣṭhīparigrahe 'pīti /",
  "GSP33brsvbh1u:1998": "sāmānyasaṃbandhasya viśeṣasaṃbandhāvirodhakatvena karmatāyā avighātena jijñāsānirūpaṇopapatterityarthaḥ /",
  "GSP33brsvbh1u:1999": "nigūḍhābhiprāya eva dūṣayati-evamapi pratyakṣaṃ brahmaṇa iti /",
  "GSP33brsvbh1u:2000": "vācyasya karmatvasya jijñāsayā prathamamapekṣitasya prathamasaṃbandhārhasya cānvayaparityāgena paścātkathañcidapekṣitasya saṃbandhimātrasya saṃbandho,",
  "GSP33brsvbh1u:2001": "jaghanyaḥ prathamaḥ,",
  "GSP33brsvbh1u:2002": "prathamaśca jaghanya iti suvyāhṛtaṃ nyāyatattvam /",
  "GSP33brsvbh1u:2003": "pratyakṣaparokṣatābhidhānaṃ ca prāthamyāprāthamyasphuṭatvābhiprāyam /",
  "GSP33brsvbh1u:2004": "codakaḥ svābhiprāyamudghāṭayati-na vyarthaḥ,",
  "GSP33brsvbh1u:2005": "brahmāśritāśeṣeti /",
  "GSP33brsvbh1u:2006": "vyākhyātametadadhastāt /",
  "GSP33brsvbh1u:2007": "samādhātā svābhisaṃdhimudghāṭayati-na pradhānaparigraha iti /",
  "GSP33brsvbh1u:2008": "vāstavaṃ prādhānyaṃ-brahmaṇaḥ /",
  "GSP33brsvbh1u:2009": "śeṣaṃ sanidarśanamatirohitārtham,",
  "GSP33brsvbh1u:2010": "śrutyanugamaścātirohitaḥ /",
  "GSP33brsvbh1u:2011": "tadevamabhimataṃ samāsaṃ vyavasthāpya jijñāsāpadārthamāha-jñātumiti /",
  "GSP33brsvbh1u:2012": "syādetat /",
  "GSP33brsvbh1u:2013": "na jñānamicchāviṣayaḥ /",
  "GSP33brsvbh1u:2014": "sukhaduḥkhāvāptiparihārau vā tadupāyo vā taddvāreṇecchāgocaraḥ /",
  "GSP33brsvbh1u:2015": "na caivaṃ brahmavijñānam /",
  "GSP33brsvbh1u:2016": "na khalvetadanukūlamiti vā pratikūlanivṛttiriti vānubhūyate /",
  "GSP33brsvbh1u:2017": "nāpi tayorupāyaḥ,",
  "GSP33brsvbh1u:2018": "tasminsatyapi sukhabhedasyādarśanāt /",
  "GSP33brsvbh1u:2019": "anuvartamānasya ca duḥkhasyānivṛtteḥ /",
  "GSP33brsvbh1u:2020": "tasmānna sūtrakāravacanamātrādiṣikarmatā jñānasyetyata āha-avagatiparyantamiti /",
  "GSP33brsvbh1u:2021": "na kevalaṃ jñānamiṣyate kintvavagatiṃ sākṣātkāraṃ kurvadavagatiparyantaṃ sanvācyāyā icchāyāḥ karma /",
  "GSP33brsvbh1u:2022": "kasmāt /",
  "GSP33brsvbh1u:2023": "phalaviṣayatvādicchāyāḥ,",
  "GSP33brsvbh1u:2024": "tadupāyaṃ phalaparyantaṃ gocarayatīccheti śeṣaḥ /",
  "GSP33brsvbh1u:2025": "nanu bhavatvavagatiparyantaṃ jñānam,",
  "GSP33brsvbh1u:2026": "kimetāvatāpīṣṭaṃ bhavati /",
  "GSP33brsvbh1u:2027": "nahyanapekṣaṇīyaviṣayamavagatiparyantamapi jñānamiṣyata ityata āha-jñānena hi pramāṇenāvagantumiṣṭaṃ brahma /",
  "GSP33brsvbh1u:2028": "bhavatu brahmaviṣayāvagatiḥ,",
  "GSP33brsvbh1u:2029": "evamapi kathamiṣṭetyata āha-brahmāvagatirhi puruṣārthaḥ /",
  "GSP33brsvbh1u:2030": "kimabhyudayaḥ, na,",
  "GSP33brsvbh1u:2032": "kiṃ tu niḥśreyasaṃ vigalitanikhiladuḥkhānuṣaṅgaparamānandaghanabrahmāvagatirbrahmaṇaḥ svabhāva iti saiva niḥśreyasaṃ puruṣārtha iti /",
  "GSP33brsvbh1u:2033": "syādetat /",
  "GSP33brsvbh1u:2034": "na brahmāvagatiḥ puruṣārthaḥ /",
  "GSP33brsvbh1u:2035": "puruṣavyāpāravyāpyo hi puruṣārthaḥ /",
  "GSP33brsvbh1u:2036": "na cāsyā brahmasvabhāvabhūtāyā utpattivikārasaṃskāraprāptayaḥ saṃbhavanti,",
  "GSP33brsvbh1u:2037": "tathā satyanityatvena tatsvābhāvyānupapatteḥ /",
  "GSP33brsvbh1u:2038": "na cotpattyādyabhāve vyāpāravyāpyatā /",
  "GSP33brsvbh1u:2039": "tasmānna brahmāvagatiḥ puruṣārtha ityata āha-niḥśeṣasaṃsārabījāvidyādyanarthanibarhaṇāt /",
  "GSP33brsvbh1u:2040": "satyam, brahmāvagatau brahmasvabhāve notpattyādayaḥ saṃbhavanti,",
  "GSP33brsvbh1u:2041_0": "tathāpyanirvacanīyānādyavidyāvaśādbrahmasvabhāvo 'parādhīnaprakāśo 'pi pratibhānapi",
  "GSP33brsvbh1u:2041_1": "na pratibhātīva parādhīnaprakāśa iva dehendriyādibhyo bhinno 'pyabhinna iva bhāsata",
  "GSP33brsvbh1u:2041_2": "iti saṃsārabījāvidyādyanarthanibarhaṇātprāgaprāpta iva tasminsati prāpta iva bhavatīti",
  "GSP33brsvbh1u:2041_3": "puruṣeṇārthyamānatvātpuruṣārtha iti yuktam /",
  "GSP33brsvbh1u:2042": "avidyādītyādigrahaṇena tatsaṃskāro 'varudhyate /",
  "GSP33brsvbh1u:2043": "avidyādinivṛttistūpāsanākāryādantaḥkaraṇavṛttibhedāt sākṣātkārāditi draṣṭavyam /",
  "GSP33brsvbh1u:2044": "upasaṃharati-tasmādbrahma jijñāsitavyam /",
  "GSP33brsvbh1u:2045": "uktalakṣaṇena mumukṣuṇā /",
  "GSP33brsvbh1u:2046": "na khalu tajjñānaṃ vinā savāsanavividhaduḥkhanidānamavidyocchidyate /",
  "GSP33brsvbh1u:2047": "na ca taducchedamantareṇa vigalitanikhiladuḥkhānuṣaṅgānandaghanabrahmātmatāsākṣātkārāvirbhāvo jīvasya /",
  "GSP33brsvbh1u:2048": "tasmādānandaghanabrahmātmatāmicchatā tadupāyo jñānameṣitavyam /",
  "GSP33brsvbh1u:2049": "tacca na kevalebhyo vedāntebhyo 'pi tu brahmamīmāṃso @#----------------------",
  "GSP33brsvbh1u:2051": "FN: 1-atredaṃ bodhyam-brahmātmatāmicchatā jñānameṣitavyaṃ tacca vicāropakaraṇebhyo vedāntebhyaḥ,",
  "GSP33brsvbh1u:2052": "tathāca sati brahmavicāraḥ kartavya ityarthaḥ syāt,",
  "GSP33brsvbh1u:2053": "tatkathaṃ jijñāsāyā anadhikāryatvādityuktaṃ,",
  "GSP33brsvbh1u:2054": "vicārasyādhikāryatvāditicet jñātumicchā jijñāsā /",
  "GSP33brsvbh1u:2055": "sā hi saṃdigdher'the nirṇayāya bhavati,",
  "GSP33brsvbh1u:2056": "sa ca vicārasādhya iti vicārakartavyatārthādgamyate /",
  "GSP33brsvbh1u:2057": "ārthike cāsminnarthe kartavyapadādhyāhāraḥ /",
  "GSP33brsvbh1u:2058": "śrautastu sādhanacatuṣṭayānantaraṃ brahmajñānecchā bhavituṃ yuktetyeṣaḥ /",
  "GSP33brsvbh1u:2059": "tasmānna pūrvoktavirodha iti / @#----------------------",
  "GSP33brsvbh1u:2061": "pakaraṇebhya iti icchāmukhena brahmamīmāṃsāyāṃ pravartyate,",
  "GSP33brsvbh1u:2062": "na tu vedānteṣu tadarthavivakṣāyāṃ vā /",
  "GSP33brsvbh1u:2063": "tatra phalavadarthāvabodhaparatāṃ svādhyāyādhyayanavidheḥ sūtrayatā 'athāto dharmajijñāsā'ityanenaiva pravartitatvāt,",
  "GSP33brsvbh1u:2064": "dharmagrahaṇasya ca vedārthopalakṣaṇatvenādharmavadbrahmaṇo 'pyupalakṣaṇatvāt /",
  "GSP33brsvbh1u:2065": "yadyapi ca dharmamīmāṃsāvat vedārthamīmāṃsayā brahmamīmāṃsāpyākṣeptuṃ śakya,",
  "GSP33brsvbh1u:2066": "tathāpi prācyā mīmāṃsayā na tadvyutpādyate,",
  "GSP33brsvbh1u:2067": "nāpi brahmamīmāṃsāyā adhyayanamātrānantaryamiti brahmamīmāṃsārambhāya nityānityavivekādyānantaryapradarśanāya cedaṃ sūtramārambhaṇīyamityapaunaruktyam /",
  "GSP33brsvbh1u:2068": "syādetat /",
  "GSP33brsvbh1u:2069": "etena sūtreṇa brahmajñānaṃ pratyupāyatā mīmāṃsāyāḥ pratipādyata ityuktam tadayuktam,",
  "GSP33brsvbh1u:2070": "vikalpāsahatvāt,",
  "GSP33brsvbh1u:2071": "iti codayati-tatpunarbrahmeti /",
  "GSP33brsvbh1u:2072": "vedāntebhyo 'pauruṣeyatayā svataḥsiddhapramāṇabhāvebhyaḥ prasiddhamaprasiddhaṃ vā syāt /",
  "GSP33brsvbh1u:2073": "yadi prasiddham,",
  "GSP33brsvbh1u:2074": "vedāntavākyasamutthena niścayajñānena viṣayīkṛtam,",
  "GSP33brsvbh1u:2075": "tato na jijñāsitavyam,",
  "GSP33brsvbh1u:2076": "niṣpāditakriye karmaṇi aviśeṣādhāyinaḥ /",
  "GSP33brsvbh1u:2077": "sādhanasya sādhananyāyātipātāt /",
  "GSP33brsvbh1u:2078": "athāprasiddhaṃ vedāntebhyastarhi na tadvedāntāḥ pratipādayantīti sarvathāprasiddhaṃ naiva śakyaṃ jijñāsitum /",
  "GSP33brsvbh1u:2079": "anubhūte hi priye bhavatīcchā na tu sarvathānanubhūtāpūrve /",
  "GSP33brsvbh1u:2080": "na ceṣyamāṇamapi śakyaṃ jñātuṃ,",
  "GSP33brsvbh1u:2081": "pramāṇābhāvāt /",
  "GSP33brsvbh1u:2082": "śabdo hi tasya pramāṇaṃ vaktavyaḥ /",
  "GSP33brsvbh1u:2083": "yathā vakṣyati 'śāstrayonitvāt'iti /",
  "GSP33brsvbh1u:2084": "sa cettannāvabodhayati,",
  "GSP33brsvbh1u:2085": "kutastasya tatra prāmāṇyam /",
  "GSP33brsvbh1u:2086": "na ca pramāṇāntaraṃ brahmaṇi prakramate /",
  "GSP33brsvbh1u:2087": "tasmātprasiddhasya jñātuṃ śakyasyāpyajijñāsanāt,",
  "GSP33brsvbh1u:2088": "aprasiddhasyecchāyā aviṣayatvāt,",
  "GSP33brsvbh1u:2089": "aśakyajñānatvācca na brahma jijñāsyamityākṣepaḥ /",
  "GSP33brsvbh1u:2090": "pariharati-ucyate-asti tāvadbrahma nityaśuddhabuddhamuktasvabhāvam /",
  "GSP33brsvbh1u:2091": "ayamarthaḥ-prāgapi brahmamīmāṃsāyā pūrvaṃ adhītavedasya nigamaniruktavyākaraṇādipariśīlanaviditapadatadarthasaṃbandhasya 'sadeva somyedamagra āsīt'ityupakramāt,",
  "GSP33brsvbh1u:2092": "'tattvamasi'ityantātsaṃdarbhāt nityatvādyupetabrahmasvarūpāvagamastāvadāpātato vicārādvināpyasti / @#----------------------",
  "GSP33brsvbh1u:2094": "FN: 1-sarvasyeti prasiddhirityanenānvīyate na hetunā,",
  "GSP33brsvbh1u:2095": "vaiyarthyāt / @#----------------------",
  "GSP33brsvbh1u:2097": "atra ca brahmetyādināvagamyena tadviṣayamavagamaṃ lakṣayati,",
  "GSP33brsvbh1u:2098": "tadastitvasya sati vimarśe vicārātprāganiścayāt / @#----------------------",
  "GSP33brsvbh1u:2100": "FN: 2-nityatvaṃ ca dhvaṃsāpratiyogitve sati prāgabhāvāpratiyogitvarūpaṃ bodhyam / @#----------------------",
  "GSP33brsvbh1u:2102": "nityeti kṣayitālakṣaṇaṃ duḥkhamupakṣipati / @#----------------------",
  "GSP33brsvbh1u:2104": "FN: 3-kartṛtvabhoktṛtvarāgādilepo 'śuddhistadrahitaṃ śuddhamityarthaḥ / @#----------------------",
  "GSP33brsvbh1u:2106": "śuddheti dehādyupādhikamapi duḥkhamapākaroti /",
  "GSP33brsvbh1u:2107": "buddhetyaparādhīnaprakāśamānandātmānaṃ darśayati,",
  "GSP33brsvbh1u:2108": "ānandaprakāśayorabhedāt /",
  "GSP33brsvbh1u:2109": "syādetat /",
  "GSP33brsvbh1u:2110": "muktau satyāmasyaite śuddhatvādayaḥ prathante,",
  "GSP33brsvbh1u:2111": "tatastu prāk dehā @#----------------------",
  "GSP33brsvbh1u:2113": "FN: 4-bhedābhedamatena śaṅkā /",
  "GSP33brsvbh1u:2114": "samādhānaṃ tu sadaiva mukta iti / @#----------------------",
  "GSP33brsvbh1u:2116": "dyabhedena taddharmajanmajarāmaraṇādiduḥkhayogādityata uktam-mukteti /",
  "GSP33brsvbh1u:2117": "sadaiva muktaḥ sadaiva kevalo 'nādyavidyāvaśāt bhrāntyā tathāvabhāsata ityarthaḥ /",
  "GSP33brsvbh1u:2118": "tadevamanaupādhikaṃ brahmaṇo rūpaṃ darśayitvāvidyopā @#----------------------",
  "GSP33brsvbh1u:2120": "FN: 5-avidyāviṣayīkṛtamityarthaḥ / @#----------------------",
  "GSP33brsvbh1u:2122": "dhikaṃ rūpamāha-sarvajñaṃ sarvaśaktisamanvitam /",
  "GSP33brsvbh1u:2123": "tadanena jagatkāraṇatvamasya darśitam,",
  "GSP33brsvbh1u:2124": "śaktijñānabhāvābhāvānuvidhānātkāraṇatvabhāvābhāvayoḥ /",
  "GSP33brsvbh1u:2125": "kutaḥ punarevaṃbhūtabrahmasvarūpāvagatirityata āha-brahmaśabdasya hīti /",
  "GSP33brsvbh1u:2126": "na kevalam 'sadeva somyedam'ityādīnāṃ vākyānāṃ paurvāparyālocanayā itthaṃbhūtabrahmāvagatiḥ /",
  "GSP33brsvbh1u:2127": "api tu brahmapadamapi nirvacanasāmarthyādimamevārthaṃ svahastayati /",
  "GSP33brsvbh1u:2128": "nirvacanamāha-bṛhaterdhātorarthānugamāt /",
  "GSP33brsvbh1u:2129": "vṛddhikarmā hi bṛhatiratiśāyane vartate /",
  "GSP33brsvbh1u:2130": "taccedamatiśāyana @#----------------------",
  "GSP33brsvbh1u:2132": "FN: 6-nanu bṛhateratiśāyanārthakatve 'pi anavacchinnatvaṃ kathamiticetprakaraṇādisaṃkocakābhāvādityāśayaḥ / @#----------------------",
  "GSP33brsvbh1u:2134": "manavacchinnaṃ padāntarāvagamitaṃ nityaśuddhabuddhatvādyasyābhyanujānātītyarthaḥ /",
  "GSP33brsvbh1u:2135": "tadevaṃ tatpadārthasya śuddhatvādeḥ prasiddhimabhidhāya tvaṃpadārthasyāpyāha-sarvasyātmatvācca brahmāstitvaprasiddhiḥ /",
  "GSP33brsvbh1u:2136": "sarvasya @#----------------------",
  "GSP33brsvbh1u:2138": "FN: 1-sarvasyeti prasiddhirityanenānvīyate na hetunā,",
  "GSP33brsvbh1u:2139": "vaiyarthyāt / @#----------------------",
  "GSP33brsvbh1u:2141": "pāṃsula @#----------------------",
  "GSP33brsvbh1u:2143": "FN: 2-pāṃsumantau pādau yasya / @#----------------------",
  "GSP33brsvbh1u:2145": "pādakasya hālika @#----------------------",
  "GSP33brsvbh1u:2147": "FN: 3-halaṃ vahati hālikaḥ / @#----------------------",
  "GSP33brsvbh1u:2149": "syāpi brahmāstitvaprasiddhiḥ,",
  "GSP33brsvbh1u:2150": "kutaḥ,ātmatvāt /",
  "GSP33brsvbh1u:2151": "etadeva sphuṭayati-sarvo hīti /",
  "GSP33brsvbh1u:2152": "pratītimeva apratītinirākaraṇena draḍhayati-na neti /",
  "GSP33brsvbh1u:2153": "na na pratyetyahamasmīti,",
  "GSP33brsvbh1u:2154": "kintu pratyetyeveti yojanā /",
  "GSP33brsvbh1u:2155": "nanvahamasmīti ca jñāsyati mā ca jñāsīdātmānamityata āha-yadīti /",
  "GSP33brsvbh1u:2156": "ahamasmīti na pratīyāt /",
  "GSP33brsvbh1u:2157": "ahaṅkārāspadaṃ hi jīvātmānaṃ cenna pratīyāt,",
  "GSP33brsvbh1u:2158": "ahamiti na pratīyādityarthaḥ /",
  "GSP33brsvbh1u:2159": "nanu pratyetu sarvo jana ātmānamahaṅkārāspadam,",
  "GSP33brsvbh1u:2160": "brahmaṇi tu kimāyātamityata āha-ātmā ca brahma /",
  "GSP33brsvbh1u:2161": "tadastvamā sāmānādhikaraṇyāt /",
  "GSP33brsvbh1u:2162": "tasmāttatpadārthasya śuddhabuddhatvādeḥ śabdataḥ,",
  "GSP33brsvbh1u:2163": "tvaṃpadārthasya ca jīvātmanaḥ pratyakṣataḥ prasiddheḥ,",
  "GSP33brsvbh1u:2164": "padārthajñānapūrvakatvācca vākyārthajñānasya,",
  "GSP33brsvbh1u:2165": "tvaṃpadārthasya brahmabhāvāvagamaḥ 'tattvamasi'iti vākyādupapadyata iti bhāvaḥ /",
  "GSP33brsvbh1u:2166": "ākṣeptā prathamakalpāśrayaṃ doṣamāha-yadi tarhi loka iti /",
  "GSP33brsvbh1u:2167": "adhyāpakādhyetṛparamparā lokaḥ /",
  "GSP33brsvbh1u:2168": "tatra 'tattvamasi'iti vākyādyadi brahmātmatvena prasiddhamasti /",
  "GSP33brsvbh1u:2169": "ātmā brahmatveneti vaktavye brahmātmatvenetyabhedavivakṣayā gamayitavyam /",
  "GSP33brsvbh1u:2170": "pariharati-naḥ /",
  "GSP33brsvbh1u:2171": "kutaḥ,tadviśeṣaṃ prati vipratipatteḥ /",
  "GSP33brsvbh1u:2172": "tadanena vipratipattiḥ sādhakabādhakapramāṇābhāve sati saṃśayabījamuktam /",
  "GSP33brsvbh1u:2173": "tataśca saṃśayājjijñāsopapadyata iti bhāvaḥ /",
  "GSP33brsvbh1u:2174": "vivādādhikaraṇaṃ dharmī sarvatantrasiddhāntasiddho 'bhyupeyaḥ /",
  "GSP33brsvbh1u:2175": "anyathā anāśrayā bhinnāśrayā vā vipratipattayo na syuḥ /",
  "GSP33brsvbh1u:2176": "viruddhā hi pratipattayo vipratipattayaḥ /",
  "GSP33brsvbh1u:2177": "na cānāśrayāḥ pratipattayo bhavanti,",
  "GSP33brsvbh1u:2178": "anālambanatvāpatteḥ /",
  "GSP33brsvbh1u:2179": "na ca bhinnāśrayā viruddhāḥ /",
  "GSP33brsvbh1u:2180": "nahyanityā buddhiḥ,",
  "GSP33brsvbh1u:2181": "nitya ātmeti pratipattivipratipattī /",
  "GSP33brsvbh1u:2182": "tasmāttatpadārthasya śuddhabuddhatvādervedāntebhyaḥ pratītiḥ,",
  "GSP33brsvbh1u:2183": "tvaṃpadārthasya ca jīvātmano lokataḥ siddhiḥ sarvatantrasiddhāntaḥ /",
  "GSP33brsvbh1u:2184": "tadābhāsatvānābhāsatvatattadviśeṣeṣu paramatra vipratipattayaḥ /",
  "GSP33brsvbh1u:2185": "tasmātsāmānyataḥ prasiddhe dharmiṇi viśeṣato vipratipattau yuktastadviśeṣeṣu saṃśayaḥ /",
  "GSP33brsvbh1u:2186": "tatra tvaṃpadārthe tāvadvipratipattīrdarśayati-dehamātramityādinā,",
  "GSP33brsvbh1u:2187": "bhoktaiva kevalaṃ na karttāityantena /",
  "GSP33brsvbh1u:2188": "atra dehendriyamanaḥkṣaṇikavijñānacaitanyapakṣe na tatpadārthanityatvādayaḥ tvaṃpadārthena saṃbadhyante,",
  "GSP33brsvbh1u:2189": "yogyatāvirahāt /",
  "GSP33brsvbh1u:2190": "śūnyapakṣe 'pi sarvopākhyānarahitamapadārthaḥ kathaṃ tattvamorgocaraḥ /",
  "GSP33brsvbh1u:2191": "kartṛbhoktṛsvabhāvasyāpi pariṇāmitayā tatpadārthanityatvādyasaṃgatireva /",
  "GSP33brsvbh1u:2192": "akartṛtve 'pi bhoktṛtvapakṣe pariṇāmitayā nityatvādyasaṃgatiḥ /",
  "GSP33brsvbh1u:2193": "abhoktṛtve 'pi nānātvenāvacchinnatvādanityatvādiprasaktāvadvaitahānācca tatpadārthāsaṃgatistadavasthaiva /",
  "GSP33brsvbh1u:2194": "tvaṃpadārthavipratipattyā ca tatpadārthe 'pi vipratipattirdarśitā /",
  "GSP33brsvbh1u:2195": "vedāprāmāṇyavādino hi laukāyatikādayastatpadārthapratyayaṃ mithyeti manyante /",
  "GSP33brsvbh1u:2196": "veda @#----------------------",
  "GSP33brsvbh1u:2198": "FN: 1-vedaprāmāṇyavādino mīmāṃsakāḥ /",
  "GSP33brsvbh1u:2199": "tehi kriyārthatvamāmnāyasya bruvāṇā vedāntā aupacārikā vā avivakṣitasvārthā vā manyanta iti darśitaṃ prāk / @#----------------------",
  "GSP33brsvbh1u:2201": "prāmāṇyavādino 'pyaupacārikaṃ tatpadārthamavivakṣitaṃ vā manyanta iti /",
  "GSP33brsvbh1u:2202": "tadevaṃ tvaṃpadārthavipratipattidvārā tatpadārthe vipratipattiṃ sūcayitvā sākṣāttatpadārthe vipratipattimāha-asti tadvyatirikta īśvaraḥ sarvajñaḥ sarvaśaktiriti kecit /",
  "GSP33brsvbh1u:2203": "taditi jīvātmānaṃ parāmṛśati /",
  "GSP33brsvbh1u:2204": "na kevalaṃ śarīrādibhyaḥ,",
  "GSP33brsvbh1u:2205": "jīvātmabhyo 'pi vyatiriktaḥ /",
  "GSP33brsvbh1u:2206": "sa ca sarvasyaiva jagata īṣṭe /",
  "GSP33brsvbh1u:2207": "aiśvaryasiddhyarthaṃ svābhāvikamasya rūpadvayamuktam-sarvajñaḥ sarvaśaktiriti /",
  "GSP33brsvbh1u:2208": "tasyāpi jīvātmabhyo 'pi vyatirekāt,",
  "GSP33brsvbh1u:2209": "na tvaṃpadārthena sāmānādhikaraṇyamiti svamatamāha-atmā sa bhokturityapare /",
  "GSP33brsvbh1u:2210": "bhokturjīvātmano 'vidyopādhikasya sa īśvarastatpadārtha ātmā,",
  "GSP33brsvbh1u:2211": "tata īśvarādabhinno jīvātmā /",
  "GSP33brsvbh1u:2212": "paramākāśādiva ghaṭākāśādaya ityarthaḥ /",
  "GSP33brsvbh1u:2213": "vipratipattīrupasaṃharan vipratipattibījamāha-evaṃ bahava iti /",
  "GSP33brsvbh1u:2214": "yuktiyuktyābhāsavākyavākyābhāsasamāśrayāḥ santa iti yojanā /",
  "GSP33brsvbh1u:2215": "nanu santu vipratipattayaḥ,",
  "GSP33brsvbh1u:2216": "tannimittaśca saṃśayaḥtathāpi kimarthaṃ brahmamīmāṃsārabhyata ityata āha-tatrāvicāryeti /",
  "GSP33brsvbh1u:2217": "tattvajñānācca niḥśreyasādhigamo nātattvajñānādbhavitumarhati /",
  "GSP33brsvbh1u:2218": "api ca atattvajñānānnāstikye satyanarthaprāptirityarthaḥ /",
  "GSP33brsvbh1u:2219": "sūtratātparyamupasaṃharati-tasmāditi /",
  "GSP33brsvbh1u:2220": "vedāntamīmāṃsā tāvattarka eva,",
  "GSP33brsvbh1u:2221": "tadavirodhinaśca ye 'nye 'pi tarkā adhvaramīmāṃsāyāṃ nyāye ca vedapratyakṣādiprāmāṇyapariśodhanādiṣūktāsta upakaraṇaṃ yasyāḥ sā tathoktā /",
  "GSP33brsvbh1u:2222": "tasmādiyaṃ paramaniḥśreyasasādhanabrahmajñānaprayojanā brahmamīmāṃsārabdhavyeti siddham //1//",
  "GSP33brsvbh1u:2224": "START BsVBh_1,1.2.2",
  "GSP33brsvbh1u:2225": "janmādyasya yataḥ / BBs_1,1.2 /",
  "GSP33brsvbh1u:2226": "tadevaṃ prathamasūtreṇa mīmāṃsārambhamupapādya brahmamīmāṃsāmārabhate-janmādyasya yataḥ /",
  "GSP33brsvbh1u:2227": "etasya sūtrasya pātanikāmāha bhāṣyakāraḥ-brahma jijñāsitavyamityuktam /",
  "GSP33brsvbh1u:2228": "kiṃlakṣaṇaṃ punastadbrahma /",
  "GSP33brsvbh1u:2229": "yatra yadyapi brahmasvarūpajñānasya pradhānasya pratijñayā tadaṅgānyapi pramāṇādīni pratijñātāni,",
  "GSP33brsvbh1u:2230": "tathāpi svarūpasya prādhānyāttadevākṣipya prathamaṃ samarthyate /",
  "GSP33brsvbh1u:2231": "tatra yadyāvadanubhūyate tatsarvaṃ parimitamaviśuddhamabuddhaṃ vidhvaṃsi,",
  "GSP33brsvbh1u:2232": "na tenopalabdhena tadviruddhasya nityaśuddhabuddhamuktasvabhāvasya brahmaṇaḥ svarūpaṃ śakyaṃ lakṣayitum,",
  "GSP33brsvbh1u:2233": "na hi jātu kaścitkṛtakatvena nityaṃ lakṣayati /",
  "GSP33brsvbh1u:2234": "na ca taddharmeṇa nityatvādinā tallakṣyate,",
  "GSP33brsvbh1u:2235": "tasyānupalabdhacaratvāt /",
  "GSP33brsvbh1u:2236": "prasiddhaṃ hi lakṣaṇaṃ bhavati,",
  "GSP33brsvbh1u:2237": "nātyantāprasiddham /",
  "GSP33brsvbh1u:2238": "evaṃ @#----------------------",
  "GSP33brsvbh1u:2240": "FN: 1-itarapramāṇenāprasiddhamapi śabdataḥ prasiddhaṃ syāditi cettatrāha-evaṃ ceti / @#----------------------",
  "GSP33brsvbh1u:2242": "ca na śabdo 'pyatra prakramate,",
  "GSP33brsvbh1u:2243": "atyantāprasiddhatayā brahmaṇo 'padārthasyāvākyārthatvāt /",
  "GSP33brsvbh1u:2244": "tasmāllakṣaṇābhāvāt,",
  "GSP33brsvbh1u:2245": "na brahma jijñāsitavyamityātyākṣepābhiprāyaḥ /",
  "GSP33brsvbh1u:2246": "tamimamākṣepaṃ bhagavān sūtrakāraḥ pariharati-'janmādyasya yataḥ'iti /",
  "GSP33brsvbh1u:2247": "mā bhūdanubhūyamānaṃ jagattaddharmatayā tādātmyena vā brahmaṇo lakṣaṇam, @#----------------------",
  "GSP33brsvbh1u:2249": "FN: 2-tadutpannatvena jagatsvakāraṇaṃ jñāpayati /",
  "GSP33brsvbh1u:2250": "saviturgatereva deśāntaraprāptiḥ / @#----------------------",
  "GSP33brsvbh1u:2252": "tadutpattyā tu bhaviṣyati deśāntaraprāptiriva saviturvrajyāyā iti tātparyārthaḥ /",
  "GSP33brsvbh1u:2253": "sūtrāvayavān vibhajate-janmotpattirādirasyeti /",
  "GSP33brsvbh1u:2254": "lāghavāya sūtrakṛtā janmādīti napuṃsakaprayogaḥ kṛtastadupapādanāya samāhāramāha-janmasthitibhaṅgamiti /",
  "GSP33brsvbh1u:2255": "janmanaśca ityādiḥkāraṇanirdeśaḥ ityantaḥ saṃdarbho nigadavyākhyātaḥ /",
  "GSP33brsvbh1u:2256": "syādetat /",
  "GSP33brsvbh1u:2257": "pradhānakālagrahalokapālakriyāyadṛcchāsvabhāvābhāveṣūpaplavamāneṣu satsu sarvajñaṃ sarvaśaktisvabhāvaṃ brahma jagajjanmādikāraṇamiti kutaḥ saṃbhāvanetyata āha-asya jagata iti /",
  "GSP33brsvbh1u:2258": "atranāmarūpābhyāṃ vyākṛtasya iti cetanabhāvakartṛkatvasaṃbhāvanayā pradhānādyacetanakartṛkatvaṃ nirupākhyakartṛkatvaṃ ca vyāsedhati /",
  "GSP33brsvbh1u:2259": "yatkhalu nāmnā rūpeṇa ca vyākriyate taccetanakartṛkaṃ dṛṣṭam,",
  "GSP33brsvbh1u:2260": "yathā ghaṭādi /",
  "GSP33brsvbh1u:2261": "vivādādhyāsitaṃ ca jagannāmarūpābhyāṃ vyākṛtam tasmāccetanakartṛkaṃ saṃbhāvyate /",
  "GSP33brsvbh1u:2262": "cetano hi buddhāvālikhya nāmarūpe ghaṭa iti nāmnā,",
  "GSP33brsvbh1u:2263": "rūpeṇa ca kambugrīvādinā bāhyaṃ ghaṭaṃ niṣpādayati /",
  "GSP33brsvbh1u:2264": "ata eva ghaṭasya nirvartyasyāpyantaḥ saṃkalpātmanā siddhasya karmakārakabhāvo ghaṭaṃ karotīti /",
  "GSP33brsvbh1u:2265": "yathāhuḥ-'buddhisiddhaṃ tu na tadasat'iti /",
  "GSP33brsvbh1u:2266": "tathā cācetano buddhāvanālikhitaṃ karotīti na śakyaṃ saṃbhāvayitumiti bhāvaḥ /",
  "GSP33brsvbh1u:2267": "syādetat /",
  "GSP33brsvbh1u:2268": "cetanā grahā lokapālā vā nāmarūpe buddhāvālikhya jagajjanayiṣyanti,",
  "GSP33brsvbh1u:2269": "kṛtamuktasvabhāvena brahmaṇetyata āha-anekakartṛbhoktṛsaṃyuktasyeti /",
  "GSP33brsvbh1u:2270": "kecitkartāro bhavanti,",
  "GSP33brsvbh1u:2271": "yathā sūdartvigādayaḥ,",
  "GSP33brsvbh1u:2272": "na bhoktāraḥ /",
  "GSP33brsvbh1u:2273": "kecittu bhoktāraḥ,",
  "GSP33brsvbh1u:2274": "yathā śrāddhavaiśvānareṣṭyādiṣu pitāputrādayaḥ,",
  "GSP33brsvbh1u:2275": "na kartāraḥ /",
  "GSP33brsvbh1u:2276": "tasmādubhayagrahaṇam /",
  "GSP33brsvbh1u:2277": "deśakālanimittakriyāphalāni itītaretaradvandvaḥ /",
  "GSP33brsvbh1u:2278": "deśādīni ca tāni pratiniyatāni ceti vigrahaḥ /",
  "GSP33brsvbh1u:2279": "tadāśrayo jagattasya /",
  "GSP33brsvbh1u:2280": "kecitkhalu pratiniyatadeśotpādāḥ,",
  "GSP33brsvbh1u:2281": "yathā kṛṣṇamṛgādayaḥ /",
  "GSP33brsvbh1u:2282": "kecitpratiniyatakālotpādāḥ,",
  "GSP33brsvbh1u:2283": "yathā kokilālāpādayo vasante /",
  "GSP33brsvbh1u:2284": "kecitpratiniyatanimittāḥ,",
  "GSP33brsvbh1u:2285": "yathā navāmbudadhvānādinimittā balākāgarbhādayaḥ /",
  "GSP33brsvbh1u:2286": "kecitpratiniyatakriyāḥ,",
  "GSP33brsvbh1u:2287": "yathā brāhmaṇānāṃ yājanādayo netareṣām /",
  "GSP33brsvbh1u:2288": "evaṃ pratiniyataphalāḥ,",
  "GSP33brsvbh1u:2289": "yathā kecitsukhinaḥ,",
  "GSP33brsvbh1u:2290": "kecidduḥkhinaḥ,",
  "GSP33brsvbh1u:2291": "evaṃ ya eva sukhinasta eva kadācidduḥkhinaḥ /",
  "GSP33brsvbh1u:2292": "sarvametadākasmikāparanāmni yādṛcchikatve vā svābhāvikatve vā sarvajñāsarvaśaktikartṛkatve ca na ghaṭate,",
  "GSP33brsvbh1u:2293": "parimitajñānaśaktibhirgrahalokapālādibhirjñātuṃ kartuṃ cāśakyatvāt /",
  "GSP33brsvbh1u:2294": "tadidamuktam-manasāpyacintyaracanārūpasyeti /",
  "GSP33brsvbh1u:2295": "ekasyā api hi śarīraracanāyā rūpaṃ manasā na śakyaṃ cintayituṃ kadācit,",
  "GSP33brsvbh1u:2296": "prāgeva jagadracanāyāḥ,",
  "GSP33brsvbh1u:2297": "kimaṅga punaḥ kartumityarthaḥ /",
  "GSP33brsvbh1u:2298": "sūtravākyaṃ pūrayati-tadbrahmeti vākyaśeṣaḥ /",
  "GSP33brsvbh1u:2299": "syādetat /",
  "GSP33brsvbh1u:2300": "kasmātpunarjanmasthitibhaṅgamātramihādigrahaṇena gṛhyate,",
  "GSP33brsvbh1u:2301": "na tu vṛddhipariṇāmāpakṣayā apītyata āha-anyeṣāmapi bhāvavikārāṇāṃ--vṛddhyādīnāntriṣvevāntarbhāva iti /",
  "GSP33brsvbh1u:2302": "vṛddhistāvadavayavopacayaḥ /",
  "GSP33brsvbh1u:2303": "tenālpāvayavādavayavino dvitantukāderanya eva mahānpaṭo jāyata iti janmaiva vṛddhiḥ /",
  "GSP33brsvbh1u:2304": "pariṇāmo 'pi trividho dharmalakṣaṇāvasthālakṣaṇaḥ utpattireva /",
  "GSP33brsvbh1u:2305": "dharmiṇo hi hāṭakāderdharmalakṣaṇaḥ pariṇāmaḥ kaṭakamukuṭādistasyotpattiḥ,",
  "GSP33brsvbh1u:2306": "evaṃ kaṭakāderapi pratyutpannatvādilakṣaṇaḥ pariṇāma utpattiḥ /",
  "GSP33brsvbh1u:2307": "evamavasthāpariṇāmo navapurāṇatvādirutpattiḥ /",
  "GSP33brsvbh1u:2308": "apakṣayastvavayavahrāso nāśa eva /",
  "GSP33brsvbh1u:2309": "tasmājjanmādiṣu yathāsvamantarbhāvādvṛddhyādayaḥ pṛthaṅnoktā ityarthaḥ /",
  "GSP33brsvbh1u:2310": "athaite vṛddhyādayo na janmādiṣvantarbhavanti,",
  "GSP33brsvbh1u:2311": "tathāpyutpattisthitibhaṅgamevopādātavyam /",
  "GSP33brsvbh1u:2312": "tathā sati hi tatpratipādake 'yato vā imāni bhūtāni'iti vedavākye buddhisthīkṛte jaganmūlakāraṇaṃ brahma lakṣitaṃ bhavati /",
  "GSP33brsvbh1u:2313": "anyathā tu jāyate 'sti vardhate ityādīnāṃ grahaṇe tatpratipādakaṃ nairuktavākyaṃ buddhau bhavet,",
  "GSP33brsvbh1u:2314": "tacca na mūlakāraṇapratipādanaparam,",
  "GSP33brsvbh1u:2315": "mahāsargādūrdhvaṃ sthitikāle 'pi tadvākyoditānāṃ janmādīnāṃ bhāvavikārāṇāmupapatteḥ,",
  "GSP33brsvbh1u:2316": "iti śaṅkānirākaraṇārthaṃ vedoktotpattisthitibhaṅgagrahaṇamityāha-yāskaparipaṭhitānāṃ tviti /",
  "GSP33brsvbh1u:2317": "nanvevamapyutpattimātraṃ sūcyatām,",
  "GSP33brsvbh1u:2318": "tannāntarīyakatayā tu sthitibhaṅgaṃ gamyata ityata āha-yotpattirbrahmaṇaḥ kāraṇā @#----------------------",
  "GSP33brsvbh1u:2320": "FN: 1-ṣaṣṭhyantaśaṅkāṃ nirākaroti-kāraṇāditi / @#----------------------",
  "GSP33brsvbh1u:2322": "diti /",
  "GSP33brsvbh1u:2323": "tribhirasyopādānatvaṃ sūcyate /",
  "GSP33brsvbh1u:2324": "utpattimātraṃ tu nimittakāraṇasādhāraṇamiti @#----------------------",
  "GSP33brsvbh1u:2326": "FN: 2-atredaṃ bodhyam-utpattimātrasya nimittakāraṇasādhāraṇatve 'pi layādhāratvoktyā upādānatvaṃ sidhyet /",
  "GSP33brsvbh1u:2327": "nahi daṇḍādiṣu ghaṭādayo līyante /",
  "GSP33brsvbh1u:2328": "tasmāditaravaiyarthyamiticenna /",
  "GSP33brsvbh1u:2329": "nahyatropādānatvasūcanāyaiva taduktamapitu prakṛtivikārābhedanyāyenādvaitasiddhaye 'pi tena brahma upādānaṃ bhavatu,",
  "GSP33brsvbh1u:2330": "adhiṣṭhātā tvanyaḥ syāt,",
  "GSP33brsvbh1u:2331": "kumbhakāra iva kumbhasyotpattāviti śaṅkānirāso boddhavyaḥ / @#----------------------",
  "GSP33brsvbh1u:2333": "nopādānaṃ sūcayet /",
  "GSP33brsvbh1u:2334": "tadidamuktam-tatraiveti /",
  "GSP33brsvbh1u:2335": "pūrvoktānāṃ kāryakāraṇaviśeṣaṇānāṃ prayojanamāha-na yathokteti /",
  "GSP33brsvbh1u:2336": "tadanena @#----------------------",
  "GSP33brsvbh1u:2338": "FN: 3-nanu lakṣaṇādeva brahmasiddhau śāstrayonitvasamanvayādhikaraṇayorvaiyarthyamityāśaṅkāṃ pariharati-tadaneneti /",
  "GSP33brsvbh1u:2339": "lakṣaṇaṃhi siddhasya vastuno bhedamavagamayati īdṛśaṃ taditi / @#----------------------",
  "GSP33brsvbh1u:2341": "prabandhena pratijñāviṣayasya brahmasvarūpasya lakṣaṇadvāreṇa saṃbhāvanoktā / @#----------------------",
  "GSP33brsvbh1u:2343": "FN: 4-utkaṭaikatarakoṭikaḥ saṃśayaḥ saṃbhāvanā /",
  "GSP33brsvbh1u:2344": "kāryeṇa hi kāraṇaṃ kiñcidastīti mitam /",
  "GSP33brsvbh1u:2345": "tattvekamanekaṃ veti saṃdigdhaṃ /",
  "GSP33brsvbh1u:2346": "tasya yadaikatvaṃ sidhyati tadā tatsarvajñaṃ sarvaśakti ca bhavati /",
  "GSP33brsvbh1u:2347_0": "ayaṃ ca saṃdehaḥ kalpanālāghavākhyatarkeṇa utkaṭaikatarakoṭikatāṃ nītaḥ saṃbhavānetyucyate",
  "GSP33brsvbh1u:2347_1": "prāsādādīnāmanekakartṛkatvasya dṛṣṭatvānna tatra nirṇayo bhavati ato nirṇayārthamāvaśyakamagnimādhikaraṇamiti bhāvaḥ / @#----------------------",
  "GSP33brsvbh1u:2349": "tatra pramāṇaṃ vaktavyam /",
  "GSP33brsvbh1u:2350": "yathāhurnaiyāyikāḥ-'saṃbhāvitaḥ pratijñāyāṃ pakṣaḥ sādhyeta hetunā /",
  "GSP33brsvbh1u:2351": "na tasya hetubhistrāṇamutpatanneva yo hataḥ //",
  "GSP33brsvbh1u:2352": "yathā ca vandhyā jananī'ityādiriti /",
  "GSP33brsvbh1u:2353": "itthaṃ nāma janmādi saṃbhāvanāhetuḥ,",
  "GSP33brsvbh1u:2354": "yadanye vaiśeṣikakādaya ita evānumānādīśvaraviniścayamicchantīti saṃbhāvanāhetutāṃ draḍhayitumāha-etadeveti /",
  "GSP33brsvbh1u:2355": "codayati-nanvihāpīti /",
  "GSP33brsvbh1u:2356": "etāvataivādhikaraṇārthe samāpte vakṣyamāṇādhikaraṇārthamanuvadansuhṛdbhāvena pariharati-na vedānteti /",
  "GSP33brsvbh1u:2357": "vedāntavākyakusumagrathanārthatāmeva darśayati-vedānteti /",
  "GSP33brsvbh1u:2358": "vicārasyādhyavasānaṃ savāsanāvidyādvayocchedaḥ /",
  "GSP33brsvbh1u:2359": "tato hi brahmāvagaternivṛttirāvirbhāvaḥ /",
  "GSP33brsvbh1u:2360": "tatkiṃ brahmaṇi śabdādṛte na mānāntaramanusaraṇīyam /",
  "GSP33brsvbh1u:2361": "tathā ca kuto mananam,",
  "GSP33brsvbh1u:2362": "kutaśca tadanubhavaḥ sākṣātkāraḥityata āha-satsu tu vedāntavākyeṣviti /",
  "GSP33brsvbh1u:2363": "anumānaṃ vedāntāvirodhi tadupajīvi cetyapi draṣṭavyam /",
  "GSP33brsvbh1u:2364": "śabdāvirodhinyā tadupajīvinyā ca yuktyā vivecanaṃ mananam /",
  "GSP33brsvbh1u:2365": "yuktiśca arthāpattiranumānaṃ vā /",
  "GSP33brsvbh1u:2366": "syādetat /",
  "GSP33brsvbh1u:2367": "yathā dharme na puruṣabuddhisāhāyyam,",
  "GSP33brsvbh1u:2368": "evaṃ brahmaṇyapi kasmānna bhavatītyata āha-na dharmajijñāsāyāmiveti /",
  "GSP33brsvbh1u:2369": "śrutyādaya iti /",
  "GSP33brsvbh1u:2370": "śrutītihāsapurāṇāsmṛtayaḥ pramāṇam /",
  "GSP33brsvbh1u:2371": "anubhavo 'ntaḥkaraṇavṛttibhedo brahmasākṣātkāraḥttasyāvidyānivṛttidvāreṇa brahmasvarūpāvirbhāvaḥ pramāṇaphalam /",
  "GSP33brsvbh1u:2372": "tacca phalamiva phalamiti gamayitavyam /",
  "GSP33brsvbh1u:2373": "yadyapi dharmajijñāsāyāmapi sāmagryāṃ pratyakṣādīnāṃ vyāpārastathāpi sākṣānnāsti /",
  "GSP33brsvbh1u:2374": "brahmajijñāsāyāṃ tu sākṣādanubhavādīnāṃ saṃbhavo 'nubhavārthā ca brahmajijñāsetyāha-anubhavāvasānatvāt /",
  "GSP33brsvbh1u:2375": "brahmānubhavo brahmasākṣātkāraḥ paraḥpuruṣārthaḥ,",
  "GSP33brsvbh1u:2376": "nirmṛṣṭanikhiladuḥkhaparamānandarūpatvāditi /",
  "GSP33brsvbh1u:2377": "nanu bhavatu brahmānubhavārthā jijñāsā,",
  "GSP33brsvbh1u:2378": "tadanubhava eva tvaśakyaḥ,",
  "GSP33brsvbh1u:2379": "brahmaṇastadviṣayatvāyogyatvāt ityata āha-bhūtavastuviṣayatvācca brahmavijñānasya /",
  "GSP33brsvbh1u:2380": "vyatireka @#----------------------",
  "GSP33brsvbh1u:2382": "FN: 1-vyatirekaḥ-prapañcābhāvopalakṣitaṃ svarūpaṃ,",
  "GSP33brsvbh1u:2383": "tadviṣayasākṣātkārasya vikalparūpo brahmaṇā saha viṣayaviṣayibhāva)",
  "GSP33brsvbh1u:2384": "saṃbandho 'sti na tattvata iti bhāvaḥ / @#----------------------",
  "GSP33brsvbh1u:2386": "sākṣātkārasya vikalparūpo viṣayaviṣayibhāvaḥ /",
  "GSP33brsvbh1u:2387": "natvevaṃ dharmajñānamanubhavāvasānam,",
  "GSP33brsvbh1u:2388": "tadanubhavasya svayamapuruṣārthatvāt,",
  "GSP33brsvbh1u:2389": "tadanuṣṭhānasādhyatvātpuruṣārthasya,",
  "GSP33brsvbh1u:2390": "anuṣṭhānasya ca vināpyanubhavaṃ śābdajñānamātrādeva siddherityāha-kartavye hītyādinā /",
  "GSP33brsvbh1u:2391": "na cāyaṃ sākṣātkāraviṣayatāyogyo 'pyavartamānatvāt,",
  "GSP33brsvbh1u:2392": "avartamānaścānavasthitatvādityāha-puruṣādhīneti /",
  "GSP33brsvbh1u:2393": "puruṣādhīnatvameva laukikavaidikakāryāṇāmāha-kartumakartumiti /",
  "GSP33brsvbh1u:2394": "laukikaṃ kāryamanavasthitamudāharati-yathāśveneti /",
  "GSP33brsvbh1u:2395": "laukikenodāharaṇena saha vaidikamudāharaṇaṃ samuccinoti-tathātirātra iti /",
  "GSP33brsvbh1u:2396": "kartumakartumityasyedamudāharaṇamuktam /",
  "GSP33brsvbh1u:2397": "kartumanyathā vā kartumityasyodāharaṇamāha-udita iti /",
  "GSP33brsvbh1u:2398": "syādetat /",
  "GSP33brsvbh1u:2399": "puruṣasvātantryāt kartavye vidhipratiṣedhānāmānarthakyam,",
  "GSP33brsvbh1u:2400": "atadadhīnatvātpuruṣapravṛttinivṛttyorityata āha-vidhipratiṣedhāścātrārthavantaḥ syuḥ /",
  "GSP33brsvbh1u:2401": "gṛhṇātīti vidhiḥ /",
  "GSP33brsvbh1u:2402": "na gṛhṇātīti pratiṣedhaḥ /",
  "GSP33brsvbh1u:2403": "uditānuditahomayorvidhī /",
  "GSP33brsvbh1u:2404": "evaṃ nārāsthitasparśananiṣedho brahmaghnaśca tadvāraṇavidhirityevañjātīyakā vidhipratiṣedhā arthavantaḥ /",
  "GSP33brsvbh1u:2405": "kuta ityata āha-vikalpotsargāpavādāśca /",
  "GSP33brsvbh1u:2406": "co hetau /",
  "GSP33brsvbh1u:2407": "yasmādgrahaṇāgrahaṇayoruditānuditahomayośca virodhātsamuccayāsaṃbhave tulyabalatayā ca bādhyabādhakabhāvābhāve satyagatyā vikalpaḥ /",
  "GSP33brsvbh1u:2408": "nārāsthisparśananiṣedhatadvāraṇāyośca viruddhayoratulyabalatayā na vikalpaḥ /",
  "GSP33brsvbh1u:2409": "kintu sāmānyaśāstrasya sparśananiṣedhasya dhāraṇavidhiviṣayeṇa viśeṣaśāstreṇa bādhaḥ /",
  "GSP33brsvbh1u:2410": "etaduktaṃ bhavati-vidhipratiṣedhaireva sa tādṛśo viṣayo 'nāgatotpādyarūpa upanītaḥ,",
  "GSP33brsvbh1u:2411": "yena puruṣasya vidhiniṣedhādhīnapravṛttinivṛttyorapi svātantryaṃ bhavatīti /",
  "GSP33brsvbh1u:2412": "bhūte vastuni tu neyamasti vidhetyāha-na tu vastvevaṃ naivamiti /",
  "GSP33brsvbh1u:2413": "tadanena prakāravikalpo nirastaḥ /",
  "GSP33brsvbh1u:2414": "prakārivikalpaṃ niṣedhati-asti nāstīti /",
  "GSP33brsvbh1u:2415": "syādetat /",
  "GSP33brsvbh1u:2416": "bhūte 'pi vastuni vikalpo dṛṣṭaḥ,",
  "GSP33brsvbh1u:2417": "yathā sthāṇurvā puruṣo veti,",
  "GSP33brsvbh1u:2418": "tatkathaṃ na vastu vikalpyate,",
  "GSP33brsvbh1u:2419": "ityata āha-vikalpanāstviti /",
  "GSP33brsvbh1u:2420": "puruṣabuddhiḥ-antaḥkaraṇaṃ,",
  "GSP33brsvbh1u:2421": "tadapekṣā vikalpanāḥ-saṃśayaviparyāsāḥ /",
  "GSP33brsvbh1u:2422": "savāsanamanomātrayonayo vā,",
  "GSP33brsvbh1u:2423": "yathā svapne /",
  "GSP33brsvbh1u:2424": "savāsanendriyamanoyonayo vā,",
  "GSP33brsvbh1u:2425": "yathāsthāṇurvā puruṣo vetisthāṇau saṃśayaḥ,",
  "GSP33brsvbh1u:2426": "puruṣa eveti va viparyāsaḥ /",
  "GSP33brsvbh1u:2427": "anyaśabdena vastutaḥ sthāṇoranyasya puruṣasyābhidhānāt /",
  "GSP33brsvbh1u:2428": "na tu puruṣatattvaṃ vā sthāṇutattvaṃ vāpekṣante /",
  "GSP33brsvbh1u:2429": "samānadharmadharmidarśanamātrādhīnajanmatvāt /",
  "GSP33brsvbh1u:2430": "tasmādayathāvastavo vikalpanā na vastu vikalpayanti vā anyathayanti vetyarthaḥ /",
  "GSP33brsvbh1u:2431": "tattvajñānaṃ tu na buddhitantram,",
  "GSP33brsvbh1u:2432": "kiṃ tu vastutantram,",
  "GSP33brsvbh1u:2433": "atastato vastuviniścayo yuktaḥ,",
  "GSP33brsvbh1u:2434": "na tu vikalpanābhya ityāha-na vastuyāthātmyeti /",
  "GSP33brsvbh1u:2435": "evamuktena prakāreṇa bhūtavastuviṣayāṇāṃ jñānānāṃ prāmāṇyasya vastutantratāṃ prasādhya brahmajñānasya vastutantratāmāha-tatraivaṃ satīti /",
  "GSP33brsvbh1u:2436": "atra codayati-nanu bhūteti /",
  "GSP33brsvbh1u:2437": "yat kila bhūtārthaṃ vākyaṃ tatpramāṇāntaragocarārthatayānuvādakaṃ dṛṣṭam /",
  "GSP33brsvbh1u:2438": "yathā nadyāstīre phalāni santīti /",
  "GSP33brsvbh1u:2439": "tathā ca vedāntāḥ /",
  "GSP33brsvbh1u:2440": "tasmāt bhūtārthatayā pramāṇāntaradṛṣṭamevārthamanuvadeyuḥ /",
  "GSP33brsvbh1u:2441": "uktaṃ ca brahmaṇi jagajjanmādihetukamanumānaṃ pramāṇāntaram /",
  "GSP33brsvbh1u:2442": "evaṃ ca maulikaṃ tadeva parīkṣaṇīyam,",
  "GSP33brsvbh1u:2443": "na tu vedāntavākyāni tadadhīnasatyatvānīti kathaṃ vedāntavākyagrathanārthatā sūtrāṇāmityarthaḥ /",
  "GSP33brsvbh1u:2444": "pariharati-na /",
  "GSP33brsvbh1u:2445": "indriyāviṣayatveti /",
  "GSP33brsvbh1u:2446": "kasmāt punarnendriyaviṣayatvaṃ pratīca ityata āha-svabhāvata iti /",
  "GSP33brsvbh1u:2447": "ata eva śrutiḥ-'parāñci khāni vyatṛṇat @#----------------------",
  "GSP33brsvbh1u:2449": "FN: 1-vyatṛṇat-hiṃsitavān /",
  "GSP33brsvbh1u:2450": "pratyagātmānamavalokanamevendriyāṇāṃ hiṃsā / @#----------------------",
  "GSP33brsvbh1u:2452": "svayaṃbhūstasmātparāṅ paśyati nāntarātman'iti /",
  "GSP33brsvbh1u:2453": "sati hīndriyeti /",
  "GSP33brsvbh1u:2454": "pratyagātmanastvaviṣayatvamupapāditam /",
  "GSP33brsvbh1u:2455": "yathā ca sāmānyato dṛṣṭamapyanumānaṃ @#----------------------",
  "GSP33brsvbh1u:2457": "FN: 2-vimataṃ dhīmatkṛtaṃ,",
  "GSP33brsvbh1u:2458": "kāryatvāditi sāmānyato dṛṣṭamanumānaṃ / @#----------------------",
  "GSP33brsvbh1u:2460": "brahmaṇi na pravartate tathopariṣṭānnipuṇataramupapādayiṣyāmaḥ / @#----------------------",
  "GSP33brsvbh1u:2462": "FN: 3-dvitīyādhyāyasya dvitīya pāde / @#----------------------",
  "GSP33brsvbh1u:2464": "upapāditaṃ caitadasmābhirvistareṇa nyāyakaṇikāyām /",
  "GSP33brsvbh1u:2465": "na ca bhūtārthatāmātreṇānuvādatetyupariṣṭādupapādayiṣyāmaḥ / @#----------------------",
  "GSP33brsvbh1u:2467": "FN: 4-tattu samanvayāditi sūtre / @#----------------------",
  "GSP33brsvbh1u:2469": "tasmātsarvamavadātam /",
  "GSP33brsvbh1u:2470": "śrutiśca 'yato vā'iti janma darśayati,",
  "GSP33brsvbh1u:2471": "'yena jātāni jīvanti'iti jīvanaṃ sthitim,",
  "GSP33brsvbh1u:2472": "'yatprayanti'iti tatraiva layam /",
  "GSP33brsvbh1u:2473": "tasya ca nirṇayavākyam /",
  "GSP33brsvbh1u:2474": "atra ca pradhānādisaṃśaye nirṇayavākyam-ānandāddhyeveti /",
  "GSP33brsvbh1u:2475": "etaduktaṃ bhavati-yathā rajjvajñānasahitarajjūpādānā hi dhārā rajjvāṃ satyāmasti,",
  "GSP33brsvbh1u:2476": "rajjvāmeva ca līyate,",
  "GSP33brsvbh1u:2477": "evamavidyāsahitabrahmopādānaṃ jagat jāyate,",
  "GSP33brsvbh1u:2478": "brahmaṇyevāsti,",
  "GSP33brsvbh1u:2479": "tatraiva ca līyatā iti siddham //2//",
  "GSP33brsvbh1u:2481": "START BsVBh_1,1.3.3",
  "GSP33brsvbh1u:2482": "śāstrayonitvāt / BBs_1,1.3 /",
  "GSP33brsvbh1u:2483": "sūtrāntaramavatārayituṃ purvasūtrasaṃgatimāha-jagatkāraṇatvapradarśaneneti /",
  "GSP33brsvbh1u:2484": "śāstrayonitvāt //",
  "GSP33brsvbh1u:2485": "na kevalaṃ jagadyonitvādasya bhagavataḥ sarvajñatā,",
  "GSP33brsvbh1u:2486": "śāstrayonitvādapi boddhavyā /",
  "GSP33brsvbh1u:2487": "śāstrayonitvasya sarvajñatāsādhanatvaṃ samarthagate-mahata ṛgvedādeḥ śāstrasyeti /",
  "GSP33brsvbh1u:2488_0": "cāturvarṇyasya cāturāśramyasya ca yathāyathaṃ niṣekādiśmaśānāntāsu brāhmamuhūrtopakramapradoṣaparisamāpanīyāsu",
  "GSP33brsvbh1u:2488_1": "nityanaimittikakāmyakarmapaddhatiṣu ca brahmatattve ca śiṣyāṇāṃ śāsanāt śāstramṛgvedādiḥ /",
  "GSP33brsvbh1u:2489": "ata eva mahāviṣayatvāt mahat /",
  "GSP33brsvbh1u:2490": "na kevalaṃ mahāviṣayatvenāsya mahattvam,",
  "GSP33brsvbh1u:2491": "api tvanekāṅgopāṅgopakaraṇatayāpītyāha-anekavidyāsthānopabṛṃhitasya /",
  "GSP33brsvbh1u:2492": "purāṇanyāyamīmāṃsādayo daśa vidyāsthānānitaistayā tayā dvāropakṛtasya /",
  "GSP33brsvbh1u:2493": "tadanena samastaśiṣṭajanaparigraheṇāprāmāṇyaśaṅkāpyapākṛtā /",
  "GSP33brsvbh1u:2494": "purāṇādipraṇetāro hi maharṣayaḥ śiṣṭāstaistayā tayā dvārā vedānvyācakṣāṇaistadarthacādareṇānutiṣṭhadbhiḥ parigṛhīto veda iti /",
  "GSP33brsvbh1u:2495": "na cāyamanavabodhako nāpyarapaṣṭabodhako yenāpramāṇaṃ syādityāha-pradīpavatsarvārthāvadyotinaḥ /",
  "GSP33brsvbh1u:2496": "sarvamarthajātaṃ sarvathāvabodhayan nānavabodhako nāpyaspaṣṭabodhaka ityarthaḥ /",
  "GSP33brsvbh1u:2497": "ata evasarvajñakalpasya-sarvajñasadṛśasya /",
  "GSP33brsvbh1u:2498": "sarvajñasya hi jñānaṃ sarvaviṣayaṃ,",
  "GSP33brsvbh1u:2499": "śāstrasyāpyabhidhānaṃ sarvaviṣayamiti sādṛśyam /",
  "GSP33brsvbh1u:2500": "tadevamanvayamuktvā vyatirekamapyāha-na hīdṛśasyeti /",
  "GSP33brsvbh1u:2501": "sarvajñasya guṇaḥ sarvaviṣayatātadanvitaṃ śāstram,",
  "GSP33brsvbh1u:2502": "asyāpi sarvaviṣayatvā /",
  "GSP33brsvbh1u:2503": "uktamarthaṃ pramāṇayati- @#----------------------",
  "GSP33brsvbh1u:2505": "FN: 1-idamihānumānaṃ-brahma vedaviṣayādadhikaviṣayajñaṃ tatkartṛtvāt /",
  "GSP33brsvbh1u:2506": "yo yadvākyapramāṇakartā sa tadviṣayādadhikaviṣayajñaḥ yathā pāṇiniriti / @#----------------------",
  "GSP33brsvbh1u:2508": "yadyadvistarārthaṃ śāstraṃ yasmātpuruṣaviśeṣātsaṃbhavati sa-puruṣaviśeṣaḥtato 'pi-śāstrātadhikataravijñānaḥ iti yojanā /",
  "GSP33brsvbh1u:2509": "adyatve 'pyasmadādibhiryatsamīcīnārthaviṣayaṃ śāstraṃ viracyate tatrāsmākaṃ vaktṛṇāṃ vākyājjñānamadhikaviṣayam /",
  "GSP33brsvbh1u:2510": "nahi te te 'sādhāraṇadharmā anubhūyamānā api śakyā vaktum /",
  "GSP33brsvbh1u:2511": "na khalvikṣukṣīraguḍādīnāṃ madhurarasabhedāḥ śakyāḥ sarasvatyāpyākhyātum /",
  "GSP33brsvbh1u:2512": "vistarārthamapi vākyaṃ na vaktṛjñānena tulyaviṣayamiti kathayituṃ vistaragrahaṇam /",
  "GSP33brsvbh1u:2513": "sopanayaṃ nigamanamāha-kimu vaktavyamiti /",
  "GSP33brsvbh1u:2514": "vedasya yasmāt mahato bhūtāt yoneḥ saṃbhavaḥ,",
  "GSP33brsvbh1u:2515": "tasya mahato bhūtasya brahmaṇo niratiśayaṃ sarvajñatvaṃ ca sarvaśaktitvaṃ ca kimu vaktavyamiti yojanā /",
  "GSP33brsvbh1u:2516": "anekaśākheti /",
  "GSP33brsvbh1u:2517": "atra cānekaśākhābhedabhinnasyavedasyetyādiḥ saṃbhavaityanta upanayaḥ /",
  "GSP33brsvbh1u:2518": "tasyetyādi sarvaśaktitvañcetyantaṃ nigamanam /",
  "GSP33brsvbh1u:2519": "aprayatnenaiveti /",
  "GSP33brsvbh1u:2520": "īṣatprayatnena,",
  "GSP33brsvbh1u:2521": "yathālavaṇā yavāgūriti /",
  "GSP33brsvbh1u:2522": "devarṣayo hi mahāpariśrameṇāpi yatrāśaktastadayamīṣatprayatnena līlayaiva karotīti niratiśayamasya sarvajñatvaṃ sarvaśaktitvaṃ coktaṃ bhavati /",
  "GSP33brsvbh1u:2523": "aprayatnenāsya vedakartṛtve śrutiruktā-'asya mahato bhūtasya'iti /",
  "GSP33brsvbh1u:2524": "ye 'pi tāvat varṇānāṃ nityatvamāsthiṣata tairapi padavākyādīnāmanityatvamabhyupeyam /",
  "GSP33brsvbh1u:2525": "ānupūrvībhedavanto hi varṇāḥ padam /",
  "GSP33brsvbh1u:2526": "padāni cānupūrvībhedavanti vākyam /",
  "GSP33brsvbh1u:2527": "vyaktidharmaścānupūrvī na varṇadharmaḥ,",
  "GSP33brsvbh1u:2528": "varṇānāṃ nityānāṃ vibhūnāṃ ca kālato deśato vā paurvāparyāyogāt /",
  "GSP33brsvbh1u:2529": "vyaktiścānityeti kathaṃ tadupagṛhītānāṃ varṇānāṃ nityānāmapi padatā nityā /",
  "GSP33brsvbh1u:2530": "padānityatayā ca vākyādīnāmapyanityatā vyākhyātā /",
  "GSP33brsvbh1u:2531": "tasmānnṛttānukaraṇavat padādyanukaraṇam /",
  "GSP33brsvbh1u:2532": "yathā hi yādṛśaṃ gātracalanādi nartakaḥ karoti tādṛśameva śikṣyamāṇānukaroti nartakī,",
  "GSP33brsvbh1u:2533": "na tu tadeva vyanakti,",
  "GSP33brsvbh1u:2534": "evaṃ yādṛśīmānupūrvīṃ vaidikānāṃ varṇapadādīnāṃ karotyadhyāpayitā tādṛśīmevānukaroti māṇavakaḥ,",
  "GSP33brsvbh1u:2535": "na tu tāmevoccārayati,",
  "GSP33brsvbh1u:2536": "ācāryavyaktibhyo māṇavakavyaktīnāmanyatvāt /",
  "GSP33brsvbh1u:2537": "tasmānnityānityavarṇavādināṃ na laukikavaidikapadavākyādipauruṣeyatve vivādaḥ,",
  "GSP33brsvbh1u:2538": "kevalaṃ vedavākyeṣu puruṣasvātantryāsvātantrye vipratipattiḥ /",
  "GSP33brsvbh1u:2539": "yathāhuḥ-'yatnataḥ pratiṣedhyā naḥ puruṣāṇāṃ svatantratā' /",
  "GSP33brsvbh1u:2540": "tatra sṛṣṭipralayamanicchanto jaiminīyā vedādhyayanaṃ pratyasmādṛśaguruśiṣyaparamparāmavicchinnāmicchante vedamanādimācakṣate /",
  "GSP33brsvbh1u:2541": "vaiyāsikaṃ tu matamanuvartamānāḥ śrutismṛtītihāsādisiddhasṛṣṭipralayānusāreṇānādyavidyopadhānalabdhasarvaśaktijñānasyāpi paramātmano nityasya vedānāṃ yonerapi na teṣu svātantryam,",
  "GSP33brsvbh1u:2542": "pūrvapūrvasargānusāreṇa tādṛśatādṛśānupūrvīviracanāt /",
  "GSP33brsvbh1u:2543": "yathā hi yāgādibrahmahatyādayor'thānarthahetavo brahmavivartā api na sargāntare 'pi vipariyanti /",
  "GSP33brsvbh1u:2544": "na hi jātu kvacitsarge brahmahatyār'thaheturanarthahetuścāśvamedho bhavati /",
  "GSP33brsvbh1u:2545": "agnirvā kledayati /",
  "GSP33brsvbh1u:2546": "āpo vā dahanti /",
  "GSP33brsvbh1u:2547": "tadvat /",
  "GSP33brsvbh1u:2548": "yathātra sarge niyatānupūrvyaṃ vedādhyayanamabhyudayaniḥśreyasahetuḥranyathā tadeva vāgvajratayānarthahetuḥ,",
  "GSP33brsvbh1u:2549": "evaṃ sargāntareṣvapīti tadanurodhāt sarvajño 'pi sarvaśaktirapi pūrvapūrvasargānusāreṇa vedānviracayanna svatantraḥ /",
  "GSP33brsvbh1u:2550": "puruṣāsvātantryamātraṃ cāpauruṣeyatvaṃ rocayante jaiminīyā api /",
  "GSP33brsvbh1u:2551": "taccāsmākamapi samānamanyatrābhiniveśāt /",
  "GSP33brsvbh1u:2552": "na caikasya pratibhāne 'nāśvāsa iti yuktam /",
  "GSP33brsvbh1u:2553": "na hi bahūnāmapyajñānāṃ vijñānāṃ vāśayadoṣavatāṃ pratibhāne yukta āśvāsaḥ /",
  "GSP33brsvbh1u:2554": "tattvajñānavatastvapāstasamastadoṣasyaikasyāpi pratibhāne yukta evāśvāsaḥ /",
  "GSP33brsvbh1u:2555": "sargādibhuvāṃ prajāpatidevarṣīṇāṃ dharmajñānavairāgyaiśvaryasaṃpannānāmupapadyate tatsvarūpāvadhāraṇam,",
  "GSP33brsvbh1u:2556": "tatpratyayena cārvācīnānāmapi tatra saṃpratyaya ityupapannaṃ brahmaṇaḥ śāstrayonitvam,",
  "GSP33brsvbh1u:2557": "śāstrasya cāpauruṣeyatvam,",
  "GSP33brsvbh1u:2558": "prāmāṇyaṃ ceti /",
  "GSP33brsvbh1u:2559": "iti prathamavarṇakam /",
  "GSP33brsvbh1u:2560": "varṇakāntaramārabhate-athaveti /",
  "GSP33brsvbh1u:2561": "pūrveṇādhikaraṇena brahmasvarūpalakṣaṇāsaṃbhavāśaṅkāṃ vyudasya lakṣaṇasaṃbhava uktaḥ /",
  "GSP33brsvbh1u:2562": "tasyaiva tu lakṣaṇasyānenānumānatvāśaṅkāmapākṛtyāgamopadarśanena brahmaṇi śāstraṃ pramāṇamuktam /",
  "GSP33brsvbh1u:2563": "akṣarārthastvatirohitaḥ //3//",
  "GSP33brsvbh1u:2564": "śāstrapramāṇakatvamuktaṃ brahmaṇaḥ pratijñāmātreṇa,",
  "GSP33brsvbh1u:2565": "tadanena sūtreṇa pratipādanīyamityutsūtraṃ pūrvapakṣamāracayati bhāṣyakāraḥ-kathaṃ punariti /",
  "GSP33brsvbh1u:2566": "kimākṣepe-śuddhabuddhodāsīnasvabhāvatayopekṣaṇīyaṃ brahma,",
  "GSP33brsvbh1u:2567": "bhūtamabhidadhatāṃ vedāntānāmapuruṣārthopadeśināmaprayojanatvāpatteḥ,",
  "GSP33brsvbh1u:2568": "bhūtārthatvena ca pratyakṣādibhiḥ samānaviṣayatayā laukikavākyavattadarthānuvādakatvenāprāmāṇyaprasaṅgāt /",
  "GSP33brsvbh1u:2569": "na khalu laukikāni vākyāni pramāṇāntaraviṣayamarthamavabodhayanti svataḥ pramāṇam,",
  "GSP33brsvbh1u:2570": "evaṃ vedāntā apītyanapekṣatvalakṣaṇaṃ prāmāṇyameṣāṃ vyāhanyeta /",
  "GSP33brsvbh1u:2571": "na caitairapramāṇairbhavituṃ yuktam /",
  "GSP33brsvbh1u:2572": "na cāprayojanaiḥ,",
  "GSP33brsvbh1u:2573": "svādhyāyādhyayanavidhyāpāditaprayojanavattvaniyamāt /",
  "GSP33brsvbh1u:2574": "tasmāttattadvihitakarmāpekṣitakartṛdevatādipratipādanaparatvenaiva kriyārthatvam /",
  "GSP33brsvbh1u:2575": "yadi tvasaṃnidhānāttatparatvaṃ na rocayante,",
  "GSP33brsvbh1u:2576": "tataḥ saṃnihitopāsanādikriyāparatvaṃ vedāntānām /",
  "GSP33brsvbh1u:2577": "evaṃ hi pratyakṣādyanadhigatagocaratvenānapekṣatayā prāmāṇyaṃ ca prayojanavattvaṃ ca sidhyatīti tātparyārthaḥ /",
  "GSP33brsvbh1u:2578": "pāramarṣasūtropanyāsastu pūrvapakṣadārḍhyāya /",
  "GSP33brsvbh1u:2579": "ānarthakyañcāprayojanavattvam,",
  "GSP33brsvbh1u:2580": "sāpekṣatayā pramānutpādakatvaṃ,",
  "GSP33brsvbh1u:2581": "cānuvādakatvāditi /",
  "GSP33brsvbh1u:2582": "ataḥ ityādivāntaṃ grahaṇakavākyam /",
  "GSP33brsvbh1u:2583": "asya vibhāgabhāṣyaṃ nahiityādiupapannā vā ityantam /",
  "GSP33brsvbh1u:2584": "syādetat /",
  "GSP33brsvbh1u:2585": "akriyārthatve 'pi brahmasvarūpavidhiparā vedāntā bhaviṣyanti,",
  "GSP33brsvbh1u:2586": "tathā ca 'vidhinā tvekavākyatvāt'-iti rāddhāntasūtramanugrahīṣyate /",
  "GSP33brsvbh1u:2587": "na khalvapravṛttapravartanameva vidhiḥ,",
  "GSP33brsvbh1u:2588": "utpattividherajñātajñāpanārthatvāt /",
  "GSP33brsvbh1u:2589": "vedāntānāṃ cājñātaṃ brahma jñāpayatāṃ tathābhāvādityata āha-na ca pariniṣṭhita iti / @#----------------------",
  "GSP33brsvbh1u:2591": "FN: 1-anāgateti-anāgatatvādutpādyaḥ,",
  "GSP33brsvbh1u:2592": "bhāvaḥ-bhāvanā tadviṣayo vidhiḥ / @#----------------------",
  "GSP33brsvbh1u:2594": "anāgatotpādyabhāvaviṣaya eva hi sarvo vidhirupeyaḥ,",
  "GSP33brsvbh1u:2595": "utpattyadhikāraviniyogaprayogotpattirūpāṇāṃ parasparā @#----------------------",
  "GSP33brsvbh1u:2597": "FN: 2-adhikāraḥ-phalasaṃbandhabodhanaṃ,",
  "GSP33brsvbh1u:2598": "viniyogaḥ-kriyāyāḥ phalaśeṣatvajñāpanaṃ,",
  "GSP33brsvbh1u:2599": "prayogaḥ-anuṣṭhāpanaṃ,",
  "GSP33brsvbh1u:2600": "utpattiḥ-karmasvarūpajñānam /",
  "GSP33brsvbh1u:2601": "eteṣāṃ hi parasparamavinābhāvo 'sti,",
  "GSP33brsvbh1u:2602": "yasmāt phalasaṃbandhaḥ kriyāyāḥ śeṣatvamantareṇa na saṃbhavati,",
  "GSP33brsvbh1u:2603": "śeṣatvaṃ ca nānuṣṭhānamantarā,",
  "GSP33brsvbh1u:2604": "tacca nājñānata iti /",
  "GSP33brsvbh1u:2605": "siddhaṃ cetpuṃvyāpārānapekṣaṃ phalamārabheta sadārabhetetyasaṃbhavasteṣāmityarthaḥ / @#----------------------",
  "GSP33brsvbh1u:2607": "vinābhāvāt,",
  "GSP33brsvbh1u:2608": "siddhe ca teṣāmasaṃbhavāt, tadvākyā @#----------------------",
  "GSP33brsvbh1u:2610": "FN: 3-nanu adhikārādividhīnāṃ parasparamavinābhāve kathamavāntarabheda iti cettatrāha-tadvākyānāmiti /",
  "GSP33brsvbh1u:2611": "aidaṃparyaṃ-tātparyaṃ,",
  "GSP33brsvbh1u:2612": "tedava 'yathā'ityādinā 'avivakṣitāḥ'ityantena saṃdarbheṇa prādarśayat / @#----------------------",
  "GSP33brsvbh1u:2614": "nāṃ tvaidaṃparyaṃ bhidyate /",
  "GSP33brsvbh1u:2615": "yathā 'agnihotraṃ juhuyātsvargakāmaḥ'ityādibhyo 'dhikāraviniyogaprayogāṇāṃ pratilambhāt,",
  "GSP33brsvbh1u:2616": "'agnihotraṃ juhoti'ityutpattimātraparaṃ vākyam /",
  "GSP33brsvbh1u:2617": "na tvatra viniyogādayo na santi,",
  "GSP33brsvbh1u:2618": "santo 'pyanyato labdhatvātkevalamavivakṣitāḥ /",
  "GSP33brsvbh1u:2619": "tasmāt bhāvanāviṣayo vidhirna siddhe vastuni bhavitumarhatīti /",
  "GSP33brsvbh1u:2620": "upasaṃharati-tasmāditi /",
  "GSP33brsvbh1u:2621": "atrārucikāraṇamuktvā pakṣāntaramupasaṃkramate-atheti /",
  "GSP33brsvbh1u:2622": "evaṃ ca satyuktarūpe brahmaṇi śabdasyātātparyāt pramāṇāntareṇa yādṛśa @#----------------------",
  "GSP33brsvbh1u:2624": "FN: 4-yādṛśaṃ-jīvādbhinnaṃ / @#----------------------",
  "GSP33brsvbh1u:2626": "masya rūpaṃ vyavasthāpyate na tacchabdena virudhyate,",
  "GSP33brsvbh1u:2627": "tasyopāsanāparatvāt,",
  "GSP33brsvbh1u:2628": "samāropeṇa copāsanāyā upapatteriti /",
  "GSP33brsvbh1u:2629": "prakṛtamupasaṃharati-tasmānneti /",
  "GSP33brsvbh1u:2630": "sūtreṇa siddhāntayati-evaṃ prāpta ucyate-tattvasamanvayāt //",
  "GSP33brsvbh1u:2632": "START BsVBh_1,1.4.4",
  "GSP33brsvbh1u:2633": "tattu samanvayāt / BBs_1,1.4 /",
  "GSP33brsvbh1u:2634": "tadetat vyācaṣṭe-tuśabda iti /",
  "GSP33brsvbh1u:2635": "tadityuttarapakṣapratijñāṃ vibhajate-tadbrahmeti /",
  "GSP33brsvbh1u:2636": "pūrvapakṣī karkaśāśayaḥ pṛcchati-katham /",
  "GSP33brsvbh1u:2637": "kutaḥ prakārādityarthaḥ /",
  "GSP33brsvbh1u:2638": "siddhāntī svapakṣe hetuṃ prakārabhedamāha-samanvayāt /",
  "GSP33brsvbh1u:2639": "samyaganvayaḥ @#----------------------",
  "GSP33brsvbh1u:2641": "FN: 5-anvayasya samyaktvaṃ tātparyarūpaṃ bodhyam / @#----------------------",
  "GSP33brsvbh1u:2643": "samanvayastasmāt /",
  "GSP33brsvbh1u:2644": "etadeva vibhajate-sarveṣu hi vedānteṣviti /",
  "GSP33brsvbh1u:2645": "vedāntānāmaikāntikīṃ brahmaparatāmācikhyasurbahūni vākyānyudāharati-sadeveti /",
  "GSP33brsvbh1u:2646": "'yato vā imāni bhūtāni'iti tu vākyaṃ pūrvamudāhṛtaṃ jagadutpattisthitināśakāraṇamiti ceha smāritamiti na paṭhitam /",
  "GSP33brsvbh1u:2647": "yena hi vākyamupakramyate yena copasaṃhriyate tadeva vākyārtha iti śābdāḥ /",
  "GSP33brsvbh1u:2648": "yathopāṃśuyājavākye 'nūcoḥ puroḍāśayorjāmitādoṣasaṃkīrtanapūrvakopāṃśuyājavidhānena tatpratisamādhānopasaṃhāre cāpūrvopāṃśuyāja @#----------------------",
  "GSP33brsvbh1u:2650": "FN: 1-'jāmi vā etadyajñasya kriyate yadanvañcau puroḍāśau upāṃśuyājamantarā yajati viṣṇurupāṃśu yaṣṭavyo 'jāmitvāya'ityādimantreṇa,",
  "GSP33brsvbh1u:2651": "āgneyāgnīṣomīyayoḥ puroḍāśayoḥ nirantarayoḥ karaṇe jāmi-ālasyaṃ bhavediti madhye upāṃśuyāgo vidhīyate /",
  "GSP33brsvbh1u:2652": "tatra kimidamapūrvayāgavidhānamāho 'viṣṇurupāṃśu yaṣṭavyaḥ'iti paṭhitayāgatrayasyānuvāda iti saṃśaye dravyadevatayoraśravaṇāt,",
  "GSP33brsvbh1u:2653": "vidhipratyayasya cābhāvādagrepaṭitayāgatrayasyāyamanuvāda iti pūrvaḥ pakṣaḥ /",
  "GSP33brsvbh1u:2654": "evaṃ sati ekavākyatvabhaṅgāpattyā,",
  "GSP33brsvbh1u:2655": "mantrakāṇḍe upāṃśuyājasthāne paṭhitavaiṣṇavaprājāpatyāgnīṣomīyayājyānuvākyābhistulyārthatvena vikalpamānābhirviṣṇavādidevatādhrauvājyadravyalābhāt,",
  "GSP33brsvbh1u:2656": "'yajati'iti pañcamalakārasyavidhipratyayatvāt,",
  "GSP33brsvbh1u:2657": "apūrvayāgavidheravāyamiti bhedalakṣaṇe cintitam /",
  "GSP33brsvbh1u:2658": "'viṣṇurupāṃśu-'ityādayastu anuvādā iti dik / @#----------------------",
  "GSP33brsvbh1u:2660": "karmavidhiparatā ekavākyatābalādāśritā,",
  "GSP33brsvbh1u:2661": "evamatrāpi 'sadeva somyedam'iti brahmopakramāt 'tattvamasi'iti ca jīvasya brahmātmanopasaṃhārāt tatparataiva vākyasya /",
  "GSP33brsvbh1u:2662": "evaṃ vākyā @#----------------------",
  "GSP33brsvbh1u:2664": "FN: 1-aitareyake-'ātmā vā idameka evāgra āsīt'ityupakramya 'prajñānaṃ brahma'ityupasaṃhṛtam /",
  "GSP33brsvbh1u:2665": "vājasaneyake-'ahaṃ brahmāsmi'ityupakramya 'ayamātmā brahma'ityupasaṃhṛtam /",
  "GSP33brsvbh1u:2666": "ātharvaṇe-'kasmin bhagavo vijñāte sarvamidaṃ vijñātaṃ bhavati'iti sarvātmakaṃ brahmopakramya 'brahmaivedamamṛtaṃ purastāt'iti tadevopasaṃhṛtam /",
  "GSP33brsvbh1u:2667": "ityādīni ca vākyānyudāhartavyāni / @#----------------------",
  "GSP33brsvbh1u:2669": "ntarāṇāmapi paurvāparyālocanayā brahmaparatvamavagantavyam /",
  "GSP33brsvbh1u:2670": "na ca tatparatvasya dṛṣṭasya sati saṃbhave 'nyaparatā adṛṣṭā yuktā kalpayitum,",
  "GSP33brsvbh1u:2671": "atiprasaṅgāt /",
  "GSP33brsvbh1u:2672": "na kevalaṃ kartṛparatā teṣāmadṛṣṭā,",
  "GSP33brsvbh1u:2673": "anupapannā cetyāha-",
  "GSP33brsvbh1u:2674": "na ca teṣāmiti /",
  "GSP33brsvbh1u:2675": "sāpekṣatvenāprāmāṇyaṃ pūrvapakṣabījaṃ dūṣayati-na ca pariniṣṭhitavastusvarūpatve 'pīti /",
  "GSP33brsvbh1u:2676": "aya @#----------------------",
  "GSP33brsvbh1u:2678": "FN: 2-atraivaṃ prayogaḥ-vedāntāḥ mānāntarasāpekṣāḥ,",
  "GSP33brsvbh1u:2679": "siddhavastuparatvāt,",
  "GSP33brsvbh1u:2680": "tīre bhalāni santīti puṃvākyavaditi /",
  "GSP33brsvbh1u:2681": "tatra pūrvavādyabhimatasya hetoḥ pauruṣeyatvena sopādhikatvaṃ apinā dyotyata ityāha-ayamabhisaṃdhiriti / @#----------------------",
  "GSP33brsvbh1u:2683": "mabhisaṃdhiḥ-puṃvākyanidarśanena hi bhūtārthatayā vedāntānāṃ sāpekṣatvamāśaṅkyate /",
  "GSP33brsvbh1u:2684": "tatraivaṃ bhavān pṛṣṭo vyācaṣṭām,",
  "GSP33brsvbh1u:2685": "kiṃ puṃvākyānāṃ sāpekṣatā bhūtārthatvena,",
  "GSP33brsvbh1u:2686": "āho pauruṣeyatvena /",
  "GSP33brsvbh1u:2687": "yadi bhūtārthatvena tataḥ pratyakṣā @#----------------------",
  "GSP33brsvbh1u:2689": "FN: 3-hetorvyabhicāritvamāha-pratyakṣādīnāmapīti / @#----------------------",
  "GSP33brsvbh1u:2691": "dīnāmapi parasparāpekṣatvenāprāmāṇyaprasaṅgaḥ /",
  "GSP33brsvbh1u:2692": "tānyapi hi bhūtārthānyeva /",
  "GSP33brsvbh1u:2693": "atha puruṣabuddhiprabhavatayā puṃvākyaṃ sāpekṣam,",
  "GSP33brsvbh1u:2694": "evaṃ tarhi tadapūrvakāṇāṃ vedāntānāṃ bhūtārthānāmapi nāprāmāṇyaṃ,",
  "GSP33brsvbh1u:2695": "pratyakṣādīnāmiva niyatendriyaliṅgādijanmanām /",
  "GSP33brsvbh1u:2696": "yadyu @#----------------------",
  "GSP33brsvbh1u:2698": "FN: 4-upādheḥ sādhanavyāpakatvaṃ śaṅkate-yadyucyetetyādi / @#----------------------",
  "GSP33brsvbh1u:2700": "cyeta-siddhe kilāpauruṣeyatve vedāntānāmanapekṣatayā prāmāṇyaṃ sidhyet,",
  "GSP33brsvbh1u:2701": "tadeva tu bhūtārthatvena na sidhyati,",
  "GSP33brsvbh1u:2702": "bhūtārthasya śabdānapekṣeṇa puruṣeṇa mānāntarataḥ śakyajñānatvādbuddhipūrvaṃ viracanopapatteḥ,",
  "GSP33brsvbh1u:2703": "vākyatvādiliṅgakasya vedapauruṣeyatvānumāna @#----------------------",
  "GSP33brsvbh1u:2705": "FN: 5-vedāntavākyaṃ pauruṣeyaṃ,",
  "GSP33brsvbh1u:2706": "vākyatvāt,",
  "GSP33brsvbh1u:2707": "ghaṭamānayeti vākyavadityanumānam / @#----------------------",
  "GSP33brsvbh1u:2709": "syāpratyūhamutpatteḥ /",
  "GSP33brsvbh1u:2710": "tasmāt pauruṣeyatvena sāpekṣatvaṃ durvāraṃ,",
  "GSP33brsvbh1u:2711": "na tu bhūtārthatvena /",
  "GSP33brsvbh1u:2712": "kāryā @#----------------------",
  "GSP33brsvbh1u:2714": "FN: 6-vedāntavākyakadambasya kāryaparatve tu na vākyatvahetunā sāpekṣatvamanumeyaṃ,",
  "GSP33brsvbh1u:2715": "pauruṣeyatvasyopādhitvārt / @#----------------------",
  "GSP33brsvbh1u:2717_0": "thatve tu kāryasyāpūrvasya mānāntarāgocaratayātyantānanubhūtapūrvasya tattvena samāropeṇa",
  "GSP33brsvbh1u:2717_1": "vā puruṣabuddhāvanārohāt tadarthānāṃ vedāntānāmaśakyaracanatayā pauruṣeyatvābhāvādanapekṣaṃ",
  "GSP33brsvbh1u:2717_2": "pramāṇatvaṃ sidhyatīti prāmāṇyāya vedāntānāṃ kāryaparatvamātiṣṭhāmahe /",
  "GSP33brsvbh1u:2718": "atra @#----------------------",
  "GSP33brsvbh1u:2720": "FN: 7-akārye mānāntarāyogyatvasyāsiddhatvāttatparatve 'pi vedāntānāṃ pauruṣeyatvaṃ saṃbhavatīti samā sādhanavyāptiḥ,",
  "GSP33brsvbh1u:2721": "tataśca vākyatvādiliṅgakānumānena pauruṣeyatvaṃ durapahnavamityāha-atra brūma iti / @#----------------------",
  "GSP33brsvbh1u:2723": "brūmaḥ-kiṃ punaridaṃ kāryamabhimatamāyuṣmataḥ yadaśakyaṃ puruṣeṇa jñātum /",
  "GSP33brsvbh1u:2724": "apūrvamiti cet,",
  "GSP33brsvbh1u:2725": "hanta kutastyamasya liṅādyarthatvam,",
  "GSP33brsvbh1u:2726": "tenālaukikena saṃgatisaṃvedanavirahāt /",
  "GSP33brsvbh1u:2727": "lokānusārataḥ kriyāyā eva laukikyāḥ kāryatayā liṅāderavagamāt /",
  "GSP33brsvbh1u:2728": "'svargakāmo yajeta'iti sādhyasvargaviśiṣṭo niyojyo @#----------------------",
  "GSP33brsvbh1u:2730": "FN: 8-phalābhisaṃdhimānityarthaḥ / @#----------------------",
  "GSP33brsvbh1u:2732": "'vagamyate,sa ca tadeva kāryamavagacchati yatsvargānukūlam /",
  "GSP33brsvbh1u:2733": "na ca kriyā kṣaṇabhaṅgurāmuṣmikāya svargāya kalpata iti pāriśeṣyādvedata evāpūrve kārye liṅādīnāṃ saṃbandhagraha iti cet,",
  "GSP33brsvbh1u:2734": "hanta caityavandanādivākyeṣvapi svargakāmādipadasaṃbandhādapūrvakāryatvaprasaṅgaḥ,",
  "GSP33brsvbh1u:2735": "tathā ca teṣāmapyaśakyaracanatvenāpauruṣeyatvāpātaḥ /",
  "GSP33brsvbh1u:2736": "spaṣṭadṛṣṭena pauruṣeyatvena vā teṣāmapūrvārthatvapratiṣedhe vākyatvādinā liṅgena vedāntānāmapi pauruṣeyatvamanumitamityapūrvārthatā na syāt / @#----------------------",
  "GSP33brsvbh1u:2738": "FN: 9-smaryamāṇakartṛkatvena sopādhiko vākyatvaheturiti cet siddhārthakeṣvapi vedānteṣu tatsamamiti kāryārthatvamanapekṣatāprayojakaṃ na bhavatītyāha-anyatastviti / @#----------------------",
  "GSP33brsvbh1u:2740": "anyatastu vākyatvādīnāmanumānābhāmatvopapādane kṛtamapūrvārthatvenātra tadupapādakena /",
  "GSP33brsvbh1u:2741": "upapāditaṃ cāpauruṣeyatvamasmābhirnyāya @#----------------------",
  "GSP33brsvbh1u:2743": "FN: 10-vartamānasaṃnikarṣajanyapratyakṣasya kāryarūpadharmagocaratvānupapatterna dharmasya pratyakṣatā /",
  "GSP33brsvbh1u:2744": "na cājñāte puṃsāṃ vākyaracanā saṃbhavatīti apauruṣeyo veda ityādi tatroktamavagantavyam / @#----------------------",
  "GSP33brsvbh1u:2746": "kaṇikāyāmiha tu vistarabhayānnoktam /",
  "GSP33brsvbh1u:2747": "tenāpauruṣeyatve siddhe bhūtārthānāmapi vedāntānāṃ na sāpekṣatayā prāmāṇyavighātaḥ /",
  "GSP33brsvbh1u:2748": "na cānadhigata @#----------------------",
  "GSP33brsvbh1u:2750": "FN: 1-ajñātajñāpakatā nāstīti netyarthaḥ / @#----------------------",
  "GSP33brsvbh1u:2752": "gantṛtā nāsti yena prāmāṇyaṃ na syāt,",
  "GSP33brsvbh1u:2753": "jīvasya brahmatāyā anyato 'nadhigamāt /",
  "GSP33brsvbh1u:2754": "tadidamuktam-'na ca pariniṣṭhitavastusvarūpatva'pi'iti /",
  "GSP33brsvbh1u:2755": "dvitīyaṃ pūrvapakṣabījaṃ smārayitvā dūṣayati-yattu heyopādeyarahitatvāditi /",
  "GSP33brsvbh1u:2756": "vidhyarthāvagamāt khalu pāramparyeṇa puruṣārthapratilambhaḥ /",
  "GSP33brsvbh1u:2757_0": "iha tu 'tattvamasi'ityavagatiparyantādvākyārthajñānāt bāhyānuṣṭhānāyāsānapekṣātsākṣādeva",
  "GSP33brsvbh1u:2757_1": "puruṣārthapratilambhonāyaṃ sarpo rajjuriyamitijñānādiveti so 'yamasya vidhyarthajñānāt prakarṣaḥ /",
  "GSP33brsvbh1u:2758": "etaduktaṃ bhavati-dvividhaṃ hīpsitaṃ puruṣasya /",
  "GSP33brsvbh1u:2759": "kiñcidaprāptam,",
  "GSP33brsvbh1u:2760": "grāmādi,",
  "GSP33brsvbh1u:2761": "kiñcitpunaḥ prāptamapi bhramavaśādaprāptamityavagatam,",
  "GSP33brsvbh1u:2762": "yathā svagrīvāvanaddhaṃ graiveyakam /",
  "GSP33brsvbh1u:2763": "evaṃ jihāsitamapi dvividham,",
  "GSP33brsvbh1u:2764": "kiñcidahīnaṃ jīhāsati,",
  "GSP33brsvbh1u:2765": "yathā valayitacaraṇaṃ phaṇinam,",
  "GSP33brsvbh1u:2766": "kiñcitpunarhīnameva jihāsati,",
  "GSP33brsvbh1u:2767": "yathā caraṇābharaṇe nūpure phaṇinamāropitam /",
  "GSP33brsvbh1u:2768": "tatrāprāptaprāptau cātyaktatyāge ca bāhyopāyānuṣṭhānasādhyatvāt tadupāyatattvajñānādasti parācīnānuṣṭhānāpekṣā /",
  "GSP33brsvbh1u:2769": "na jātu jñānamātraṃ vastvapanayati /",
  "GSP33brsvbh1u:2770": "na hi sahasramapi rajjupratyayā vastusantaṃ phaṇinamanyathayitumīśate /",
  "GSP33brsvbh1u:2771": "samāropite tu prepsitajihāsite tattvasākṣātkāramātreṇa bāhyānuṣṭhānānapekṣeṇa śakyete prāptumiva hātumiva /",
  "GSP33brsvbh1u:2772": "samāropamātrajīvite hi te,",
  "GSP33brsvbh1u:2773": "samāropitaṃ ca tattvasakṣātkāraḥ samūlaghātamupahantīti /",
  "GSP33brsvbh1u:2774": "tathehāpyavidyāsamāropitajīvabhāve brahmaṇyānande vastutaḥ śokaduḥkhādirahite samāropitanibandhanastadbhāvaḥ 'tattvamasi'iti vākyārthatattvajñānādavagatiparyantānnivartate,",
  "GSP33brsvbh1u:2775": "tannivṛttau prāptamapyānandarūpamaprāptamiva prāptaṃ bhavati,",
  "GSP33brsvbh1u:2776": "tyaktamapi śokaduḥkhādyatyaktamiva tyaktaṃ bhavati,",
  "GSP33brsvbh1u:2777": "tadidamuktam-brahmātmāvagamādeva jīvasya sarvakleśasya savāsanasya viparyāsasya /",
  "GSP33brsvbh1u:2778": "sa hi kliśnāti jantūnataḥ kleśaḥ,",
  "GSP33brsvbh1u:2779": "tasya prakarṣeṇa hānāt puruṣārthasyaduḥkhanivṛttisukhāptilakṣaṇasya siddheriti /",
  "GSP33brsvbh1u:2780": "yattu 'ātmetyevopāsīta',",
  "GSP33brsvbh1u:2781": "'ātmānameva lokamupāsīta'ityupāsanāvākyagatadevatādipratipādanenopāsanāparatvaṃ vedāntānāmuktaṃ,",
  "GSP33brsvbh1u:2782": "taddūṣayati-devatādipratipādanasya tu ātmetyetāvanmātrasyasvavākyagatopāsanārthatve 'pi na kaścidvirodhaḥ /",
  "GSP33brsvbh1u:2783": "yadi na virodhaḥ,",
  "GSP33brsvbh1u:2784": "santu tarhi vedāntā devatāpratipādanadvāreṇopāsanāvidhiparā evetyata āha-na tu tathā brahmaṇa iti /",
  "GSP33brsvbh1u:2785": "upāsyopāsakopāsanādibhedasiddhyadhīnopāsanā na nirastasamastabhedaprapañce vedāntavedye brahmaṇi saṃbhavatīti nopāsanāvidhiśeṣatvaṃ vedāntānāṃ tadvirodhitvāt ityarthaḥ /",
  "GSP33brsvbh1u:2786": "syādetat /",
  "GSP33brsvbh1u:2787": "yadi vidhivirahe 'pi vedāntānāṃ prāmāṇyam,",
  "GSP33brsvbh1u:2788": "hanta tarhi 'so 'rodīt'ityādīnāmapyastu svatantrāṇāmevopekṣaṇīyārthānāṃ prāmāṇyam /",
  "GSP33brsvbh1u:2789": "na hi hānopādānabuddhī eva prāmaṇasya phale,",
  "GSP33brsvbh1u:2790": "upekṣābuddherapi tatphalatvena prāmāṇikairabhyupetatvāditi kṛtam @#----------------------",
  "GSP33brsvbh1u:2792": "FN: 1-etatsaṃjñakayāga ityarthaḥ / @#----------------------",
  "GSP33brsvbh1u:2794": "'barhiṣi rajataṃ na deyam'ityādiniṣedhavidhiparatvenaiteṣāmityata āha-yadyapīti /",
  "GSP33brsvbh1u:2795": "svādhyāyavidhyadhīnagrahaṇatayā hi sarvo vedarāśiḥ puruṣārthatantra ityavagatam /",
  "GSP33brsvbh1u:2796": "tatraikenāpi varṇena nāpuruṣārthena bhavituṃ yuktam,",
  "GSP33brsvbh1u:2797": "kiṃ punariyatā 'so 'rodīt'ityādinā padaprabandhena /",
  "GSP33brsvbh1u:2798": "na ca vedāntebhya iva tadarthāvagamamātrādeva kaścitpuruṣārtha upalabhyate /",
  "GSP33brsvbh1u:2799": "tenaiṣa padasaṃdarbhaḥ sākāṅkṣa evāste puruṣārthamudīkṣamāṇaḥ /",
  "GSP33brsvbh1u:2800": "'barhiṣi rajataṃ na deyam'ityayamapi niṣedhavidhiḥ svaniṣedhyasya nindāmapekṣate /",
  "GSP33brsvbh1u:2801": "na hyanyathā tataścetanaḥ śakyo nivartayitum /",
  "GSP33brsvbh1u:2802": "tadyadi dūrato 'pi na nindāmavāpsyattato niṣedhavidhireva rajataniṣedhe ca nindāyāṃ ca darvihomavat sāmarthyadvayamakalpayiṣyat /",
  "GSP33brsvbh1u:2803": "tadevamuttaptayoḥ 'so 'rodīt'iti 'barhiṣi rajataṃ na deyam'iti ca padasaṃdarbhayorlakṣyamāṇanindādvāreṇa naṣṭāśvadagdharathavat parasparaṃ samanvayaḥ /",
  "GSP33brsvbh1u:2804": "na tvevaṃ vedānteṣu puruṣārthāpekṣā,",
  "GSP33brsvbh1u:2805": "tadarthāvagamādevānapekṣātparamapuruṣārthalābhādityuktam /",
  "GSP33brsvbh1u:2806": "nanu vidhyasaṃsparśino vedasyānyasya na prāmāṇyaṃ dṛṣṭamiti kathaṃ vedāntānāṃ tadaspṛśāṃ tadbhaviṣyatītyata āha-na cānumānagamyamiti /",
  "GSP33brsvbh1u:2807": "abādhitānadhigatāsaṃdigdhabodhajanakatvaṃ hi pramāṇatvaṃ pramāṇānāmtacca svata ityupapāditam /",
  "GSP33brsvbh1u:2808": "yadyapi caiṣāmīdṛgbodhajanakatvaṃ kāryārthāpattisamadhigamyam,",
  "GSP33brsvbh1u:2809": "tathāpi tadbodhopajanane mānāntaraṃ nāpekṣate nāpīmāmevārthāpattim, parasparā @#----------------------",
  "GSP33brsvbh1u:2811": "FN: 2-pramāyāmutpannāyāṃ pramāṇānāṃ pramājanakatvānumānaṃ tataśca pramotpattiriti parasparāśrayatvamityarthaḥ / @#----------------------",
  "GSP33brsvbh1u:2813": "śrayaprasaṅgāditi svata ityuktam /",
  "GSP33brsvbh1u:2814": "īdṛgbodhajanakatvaṃ ca kārye iva vidhīnām,",
  "GSP33brsvbh1u:2815": "vedāntānāṃ brahmaṇyastīti dṛṣṭāntānapekṣaṃ teṣāṃ brahmaṇi prāmāṇyaṃ siddhaṃ bhavati /",
  "GSP33brsvbh1u:2816": "anyathā nendriyāntarāṇāṃ rūpaprakāśanaṃ dṛṣṭamiti cakṣurapi na rūpaṃ prakāśayediti /",
  "GSP33brsvbh1u:2817": "prakṛtamupasaṃharati-tasmāditi /",
  "GSP33brsvbh1u:2818": "ācāryaikadeśīyānāṃ matamutthāpayati-atrāpare pratyavatiṣṭhanta iti /",
  "GSP33brsvbh1u:2819": "tathā hi-'ajñātasaṃgatitvena śāstratvenārthavattayā /",
  "GSP33brsvbh1u:2820": "mananādipratītyā ca kāryārthadbrahmaniścayaḥ //",
  "GSP33brsvbh1u:2821": "'na khalu vedāntāḥ siddhabrahmarūpaparā bhavitumarhanti,",
  "GSP33brsvbh1u:2822": "tatrāviditasaṃgatitvāt /",
  "GSP33brsvbh1u:2823": "yatra hi śabdā lokena na prayujyante tatra na teṣāṃ saṃgatigrahaḥ /",
  "GSP33brsvbh1u:2824": "na cāheyamanupādeyaṃ rūpamātraṃ kaścidvivakṣati prekṣāvān,",
  "GSP33brsvbh1u:2825": "tasyābubhutsitatvāt /",
  "GSP33brsvbh1u:2826": "abubhutsitāvabodhane ca prekṣāvattāvidhātaḥ syāt /",
  "GSP33brsvbh1u:2827": "tasmāt pratipitsitaṃ pratipipādayiṣannayaṃ lokaḥ pravṛttinivṛttihetubhūtamevārthaṃ pratipādayet,",
  "GSP33brsvbh1u:2828": "kāryaṃ cāvagataṃ taddheturiti tadeva bodhayet /",
  "GSP33brsvbh1u:2829": "evaṃ ca vṛddhavyavahāraprayogāt padānāṃ kāryaparatāmavagacchati /",
  "GSP33brsvbh1u:2830": "tatra kiñcitsākṣāt kāryābhidhāyakaṃ,",
  "GSP33brsvbh1u:2831": "kiñcittu kāryārthasvārthābhidhāyakaṃ,",
  "GSP33brsvbh1u:2832": "na tu bhūtārthaparatā padānām /",
  "GSP33brsvbh1u:2833": "api ca narāntarasya vyutpannasyārthapratyaya @#----------------------",
  "GSP33brsvbh1u:2835": "FN: 1-ayamatrānumānaprakāraḥ-iyaṃ gavānayanaviṣayiṇī pravṛttiḥ arthajñānapūrvikā,",
  "GSP33brsvbh1u:2836": "pravṛttitvāt,",
  "GSP33brsvbh1u:2837": "madīyapravṛttivat /",
  "GSP33brsvbh1u:2838": "taccārthajñānaṃ gāmānayeti vākyajanyaṃ,",
  "GSP33brsvbh1u:2839": "tādṛśaśabdabhāvābhāvānuvidhāyitvāditi / @#----------------------",
  "GSP33brsvbh1u:2841": "manumāya tasya ca śabdabhāvābhāvānuvidhānamavagamya śabdasya tadviṣayavācakatvaṃ niścetavyam /",
  "GSP33brsvbh1u:2842": "na ca bhūtārtharūpamātrapratyaye paranaravartini kiñcilliṅgamasti /",
  "GSP33brsvbh1u:2843": "kāryapratyaye tu narāntaravartini pravṛttinivṛttī sto hetū ityajñātasaṃgatitvānna brahmarūpaparā vedāntāḥ /",
  "GSP33brsvbh1u:2844": "api ca vedāntānāṃ vedatvācchāstratvaprasiddhirasti /",
  "GSP33brsvbh1u:2845": "pravṛttinivṛttiparāṇāṃ ca saṃdarbhāṇāṃ śāstratvam /",
  "GSP33brsvbh1u:2846": "yathāhuḥ-'pravṛttirvā nivṛttirvā nityena kṛtakena vā /",
  "GSP33brsvbh1u:2847": "puṃsāṃ yenopadiśyeta tacchāstramabhidhīyate //",
  "GSP33brsvbh1u:2848": "'iti /",
  "GSP33brsvbh1u:2849": "tasmācchāstratvaprasiddhyā vyāhatameṣāṃ brahmasvarūpaparatvam /",
  "GSP33brsvbh1u:2850": "api ca na brahmarūpapratipādanaparāṇāmeṣāmarthavattvaṃ paśyāmaḥ / @#----------------------",
  "GSP33brsvbh1u:2852": "FN: 2-nakāro 'yaṃ sāṃsārikāṇāṃ dharmāṇāṃ na nivṛttiriti yojanīyaḥ / @#----------------------",
  "GSP33brsvbh1u:2854": "na ca rajjuriyaṃ na bhujaṅgaḥiti yathākathañcillakṣaṇayā vākyārthatattvaniścaye yathā bhayakampādinivṛttiḥ,",
  "GSP33brsvbh1u:2855": "evam 'tattvamasi'iti vākyārthāvagamānnivṛttirbhavati sāṃsārikāṇāṃ dharmāṇām /",
  "GSP33brsvbh1u:2856": "śrutavākyārthasyāpi puṃsasteṣāṃ tādavasthyāt /",
  "GSP33brsvbh1u:2857": "api ca yadi śrutabrahmaṇo bhavati sāṃsārikadharmanivṛttiḥ,",
  "GSP33brsvbh1u:2858": "kasmāt punaḥ śravaṇasyopari mananādayaḥ śrūyante /",
  "GSP33brsvbh1u:2859": "tasmātteṣāṃ vaiyarthyaprasaṅgādapi na brahmasvarūpaparā vedāntāḥ,",
  "GSP33brsvbh1u:2860": "kiṃ tvātmapratipattiviṣayakāryaparāḥ /",
  "GSP33brsvbh1u:2861": "tacca kāryaṃ svātmani niyojyaṃ niyuñjānaṃ niyoga iti ca mānāntarāpūrvatayāpūrvamiti cākhyāyate /",
  "GSP33brsvbh1u:2862": "na ca viṣayānuṣṭhānaṃ vinā tatsiddhiriti svasiddhyarthaṃ tadeva kāryaṃ svaviṣayasya karaṇasyātmajñānasyānuṣṭhānamākṣipati /",
  "GSP33brsvbh1u:2863": "yathā ca kāryaṃ svaviṣayādhīnanirūpaṇamiti jñānena viṣeyeṇa nirūpyate,",
  "GSP33brsvbh1u:2864": "evaṃ jñānamapi svaviṣayamātmānamantareṇāśakyanirūpaṇamiti tannirūpaṇāya tādṛśamātmānamākṣipati,",
  "GSP33brsvbh1u:2865": "tadeva kāryam / @#----------------------",
  "GSP33brsvbh1u:2867": "FN: 3-nanu kāryaṃ svaviṣayajñānanirūpaṇāya jñāyamānamātmānamākṣipati cedātmanaḥ śrautatvaṃ na syādityāśaṅkya vidhyākṣiptasya śrautatve gurusaṃmatimāha-yathāhuriti / @#----------------------",
  "GSP33brsvbh1u:2869": "yathāhuḥ-'yattu tatsiddhyarthamupādīyate ākṣipyate tadapi vidheyamiti tantre vyavahāraḥ'iti /",
  "GSP33brsvbh1u:2870": "vidheyatā ca niyogaviṣayasya jñānasya bhāvārthatayānuṣṭheyatā,",
  "GSP33brsvbh1u:2871": "tadviṣayasya tvātmanaḥ svarūpasattāviniścitiḥ / @#----------------------",
  "GSP33brsvbh1u:2873": "FN: 4-nanu 'vācaṃ dhenumupāsīta'itivadāropyasya vidheyadhīviṣayatvaṃ kiṃ na syādata āha-āropiteti /",
  "GSP33brsvbh1u:2874": "tadbhāva aikyabhāvaḥ /",
  "GSP33brsvbh1u:2875": "tathāsati āropitaikyabhāvena jñānaṃ nirūpitaṃ na syāt /",
  "GSP33brsvbh1u:2876": "satyāṃ gatāvāropo na yukta iti hṛdayam / @#----------------------",
  "GSP33brsvbh1u:2878": "āropitatadbhāvasya tvanyasya nirūpakatve tena tannirūpitaṃ na syāt /",
  "GSP33brsvbh1u:2879": "tasmāttādṛgātmapratipattividhiparebhyo vedāntebhyastādṛgātmaviniśca /",
  "GSP33brsvbh1u:2880": "tadetatsarvamāha-yadyapīti /",
  "GSP33brsvbh1u:2881": "vidhiparebhyo 'pi vastutattvaviniścaya ityatra vidarśanamuktam-yathā yūpeti /",
  "GSP33brsvbh1u:2882": "'yūpe paśuṃ badhnāti'iti bandhanāya viniyukte yūpe,",
  "GSP33brsvbh1u:2883": "tasyālaukikatvātko 'sau yūpa ityapekṣite 'khādiro yūpo bhavati',",
  "GSP33brsvbh1u:2884": "'yūpaṃ takṣati',",
  "GSP33brsvbh1u:2885": "'yūpamaṣṭāśrīkaroti'ityādibhirvākyaistakṣaṇādividhiparairapi saṃskārāviṣṭaṃ viśiṣṭalakṣaṇasaṃsthānaṃ dāru yūpa iti gamyate /",
  "GSP33brsvbh1u:2886": "eva @#----------------------",
  "GSP33brsvbh1u:2888": "FN: 1-'yadāhavanīye juhoti'iti śrūyate /",
  "GSP33brsvbh1u:2889": "tatra ka āhavanīya ityākāṅkṣāyāṃ 'vasante brāhmaṇo 'gnīnādadhīta'ityādividhinā saṃskāraviśiṣṭo 'gnirāhavanīya iti gamyate /",
  "GSP33brsvbh1u:2890": "tadevaṃ śāstrādvastutattvavinirṇaya iti dyotitam / @#----------------------",
  "GSP33brsvbh1u:2892": "māhavanīyādayo 'pyavagantavyāḥ /",
  "GSP33brsvbh1u:2893": "pravṛttinivṛttiparasya śāstratvaṃ na svarūpaparasya,",
  "GSP33brsvbh1u:2894": "kārya eva ca saṃbandho na svarūpe,",
  "GSP33brsvbh1u:2895": "iti hetudvayaṃ bhāṣyavākyenopapāditam-pravṛttinivṛttiprayojanatvāt ityādinātatsāmānyādvedāntānāmapi tathaivārthavattvaṃ syāt ityantena /",
  "GSP33brsvbh1u:2896": "na ca svatantraṃ kāryaṃ niyojyamadhikāriṇamanuṣṭhātāramantareṇeti niyojyabhedamāha-sati ca vidhiparatva iti /",
  "GSP33brsvbh1u:2897": "'brahma veda brahmaiva bhavati'iti siddhavadarthavādādavagatasyāpi brahmabhavanasya niyojyaviśeṣākāṅkṣāyāṃ brahma bubhūṣorniyojyaviśeṣasya rātri @#----------------------",
  "GSP33brsvbh1u:2899": "FN: 1-'pratitiṣṭhanti ha vā ya etā rātrīrupayanti'iti rātriśabdena somaviśeṣā vidhīyante /",
  "GSP33brsvbh1u:2900": "tatra kiṃ etadvākyābhihitapratiṣṭhā phalamuta svarga iti saṃśaye evaṅkāma ityaśravaṇāt,",
  "GSP33brsvbh1u:2901": "vidhiśaktilabhyatvāt,",
  "GSP33brsvbh1u:2902": "svargasya niyataphalatvena vākyaśeṣāvagatapratiṣṭhānabhyupagamāt,",
  "GSP33brsvbh1u:2903": "svarga eva phalamiti prāpte pratiṣṭhāphalasya sākṣānnirdeśena ānumānikasvargakalpanāyā anyāyyatvātpratiṣṭhaiva phalamiti rāddhāntaḥ /",
  "GSP33brsvbh1u:2904": "tathāca tadabhisaṃdhimāṃstatra niyojya iti jñeyam / @#----------------------",
  "GSP33brsvbh1u:2906": "satranyāyena pratilambhaḥ /",
  "GSP33brsvbh1u:2907": "piṇḍapitṛ @#----------------------",
  "GSP33brsvbh1u:2909_0": "FN: 2-'amāvāsyāyāmaparāhne piṇḍapitṛyajñena caranti'ityanārabhyādhītavākye vihitaḥ",
  "GSP33brsvbh1u:2909_1": "piṇḍapitṛyajñaḥ kratvartho vā puruṣārtha iti saṃśaye phalakalpanāparihārāya amāvāsyāśabdasya",
  "GSP33brsvbh1u:2909_2": "karmārthakatvena kalpanīyatvāttadaṅgamiti prāpte siddhāntaḥ-aparāhnaśabdasāmānādhikaraṇyāt,",
  "GSP33brsvbh1u:2910": "rūḍhatvāccābhāvāsyāśabdaḥ kālaparaḥ /",
  "GSP33brsvbh1u:2911": "tathāca svargakāmaniyojyakalpanayā svargaphalaḥ piṇḍapitṛyajña iti /",
  "GSP33brsvbh1u:2912": "tadvadatra kalpane tu svargor'thaḥ brahmabhavanaśabdenāsamavetaḥ syāttathāca parokṣavṛttitāpāta iti bhāvaḥ / @#----------------------",
  "GSP33brsvbh1u:2914": "yajñanyāyena tu svargakāmasya niyojyasya kalpanāyāmarthavādasyāsamavetārthatayātyantaparokṣā vṛttiḥ syāditi /",
  "GSP33brsvbh1u:2915": "brahmabhāvaścāmṛtatvamiti amṛtatvakāmasyaityuktam /",
  "GSP33brsvbh1u:2916": "amṛtatvaṃ cāmṛtatvādeva,",
  "GSP33brsvbh1u:2917": "na kṛtakatvena śakyamanityamanumātum /",
  "GSP33brsvbh1u:2918": "āgamavirodhāditi bhāvaḥ /",
  "GSP33brsvbh1u:2919": "uktena dharmabrahmajñānayorvailakṣaṇyena vidhyaviṣayatvaṃ codayati-nanviti /",
  "GSP33brsvbh1u:2920": "pariharati-nārhatyevamiti /",
  "GSP33brsvbh1u:2921": "atra cātmadarśanaṃ na vidheyam taddhi dṛśerupalabdhivacanatvāt śrāvaṇaṃ vā syāt pratyakṣaṃ vā /",
  "GSP33brsvbh1u:2922": "pratyakṣamapi laukikamahaṃpratyayo vā,",
  "GSP33brsvbh1u:2923": "bhāvanāprakarṣaparyantajaṃ vā /",
  "GSP33brsvbh1u:2924": "tatra śrāvaṇaṃ na vidheyam,",
  "GSP33brsvbh1u:2925": "svādhyāyavidhinaivāsya prāpitatvāt,",
  "GSP33brsvbh1u:2926": "karmaśrāvaṇavat /",
  "GSP33brsvbh1u:2927": "nāpi laukikaṃ pratyakṣam,",
  "GSP33brsvbh1u:2928": "tasya naisargikatvāt /",
  "GSP33brsvbh1u:2929": "na caupaniṣadātmaviṣayaṃ bhāvanādheyavaiśiṣṭyaṃ vidheyaṃ,",
  "GSP33brsvbh1u:2930": "tasyopāsanāvidhānādeva vājina @#----------------------",
  "GSP33brsvbh1u:2932": "FN: 1-yathā bhikṣārthavihitadadhyānayanādvājinamānuṣaṅgikatayā jāyate evamamūtatvāya vihitādupāsanātsākṣātkāro jāyata iti tadutpādanaṃ na vidheyamityarthaḥ / @#----------------------",
  "GSP33brsvbh1u:2934": "vadanuniṣpāditatvāt /",
  "GSP33brsvbh1u:2935": "tasmādaupaniṣadātmopāsanā amṛtatvakāmaṃ niyojyaṃ prati vidhīyate /",
  "GSP33brsvbh1u:2936": "'draṣṭavyaḥ'ityādayastu vidhisarūpā na vidhayaḥ iti /",
  "GSP33brsvbh1u:2937": "tadidamuktam-tadupāsanācceti /",
  "GSP33brsvbh1u:2938": "arthavattyā mananādipratītyā cetyasya śeṣaḥ prapañco nigadavyākhyātaḥ /",
  "GSP33brsvbh1u:2939": "tadekadeśimataṃ dūṣayati-atrābhidhīyate-na ekadeśimatam /",
  "GSP33brsvbh1u:2940": "kutaḥ karmabrahmavidyāphalayorvailakṣaṇyāt /",
  "GSP33brsvbh1u:2941": "puṇyāpuṇyakarmaṇoḥ phale sukhaduḥkhe /",
  "GSP33brsvbh1u:2942": "tatra manuṣyalokamārabhya brahmalokātsukhasya tāratamyamadhikādhikotkarṣaḥ /",
  "GSP33brsvbh1u:2943": "evaṃ manuṣyalokamārabhya duḥkhatāratamyayā cāvīcilokāt /",
  "GSP33brsvbh1u:2944": "tacca sarvaṃ kāryaṃ ca vināśi ca /",
  "GSP33brsvbh1u:2945": "ātyantikaṃ tvaśarīratvamanatiśayaṃ svabhāvasiddhatayā nityamakāryamātmajñānasya phalam /",
  "GSP33brsvbh1u:2946": "taddhi phalamiva phalam,",
  "GSP33brsvbh1u:2947": "avidyāpanayanamātreṇāvirbhāvāt /",
  "GSP33brsvbh1u:2948": "etaduktaṃ bhavati-tvayāpyupāsanāvidhiparatvaṃ vedāntānāmabhyupagacchatā nityaśuddhabuddhatvādirūpabrahmātmatā jīvasya svābhāvikī vedāntagamyāsthīyate /",
  "GSP33brsvbh1u:2949": "sā copāsanāviṣayasya vidherna phalam,",
  "GSP33brsvbh1u:2950": "nityatvādakāryatvāt /",
  "GSP33brsvbh1u:2951": "nāpyanādyavidyāpidhānāpanayaḥ,",
  "GSP33brsvbh1u:2952": "tasya svavirodhividyodayādeva bhāvāt /",
  "GSP33brsvbh1u:2953": "nāpi vidyodayaḥ,",
  "GSP33brsvbh1u:2954": "tasyāpi śravaṇamananapūrvakopāsanājanitasaṃskārasacivādeva cetaso bhāvāt /",
  "GSP33brsvbh1u:2955": "upāsanāsaṃskāravadupāsanāpūrvamapi cetaḥsahakārīti cetdṛṣṭaṃ ca khalu naiyogikaṃ phalamaihikamapi, yathā @#----------------------",
  "GSP33brsvbh1u:2957": "FN: 1-'citrayā yajeta paśukāmaḥ'iti vihitacitrāniyogaphalaṃ iha janmāntare vā bhavati / @#----------------------",
  "GSP33brsvbh1u:2959": "citrākārīryādi @#----------------------",
  "GSP33brsvbh1u:2961": "FN: 2-śuṣyati sasye parjanyārthaṃ vihitakārīyāgaphalamihaivāvaśyakam / @#----------------------",
  "GSP33brsvbh1u:2963": "niyogānāmaniyataniyataphalānāmaihikaphaleti cet, na,",
  "GSP33brsvbh1u:2965": "gāndharvaśāstrārthepāsanāvāsanāyā ivāpūrvānapekṣāyāḥ ṣaṭjādisākṣātkāre vedāntārthopāsanāvāsanāyā jīvabrahmabhāvasākṣātkāre 'napekṣāyā eva sāmarthyāt /",
  "GSP33brsvbh1u:2966": "tathā cāmṛtībhāvaṃ pratyahetutvādupāsanāpūrvasya,",
  "GSP33brsvbh1u:2967": "nāmṛtatvakāmastatkāryamavaboddhumarhati /",
  "GSP33brsvbh1u:2968": "anyadicchatyanyatkarotīti hi vipratiṣiddham /",
  "GSP33brsvbh1u:2969": "na ca tatkāmaḥ kriyāmeva kāryamavagamiṣyati nāpūrvamiti sāṃpratam,",
  "GSP33brsvbh1u:2970": "tasyā mānāntarādeva tatsādhanatvapratītervidhervaiyarthyāt,",
  "GSP33brsvbh1u:2971": "na cāvaghātādividhitulyatā,",
  "GSP33brsvbh1u:2972": "tatrāpi niyamāpūrvasyānyato 'navagateḥ /",
  "GSP33brsvbh1u:2973": "na ca brahmabhūyādanyadamṛtatvamārthavādikaṃ kiñcidasti,",
  "GSP33brsvbh1u:2974": "yena tatkāma upāsanāyāmadhikriyeta, @#----------------------",
  "GSP33brsvbh1u:2976": "FN: 3-'viśvajitā yajeta'ityaśrutādhikāramudāharaṇam /",
  "GSP33brsvbh1u:2977": "tatra 'sa svargaḥ syātsarvānpratyaviśiṣṭatvāt'iti sarvābhilaṣitasvargakāmanāvānadhikārī kalpitaḥ /",
  "GSP33brsvbh1u:2978": "evamiha kalpane 'nityaphalakatvaṃ syāditi bhāvaḥ / @#----------------------",
  "GSP33brsvbh1u:2980": "viśvajinnyāyena tu svargakalpanāyāṃ tasya sātiśayatvaṃ kṣayitvaṃ ceti na nityaphalatvamupāsanāyāḥ /",
  "GSP33brsvbh1u:2981": "tasmādbrahmabhūyasyāvidyāpidhānāpanayamātreṇāvirbhāvāt,",
  "GSP33brsvbh1u:2982": "avidyāpanayasya ca vedāntārthavijñānādavagatiparyantādeva saṃbhavāt,",
  "GSP33brsvbh1u:2983": "upāsanāyāḥ saṃskārahetubhāvasya saṃskārasya ca sākṣātkāropajanane manaḥsācivyasya ca mānāntarasiddhatvāt,",
  "GSP33brsvbh1u:2984": "'ātmetyevopāsīta'iti na vidhiḥ,",
  "GSP33brsvbh1u:2985": "api tu vidhisarūpo 'yam /",
  "GSP33brsvbh1u:2986": "yathopāṃśuyājavākye 'viṣṇurupāṃśu yaṣṭavyaḥ'ityādayo vidhisarūpā na vidhayaḥ-iti tātparyārthaḥ /",
  "GSP33brsvbh1u:2987": "śrutismṛtinyāyaprasiddham ityuktam /",
  "GSP33brsvbh1u:2988": "tatra śrutiṃ darśayati-tathā ca śrutiriti /",
  "GSP33brsvbh1u:2989": "nyāyamāha-ata eveti /",
  "GSP33brsvbh1u:2990": "yatkila svābhāvikaṃ tannityam,",
  "GSP33brsvbh1u:2991": "yathā caitanyam /",
  "GSP33brsvbh1u:2992": "svābhāvikaṃ cedam,",
  "GSP33brsvbh1u:2993": "tasmānnityam /",
  "GSP33brsvbh1u:2994": "pare hi dvayīṃ nityatāmāhuḥ-kūṭasthanityatā pariṇāminityatāṃ ca /",
  "GSP33brsvbh1u:2995": "tatra nityamityukte mā bhūdasya @#----------------------",
  "GSP33brsvbh1u:2997": "FN: 1-pariṇāmo nāma pūrvarūpaparityāgena rūpāntarāpattiḥ / @#----------------------",
  "GSP33brsvbh1u:2999": "pariṇāminityatetyāha-tatra kiñciditi /",
  "GSP33brsvbh1u:3000": "pariṇāminityatā hi na pāramārthikī /",
  "GSP33brsvbh1u:3001": "tathā hi-tatsarvātmanā vā pariṇamedekadeśena vā /",
  "GSP33brsvbh1u:3002": "sarvātmanā pariṇāme kathaṃ na tattvavyāhṛtiḥ /",
  "GSP33brsvbh1u:3003": "ekadeśapariṇāme vā sa ekadeśastato bhinno vā abhinno vā /",
  "GSP33brsvbh1u:3004": "bhinnaścet kathaṃ tasya pariṇāmaḥ /",
  "GSP33brsvbh1u:3005": "na hyanyasmin pariṇamamāne 'nyaḥ pariṇamati,",
  "GSP33brsvbh1u:3006": "atiprasaṅgāt /",
  "GSP33brsvbh1u:3007": "abhede vā kathaṃ na sarvātmanā pariṇāmaḥ /",
  "GSP33brsvbh1u:3008": "bhinnābhinnaṃ taditi cet,",
  "GSP33brsvbh1u:3009": "tathā hi-tadeva kāraṇātmanābhinnam,",
  "GSP33brsvbh1u:3010": "bhinnaṃ ca kāryātmanā,",
  "GSP33brsvbh1u:3011": "kaṭakādaya ivābhinnā hāṭakātmanā bhinnāśca kaṭakādyātmanā /",
  "GSP33brsvbh1u:3012": "na ca bhedābhedayorvirodhānnaikatra samavāya iti yuktam / @#----------------------",
  "GSP33brsvbh1u:3014": "FN: 2-yatpramāṇaviparyayeṇa virodhena vartate tadviruddhamiti kva saṃpratyaya iti yojanā / @#----------------------",
  "GSP33brsvbh1u:3016": "viruddhamiti naḥ kva saṃpratyayoyatpramāṇaviparyayeṇa vartate /",
  "GSP33brsvbh1u:3017": "yattu yathā pramāṇenāvagamyate tasya tathābhāva eva /",
  "GSP33brsvbh1u:3018": "kuṇḍalamidaṃ suvarṇamiti sāmānādhikaraṇyapratyaye ca vyaktaṃ bhedābhedau cakāstaḥ /",
  "GSP33brsvbh1u:3019": "tathā hi-ātyantike 'bhede 'nyatarasya dviravabhāsaprasaṅgaḥ /",
  "GSP33brsvbh1u:3020": "bhede cātyantike na sāmānādhikaraṇyaṃ gavāśvavat /",
  "GSP33brsvbh1u:3021": "ādhārādheyabhāve ekāśrayatve vā na sāmānādhikaraṇyam,",
  "GSP33brsvbh1u:3022": "na hi bhavati kuṇḍaṃ badaramiti /",
  "GSP33brsvbh1u:3023": "nāpyekāsanasthayoścaitramaitrayoścaitro maitra iti /",
  "GSP33brsvbh1u:3024": "so 'yamabādhito 'saṃdigdhaḥ sarvajanīnaḥ sāmānādhikaraṇyapratyaya eva kāryakāraṇayorbhedābhedau vyavasthāpayati /",
  "GSP33brsvbh1u:3025": "tathā ca kāryāṇāṃ kāraṇātmatvāt,",
  "GSP33brsvbh1u:3026": "kāraṇasya ca sadrūpasya sarvatrānugamāt,",
  "GSP33brsvbh1u:3027": "sadrūpeṇābhedaḥ kāryasya jagataḥ,",
  "GSP33brsvbh1u:3028": "bhedaḥ kāryarūpeṇa goghaṭādineti /",
  "GSP33brsvbh1u:3029": "yathāhuḥ-'kāryarūpeṇa nānātvamabhedaḥ kāraṇātmanā /",
  "GSP33brsvbh1u:3030": "hemātmanā yathābhedaḥ kuṇḍalādyātmanā bhidā //",
  "GSP33brsvbh1u:3031": "'iti /",
  "GSP33brsvbh1u:3032": "atrocyate-kaḥ punarayaṃ bhedo nāma,",
  "GSP33brsvbh1u:3033": "yaḥ sahābhedenaikatra bhavet /",
  "GSP33brsvbh1u:3034": "parasparābhāva iti cet,",
  "GSP33brsvbh1u:3035": "kimayaṃ kāryakāraṇayoḥ kaṭakahāṭakayorasti na vā /",
  "GSP33brsvbh1u:3036": "na cet, ekatvamevāsti,",
  "GSP33brsvbh1u:3037": "na ca bhedaḥ /",
  "GSP33brsvbh1u:3038": "asti cet bheda eva, nābhedaḥ /",
  "GSP33brsvbh1u:3039": "na ca bhāvābhāvayoravirodhaḥ,",
  "GSP33brsvbh1u:3040": "sahāvasthānāsaṃbhavāt /",
  "GSP33brsvbh1u:3041": "saṃbhave vā kaṭakavardhamānakayorapi tattvenābhedaprasaṅgaḥ,",
  "GSP33brsvbh1u:3042": "bhedasyābhedāvirodhāt /",
  "GSP33brsvbh1u:3043": "api ca kaṭakasya hāṭakādabhede yathā hāṭakātmanā kaṭakamukuṭakuṇḍalādayo na bhidyante evaṃ kaṭakātmanāpi na bhidyeran,",
  "GSP33brsvbh1u:3044": "kaṭakasya hāṭakādabhedāt /",
  "GSP33brsvbh1u:3045": "tathā ca hāṭakameva vastusanna kaṭakādayaḥ,",
  "GSP33brsvbh1u:3046": "bhedasyāpratibhāsanāt /",
  "GSP33brsvbh1u:3047": "atha hāṭakatvenaivābhedo na kaṭakatvena,",
  "GSP33brsvbh1u:3048": "tena tu bheda eva kuṇḍalādeḥ /",
  "GSP33brsvbh1u:3049": "yadi hāṭakādabhinnaḥ kaṭakaḥ kathamayaṃ kuṇḍalādiṣu nānuvartate /",
  "GSP33brsvbh1u:3050": "nānuvartate cet kathaṃ hāṭakādabhinnaḥ kaṭakaḥ /",
  "GSP33brsvbh1u:3051": "ye hi yasminnanuvartamāne vyāvartante te tato bhinnā eva,",
  "GSP33brsvbh1u:3052": "yathā sūtrātkusumabhedāḥ /",
  "GSP33brsvbh1u:3053": "nānuvartante cānuvartamāne 'pi hāṭakatve kuṇḍalādayaḥ,",
  "GSP33brsvbh1u:3054": "tasmātte 'pi hāṭakādbhinnā eveti /",
  "GSP33brsvbh1u:3055": "sattānuvṛttyā ca sarvavastvanugame 'idamiha nedam,",
  "GSP33brsvbh1u:3056": "idamevaṃ nedam'iti vibhāgo na syāt /",
  "GSP33brsvbh1u:3057": "kasyacit kvacit kadācit kathañcidvivekahetorabhāvāt /",
  "GSP33brsvbh1u:3058": "api ca dūrātkanakamityavagate na tasya kuṇḍalādayo viśeṣā jijñāsyeran,",
  "GSP33brsvbh1u:3059": "kanakādabhedātteṣām,",
  "GSP33brsvbh1u:3060": "tasya ca jñātatvāt /",
  "GSP33brsvbh1u:3061": "atha bhedo 'pyasti kanakāt kuṇḍalādīnāmiti kanakāvagame 'pyajñātāste /",
  "GSP33brsvbh1u:3062": "nanvabhedo 'pyastīti kiṃ na jñātāḥ /",
  "GSP33brsvbh1u:3063": "pratyuta jñānameva teṣāṃ yuktam,",
  "GSP33brsvbh1u:3064": "kāraṇābhāve hi kāryabhāva autsargikaḥ,",
  "GSP33brsvbh1u:3065": "sa ca kāraṇasattayā apodyate /",
  "GSP33brsvbh1u:3066": "asti cābhede kāraṇasatteti kanake jñāte jñātā eva kuṇḍalādaya iti tajjijñāsājñānāni cānarthakāni syuḥ /",
  "GSP33brsvbh1u:3067": "tena yasmin gṛhyamāṇe yanna gṛhyate tattato bhidyate /",
  "GSP33brsvbh1u:3068": "yathā karabhe gṛhyamāṇe 'gṛhyamāṇe rāsabhaḥ karabhāt /",
  "GSP33brsvbh1u:3069": "gṛhyamāṇe ca dūrato hemni na gṛhyante tasya bhedāḥ kuṇḍalādayaḥ,",
  "GSP33brsvbh1u:3070": "tasmātte hemno bhidyante /",
  "GSP33brsvbh1u:3071": "kathaṃ tarhi hema kuṇḍalamiti sāmānādhikaraṇyam iti cet,",
  "GSP33brsvbh1u:3072": "na hyādhārādheyabhāve samānāśrayatve vā sāmānādhikaraṇyamityuktam /",
  "GSP33brsvbh1u:3073": "athānuvṛttivyāvṛttivyavasthā ca hemni jñāte kuṇḍalādijijñāsā ca katham /",
  "GSP33brsvbh1u:3074": "na khalvabhede aikāntike 'naikāntike caitadubhayamupapadyate ityuktam /",
  "GSP33brsvbh1u:3075": "tasmādbhedābhedayoranyatarasminnavaheye 'bhedo pādānaiva bhedakalpanā,",
  "GSP33brsvbh1u:3076": "na bhedopādānābhedakalpaneti yuktam /",
  "GSP33brsvbh1u:3077": "bhidyamānatantratvādbhedasya,",
  "GSP33brsvbh1u:3078": "bhidyamānānāṃ ca pratyekamekatvāt,",
  "GSP33brsvbh1u:3079": "ekābhāve cānāśrayasya bhedasyāyogāt,",
  "GSP33brsvbh1u:3080": "ekasya ca bhedānadhīnatvāt,",
  "GSP33brsvbh1u:3081": "nāyamayaṃ iti ca bhedagrahasya pratiyogigrahasāpekṣatvāt,",
  "GSP33brsvbh1u:3082": "ekatvagrahasya cānyānapekṣatvāt,",
  "GSP33brsvbh1u:3083": "abhedopādānaivānirvacanīyabhedakalpaneti sāṃpratam /",
  "GSP33brsvbh1u:3084": "tathā ca śrutiḥ-'mṛttiketyeva satyam'iti /",
  "GSP33brsvbh1u:3085": "tasmāt kūṭasthanityataiva pāramārthikī na pariṇāminityateti siddham /",
  "GSP33brsvbh1u:3086": "vyomavat iti ca dṛṣṭāntaḥ parasiddhaḥ,",
  "GSP33brsvbh1u:3087": "asmanmate tasyāpi kāryatvenānityatvāt /",
  "GSP33brsvbh1u:3088": "atra cakūṭasthanityamiti nirvartyakarmatāmapākaroti /",
  "GSP33brsvbh1u:3089": "sarvavyāpi iti prāpyakarmatām /",
  "GSP33brsvbh1u:3090": "sarvavikriyārahitam iti vikāryakarmatām /",
  "GSP33brsvbh1u:3091": "niravayavam iti saṃskāryakarmatām /",
  "GSP33brsvbh1u:3092": "vrīhīṇāṃ khalu prokṣaṇena saṃskārākhyoṃ'śo yathā janyate,",
  "GSP33brsvbh1u:3093": "naivaṃ brahmaṇi kaścidaṃśaḥ kriyādheyo 'sti,",
  "GSP33brsvbh1u:3094": "anavayavatvāt /",
  "GSP33brsvbh1u:3095": "anaṃśatvādityarthaḥ /",
  "GSP33brsvbh1u:3096": "puruṣārthatāmāha-nityatṛptamiti /",
  "GSP33brsvbh1u:3097": "tṛptyā duḥkharahitaṃ sukhamupalakṣayati /",
  "GSP33brsvbh1u:3098": "kṣudduḥkhanivṛttisahitaṃ hi sukhaṃ tṛptiḥ /",
  "GSP33brsvbh1u:3099": "sukhaṃ cāpratīyamānaṃ na puruṣārthaṃ ityata āha-svayañjyotiriti /",
  "GSP33brsvbh1u:3100": "tadevaṃ svamatena mokṣākhyaṃ phalaṃ nityaṃ śrutyādibhirupapādya kriyāniṣpādyasya tu mokṣasyānityatvaṃ prasañjayati-tadyadīti /",
  "GSP33brsvbh1u:3101": "na cāgamabādhaḥ,",
  "GSP33brsvbh1u:3102": "āgamasyoktena prakāreṇopapatteḥ /",
  "GSP33brsvbh1u:3103": "api ca jñānajanyāpūrvajanito mokṣo naiyogika ityasyārthasya santi bhūyasyaḥ śrutayo nivārikā ityāha-api ca brahma vedeti /",
  "GSP33brsvbh1u:3104": "avidyādvayapratibandhāpanayamātreṇa ca vidyāyā mokṣasādhanatvam na svato 'pūrvotpādena cetyatrāpi śrutīrudāharati-tvaṃ hi naḥ piteti /",
  "GSP33brsvbh1u:3105": "na kevalamasminnarthe śrutyādayaḥ,",
  "GSP33brsvbh1u:3106": "api tvakṣapādācāryasūtramapi nyāyamūlamastītyāha-tathā cācāryapraṇītamiti /",
  "GSP33brsvbh1u:3107": "ācāryaścoktalakṣaṇaḥ purāṇe-'ācinoti ca śāstrārthamācāre sthāpayatyapi /",
  "GSP33brsvbh1u:3108": "svayamācarate yasmādācāryastena cocyate //",
  "GSP33brsvbh1u:3109": "'iti /",
  "GSP33brsvbh1u:3110": "tena hi praṇītaṃ sūtram-'duḥkhajanmapravṛttidoṣamithyājñānānāmuttarottarāpāye tadanantarāpāyādapavargaḥ'iti /",
  "GSP33brsvbh1u:3111": "pāṭhāpekṣayā kāraṇamuttaram,",
  "GSP33brsvbh1u:3112": "kāryaṃ ca pūrvam,",
  "GSP33brsvbh1u:3113": "kāraṇāpāye kāryāpāyaḥ,",
  "GSP33brsvbh1u:3114": "kaphāpāye iva kaphodbhavasya jvarasyāpāyaḥ /",
  "GSP33brsvbh1u:3115": "janmāpāye duḥkhāpāyaḥ,",
  "GSP33brsvbh1u:3116": "pravṛttyapāye janmāpāyaḥ,",
  "GSP33brsvbh1u:3117": "doṣāpāye pravṛttyapāyaḥ,",
  "GSP33brsvbh1u:3118": "mithyājñānāpāye doṣāpāyaḥ /",
  "GSP33brsvbh1u:3119": "mithyājñānaṃ cāvidyā rāgādyupajananakrameṇa dṛṣṭenaiva saṃsārasya paramaṃ nidānam /",
  "GSP33brsvbh1u:3120": "sā ca tattvajñānena brahmātmaikatvavijñānenaivāvagatiparyantena virodhinā nivartyate /",
  "GSP33brsvbh1u:3121": "tato 'vidyānivṛttyā brahmarūpāvirbhāvo mokṣaḥ /",
  "GSP33brsvbh1u:3122": "na tu vidyākāryastajjanitāpūrvakāryo veti sūtrārthaḥ /",
  "GSP33brsvbh1u:3123": "tattvajñānānmithyājñānāpāya ityetāvanmātreṇa sūtropanyāsaḥ,",
  "GSP33brsvbh1u:3124": "na tvakṣapādasaṃmataṃ tattvajñānamiha saṃmatam /",
  "GSP33brsvbh1u:3125": "tadanenācāryāntarasaṃvādenāyamartho dṛḍhīkṛtaḥ /",
  "GSP33brsvbh1u:3126": "syādetat /",
  "GSP33brsvbh1u:3127": "naikatvavijñānaṃ yathāvasthitavastuviṣayam,",
  "GSP33brsvbh1u:3128": "yena mithyājñānaṃ bhedāvabhāsaṃ nivartayanna vidhiviṣayo bhavet /",
  "GSP33brsvbh1u:3129": "api tu @#----------------------",
  "GSP33brsvbh1u:3131": "FN: 1-āropyapradhānā saṃpat / @#----------------------",
  "GSP33brsvbh1u:3133": "saṃpadādirūpam /",
  "GSP33brsvbh1u:3134": "tathā ca vidheḥ prāgaprāptaṃ puruṣecchayā kartavyaṃ sat vidhigocaro bhaviṣyati /",
  "GSP33brsvbh1u:3135": "yathā vṛttyantaratvena manaso viśvedevasāmyādviśvāndevānmanasi saṃpādya mana ālambanamavidyamānasamaṃ kṛtvā prādhānyena saṃpādyānāṃ viśveṣāmeva devānāmanucintanam,",
  "GSP33brsvbh1u:3136": "tena cānantalokaprāptiḥ /",
  "GSP33brsvbh1u:3137": "evaṃ cidrūpasāmyājjīvasya brahmarūpatāṃ saṃpādya jīvamālambanamavidyamānasamaṃ kṛtvā prādhānyena brahmānucintanam,",
  "GSP33brsvbh1u:3138": "tena cāmṛtatvaphalaprāptiḥ /",
  "GSP33brsvbh1u:3139": "adhyāse tvālambanasyaiva prādhānyenāropitatadbhāvasyānucintanam,",
  "GSP33brsvbh1u:3140": "yathā 'mano brahmetyupāsīta',",
  "GSP33brsvbh1u:3141": "'ādityo brahmetyādeśaḥ' /",
  "GSP33brsvbh1u:3142": "evaṃ jīvamabrahma 'brahmetyupāsīta'iti /",
  "GSP33brsvbh1u:3143": "kriyāviśeṣayogādvā,",
  "GSP33brsvbh1u:3144": "yathā 'vāyurvāva saṃvargaḥ',",
  "GSP33brsvbh1u:3145": "'prāṇo vāva saṃvargaḥ'iti /",
  "GSP33brsvbh1u:3146": "bāhyānkhalu vāyudevatā vahnyādīn saṃvṛṅkte /",
  "GSP33brsvbh1u:3147": "mahāpralayasamaye hi vāyurvahnyādīnsaṃvṛjya saṃhṛtyātmani sthāpayati /",
  "GSP33brsvbh1u:3148": "yathāha draviḍācāryaḥ-'saṃharaṇādvā saṃvaraṇādvā svātmībhāvādvāyuḥ saṃvargaḥ'iti /",
  "GSP33brsvbh1u:3149": "adhyātmaṃ ca prāṇaḥ saṃvarga iti /",
  "GSP33brsvbh1u:3150": "sa hi sarvāṇi vāgādīni saṃvṛṅkte /",
  "GSP33brsvbh1u:3151": "prāyaṇakāle hi sa eva sarvāṇīndriyāṇi saṃgṛhyotkrāmatīti /",
  "GSP33brsvbh1u:3152": "seyaṃ saṃvargadṛṣṭirvāyau prāṇe ca daśāśāgataṃ jagaddarśayati yathā,",
  "GSP33brsvbh1u:3153": "evaṃ jīvātmani bṛṃhaṇakriyayā brahmadṛṣṭismṛtatvāya phalāya kalpata iti /",
  "GSP33brsvbh1u:3154": "tadeteṣu triṣvapi pakṣeṣvātmadarśanopāsanādayaḥ pradhānakarmāṇyapūrvaviṣayatvāt, @#----------------------",
  "GSP33brsvbh1u:3156": "FN: 2-stutaśastravaditi /",
  "GSP33brsvbh1u:3157": "'ājyaiḥ stuvate praugaṃ śaṃsati iti stutaśastre samāmnāte,",
  "GSP33brsvbh1u:3158": "pragītamantrasādhyaṃ devatāguṇasaṃbandhābhidhānaṃ stotram /",
  "GSP33brsvbh1u:3159": "apragītamantrasādhyaṃ śastram /",
  "GSP33brsvbh1u:3160_0": "te mantrairevārthaḥ smartavyaḥ'iti niyamāddevatāprakāśanasaṃskārārthatvena guṇakarmaṇi",
  "GSP33brsvbh1u:3160_1": "vā apūrvārthatvena pradhānakarmaṇi veti saṃdehe kratūpayogidevatāsmaraṇasya dṛṣṭatvādguṇakarmatve",
  "GSP33brsvbh1u:3160_2": "prāpte siddhāntaḥ-guṇābhidhānena svarūpaprakāśanarūpastutiriha vihitā śrūyate 'stuvate' 'śaṃsati'iti /",
  "GSP33brsvbh1u:3161": "abhidhānavivakṣāyāṃ stuterasaṃbhavāt,",
  "GSP33brsvbh1u:3162": "stautiśaṃsatī apūrvotpattiṃ prati stotraśastre vidadhyātāmiti /",
  "GSP33brsvbh1u:3163": "evamihātmopāsanadarśane pradhānakarmetyaśayaḥ / @#----------------------",
  "GSP33brsvbh1u:3165": "stutaśastravat /",
  "GSP33brsvbh1u:3166": "ātmā tu dravyaṃ karmaṇi guṇa iti saṃskāro vātmano darśanaṃ vidhīyate /",
  "GSP33brsvbh1u:3167": "yathā darśapūrṇamāsaprakaraṇe 'patnyavekṣitamājyaṃ bhavati'iti samāmnātam,",
  "GSP33brsvbh1u:3168": "prakaraṇinā ca gṛhītamupāṃśuyāgāṅgabhūtājyadravyasaṃskāratayāvekṣaṇaṃ guṇakarma vidhīyate,",
  "GSP33brsvbh1u:3169": "evaṃ kartṛtvena kratvaṅgabhūte ātmani 'ātmā vā are draṣṭavyaḥ'iti darśanaṃ guṇakarma vidhīyate / @#----------------------",
  "GSP33brsvbh1u:3171": "FN: 3-(jai. 2 / 1 / 8) tasyārthaḥ-yairavaghātādirdravyaṃ cikīrṣyate saṃskartumiṣyate guṇastatra pratīyeta /",
  "GSP33brsvbh1u:3172": "dravye guṇabhūtaṃ karma pratīyetetyarthaḥ / @#----------------------",
  "GSP33brsvbh1u:3174": "'yaistu dravyaṃ cikīrṣyate guṇastatra pratīyeta'iti nyāyādata āha-na cedaṃ brahmātmaikatvavijñānamiti /",
  "GSP33brsvbh1u:3175": "kutaḥ, saṃpadādirūpe hi brahmātmaikatvavijñāna iti / @#----------------------",
  "GSP33brsvbh1u:3177": "FN: 1-ātmopāstyādeḥ saṃskārakarmatvaṃ prakaraṇādvā vākyādvā bhavet /",
  "GSP33brsvbh1u:3178": "nādya ityāha-darśeti / @#----------------------",
  "GSP33brsvbh1u:3180": "darśapūrṇamāsaprakaraṇe hi samāmnātamājyāvekṣaṇaṃ tadaṅgabhūtājyasaṃskāra iti yujyate / @#----------------------",
  "GSP33brsvbh1u:3182": "FN: 2-dvitīyaṃ pratyāha-naceti / @#----------------------",
  "GSP33brsvbh1u:3184": "naca 'ātmā vā are draṣṭavyaḥ'ityādi kasyacitprakaraṇe samāmnātam /",
  "GSP33brsvbh1u:3185": "na cānārabhyādhītamapi /",
  "GSP33brsvbh1u:3186": "'yasya pūrṇamayī juhūrbhavati'ityavyabhicaritakratusaṃbandhajuhūdvāreṇa juhūpadaṃ kratuṃ smārayadvākyena yathā parṇatāyāḥ kratuśeṣabhāvamāpādayati,",
  "GSP33brsvbh1u:3187": "evamātmā nāvyabhicāritakratusaṃbandhaḥ,",
  "GSP33brsvbh1u:3188": "yena taddarśanaṃ kratvaṅgaṃ sadātmānaṃ kratvarthaṃ saṃskuryāt /",
  "GSP33brsvbh1u:3189": "tena yadyayaṃ vidhistathāpi @#----------------------",
  "GSP33brsvbh1u:3191": "FN: 1-'tasmātsuvarṇaṃ hiraṇyaṃ bhāryaṃ durvaṇo 'sya bhātṛvyo bhavati'ityanārabhyādhīyate /",
  "GSP33brsvbh1u:3192": "tatra kiṃ śobhanahiraṇyadhāraṇaṃ kratvaṅgamuta puruṣadharma iti saṃdehe durvarṇakāma ityaśravaṇāt svatantraphalakalpane gauravāt,",
  "GSP33brsvbh1u:3193": "kratvaṅgamiti prāpte aprakaraṇapaṭhitasya prākaraṇikadharmādviśeṣāt,",
  "GSP33brsvbh1u:3194": "taddhāraṇasya loke 'pi vidyamānatvena parṇamayītāvatkratvavyabhicārābhāvāt,",
  "GSP33brsvbh1u:3195": "hiraṇyasādhanakaṃ dhāraṇaṃ vākyaśeṣagataphalāya vidhīyata iti puruṣadharmaḥ,",
  "GSP33brsvbh1u:3196": "evamihāpi ātmadarśanenāmṛtatvaṃ bhāvayediti vidhānātpradhānakarmataiveti / @#----------------------",
  "GSP33brsvbh1u:3198": "'suvarṇaṃ bhāryam'itivat viniyogabhaṅgena pradhānakarmaivāpūrvaviṣayatvānna guṇakarmeti sthavīyastayaitaddūṣaṇamanabhidhāya sarvapakṣasādhāraṇaṃ dūṣaṇamuktam /",
  "GSP33brsvbh1u:3199": "tadatirohitārthatayā na vyākhyātam /",
  "GSP33brsvbh1u:3200": "kiṃ ca jñānakriyāviṣayatvavidhānamasya bahuśrutiviruddhamityāha-na ca vidikriyeti /",
  "GSP33brsvbh1u:3201": "śaṅkate-aviṣayatva iti /",
  "GSP33brsvbh1u:3202": "tataśca śāntikarmaṇi vetālodaya iti bhāvaḥ /",
  "GSP33brsvbh1u:3203": "nirākaroti-na /",
  "GSP33brsvbh1u:3204": "kutaḥ",
  "GSP33brsvbh1u:3205": "avidyākalpitabhedanivṛttiparatvāditi /",
  "GSP33brsvbh1u:3206": "sarvameva hi vākyaṃ nedantayā vastubhedaṃ bodhayitumarhati /",
  "GSP33brsvbh1u:3207": "na hīkṣukṣīraguḍādīnāṃ madhurarasabhedaḥ śakya ākhyātum /",
  "GSP33brsvbh1u:3208": "evamanyatrāpi sarvatra draṣṭavyam /",
  "GSP33brsvbh1u:3209": "tena pramāṇāntarasiddhe laukike evārthe yadā gatiridṛśī śabdasya,",
  "GSP33brsvbh1u:3210": "tadā kaiva kathā pratyagātmanyalaukike /",
  "GSP33brsvbh1u:3211": "adūra @#----------------------",
  "GSP33brsvbh1u:3213": "FN: 1-lakṣaṇayetyarthaḥ / @#----------------------",
  "GSP33brsvbh1u:3215": "viprakarṣeṇa tu kathañcitpratipādanamihāpi samānam /",
  "GSP33brsvbh1u:3216": "tvaṃpadārtho hi pramātā pramāṇādhīnayā pramityā prameyaṃ ghaṭādi vyāpnotītyavidyāvilasitam /",
  "GSP33brsvbh1u:3217": "tadasyā viṣayībhūtodāsīnatatpadārthapratyagātmasāmānādhikaraṇyena pramātṛtvābhāvāt tannivṛttau pramāṇādayastisro vidhā nivartante /",
  "GSP33brsvbh1u:3218": "na hi pakturavastutve pākyapākapacanāni vastusanti bhavitumarhantīti /",
  "GSP33brsvbh1u:3219": "tathā hi-'vigalitaparāgvṛttyarthatvaṃ tvaṃpadasya tadastadā tvamiti hi padenaikārthatve tvamityapi yatpadam /",
  "GSP33brsvbh1u:3220": "tadapi ca tadā gatvaikārthyaṃ viśuddhacidātmatāṃ tyajati sakalānkartṛtvādīnpadārthamalānnijān //",
  "GSP33brsvbh1u:3221": "'ityāntaraślokaḥ /",
  "GSP33brsvbh1u:3222": "atraivārthe śrutīrudāharati-tathā ca śāstram-yasyāmatamiti /",
  "GSP33brsvbh1u:3223": "prakṛtamupasaṃharati-ato 'vidyākalpiteti /",
  "GSP33brsvbh1u:3224": "parapakṣe mokṣasyānityatāmāpādayati-yasya tviti /",
  "GSP33brsvbh1u:3225": "kāryamapūrvaṃ yāgādivyāpārajanyamtadapekṣate mokṣaḥ svotpattāviti /",
  "GSP33brsvbh1u:3226": "tayoḥ pakṣayoriti /",
  "GSP33brsvbh1u:3227": "nirvartyavikāryayoḥ kṣaṇikaṃ jñānamātmeti bauddhāḥ /",
  "GSP33brsvbh1u:3228": "tathā ca viśuddhavijñānotpādo mokṣa iti nirvartyo mokṣaḥ /",
  "GSP33brsvbh1u:3229": "anyeṣāṃ tu saṃskārarūpāvasthāmapahāya yā kaivalyāvasthāvāptirātmanaḥ sa mokṣa iti vikāryo mokṣaḥ /",
  "GSP33brsvbh1u:3230": "yathā payasaḥ pūrvāvasthāpahānenāvasthāntaraprāptirvikāro dadhīti /",
  "GSP33brsvbh1u:3231": "tadetayoḥ pakṣayoranityatā mokṣasya,",
  "GSP33brsvbh1u:3232": "kāryatvāt,",
  "GSP33brsvbh1u:3233": "dadhighaṭādivat /",
  "GSP33brsvbh1u:3234": "'atha yadataḥ paro divo jyotirdīpyate'iti śruterbrahmaṇo vikṛtāvikṛtadeśabhedāvagamādavikṛtadeśabrahmaprāptirūpāsanādividhikāryā bhaviṣyati /",
  "GSP33brsvbh1u:3235": "tathā ca prāpyakarmatā brahmaṇa ityata āha-na cāpyatvenāpīti /",
  "GSP33brsvbh1u:3236": "anyadanyena vikṛtadeśaparihāṇyāvikṛtadeśaṃ prāpyate /",
  "GSP33brsvbh1u:3237": "tadyathopavelaṃ jaladhiratibahalacapalakallolamālāparasparāsphālanasamullasatphenapuñjastabakatayā vikṛtaḥ,",
  "GSP33brsvbh1u:3238": "madhye tu praśāntasakalakallolopasargaḥ svacchaḥ sthiratayāvikṛtastasya madhyamavikṛtaṃ pautikaḥ potena prāpnoti /",
  "GSP33brsvbh1u:3239": "jīvastu brahmaiveti kiṃ kena prāpyatām /",
  "GSP33brsvbh1u:3240": "bhedāśrayātvātprāpterityarthaḥ /",
  "GSP33brsvbh1u:3241": "atha jīvo brahmaṇo bhinnastathāpi na tena brahmāpyate,",
  "GSP33brsvbh1u:3242": "brahmaṇo vibhutvena nityaprāptatvādityāha-svarūpavyatiriktatve 'pīti /",
  "GSP33brsvbh1u:3243": "saṃskārakarmatāmapākaroti-nāpi saṃskārya iti /",
  "GSP33brsvbh1u:3244": "dvayī hi saṃskāryatā,",
  "GSP33brsvbh1u:3245": "guṇādhānena vā,",
  "GSP33brsvbh1u:3246": "yathā bījapūrakusumasya lākṣārasāvasekaḥ,",
  "GSP33brsvbh1u:3247": "tena hi tatkusumaṃ saṃskṛtaṃ lākṣārasasavarṇaṃ phalaṃ prasūte /",
  "GSP33brsvbh1u:3248": "doṣāpanayena vāyathā malinamādarśatalaṃ nighṛṣṭamiṣṭakācūrṇenodbhāsitabhāsvaratvaṃ saṃskṛtaṃ bhavati /",
  "GSP33brsvbh1u:3249": "tatra na tāvadbrahmaṇi guṇādhānaṃ saṃbhavati /",
  "GSP33brsvbh1u:3250": "guṇo hi brahmaṇaḥ svabhāvo vā bhinno vā /",
  "GSP33brsvbh1u:3251": "svabhāvaścet kathamādheyaḥ,",
  "GSP33brsvbh1u:3252": "tasya nityavāt /",
  "GSP33brsvbh1u:3253": "bhinnatve tu kāryatvena mokṣasyānityatvaprasaṅgaḥ /",
  "GSP33brsvbh1u:3254": "na ca bhede dharmadharmibhāvaḥ,",
  "GSP33brsvbh1u:3255": "gavāśvavat /",
  "GSP33brsvbh1u:3256": "bhedābhedaśca vyudastaḥ, virodhāt /",
  "GSP33brsvbh1u:3257": "tadanenābhisaṃdhinoktam-anādheyātiśayabrahmasvarūpatvānmokṣasya /",
  "GSP33brsvbh1u:3258": "dvitīyaṃ pakṣaṃ pratikṣipati-nāpi doṣāpanayaneneti /",
  "GSP33brsvbh1u:3259": "aśuddhiḥ satī darpaṇe nivartate,",
  "GSP33brsvbh1u:3260": "na tu brahmaṇi asatī nivartanīyā /",
  "GSP33brsvbh1u:3261": "nityanivṛttatvādityarthaḥ /",
  "GSP33brsvbh1u:3262": "śaṅkate-svātmadharma eveti /",
  "GSP33brsvbh1u:3263": "brahmasvabhāva eva mokṣo 'nādyavidyāmalāvṛta upāsanādikriyayātmani saṃskriyamāṇe 'bhivyajyate,",
  "GSP33brsvbh1u:3264": "na tu kriyate /",
  "GSP33brsvbh1u:3265": "etaduktaṃ bhavati nityaśuddhatvamātmano 'siddham,",
  "GSP33brsvbh1u:3266": "saṃsārāvasthāyāmavidyāmalinatvāditi /",
  "GSP33brsvbh1u:3267": "śaṅkāṃ nirākaroti-na /",
  "GSP33brsvbh1u:3268": "kutaḥ,",
  "GSP33brsvbh1u:3269": "kriyāśrayatvānupapatteḥ /",
  "GSP33brsvbh1u:3270": "nāvidyā brahmāśrayā,",
  "GSP33brsvbh1u:3271": "kiṃ tu jīve,",
  "GSP33brsvbh1u:3272": "sā tvanirvacanīyetyuktam,",
  "GSP33brsvbh1u:3273": "tena nityaśuddhameva brahma /",
  "GSP33brsvbh1u:3274": "abhyupetya tvaśuddhiṃ kriyāsaṃskāryatvaṃ dūṣyate /",
  "GSP33brsvbh1u:3275": "kriyā hi brahmasamavetā vā brahma saṃskuryāt,",
  "GSP33brsvbh1u:3276": "yathā nigharṣaṇamiṣṭakācūrṇasaṃyogavibhāgapracayo nirantara ādarśatalasamavetaḥ /",
  "GSP33brsvbh1u:3277": "anyasamavetā vā /",
  "GSP33brsvbh1u:3278": "na tāvadbrahmadharmaḥ kriyā,",
  "GSP33brsvbh1u:3279": "tasyāḥ svāśrayavikārahetutvena brahmaṇo nityatvavyāghātāt / @#----------------------",
  "GSP33brsvbh1u:3281": "FN: 1-yadyapi caitrasamavetā bhāvanā darpaṇasyopakaroti tathāpi saṃyogavibhāgākhyadhātvarthadvārā /",
  "GSP33brsvbh1u:3282": "tau ca nātmanītyarthaḥ / @#----------------------",
  "GSP33brsvbh1u:3284": "anyāśrayā tu kathamanyasyopakaroti,",
  "GSP33brsvbh1u:3285": "atiprasaṅgāt /",
  "GSP33brsvbh1u:3286": "na hi darpaṇe nighṛṣyamāṇe maṇirviśuddho dṛṣṭaḥ /",
  "GSP33brsvbh1u:3287": "taccāniṣṭamiti /",
  "GSP33brsvbh1u:3288": "tadā bādhanaṃ @#----------------------",
  "GSP33brsvbh1u:3290": "FN: 2-avyavahitatvāt /",
  "GSP33brsvbh1u:3291": "anityatvamātmanaḥ prasajyetetyuktamanityatvaṃ tu vyavahitamiti bhāvaḥ / @#----------------------",
  "GSP33brsvbh1u:3293": "parāmṛśati /",
  "GSP33brsvbh1u:3294": "atra vyabhicāraṃ codayati-nanu dehāśrayayeti /",
  "GSP33brsvbh1u:3295": "pariharati-na /",
  "GSP33brsvbh1u:3296": "dehasaṃhatasyeti /",
  "GSP33brsvbh1u:3297": "anādyanirvācyāvidyopadhānameva brahmaṇo jīva iti ca kṣetrajña iti cācakṣate /",
  "GSP33brsvbh1u:3298": "sa ca sthūlasūkṣmaśarīrendriyādisaṃhatastatsaṃghātamadhyapatitastadabhedenāhamitipratyayaviṣayībhūtaḥ,",
  "GSP33brsvbh1u:3299": "ataḥ śarīrādisaṃskāraḥ śarīrādidharmo 'pyātmano bhavati,",
  "GSP33brsvbh1u:3300": "tadabhedādhyavasāyāt /",
  "GSP33brsvbh1u:3301": "yathā aṅgarāgadharmaḥ sugandhitā kāminīnāṃ vyapadiśyate /",
  "GSP33brsvbh1u:3302": "tenātrāpi yadāśritā kriyā sāṃvyavahārikapramāṇaviṣayīkṛtā tasyaiva saṃskāro nānyasyeti na vyabhicāraḥ /",
  "GSP33brsvbh1u:3303": "tattvatastu na kriyā na saṃskāra iti /",
  "GSP33brsvbh1u:3304": "sanidarśanaṃ tu śeṣamadhyāsabhāṣye eva kṛtavyākhyānamiti neha vyākhyātam /",
  "GSP33brsvbh1u:3305": "tayoranyaḥ pippalamiti /",
  "GSP33brsvbh1u:3306": "anyo jīvātmā /",
  "GSP33brsvbh1u:3307": "pippalaṃ karmaphalam /",
  "GSP33brsvbh1u:3308": "anaśnannanya iti /",
  "GSP33brsvbh1u:3309": "paramātmā /",
  "GSP33brsvbh1u:3310": "saṃhatasyaiva bhoktṛtvamāha mantravarṇaḥ-ātmendriyeti /",
  "GSP33brsvbh1u:3311": "anupahitaśuddhasvabhāvabrahmapradarśanaparau mantrau paṭhati-eko deva iti /",
  "GSP33brsvbh1u:3312": "śukraṃ dīptimat /",
  "GSP33brsvbh1u:3313": "avraṇaṃ duḥkharahitam /",
  "GSP33brsvbh1u:3314": "asrāviraṃ avigalitam /",
  "GSP33brsvbh1u:3315": "avināśīti yāvat /",
  "GSP33brsvbh1u:3316": "upasaṃharati-tasmāditi /",
  "GSP33brsvbh1u:3317": "nanu mā bhūnnirvartyādikarmatācatuṣṭayī /",
  "GSP33brsvbh1u:3318": "pañcamī tu kācit vidhā bhaviṣyati,",
  "GSP33brsvbh1u:3319": "yayā mokṣasya karmatā ghaṭiṣyata ityata āha-ato 'nyaditi /",
  "GSP33brsvbh1u:3320": "ebhyaḥ prakārebhyo na prakārāntaramanyadasti,",
  "GSP33brsvbh1u:3321": "yato mokṣasya kriyānupraveśo bhaviṣyati /",
  "GSP33brsvbh1u:3322": "etaduktaṃ bhavati-catasṛṇāṃ vidhānāṃ madhye 'nyatamatayā kriyāphalatvaṃ vyāptam,",
  "GSP33brsvbh1u:3323": "sā ca mokṣādvyāvartamānā vyāpakānupalabdhyā mokṣasya kriyāphalatvaṃ vyāvartayatīti /",
  "GSP33brsvbh1u:3324": "tatkiṃ mokṣe kriyaiva nāsti,",
  "GSP33brsvbh1u:3325": "tathā ca tadarthāni śāstrāṇi tadarthāśca pravṛttayo 'narthakānītyata upasaṃhāravyājenāha-tasmājjñānamekamiti /",
  "GSP33brsvbh1u:3326": "atha jñānaṃ kriyā mānasī kasmānna vidhigocaraḥ,",
  "GSP33brsvbh1u:3327": "kasmācca tasyāḥ phalaṃ nirvartyādiṣvanyatamaṃ na mokṣa iti codayati-nanu jñānamiti /",
  "GSP33brsvbh1u:3328": "pariharati-na /",
  "GSP33brsvbh1u:3329": "kutaḥ vailakṣaṇyāt /",
  "GSP33brsvbh1u:3330": "ayamarthaḥ-satyam,",
  "GSP33brsvbh1u:3331": "jñānaṃ mānasī kriyā,",
  "GSP33brsvbh1u:3332": "tviyaṃ brahmaṇi phalaṃ janayitumarhati,",
  "GSP33brsvbh1u:3333": "tasya svayaṃprakāśatayā vidikriyākarmabhāvānupapatterityuktam /",
  "GSP33brsvbh1u:3334": "tadetasminvailakṣaṇye sthite eva vailakṣaṇyāntaramāha-kriyā hi nāma seti /",
  "GSP33brsvbh1u:3335": "yatra viṣaye vastusvarūpanirapekṣaiva codyate /",
  "GSP33brsvbh1u:3336": "yathā devatāsaṃpradānakahavirgrahaṇe devatāvastusvarūpānapekṣā devatādhyānakriyā /",
  "GSP33brsvbh1u:3337": "yathā vā yoṣiti agnivastvanapekṣāgnibuddhiḥ-yā sā kriyā hi nāmeti yojanā /",
  "GSP33brsvbh1u:3338": "na hi 'yasyai devatāyai havirgṛhītaṃ syāttāṃ dhyāyedvaṣaṭkariṣyan'ityasmādvidheḥ prāgdevatādhyānaṃ prāptam,",
  "GSP33brsvbh1u:3339": "prāptaṃ tvadhītavedāntasya viditapadatadarthasaṃbandhasyādhigataśabdanyāyatattvasya 'sadeva somyedam'ityādeḥ 'tattvamasi'ityantātsaṃdarbhāt brahmātmabhāvajñānam,",
  "GSP33brsvbh1u:3340": "śabdapramāṇasāmarthyāt,",
  "GSP33brsvbh1u:3341": "indriyārthasaṃnikarṣasāmarthyādiva praṇihitamanasaḥ sphītālokamadhyavartikumbhānubhavaḥ /",
  "GSP33brsvbh1u:3342": "na hyasau svasāmagrībalalabdhajanmā san manujecchayānyathākartumakartuṃ vā śakyaḥ,",
  "GSP33brsvbh1u:3343": "devatādhyānavat,",
  "GSP33brsvbh1u:3344": "yenārthavānatra vidhiḥ syāt /",
  "GSP33brsvbh1u:3345": "na copāsanā vānubhavaparyantatā vāsya vidhergocaraḥ,",
  "GSP33brsvbh1u:3346": "tayoranvayavyatirekāvadhṛtasāmarthyayoḥ sākṣātkāre vā anādyavidyāpanaye vā vidhimantareṇa prāptatvena puruṣecchayānyathākartumakartuṃ vā aśakyatvāt /",
  "GSP33brsvbh1u:3347": "tasmādbrahmajñānaṃ mānasī kriyāpi na vidhigocaraḥ /",
  "GSP33brsvbh1u:3348": "puruṣacittavyāpārādhīnāyāstu kriyāyā vastusvarūpanirapekṣatā kvacidavirodhinī,",
  "GSP33brsvbh1u:3349": "yathā devatādhyānakriyāyāḥ /",
  "GSP33brsvbh1u:3350": "na hyatra vastusvarūpeṇa kaścidvirodhaḥ /",
  "GSP33brsvbh1u:3351": "kvacidvastusvarūpavirodhinī,",
  "GSP33brsvbh1u:3352": "yathā yoṣitpuruṣayoragnibuddhirityetāvatā bhedena nidarśanāmithunadvayopanyāsaḥ /",
  "GSP33brsvbh1u:3353": "kriyaivityevakāreṇa vastutantratvamapākaroti /",
  "GSP33brsvbh1u:3354": "nanu 'ātmetyevopāsīta'ityādayo vidhayaḥ śrūyante /",
  "GSP33brsvbh1u:3355": "na ca pramattagītāḥ,tulyaṃ hi @#----------------------",
  "GSP33brsvbh1u:3357": "FN: 1-gurumukhādadhyayanādi samānamityarthaḥ / @#----------------------",
  "GSP33brsvbh1u:3359": "sāṃpradāyikam,",
  "GSP33brsvbh1u:3360": "tasmādvidheyenātra bhavitavyamityata āha-tadviṣayā liṅgādaya iti /",
  "GSP33brsvbh1u:3361": "satyaṃ śrūyante liṅgādayaḥ,",
  "GSP33brsvbh1u:3362": "na tvamī vidhiviṣayāḥ,",
  "GSP33brsvbh1u:3363": "tadviṣayatve 'prāmāṇyaprasaṅgāt /",
  "GSP33brsvbh1u:3364": "heyopādeyaviṣayo hi vidhiḥ /",
  "GSP33brsvbh1u:3365": "sa eva ca heya upādeyo vā,",
  "GSP33brsvbh1u:3366": "yaṃ puruṣaḥ kartumakartumanyathā vā kartuṃ śaknoti /",
  "GSP33brsvbh1u:3367": "tatraiva ca samarthaḥ kartādhikṛto niyojyo bhavati /",
  "GSP33brsvbh1u:3368": "na caivaṃbhūtānyātma @#----------------------",
  "GSP33brsvbh1u:3370": "FN: 2-śravaṇaṃ nāma brahmātmani 'tattvamasi'ityādivākyakadambasya tātparyanirṇayānukūlo vyāpāraḥ tarkarūpaḥ /",
  "GSP33brsvbh1u:3371": "tatrāsati viṣayāvagame kathaṃ tatkartavyatābodhaḥ,",
  "GSP33brsvbh1u:3372": "avagame ca kartumakartumanyathākartumaśakyatvam /",
  "GSP33brsvbh1u:3373": "evaṃ mananāderapi boddhavyamiti / @#----------------------",
  "GSP33brsvbh1u:3375_0": "śravaṇamananopāsanadarśanānīti viṣayatadanuṣṭhātrorvidhivyāpakayorabhāvādvidherabhāva",
  "GSP33brsvbh1u:3375_1": "iti prayuktā api liṅādayaḥ pravartanāyāmasamarthā upala iva kṣurataikṣṇyaṃ kuṇṭhamapramāṇībhavantīti /",
  "GSP33brsvbh1u:3376": "aniyojyaviṣayatvāditi /",
  "GSP33brsvbh1u:3377": "samartho hi kartādhikārī niyojyaḥ /",
  "GSP33brsvbh1u:3378": "asāmarthye tu na kartṛtāyato nādhikṛto 'to na niyojya ityarthaḥ /",
  "GSP33brsvbh1u:3379": "yadi virodhābhānna vidhivacanāni,",
  "GSP33brsvbh1u:3380": "kimarthāni tarhi vacanānyetāni vidhicchāyānīti pṛcchati-kimarthānīti /",
  "GSP33brsvbh1u:3381": "na cānarthakāni yuktāni,",
  "GSP33brsvbh1u:3382": "svādhyāyādhyayanavidhyadhīnagrahaṇatvānupapatteriti bhāvaḥ /",
  "GSP33brsvbh1u:3383": "uttaram-svābhāviketi /",
  "GSP33brsvbh1u:3384": "anyataḥ prāptā eva hi śravaṇādayo vidhisarūpairvākyairanūdyante /",
  "GSP33brsvbh1u:3385": "na cānuvādo 'pyaprayojanaḥ,",
  "GSP33brsvbh1u:3386": "pravṛttiviśeṣakaratvāt /",
  "GSP33brsvbh1u:3387": "tathāhi-tattadiṣṭāniṣṭaviṣayepsājihāsāpahṛtahṛdayatayā bahirmukho na pratyagātmani samādhātumarhati /",
  "GSP33brsvbh1u:3388_0": "ātmaśravaṇādividhisarūpaistu vacanairmanaso viṣayasrotaḥ khilīkṛtya pratyagātmasrota",
  "GSP33brsvbh1u:3388_1": "udghāṭyata iti pravṛttiviśeṣakaratā anuvādānāmastīti saprayojanatayā svādhyāyavidhyadhīnagrahaṇatvamupapadyata iti /",
  "GSP33brsvbh1u:3389": "yacca coditamātmajñānamanuṣṭhānānaṅgatvādapuruṣārthamiti tadayuktam /",
  "GSP33brsvbh1u:3390": "svato 'sya puruṣārthatve siddhe yadanuṣṭhānānaṅgatvaṃ tadbhūṣaṇaṃ na dūṣaṇamityāha-yadapīti /",
  "GSP33brsvbh1u:3391": "anusaṃjvaret śarīraṃ paritapyamānamanutapyeta /",
  "GSP33brsvbh1u:3392": "sugamamanyat /",
  "GSP33brsvbh1u:3393": "prakṛtamupasaṃharati-tasmānna pratipattīti / @#----------------------",
  "GSP33brsvbh1u:3395": "FN: 1-siddhe vastuni vedāntaprāmāṇyasiddhyartham /",
  "GSP33brsvbh1u:3396": "'ajñātasaṃgatitvena'ityādi dūṣayitumityarthaḥ / @#----------------------",
  "GSP33brsvbh1u:3398": "prakṛtisiddhyarthamekadeśimataṃ dūṣayitumanubhāṣate-yadapi kecidāhuriti /",
  "GSP33brsvbh1u:3399": "dūṣayati-tanneti /",
  "GSP33brsvbh1u:3400": "idamatrākūtam-'kāryabodhe yathā ceṣṭā liṅgaṃ harṣādayastathā /",
  "GSP33brsvbh1u:3401": "siddhabodher'thavattaivaṃ śāstratvaṃ hitaśāsanāt //",
  "GSP33brsvbh1u:3402": "'yadi hi padānāṃ kāryābhidhāne tadanvitasvārthābhidhāne vā,",
  "GSP33brsvbh1u:3403": "niyamena vṛddhavyavahārātsāmarthvamabadhṛtaṃ bhavet,",
  "GSP33brsvbh1u:3404": "na bhavedaheyānupādeyabhūtabrahmātmatāparatvamupaniṣadām /",
  "GSP33brsvbh1u:3405": "tatrāviditasāmathryatvātpadānāṃ loke,",
  "GSP33brsvbh1u:3406": "tatpūrvakatvācca vaidikārthapratīteḥ /",
  "GSP33brsvbh1u:3407": "atha tu bhūte 'pyarthe padānāṃ loke śakyaḥ saṃgatigrahastata upaniṣadāntatparatvaṃ paurvāparyaparyālocanayāvagamyamānamapahṛtya na kāryaparatvaṃ śakyaṃ kalpayitum,",
  "GSP33brsvbh1u:3408": "śrutahānyaśrutakalpanāprasaṅgāt /",
  "GSP33brsvbh1u:3409": "tatra tāvadevamakāryer'the na saṃgatigrahaḥ,",
  "GSP33brsvbh1u:3410": "yadi tatparaḥ prayogo na loke dṛśyeta,",
  "GSP33brsvbh1u:3411": "tatpratyayo vā vyutpannasyonnetuṃ na śakyete /",
  "GSP33brsvbh1u:3412": "na tāvattatparaḥ prayogo na dṛśyate loke /",
  "GSP33brsvbh1u:3413": "kutūhalabhayādinivṛttyarthānāmakāryaparāṇāṃ padasaṃdarbhāṇāṃ prayogasya loke bahulamupalabdheḥ /",
  "GSP33brsvbh1u:3414": "tadyathākhaṇḍalādilokapālacakravālādhivasatiḥ,",
  "GSP33brsvbh1u:3415_0": "siddhavidyādharagandharvāpsaraḥparivāro brahmalokāvatīrṇamandākinīpayaḥpravāhapātadhautakaladhautamayaśilātalo",
  "GSP33brsvbh1u:3415_1": "nandanādipramadāvanavihārimaṇimayaśakuntakamanīyaninadamanoharaḥ parvatarājaḥ sumeruriti /",
  "GSP33brsvbh1u:3416": "naiṣa bhujaṅgo rajjuriyamityādiḥ /",
  "GSP33brsvbh1u:3417": "nāpi bhūtārthabuddhirvyutpannapuruṣavartinī na śakyā samunnetum,",
  "GSP33brsvbh1u:3418": "harṣāderunnayanahotoḥ saṃbhavāt /",
  "GSP33brsvbh1u:3419_0": "tathā hyaviditārthadeśajanabhāṣārtho draviḍo nagaragamanodyato rājamārgābhyarṇaṃ",
  "GSP33brsvbh1u:3419_1": "devadattamandiramadhyāsīnaḥ pratipannajanakānandanibandhanaputrajanmā vārttāhāreṇa",
  "GSP33brsvbh1u:3419_2": "saha nagarasthadevadattābhyāśamāgataḥ paṭavāsopāyanārpaṇapuraḥsaraṃ diṣṭyā vardhase",
  "GSP33brsvbh1u:3419_3": "devadatta putraste jātaiti vārttāhāravyāhāraśravaṇasamanantaramupajātaromāñcakañcukaṃ",
  "GSP33brsvbh1u:3419_4": "vikasitanayanotpalamatismeramukhamahotpalamavalokya devadattamutpannapramodamanumimīte,",
  "GSP33brsvbh1u:3420": "pramodasya ca prāgabhūtasya tadvyāhāraśravaṇasamanantaraṃ prabhavatastaddhetutām /",
  "GSP33brsvbh1u:3421": "na cāyamapratipādayan harṣahetumarthaṃ harṣāya kalpata ityanena harṣaheturartha ukta iti pratipadyate /",
  "GSP33brsvbh1u:3422": "harṣahetvantarasya cāpratīteḥ putrajanmanaśca taddhetoravagamāttadeva vārttāhāreṇābhyadhāyīti niścinoti /",
  "GSP33brsvbh1u:3423": "evaṃ bhayaśokādayo 'pyudāhāryāḥ /",
  "GSP33brsvbh1u:3424": "tathā ca prayojanavattayā bhūtārthābhidhānasya prekṣāvatprayogo 'pyupapannaḥ /",
  "GSP33brsvbh1u:3425": "evaṃ ca brahmasvarūpajñānasya paramapuruṣārthahetubhāvādanupadiśatāmapi puruṣapravṛttinivṛttī vedāntānāṃ puruṣahitānuśāsanācchāstratvaṃ siddhaṃ bhavati /",
  "GSP33brsvbh1u:3426": "tatsiddhametat,",
  "GSP33brsvbh1u:3427": "vivādādhyāsitāni vacanāni bhūtārthaviṣayāṇi,",
  "GSP33brsvbh1u:3428": "bhūtārthaviṣayapramājanakatvāt /",
  "GSP33brsvbh1u:3429": "yadyadviṣayapramājanakaṃ tattadviṣayaṃ,",
  "GSP33brsvbh1u:3430": "yathā rūpādiviṣayaṃ cakṣurādi,",
  "GSP33brsvbh1u:3431": "tathā caitāni,",
  "GSP33brsvbh1u:3432": "tasmāttatheti /",
  "GSP33brsvbh1u:3433": "tasmātsuṣṭhūktam-tanna,",
  "GSP33brsvbh1u:3434": "aupaniṣadasya puruṣasyānanyaśeṣatvāditi /",
  "GSP33brsvbh1u:3435": "upanipūrvātsaderviśaraṇārthātkvipyupaniṣatpadaṃ vyutpāditam,",
  "GSP33brsvbh1u:3436": "upanīya advayaṃ brahma savāsanāmavidyāṃ hinastīti brahmavidyāmāha /",
  "GSP33brsvbh1u:3437": "taddhetutvādvedāntā apyupaniṣadaḥ,",
  "GSP33brsvbh1u:3438": "tato viditaḥ aupaniṣadaḥ puruṣaḥ /",
  "GSP33brsvbh1u:3439": "etadeva vibhajate-yo 'sāvupaniṣatsveveti /",
  "GSP33brsvbh1u:3440": "ahaṃpratyayaviṣayādbhinatti-asaṃsārīti /",
  "GSP33brsvbh1u:3441": "ata eva kriyārahitatvāccaturvidhadravyavilakṣaṇaḥ ataśca caturvidhadravyavilakṣaṇopeto 'yamananyaśeṣaḥ,",
  "GSP33brsvbh1u:3442": "anyaśeṣaṃ hi bhūtaṃ dravyaṃ cikīrṣitaṃ sadutpattyādyāpyaṃ saṃbhavati /",
  "GSP33brsvbh1u:3443": "yathā 'yūpaṃ takṣati'ityādi /",
  "GSP33brsvbh1u:3444": "yatpunaranyaśeṣaṃ bhūtabhāvyupayogarahitam,",
  "GSP33brsvbh1u:3445": "yathā 'suvarṇaṃ bhāryam',",
  "GSP33brsvbh1u:3446": "'saktūn juhoti'ityādi,",
  "GSP33brsvbh1u:3447": "na tasyotpattyādyāpyatā /",
  "GSP33brsvbh1u:3448": "kasmātpunarasyānanyaśeṣatetyata āha-yataḥsvaprakaraṇasthaḥ /",
  "GSP33brsvbh1u:3449": "upaniṣadāmanārabhyādhītānāṃ paurvāparyaparyālocanayā puruṣapratipādanaparatvena puruṣasyaiva prādhānyenedaṃ prakaraṇam /",
  "GSP33brsvbh1u:3450": "na ca juhvādivadavyabhicaritakratusaṃbandhaḥ puruṣa ityupapāditam /",
  "GSP33brsvbh1u:3451": "ataḥ svaprakaraṇasthaḥ so 'yaṃ tathāvidha upaniṣadbhyaḥ pratīyamāno na nāstīti śakyo vaktumityarthaḥ /",
  "GSP33brsvbh1u:3452": "syādetat /",
  "GSP33brsvbh1u:3453": "mānāntarogocaratvenāgṛhītasaṃgatitayā apadārthasya brahmaṇo vākyārthatvānupapatteḥ kathamupaniṣadarthatetyata āha-sa eṣa neti netyātmetyātmaśabdāt /",
  "GSP33brsvbh1u:3454": "yadyapi gavādivanmānāntaragocaratvamātmano nāsti,",
  "GSP33brsvbh1u:3455": "tathāpi prakāśātmana eva satastattadupādhiparihāṇyā śakyaṃ vākyārthatvena nirūpaṇam,",
  "GSP33brsvbh1u:3456": "hāṭakasyeva kaṭakakuṇḍalādiparihāṇyā /",
  "GSP33brsvbh1u:3457": "nahi prakāśaḥ svasaṃvedano na bhāsate,",
  "GSP33brsvbh1u:3458": "nāpi tadavacchedakaḥ kāryakaraṇasaṃghātaḥ /",
  "GSP33brsvbh1u:3459": "tena 'sa eṣa neti netyātmā'iti tattadavacchedaparihāṇyā bṛhattvādāpanācca svayaṃprakāśaḥ śakyo vākyāt brahmeti cātmeti ca nirūpayitumityarthaḥ /",
  "GSP33brsvbh1u:3460": "athopādhinirāsavadupahitamapyātmarūpaṃ kasmānna nirasyata ityata āha-ātmanaśca pratyākhyātumaśakyatvāt /",
  "GSP33brsvbh1u:3461": "prakāśo hi sarvasyātmā tadadhiṣṭhānatvācca prapañcavibhramasya /",
  "GSP33brsvbh1u:3462": "na cādhiṣṭhānābhāve vibhramo bhavitumarhati /",
  "GSP33brsvbh1u:3463": "na hi jātu rajjvabhāve rajjvāṃ bhujaṅga iti vā dhāreti vā vibhramo dṛṣṭapūrvaḥ /",
  "GSP33brsvbh1u:3464": "api cātmānaḥ prakāśasya bhāsā prapañcasya prabhā /",
  "GSP33brsvbh1u:3465": "tathā ca śrutiḥ 'tameva bhāntamanubhāti sarvaṃ tasya bhāsā sarvamidaṃ vibhāti'iti /",
  "GSP33brsvbh1u:3466": "na cātmanaḥ prakāśasya pratyākhyāne prapañcaprathā yuktā /",
  "GSP33brsvbh1u:3467": "tasmādātmanaḥ pratyākhyānāyogādvedāntebhyaḥ pramāṇāntarāgocarasarvopādhirahitabrahmasvarūpāvagatisiddhirityarthaḥ /",
  "GSP33brsvbh1u:3468": "upaniṣatsvevāvagata ityavadhāraṇamamṛṣyamāṇa ākṣipati-nanvātmeti /",
  "GSP33brsvbh1u:3469": "sarvajanīnāhaṃpratyayaviṣayo hyātmā kartā bhoktā ca saṃsārī,",
  "GSP33brsvbh1u:3470": "tatraiva ca laukikaparīkṣakāṇāmātmapadaprayogāt /",
  "GSP33brsvbh1u:3471": "ya eva laukikāḥ śabdāsta eva vaidikāsta eva ca teṣāmarthā ityaupaniṣadamapyātmapadaṃ tatraiva pravartitumarhati,",
  "GSP33brsvbh1u:3472": "nārthāntare tadviparīte ityarthaḥ /",
  "GSP33brsvbh1u:3473": "samādhatte-na ahaṃpratyayaviṣaya aupaniṣadaḥ puruṣaḥ /",
  "GSP33brsvbh1u:3474": "kutaḥ tatsākṣitvena /",
  "GSP33brsvbh1u:3475": "ahaṃpratyayaviṣayo yaḥ kartā kāryakaraṇasaṃghātopahito jīvātmā-tat sākṣitvena,",
  "GSP33brsvbh1u:3476": "paramātmano 'haṃpratyayaviṣayatvasyapratyuktatvāt /",
  "GSP33brsvbh1u:3477": "etaduktaṃ bhavati-yadyapi 'anena jīvenātmanā'iti jīvaparamātmanoḥ pāramārthikamaikyam,",
  "GSP33brsvbh1u:3478": "tathāpi tasyopahitaṃ rūpaṃ jīvaḥ,",
  "GSP33brsvbh1u:3479": "śuddhaṃ tu rūpaṃ tasya sākṣitacca mānāntarānadhigatamupaniṣadgocara iti /",
  "GSP33brsvbh1u:3480": "etadeva prapañcayati-na hyahaṃpratyayaviṣayeti /",
  "GSP33brsvbh1u:3481": "vidhiśeṣatvaṃ vā netuṃ na śakyaḥ /",
  "GSP33brsvbh1u:3482": "kutaḥ ātmatvādeva /",
  "GSP33brsvbh1u:3483": "na hyātmā anyārtho 'nyattu sarvamātmārtham /",
  "GSP33brsvbh1u:3484": "tathā ca śrutiḥ 'na vā are sarvasya kāmāya sarvaṃ priyaṃ bhavati ātmanastu kāmāya sarvaṃ priyaṃ bhavati'iti /",
  "GSP33brsvbh1u:3485": "api cātaḥ sarveṣāmātmatvādeva na heyo nāpyupādeyaḥ /",
  "GSP33brsvbh1u:3486": "sarvasya hi prapañcajātasya brahmaiva tattvamātmā /",
  "GSP33brsvbh1u:3487": "na ca svabhāvo heyaḥ,",
  "GSP33brsvbh1u:3488": "aśakyahānatvāt /",
  "GSP33brsvbh1u:3489": "na copādeyaḥ,",
  "GSP33brsvbh1u:3490": "upāttatvāt /",
  "GSP33brsvbh1u:3491": "tasmāddheyopādeyaviṣayau vidhiniṣedhau na tadviparītamātmatattvaṃ viṣayīkuruta iti sarvasya prapañcajātasyātmaiva tattvamiti /",
  "GSP33brsvbh1u:3492": "etadupapādayati-sarvaṃ hi vinaśyadvikārajātaṃ puruṣāntaṃ vinaśyati /",
  "GSP33brsvbh1u:3493": "ayamarthaḥ-puruṣo hi śrutismṛtītihāsapurāṇatadaviruddhanyāyavyavasthāpitatvātparamārthasan /",
  "GSP33brsvbh1u:3494": "prapañcastvanādyavidyopadarśito 'paramārthasan /",
  "GSP33brsvbh1u:3495": "yaśca paramārthāsan asau prakṛtiḥ rajjutattvamiva sarpavibhramasya vikārasya /",
  "GSP33brsvbh1u:3496": "ata evāsyānirvācyatvenādṛḍhasvabhāvasya vināśaḥ /",
  "GSP33brsvbh1u:3497": "puruṣastu paramārthasannāsau kāraṇasahasreṇāpyasan śakyaḥ kartum /",
  "GSP33brsvbh1u:3498": "na hi sahasramapi śilpino ghaṭaṃ paṭayitumīśata ityuktam /",
  "GSP33brsvbh1u:3499": "tasmādavināśipuruṣānto vikāravināśaḥ śuktirajjutattvānta iva rajatabhujaṅgavināśaḥ /",
  "GSP33brsvbh1u:3500": "puruṣa eva hi sarvasya prapañcavikārajātasya tattvam /",
  "GSP33brsvbh1u:3501": "na ca puruṣasyāsti vināśo yato 'nanto vināśaḥ syādityata āha-puruṣo hi vināśahetvabhāvāditi /",
  "GSP33brsvbh1u:3502": "nahi kāraṇāni sahasramapyanyadanyathayitumīśata ityuktam /",
  "GSP33brsvbh1u:3503": "atha mā bhūtsvarūpeṇa puruṣo heya upādeyo vā,",
  "GSP33brsvbh1u:3504": "tadīyastu kaściddharmo hāsyate,",
  "GSP33brsvbh1u:3505": "kaściccopādāsyata ityata āha-vikriyāhetvabhāvācca kūṭasthanityaḥ /",
  "GSP33brsvbh1u:3506": "trividho 'pi dharmalakṣaṇāvasthāpariṇāmalakṣaṇo vikāro nāstītyuktam /",
  "GSP33brsvbh1u:3507": "api cātmanaḥ paramārthasato dharmo 'pi paramārthasanniti na tasyātmavadanyathātvaṃ kāraṇaiḥ śakyaṃ kartum /",
  "GSP33brsvbh1u:3508": "na ca dharmānyathātvādanyo vikāraḥ /",
  "GSP33brsvbh1u:3509": "tadidamuktam-vikriyāhotvabhāvāditi /",
  "GSP33brsvbh1u:3510": "sugamamanyat /",
  "GSP33brsvbh1u:3511": "yatpunarekadeśinā śāstravidvacanaṃ sākṣitvenānukrāntaṃ tadanyathopapādayati-yadapi śāstratātparyavidāmanukramāṇamiti /",
  "GSP33brsvbh1u:3512": "'dṛṣṭo hi tasyārthaḥ prayojanavadarthāvabodhanam'iti vaktavye,",
  "GSP33brsvbh1u:3513": "dharmajijñāsāyāḥ prakṛtatvāddharmasya ca karmatvāt 'karmāvabodhanam'ityuktam /",
  "GSP33brsvbh1u:3514": "na tu siddharūpabrahmāvabodhanavyāpāraṃ vedasya vārayati /",
  "GSP33brsvbh1u:3515": "na hi somaśarmaṇi prakṛte tadguṇābhidhānaṃ parisaṃcaṣṭe viṣṇuśarmaṇo guṇavattām /",
  "GSP33brsvbh1u:3516": "vidhiśāstraṃ vidhīyamānakarmaviṣayam,",
  "GSP33brsvbh1u:3517": "pratiṣedhaśāstraṃ ca pratiṣidhyamānakarmaviṣayamityubhayamapi karmāvabodhanaparam /",
  "GSP33brsvbh1u:3518": "api ca 'āmnāyasya kriyārthatvāt'iti śāstrakṛdvacanam /",
  "GSP33brsvbh1u:3519": "tatrārthagrahaṇaṃ yadyabhidheyavāci tato bhūtārthānāṃ dravyaguṇakarmaṇāmānarthakyamanabhidheyatvaṃ prasajyeta,",
  "GSP33brsvbh1u:3520": "nahi te kriyārthā ityata āha-api cāmnāyasyeti /",
  "GSP33brsvbh1u:3521": "yadyucyeta nahi kriyārthatvaṃ kriyābhidheyatvam,",
  "GSP33brsvbh1u:3522": "api tu kriyāprayojanatvam /",
  "GSP33brsvbh1u:3523": "dravyaguṇaśabdānāṃ ca kriyārthatvenaiva bhūtadravyaguṇābhidhānam,",
  "GSP33brsvbh1u:3524": "na svaniṣṭhatayā /",
  "GSP33brsvbh1u:3525": "yathāhuḥ śāstravidaḥ 'codanā hi bhūtaṃ bhavantam'ityādi / @#----------------------",
  "GSP33brsvbh1u:3527": "FN: 1-'codanā hi bhūtaṃ bhavantaṃ bhaviṣyantamityevañjātīyakaṃ śaknotyavagamayitum'iti śābarabhāṣye vidhivākyasya bhūtārthabodhakatvaṃ pratīyate tatkathaṃ dravyādeḥ kriyābodhitā,",
  "GSP33brsvbh1u:3528": "tatrāha-etaduktamiti / @#----------------------",
  "GSP33brsvbh1u:3530": "etaduktaṃ bhavati,",
  "GSP33brsvbh1u:3531": "kāryamarthamavagamayantī codanā tadarthaṃ bhūtādikamapyarthaṃ gamayatīti /",
  "GSP33brsvbh1u:3532": "tatrāha-pravṛttinivṛttivyatirekeṇa bhūtaṃ cediti /",
  "GSP33brsvbh1u:3533": "ayamabhisaṃdhiḥ-na tāvatkāryārthā eva svārthe padānāṃ saṃgatigraho nānyārtha ityupapāditaṃ bhūte 'pyarthe vyutpattiṃ darśayadbhiḥ / @#----------------------",
  "GSP33brsvbh1u:3535": "FN: 2-nanu kāryānvitapadārthaparatvaniyamābhāve padānāmatilāghavāyānvitaparatvamapi tyajyatāmata āha-nāpīti / @#----------------------",
  "GSP33brsvbh1u:3537": "nāpi svārthamātraparataiva padānām /",
  "GSP33brsvbh1u:3538": "tathā sati na vākyārthapratyayaḥ syāt /",
  "GSP33brsvbh1u:3539": "na hi pratyekaṃ svapradhānatayā guṇapradhānabhāvarahitānāmekavākyatā dṛṣṭā /",
  "GSP33brsvbh1u:3540": "tasmātpadānāṃ svārthamabhidadhatāmeka @#----------------------",
  "GSP33brsvbh1u:3542_0": "FN: 3-ayamarthaḥ-ekaprayojanasiddhyupayogitvaṃ padārthānāmitaretaravaiśiṣṭyamantareṇa",
  "GSP33brsvbh1u:3542_1": "na ghaṭate 'tastatsiddhyai ekavākyatvāya ca lakṣaṇayānvitaparatvaṃ kalpyate tādṛkprayojanābhāve",
  "GSP33brsvbh1u:3542_2": "tu svārthamātrābhidheyatvaṃ padānāmiti / @#----------------------",
  "GSP33brsvbh1u:3544": "prayojanavatpadārthaparatayaikavākyatā /",
  "GSP33brsvbh1u:3545": "tathā ca tattadarthāntaraviśiṣṭaikavākyārthapratyaya upapanno bhavati /",
  "GSP33brsvbh1u:3546": "yathāhuḥ śāstravidaḥ-'sākṣādyadyapi kurvantipadārthapratipādanam /",
  "GSP33brsvbh1u:3547": "varṇāstathāpi naitasminparyavasyanti niṣphale //",
  "GSP33brsvbh1u:3548": "vākyārthamitaye teṣāṃ pravṛttau nāntarīyakam /",
  "GSP33brsvbh1u:3549": "pāke jvāleva kāṣṭhānāṃ padārthapratipādanam //",
  "GSP33brsvbh1u:3550": "'iti /",
  "GSP33brsvbh1u:3551": "tathā cārthāntarasaṃsargaparatāmātreṇa vākyārthapratyayopapattau na kāryasaṃsargaparatvaniyamaḥ padānām /",
  "GSP33brsvbh1u:3552": "evaṃ ca sati kūṭasthanityabrahmarūpaparatve 'pyadoṣa iti /",
  "GSP33brsvbh1u:3553": "bhavyaṃ kāryam /",
  "GSP33brsvbh1u:3554": "nanu yadbhavyārthaṃ bhūtamupadiśyate na tadbhūtam,",
  "GSP33brsvbh1u:3555": "bhavyasaṃsargiṇā rūpeṇa tasyāpi bhavyatvādityata āha-na hi bhūtamupadiśyamānamiti / @#----------------------",
  "GSP33brsvbh1u:3557": "FN: 4-bhavyasaṃsargiṇā rūpeṇa bhūtamapi bhavyamityatra kiṃ bhavyaṃ kāryamuta kriyā /",
  "GSP33brsvbh1u:3558": "ubhābhyāmapi bhūtārthasya naikyamityāha-na tādātmyeti / @#----------------------",
  "GSP33brsvbh1u:3560": "na tādātmyalakṣaṇaḥ saṃsargaḥkiṃ tu kāryeṇa saha prayojanaprayojanilakṣaṇo 'nvayaḥ /",
  "GSP33brsvbh1u:3561": "tadviṣayeṇa tu bhāvārthena bhūtārthānāṃ kriyākārakalakṣaṇa iti na bhūtārthānāṃ kriyārthatvamityarthaḥ /",
  "GSP33brsvbh1u:3562": "śaṅkate-akriyātve 'pīti /",
  "GSP33brsvbh1u:3563": "evaṃ cākriyārthakūṭasthanityabrahmopadeśānupapattiriti bhāvaḥ /",
  "GSP33brsvbh1u:3564": "pariharati-naiṣa doṣaḥ kriyārthatve 'pīti /",
  "GSP33brsvbh1u:3565": "na hi kriyārthaṃ bhūtamupadiśyamānamabhūtaṃ bhavati,",
  "GSP33brsvbh1u:3566": "api tu kriyānivartanayogyaṃ bhūtameva tat /",
  "GSP33brsvbh1u:3567": "tathā ca bhūter'the 'vadhṛtaśaktayaḥ śabdāḥ kvacitsvaniṣṭha @#----------------------",
  "GSP33brsvbh1u:3569": "FN: 5-kāryānanvitabhūtaviṣayā ityarthaḥ / @#----------------------",
  "GSP33brsvbh1u:3571": "bhūtaviṣayā dṛśyamānā mṛtvā śīrtvā vā na kathañcitkriyāniṣṭhatāṃ gamayitumucitāḥ / @#----------------------",
  "GSP33brsvbh1u:3573": "FN: 6-kāryānvayo hi na śabdārthaḥ kintu upādhiḥ /",
  "GSP33brsvbh1u:3574": "tathāhi-kartavyatātadabhāvāvagamādhīne hi pravṛttinivṛttī,",
  "GSP33brsvbh1u:3575": "tadadhīnaṃ ca prayojanaṃ,",
  "GSP33brsvbh1u:3576": "tadadhīnau vivakṣāprayogau,",
  "GSP33brsvbh1u:3577": "prayogādhīne ca vākyārthapratipattī /",
  "GSP33brsvbh1u:3578": "tasmādvivakṣādivatkāryānvayasyāpi śabdārthāvagatyupāyatāvagamyate /",
  "GSP33brsvbh1u:3579": "ato virahayyāpi kāryānvayaṃ prayogabhede bhavati bhūtaṃ vastu padavācyam /",
  "GSP33brsvbh1u:3580": "tadidamuktam-nahyupahitamiti / @#----------------------",
  "GSP33brsvbh1u:3582": "nahyupahitaṃ śataśo dṛṣṭamapyanupahitaṃ kvaciddṛṣṭamadṛṣṭaṃ bhavati /",
  "GSP33brsvbh1u:3583": "tathā ca vartamānāpadeśā astikriyopahitā akāryārthā apyaṭavīvarṇakādayo loke bahulamupalabhyante /",
  "GSP33brsvbh1u:3584": "evaṃ kriyāniṣṭhā api saṃbandhamātraparyavasāyinaḥ,",
  "GSP33brsvbh1u:3585": "yathākasyaiva puruṣaḥiti praśne uttaraṃrājñaḥiti /",
  "GSP33brsvbh1u:3586": "tathā prātipadikārthamātraniṣṭhāḥ,",
  "GSP33brsvbh1u:3587": "yathākīdṛśāstaravaḥiti praśne uttaraṃphalinaḥiti /",
  "GSP33brsvbh1u:3588": "na hi pṛcchatā puruṣasya vā tarūṇāṃ vāstitvanāstitve pratipitsite,",
  "GSP33brsvbh1u:3589": "kiṃ tu puruṣasya svāmibhedastarūṇāṃ ca prakārabhedaḥ /",
  "GSP33brsvbh1u:3590": "praṣṭurapekṣitaṃ cācakṣāṇaḥ svāmibhedameva prakārabhedameva ca prativyakti,",
  "GSP33brsvbh1u:3591": "na punarastitvam,",
  "GSP33brsvbh1u:3592": "tasya tenāpratipitsitatvāt /",
  "GSP33brsvbh1u:3593": "upapāditā ca bhūte 'pyarthe vyutpattiḥ prayojanavati padānām /",
  "GSP33brsvbh1u:3594": "codayati-yadi nāmopadiṣṭaṃ bhūtaṅkiṃ tava-upadeṣṭuḥ śroturvā prayojanaṃsyāt /",
  "GSP33brsvbh1u:3595": "tasmādbhūtamapi prayojanavadevopadeṣṭavyaṃ nāprayojanam /",
  "GSP33brsvbh1u:3596": "aprayojanaṃ ca brahma,",
  "GSP33brsvbh1u:3597": "tasyodāsīnasya sarvakriyārahitatvenānupakārakatvāditi bhāvaḥ /",
  "GSP33brsvbh1u:3598": "pariharati-anavagatātmavastūpadeśaśca tathaiva-prayojanavāneva-bhavitumarhati /",
  "GSP33brsvbh1u:3599": "apyarthaścakāraḥ /",
  "GSP33brsvbh1u:3600": "etaduktaṃ bhavati-yadyapi brahmodāsīnam,",
  "GSP33brsvbh1u:3601": "tathāpi tadviṣayaṃ śābdajñānamavagatiparyantaṃ vidyā svavirodhinīṃ saṃsāramūlanidānamavidyāmucchindatprayojanavadityarthaḥ /",
  "GSP33brsvbh1u:3602": "api ca ye 'pi kāryaparatvaṃ sarveṣāṃ padānāmāsthiṣata,",
  "GSP33brsvbh1u:3603": "tairapi 'brāhmaṇo na hantavyaḥ',",
  "GSP33brsvbh1u:3604": "'na surā pātavyā'ityādīnāṃ na kāryaparatā śakyā āsthātum /",
  "GSP33brsvbh1u:3605": "kṛtyupahitamaryādaṃ hi kāryaṃ kṛtyā vyāptaṃ tannivṛttau nivartate,",
  "GSP33brsvbh1u:3606": "śiṃśapātvamiva vṛkṣatvanivṛttau /",
  "GSP33brsvbh1u:3607": "kṛtirhi puruṣaprayatnaḥsa ca viṣayādhīnanirūpaṇaḥ /",
  "GSP33brsvbh1u:3608": "viṣayaścāsya sādhyasvabhāvatayā bhāvārtha eva pūrvāparībhūto 'nyotpādānukūlātmā bhavitumarhati,",
  "GSP33brsvbh1u:3609": "na dravyaguṇau /",
  "GSP33brsvbh1u:3610": "sākṣātkṛtivyāpyo hi kṛterviṣayaḥ /",
  "GSP33brsvbh1u:3611": "na ca dravyaguṇayoḥ siddhayorasti kṛtivyāpyatā /",
  "GSP33brsvbh1u:3612": "ata eva śāstrakṛdvacaḥ- @#----------------------",
  "GSP33brsvbh1u:3614": "FN: 1-bhāvārthāḥ-dhātvarthoparaktabhāvanā yeṣu bhāti tādṛśā ye karmaśabdāḥ-kriyāvācakā yajatyādayastebhyaḥ kriyā-apūrvaṃ pratīyeta na dravyaguṇaśabdebhya iti tadarthaḥ /",
  "GSP33brsvbh1u:3615": "bhāvanāvācibhyo bhāvanā,",
  "GSP33brsvbh1u:3616": "bhāva ityādibhyo nāpūrvaṃ pratīyata iti karmaśabdā ityuktam /",
  "GSP33brsvbh1u:3617": "karmaśabdebhyo 'pi yāgahomaśabdebhyo nāpūrvādhigatiriti prathamadalopanyāsa ityavagantavyam / @#----------------------",
  "GSP33brsvbh1u:3619": "'bhāvārthāḥ karmaśabdāstebhyaḥ kriyā pratīyeta'iti /",
  "GSP33brsvbh1u:3620": "dravyaguṇaśabdānāṃ naimittikāvasthāyāṃ kāryāvamarśe 'pi,",
  "GSP33brsvbh1u:3621": "bhāvasya svataḥ,",
  "GSP33brsvbh1u:3622": "dravyaguṇaśabdānāṃ tu bhāvayogātkāryāvamarśa iti @#----------------------",
  "GSP33brsvbh1u:3624": "FN: 2-niyogo hi svāvacchedakatvena sākṣātsādhyasvabhāvaṃ bhāvārthamākāṅkṣati,",
  "GSP33brsvbh1u:3625": "tallābhe kriyādvārā dravyādestadviṣayatā na yuktetyāśayaḥ / @#----------------------",
  "GSP33brsvbh1u:3627": "bhāvārthebhya evāpūrvāvagatiḥ,",
  "GSP33brsvbh1u:3628": "na dravyaguṇaśabdebhya iti /",
  "GSP33brsvbh1u:3629": "na ca 'dadhnā juhoti',",
  "GSP33brsvbh1u:3630": "'saṃtata @#----------------------",
  "GSP33brsvbh1u:3632": "FN: 3-sāntatyamavicchinnatvam /",
  "GSP33brsvbh1u:3633": "āghāro 'vakṣāraṇam / @#----------------------",
  "GSP33brsvbh1u:3635": "māghārayati'ityādiṣu dravyādīnāṃ kāryaviṣayatā /",
  "GSP33brsvbh1u:3636": "tatrāpi hi homaghārabhāvārthaviṣayameva kāryam /",
  "GSP33brsvbh1u:3637": "na caitāvatā @#----------------------",
  "GSP33brsvbh1u:3639": "FN: 4-jyotiṣṭome śrūyate-'somena yajeta'tathā 'aindravāyavaṃ gṛhṇāti'ityādi ca /",
  "GSP33brsvbh1u:3640": "tatra saṃśayaḥ-kimaindravāyavādivākye vihitānāṃ somarasānāṃ yāgānāṃ ca yathākramaṃ soma-yāgaśabdāvanuvaditārāvuta dravyayuktasya karmaṇo vidhātārāviti /",
  "GSP33brsvbh1u:3641": "tatraindravāyavādivākyeṣu dravyadevatākhyayāgarūpapratīteryāgānumānāditaratra rūpāpratīteḥ samudāyānuvāda iti prāpte rāddhāntitaṃ dvitīye-nānuvādatvamapratyabhijñānāt /",
  "GSP33brsvbh1u:3642": "na hyaindravākye yāgarūpamavagamyate /",
  "GSP33brsvbh1u:3643": "tasmātsomavākye yāgavidhiritaratra rasānāmindrādidevatābhyo grahaṇānyupakalpanāni vidhīyante /",
  "GSP33brsvbh1u:3644_0": "evaṃ hi yathā somenetivākye viśiṣṭavidhirevaṃ dadhisāṃtatyavākyāni yadi dravyaguṇaviśiṣṭahomāghāravidhāyīni",
  "GSP33brsvbh1u:3644_1": "tarhi agnihotrādhāravākye tadvihitahomānāmāghārāṇāṃ ca samudāyāvanuvadetāṃ tathāsati",
  "GSP33brsvbh1u:3644_2": "tadadhikaraṇabhedo na saṃgacchediti śaṅkā /",
  "GSP33brsvbh1u:3645": "tathāhi pūrvapakṣasūtram-'āghārāgnihotramarūpatvāt'(jai. 2 / 2 / 13) iti /",
  "GSP33brsvbh1u:3646": "siddhāntastu-vidhī imau syātāmāghārayati-juhotiśabdābhyāmanuṣṭheyārthapratīteḥ /",
  "GSP33brsvbh1u:3647": "tatsaṃnidhau śrutasya sāṃtatyasya dadhyādivākyasya viśiṣṭavidhitve gauravaprasaṅgena,",
  "GSP33brsvbh1u:3648": "tadvihitabhāvārthānuvādena guṇavidhānārthatvāt /",
  "GSP33brsvbh1u:3649": "naitāvatā dadhyādivākye bhāvārthaviṣayaṃ kāryaṃ virudhyata ityabhyupagamaḥ / @#----------------------",
  "GSP33brsvbh1u:3651": "'somena yajeta'itivat,",
  "GSP33brsvbh1u:3652": "dadhisaṃtatādiviśiṣṭahomāghāravidhānāt,",
  "GSP33brsvbh1u:3653": "'agnihotraṃ juhoti',",
  "GSP33brsvbh1u:3654": "'āghāramāghārayati'iti tadanuvādaḥ / ======================",
  "GSP33brsvbh1u:3656": "NOTE 1-tatra hetumāha-yadyapīti / ======================",
  "GSP33brsvbh1u:3658": "tatra dravyaguṇayoḥ kāryaṃ prati sākṣādaviṣayatve.pi bhāvārthaṃ pratyanubandhatayā vidhīyetetyarthaḥ /",
  "GSP33brsvbh1u:3659": "phyadyapyatrāpi bhāvārthaviṣayameva kāryaṃ,",
  "GSP33brsvbh1u:3660": "tathāpi bhāvārthānubandhatayā dravyaguṇāvaviṣayāvapi vidhīyete / ======================",
  "GSP33brsvbh1u:3662": "NOTE 2-tatra hetumāha-bhāvārtha iti / ======================",
  "GSP33brsvbh1u:3664": "bhāvārtho hi kārakavyāpāramātratayāviśiṣṭaḥ kārakaviśeṣeṇa dravyādinā viśeṣyata iti dravyādistadanubandhaḥ /",
  "GSP33brsvbh1u:3665": "tathā ca bhāvārthe vidhīyamāne sa eva sānubandho vidhīyata iti dravyaguṇāvaviṣayāvapi tadanubandhatayā vihitau bhavataḥ / ======================",
  "GSP33brsvbh1u:3667": "NOTE 3-tarhi saṃtatādivākyāni viśiṣṭavidhayaḥ syuḥ /",
  "GSP33brsvbh1u:3668": "agnihotrādivākyaṃ ca tadanuvādaḥ syāt,",
  "GSP33brsvbh1u:3669": "tatrāha-eva ceti /",
  "GSP33brsvbh1u:3670": "ayamāśayaḥ-yadyapyatra viśiṣṭo vidhiḥ pratīyate tathāpi bhāvārthadvārā dravyādikamapi viṣayīkaroti /",
  "GSP33brsvbh1u:3671": "tatra saṃkrānto yadi bhāvārthamanyato vihitaṃ na labheta tarhi gauravamapyuparīkṛtya viśiṣṭaṃ vidadhītātha labheta tata upapadākṛṣṭaśaktirdravyādiparo bhavati /",
  "GSP33brsvbh1u:3672": "bhāvārthaṃ tvanuvadati /",
  "GSP33brsvbh1u:3673": "tadihāgnihotrādivākyata eva bhāvārthalābhāddravyaparatetyunneyamiti / ======================",
  "GSP33brsvbh1u:3675_0": "evaṃ ca bhāvārthapraṇālikayā dravyādisaṃkrānto vidhirgauravādbibhyatsvaviṣayasya",
  "GSP33brsvbh1u:3675_1": "cānyataḥ prāptatayā tadanuvādena tadanubandhībhūtadravyādiparo bhavatīti sarvatra",
  "GSP33brsvbh1u:3675_2": "bhāvārthaviṣaya eva vidhiḥ / ======================",
  "GSP33brsvbh1u:3677": "NOTE 4-siddhasya na vidheyatvamityuktamatidiśati-eteneti / ======================",
  "GSP33brsvbh1u:3679": "etena 'yadāgneyo 'ṣṭākapālo bhavati'ityatra saṃbandhaviṣayo vidhiriti parāstam / ======================",
  "GSP33brsvbh1u:3681": "NOTE 5-saṃbandhasya bhāvanāvacchedakatvena vidheyatvaṃ śaṅkate-nanvityādinā,",
  "GSP33brsvbh1u:3682": "saṃbandha evāsya viṣaya ityantena saṃdarbeṇa / ======================",
  "GSP33brsvbh1u:3684": "nanu na bhavatyartho vidheyaḥsiddhe bhavitari labdharūpasya bhavanaṃ pratyakartṛtvāt /",
  "GSP33brsvbh1u:3685": "na khalu gaganaṃ bhavati /",
  "GSP33brsvbh1u:3686": "nāpyasiddhe,",
  "GSP33brsvbh1u:3687": "asiddhasyāniyojyatvāt,",
  "GSP33brsvbh1u:3688": "gaganakusumavat /",
  "GSP33brsvbh1u:3689": "tasmādbhavanena prayojyavyāpāreṇākṣiptaḥ prayojakasya bhāvayiturvyāpāro vidheyaḥ /",
  "GSP33brsvbh1u:3690": "sa ca vyāpāro bhāvanā,",
  "GSP33brsvbh1u:3691": "kṛtiḥ,",
  "GSP33brsvbh1u:3692": "prayatna itinirviṣayaścāsāvaśakyapratipattirato viṣayāpekṣāyāmāgneyaśabdopasthāpito dravyadevatāsaṃbandha evāsya viṣayaḥ / ======================",
  "GSP33brsvbh1u:3694": "NOTE 6-siddhāntī dūṣayati-nanavti. tallakṣitabhāvanāyā eva vidhānaṃ,",
  "GSP33brsvbh1u:3695": "saṃbandasya sākṣātkṛtiviṣayatvāyogādityarthaḥ / ======================",
  "GSP33brsvbh1u:3697": "nanu vyāpāraviṣayaḥ puruṣaprayatnaḥ kathamavyāpārarūpaṃ saṃbandhaṃ gocarayet /",
  "GSP33brsvbh1u:3698": "na hi ghaṭaṃ kurvityatrāpi sākṣānnāmārthaṃ ghaṭaṃ puruṣaprayatno gocarayatyapi tu daṇḍādi hastādinā vyāpārayati /",
  "GSP33brsvbh1u:3699": "tasmādghaṭārthāṃ kṛtiṃ vyāpāraviṣayāmeva puruṣaḥ pratipadyate,",
  "GSP33brsvbh1u:3700": "na tu rūpato ghaṭaviṣayām /",
  "GSP33brsvbh1u:3701": "uddeśyatayā tvasyāmasti ghaṭo na tu viṣayatayā /",
  "GSP33brsvbh1u:3702": "viṣayatayā tu hastādivyāpāra eva /",
  "GSP33brsvbh1u:3703": "ata ======================",
  "GSP33brsvbh1u:3705": "NOTE 7-yataḥ yadāgneyo 'ṣṭākapālo 'māvāsyāyāṃ paurṇamāsyāṃ cācyuto bhavati ityādivākyena yāgo vidhīyate tasmāt 'ya evaṃ vidvān paurṇamāsīṃ yajate'ityanuvāde yajata iti śrutaṃ,",
  "GSP33brsvbh1u:3706": "anyathā saṃbandha eva śrūyetetyarthaḥ /",
  "GSP33brsvbh1u:3707": "tasmānna kutrāpi saṃbandhavidhānamiti siddham /",
  "GSP33brsvbh1u:3708": "idamuktaṃ vistareṇa 'prakaraṇaṃ paurṇamāsyāṃ rūpāvacanāt'(jai. 2 / 2 /",
  "GSP33brsvbh1u:3710": "3) ityatra /",
  "GSP33brsvbh1u:3711": "diṅmātramiha darśitam / ======================",
  "GSP33brsvbh1u:3713": "evāgneya ityatrāpi dravyadevatāsaṃbandhākṣipto yajireva kāryaviṣayo vidheyaḥ /",
  "GSP33brsvbh1u:3714": "kimuktaṃ bhavati,",
  "GSP33brsvbh1u:3715": "āgneyo bhavatītiḥāgneyena yāgena bhāvayediti /",
  "GSP33brsvbh1u:3716": "ata eva 'ya evaṃ vidvān paurṇamāsyāṃ yajate' 'ya evaṃ vidvānamāvāsyāṃ yajate'ityanuvādo bhavati 'yadāgneyaḥ'ityādivihitasya yāgaṣaṭkasya / ======================",
  "GSP33brsvbh1u:3718": "NOTE 8-utpattyadhikāravidhyoravisaṃvādārthamapyāgneyādivākye yāgavidhirabhyupeya ityā-ataḥeveti / ======================",
  "GSP33brsvbh1u:3720": "ata eva ca vihitānūditasya tasyaiva 'darśapūrṇamāsābhyāṃ svargakāmo yajeta'ityādhikārasaṃbandhaḥ /",
  "GSP33brsvbh1u:3721": "tasmātsarvatra kṛtipraṇālikayā ======================",
  "GSP33brsvbh1u:3723": "NOTE 9-dhātvarthaviṣaya ityarthaḥ / ======================",
  "GSP33brsvbh1u:3725": "bhāvārthaviṣaya eva vidhirityekāntaḥ /",
  "GSP33brsvbh1u:3726": "tathā ca 'na hanyāt' 'na pibet'ityādiṣu yadi kāryamabhyupeyeta,",
  "GSP33brsvbh1u:3727": "tatastadvyāpikā kṛtirabhyupetavyā,",
  "GSP33brsvbh1u:3728": "tadvyāpakaśca bhāvārtho viṣayaḥ /",
  "GSP33brsvbh1u:3729": "evaṃ ca prajāpativratanyāyena paryudāsavṛttyāhananāpānasaṃkalpalakṣaṇayā tadviṣayo vidhiḥ syāt / ======================",
  "GSP33brsvbh1u:3731": "NOTE 10-evaṃ niyogakṛtidhātvarthānāṃ vyāpyavyāpakatvamuktvā vyāpakanivṛttyā vyāpyanivṛttimāha-tathāca prasajyeti / ======================",
  "GSP33brsvbh1u:3733": "tathā ca prasajyapratiṣedho dattajalāñjaliḥ prasajyeta /",
  "GSP33brsvbh1u:3734": "na ca sati saṃbhave lakṣaṇā nyāyyā / ======================",
  "GSP33brsvbh1u:3736": "NOTE 11-prajāpativratanyāyaṃ (jai. 4 / 1 /",
  "GSP33brsvbh1u:3738": "3-6) vibhajate niṣedheṣu tadabhāvāya-nekṣeteti /",
  "GSP33brsvbh1u:3739": "'tasya brahmacāriṇo vratam'iti vrataśabdopakramāt,",
  "GSP33brsvbh1u:3740": "ekasmiṃśca vākye upasahārasya prakramādhīnatvādākhyātayogināpi nañā pratīto niṣedho 'nanuṣṭheyatvādupekṣyate tataścānīkṣaṇasaṃkalpalakṣaṇā yuktā /",
  "GSP33brsvbh1u:3741": "na caivaṃ 'na hanyāt'itivākye kalpanīyamiti bhāvaḥ / ======================",
  "GSP33brsvbh1u:3743": "'nekṣetodyantam'ityādau tu 'tasya vratam'ityadhikārātprasajyapratiṣedhāsaṃbhavena paryudāsavṛttyānīkṣaṇasaṃkalpalakṣaṇā yuktā /",
  "GSP33brsvbh1u:3744": "tasmāt 'na hanyāt',",
  "GSP33brsvbh1u:3745": "'na pibet'ityādiṣu prasajyapratiṣedheṣu bhāvārthābhāvāttadvyāptāyāḥ kṛterabhāvaḥ,",
  "GSP33brsvbh1u:3746": "tadabhāve ca tadvyāptasya kāryasyābhāva iti na kāryaparatvaniyamaḥ sarvatra vākye ityāha-brahmaṇo na hantavya ityevamādyā iti /",
  "GSP33brsvbh1u:3747": "nanu kasmānnivṛttireva kāryaṃ na bhavati,",
  "GSP33brsvbh1u:3748": "tatsādhanaṃ vetyata āha-na ca sā kriyeti /",
  "GSP33brsvbh1u:3749": "kriyāśabdaḥ ======================",
  "GSP33brsvbh1u:3751": "NOTE 1-bhāṣye 'kriyārthānāmānarthakyābhidhānādiha kriyāśabdaḥ kāryavacana ityarthaḥ / ======================",
  "GSP33brsvbh1u:3753": "kāryavacanaḥ /",
  "GSP33brsvbh1u:3754": "etadeva vibhajate-akriyārthānāmiti /",
  "GSP33brsvbh1u:3755": "syādetat /",
  "GSP33brsvbh1u:3756": "vidhivibhaktiśravaṇātkāryaṃ tāvadatra pratīyatetacca na bhāvārthamantareṇa /",
  "GSP33brsvbh1u:3757_0": "na ca rāgataḥ pravṛttasya hananapānādāvakasmādaudāsīnyamupapadyate vinā vidhārakaprayatnamtasmātsa",
  "GSP33brsvbh1u:3757_1": "eva pravṛttyunmukhānāṃ manovāgdehānāṃ vidhārakaḥ prayatno niṣedhavidhigocaraḥ kriyeti",
  "GSP33brsvbh1u:3757_2": "nākriyāparamasti vākyaṃ kiñcidapīti āha-na ca hananakriyānivṛttyaudāsīnyavyatirekeṇa",
  "GSP33brsvbh1u:3757_3": "nañaḥ śakyamaprāptakriyārthatvaṃ kalpayitum /",
  "GSP33brsvbh1u:3758": "kena hetunā na śakyamityata āha-svabhāvaprāptahantyarthānurāgeṇa nañaḥ / ======================",
  "GSP33brsvbh1u:3760": "NOTE 2-kimiha vidheyaṃ,",
  "GSP33brsvbh1u:3761": "hananādi vā nañartho vā vidhārakaprayatno veti vikalpya,",
  "GSP33brsvbh1u:3762": "dīṣayituṃ prakramate-ayamartha ityādinā / ======================",
  "GSP33brsvbh1u:3764": "ayamarthaḥ-hananapānaparo hi vidhipratyayaḥ pratīyamānaste eva vidhatte ityutsargaḥ /",
  "GSP33brsvbh1u:3765": "na caite śakye vidhātum,",
  "GSP33brsvbh1u:3766": "rāgataḥ prāptatvāt /",
  "GSP33brsvbh1u:3767": "na ca nañaḥ prasajyapratiṣedho vidheyaḥ,",
  "GSP33brsvbh1u:3768": "tasyāpyaudāsīnyarūpasya siddhatayā prāptatvāt /",
  "GSP33brsvbh1u:3769": "na ca vidhārakaḥ prayatnaḥ,",
  "GSP33brsvbh1u:3770": "tasyāśrutatvena lakṣyamāṇatvāt,",
  "GSP33brsvbh1u:3771": "sati saṃbhave ca lakṣaṇāyā anyāyyatvāt,",
  "GSP33brsvbh1u:3772": "vidhivibhakteśca rāgataḥ prāptapravṛttyanuvādakatvena vidhiviṣayatvāyogāt /",
  "GSP33brsvbh1u:3773": "tasmādyatpibeddhanyādvetyanūdya tanneti niṣidhyate,",
  "GSP33brsvbh1u:3774": "tadabhāvo jñāpyate,",
  "GSP33brsvbh1u:3775": "na tu nañartho vidhīyate / ======================",
  "GSP33brsvbh1u:3777": "NOTE 3-nanu nañarthaścenna vidhīyate tarhi hananaṃ nāstītyādāviva siddhatayā pratīyetetyāśaṅkyāha-abhāvaśceti /",
  "GSP33brsvbh1u:3778": "rāgaprāptahananalakṣaṇapratiyogigataṃ sādhyatvamabhāva āropyata ityarthaḥ / ======================",
  "GSP33brsvbh1u:3780": "abhāvaśca svavirodhibhāvanirūpaṇatayā bhāvacchāyānupātīti siddhe siddhavat,",
  "GSP33brsvbh1u:3781": "sādhye ca sādhyavadbhāsata iti sādhyaviṣayo nañarthaḥ sādhyavadbhāsata iti nañarthaḥ kārya iti bhramaḥ /",
  "GSP33brsvbh1u:3782": "tadidamāha-nañaścaiṣa svabhāva iti /",
  "GSP33brsvbh1u:3783": "nanu bodhayatu saṃbandhino 'bhāvaṃ nañpravṛttyunmukhānāṃ tu manovāgdehānāṃ kuto 'kasmānnivṛttirityata āha-abhāvabuddhiścaudāsīnya ======================",
  "GSP33brsvbh1u:3785": "NOTE 1-tasya prāgabhāvatayā kāraṇānapekṣatvādadhyāharati-pālaneti / ======================",
  "GSP33brsvbh1u:3787": "pālanakāraṇam / ======================",
  "GSP33brsvbh1u:3789": "NOTE 2-vidhiniṣedhayoriṣṭāniṣṭopāyatvabodhakatvaṃ vyutpattibalāddarśayati-ayamabhiprāya ityādinā pravartakeṣu vākyeṣvityataḥ prāktanena granthena / ======================",
  "GSP33brsvbh1u:3791": "ayamabhiprāyaḥ-'jvaritaḥ pathyamaśnīyāt',",
  "GSP33brsvbh1u:3792_0": "'na sarpāyāṅguliṃ dadyāt' ityādivacanaśravaṇasamanantaraṃ prayojyavṛddhasya pathyāśane",
  "GSP33brsvbh1u:3792_1": "pravṛttiṃ bhujaṅgāṅgulidānonmukhasya ca tato nivṛttimupalabhya bālo vyutpitsuḥ prayojyavṛddhasya",
  "GSP33brsvbh1u:3792_2": "pravṛttinivṛttihetū icchādveṣāvanumimīte /",
  "GSP33brsvbh1u:3793": "tathā hi-icchādveṣahetuke vṛddhasya pravṛttinivṛttī svatantrapravṛttinivṛttitvāt,",
  "GSP33brsvbh1u:3794": "madīyasvatantrapravṛttinivṛttivat /",
  "GSP33brsvbh1u:3795": "kartavyatai ======================",
  "GSP33brsvbh1u:3797": "NOTE 3-kartavyatayā sahaikasmindhātvarthe samavetāviṣṭāniṣṭasādhanabhāvau tajjñānapūrvakāviti vibhāgaḥ / ======================",
  "GSP33brsvbh1u:3799": "kārthasamaveteṣṭāniṣṭasādhanabhāvāvagamapūrvakau cāsyecchādveṣau,",
  "GSP33brsvbh1u:3800": "pravṛttinivṛttihetubhūtecchādveṣatvāt,",
  "GSP33brsvbh1u:3801": "matpravṛttinivṛttihetubhūtecchādveṣavat /",
  "GSP33brsvbh1u:3802": "na jātu mama śabdatadvyāpārapuruṣāśayatraikālyānavicchannabhāvanāpūrvapratyayapūrvāvicchādveṣāvabhūtām /",
  "GSP33brsvbh1u:3803": "api tu bhūyobhūyaḥ svagatamālocayata uktakāraṇapūrvāveva pratyavabhāsete /",
  "GSP33brsvbh1u:3804_0": "tasmādvṛddhasya svatantrapravṛttinivṛttī icchādveṣabhedau ca kartavyataikārthasamaveteṣṭāniṣṭasādhanabhāvāvagamapūrvāvityānupūrvyā",
  "GSP33brsvbh1u:3804_1": "siddhaḥ kāryakāraṇābhāva itīṣṭāniṣṭasādhanatāvagamātprayojyavṛddhapravṛttinivṛttī iti siddham /",
  "GSP33brsvbh1u:3805_0": "sa cāvagamaḥ prāgabhūtaḥ śabdaśravaṇānantaramupajāyamānaḥ śabdaśravaṇahetuka iti",
  "GSP33brsvbh1u:3805_1": "pravartakeṣu vākyeṣu 'yajeta'ityādiṣu śabda eva kartavyamiṣṭasādhanaṃ vyāpāramavagamayaṃstasyeṣṭasādhanatāṃ",
  "GSP33brsvbh1u:3805_2": "kartavyatāṃ cāvagamayatiḥananyalabhyatvādubhayoḥ,",
  "GSP33brsvbh1u:3806": "anantyalabhyasya ca śabdārthatvāt /",
  "GSP33brsvbh1u:3807": "yatra tu kartavyatānyata eva labhyate,",
  "GSP33brsvbh1u:3808": "yathā 'na hanyāt',",
  "GSP33brsvbh1u:3809": "'na pibet'ityādiṣu,",
  "GSP33brsvbh1u:3810": "hananapānapravṛttyo rāgataḥ pratilambhāt,",
  "GSP33brsvbh1u:3811": "tatra tadanuvādena nañsamabhivyāhṛtā liṅādivibhaktiranyato 'prāptamanayoranarthahetubhāvamātramavagamayat i /",
  "GSP33brsvbh1u:3812": "pratyakṣaṃ hi tayoriṣṭasādhanabhāvo 'vagamyate,",
  "GSP33brsvbh1u:3813": "anyathā rāgaviṣayatvāyogāt /",
  "GSP33brsvbh1u:3814": "tasmādrāgādiprāptakartavyatānuvādenānarthasādhanatāprajñāpanaparam 'na hanyāt',",
  "GSP33brsvbh1u:3815": "'na pibet'ityādivākyam,",
  "GSP33brsvbh1u:3816": "na tu kartavyatāparamiti suṣṭhūktamakāryaniṣṭhatvaṃ niṣedhānām /",
  "GSP33brsvbh1u:3817": "niṣedhyānāṃ cānarthasādhanatābuddhireva niṣedhyābhāvabuddhiḥ /",
  "GSP33brsvbh1u:3818": "tayā khalvayaṃ cetana āpātato ramaṇīyatāṃ paśyannapyāyatimālocya pravṛttyabhāvaṃ nivṛttimavabudhya nivartate /",
  "GSP33brsvbh1u:3819": "audāsīnyamātmano 'vasthāpayatīti yāvat /",
  "GSP33brsvbh1u:3820": "syādetat /",
  "GSP33brsvbh1u:3821": "abhāvabuddhiścedaudāsīnyasthāpanākāraṇam,",
  "GSP33brsvbh1u:3822": "yāvadaudāsīnyamanuvarteta /",
  "GSP33brsvbh1u:3823": "na cānuvartate /",
  "GSP33brsvbh1u:3824": "na hyudāsīno 'pi viṣayāntaravyāsaktacittastadabhāvabuddhimān /",
  "GSP33brsvbh1u:3825": "na cāvasthāpakakāraṇābhāve kāryāvasthānaṃ dṛṣṭam /",
  "GSP33brsvbh1u:3826": "na hi stambhāvapāte prāsādo 'vatiṣṭhate /",
  "GSP33brsvbh1u:3827": "ata āha-sā ca dagdhendhanāgnivatsvayamevopaśāmyati /",
  "GSP33brsvbh1u:3828": "tāvadeva khalvayaṃ pravṛttyunmukho na yāvadasyānarthahetubhāvamadhigacchati /",
  "GSP33brsvbh1u:3829": "anarthahetutvādhigamo 'sya samūloddhāraṃ pravṛttimuddhṛtya dagdhendhanāgnivatsvayamevopaśāmyati / ======================",
  "GSP33brsvbh1u:3831": "NOTE 4-nahyabhāvabuddhiraudāsīnyasthāpanakāraṇaṃ,",
  "GSP33brsvbh1u:3832": "audāsīnyasyānāditvāt /",
  "GSP33brsvbh1u:3833": "apitvapavādanirāsiketyāha-etaduktamiti / ======================",
  "GSP33brsvbh1u:3835": "etaduktaṃ bhavati-yathā prāsādāvasthānakāraṇaṃ stambho naivamaudāsīnyāvasthānakāraṇamabhāvabuddhiḥ,",
  "GSP33brsvbh1u:3836": "api tvāgantukādvināśahetostrāṇenāvasthānakāraṇam /",
  "GSP33brsvbh1u:3837": "yathā kamaṭhapṛṣṭhaniṣṭhuraḥ kavacaḥ śāstraprahāratrāṇena rājanyajīvāvasthānahetuḥ /",
  "GSP33brsvbh1u:3838": "na ca kavacāpagame ca asati ca śastraprahāre,",
  "GSP33brsvbh1u:3839": "rājanyajīvanāśa iti /",
  "GSP33brsvbh1u:3840": "upasaṃharati-tasmātprasaktakriyānivṛttyaudāsīnyameveti /",
  "GSP33brsvbh1u:3841": "audāsīnyamajānato 'pyastīti prasaktakriyānivṛttyopalakṣya viśinaṣṭi /",
  "GSP33brsvbh1u:3842": "tatkimakriyārthatvenānarthakyamāśaṅkya kriyārthatvopavarṇanaṃ jaiminīyamasamañjasamevetyupasaṃhāravyājena pariharati-tasmātpuruṣārtheti /",
  "GSP33brsvbh1u:3843": "puruṣārthānupayogyupākhyānādiviṣayāvakriyārthatayā kriyārthatayā ca pūrvottarapakṣau,",
  "GSP33brsvbh1u:3844": "na tūpaniṣadviṣayau /",
  "GSP33brsvbh1u:3845": "upaniṣadāṃ svayaṃ puruṣārtharūpabrahmāvagatamaparyanasānādityarthaḥ /",
  "GSP33brsvbh1u:3846": "yadapyaupaniṣadātmajñānamapuruṣārthaṃ manyamānenoktam-kartavyavidhyanupraveśamantareṇeti /",
  "GSP33brsvbh1u:3847": "atra nigūḍhābhisaṃdhiḥ pūrvoktaṃ parihāraṃ smārayati-tatparihṛtamiti /",
  "GSP33brsvbh1u:3848": "atrākṣeptā svoktamarthaṃ smārayati-nanu śrutabrahmaṇo 'pīti /",
  "GSP33brsvbh1u:3849": "nigūḍhamabhisaṃdhiṃ samādhātodghāṭayati-atrocyate-nāvagatabrahmātmabhāvasyeti / ======================",
  "GSP33brsvbh1u:3851": "NOTE 1-avagatabrahmātmabhāvasyeti bhāṣyasthāvagataśabdābhiprāyamāha-satyamiti / ======================",
  "GSP33brsvbh1u:3853": "satyaṃ, na brahmajñānamātraṃ sāṃsārikadharmanivṛttikāraṇam,",
  "GSP33brsvbh1u:3854": "api tu sākṣātkāraparyantam /",
  "GSP33brsvbh1u:3855": "brahmasākṣātkāraścāntaḥkaraṇavṛttibhedaḥ śravaṇamananādijanitasaṃskārasacivamanojanmā,",
  "GSP33brsvbh1u:3856": "ṣaḍjādibhedasākṣātkāra iva gāndharvaśāstraśravaṇābhyāsasaṃskṛtamanoyoniḥ /",
  "GSP33brsvbh1u:3857": "sa ca nikhilaprapañcamahendrajālasākṣātkāraṃ samūlamunmūlayannātmānamapi prapañcatvāviśeṣādunmūlayatītyupapāditamadhastāt /",
  "GSP33brsvbh1u:3858": "tasmādrajjusvarūpakathanatulyataivātreti siddham /",
  "GSP33brsvbh1u:3859": "atra ca vedapramāṇamūlatayā vedapramāṇajanitetyuktam /",
  "GSP33brsvbh1u:3860": "atraiva sukhaduḥkhānutpādabhedena nidarśanadvayamāha-na hi dhanina iti /",
  "GSP33brsvbh1u:3861": "śrutimatrodāharati-taduktamiti /",
  "GSP33brsvbh1u:3862": "codayati-śarīre patite iti /",
  "GSP33brsvbh1u:3863": "pariharati-na saśarīratvasyeti /",
  "GSP33brsvbh1u:3864": "yadi vāstavaṃ saśarīratvaṃ bhavenna jīvatastannivarteta /",
  "GSP33brsvbh1u:3865": "mithyājñānanimittaṃ tu tat /",
  "GSP33brsvbh1u:3866": "taccotpannatattvajñānena jīvatāpi śakyaṃ nivartayitum /",
  "GSP33brsvbh1u:3867": "yatpunaraśarīratvaṃ tadasya svabhāva iti na śakyaṃ nivartayitum,",
  "GSP33brsvbh1u:3868": "svabhāvahānena bhāvavināśaprasaṅgādityāha-nityamaśarīratvamiti /",
  "GSP33brsvbh1u:3869": "syādetat /",
  "GSP33brsvbh1u:3870": "na mithyājñānanimittaṃ saśarīratvam api tu dharmādharmanimittam,",
  "GSP33brsvbh1u:3871": "tacca svakāraṇadharmādharmanivṛttimantareṇa na nivartate /",
  "GSP33brsvbh1u:3872": "tannivṛttau ca prāyaṇameveti na jīvato 'śarīratvamiti śaṅkate-tatkṛteti /",
  "GSP33brsvbh1u:3873": "tadityātmānaṃ parāmṛśati /",
  "GSP33brsvbh1u:3874": "nirākaroti-na,",
  "GSP33brsvbh1u:3875": "śarīrasaṃbandhasyeti /",
  "GSP33brsvbh1u:3876": "na tāvadātmā sākṣāddharmādharmau kartumarhati,",
  "GSP33brsvbh1u:3877": "vāgbuddhiśarīrārambhajanitau hi tau nāsati śarīrasaṃbandhe bhavataḥ,",
  "GSP33brsvbh1u:3878": "tābhyāṃ tu śarīrasaṃbandhaṃ rocayamāno vyaktaṃ parasparāśrayatvaṃ doṣamāvahati /",
  "GSP33brsvbh1u:3879": "tadidamāha-śarīrasaṃbandhasyeti /",
  "GSP33brsvbh1u:3880": "yadyucyeta satyamasti parasparāśrayaḥ,",
  "GSP33brsvbh1u:3881": "na tveṣa doṣo 'nāditvāt,",
  "GSP33brsvbh1u:3882": "bījāṅkuravadityata āha-andhaparamparaiṣānāditvakalpanā ======================",
  "GSP33brsvbh1u:3884": "NOTE 1-satkāryavādī vyaktibhedenetaretarāśrayaṃ pariharatītyāha-yastviti / ======================",
  "GSP33brsvbh1u:3886": "yastu manyate neyamandhaparamparātulyānāditā /",
  "GSP33brsvbh1u:3887": "na hi yato dharmādharmabhedādātmaśarīrasaṃbandhabhedastata eva sa dharmādharmabhedaḥ kintveṣa pūrvasmādātmaśarīrasaṃbandhātpūrvadharmādharmabhedajanmanaḥ,",
  "GSP33brsvbh1u:3888": "eṣa tvātmaśarīrasaṃbandho 'smāddharmādharmabhedāditi,",
  "GSP33brsvbh1u:3889": "taṃ pratyāha-kriyāsamavāyābhāvāditi /",
  "GSP33brsvbh1u:3890": "śaṅkate-saṃnidhānamātreṇeti /",
  "GSP33brsvbh1u:3891": "pariharati-neti /",
  "GSP33brsvbh1u:3892": "upārjanaṃsvīkaraṇam /",
  "GSP33brsvbh1u:3893": "na tviyaṃ vidhātmanītyāha-na tvātmana iti /",
  "GSP33brsvbh1u:3894": "ye tu dehādāvātmābhimāno na mithyā,",
  "GSP33brsvbh1u:3895": "api tu gauṇaḥ,",
  "GSP33brsvbh1u:3896": "māṇavakādāviva siṃhābhimāna iti manyante,",
  "GSP33brsvbh1u:3897": "tanmatamupanyasya dūṣayati-atrāhuriti /",
  "GSP33brsvbh1u:3898": "prasiddho vastubhedo yasya puruṣasya sa tathoktaḥ /",
  "GSP33brsvbh1u:3899": "upapāditaṃ caitadasmābhiradhyāsabhāṣya iti nehopapādyate /",
  "GSP33brsvbh1u:3900": "yathā mandāndhakāre sthāṇurayamityagṛhyamāṇaviśeṣe vastuni puruṣāt,",
  "GSP33brsvbh1u:3901": "sāṃśayikau puruṣaśabdapratyayau sthāṇuviṣayau,",
  "GSP33brsvbh1u:3902": "tatra hi puruṣatvamaniyatamapi samāropitameva /",
  "GSP33brsvbh1u:3903": "evaṃ saṃśaye samāropitamaniścitamudāhṛtya viparyayajñāne niścitamudāharati-yathā vā śuktikāyāmiti /",
  "GSP33brsvbh1u:3904": "śuklabhāsvarasya dravyasya puraḥsthitasya sati śuktikārajatasādhāraṇye yāvadatra rajataviniścayo bhavati tāvatkasmācchuktiviniścaya eva na bhavati /",
  "GSP33brsvbh1u:3905": "saṃśayo vā dvedhā yuktaḥ,",
  "GSP33brsvbh1u:3906": "samānadharmadharmiṇordarśanāt upalabghyanupalabdhyavyavasthātoviśeṣadvayasmṛteśca /",
  "GSP33brsvbh1u:3907": "saṃskāronmeṣahetoḥ sādṛśyasya dviṣṭhatvenobhayatra tulyametadityata uktam-akasmāditi /",
  "GSP33brsvbh1u:3908": "anena dṛṣṭasya hetoḥ samānatve 'pyadṛṣṭaṃ heturuktaḥ /",
  "GSP33brsvbh1u:3909": "tacca kāryadarśanonneyatvenāsādhāraṇamiti bhāvaḥ /",
  "GSP33brsvbh1u:3910": "ātmānātmavivekināmiti /",
  "GSP33brsvbh1u:3911": "śravaṇamananakuśalatāmātreṇa paṇḍitānām /",
  "GSP33brsvbh1u:3912": "anutpannatattvasākṣātkārāṇāmiti yāvat /",
  "GSP33brsvbh1u:3913": "taduktam-'paśvādibhiścāviśeṣāt'iti /",
  "GSP33brsvbh1u:3914": "śeṣamatirohitārtham /",
  "GSP33brsvbh1u:3915": "jīvato viduṣo 'śarīratve ca śrutismṛtī udāharati-tathā ceti /",
  "GSP33brsvbh1u:3916": "subodham /",
  "GSP33brsvbh1u:3917": "prakṛtamupasaṃharati-tasmānnāvagatabrahmātmabhāvasyeti /",
  "GSP33brsvbh1u:3918": "nanūktaṃ yadi jīvasya brahmātmatvāvagatireva sāṃsārikadharmanivṛttihetuḥ,",
  "GSP33brsvbh1u:3919": "hanta mananādividhānānarthakyam,",
  "GSP33brsvbh1u:3920": "tasmātpratipattividhiparā vedāntā iti,",
  "GSP33brsvbh1u:3921": "tadanubhāṣya dūṣayati-yatpunaruktaṃ śravaṇātparācīnayoriti /",
  "GSP33brsvbh1u:3922": "manananididhyāsanayorapi na vidhiḥ,",
  "GSP33brsvbh1u:3923": "tayoranvayavyatirekasiddhasākṣātkāraphalayorvidhisarūpairvacanairanuvādāt /",
  "GSP33brsvbh1u:3924": "tadidamuktam-avagatyarthatvāditi /",
  "GSP33brsvbh1u:3925": "brahmasākṣātkāro 'vagatastadarthatvaṃ manananididhyāsanayoranvayavyatirekasiddhamityarthaḥ /",
  "GSP33brsvbh1u:3926": "atha kasmānmananādividhireva na bhavatītyata āha-yadi hyavagatamiti /",
  "GSP33brsvbh1u:3927": "na tāvanmanananididhyāsane pradhānakarmaṇī apūrvaviṣaye amṛtatvaphale ityuktamadhastāt /",
  "GSP33brsvbh1u:3928": "ato ======================",
  "GSP33brsvbh1u:3930": "NOTE 1-guṇakarma hi kvacidupayokṣyamāṇaśeṣarūpaṃ,",
  "GSP33brsvbh1u:3931": "kathā havane upayokṣyamāṇavrīhīṇāṃ 'vrīhīnavahanti'ityavaghātaḥ /",
  "GSP33brsvbh1u:3932": "kvacitpunarupayuktaśeṣarūpaṃ,",
  "GSP33brsvbh1u:3933": "yathā prayājopayuktasyājyasya 'prayājaśeṣeṇa havīṃṣyabhidhārayet'iti haviḥṣu kṣāraṇam /",
  "GSP33brsvbh1u:3934": "etadubhayarūpamapi paramātmano na saṃbhavati,",
  "GSP33brsvbh1u:3935": "pradhānatvenopayuktopayokṣyamāṇatvābhāvāditi dhyeyam / ======================",
  "GSP33brsvbh1u:3937": "guṇakarmatvamanayoravaghātaprokṣaṇādivatpariśiṣyate,",
  "GSP33brsvbh1u:3938": "tadapyayuktam,",
  "GSP33brsvbh1u:3939": "anyatropayuktopayokṣyamāṇatvābhāvādātmanaḥ,",
  "GSP33brsvbh1u:3940": "viśeṣatastvaupaniṣadasya karmānuṣṭhānavirodhādityarthaḥ /",
  "GSP33brsvbh1u:3941": "prakṛtamupasaṃharati-tasmāditi /",
  "GSP33brsvbh1u:3942": "evaṃ siddharūpabrahmaparatve upaniṣadām /",
  "GSP33brsvbh1u:3943": "brahmaṇaḥ śāstrārthasya dharmādanyatvāt,",
  "GSP33brsvbh1u:3944": "bhinnaviṣayatvena śāstrabhedāt,",
  "GSP33brsvbh1u:3945": "'athāto brahmajijñāsā'ityasya śāstrārambhatvamupapadyata ityāha-evaṃ ca satīti /",
  "GSP33brsvbh1u:3946": "itarathā tu dharmajijñāsaiveti na śāstrāntaramiti na śāstrārambhatvaṃ syādityāha-pratipattividhiparatva iti /",
  "GSP33brsvbh1u:3947": "na kevalaṃ siddharūpatvādbrahmātmaikyasya dharmādanyatvamapi tu tadvirodhādapītyupasaṃhāravyājenāha-tasmādahaṃ brahmāsmīti /",
  "GSP33brsvbh1u:3948": "itikaraṇena jñānaṃ parāmṛśati /",
  "GSP33brsvbh1u:3949": "vidhayo hi dharme pramāṇam /",
  "GSP33brsvbh1u:3950": "te ca sādhyasādhanetikartavyatābhedādhiṣṭhānā dharmotpādinaśca tadadhiṣṭhānā na brahmātmaikye sati prabhavanti,",
  "GSP33brsvbh1u:3951": "virodhādityarthaḥ /",
  "GSP33brsvbh1u:3952": "na kevalaṃ dharmapramāṇasya śāstrasyeyaṃ gatiḥ,",
  "GSP33brsvbh1u:3953": "api tu sarveṣāṃ pramāṇānāmityāha-sarvāṇi cetarāṇi pramāṇānīti /",
  "GSP33brsvbh1u:3954": "kutaḥ,na hīti /",
  "GSP33brsvbh1u:3955": "advaite hi viṣayaviṣayibhāvo nāsti /",
  "GSP33brsvbh1u:3956": "na ca kartṛtvam,",
  "GSP33brsvbh1u:3957": "kāryābhāvāt /",
  "GSP33brsvbh1u:3958": "na ca kāraṇatvam, ata eva /",
  "GSP33brsvbh1u:3959": "tadidamuktam-apramātṛkāṇi ca /",
  "GSP33brsvbh1u:3960": "iti cakāreṇa /",
  "GSP33brsvbh1u:3961": "atraiva brahmavidāṃ gāthā udāharati-api cāhuriti /",
  "GSP33brsvbh1u:3962": "putradārādiṣvātmābhimāno gauṇaḥ /",
  "GSP33brsvbh1u:3963": "yathā svaduḥkhena duḥkhī,",
  "GSP33brsvbh1u:3964": "yathā svasukhena sukhī,",
  "GSP33brsvbh1u:3965": "tathā putrādigatenāpīti so 'yaṃ guṇaḥ /",
  "GSP33brsvbh1u:3966": "na tvekatvābhimānaḥ,",
  "GSP33brsvbh1u:3967": "bhedasyānubhavasiddhatvāt /",
  "GSP33brsvbh1u:3968": "tasmāt 'gaurvāhīkaḥ'itivadgauṇaḥ /",
  "GSP33brsvbh1u:3969": "dehendriyādiṣu tvabhedānubhavānna gauṇa ātmābhimānaḥ,",
  "GSP33brsvbh1u:3970": "kiṃ tu śuktau rajatajñānavanmithyā,",
  "GSP33brsvbh1u:3971": "tadevaṃ dvividho 'yamātmābhimāno lokayātrāṃ vahati /",
  "GSP33brsvbh1u:3972": "tadasattve tu na lokayātrā,",
  "GSP33brsvbh1u:3973": "nāpi brahmātmaikatvānubhavaḥ,",
  "GSP33brsvbh1u:3974": "tadupāyasya śravaṇamananāderabhāvāt /",
  "GSP33brsvbh1u:3975": "tadidamāha-putradehādibādhanāt /",
  "GSP33brsvbh1u:3976": "gauṇātmano 'sattve putrakalatrādibādhanam /",
  "GSP33brsvbh1u:3977": "mamakārābhāva iti yāvat /",
  "GSP33brsvbh1u:3978": "mithyātmano 'sattve dehendriyādibādhanaṃ śravaṇādibādhanaṃ ca /",
  "GSP33brsvbh1u:3979": "tataśca na kevalaṃ lokayātrāsamucchedaḥsadbrahmāhamityevaṃbodhaśīlaṃ yatkāryam,",
  "GSP33brsvbh1u:3980": "advaitasākṣātkāra iti yāvat /",
  "GSP33brsvbh1u:3981": "tadapikathaṃ bhavet /",
  "GSP33brsvbh1u:3982": "kutastadasaṃbhava ityata āha-anveṣṭavyātmavijñānātprākpramātṛtvamātmanaḥ /",
  "GSP33brsvbh1u:3983": "upalakṣaṇaṃ caitat /",
  "GSP33brsvbh1u:3984": "pramāprameyapramāṇavibhāga ityapi draṣṭavyam /",
  "GSP33brsvbh1u:3985": "etaduktaṃ bhavati-eṣa hi vibhāgo 'dvaitasākṣātkārakāraṇam,",
  "GSP33brsvbh1u:3986": "tato niyamena prāgbhāvāt /",
  "GSP33brsvbh1u:3987": "tena tadabhāve kāryaṃ notpadyata iti /",
  "GSP33brsvbh1u:3988": "na ca pramāturātmano 'nveṣṭavya ātmānya ityāha-anviṣṭaḥ syātpramātaiva pāpmadoṣādivarjitaḥ /",
  "GSP33brsvbh1u:3989": "uktaṃ grīvāsthagraiveyakanidarśanam /",
  "GSP33brsvbh1u:3990": "syādetat /",
  "GSP33brsvbh1u:3991": "apramāṇātkathaṃ pāramārthikādvaitānubhavotpattirityata āha-dehātmapratyayo yadvatpramāṇatvena kalpitaḥ /",
  "GSP33brsvbh1u:3992": "laukikaṃ tadvadevedaṃ pramāṇaṃ tu /",
  "GSP33brsvbh1u:3993": "asyāvadhimāha-ā'tmaniścayāt /",
  "GSP33brsvbh1u:3994": "ā brahmasvarūpasākṣātkārādityarthaḥ /",
  "GSP33brsvbh1u:3995": "etaduktaṃ bhavati-pāramārthikaprapañcavādibhirapi dehādiṣvātmābhimāno mithyeti vaktavyam,",
  "GSP33brsvbh1u:3996": "pramāṇabādhitatvāt /",
  "GSP33brsvbh1u:3997": "tasya ca samastapramāṇakāraṇatvaṃ bhāvikalokayātrāvāhitvaṃ cābhyupeyam /",
  "GSP33brsvbh1u:3998": "seyamasmākamapyadvaitasākṣātkāre vidhā bhaviṣyati /",
  "GSP33brsvbh1u:3999": "na cāyamadvaitasākṣātkāro 'pyantaḥkaraṇavṛttibheda ekāntataḥ paramārthaḥ /",
  "GSP33brsvbh1u:4000": "yastu sākṣātkāro bhāvikaḥ,",
  "GSP33brsvbh1u:4001": "nāsau kāryaḥ,",
  "GSP33brsvbh1u:4002": "tasya brahmasvarūpatvāt /",
  "GSP33brsvbh1u:4003": "avidyā tu yadyavidyāmucchindyājjanayedvā,",
  "GSP33brsvbh1u:4004": "na tatra kācidanupapattiḥ /",
  "GSP33brsvbh1u:4005": "tathā ca śrutiḥ-'vidyāṃ cāvidyāṃ ca yastadvedobhayaṃ saha /",
  "GSP33brsvbh1u:4006": "avidyayā mṛtyuṃ tīrtvā vidyayāmṛtamaśnute //",
  "GSP33brsvbh1u:4007": "'iti /",
  "GSP33brsvbh1u:4008": "tasmātsarvamavadātam //",
  "GSP33brsvbh1u:4009": "iti catuḥsūtrī samāptā /",
  "GSP33brsvbh1u:4011": "START BsVBh_1,1.5.5-6",
  "GSP33brsvbh1u:4012": "evaṃ 'kāryānvayaṃ vinā siddharūpe brahmaṇi mānatā /",
  "GSP33brsvbh1u:4013": "puruṣārthe svayaṃ tāvadvedāntānāṃ prasādhitā //",
  "GSP33brsvbh1u:4014_0": "'brahmajijñāsāṃ pratijñāya 'janmādyasya yataḥ'ityādinā 'tattu samanvayāt'ityantena",
  "GSP33brsvbh1u:4014_1": "sūtrasaṃdarbheṇa sarvajñe sarvaśaktau jagadutpattisthitivināśakāraṇe prāmāṇyaṃ vedāntānāmupapāditam /",
  "GSP33brsvbh1u:4015": "tacca brahmaṇīti paramārthataḥ /",
  "GSP33brsvbh1u:4016": "na tvadyāpi brahmaṇyeveti vyutpāditam /",
  "GSP33brsvbh1u:4017": "tadtra saṃdihyate-tajjagadupādānakāraṇaṃ kiṃ cetanamutācetanamiti /",
  "GSP33brsvbh1u:4018": "atra ca vipratipatteḥ pravādināṃ viśeṣānupalambhe sati saṃśayaḥ /",
  "GSP33brsvbh1u:4019": "tatra ca pradhānamacetanaṃ jagadupādānakāraṇamanumānasiddhamanuvadantyupaniṣada iti sāṃkhyāḥ /",
  "GSP33brsvbh1u:4020": "jīvāṇuvyatiriktacetaneśvaranimittādhiṣṭhitāścaturvidhāḥ paramāṇavo jagadupādānakāraṇamanumitamanuvadantīti kāṇādāḥ /",
  "GSP33brsvbh1u:4021": "ādigrahaṇenābhāvopādānatvādi grahītavyam /",
  "GSP33brsvbh1u:4022": "anirvacanīyānādyavidyāśaktimañcetanopādānaṃ jagadāgamikamiti brahmavidaḥ /",
  "GSP33brsvbh1u:4023": "etāsāṃ ca vipratipattīnāmanumānavākyānumānavākyatadābhāsā bījam /",
  "GSP33brsvbh1u:4024": "tadevaṃ vipratipatteḥ saṃśaye kiṃ tāvatprāptam /",
  "GSP33brsvbh1u:4025": "tatra 'jñānakriyāśaktyabhāvadbrahmaṇo 'pariṇāminaḥ /",
  "GSP33brsvbh1u:4026": "na sarvaśaktivijñāne pradhāne tvasti saṃbhavaḥ //",
  "GSP33brsvbh1u:4027": "'jñānakriyāśaktī khalu jñānakriyākāryadarśanonneyasadbhāve /",
  "GSP33brsvbh1u:4028": "na ca jñānakriye cidātmani staḥ,",
  "GSP33brsvbh1u:4029": "tasyāpariṇāmitvādekatvācca /",
  "GSP33brsvbh1u:4030": "triguṇe tu pradhāne pariṇāmini saṃbhavataḥ /",
  "GSP33brsvbh1u:4031": "yadyapi ca sāmyāvasthāyāṃ pradhāne samudācaradvṛttinī kriyājñāne na staḥ,",
  "GSP33brsvbh1u:4032": "tathāpyavyaktena śaktyātmanā rūpeṇa saṃbhavata eva /",
  "GSP33brsvbh1u:4033": "tathā ca pradhānameva sarvajñaṃ ca sarvaśakti ca /",
  "GSP33brsvbh1u:4034": "na tu brahma /",
  "GSP33brsvbh1u:4035": "svarūpacaitanyaṃ tvasyāvṛttitamanupayogi jīvātmanāmivāsmākam /",
  "GSP33brsvbh1u:4036": "na ca svarūpacaitanye kartṛtvam,",
  "GSP33brsvbh1u:4037": "akāryatvāttasya /",
  "GSP33brsvbh1u:4038": "kāryatve vā na sarvadā sarvajñatā /",
  "GSP33brsvbh1u:4039": "bhogāpargalakṣaṇapuruṣārthadvayaprayuktānādipradhānapuruṣasaṃyoganimit tastu mahadahaṅkārādikrameṇācetanasyāpi cetanānadhiṣṭhitasya pradhānasya pariṇāmaḥ sargaḥ /",
  "GSP33brsvbh1u:4040": "dṛṣṭaṃ cācetanaṃ cetanānadhiṣṭhitaṃ puruṣārthe pravartamānam /",
  "GSP33brsvbh1u:4041": "yathā vatsavivṛddhyarthamacetanaṃ kṣīraṃ pravartate /",
  "GSP33brsvbh1u:4042": "'tadaikṣata bahu syāṃ prajāyeya'ityādyāśca śrutayo 'cetane 'pi cetanavadupacārātsvakāryonmukhatvamādarśayanti,",
  "GSP33brsvbh1u:4043": "yathā kūlaṃ pipatiṣatīti /",
  "GSP33brsvbh1u:4044": "'yatprāye śrūyate yacca tattādṛgavagamyate /",
  "GSP33brsvbh1u:4045": "bhāktaprāye śrutamidamato bhāktaṃ pratīyate //",
  "GSP33brsvbh1u:4046": "'api cāhurvṛddhāḥ-yathāgryaprāye likhitaṃ dṛṣṭvā vadanti bhavedayamagryaḥ iti,",
  "GSP33brsvbh1u:4047": "tathedamapi 'tā āpa aikṣanta'",
  "GSP33brsvbh1u:4048": "tatteja aikṣata ityādyupacāraprāye kṣutam tadaikṣata ityaupacārikameva vijñeyam /",
  "GSP33brsvbh1u:4049": "anena jīvenātmanānupraviśya nāmarūpe vyākaravāṇi iti ca pradhānasya jīvātmatvaṃ jīvārthakāritayāha /",
  "GSP33brsvbh1u:4050": "yathā hi bhadraseno rājārthakārī rājñā bhadraseno mamātmetyupacaryate,",
  "GSP33brsvbh1u:4051": "evaṃ tattvamasi ityādyāḥ śrutayo bhāktāḥ saṃpattyarthā vā draṣṭavyāḥ /",
  "GSP33brsvbh1u:4052": "svamapīto bhavati iti ca niruktaṃ jīvasya pradhāne svakīye 'pyayaṃ suṣuptāvasthāyāṃ brūte /",
  "GSP33brsvbh1u:4053": "pradhānāṃśatamaḥsamudrake hi jīvonidrāṇastamasīva magno bhavati /",
  "GSP33brsvbh1u:4054": "yathāhuḥ-'abhāvapratyayālambanā vṛttirnidrā'iti /",
  "GSP33brsvbh1u:4055": "vṛttīnāmanyāsāṃ pramāṇādīnāmabhāvastasya pratyayakāraṇaṃ tamastadālambamā nidrā jīvasya vṛttirityarthaḥ /",
  "GSP33brsvbh1u:4056": "tathā sarvajñaṃ prastutya śvetāśvataramantro 'pi-sakāraṇaṃ karaṇādhipādhipaḥ iti prādhānābhiprāyaḥ /",
  "GSP33brsvbh1u:4057": "pradhānasyaiva sarvajñatvaṃ pratipāditamadastāt /",
  "GSP33brsvbh1u:4058": "tasmādacetanaṃ pradhānaṃ jagadupādānamanuvadanti śrutaya iti pūrvaḥ pakṣaḥ /",
  "GSP33brsvbh1u:4059": "evaṃ kāṇādādimate 'pi kathañcidyojananīyāḥ śrutayaḥ /",
  "GSP33brsvbh1u:4060": "akṣarārthastupradhānakāraṇapakṣe 'pīti pradhānasyāpīti /",
  "GSP33brsvbh1u:4061": "apikārāvevakārārthau /",
  "GSP33brsvbh1u:4062": "syādetat /",
  "GSP33brsvbh1u:4063": "sattvasaṃpattyā cedasya sarvajñatātha tamaḥsaṃpattyāsarvajñataivāsya kasmānna bhavatītyata āha-tena ca sattvadharmeṇa jñāneneti /",
  "GSP33brsvbh1u:4064": "sattvaṃ hi prakāśaśīlaṃ niratiśayotkarṣaṃ sarvajñatābījam /",
  "GSP33brsvbh1u:4065": "tathāhuḥ 'niratiśayaṃ sarvajñatābījaṃ'iti /",
  "GSP33brsvbh1u:4066": "yatkhalu sātiśayaṃ tatkvacinniratiśayaṃ dṛṣṭaṃ,",
  "GSP33brsvbh1u:4067": "yathā kuvalāmalakabilveṣu,",
  "GSP33brsvbh1u:4068": "sātiśayaṃ mahattvaṃ vyomni paramamahati niratiśayam /",
  "GSP33brsvbh1u:4069": "evaṃ jñānamapyekadvibahuviṣayatayā sātiśayamityanenāpi kvacinniratiśayena bhavitavyam /",
  "GSP33brsvbh1u:4070": "idameva cāsya niratiśayatvaṃ yadviditasamastaveditavyatvam /",
  "GSP33brsvbh1u:4071": "tadidaṃ sarvajñatvaṃ sattvasya niratiśayotkarṣatve saṃbhavati /",
  "GSP33brsvbh1u:4072_0": "etaduktaṃ bhavati-yadyapi rajastamasī api staḥ tathāpi puruṣārtaprayuktaguṇavaiṣamyātiśayātsattvasya",
  "GSP33brsvbh1u:4072_1": "niratiśayotkarṣe sārvajñyaṃ kāryamutpadyata iti pradhānavasthāyāmapi tanmātraṃ vivakṣitvāvivakṣitvā",
  "GSP33brsvbh1u:4072_2": "ca tamaḥkāryaṃ pradhānaṃ sarvajñamupacaryata iti /",
  "GSP33brsvbh1u:4073": "apibhyāmavadhāraṇasya vyavacchedyamāha-na kevalasyeti /",
  "GSP33brsvbh1u:4074": "nahi kiñcidekaṃ kāryaṃ janayedapi tu bahūni /",
  "GSP33brsvbh1u:4075": "cidātmā caikaḥ,",
  "GSP33brsvbh1u:4076": "pradhānaṃ tu triguṇamiti tata eva kāryamutpattimarhati,",
  "GSP33brsvbh1u:4077": "na cidātmana ityarthaḥ /",
  "GSP33brsvbh1u:4078": "tavāpi ca yogyatāmātreṇaiva cidātmanarḥ vajñatābhyupagamo na kāryayogādityāha-tvayāpīti /",
  "GSP33brsvbh1u:4079": "na kevalasyākāryakāraṇasyetyetatsiṃhāvalokitena prapañcayati-prāgutpatteriti /",
  "GSP33brsvbh1u:4080": "api ca pradhānasyeti /",
  "GSP33brsvbh1u:4081": "castvarthaḥ /",
  "GSP33brsvbh1u:4082": "evaṃ prāpta ucyate-",
  "GSP33brsvbh1u:4083": "īkṣater nāśabdam / BBs_1,1.5 /",
  "GSP33brsvbh1u:4084": "gauṇaścennātmaśabdāt / BBs_1,1.6 /",
  "GSP33brsvbh1u:4085": "nāmarūpaprapañcalakṣaṇakāryadarśanādetatkāraṇamātravaditi sāmānyakalpanāyāmasti pramāṇaṃ,",
  "GSP33brsvbh1u:4086": "na tu tadacetanaṃ cetanamiti vā viśeṣakalpanāyāmastyanumānamityupariṣṭātpravedayiṣyate /",
  "GSP33brsvbh1u:4087": "tasmānnāmarūpaprapañcakāraṇabhedapramāyāmāmnāya eva bhagavānupāsanīyaḥ /",
  "GSP33brsvbh1u:4088": "tadevamāmnāyaikasamadhigamanīye jagatkāraṇe 'paurvāparyaparāmarśādyadāmnāyo 'ñjasā vadet /",
  "GSP33brsvbh1u:4089": "jagadbījaṃ tadeveṣṭaṃ cetane ca sa āñjasaḥ //",
  "GSP33brsvbh1u:4090": "'teṣu teṣu khalvāmnāyapradeśeṣu 'tadaikṣata'ityevañjātīyakairvākyairīkṣituḥ kāraṇajjagajjanmākhyāyata iti /",
  "GSP33brsvbh1u:4091": "na ca pradhānaparamāṇvāderacetanasyekṣitṛtvamāñjasam /",
  "GSP33brsvbh1u:4092": "sattvāṃśenekṣitṛ pradhānaṃ,",
  "GSP33brsvbh1u:4093": "tasya prakāśakatvāditi cenna /",
  "GSP33brsvbh1u:4094": "tasya jāḍyena tattvānupapatteḥ /",
  "GSP33brsvbh1u:4095": "kastarhi rajatastamobhyāṃ sattvasya viśeṣaḥ /",
  "GSP33brsvbh1u:4096": "svacchatā /",
  "GSP33brsvbh1u:4097": "svacchaṃ hi sattvam /",
  "GSP33brsvbh1u:4098": "asvacche ca rajastamasī /",
  "GSP33brsvbh1u:4099": "svacchasya ca caitanyabimbodgrahitayā prakāśakatvavyapadeśo netarayoḥ,",
  "GSP33brsvbh1u:4100": "asvacchatayā tadgrāhitvābhāvāt /",
  "GSP33brsvbh1u:4101": "pārthivatve tulya iva maṇerbimbodgrāhitā na loṣṭādīnām /",
  "GSP33brsvbh1u:4102": "brahmaṇastvīkṣitṛtvamāñjasaṃ,",
  "GSP33brsvbh1u:4103": "tasyāmnāyato nityajñānasvabhāvatvaviniścāyāt /",
  "GSP33brsvbh1u:4104": "nanvata evāsya nekṣitṛtvaṃ,",
  "GSP33brsvbh1u:4105": "nityasya jñānasvabhāvabhūtasyekṣaṇasyākriyātvena brahmaṇastatprati nimittabhāvābhāvāt /",
  "GSP33brsvbh1u:4106": "akriyānimittasya ca kārakatvanivṛttau tadvyāptasya tadviśeṣasya kartṛtvasya nivṛtteḥ /",
  "GSP33brsvbh1u:4107": "satyaṃ, brahmasvabhāvaścaitanyaṃ nityatayā na kriyā,",
  "GSP33brsvbh1u:4108": "tasya tvanavacchinnasya tattadviṣayopadhānamedāvacchedena kalpitabhedasyānityatvaṃ kāryatvaṃ copapadyate /",
  "GSP33brsvbh1u:4109": "tathā caivaṃlakṣaṇa īkṣaṇe sarvaviṣaye brahmaṇaḥ svātantryalakṣaṇaṃ kartṛtvamupapannam /",
  "GSP33brsvbh1u:4110": "yadyapi ca kūṭasthanityasyāpariṇāmina audāsīnyamasya vāstavaṃ tathāpyanādyanirvacanīyavidyāvacchinnasya vyāpāravattvabhavabhāsata iti kartṛtvopapattiḥ /",
  "GSP33brsvbh1u:4111": "parairapi ca cicchekteḥ kūṭasthanityāyā vṛttīḥ prati kartṛtvamīdṛśamevābhyupeyaṃ,",
  "GSP33brsvbh1u:4112": "caitanyasāmānyādhikaraṇyena jñātṛtvopalabdheḥ /",
  "GSP33brsvbh1u:4113": "nahi prādhānikānyantarbahiḥkaraṇāni trayodaśa sattvaguṇapradhānānyapi svayamevācetanāni,",
  "GSP33brsvbh1u:4114": "tadvṛttayaśca khaṃ vā paraṃ vā veditumutsahante /",
  "GSP33brsvbh1u:4115": "no khalvandhāḥ sahasramapi pānthāḥ panthānaṃ vidanti /",
  "GSP33brsvbh1u:4116": "cakṣuṣmatā caikena cedvedyate,",
  "GSP33brsvbh1u:4117": "sa eva tarhi mārgadarśī svatantraḥ kartā netā teṣām /",
  "GSP33brsvbh1u:4118": "evaṃ buddhisattvasya svayamacetanasya citibimbasaṃkrāntyā cedāpannaṃ caitanyasya jñātṛtvaṃ,",
  "GSP33brsvbh1u:4119": "citireva jñātrī svatantrā,",
  "GSP33brsvbh1u:4120": "nāntarbahiṣkaraṇānyandhasahasrapratimānyasvatantrāṇi /",
  "GSP33brsvbh1u:4121": "na cāsyāściteḥ kūṭasthanityāyā asti vyāpārayogaḥ /",
  "GSP33brsvbh1u:4122": "na ca tadayoge 'pyajñātṛtvaṃ,",
  "GSP33brsvbh1u:4123": "vyāpāravatāmapi jaḍānāmajñatvāt /",
  "GSP33brsvbh1u:4124": "tasmādantaḥkaraṇavartinaṃ vyāpāramāropya citiśaktau kartṛtvābhimānaḥ /",
  "GSP33brsvbh1u:4125": "antaḥkaraṇe vā caitanyamāropya tasya jñātṛtvābhimānaḥ /",
  "GSP33brsvbh1u:4126": "sarvathā bhavanmate 'pi nedaṃ svābhāvikaṃ kvacidapi jñātṛtvaṃ,",
  "GSP33brsvbh1u:4127": "api tu sāṃvyavahārikameveti paramārthaḥ /",
  "GSP33brsvbh1u:4128": "nityasyātmano jñānaṃ pariṇāma iti ca bhedābhedapakṣamapākurvadbhirapāstam /",
  "GSP33brsvbh1u:4129": "kūṭasthasya nityasyātmano 'vyāpāravata eva bhinnaṃ jñānaṃ dharma iti copariṣṭādapākariṣyate /",
  "GSP33brsvbh1u:4130": "tasmādvastuto 'navacchinnaṃ caitanyaṃ tattvānyatvābhyāmanirvacanīyāvyākṛtavyācikīrṣitanāmarūpaviṣayāvacchinnaṃ sajjñānaṃ kāryaṃ,",
  "GSP33brsvbh1u:4131": "tasya kartā īśvaro jñātā sarvajñaḥ sarvaśaktiriti siddham /",
  "GSP33brsvbh1u:4132": "tathā ca śrutiḥ-'tapasā cīyate brahma tato 'nnamabhijāyate /",
  "GSP33brsvbh1u:4133": "annātprāṇo manaḥ satyaṃ lokāḥ karmasu cāmṛtam //",
  "GSP33brsvbh1u:4134": "yaḥ sarvajñaḥ sarvavidyasya jñānamayaṃ tapaḥ /",
  "GSP33brsvbh1u:4135": "tasmādetadbrahma nāma rūpamannaṃ ca jāyate //",
  "GSP33brsvbh1u:4136": "'iti /",
  "GSP33brsvbh1u:4137": "tapasā jñānena avyākṛtanāmarūpaviṣayeṇa cīyate tadvyācikīrṣavadbhavati,",
  "GSP33brsvbh1u:4138": "yathā kuvindādiravyākṛtaṃ paṭādi buddhāvālikhya cikīrṣati /",
  "GSP33brsvbh1u:4139": "ekadharmavān dvitīyadharmopajananena upacita ucyate /",
  "GSP33brsvbh1u:4140": "vyācikīrṣāyāṃ copacaye sati tato nāmarūpamannamadanīyaṃ sādhāraṇaṃ saṃsāriṇāṃ vyācikīrṣitamabhijāyate /",
  "GSP33brsvbh1u:4141": "tasmādavyākṛtādvyācikīrṣitādannātprāṇo hiraṇyagarbho brahmaṇo jñānakriyāśaktyadhiṣṭhānaṃ jagatsūtrātmā sādhāraṇo jāyate,",
  "GSP33brsvbh1u:4142": "yathāvyākṛtāt vyācikīrṣitātpaṭādavāntarakāryaṃ dvitantukādi /",
  "GSP33brsvbh1u:4143": "tasmācca prāṇānmanaḥākhyaṃ saṃkalpavikalpādivyākaraṇātmakaṃ jāyate /",
  "GSP33brsvbh1u:4144": "tato vyākaraṇātmakānmanasaḥ satyaśabdavācyānyākāśādīni jāyante /",
  "GSP33brsvbh1u:4145": "tebhyaśca satyākhyebhyo 'nukrameṇa lokāḥ bhūrādayaḥ teṣu manuṣyādiprāṇino varṇāśramakrameṇa karmāṇi dharmādharmarūpāṇi jāyante /",
  "GSP33brsvbh1u:4146": "karmasu cāmṛtaṃ phalaṃ svarganarakādi /",
  "GSP33brsvbh1u:4147": "tacca svanimittayordharmādharmayoḥ satorna vinaśyatītyamṛtam /",
  "GSP33brsvbh1u:4148": "yāvaddharmādharmabhāvīti yāvat /",
  "GSP33brsvbh1u:4149": "yaḥ sarvajñaḥ sāmānyataḥ,",
  "GSP33brsvbh1u:4150": "sarvavidviśeṣataḥ /",
  "GSP33brsvbh1u:4151": "yasya bhagavato jñānamayaṃ tapo dharmo nāyāsamayam,",
  "GSP33brsvbh1u:4152": "tasmādbrahmaṇaḥ pūrvasmādetatparaṃ kāryaṃ brahma /",
  "GSP33brsvbh1u:4153": "kiñca nāmarūpamannaṃ ca vrīhiyavādi jāyata iti /",
  "GSP33brsvbh1u:4154": "tasmātpradhānasya sāmyāvasthāyāmanīkṣitṛtvāt,",
  "GSP33brsvbh1u:4155": "kṣetrajñānāṃ ca satyapi caitanye sargādau viṣayānīkṣaṇāt,",
  "GSP33brsvbh1u:4156": "mukhyasaṃbhave copacārasyānyāyyatvāt,",
  "GSP33brsvbh1u:4157": "mumukṣoścāyathārthopadeśānupapatteḥ,",
  "GSP33brsvbh1u:4158": "muktivirodhitvāt,",
  "GSP33brsvbh1u:4159": "tejaḥprabhṛtīnāṃ ca mukhyāsaṃbhavenopacārāśrayaṇasya yuktisiddhatvāt,",
  "GSP33brsvbh1u:4160": "saṃśaye ca tatprāyapāṭhasya niścāyakatvāt,",
  "GSP33brsvbh1u:4161": "iha tu mukhyasyautsargikatvena niścaye sati saṃśayābhāvāt,",
  "GSP33brsvbh1u:4162": "anyathā kirātaśatasaṃkīrṇadeśanivāsino brāhmaṇāyanasyāpi kirātatvāpatteḥ,",
  "GSP33brsvbh1u:4163": "brahmaivekṣitranādyanirvācyāvidyāsacivaṃ jagadupādānaṃ,",
  "GSP33brsvbh1u:4164": "śuktiriva samāropitasya rajatasya,",
  "GSP33brsvbh1u:4165": "marīcaya iva jalasya,",
  "GSP33brsvbh1u:4166": "evaścadramā iva dvatīyasya cadramasaḥ /",
  "GSP33brsvbh1u:4167": "na tvacetanaṃ pradhānaparamāṇvādi /",
  "GSP33brsvbh1u:4168": "aśabdaṃ hi tat /",
  "GSP33brsvbh1u:4169": "na ca pradhānaṃ paramāṇavo vā tadatiriktasarvajñeśvarādhiṣṭhitā jagadupādānamiti sāṃprataṃ kāryatvāt /",
  "GSP33brsvbh1u:4170": "kāraṇātkāryāṇāṃ bhedābhāvāt kāraṇajñānena samastakāryaparijñānasya mṛdādinidarśanenāgamena prasādhitatvāt,",
  "GSP33brsvbh1u:4171": "bhede ca tadanupapatteḥ /",
  "GSP33brsvbh1u:4172": "sākṣācca 'ekamevādvitīyam''neha nānāsti kiñcana'mṛtyoḥ samṛtyumāpnotiḥityādibhirbrahmātiriktasya prapañcasya pratiṣedhācetanopādānameva jagat,",
  "GSP33brsvbh1u:4173": "bhujaṅga ivāropito rajjūpādāna iti siddhāntaḥ /",
  "GSP33brsvbh1u:4174": "sadupādānatve hi siddhe jagatastadupādānaṃ cetanamacetanaṃ veti saṃśayya mīmāṃsyeta /",
  "GSP33brsvbh1u:4175": "adyāpi tu sadupādānatvamasiddhamityata āha-tatredaṃśabdavācyam ityādidarśayatiityantena /",
  "GSP33brsvbh1u:4176": "tathāpīkṣitā pāramārthikapradhānakṣetrajñātirikta īśvaro bhaviṣyati;",
  "GSP33brsvbh1u:4177": "yathāhurhairaṇyagarbhā ityataḥ śrutiḥ patitā-'ekamevādvitīyaṃ'iti /",
  "GSP33brsvbh1u:4178": "'bahu syām'iti cācetanaṃ kāraṇamātmana eva bahubhāvamāha /",
  "GSP33brsvbh1u:4179": "tenāpi kāraṇaccetanādabhinnaṃ kāryamabhyupagamyate /",
  "GSP33brsvbh1u:4180": "yadyapyākāśādyā bhūtasṛṣṭistathāpi tejo 'bannānāmeva trivṛtkaraṇasya vivakṣitatvāttatra tejasaḥ prāthamyāttejaḥ prathamamuktam /",
  "GSP33brsvbh1u:4181": "ekamadvitīyaṃ jagadupādānamityatra śrutyantaramapi paṭhati-tathānyatreti /",
  "GSP33brsvbh1u:4182": "brahma catuṣpādaṣṭāśaphaṃ ṣoḍaśakalaśam /",
  "GSP33brsvbh1u:4183": "tadyathā-prācī pratīcī dakṣiṇodīcīti catasraḥ kalā brahmaṇaḥ prakāśavānnāma prathamaḥ pādaḥ /",
  "GSP33brsvbh1u:4184": "tadardhaṃ śaphaḥ /",
  "GSP33brsvbh1u:4185": "tathā pṛthivyantarīkṣaṃ dyauḥ samudra ityaparaścatasraḥ kalā dvitīyaḥ pādo 'nantavānnāma /",
  "GSP33brsvbh1u:4186": "tathāgniḥ sūryaścandramā vidyuditi catasraḥ kalāḥ,",
  "GSP33brsvbh1u:4187": "sa jyotiṣmānnāma tṛtīyaḥ pādaḥ /",
  "GSP33brsvbh1u:4188": "prāṇaścakṣuḥ śrotraṃ vāgiti catasraḥ kālāḥ,",
  "GSP33brsvbh1u:4189": "sa caturthaṃ āyatanavānnāma brahmaṇaḥ pādaḥ /",
  "GSP33brsvbh1u:4190": "tadevaṃ ṣoḍaśakalaṃ ṣoḍaśāvayavaṃ brahmopāsyamiti siddham /",
  "GSP33brsvbh1u:4191": "syādetat /",
  "GSP33brsvbh1u:4192": "īkṣateriti tipā dhātusvarūpamucyate /",
  "GSP33brsvbh1u:4193": "na cāvivakṣitārthasya dhātusvarūpasya cetanopādānasādhanatvasaṃbhava ityata āha-īkṣateriti dhātvarthanirdeśo 'bhimataḥ,",
  "GSP33brsvbh1u:4194": "viṣayiṇāṃ viṣayalakṣaṇāt /",
  "GSP33brsvbh1u:4195": "prasiddhā ceyaṃ lakṣaṇetyāha-yajateritivaditi /",
  "GSP33brsvbh1u:4196": "'yaḥ sarvajñaḥ'iti sāmānyataḥ;",
  "GSP33brsvbh1u:4197": "'sarvavit'iti viśeṣataḥ /",
  "GSP33brsvbh1u:4198": "sāṃkhyīyaṃ svamatasamādhānamupanyasya dūṣayati-yattūktaṃ sattvadharmeṇeti /",
  "GSP33brsvbh1u:4199": "punaḥ sāṃkhyamutthāpayati-nanūktamiti /",
  "GSP33brsvbh1u:4200": "pariharati-tadapīti /",
  "GSP33brsvbh1u:4201": "sāmudācaradvṛtti tāvanna bhavati sattvaṃ,",
  "GSP33brsvbh1u:4202": "guṇavaiṣamya prasaṅgena sāmyānupapatteḥ /",
  "GSP33brsvbh1u:4203": "na cāvyaktena rūpeṇa jñānamupayujyate,",
  "GSP33brsvbh1u:4204": "rajastamasostatpratibandhasyāpi sūkṣmeṇa rūpeṇa sadbhāvādityarthaḥ /",
  "GSP33brsvbh1u:4205": "apica caitanyapradhānavṛttivacano jānātirna cācetane vṛttimātre dṛṣṭacaraprayoga ityāha-apica nāsākṣiketi /",
  "GSP33brsvbh1u:4206": "kathaṃ tarhi yogināṃ sattvāśotkarṣahetukaṃ sarvajñatvamityata āha-yogināṃ tviti /",
  "GSP33brsvbh1u:4207": "sattvāṃśotkarṣo hi yogināṃ caitanyacakṣuṣmatāmupakaroti,",
  "GSP33brsvbh1u:4208": "nāndhasya pradhānasyetyarthaḥ /",
  "GSP33brsvbh1u:4209": "yadi tu kāpilamatamapahāya hairaṇyagarbhamāsthīyeta tatrāpyāha-atha punaḥ sākṣinimittamiti /",
  "GSP33brsvbh1u:4210": "teṣāmapi hi prakṛṣṭasattvopādānaṃ puruṣaviśeṣasyaiva kleśakarmavipākāśayāparāmṛṣṭasya sarvajñatvaṃ,",
  "GSP33brsvbh1u:4211": "na tu pradhānasyācetanasya /",
  "GSP33brsvbh1u:4212": "tadapi cādvaitaśrutibhirapāstamiti bhāvaḥ /",
  "GSP33brsvbh1u:4213": "pūrvapakṣabījamanubhāṣate-yatpunaruktaṃ brahmaṇo 'pīti /",
  "GSP33brsvbh1u:4214": "cetanyasya śuddhasya nityatve 'pyupahitaṃ sadanityaṃ kāryaṃ,",
  "GSP33brsvbh1u:4215": "ākāśamiva ghaṭāvacchinnamityabhisaṃdhāya pariharati-idaṃ tāvadbhavāniti /",
  "GSP33brsvbh1u:4216": "pratatauṣṇyaprakāśe savitari ityetadapi viṣayāvacchinnaprakāśaḥ kāryamityetadabhiprāyam /",
  "GSP33brsvbh1u:4217": "vaiṣamyaṃ codayati-nanu savituriti /",
  "GSP33brsvbh1u:4218": "kiṃ vāstavaṃ karmābhāvamabhipretya vaiṣamyamāha bhavān uta tadvivakṣābhāvam /",
  "GSP33brsvbh1u:4219": "tatra yadi tadvivakṣābhāvaṃ,",
  "GSP33brsvbh1u:4220": "tadā prakāśayatītyanena mā bhūtsāmyaṃ,",
  "GSP33brsvbh1u:4221": "prakāśata ityanena tvasti /",
  "GSP33brsvbh1u:4222": "nahyatra karma vivakṣitam /",
  "GSP33brsvbh1u:4223": "atha ca prakāśasvabhāvaṃ pratyasti svātantryaṃ savituriti pariharati-na /",
  "GSP33brsvbh1u:4224": "asatyapi karmaṇīti /",
  "GSP33brsvbh1u:4225": "asatyapītyavivakṣite 'pītyarthaḥ /",
  "GSP33brsvbh1u:4226": "atha vāstavaṃ karmābhāvamabhisaṃdhāya vaiṣamyamucyeta,",
  "GSP33brsvbh1u:4227": "tanna,",
  "GSP33brsvbh1u:4228": "asiddhatvātkarmābhāvasya,",
  "GSP33brsvbh1u:4229": "vivikṣitatvāccātra karmaṇa iti pariharati-karmāpekṣāyāṃ tviti /",
  "GSP33brsvbh1u:4230": "yāsāṃ sati karmaṇyavivakṣite śrutīnāmupapattistāsāṃ sati karmaṇi vivakṣite sutarāmityarthaḥ /",
  "GSP33brsvbh1u:4231": "yatprasādāditi /",
  "GSP33brsvbh1u:4232": "yasya bhagavata īśvarasya prasādāt tasya nityasiddhasyeśvarasya nityaṃ jñānaṃ bhavatīti kimu vaktavyamiti yojanā /",
  "GSP33brsvbh1u:4233": "yathāduryogaśāstrakārāḥ-'tataḥ pratyakcetanādhigamo 'pyantarāyābhāśca'iti /",
  "GSP33brsvbh1u:4234": "tadbhāṣyakārāśca 'bhaktiviśeṣādāvarjita īśvarastamanugṛhṇāti jñānavairāgyādinā'iti /",
  "GSP33brsvbh1u:4235": "savitṛprakāśavaditi /",
  "GSP33brsvbh1u:4236": "vastuto nityasya kāraṇānapekṣāṃ svarūpeṇoktvā vyatirekamukhenāpyāha-api cāvidyādimata ityādi /",
  "GSP33brsvbh1u:4237": "ādigrahaṇena kāmakarmādayaḥ saṃgṛhyante /",
  "GSP33brsvbh1u:4238": "na jñānapratibandhakāraṇarahitasyeti /",
  "GSP33brsvbh1u:4239": "saṃsāriṇāṃ vastuto nityajñānatve 'pyavidyādayaḥ pratibandhakāraṇāni santi,",
  "GSP33brsvbh1u:4240": "natu īśvarasyāvidyārahitasya jñānapratibandhakāraṇasaṃbhava iti bhāvaḥ /",
  "GSP33brsvbh1u:4241": "na tasya kāryamāvaraṇādyapagamo vidyate,",
  "GSP33brsvbh1u:4242": "anāvṛttatvāditi bhāvaḥ /",
  "GSP33brsvbh1u:4243": "jñānabalena kriyā /",
  "GSP33brsvbh1u:4244": "pradhānasya tvacetanasya jñānabalābhāvājjagato na kriyetyarthaḥ /",
  "GSP33brsvbh1u:4245": "apāṇirgṛhītā,",
  "GSP33brsvbh1u:4246": "apādo javano vegavān viharaṇavān /",
  "GSP33brsvbh1u:4247": "atirohitārthamanyat /",
  "GSP33brsvbh1u:4248": "syādetet /",
  "GSP33brsvbh1u:4249": "anātmani vyomni ghaṭādyupādhikṛto bhavatvavacchedakavibhramaḥ,",
  "GSP33brsvbh1u:4250": "na tu ātmani svabhāvasiddhaprakāśe sa ghaṭata ityata āha-dṛśyate cātmana eva sata iti /",
  "GSP33brsvbh1u:4251": "abhiniveśaḥmithyābhimānaḥ /",
  "GSP33brsvbh1u:4252": "mithyābuddhimātreṇa pūrveṇeti /",
  "GSP33brsvbh1u:4253": "anenānāditā darśitā /",
  "GSP33brsvbh1u:4254": "mātragrahaṇena vicārasahatvena nirvacanīyatā nirastā /",
  "GSP33brsvbh1u:4255": "pariśiṣṭam nigadavyākhyātam // 5 // //6//",
  "GSP33brsvbh1u:4258": "START BsVBh_1,1.5.7",
  "GSP33brsvbh1u:4259": "tanniṣṭhasya mokṣopadeśāt / BBs_1,1.7 /",
  "GSP33brsvbh1u:4260": "tanniṣṭhasya mokṣopadeśāditi /",
  "GSP33brsvbh1u:4261": "śaṅkottaratvena vā svātantryeṇa vā pradhānanirākaraṇārthaṃ sūtram /",
  "GSP33brsvbh1u:4262": "śaṅkā ca bhāṣye uktā //7//",
  "GSP33brsvbh1u:4264": "START BsVBh_1,1.5.8",
  "GSP33brsvbh1u:4265": "syādetat /",
  "GSP33brsvbh1u:4266": "brahmaiva jñīpsitaṃ,",
  "GSP33brsvbh1u:4267_0": "tacca na prathamaṃ sūkṣmatayā śakyaṃ śvetaketuṃ grāhayitumiti tatsaṃbaddhaṃ pradhānameva",
  "GSP33brsvbh1u:4267_1": "sthūlatayātmatvena grāhyate śvetaketurarundhatīmivātīva sūkṣmāṃ darśayituṃ tatsaṃnihitāṃ",
  "GSP33brsvbh1u:4267_2": "sthūlatārakāṃ darśayatīyamasāvarundhatīti /",
  "GSP33brsvbh1u:4268": "asyāṃ śaṅkāyāmuttaram-",
  "GSP33brsvbh1u:4269": "heyatvāvacanāc ca / BBs_1,1.8 /",
  "GSP33brsvbh1u:4270": "iti sūtram /",
  "GSP33brsvbh1u:4271": "cakāro 'nuktasamuccayārthaḥ /",
  "GSP33brsvbh1u:4272": "taccānuktaṃ bhāṣya uktam //8//",
  "GSP33brsvbh1u:4274": "START BsVBh_1,1.5.9-10",
  "GSP33brsvbh1u:4275": "api ca jagatkāraṇaṃ prakṛtya svapitītyasya niruktaṃ karvitī śrutiścetanameva jagatkāraṇaṃ brūte /",
  "GSP33brsvbh1u:4276": "yadi svaśabda ātmavacanastathāpi cetanasya puruṣasyācetanapradhānatvānupapattiḥ /",
  "GSP33brsvbh1u:4277": "athātmīyavacanasthathāpyacetane puruṣārthatayātmīye 'pi cetanasya pralayānupapattiḥ /",
  "GSP33brsvbh1u:4278": "nahi mṛdātmā ghaṭa ātmīye 'pi pāthasi pralīyate 'pi tvātmabhūtāyāṃ mṛdyeva /",
  "GSP33brsvbh1u:4279": "naca rajatamanātmabhūte hastini pralīyate,",
  "GSP33brsvbh1u:4280": "kintvātmabhūtāyāṃ śuktāvevetyāha-",
  "GSP33brsvbh1u:4281": "svāpyayāt / BBs_1,1.9 /",
  "GSP33brsvbh1u:4282": "gatisāmānyāt / BBs_1,1.10 /",
  "GSP33brsvbh1u:4283": "gatiravagatiḥ /",
  "GSP33brsvbh1u:4284": "tārkikasamaya iveti /",
  "GSP33brsvbh1u:4285": "yathā hi tārkikāṇāṃ samayabhedeṣu parasparaparāhatārthatā,",
  "GSP33brsvbh1u:4286": "naivaṃ vedānteṣu parasparaparāhṛtiḥ,",
  "GSP33brsvbh1u:4287": "api tu teṣu sarvatra jagatkāraṇacetanyāvagatiḥ samāneti /",
  "GSP33brsvbh1u:4288": "cakṣurādīnāmiva rūpādiṣviti /",
  "GSP33brsvbh1u:4289": "yathā hi sarveṣāṃ cakṣū rūpameva grāhayati,",
  "GSP33brsvbh1u:4290": "na punā rasādikaṃ kasyaciddarśayati kasyacidrūpam /",
  "GSP33brsvbh1u:4291": "evaṃ rasanādiṣvapi gatisāmānyaṃ darśanīyam //10//",
  "GSP33brsvbh1u:4293": "START BsVBh_1,1.5.11",
  "GSP33brsvbh1u:4294": "śrutatvācca / BBs_1,1.11 /",
  "GSP33brsvbh1u:4295": "'tadaikṣata'ityatra īkṣaṇamātraṃ jagatkāraṇasya śrutaṃ na tu sarvaviṣayam /",
  "GSP33brsvbh1u:4296": "jagatkāraṇasaṃbandhitayā tu tadarthātsarvaviṣayamavagataṃ,",
  "GSP33brsvbh1u:4297": "śvetāśvatarāṇāṃ tūpaniṣadi sarvajña īśvaro jagatkāraṇamiti sākṣāduktamiti viśeṣaḥ / 11 //",
  "GSP33brsvbh1u:4299": "uttarasūtrasaṃdarbhamākṣipati-janmādyasya yata ityārabhyeti /",
  "GSP33brsvbh1u:4300": "brahma jijñāsitavyamiti hi pratijñātaṃ,",
  "GSP33brsvbh1u:4301": "tacca śāstraikasamadhigamyaṃ,",
  "GSP33brsvbh1u:4302": "śastraṃ ca sarvajñe sarvaśaktau jagadutpattisthitipralayakāraṇaṃ brahmaṇyeva pramāṇaṃ na pradhānādāviti nyāyato vyutpāditam /",
  "GSP33brsvbh1u:4303": "na cāsti kaścidvedāntabhāgo yastadviparītamapi bodhayediti ca 'gatisāmānyāt'ityuktam /",
  "GSP33brsvbh1u:4304": "tatkimaparamavaśiṣyate,",
  "GSP33brsvbh1u:4305": "yadarthāntarasūtrasaṃdarbhasyāvatāraḥ syāditi /",
  "GSP33brsvbh1u:4306": "kimutthānamiti /",
  "GSP33brsvbh1u:4307": "kimākṣepe /",
  "GSP33brsvbh1u:4308": "samādhatte-ucyate-dvirūpaṃ hīti /",
  "GSP33brsvbh1u:4309": "yadyapi tatvato nirastasamastopādhirūpaṃ brahma tathāpi na tena rūpeṇa śakyamupadeṣṭumityupahitena rūpeṇopadeṣṭavyamiti /",
  "GSP33brsvbh1u:4310": "tatra ca kvacidupādhirvivakṣitaḥ /",
  "GSP33brsvbh1u:4311": "tadupāsanānikānicit abhyudayārthāni manomātrasādhanatayātra paṭhitāni /",
  "GSP33brsvbh1u:4312": "kānicitkramamuktyarthāni,",
  "GSP33brsvbh1u:4313": "kānicitkarmasamṛddhyarthāni /",
  "GSP33brsvbh1u:4314": "kvacitpunarukto 'pyupādhiravivakṣitaḥ,",
  "GSP33brsvbh1u:4315": "yathātraivānnamayādaya ānandamayāntāḥ pañca kośāḥ /",
  "GSP33brsvbh1u:4316": "tadatra kasminnupādhirvivakṣitaḥ kasminneti nādyāpi vivecitam /",
  "GSP33brsvbh1u:4317": "tathā gatisāmānyamapi siddhavaduktaṃ,",
  "GSP33brsvbh1u:4318": "na tvadyāpi sādhitamiti tadarthamuttaragranthasaṃdarbhārambha ityarthaḥ /",
  "GSP33brsvbh1u:4319": "syādetat /",
  "GSP33brsvbh1u:4320": "parasyātmanastattadupādhibhedaviśiṣṭasyāpyabhedātkathamupāsanābhedaḥ,",
  "GSP33brsvbh1u:4321": "kathaṃ ca phalabhedaṃ ityata āha-eka eva tviti /",
  "GSP33brsvbh1u:4322": "rūpābhede 'pyupādhibhedādupahitabhedādupāsanābhedastathā ca phalabheda ityarthaḥ /",
  "GSP33brsvbh1u:4323": "kratuḥ saṃkalpaḥ /",
  "GSP33brsvbh1u:4324": "nanu yadyeka ātmā kūṭasthanityo niratiśayaḥ sarvabhūteṣu gūḍhaḥ,",
  "GSP33brsvbh1u:4325": "kathametasmin bhūtāśraye tāratamyaśrutayā ityata āha-yadyapyeka ātmeti /",
  "GSP33brsvbh1u:4326": "yadyapi niratiśayamekameva rūpamātmana aiśvaryaṃ ca jñānaṃ cānandaśca,",
  "GSP33brsvbh1u:4327": "tathāpyanādyavidyātamaḥsamāvṛtaṃ teṣu teṣu prāṇabhṛdbhedeṣu kvacidasadiva,",
  "GSP33brsvbh1u:4328": "kvacitsadiva,",
  "GSP33brsvbh1u:4329": "kvacidatyantāpakṛṣṭamiva,",
  "GSP33brsvbh1u:4330": "kvacidapakṛṣṭamiva,",
  "GSP33brsvbh1u:4331": "kvacitprakarṣavat,",
  "GSP33brsvbh1u:4332": "kvacidatyantaprakarṣavadiva bhāsate,",
  "GSP33brsvbh1u:4333": "tatkasya hetoḥ,",
  "GSP33brsvbh1u:4334": "avidyatamasaḥ prakarṣanikarṣatāratamyāditi /",
  "GSP33brsvbh1u:4335": "yathottamaprakāśaḥ savitā diṅmaṇḍalamekarūpeṇaiva prakāśenāpūrayannapi varṣāsu nikṛṣṭaprakāśa iva śaradi tu prakṛṣṭaprakāśa iva prathate,",
  "GSP33brsvbh1u:4336": "tathedamapīti /",
  "GSP33brsvbh1u:4337": "apekṣitopādhisaṃbandhaṃ upāsyatvena /",
  "GSP33brsvbh1u:4338": "nirastopādhisaṃbandhaṃ jñeyatveneti //11//",
  "GSP33brsvbh1u:4340": "START BsVBh_1,1.6.12-14",
  "GSP33brsvbh1u:4341": "ānandamayo 'bhyāsāt / BBs_1,1.12 /",
  "GSP33brsvbh1u:4342": "vikāraśabdān neti cen na prācuryāt / BBs_1,1.13 /",
  "GSP33brsvbh1u:4343": "taddhetuvyapadeśāc ca / BBs_1,1.14 /",
  "GSP33brsvbh1u:4344": "tatra tāvatprathamamekadeśimatenādhikaraṇamāracayati-taittirīyake 'nnamayamityādi /",
  "GSP33brsvbh1u:4345": "'gauṇapravāhapāte 'pi yujyate mukhyamīkṣaṇam /",
  "GSP33brsvbh1u:4346": "mukhyatve tūbhayostulye prāyadṛṣṭirviśeṣikā //",
  "GSP33brsvbh1u:4347": "'ānandamaya iti hi vikāre prācurye ca mayaṭastulyaṃ mukhyārthatvamiti vikārārthānnamayādipadaprāyapāṭhādānandamayapadamapi vikārārthameveti yuktam /",
  "GSP33brsvbh1u:4348": "na ca prāṇamayādiṣu vikārārthatvāyogātsvārthiko mayaḍiti yuktam /",
  "GSP33brsvbh1u:4349": "prāṇādyupādhyavacchinno hyātmā bhavati prāṇādivikārāḥ,",
  "GSP33brsvbh1u:4350": "ghaṭākāśamiva ghaṭavikārāḥ /",
  "GSP33brsvbh1u:4351": "na ca satyarthe svārthikatvamucitam /",
  "GSP33brsvbh1u:4352": "'catuḥkośāntaratve tu na sarvāntaratocyate /",
  "GSP33brsvbh1u:4353": "priyādibhāgī śarīro jīvo na brahma yujyate //",
  "GSP33brsvbh1u:4354": "'na ca sarvāntaratayā brahmaivānandamayaṃ,",
  "GSP33brsvbh1u:4355": "na jīva iti sāṃpratam /",
  "GSP33brsvbh1u:4356": "nahīyaṃ śrutirānandamayasya sarvāntaratāṃ brūte api tvannamayādikośacatuṣṭhayāntaratāmānandamayakośasya /",
  "GSP33brsvbh1u:4357": "na cāsmādanyasyāntarasyāśravaṇādayameva sarvāntara iti yuktam /",
  "GSP33brsvbh1u:4358": "yadapekṣaṃ yasyāntaratvaṃ śrutaṃ tattasmādevāntaraṃ bhavati /",
  "GSP33brsvbh1u:4359": "nahi devadatto balavānityukte sarvānsiṃhaśārdūlādīnapi prati balavānapratīyate 'pi tu samānajātīyanarāntaramapekṣya /",
  "GSP33brsvbh1u:4360": "evamānandamayo 'pyannamayādibhyo 'ntaro na tu sarvasmāt /",
  "GSP33brsvbh1u:4361": "na ca niṣkalasya brahmaṇaḥ priyādyavayavayogaḥ,",
  "GSP33brsvbh1u:4362": "nāpi śarīratvaṃ yujyata iti saṃsāryevānandamayaḥ /",
  "GSP33brsvbh1u:4363": "tasmādupahitamevātropāsyatvena vivakṣitaṃ,",
  "GSP33brsvbh1u:4364": "na tu brahmarūpaṃ jñeyatveneti pūrvaḥ pakṣaḥ /",
  "GSP33brsvbh1u:4365": "api ca yadi prācuryārtho 'pi mayaṭ,",
  "GSP33brsvbh1u:4366": "tathāpi saṃsāryevānandamayaḥ;",
  "GSP33brsvbh1u:4367": "na tu brahma /",
  "GSP33brsvbh1u:4368": "ānandaprācurya hi tadviparītaduḥkhalavasaṃbhave bhavati na tu tadatyantāsaṃbhave /",
  "GSP33brsvbh1u:4369": "na ca paramātmano manāgapi duḥkhalavasaṃbhavaḥ,",
  "GSP33brsvbh1u:4370": "ānandaikarasatvādityāha-na ca saśarīrasya sata iti /",
  "GSP33brsvbh1u:4371": "aśarīrasya punarapriyasaṃbandho manāgapi nāstīti prācuryārtho 'pi mayaḍ nopapadyayata ityarthaḥ /",
  "GSP33brsvbh1u:4372": "ucyate /",
  "GSP33brsvbh1u:4373": "ānandamayāvayavasya tāvadbrahmaṇaḥ pucchasyāṅgatayā na prādhānyaṃ,",
  "GSP33brsvbh1u:4374": "api tvaṅgina ānandamayasyaiva brahmaṇaḥ prādhānyam /",
  "GSP33brsvbh1u:4375": "tathāca tadadhikāre paṭhitamabhyasyamānamānandapadaṃ tadbuddhimādhatta iti tasyaivānandamayasyābhyāsa iti yuktam /",
  "GSP33brsvbh1u:4376": "jyotiṣṭomādhikāre 'vasante vasante jyotiṣā yajeta'iti jyotiḥpadamiva jyotiṣṭomābhyāsaḥ kālaviśeṣavidhiparaḥ /",
  "GSP33brsvbh1u:4377": "api ca sākṣādānandamayātmābhyāsaḥ śrūyate-'etamānandamayamātmānamupasaṃkrāmati'iti /",
  "GSP33brsvbh1u:4378": "pūrvapakṣabījamanubhāṣyaṃ dūṣayati-yattūktamannamayāditi /",
  "GSP33brsvbh1u:4379": "na hi mukhyārundhatīdarśanaṃ tattadamukhyārundhatīdarśanaprāyapaṭhitamapyamukhyārundhatīdarśanaṃ bhavati /",
  "GSP33brsvbh1u:4380": "tādarthyātpūrvadarśanānāmantyadarśanānuguṇyaṃ natu tadvirodhiteti cet,",
  "GSP33brsvbh1u:4381": "ihāpyānandamayādāntarasyānyasyāśravaṇāt,",
  "GSP33brsvbh1u:4382": "tasya tvannamayādisarvāntaratvaśrutestatparyavāsānāttādarthyaṃ tulyam /",
  "GSP33brsvbh1u:4383": "priyādyavayavayogaśarīratve ca nigatavyākhyātena bhāṣyeṇa samāhite /",
  "GSP33brsvbh1u:4384": "priyādyavayavayogācca duḥkhalavayoge 'pi paramātmana aupādhika upapāditaḥ /",
  "GSP33brsvbh1u:4385": "tathācānandamaya iti prācuryārthatā mayaṭa upapāditeti // 12 // // 13 // //14//",
  "GSP33brsvbh1u:4390": "START BsVBh_1,1.6.15",
  "GSP33brsvbh1u:4391": "api ca mantrabrāhmaṇayorupeyopāyabhūtayoḥ saṃpratipatterbrahmaivānandamayapadārthaḥ /",
  "GSP33brsvbh1u:4392": "mantre hi punaḥ punaḥ 'anyo 'ntara ātmā'iti parabrahmaṇyāntaratvaśravaṇāt,",
  "GSP33brsvbh1u:4393": "tasyaiva ca 'anyo 'ntara ātmānandamayaḥ'iti brāhmaṇe pratyabhijñānāt,",
  "GSP33brsvbh1u:4394": "parabrahmaivānandamayamityāha sūtrakāraḥ-",
  "GSP33brsvbh1u:4395": "māntravarṇikameva ca gīyate / BBs_1,1.15 /",
  "GSP33brsvbh1u:4396": "māntravarṇikameva paraṃ brahma brāhmaṇe 'pyānandamaya iti gīyata iti //15//",
  "GSP33brsvbh1u:4398": "START BsVBh_1,1.6.16",
  "GSP33brsvbh1u:4399": "api cānandamayaṃ prakṛtya śarīrādyutpatteḥ prāksraṣṭṛtvaśravaṇāt,",
  "GSP33brsvbh1u:4400": "'bahu syām'iti ca sṛjyamānānāṃ sraṣṭurānandamayādabhedaśravaṇāt,",
  "GSP33brsvbh1u:4401": "ānandamayaḥ para evetyāha /",
  "GSP33brsvbh1u:4402": "sūtram-",
  "GSP33brsvbh1u:4403": "netaro 'nupapatteḥ / BBs_1,1.16 /",
  "GSP33brsvbh1u:4404": "netaro jīva ānandamayaḥ,",
  "GSP33brsvbh1u:4405": "tasyānupapatteriti //16//",
  "GSP33brsvbh1u:4407": "START BsVBh_1,1.6.17-18",
  "GSP33brsvbh1u:4408": "bhedavyapadeśācca / BBs_1,1.17 /",
  "GSP33brsvbh1u:4409": "rasaḥ sāro hyayamānandamaya ātmā 'rasaṃ hyevāyaṃ labdhvā'nandī bhavati'iti /",
  "GSP33brsvbh1u:4410": "so 'yaṃ jīvātmano labdhṛbhāvaḥ,",
  "GSP33brsvbh1u:4411": "ānandamayasya ca labhyatā,",
  "GSP33brsvbh1u:4412": "nābheda upapadyate /",
  "GSP33brsvbh1u:4413": "tasmādānandamayasya jīvātmano bhede parabrahmatvaṃ siddhaṃ bhavati /",
  "GSP33brsvbh1u:4414": "codayati-kathaṃ tarhīti /",
  "GSP33brsvbh1u:4415": "yadi labdhvā na labdhavyaḥ,",
  "GSP33brsvbh1u:4416": "kathaṃ tarhi paramātmano vastuto 'bhinnena jīvātmanā paramātmā labhyata ityarthaḥ /",
  "GSP33brsvbh1u:4417": "pariharati-bāḍham /",
  "GSP33brsvbh1u:4418": "tathāpīti /",
  "GSP33brsvbh1u:4419": "satyam, paramārthato 'bhede 'pyavidyāropitaṃ bhedamupāśritya labdhṛlabdhavyabhāva upapadyate /",
  "GSP33brsvbh1u:4420": "jīvo hyavidyayā parabrahmaṇo bhinno darśitaḥ,",
  "GSP33brsvbh1u:4421": "na tu jīvādapi /",
  "GSP33brsvbh1u:4422": "tathā cānandamayaścejjīvaḥ,",
  "GSP33brsvbh1u:4423": "na jīvasyāvidyayāpi svato bhedo darśita iti na labdhṛlabdhavyabhāva ityarthaḥ /",
  "GSP33brsvbh1u:4424": "bhedābhedau ca na jīvaparabrahmaṇorityuktamadhastāt /",
  "GSP33brsvbh1u:4425": "syādetat /",
  "GSP33brsvbh1u:4426": "yathā parameśvarādbhinno jīvātmā draṣṭā na bhavatyevaṃ jīvātmano 'pi draṣṭurna bhinnaḥ parameśvara iti jīvasyānirvācyatve parameśvaro 'pyanirvācyaḥ syāt /",
  "GSP33brsvbh1u:4427": "tathā ca vastusannityata āha-parameśvarastvavidyākalpitāditi /",
  "GSP33brsvbh1u:4428": "rajataṃ hi samāropitaṃ na śuktito bhidyate /",
  "GSP33brsvbh1u:4429": "na hi tadbhedenābhedena vā śakyaṃ nirvaktum /",
  "GSP33brsvbh1u:4430": "śuktistu paramārthasatī nirvacanīyā anirvacanīyādrajatādbhidyata eva /",
  "GSP33brsvbh1u:4431": "atraiva sarūpamātraṃ dṛṣṭāntamāha-yathā māyāvina iti /",
  "GSP33brsvbh1u:4432": "etadaparitoṣeṇātyantasarūpaṃ dṛṣṭāntamāha-yathā vā ghaṭākāśāditi /",
  "GSP33brsvbh1u:4433": "śeṣamatirohitārtham // 17 // //18//",
  "GSP33brsvbh1u:4436": "START BsVBh_1,1.7.19",
  "GSP33brsvbh1u:4437": "svamataparigrahārthamekadeśimataṃ dūṣayati-idaṃ tviha vaktavyamiti /",
  "GSP33brsvbh1u:4438": "eṣa tāvadutsargo yat-'brahma pucchaṃ pratiṣṭheti brahmaśabdātpratīyate /",
  "GSP33brsvbh1u:4439": "viśuddhaṃ brahma vikṛtaṃ tvānandamayaśabdataḥ //",
  "GSP33brsvbh1u:4440": "'tatra kiṃ pucchapadasamabhivyāhārāt annamayādiṣu cāsyāvayavaparatvena prayogāt,",
  "GSP33brsvbh1u:4441": "ihāpyavayavaparatvātpucchapadasya tatsamānādhikaraṇaṃ brahmapadamapi svārthatyāgena kathañcidavayavaparaṃ vyākhyāyātām /",
  "GSP33brsvbh1u:4442": "ānandamayapadaṃ cānnamayādivikāravāciprāyapaṭhitaṃ vikāravāci vā,",
  "GSP33brsvbh1u:4443": "kathañcitpracurānandavāci vā,",
  "GSP33brsvbh1u:4444": "brahmaṇyaprasiddhaṃ kayācidvṛtyā brahmaṇi vyākhyāyātām /",
  "GSP33brsvbh1u:4445": "ānandapadābhyāsena ca jyotiḥ padeneva jyotiṣṭoma anandamayo lakṣyatāṃ,",
  "GSP33brsvbh1u:4446": "utānandamayapadaṃ vikārārthamastu,",
  "GSP33brsvbh1u:4447": "brahmapadaṃ ca brāhmaṇyeva svārthe 'stu,",
  "GSP33brsvbh1u:4448": "ānandamapadābhyāsaśca svārthe,",
  "GSP33brsvbh1u:4449": "pucchapadamātramavayavaprāyalikhitamadhikaraṇaparatayā vyākriyatāmiti kṛtabuddhya eva vidāṅkurvantu /",
  "GSP33brsvbh1u:4450": "tatra 'prāyapāṭhaparityāgo mukhyatritayalaṅghanam /",
  "GSP33brsvbh1u:4451": "pūrvasminnuttare pakṣe prāyapāṭhasya bādhanam /",
  "GSP33brsvbh1u:4452": "pucchapadaṃ hi vāladhau mukhyaṃ sadānandamayāvayave gauṇameveti mukhyaśabdārthalaṅghanamavayavaparatāyāmadhikaraṇaparatāyāṃ ca tulyam /",
  "GSP33brsvbh1u:4453": "avayavaprāyalekhabādhaśca vikāraprāyalekhabādhena tulyaḥ /",
  "GSP33brsvbh1u:4454": "brahmapadamānandamayapadamānandapadamiti tritayalaṅghanaṃ tvadhikam /",
  "GSP33brsvbh1u:4455": "tasmānmukhyatritayalaṅghanādasādhīyānpūrvaḥ pakṣaḥ /",
  "GSP33brsvbh1u:4456": "mukhyatrayānuguṇyena tūttara eva pakṣo yuktaḥ /",
  "GSP33brsvbh1u:4457": "api cānandamayapadasya brahmārthatve,",
  "GSP33brsvbh1u:4458": "'brahma puccham'iti na samañjasam /",
  "GSP33brsvbh1u:4459": "na hi tadevāvayavyavayavaśceti yuktam /",
  "GSP33brsvbh1u:4460": "ādhāraparatve ca pucchaśabdasya,",
  "GSP33brsvbh1u:4461": "pratiṣṭhetyetadapyupapannataraṃ bhavati /",
  "GSP33brsvbh1u:4462": "ānandamayasya cāntaratvamannamayādikośāpekṣayā /",
  "GSP33brsvbh1u:4463": "brahmaṇastvāntaratvamānandamayādarthādgamyata iti na śrutyoktam /",
  "GSP33brsvbh1u:4464": "evaṃ cānnamayādivadānandamayasya priyādyavayavayogo yuktaḥ /",
  "GSP33brsvbh1u:4465": "vāṅmanasāgocare tu parabrahmaṇyupādhimantarbhāvya priyādyavayavayogaḥ,",
  "GSP33brsvbh1u:4466": "prācuryaṃ ca,",
  "GSP33brsvbh1u:4467": "kleśena vyākhyāyeyātām /",
  "GSP33brsvbh1u:4468": "tathā ca māntravarṇikasya brahmaṇa eva brahma pucchaṃ pratiṣṭhā iti svapradhānasyābhidhānāt,",
  "GSP33brsvbh1u:4469": "tasyaivādhikāro nānandamayasyeti /",
  "GSP33brsvbh1u:4470": "'so 'kāmayeta'ityādyā api śrutayo brahmaviṣayā na ānandamayaviṣayā ityarthasaṃkṣepaḥ /",
  "GSP33brsvbh1u:4471": "sugamamanyat /",
  "GSP33brsvbh1u:4472": "sūtrāṇi tvevaṃ vyākhyeyānīti /",
  "GSP33brsvbh1u:4473": "vedasūtrayorvirodhe 'guṇe tvanyāyyakalpanā'iti sūtrāṇyanyathā netavyāni /",
  "GSP33brsvbh1u:4474": "ānandamayaśabdena tadvākyasya 'brahma pucchaṃ pratiṣṭhā'ityetadgataṃ brahmapadamupalakṣyate /",
  "GSP33brsvbh1u:4475": "etaduktaṃ bhavati-ānandamaya ityādivākye yat 'brahma pucchaṃ pratiṣṭhā'iti brahmapadaṃ tatsvapradhānameveti /",
  "GSP33brsvbh1u:4476": "yattu brahmādhikaraṇamiti vaktavye 'brahma puccham'ityāha śrutiḥ,",
  "GSP33brsvbh1u:4477": "tatkasya hetoḥ,",
  "GSP33brsvbh1u:4478": "pūrvamavayavapradhānaprayogāttatprayogasyaiva buddhau saṃnidhānāt tenāpi cādhikaraṇalakṣaṇopapatteriti /",
  "GSP33brsvbh1u:4479": "māntravarṇikameva ca gīyate //15//",
  "GSP33brsvbh1u:4480": "yat 'satyaṃ jñānam'ityādinā mantravarṇena brahmoktaṃ tadevopāyabhūtena brāhmaṇena svapradhānyena gīyate-'brahma pucchaṃpratiṣṭhā'iti /",
  "GSP33brsvbh1u:4481": "avayavavacanatve tvasya mantre prādhānyaṃ,",
  "GSP33brsvbh1u:4482": "brāhmaṇe tvaprādhānyamityupāyopeyayormantrabrāhmaṇayorvipratipattiḥ syāditi /",
  "GSP33brsvbh1u:4483": "netaro 'nupapatteḥ //16//",
  "GSP33brsvbh1u:4484": "atra 'itaścānandamayaḥ'iti bhāṣyasya sthāne 'itaśca brahma pucchaṃ pratiṣṭhā'iti paṭhitavyam /",
  "GSP33brsvbh1u:4485": "bhedavyapadeśācca //17//",
  "GSP33brsvbh1u:4486": "atrāpi 'itaścānandamayaḥ'ityasya ca 'ānandamayādhikāre'ityasya ca bhāṣyasya sthāne 'brahma pucchaṃ pratiṣṭhā'iti 'brahmapucchādhikāre'iti ca paṭhitavyam /",
  "GSP33brsvbh1u:4487": "kāmācca nānumānāpekṣā // 18//",
  "GSP33brsvbh1u:4488": "asminnasya ca tadyogaṃ śāsti // 19//",
  "GSP33brsvbh1u:4489": "ityanayorapi sūtrayorbhāṣye ānandamayasthāne 'brahma pucchaṃ pratiṣṭhā'iti pāṭho draṣṭavyaḥ /",
  "GSP33brsvbh1u:4490": "vikārasyānandamayasya brahma pucchamavayavaścetkathaṃ sarvasyāsya vikārajātasya sānandamayasya brahma pucchaṃ kāraṇamucyeta 'idaṃ sarvamasṛjata /",
  "GSP33brsvbh1u:4491": "yadidaṃ kiñca'iti śrutyā /",
  "GSP33brsvbh1u:4492": "nahyānandamayavikārāvayavo brahma vikāraḥ san sarvasya kāraṇamupapadyate /",
  "GSP33brsvbh1u:4493": "tasmādānandamayavikārāvayavo brahmeti tadavayavayogyānandamayo vikāra iha nopāsyatvena vivakṣitaḥ,",
  "GSP33brsvbh1u:4494": "kintu svapradhānamiha brahma pucchaṃ jñeyatveneti siddham // 19//",
  "GSP33brsvbh1u:4496": "START BsVBh_1,1.7.20-21",
  "GSP33brsvbh1u:4497": "antas taddharmopadeśāt / BBs_1,1.20 /",
  "GSP33brsvbh1u:4498": "bhedavyapadeśāc cānyaḥ / BBs_1,1.21 /",
  "GSP33brsvbh1u:4499": "pūrvasminnadhikaraṇe 'pāstasamastaviśeṣabrahmapratipattyarthamupāyatāmātreṇa pañca kośā upādhayaḥ sthitāḥ,",
  "GSP33brsvbh1u:4500": "natu vivakṣitāḥ /",
  "GSP33brsvbh1u:4501": "brahmaiva tu pradhānaṃ 'brahma pucchaṃ pratiṣṭhā'iti jñeyatvenopakṣiptamiti nirṇītam /",
  "GSP33brsvbh1u:4502": "saṃprati tu brahma vivakṣitopādhimupasyatvenopakṣipyate,",
  "GSP33brsvbh1u:4503": "natu vidyākarmātiśayalabdhotkarṣo jīvātmādityapadavedanīya iti nirṇīyate /",
  "GSP33brsvbh1u:4504": "tatra 'maryādādhārarūpāṇi saṃsāriṇi pare na tu /",
  "GSP33brsvbh1u:4505": "tasmādupāsyaḥ saṃsāri karmānadhikṛto raviḥ //",
  "GSP33brsvbh1u:4506": "''hiraṇyaśmaśruḥ'ityādirūpaśravaṇāt,",
  "GSP33brsvbh1u:4507": "'ya eṣo 'ntarāditye',",
  "GSP33brsvbh1u:4508": "'ya eṣo 'ntarakṣiṇī'iti cādhārabhedaśravaṇāt,",
  "GSP33brsvbh1u:4509": "'ye cāmuṣmātparāñco lokāsteṣāṃ ceṣṭe devakāmānāṃ ca'ityaiśvaryamaryādāśruteśca saṃsāryeva kāryakāraṇasaṃghātātmako rūpādisaṃpanna ihopāsyaḥ,",
  "GSP33brsvbh1u:4510": "natu paramātmā 'aśabdamasparśam'ityādiśrutibhiḥ apāstasamastarūpaśca,",
  "GSP33brsvbh1u:4511": "'sve mahimni'ityādiśrutibhirapākṛtādhāraśca,",
  "GSP33brsvbh1u:4512": "'eṣa sarveśvaraḥ'ityādiśrutibhiradhigatanirmaryādaiśvaryaśca śakya upāsyatveneha pratipattum /",
  "GSP33brsvbh1u:4513": "sarvapāpmavirahaścādityapuruṣe saṃbhavati,",
  "GSP33brsvbh1u:4514": "śāstrasya manuṣyādhikāratayā devatāyāḥ puṇyupāpayoranadhikārāt /",
  "GSP33brsvbh1u:4515_0": "rūpādimattvānyathānupapattyā ca kāryakāraṇātmake jīve upāsyatvena vivakṣite yattāvadṛgādyātmakatayāsya",
  "GSP33brsvbh1u:4515_1": "sarvātmakatvaṃ śrūyate tatkathañcidādityapuruṣasyaiva stutiriti ādityapuruṣa evopāsyo",
  "GSP33brsvbh1u:4515_2": "na paramātmetyevaṃ prāptam /",
  "GSP33brsvbh1u:4516": "anādhāratve ca nityatvaṃ sarvagatatvaṃ ca hetuḥ /",
  "GSP33brsvbh1u:4517": "anityaṃ hi kāryaṃ kāraṇādhāramiti nānādhāraṃ,",
  "GSP33brsvbh1u:4518": "nityamapyasarvagataṃ ca yattasmādadharabhāvenāsthitaṃ tadeva tasyottarasyādhāra iti nānādhāraṃ,",
  "GSP33brsvbh1u:4519": "tasmādubhayamuktam /",
  "GSP33brsvbh1u:4520": "evaṃ prāpte 'bhidhīyate-'antastaddharmopadeśāt' /",
  "GSP33brsvbh1u:4521": "'sārvātmyasarvaduritavirahābhyāmihocyate /",
  "GSP33brsvbh1u:4522": "brahmaivāvyabhicāribhyāṃ sarvaheturvikāravat //",
  "GSP33brsvbh1u:4523": "'nāmaniruktena hi sarvapāpmāpādānatayasyodaya ucyate /",
  "GSP33brsvbh1u:4524": "na cādityasya devatāyāḥ karmānadhikāre 'pi sarvapāpmavirahaḥ prāgbhavīyadharmādharmarūpapāpmasaṃbhave sati /",
  "GSP33brsvbh1u:4525": "na caiteṣāṃ prāgbhavīyo dharma evāsti na pāpmeti sāṃpratam /",
  "GSP33brsvbh1u:4526": "vidyākarmātiśayasamudācāre 'pyanādibhavaparaṃparopārjitānāṃ pāpmanāmapi prasuptānāṃ saṃbhavāt /",
  "GSP33brsvbh1u:4527": "naca śrutiprāmāṇyādādityaśarīrābhimāninaḥ sarvapāpmaviraha iti yuktaṃ,",
  "GSP33brsvbh1u:4528": "brahmaviṣayatvenāpyasyāḥ prāmāṇyopapatteḥ /",
  "GSP33brsvbh1u:4529": "naca vinigamanāhetvabhāvaḥ,",
  "GSP33brsvbh1u:4530": "tatra tatra sarvapāpmavirahasya bhūyobhūyo brahmaṇyeva śravaṇāt /",
  "GSP33brsvbh1u:4531": "tasyaiva ceha pratyabhijñāyamānasya vinigamanāhetorvidyamānatvāt /",
  "GSP33brsvbh1u:4532": "apica sārvātmyaṃ jagatkāraṇasya brahmaṇa evopapadyate,",
  "GSP33brsvbh1u:4533": "kāraṇādabhedātkāryajātasya,",
  "GSP33brsvbh1u:4534": "brahmaṇaśca jagatkāraṇatvāt /",
  "GSP33brsvbh1u:4535": "ādityaśarīrābhimāninastu jīvātmano na jagatkāraṇatvam /",
  "GSP33brsvbh1u:4536": "naca mukhyārthasaṃbhave prāśastyalakṣaṇayā stutyarthatā yuktā /",
  "GSP33brsvbh1u:4537": "rūpavattvaṃ cāsya parānugrahāya kāyanirmāṇena vā,",
  "GSP33brsvbh1u:4538": "tadvikāratayā vā sarvasya kāryajātasya,",
  "GSP33brsvbh1u:4539": "vikārasya ca vikāravato 'nanyatvāttādṛśarūpabhedenopadiśyate,",
  "GSP33brsvbh1u:4540": "yathā 'sarvagandhaḥ saḥ iti /",
  "GSP33brsvbh1u:4541": "naca brahmanirmitaṃ māyārūpamanuvadacchāstramaśāstraṃ bhavati,",
  "GSP33brsvbh1u:4542": "apitu tāṃ kurvat iti māśāstratvaprasaṅgaḥ /",
  "GSP33brsvbh1u:4543": "yatra tu brahma nirastasamastopādhibhedaṃ jñeyatvenopakṣipyate,",
  "GSP33brsvbh1u:4544": "tatra śāstram-'aśabdamasparśamarūpamavyayam'iti pravartate /",
  "GSP33brsvbh1u:4545": "tasmādrūpavattvamapi paramātmanyupapadyate /",
  "GSP33brsvbh1u:4546": "etenaiva maryādādhārabhedāvapi vyākhyātau /",
  "GSP33brsvbh1u:4547": "api cādityadehābhimāninaḥ saṃsāriṇo 'ntaryāmī bhedenoktaḥ,",
  "GSP33brsvbh1u:4548": "sa evāntarāditya ityantaḥśrutisāmyena pratyabhijñāyamāno bhavitumarhati /",
  "GSP33brsvbh1u:4549": "tasmātte dhanasanaya iti /",
  "GSP33brsvbh1u:4550": "dhanavanto vibhūtimanta iti yāvat /",
  "GSP33brsvbh1u:4551": "kasmātpunarvibhūtimattvaṃ parameśvaraparigrahe ghaṭata ityata āha-yadyadvibhūtimaditi /",
  "GSP33brsvbh1u:4552": "sarvātmakatve 'pi vibhūtimatsveva parameśvarasvarūpābhivyaktiḥ,",
  "GSP33brsvbh1u:4553": "na tvavidyātamaḥpihitaparameśvarasvarūpeṣvavibhūtimatsvityarthaḥ /",
  "GSP33brsvbh1u:4554": "lokakāmeśitṛtvamapīti /",
  "GSP33brsvbh1u:4555": "ato 'tyantāpārārthyanyāyena nirāṅkuśamaiśvaryamityarthaḥ // 20 // //21//",
  "GSP33brsvbh1u:4558": "START BsVBh_1,1.8.22",
  "GSP33brsvbh1u:4559": "ākāśas talliṅgāt / BBs_1,1.22 /",
  "GSP33brsvbh1u:4560": "pūrvasminnadhikaraṇe brahmaṇo 'sādhāraṇadharmadarśanādvivakṣitopādhino 'syaivopāsanā,",
  "GSP33brsvbh1u:4561": "na tvādityaśarīrābhimānino jīvātmana iti nirūpitam /",
  "GSP33brsvbh1u:4562": "idānīṃ tvasādhāraṇadharmadarśanāttadevodgīthe saṃpādyopāsyatvenopadiśyate,",
  "GSP33brsvbh1u:4563": "na bhūtākāśa iti nirūpyate /",
  "GSP33brsvbh1u:4564": "tatra 'ākāśa iti hovāca'iti kiṃ mukhyakāśapādānurodhena 'asya lokasya kā gatiḥ'iti,",
  "GSP33brsvbh1u:4565": "'sarvāṇi ha vā imāni bhūtāni'iti 'jyāyā'itica 'parāyaṇam'iti ca kathañcidvyākhyāyatāṃ,",
  "GSP33brsvbh1u:4566": "utaitadanurodhenākāśaśabdo bhaktyā parātmāne vyākhyāyatāmiti /",
  "GSP33brsvbh1u:4567": "patraprathvī tvātpradhānatvādākāśaṃ mukhyameva naḥ /",
  "GSP33brsvbh1u:4568": "tadānuguṇyenānyāni vyākhyeyānīti niścayaḥ //",
  "GSP33brsvbh1u:4569": "'asya lokasya kā gatiḥ'iti praśnottare 'ākāśa iti hovāca'ityākāśasya gatitvena pratipādyatayā prādhānyāt,",
  "GSP33brsvbh1u:4570": "'sarvāṇi ha vā'ityādīnāṃ tu tadviśeṣaṇatayā guṇatvāt,",
  "GSP33brsvbh1u:4571": "'guṇe tvanyāṭyakalpanā'iti bahūnyapyapradhānāni pradhānānurodhena netavyāni /",
  "GSP33brsvbh1u:4572": "apica 'ākāśa iti hovāca'ityuttare prathamāvagatamākāśamanupajātavirodhi,",
  "GSP33brsvbh1u:4573": "tena tadanuraktāyāṃ buddhau yadyadeva tadekavākyagatamupanipatati tattajjaghanyatayā upasaṃjātavirodhi tadānuguṇyenaiva vyavasthānamarhati /",
  "GSP33brsvbh1u:4574": "naca kkacidākāśaśabdo bhaktyā brahmaṇi prayukta iti sarvatra tena tatpareṇa bhavitavyam /",
  "GSP33brsvbh1u:4575": "nahi gaṅgāyāṃ ghoṣa ityatra gaṅgapadamanupapattyā tīraparamiti yādāṃsi gaṅgāyāmityatrāpyanena tatpareṇa bhavitavyam /",
  "GSP33brsvbh1u:4576": "saṃbhavaścobhayatra tulyaḥ /",
  "GSP33brsvbh1u:4577": "naca brahmaṇyapyākāśaśabdo mukhyaḥ,",
  "GSP33brsvbh1u:4578": "anaikārthatvasyānyāyyatvāt,",
  "GSP33brsvbh1u:4579": "bhaktyā ca brahmaṇi prayogadarśanopapatteḥ /",
  "GSP33brsvbh1u:4580": "loke cāsya nabhasi nirūḍhatvāt,",
  "GSP33brsvbh1u:4581": "tatpūrvakatvācca vaidikārthapratītervaiparītyānupapatteḥ /",
  "GSP33brsvbh1u:4582": "tadānuguṇyena ca 'sarvāṇi ha vā'ityādīni bhāṣyakṛtā svayameva nītāni /",
  "GSP33brsvbh1u:4583": "tasmādbhūtākāśamevātropāsyatvenopadiśyate,",
  "GSP33brsvbh1u:4584": "na paramātmeti prāptam /",
  "GSP33brsvbh1u:4585": "evaṃ prāpte 'bhidhīyate-ākāśaśabdena brahmaṇo grahaṇam /",
  "GSP33brsvbh1u:4586": "kutaḥ,talliṅgāt /",
  "GSP33brsvbh1u:4587": "tathāhi-'sāmānadhikaraṇyena praśnatatprativākyayoḥ /",
  "GSP33brsvbh1u:4588": "paurvāparyaparāmarśātpradhānatve 'pi gauṇatā //",
  "GSP33brsvbh1u:4589": "'yadyapyākāśapadaṃ pradhānārthaṃ tathāpi yatpṛṣṭaṃ tadeva prativaktavyam /",
  "GSP33brsvbh1u:4590": "na khalvanunmatta āmrānpṛṣṭaḥ kovidāsanācaṣṭe /",
  "GSP33brsvbh1u:4591": "tadiha, 'asya lokasya kā gatiḥ'iti praśno dṛśyamānanāmarūpaprapañcamātragativiṣaya iti tadanurodhādya eva sarvasya lokasya gatiḥ sa evākāśaśabdena prativaktavyaḥ /",
  "GSP33brsvbh1u:4592": "naca bhūtākāśaḥ sarvasya lokasya gatiḥ,",
  "GSP33brsvbh1u:4593": "tasyāpi lokamadhyapātitvāt /",
  "GSP33brsvbh1u:4594": "tadeva tasya gatirityanupapatteḥ /",
  "GSP33brsvbh1u:4595": "na cottare bhūtākāśaśravaṇādbhūtākāśakāryameva pṛṣṭamiti yuktaṃ,",
  "GSP33brsvbh1u:4596": "praśnasya prathamāvagatasyānupajātavirodhino lokasāmānyaviṣayasyopajātavirodhinottareṇa saṃkocānupapattestadanurodhenottaravyākhyānāt /",
  "GSP33brsvbh1u:4597": "naca praśnena pūrvapakṣarūpeṇānavasthitārthenottaraṃ vyavasthitārthaṃ na śakyaṃ niyantumiti yuktaṃ,",
  "GSP33brsvbh1u:4598": "tannimittānāmajñānasaṃśayaviparyasānāmanavasthāne 'pi tasya svaviṣaye vyavasthānāt /",
  "GSP33brsvbh1u:4599": "anyathottarasyānālambanatvāttervaiyadhikaraṇyāpattervā /",
  "GSP33brsvbh1u:4600": "api cottare 'pi bahvasamañjasam /",
  "GSP33brsvbh1u:4601": "tathāhi-'sarvāṇi ha vā imāni bhūtānyakāśādeva samutpadyante'iti sarvaśabdaḥ kathañcidalpaviṣayo vyākhyeyaḥ /",
  "GSP33brsvbh1u:4602": "evamevakāro 'pyasamañjasaḥ /",
  "GSP33brsvbh1u:4603": "na khalvapāmākāśa eva kāraṇamapi tu tejo 'pi /",
  "GSP33brsvbh1u:4604": "evamannasyāpi nākāśameva kāraṇamapi tu pāvakapāthasī api /",
  "GSP33brsvbh1u:4605": "mūlakāraṇavivakṣāyāṃ tu brahmaṇyevāvadhāraṇaṃ samañjasam /",
  "GSP33brsvbh1u:4606": "asamañjasaṃ tu bhūtākāśe /",
  "GSP33brsvbh1u:4607": "evaṃ sarveṣāṃ bhūtānāṃ layo brahmaṇyeva /",
  "GSP33brsvbh1u:4608": "evaṃ sarvebhyo jyāyastvaṃ brahmaṇa eva /",
  "GSP33brsvbh1u:4609": "evaṃ paramayanaṃ brahmaiva /",
  "GSP33brsvbh1u:4610": "tasmātsarveṣāṃ lokānāmiti praśnenopakramāt,",
  "GSP33brsvbh1u:4611": "uttare ca tattadasādhāraṇabrahmaguṇaparāmarśāt pṛṣṭāyāśca gateḥ paramayanamityāsādhāraṇabrahmaguṇopasaṃhārāt,",
  "GSP33brsvbh1u:4612": "bhūyasīnāṃ śrutīnāmanugrahāya 'tyajedekaṃ kulasyārthe'itivadvaramākāśapadamātramasamañjasamastu /",
  "GSP33brsvbh1u:4613": "etāvatā hi bahu samañjasaṃ syāt /",
  "GSP33brsvbh1u:4614": "na cākāśasya prādhānyamuttare,",
  "GSP33brsvbh1u:4615": "kintu pṛṣṭārthatvāduttarasya,",
  "GSP33brsvbh1u:4616": "lokasāmānyagateśca pṛṣṭatvāt,",
  "GSP33brsvbh1u:4617": "'parāyaṇam'iti ca tasyaivopasaṃhārādbrahmaiva pradhānam /",
  "GSP33brsvbh1u:4618": "tathāca tadarthaṃ sat ākāśapadaṃ pradhānārthaṃ bhavati, nānyathā /",
  "GSP33brsvbh1u:4619": "tasmādbrahmaiva pradhānamākāśapadenehopāsyatvenopakṣitaṃ,",
  "GSP33brsvbh1u:4620": "na bhūtākāśamiti siddham /",
  "GSP33brsvbh1u:4621": "api ca /",
  "GSP33brsvbh1u:4622": "asyaivopakrame 'antavatkila te sāma'itiantavattvadoṣeṇa śālāvatyasyeti /",
  "GSP33brsvbh1u:4623": "na cākāśaśabdo gauṇo 'pi vilambitapratipattiḥ,",
  "GSP33brsvbh1u:4624_0": "tatra tatra brahmaṇyākāśaśabdasya tatparyāyasya ca prayogaprācuryādatyantābhyāsenāsyāpi",
  "GSP33brsvbh1u:4624_1": "mukhyavatpratipatteravilambanāditi darśanārthaṃ brahmaṇi prayogaprācuryaṃ vaidikaṃ",
  "GSP33brsvbh1u:4624_2": "nidarśitaṃ bhāṣyakṛtā /",
  "GSP33brsvbh1u:4625": "tatraiva ca prathamāvagatānuguṇyenottaraṃ nīyate,",
  "GSP33brsvbh1u:4626": "yatra tadanyathā kartuṃ śakyam /",
  "GSP33brsvbh1u:4627": "yatra tu na śakyaṃ tatrottarānuguṇyenaiva prathamaṃ nīyata ityāha-vākyopakrame 'pīti //22//",
  "GSP33brsvbh1u:4629": "START BsVBh_1,1.9.23",
  "GSP33brsvbh1u:4630": "ata eva prāṇaḥ / BBs_1,1.23 /",
  "GSP33brsvbh1u:4631": "udgīthe-'yā devatā prastāvamanvāyattā'ityupakramya śrūyate-'katamā sā devateti prāṇa iti hovāca'uṣastiścākrāyaṇaḥ /",
  "GSP33brsvbh1u:4632": "udgīthopāsanaprasaṅgena prastāvopāsanamapyudgītha ityuktaṃ bhāṣyakṛtā /",
  "GSP33brsvbh1u:4633": "prastāva iti sāmno bhaktiviśeṣastamanvāyattā anugatā prāṇo devatā /",
  "GSP33brsvbh1u:4634": "atra prāṇaśabdasya brahmaṇi vāyuvikāre ca darśanātsaṃśayaḥ-kimayaṃ brahmavacana uta vāyuvikāravacana iti /",
  "GSP33brsvbh1u:4635": "tatra ata eva brahmaliṅgādeva prāṇo 'pi brahmaiva na vāyuvikāra iti yuktam /",
  "GSP33brsvbh1u:4636": "yadyevaṃ tenaiva gatārthametaditi ko 'dhikaraṇāntarasyārambhārthaḥ /",
  "GSP33brsvbh1u:4637": "tatrocyate-'arthe śrutyaikagamye hi śrutimevādriyāmahe /",
  "GSP33brsvbh1u:4638": "mānāntarāvagamye tu tadvaśāttadvyavasthitiḥ //",
  "GSP33brsvbh1u:4639": "'brahmaṇo vāsarvabhūtakāraṇatvaṃ,",
  "GSP33brsvbh1u:4640": "ākāśasya vā vāyvādibhūtakāraṇatvaṃ prati nāgamādṛte mānāntaraṃ prabhavati /",
  "GSP33brsvbh1u:4641": "tatra paurvāparyaparyālocanayā yatrārthe samañjasa āgamaḥ sa evārthastasya gṛhyate,",
  "GSP33brsvbh1u:4642": "tyajyate cetaraḥ /",
  "GSP33brsvbh1u:4643_0": "iha tu saṃveśanodgamane bhūtānāṃ prāṇaṃ pratyucyamāne kiṃ brahma pratyucyete āho",
  "GSP33brsvbh1u:4643_1": "vāyuvikāraṃ pratīti viśaye 'yadā vai puruṣaḥ svapiti prāṇaṃ tarhi vāgapyeti'ityādikāyāḥ",
  "GSP33brsvbh1u:4643_2": "śruteḥ sarvabhūtasārendriyasaṃveśanodgamanapratipādanadvārā sarvabhūtasaṃveśanodgamanapratipādikāyā",
  "GSP33brsvbh1u:4643_3": "mānāntarānugrahalabdhasāmarthyāyā balātsaṃveśanodgamane vāyuvikārasyaiva prāṇasya,",
  "GSP33brsvbh1u:4644": "na brahmaṇaḥ /",
  "GSP33brsvbh1u:4645": "api cātrodgīthapratihārayoḥ sāmabhaktyorbrahmaṇo 'nye ādityaścānnaṃ ca devate abhihite kāryakāraṇasaṃghātarūpe,",
  "GSP33brsvbh1u:4646": "tatsāhacaryātprāṇo 'pi kāryakāraṇasaṃghātarūpa eva devatā bhavitumarhati /",
  "GSP33brsvbh1u:4647": "nirasto 'pyayamartha īkṣatyadhikaraṇe,",
  "GSP33brsvbh1u:4648": "pūrvoktapūrvapakṣahetūpodbalanāya punarupanyastaḥ /",
  "GSP33brsvbh1u:4649": "tasmādvāyuvikāra evātra prāṇaśabdārtha iti prāptam /",
  "GSP33brsvbh1u:4650": "evaṃ prāpte 'bhidhīyate-'puṃvākyasya balīyastvaṃ mānāntarasamāgamāt /",
  "GSP33brsvbh1u:4651": "apauruṣeye vākye tatsaṃgatiḥ kiṃ kariṣyati //",
  "GSP33brsvbh1u:4652": "'no khalu svataḥsiddhapramāṇabhāvamapauruṣeyaṃ vacaḥ svaviṣayajñānotpāde vā tadvyavahāre vā mānāntaramapekṣate,",
  "GSP33brsvbh1u:4653": "tasyāpauruṣeyasya nirastasamastadoṣāśaṅkasya svata eva niścāyakatvāt,",
  "GSP33brsvbh1u:4654": "niścāyakatvāt,",
  "GSP33brsvbh1u:4655": "niścayapūrvakatvādvyavahārapravṛtteḥ /",
  "GSP33brsvbh1u:4656": "tasmādasaṃvādino vā cakṣuṣa iva rūpe tvagindriyasaṃvādino vā tasyaiva dravye nādārḍhyaṃ vā dārḍhyaṃ vā /",
  "GSP33brsvbh1u:4657": "tena stāmindriyamātrasaṃveśanodgamane vāyuvikāre prāṇe /",
  "GSP33brsvbh1u:4658": "sarvabhūtasaṃveśanodgamane tu na tato vākyātpratīyate /",
  "GSP33brsvbh1u:4659": "pratītau vā tatrāpi prāṇo brahmaiva bhavenna vāyuvikāraḥ /",
  "GSP33brsvbh1u:4660": "'yadā suptaḥ svapnaṃ na kañcana paśyatyathāsminprāṇa evaikadhā bhavati'ityatra vākye yathā prāṇaśabdo brahmavacanaḥ /",
  "GSP33brsvbh1u:4661": "na cāsminvāyuvikāre sarveṣāṃ bhūtānāṃ saṃveśanodgamane mānāntareṇa dṛśyete /",
  "GSP33brsvbh1u:4662": "naca mānāntarasiddhasaṃvādendriyasaṃveśanodgamanavākyadārḍhyātsarvabhūtasaṃveśanodgamanavākyaṃ kathañcidindriviṣayatayā vyākhyānamarhati,",
  "GSP33brsvbh1u:4663": "svataḥ-siddhapramāṇabhāvasya svabhāvadṛḍhasya mānāntarānupayogāt /",
  "GSP33brsvbh1u:4664": "na cāsya tenaikavākyatā /",
  "GSP33brsvbh1u:4665": "ekavākyatāyāṃ ca tadapi brahmaparameva syādityuktam /",
  "GSP33brsvbh1u:4666": "indriyasaṃveśanodgamanaṃ tvavayutyānuvādenāpi ghaṭiṣyate,",
  "GSP33brsvbh1u:4667": "ekaṃ vṛṇīte dvau vṛṇīte itivat /",
  "GSP33brsvbh1u:4668": "natu sarvaśabdārthaḥ saṃkocamarhati /",
  "GSP33brsvbh1u:4669": "tasmātprastāvabhaktiṃ prāṇaśabdābhidheyabrahmādṛṣṭyopāsīt,",
  "GSP33brsvbh1u:4670": "na vāyuvikāradṛṣṭyeti siddham /",
  "GSP33brsvbh1u:4671": "tathā copāsakasya prāṇaprāptiḥ karmasamṛddhirvā phalaṃ bhavatīti /",
  "GSP33brsvbh1u:4672": "vākyaśeṣabaleneti /",
  "GSP33brsvbh1u:4673": "vākyātsaṃnidhānaṃ durbalamityarthaḥ /",
  "GSP33brsvbh1u:4674": "udāharaṇāntaraṃ tu nigadavyākhyātena bhāṣyeṇa dūṣitam //23//",
  "GSP33brsvbh1u:4676": "START BsVBh_1,1.10.24",
  "GSP33brsvbh1u:4677": "jyotiś caraṇābhidhānāt / BBs_1,1.24 /",
  "GSP33brsvbh1u:4678": "idamāmananti-'atha yadataḥ paro divo jyotirdīpyate niśvataḥpṛṣṭheṣu sarvataḥ pṛṣṭheṣvanuttameṣūttameṣu lokeṣvidaṃ vāva tadyadidamasminnantaḥ puruṣe jyotiḥ'iti /",
  "GSP33brsvbh1u:4679": "yajjyotirato divo dyulokātparaṃ dīpyate prakāśate viśvataḥpṛṣṭheṣu viśveṣāmupari /",
  "GSP33brsvbh1u:4680": "asaṃkucadvṛttirayaṃ viśvaśabdo 'navayavatvena saṃsāramaṇḍalaṃ brūta iti darśayitumāha-sarvataḥpṛṣṭheṣūttameṣu /",
  "GSP33brsvbh1u:4681": "na cedamuttamamātraṃ apitu sarvottamamityāha-anuttameṣunāstyebhyo 'nya uttama ityarthaḥ /",
  "GSP33brsvbh1u:4682": "'idaṃ vāva tadyadidamasminpuruṣe 'ntarjyotiḥ'tvagrāhyeṇa śārīreṇoṣmaṇā,",
  "GSP33brsvbh1u:4683": "śrotragrāhyeṇa ca pihitakarṇena puṃsā ghoṣeṇa liṅgenānumīyate /",
  "GSP33brsvbh1u:4684": "tatra śārīrasyoṣmaṇastvacā darśanaṃ dṛṣṭiḥ,",
  "GSP33brsvbh1u:4685": "ghoṣasya ca śravaṇaṃ śrutiḥ,",
  "GSP33brsvbh1u:4686": "tayośca dṛṣṭiśrutī jyotiṣa eva,",
  "GSP33brsvbh1u:4687": "talliṅgena tadanumānāditi /",
  "GSP33brsvbh1u:4688": "atra saṃśayaḥ-kiṃ jyotiḥśabdaḥ teja uta brahmeti /",
  "GSP33brsvbh1u:4689": "kiṃ tāvatprāptaṃ, teja iti /",
  "GSP33brsvbh1u:4690": "kutaḥ, gauṇamukhyagrahaṇaviṣaye mukhyagrahaṇasya 'autsargikatvādvākyasthatejoliṅgopalambhanāt /",
  "GSP33brsvbh1u:4691": "vākyāntareṇāniyamāttadarthāpratisaṃdhitaḥ //",
  "GSP33brsvbh1u:4692": "'balavadbādhakopanipātena khalvākāśaprāṇaśabdau mukhyārthatvātpracyānyatra pratiṣṭhāpitau /",
  "GSP33brsvbh1u:4693": "tadiha jyotiṣpadasya mukhyatejovacanatve bādhakastāvatsvavākyaśeṣo nāsti /",
  "GSP33brsvbh1u:4694": "pratyuta tejoliṅgameva 'dīpyate'iti /",
  "GSP33brsvbh1u:4695": "kokṣeyajyotiḥsārūpyaṃ ca cakṣuṣyo rūpavān śruto viśruto bhavatītyalpaphalatvaṃ ca svavākye śrūyate /",
  "GSP33brsvbh1u:4696": "na jātu jvalanāparanāmā dīptirvinā tejo brahmaṇi saṃbhavati /",
  "GSP33brsvbh1u:4697": "na ca kaukṣeyajyotiḥsārūpyamṛte bāhyāttojaso brahmaṇyasti /",
  "GSP33brsvbh1u:4698": "na cauṣṇyaghoṣaliṅgadarśanaśravaṇamaudaryāttejaso 'nyatra brahmaṇyupapadyate /",
  "GSP33brsvbh1u:4699": "naca mahāphalaṃ brahmopāsanamaṇīyase phalāya kalpate /",
  "GSP33brsvbh1u:4700": "audarye tu tejasyadhyasya bāhyaṃ teja upāsanametat phalānurūpaṃ yujyate /",
  "GSP33brsvbh1u:4701": "tadetattejoliṅgam /",
  "GSP33brsvbh1u:4702": "etadupodbalanāya ca nirastamapi maryādādhārabahutvamupanyastaṃ,",
  "GSP33brsvbh1u:4703": "iha tannirāsakāraṇābhāvāt /",
  "GSP33brsvbh1u:4704": "naca maryādāvattvaṃ tejorāśerna saṃbhavati,",
  "GSP33brsvbh1u:4705": "tasya sauryādeḥ sāvayavatvena tadekadeśamaryādāsaṃbhavāt tasya copāsyatvena vidhānāt,",
  "GSP33brsvbh1u:4706": "brahmaṇastvanavayavasyāvayavopāsanānupapatteḥ,",
  "GSP33brsvbh1u:4707": "avayavakalpanāyāśca satyāṃ gatāvanavakalpanāt /",
  "GSP33brsvbh1u:4708": "naca 'pādo 'sya sarvā bhūtāni tripādasyāmṛtaṃ divi'iti brahmapratipādakaṃ vākyāntaraṃ,",
  "GSP33brsvbh1u:4709": "'yadataḥ paro divo jyotiḥ'śabdaṃ brahmaṇi vyavasthāpayatīti yuktam /",
  "GSP33brsvbh1u:4710": "nahi saṃnidhānamātradvākyāntareṇa vākyāntaragatā śrutiḥ śakyā mukhyārthāntryāvayitum /",
  "GSP33brsvbh1u:4711": "naca vākyāntare 'dhikaraṇatvena dyauḥ śrutā diva iti maryādāśrutau śakyā pratyabhijñātum /",
  "GSP33brsvbh1u:4712": "apica vākyāntarasyāpi brahmārthatvaṃ prasādhyameva nādyāpi sidhyati,",
  "GSP33brsvbh1u:4713": "tatkathaṃ tena niyantuṃ brahmaparatayā 'yadataḥ paraḥ'iti vākyaṃ śakyam /",
  "GSP33brsvbh1u:4714": "tasmātteja eva jyotirna brahmeti prāptam /",
  "GSP33brsvbh1u:4715": "tejaḥkathanaprastāve tamaḥkathanaṃ pratipakṣopanyāsena pratipakṣāntare dṛḍhā pratītirbhavatītyetadartham /",
  "GSP33brsvbh1u:4716": "cakṣurvṛtternirodhakamiti /",
  "GSP33brsvbh1u:4717": "arthāvarakatvena /",
  "GSP33brsvbh1u:4718": "ākṣeptāha-nanu kāryasyāpīti /",
  "GSP33brsvbh1u:4719": "samādhātaikadeśī brūte-astu tarhīti /",
  "GSP33brsvbh1u:4720": "yattu tejo 'bannābhyāmasaṃpṛktaṃ tadatrivṛtkṛtamucyate /",
  "GSP33brsvbh1u:4721": "ākṣeptā dūṣayati-neti /",
  "GSP33brsvbh1u:4722": "nahi tatkakvacidapyupayujyate sarvāsvarthakriyāsu trivatkṛtasyaivopayogādityarthaḥ /",
  "GSP33brsvbh1u:4723": "ekadeśinaḥ śaṅkāmāha-idameveti /",
  "GSP33brsvbh1u:4724": "ākṣeptā nirākaroti-na /",
  "GSP33brsvbh1u:4725": "prayojanāntareti /",
  "GSP33brsvbh1u:4726": "'ekaikāṃ trivṛtaṃ trivṛtaṃ karavāṇi'iti tejaḥprabhṛtyupāsanāmātraviṣayā śrutirna saṃkocayituṃ yuktetyarthaḥ /",
  "GSP33brsvbh1u:4727": "evamekadeśini dūṣite paramasamādhātā pūrvapakṣī brūte-astu tarhi trivṛtkṛtameveti /",
  "GSP33brsvbh1u:4728": "bhāginī yuktā /",
  "GSP33brsvbh1u:4729": "yadyapyādhārabahutvaśrutirbrahmaṇyapi kalpitopādhinibandhanā kathañcidupapadyate,",
  "GSP33brsvbh1u:4730": "tathāpi yathā kārye jyotiṣyatiśayenopapadyate na tathātretyata uktam-upapadyetatarāmiti /",
  "GSP33brsvbh1u:4731": "prākṛtaṃprakṛterjātaṃ,",
  "GSP33brsvbh1u:4732": "kāryamiti yāvat /",
  "GSP33brsvbh1u:4733": "evaṃ prāpta ucyate-'sarvanāmaprasiddhārthaṃ prasādhyārthavighātakṛt /",
  "GSP33brsvbh1u:4734": "prasiddhyapekṣi satpūrvavākyasthamapakarṣati //",
  "GSP33brsvbh1u:4735": "tadbalāttena neyāni tejoliṅgānyapi dhruvam /",
  "GSP33brsvbh1u:4736": "brahmaṇyeva pradhānaṃ hi brahmacchando na tatra tu //",
  "GSP33brsvbh1u:4737": "'autsargikaṃ tāvadyadaprasiddhārthānuvādakatvaṃ yadvidhivibhaktimapyapūrvārthāvabodhanasvabhāvātpracyāvayati /",
  "GSP33brsvbh1u:4738": "yathā 'yasyāhitāgneragnirgṛhāndahet' 'yasyobhayaṃ havirārtimārcchet'iti /",
  "GSP33brsvbh1u:4739": "yatra punastatprasiddhamanyato na kathañcidāpyate,",
  "GSP33brsvbh1u:4740": "tatra vacanāni tvapūrvatvāditi sarvanāmnaḥ prasiddhārthatvaṃ balādapanīyate /",
  "GSP33brsvbh1u:4741": "yathā 'yadāgneyo 'ṣṭākapālo bhavati'iti /",
  "GSP33brsvbh1u:4742": "tadiha 'yadataḥ paro divo jyotiḥ'iti yacchabdasāmarthyāt dyumaryādenāpi jyotiṣā prasiddhena bhavitavyam /",
  "GSP33brsvbh1u:4743": "naca tasya pramāṇāntarataḥ prasiddhirasti /",
  "GSP33brsvbh1u:4744": "pūrvavākye ca dyusaṃbandhitayā tripādbrahma prasiddhamiti prasiddhyapekṣāyāṃ tadeva saṃbadhyate /",
  "GSP33brsvbh1u:4745": "naca pradhānasya prātipadikārthasya tattvena pratyabhijñāne tadviśeṣaṇasya vibhaktyarthasyānyatāmātreṇānyatā yuktā /",
  "GSP33brsvbh1u:4746": "evaṃ ca tadvākyasthāni tejoliṅgānyasamañjasānīti brahmaṇyeva gamayitavyāni,",
  "GSP33brsvbh1u:4747": "gamitāni ca bhāṣyakṛtā /",
  "GSP33brsvbh1u:4748": "tatra jyotirbrahmavikāra iti jyotiṣā brahmaivopalakṣyate /",
  "GSP33brsvbh1u:4749": "athavā prakāśamātravacano jyotiḥśabdaḥ prakāśaśca brahmeti brahmaṇi mukhya iti jyotirbahmeti siddham /",
  "GSP33brsvbh1u:4750": "prakṛtahānāprakṛtaprakriye iti /",
  "GSP33brsvbh1u:4751": "prasiddhyapekṣāyāṃ pūrvavākyagataṃ prakṛtaṃ saṃnihitaṃ,",
  "GSP33brsvbh1u:4752": "aprasiddhaṃ tu kalpyaṃ na prakṛtam /",
  "GSP33brsvbh1u:4753": "ata evoktam-kalpayata iti /",
  "GSP33brsvbh1u:4754": "saṃdaṃśanyāmāha-na kevalamiti /",
  "GSP33brsvbh1u:4755": "parasyāpi brahmaṇo nāmādipratīkatvavaditi /",
  "GSP33brsvbh1u:4756": "kaukṣeyaṃ hi jyotirjīvabhāvenānupraviṣṭasya paramātmano vikāraḥ,",
  "GSP33brsvbh1u:4757": "jīvābhāve dehasya śaityāt,",
  "GSP33brsvbh1u:4758": "jīvataścauṣṇyājjñāyate /",
  "GSP33brsvbh1u:4759": "tasmāttatpratīkasyopāsanamupapannam /",
  "GSP33brsvbh1u:4760": "śeṣaṃ nigadavyākhyātaṃ bhāṣyam //24//",
  "GSP33brsvbh1u:4762": "START BsVBh_1,1.10.25",
  "GSP33brsvbh1u:4763": "chando 'bhidhānān neti cen na tathā ceto'rpaṇanigadāt tathā hi darśanam / BBs_1,1.25 /",
  "GSP33brsvbh1u:4764": "pūrvavākyasya hi brahmārthatve siddhe syādetadevaṃ,",
  "GSP33brsvbh1u:4765": "natu tadbrahmārthaṃ,",
  "GSP33brsvbh1u:4766": "apitu gāyatryartham /",
  "GSP33brsvbh1u:4767": "'gāyatrī vā idaṃ sarvaṃ bhūtaṃ yadidaṃ kiñca'iti gāyatrīṃ prakṛtyedaṃ śrūyate-'tripādasyāmṛtaṃ divi'iti /",
  "GSP33brsvbh1u:4768": "nanu 'ākāśastalliṅgāt'ityanenaiva gatārthametat /",
  "GSP33brsvbh1u:4769": "tathāhi-'tāvānasya mahimā'ityasyāmṛci brahma catuṣpāduktam /",
  "GSP33brsvbh1u:4770": "saiva ca 'tadetadṛcābhyanūktam'ityanena saṃgamitārthā brahmaliṅgam /",
  "GSP33brsvbh1u:4771": "evaṃ 'gāyatrī vā idaṃ sarvam'ityakṣarasaṃniveśamātrasya gāyatryā na sarvatvamupapadyate /",
  "GSP33brsvbh1u:4772": "naca bhūtapṛthivīśarīrahṛdayavākprāṇātmatvaṃ gāyatryāḥ svarūpeṇa saṃbhavati /",
  "GSP33brsvbh1u:4773": "naca brahmapuruṣasaṃbandhitvamasti gāyatryāḥ /",
  "GSP33brsvbh1u:4774": "tasmādgāyatrīdvārā brahmaṇa evopāsanā na gāyatryā iti pūrveṇaiva gatārthatvādanārambhaṇīyametat /",
  "GSP33brsvbh1u:4775": "naca pūrvanyāyasmāraṇe sūtrasaṃdarbha etāvānyuktaḥ /",
  "GSP33brsvbh1u:4776": "atrocyate-astyadhikā śaṅkā /",
  "GSP33brsvbh1u:4777": "tathāhi-gāyatrīdvārā brahmopāsaneti kor'thaḥ,",
  "GSP33brsvbh1u:4778": "gāyatrīvikāropādhino brahmaṇa upāsaneti /",
  "GSP33brsvbh1u:4779": "naca tadupādhinastadavacchinnasya sarvātmatvaṃ,",
  "GSP33brsvbh1u:4780": "upādheravacchedāt /",
  "GSP33brsvbh1u:4781": "nahi ghaṭāvacchinnaṃ nabho 'navacchinnaṃ bhavati /",
  "GSP33brsvbh1u:4782": "tasmādasya sarvātmatvādikaṃ stutyarthaṃ,",
  "GSP33brsvbh1u:4783": "tadvaraṃ gāyatryā evāstu stutiḥ kayācitpraṇāḍyā /",
  "GSP33brsvbh1u:4784": "'vāgvai gāyatrī vāgvā idaṃ sarvaṃ bhūtaṃ gāyati ca trāyate ca'ityādiśrutibhyaḥ /",
  "GSP33brsvbh1u:4785": "tathāca 'gāyatrī vā idaṃ sarvam'ityupakramya gāyatryā eva hṛdayādibhirvyākhyāya ca 'saiṣā catuṣpadā ṣaḍvidhā gāyatrī'ityupasaṃhāro gāyatryāmeva samañjaso bhavati /",
  "GSP33brsvbh1u:4786": "brahmaṇi tu sarvametadasamañjasamiti /",
  "GSP33brsvbh1u:4787": "'yadvai tadbrahma'iti ca brahmaśabdaśchandoviṣaya eva,",
  "GSP33brsvbh1u:4788": "yathā 'etāṃ brahmopaniṣadam'ityatra vedopaniṣaducyate /",
  "GSP33brsvbh1u:4789": "tasmādgāyatrichandobhidhānānna brahmaviṣayametaditi prāptam /",
  "GSP33brsvbh1u:4790": "evaṃ prāpte 'bhidhīyate-na /",
  "GSP33brsvbh1u:4791": "kutaḥ,tathā cetorpaṇanigadāt /",
  "GSP33brsvbh1u:4792": "gāyatryākhyacchandodvāreṇa gāyatrīrūpavikārānugate brahmaṇi cetorpaṇaṃ cittasamādhānamanena brāhmaṇavākyena nigadyate /",
  "GSP33brsvbh1u:4793": "etaduktaṃ bhavati /",
  "GSP33brsvbh1u:4794": "na gāyatrī brahmaṇo 'vacchedikā,",
  "GSP33brsvbh1u:4795": "utpalasyeva nīlatvaṃ,",
  "GSP33brsvbh1u:4796": "yena tadavacchinnatvamanyatra na syādavacchedakavirahāt /",
  "GSP33brsvbh1u:4797": "kintu yadetadbrahma sarvātmakaṃ sarvakāraṇaṃ tatsvarūpeṇāśakyopadeśamiti tadvikāragāyatrīdvāreṇopalakṣyate /",
  "GSP33brsvbh1u:4798": "gāyatryāḥ sarvacchandovyāptyā ca savanatrayavyāptyā ca dvijātidvitīyajanmajananīyatayā ca śrutervikāreṣu madhye prādhānyena dvāratvopapatteḥ /",
  "GSP33brsvbh1u:4799": "na cānyatropalakṣaṇābhāvena nopalakṣyaṃ pratīyate /",
  "GSP33brsvbh1u:4800": "nahi kuṇḍalenopalakṣitaṃ kaṇṭharūpaṃ kuṇḍalaviyoge 'pi paścātpratīyamānamapratīyamānaṃ bhavati /",
  "GSP33brsvbh1u:4801": "tadrūpapratyāyanamātropayogitvādupalakṣaṇānāmanavacchedakatvāt /",
  "GSP33brsvbh1u:4802": "tadevaṃ gāyatrīśabdasya mukhyārthatve gāyatryā brahmopalakṣyata ityuktam /",
  "GSP33brsvbh1u:4803": "saṃprati tu gāyatriśabdaḥ saṃkhyāsāmānyādgauṇyā vṛttyā brahmaṇyeva vartata iti darśayati-apara āheti /",
  "GSP33brsvbh1u:4804": "tathāhi-ṣaḍakṣaraiḥ pādairyathā gāyatrī catuṣpadā,",
  "GSP33brsvbh1u:4805": "evaṃ brahmāpi catuṣpāt /",
  "GSP33brsvbh1u:4806": "sarvāṇi hibhūtāni sthāvarajaṅgamānyasyaikaḥ pādaḥ /",
  "GSP33brsvbh1u:4807": "divi dyotanavati caitanyarūpe /",
  "GSP33brsvbh1u:4808": "svātmanīti yāvat /",
  "GSP33brsvbh1u:4809": "trayaḥ pādāḥ /",
  "GSP33brsvbh1u:4810": "athavā divyākāśe trayaḥ pādāḥ /",
  "GSP33brsvbh1u:4811": "tathāhi śrutiḥ-'idaṃ vāva tadyo 'yaṃ bahirdhā puruṣādākāśaḥ'taddhi tasya jagaritasthānam /",
  "GSP33brsvbh1u:4812": "jāgratkhalvayaṃ bāhyānpadārthānveda /",
  "GSP33brsvbh1u:4813": "tathā-'ayaṃ vāva sa yo 'yamantaḥ puruṣa ākāśaḥ' /",
  "GSP33brsvbh1u:4814": "śarīramadhya ityarthaḥ /",
  "GSP33brsvbh1u:4815": "taddhi tasya svapnasthānam /",
  "GSP33brsvbh1u:4816": "tathā-'ayaṃ vāva sa yo 'yamantarhṛdaya ākāśaḥ' /",
  "GSP33brsvbh1u:4817": "hṛdayapuṇḍarīka ityarthaḥ /",
  "GSP33brsvbh1u:4818": "taddhi tasya suṣuptisthānam /",
  "GSP33brsvbh1u:4819": "tadetat 'tripādasyāmṛtaṃ divi'ityuktam /",
  "GSP33brsvbh1u:4820": "tadevaṃ catuṣpāttvasāmānyādgāyatrīśabdena brahmocyata iti /",
  "GSP33brsvbh1u:4821": "asminpakṣe brahmaivābhihitimiti /",
  "GSP33brsvbh1u:4822": "brahmaparatvādabhihitamityuktam //25//",
  "GSP33brsvbh1u:4824": "START BsVBh_1,1.10.26",
  "GSP33brsvbh1u:4825": "bhūtādipādavyapadeśopapatteś caivam / BBs_1,1.26 /",
  "GSP33brsvbh1u:4826": "ṣaḍvidheti /",
  "GSP33brsvbh1u:4827": "bhūtapṛthivīśarīrahṛdayavākprāṇā iti ṣaṭ prakārā gāyatryākhyasya brahmaṇaḥ śrūyante /",
  "GSP33brsvbh1u:4828": "pañca brahmapuruṣā iti ca,",
  "GSP33brsvbh1u:4829": "hṛdayasuṣiṣu brahmapuruṣaśrutirbrahmasaṃbandhitāyāṃ vivakṣitāyāṃ saṃbhavati /",
  "GSP33brsvbh1u:4830": "asyārthaḥ-hṛdayasyāsya khalu pañca suṣayaḥ pañca chidrāṇi /",
  "GSP33brsvbh1u:4831": "tāni ca devaiḥ prāṇādibhī rakṣyamāṇāni svargaprāptidvārāṇīti devasuṣayaḥ /",
  "GSP33brsvbh1u:4832": "tathāhi-hṛdayasya yatprāṅmukhaṃ chidraṃ tatstho yo vāyuḥ sa prāṇaḥ,",
  "GSP33brsvbh1u:4833": "tena hi prayāṇakāle saṃcarate svargalokaṃ,",
  "GSP33brsvbh1u:4834": "sa eva cakṣuḥ,",
  "GSP33brsvbh1u:4835": "sa evāditya ityarthaḥ /",
  "GSP33brsvbh1u:4836": "'ādityo ha vai bāhyaḥ prāṇaḥ'iti śruteḥ /",
  "GSP33brsvbh1u:4837": "atha yo 'sya dakṣiṇaḥ suṣistatstho vāyuviśeṣo vyānaḥ /",
  "GSP33brsvbh1u:4838": "tatsaṃbaddhaṃ śrotra taccandramāḥ,",
  "GSP33brsvbh1u:4839": "'śrotreṇa sṛṣṭā viśaścandramāśca'iti śruteḥ /",
  "GSP33brsvbh1u:4840": "atha yo 'sya pratyaṅmukhaḥ suṣistatatstho vāyuviśeṣo 'pānaḥ sa ca vāksaṃbandhādvāk,",
  "GSP33brsvbh1u:4841": "'vāgvā agniḥ'iti śruteḥ /",
  "GSP33brsvbh1u:4842": "atha yo 'syodaṅmukhaḥ suṣistatstho vāyuviśeṣaḥ sa samānaḥ tatsaṃbaddhaṃ manaḥ tatparjanyo devatā /",
  "GSP33brsvbh1u:4843": "atha yo 'syordhvaḥ suṣistatstho vāyuviśeṣaḥ sa udānaḥ pādatalādārabhyordhvaṃ nayanāt /",
  "GSP33brsvbh1u:4844": "sa vāyustadādhāraścākāśo devatā /",
  "GSP33brsvbh1u:4845": "te vā ete pañca suṣayaḥ /",
  "GSP33brsvbh1u:4846": "tatsaṃbaddhāḥ pañca hārdasya brahmaṇaḥ puruṣā na gāyatryāmakṣarasaṃniveśamātre saṃbhavanti,",
  "GSP33brsvbh1u:4847": "kintu brahmaṇyeveti //26//",
  "GSP33brsvbh1u:4849": "START BsVBh_1,1.10.27",
  "GSP33brsvbh1u:4850": "upadeśabhedān neti cen nobhayasminn apy avirodhāt / BBs_1,1.27 /",
  "GSP33brsvbh1u:4851": "yathā loka iti /",
  "GSP33brsvbh1u:4852": "yadādhāratvaṃ mukhyaṃ divastadā kathañcinmaryādā vyākhyeyā /",
  "GSP33brsvbh1u:4853": "yo hi śyeno vṛkṣāgre vastuto 'sti sa ca tataḥ paro 'pyastyeva /",
  "GSP33brsvbh1u:4854": "arvāgbhāgātiriktamapyaparabhāgasthasya tasyaiva vṛkṣātparato 'vasthānāt /",
  "GSP33brsvbh1u:4855": "evaṃ ca bāhyadyubhāgātiriktaśārīrahārdadyubhāgasthasya brahmaṇo bāhyāt dyubhāgātparato 'vasthānamupapannam /",
  "GSP33brsvbh1u:4856": "yadā tu maryādaiva mukhyatayā prādhānyena vivakṣitā tadā lakṣaṇayādhāratvaṃ vyākhyeyam /",
  "GSP33brsvbh1u:4857": "yathā gaṅgāyāṃ ghoṣa ityatra sāmīpyāditi /",
  "GSP33brsvbh1u:4858": "tadidamuktam-apara āheti /",
  "GSP33brsvbh1u:4859": "ata eva divaḥ paramapītyuktam //27//",
  "GSP33brsvbh1u:4861": "START BsVBh_1,1.11.28-30",
  "GSP33brsvbh1u:4862": "prāṇas tathānugamāt / BBs_1,1.28 /",
  "GSP33brsvbh1u:4863": "na vaktur ātmopadeśād iti ced adhyātmasaṃbandhabhūmā hy asmin / BBs_1,1.29 /",
  "GSP33brsvbh1u:4864": "śāstradṛṣṭyā tūpadeśo vāmadevavat / BBs_1,1.30 /",
  "GSP33brsvbh1u:4865": "prāṇastathānugamāt /",
  "GSP33brsvbh1u:4866": "'anekaliṅgasaṃdohe balavatkasya kiṃ bhavet /",
  "GSP33brsvbh1u:4867": "liṅgino liṅgamityatra cintyate prāgacintitam //",
  "GSP33brsvbh1u:4868": "'mukhyaprāṇajīvadevatābrahmaṇāmanekeṣāṃ liṅgāni bahūni saṃplavante,",
  "GSP33brsvbh1u:4869": "tatkatamadatra liṅgaṃ,",
  "GSP33brsvbh1u:4870": "liṅgābhāsaṃ ca katamadityatra vicāryate /",
  "GSP33brsvbh1u:4871": "na cāyamarthaḥ 'ata eva prāṇaḥ'ityatra vicāritaḥ /",
  "GSP33brsvbh1u:4872": "syādetat /",
  "GSP33brsvbh1u:4873": "hitatamapuruṣārthasiddhiśca nikhilabhrūṇahatyādipāpāparāmarśaśca prajñātmatvaṃ cānandādiśca na mukhye prāṇe saṃbhavanti /",
  "GSP33brsvbh1u:4874": "tathā 'eṣa sādhu karma kārayati' 'eṣa lokādhipatiḥ'ityādyapi /",
  "GSP33brsvbh1u:4875": "jīve tu prajñātmatvaṃ kathañcidbhaveditareṣāṃ tvasaṃbhavaḥ /",
  "GSP33brsvbh1u:4876_0": "vaktṛtvaṃ ca vākkaraṇavyāpāravattvaṃ yadyapi paramātmani svarūpeṇa na saṃbhavati",
  "GSP33brsvbh1u:4876_1": "tathāpyananyathāsiddhabahubrahmaliṅgavirodhaparihārāya jīvadvāreṇa brahmaṇyeva kathañcidvyākhyeyaṃ",
  "GSP33brsvbh1u:4876_2": "jīvasya brahmaṇo 'bhedāt /",
  "GSP33brsvbh1u:4877": "tathāca śrutiḥ-'yadvācānabhyuditaṃ yena vāgabhyudyate /",
  "GSP33brsvbh1u:4878": "tadeva brahma tvaṃ viddhi'iti vāgvadanasya brahma kāraṇamityāha-śarīrādhāraṇamapi yadyapi mukhyaprāṇasyaiva tathāpi prāṇavyāpārasya paramātmāyattatvātparamātmana eva /",
  "GSP33brsvbh1u:4879": "yadyapi cātrendradevatāyā vigrahavatyā liṅgamasti,",
  "GSP33brsvbh1u:4880": "tathāhi-indradhāmagataṃ pratardanaṃ pratīndra uvāca,",
  "GSP33brsvbh1u:4881": "'māmeva vijānīhi'ityupakramya,",
  "GSP33brsvbh1u:4882": "'prāṇo 'smiprajñātmā'ityātmani prāṇaśabdamuccacāra /",
  "GSP33brsvbh1u:4883": "prajñātmatvaṃ cāsyopapadyate,",
  "GSP33brsvbh1u:4884": "devatānāmapratihatajñānaśaktitvāt /",
  "GSP33brsvbh1u:4885": "sāmarthyātiśayāccendrasya hitatamapuruṣārthahetutvamapi /",
  "GSP33brsvbh1u:4886": "manuṣyādhikāratvācchāstrasya devānpratyapravṛtterbhrūṇahatyādipāpāparāmarśasyopapatteḥ /",
  "GSP33brsvbh1u:4887": "lokādhipatyaṃ cendrasyalokapālatvāt /",
  "GSP33brsvbh1u:4888": "ānandādirūpatvaṃ ca svargasyaivānandatvāt /",
  "GSP33brsvbh1u:4889": "'ābhūtasaṃplavaṃ sthānamamṛtatvaṃ hi bhāṣyate'iti smṛteścāmṛtatvamindrasya /",
  "GSP33brsvbh1u:4890": "'tvāṣṭramahanam'ityādyā ca vigrahavattvena stutistatraivopapadyate /",
  "GSP33brsvbh1u:4891": "tathāpi paramapuruṣārthasyāpavargasya parabrahmajñānādanyato 'navāpteḥ,",
  "GSP33brsvbh1u:4892": "paramānandarūpasya mukhyasyāmṛtatvasyājaratvasya ca brahmarūpāvyabhicārāt,",
  "GSP33brsvbh1u:4893": "adhyātmasaṃbandhabhūmnaśca parācīndre 'nupapatteḥ,",
  "GSP33brsvbh1u:4894_0": "indrasya devatāyā ātmani pratibuddhasya caramadehasya vāmadevasyeva prarabdhavipākakarmāśayamātraṃ",
  "GSP33brsvbh1u:4894_1": "bhogena kṣapayato brahmaṇa eva sarvametatkalpata iti vigrahavadindrajīvaprāṇavāyuparityāgena",
  "GSP33brsvbh1u:4894_2": "brahmaivātra prāṇaśabdaṃ pratīyata iti pūrvapakṣābhāvādanārabhyametaditi /",
  "GSP33brsvbh1u:4895_0": "atrocyate-'yo vai prāṇaḥ sā prajñā yā vā prajñā sa prāṇaḥ saha hyetavasmin śarīre",
  "GSP33brsvbh1u:4895_1": "vasataḥ sahotkrāmataḥ'iti yasyaiva prāṇasya prajñātmana upāsyatvamuktaṃ tasyaiva",
  "GSP33brsvbh1u:4895_2": "prāṇasya prajñātmanā sahotkramaṇamucyate /",
  "GSP33brsvbh1u:4896": "naca brahmaṇyabhede dvivacanaṃ,",
  "GSP33brsvbh1u:4897": "na sahabhāvaḥ na cotkramaṇam /",
  "GSP33brsvbh1u:4898": "tasmādvāyureva prāṇaḥ /",
  "GSP33brsvbh1u:4899": "jīvaśca prajñātmā /",
  "GSP33brsvbh1u:4900": "saha pravṛttinivṛttyā bhaktyaikatvamanayorupacaritaṃ 'yo vai prāṇaḥ'ityādinā /",
  "GSP33brsvbh1u:4901": "ānandāmarājarāpahatapāpmatvādayaśca brahmaṇi prāṇe bhaviṣyanti /",
  "GSP33brsvbh1u:4902": "tasmādyathāyogaṃ traya evātropāsyāḥ /",
  "GSP33brsvbh1u:4903": "na caiṣa vākyabhedo doṣamāvahati /",
  "GSP33brsvbh1u:4904": "vākyārthāvagamasya padārthāvagamapūrvakatvāt /",
  "GSP33brsvbh1u:4905": "padārthānāṃ coktena mārgeṇa svātantryāt /",
  "GSP33brsvbh1u:4906": "tasmādupāsyabhedādupāsātraividhyamiti pūrvaḥ pakṣaḥ /",
  "GSP33brsvbh1u:4907": "siddhāntastu-satyaṃ padārthāvagamopāyo vākyārthāvagamaḥ,",
  "GSP33brsvbh1u:4908": "natu padārthāvagamaparāṇyeva padāni,",
  "GSP33brsvbh1u:4909": "api tvekavākyārthāvagamaparāṇi /",
  "GSP33brsvbh1u:4910": "tameva tvekaṃ vākyārthaṃ padārthāvagamamantareṇa na śaknuvanti kartumityantarā tadarthameva tamapyavagamayanti,",
  "GSP33brsvbh1u:4911": "tena padāni viśiṣṭaikārthāvabodhanasvarasānyeva balavadbādhakopanipātānnānārthabodhaparatāṃ nīyante /",
  "GSP33brsvbh1u:4912": "yathāhuḥ-'saṃbhavatyekavākyatve vākyabhedaśca neṣyate'iti /",
  "GSP33brsvbh1u:4913": "tena yathopāṃśuyājavākye jāmitādoṣopakrame tatpratisamādhānopasaṃhāre caikavākyatvāya 'prajāpatirupāṃśu yaṣṭavyaḥ'ityādayo na pṛthagvidhayaḥ kintvarthavādā iti nirṇītaṃ,",
  "GSP33brsvbh1u:4914_0": "tathehāpi 'māmeva vijānīhi'ityupakramya 'prāṇo 'smi prajñātmā'ityuktvānte 'sa eṣa",
  "GSP33brsvbh1u:4914_1": "prāṇa eva prajñātmānando 'jaro 'mṛtaḥ'ityupasaṃhārādbrahmaṇyekavākyatvāvagatau satyāṃ",
  "GSP33brsvbh1u:4914_2": "jīvamukhyaprāṇaliṅge api tadanuguṇatayā netavye /",
  "GSP33brsvbh1u:4915": "anyathā vākyabhedaprasaṅgāt /",
  "GSP33brsvbh1u:4916": "yatpunarbhedadarśanaṃ 'saha hyetau'iti,",
  "GSP33brsvbh1u:4917": "tajjñānakriyāśaktibhedena buddhiprāṇayoḥ pratyagātmopādhibhūtayornirdeśaḥ pratyagātmānamevopalakṣayitum /",
  "GSP33brsvbh1u:4918": "ata evopalakṣyasya pratyagātmasvarūpasyābhedamupalakṣaṇaṃ bhedenopalakṣayati-'prāṇa eva prajñātmā'iti /",
  "GSP33brsvbh1u:4919": "'tasmādananyathāsiddhabrahmaliṅgānusārātaḥ /",
  "GSP33brsvbh1u:4920": "ekavākyabalātprāṇajīvaliṅgopapādanam'iti saṃgrahaḥ // 28 // // 29 // //30//",
  "GSP33brsvbh1u:4925": "START BsVBh_1,1.11.31",
  "GSP33brsvbh1u:4926": "jīvamukhyaprāṇaliṅgān neti cen nopāsātraividhyādāśritatvād iha tadyogāt / BBs_1,1.31 /",
  "GSP33brsvbh1u:4927": "na brahmavākyaṃ bhavitumarhatīti /",
  "GSP33brsvbh1u:4928": "naiṣa saṃdarbho brahmavākyameva bhavitumarhatīti,",
  "GSP33brsvbh1u:4929": "kintu tathāyogaṃ kiñcidatra jīvavākyaṃ,",
  "GSP33brsvbh1u:4930": "kiñcinmukhyaprāṇavākyaṃ,",
  "GSP33brsvbh1u:4931": "kiñcidbrahmavākyamityarthaḥ /",
  "GSP33brsvbh1u:4932": "prajñāsādhanaprāṇāntarāśrayatvāditi /",
  "GSP33brsvbh1u:4933": "prāṇāntarāṇīndriyāṇi,",
  "GSP33brsvbh1u:4934": "tāni hi mukhye prāṇe pratiṣṭhitāni /",
  "GSP33brsvbh1u:4935": "jīvamukhyaprāṇayoranyatara ityupakramamātram /",
  "GSP33brsvbh1u:4936": "ubhāviti tu pūrvapakṣatattvam /",
  "GSP33brsvbh1u:4937": "brahma tu dhruvam /",
  "GSP33brsvbh1u:4938": "na brahmeti /",
  "GSP33brsvbh1u:4939": "na brahmaivetyarthaḥ /",
  "GSP33brsvbh1u:4940": "daśānāṃ bhūtamātrāṇāmiti /",
  "GSP33brsvbh1u:4941": "pañca śabdādayaḥ,",
  "GSP33brsvbh1u:4942": "pañca pṛthivyādaya iti daśa bhūtamātrāḥ /",
  "GSP33brsvbh1u:4943": "pañca buddhīndriyāṇi pañca buddhasya iti daśa prajñāmātrāḥ /",
  "GSP33brsvbh1u:4944": "tadevaṃ svamatena vyākhyāya prācāṃ vṛttikṛtāṃ matena vyācaṣṭe-athaveti /",
  "GSP33brsvbh1u:4945": "pūrvaṃ prāṇasyaikamupāsanamaparaṃ jīvasyāparaṃ brahmaṇa ityupāsanātraividhyena vākyabhedaprasaṅgo dūṣaṇamuktam /",
  "GSP33brsvbh1u:4946": "iha tu brahmaṇa ekasyaivopāsātrayaviśiṣṭasya vidhānānna vākyabheda ityabhimānaḥ prācāṃ vṛttikṛtām /",
  "GSP33brsvbh1u:4947": "tadetadālocanīyaṃ kathaṃ na vākyabheda iti /",
  "GSP33brsvbh1u:4948": "yuktaṃ 'somena yajeta'ityādau somādiguṇaviśiṣṭayāgavidhānaṃ,",
  "GSP33brsvbh1u:4949": "tadguṇaviśiṣṭasyāpūrvasya karmaṇo 'prāptasya vidhiviṣayatvāt /",
  "GSP33brsvbh1u:4950": "iha tu siddharūpaṃ brahma na vidhiviṣayo bhavitumarhati,",
  "GSP33brsvbh1u:4951": "abhāvārthatvāt /",
  "GSP33brsvbh1u:4952": "bhāvārthasya vidhiviṣayatvaniyamāt /",
  "GSP33brsvbh1u:4953": "vākyāntarebhyaśca brahmavagateḥ prāptatvāttadanūdyāprāptopāsanā bhāvārtho vidheyastasya ca bhedādvidhyāvṛttilakṣaṇo vākyabhedo 'tisphuṭa iti bhāṣyakṛtā noddhāṭitaḥ,",
  "GSP33brsvbh1u:4954": "svavyākhyānenaivoktaprayatvāditi sarvaṃvadātam //31//",
  "GSP33brsvbh1u:4956": "iti śrīvācaspatimiśraviracite bhāṣyavibhāge bhāmatyāṃ prathamasyādhyāyasya prathamaḥ pādaḥ //1//",
  "GSP33brsvbh1u:4957": "iti prathamasyādhyāyasya spaṣṭabrahmaliṅgaśrutisamanvayākhyaḥ prathamaḥ pādaḥ // ____________________________________________________________________________________________",
  "GSP33brsvbh1u:4960": "prathamādhyāye dvitīyaḥ pādaḥ /",
  "GSP33brsvbh1u:4962": "START BsVBh_1,2.1.1",
  "GSP33brsvbh1u:4963": "atha dvitīyaṃ pādamāripsuḥ pūrvoktamarthaṃ smārayati vakṣyamāṇopayogitayā-prathame pāda iti /",
  "GSP33brsvbh1u:4964": "uttaratra hi brahmaṇo vyāpitvanityatvādayaḥ siddhavaddhetutayopadekṣyante /",
  "GSP33brsvbh1u:4965": "na caite sākṣātpūrvamupapāditā iti kathaṃ hetubhāvena na śakyā upadeṣṭumityata uktam-samastajagatkāraṇasyeti /",
  "GSP33brsvbh1u:4966": "yadyapyete na pūrvaṃ kaṇṭhata uktāstathāpi brahmaṇo jagajjanmādikāraṇatvopapadānenādhikaraṇasiddhāntanyāyenopakṣiptā ityupapannasteṣāmuttaratra hetubhāvenopanyāsa ityarthaḥ /",
  "GSP33brsvbh1u:4967": "arthāntaraprasiddhānāṃ ceti /",
  "GSP33brsvbh1u:4968": "yatrārthāntaraprasiddhā evākāśaprāṇajyotirādayo brahmaṇi vyākhyāyante,",
  "GSP33brsvbh1u:4969": "tadavyabhicāriliṅgaśravaṇāt /",
  "GSP33brsvbh1u:4970": "tatra kaiva kathā manomayādīnāmarthāntare prasiddhānāṃ padānāṃ brahmagocaratvanirṇayaṃ pratītyabhiprāyaḥ /",
  "GSP33brsvbh1u:4971": "pūrvapakṣābhiprāyaṃ tvagre darśayiṣyāmaḥ /",
  "GSP33brsvbh1u:4972": "sarvatra prasiddhopadeśāt / BBs_1,2.1 /",
  "GSP33brsvbh1u:4973": "sarvatra prasiddhopadeśāt /",
  "GSP33brsvbh1u:4974": "idamāmnāyate /",
  "GSP33brsvbh1u:4975": "sarvaṃ khalvidaṃ brahmaḥ /",
  "GSP33brsvbh1u:4976": "kutaḥ,tajjalāniti /",
  "GSP33brsvbh1u:4977": "yatastasmādbrahmaṇo jāyata iti tajjaṃ,",
  "GSP33brsvbh1u:4978": "tasmiṃśca līyata iti tallaṃ,",
  "GSP33brsvbh1u:4979": "tasmiṃścāniti sthitikāle ceṣṭata iti tadanaṃ jagat tasmātsarvaṃ khalvidaṃ jagadbrahma /",
  "GSP33brsvbh1u:4980": "ataḥ kaḥ kasminrajyate kaśca kaṃ dveṣṭīti",
  "GSP33brsvbh1u:4981": "rāgadveṣarahitaḥ śāntaḥ sannupāsīta /",
  "GSP33brsvbh1u:4982": "atha khalu kratumayaḥ puruṣo yathākraturasmiṃlloke puruṣo bhavati tathetaḥ pretya bhavati sa kratuṃ kurvīta manomayaḥ prāṇaśarīra ityādi /",
  "GSP33brsvbh1u:4983": "tatra saṃśayaḥ-kimiha manomayatvādibhirdharmaiḥ śārīra ātmopāsyatvenopadiśyate āhosvidbrahmeti /",
  "GSP33brsvbh1u:4984": "kiṃ tāvatprāptam /",
  "GSP33brsvbh1u:4985": "śārīro jīva iti /",
  "GSP33brsvbh1u:4986": "kutaḥ /",
  "GSP33brsvbh1u:4987": "'kratum'ityādivākyena vihitāṃ kratubhāvanāmanūdya 'sarvam'ityādivākyaṃ śamaguṇe vidhiḥ /",
  "GSP33brsvbh1u:4988": "tathā ca 'sarvaṃ khalvidaṃ brahma'iti vākyaṃ prathamapaṭhitamapyarthālocanayā parameva,",
  "GSP33brsvbh1u:4989": "tadarthopajīvitvāt /",
  "GSP33brsvbh1u:4990": "evaṃ ca saṃkalpavidhiḥ prathamo nirviṣayaḥ sannaparyavasyanviṣayāpekṣaḥ svayamanirvṛtto na vidhyantareṇopajīvituṃ śakyaḥ,",
  "GSP33brsvbh1u:4991": "anupapadākatvāt /",
  "GSP33brsvbh1u:4992": "tasmācchāntatāguṇavidhānātpūrvameva 'manomayaḥ prāṇaśarīraḥ'ityādibhirviṣayopanāyakaiḥ saṃbadhyate /",
  "GSP33brsvbh1u:4993": "manomayatvādi ca kāryakāraṇasaṃghātātmano jīvātmana eva nirūḍhamiti jīvātmanopāsyenoparaktopāsanā na paścāt brahmaṇā saṃbaddhumarhati,",
  "GSP33brsvbh1u:4994": "utpattiśiṣṭaguṇāvarodhāt /",
  "GSP33brsvbh1u:4995": "naca 'sarvaṃ khalvidam'iti vākyaṃ brahmaparamapi tu śamahetuvannigadārthavādaḥ śāntatāvidhiparaḥ,",
  "GSP33brsvbh1u:4996": "'śūrpeṇa juhoti' 'tena hyannaṃ kriyate'itivat /",
  "GSP33brsvbh1u:4997": "na cānyaparādapi brahmāpekṣitatayā svīkriyata iti yuktaṃ,",
  "GSP33brsvbh1u:4998": "manomayatvādibhirdharmairjīve suprasiddhairjīvaviṣayasamarpaṇenānapekṣitatvāt /",
  "GSP33brsvbh1u:4999": "sarvakarmatvādi tu jīvasya paryāyeṇa bhaviṣyati /",
  "GSP33brsvbh1u:5000": "evaṃ cāṇīyastvamapyupapannam /",
  "GSP33brsvbh1u:5001": "paramātmanastvaparimeyasya tadanupapattiḥ /",
  "GSP33brsvbh1u:5002": "prathamāvagatena cāṇīyastvena jyāyastvaṃ tadanuguṇatayā vyākhyeyam /",
  "GSP33brsvbh1u:5003": "vyākhyāṃ ca bhāṣyakṛtā /",
  "GSP33brsvbh1u:5004": "evaṃ karmakartṛvyapadeśaḥ saptamīpraṇamāntatā cābhede 'pi jīvātmani kathañcidbhedopacāreṇa rāhoḥ śira itivaddraṣṭavyā /",
  "GSP33brsvbh1u:5005": "'etadbrahma'iti ca jīvaviṣayaṃ,",
  "GSP33brsvbh1u:5006": "jīvasyāpi dehādibṛṃhaṇatvena brahmātvāt /",
  "GSP33brsvbh1u:5007": "evaṃ satyasaṃkalpatvādayo 'pi paramātmavartino jīve 'pi saṃbhavanti,",
  "GSP33brsvbh1u:5008": "tadavyatirekāt /",
  "GSP33brsvbh1u:5009": "tasmājjīva evopāsyatvenātra vivakṣitaḥ,",
  "GSP33brsvbh1u:5010": "na paramātmeti prāptam /",
  "GSP33brsvbh1u:5011": "evaṃ prāpte 'bhidhīyate-'samāsaḥ sarvanāmārthaḥ saṃnikṛṣṭamapekṣate /",
  "GSP33brsvbh1u:5012": "taddhitārtho 'pi sāmānyaṃ nāpekṣāyā nivartakaḥ //",
  "GSP33brsvbh1u:5013": "tasmādapekṣitaṃ brahma grāhyamanyaparādapi /",
  "GSP33brsvbh1u:5014": "tathā ca satyasaṃkalpaprabhṛtīnāṃ yathārthatā //",
  "GSP33brsvbh1u:5015": "'bhavedetadevaṃ yadi prāṇaśarīra ityadīnāṃ sākṣājjīvavācakatvaṃ bhavet /",
  "GSP33brsvbh1u:5016": "na tvetadasti /",
  "GSP33brsvbh1u:5017": "tathā hi prāṇaḥ śarīramasyeti sarvanāmārtho bahuvrīhiḥ saṃnihitaṃ ca sarvanāmārthaṃ saṃprāpya tadabhidhānaṃ paryavasyet /",
  "GSP33brsvbh1u:5018": "tatra manomayapadaṃ paryamasitābhidhānaṃ tadabhidhānaparyavasānāyālaṃ,",
  "GSP33brsvbh1u:5019": "tadeva tu manovikāro vā manaḥpracuraṃ vā kimarthamityadyāpi na vijñāyate /",
  "GSP33brsvbh1u:5020": "tadyatraiṣa śabdaḥ samavetārtho bhavati sa samāsārthaḥ /",
  "GSP33brsvbh1u:5021": "na caiṣa jīva eva samavetārtho na brahmaṇīti,",
  "GSP33brsvbh1u:5022": "tasya 'aprāṇo hyamanāḥ'ityādibhistadvirahapratipādanāditi yuktam,",
  "GSP33brsvbh1u:5023": "tasyāpi sarvavikārakāraṇatayā,",
  "GSP33brsvbh1u:5024": "vikārāṇāṃ ca svakāraṇādabhedātteṣāṃ ca manomayatayā brahmaṇastatkāraṇasya manomayatvopapatteḥ /",
  "GSP33brsvbh1u:5025": "syādetat /",
  "GSP33brsvbh1u:5026": "jīvasya sākṣānmanomayatvādayaḥ,",
  "GSP33brsvbh1u:5027": "brahmaṇastu taddvārā /",
  "GSP33brsvbh1u:5028": "tatra prathamaṃ dvārasya buddhisthatvāttadevopāsyamastu,",
  "GSP33brsvbh1u:5029": "na punarjaghanyaṃ brahma /",
  "GSP33brsvbh1u:5030": "brahmaliṅgāni ca jīvasya brahmaṇo 'bhedājjīve 'pyupapatsyante /",
  "GSP33brsvbh1u:5031": "tadetadatra saṃpradhāryam-kiṃ brahmaliṅgairjīvānāṃ tadabhinnānāmastu tadvattā,",
  "GSP33brsvbh1u:5032": "tathāca jīvasya manomayatvādibhiḥ prathamamavagamāttasyaivopāsyatvaṃ,",
  "GSP33brsvbh1u:5033": "uta na jīvasya brahmaliṅgavattā tadabhinnasyāpi /",
  "GSP33brsvbh1u:5034": "jīvaliṅgaistu brahma tadvata,",
  "GSP33brsvbh1u:5035": "tathāca brahmaliṅgānāṃ darśanāt,",
  "GSP33brsvbh1u:5036": "teṣāṃ ca jīve 'nupapatterbrahmaivopāsyamiti /",
  "GSP33brsvbh1u:5037": "vayaṃ tu paśyāmaḥ-'samāropyasya rūpeṇa viṣayo rūpavānbhavet /",
  "GSP33brsvbh1u:5038": "viṣayasya tu rūpeṇa samāropyaṃ na rūpavat //",
  "GSP33brsvbh1u:5039": "'samāropitasya hi rūpeṇa bhujaṅgasya bhīṣaṇatvādinā rajjū rūpavatī,",
  "GSP33brsvbh1u:5040": "natu rajjūrūpeṇābhigamyatvādinā bhujaṅgo rūpavān /",
  "GSP33brsvbh1u:5041": "tadā bhujaṅgasyaivābhāvātkiṃ rūpavat /",
  "GSP33brsvbh1u:5042": "bhujaṅgadaśāyāṃ tu na nāsti vāstavī rajjuḥ /",
  "GSP33brsvbh1u:5043": "tadiha samāropitajīvarūpeṇa vastusadbrahma rūpavadyujyate,",
  "GSP33brsvbh1u:5044": "natu brahmarūpairnityatvādibhirjīvastadvānbhavitumarhati,",
  "GSP33brsvbh1u:5045": "tasya tadānīmasaṃbhavāt /",
  "GSP33brsvbh1u:5046": "tasmādbrahmaliṅgadarśanājjīve ca tadasaṃbhavādbrahmaivopāsyaṃ na jīva iti siddham /",
  "GSP33brsvbh1u:5047": "etadupalakṣaṇāya ca 'sarvaṃ khalvidaṃ brahma'iti vākyamupanyastamiti //1//",
  "GSP33brsvbh1u:5049": "START BsVBh_1,2.1.2",
  "GSP33brsvbh1u:5050": "vivakṣitaguṇopapatteś ca / BBs_1,2.2 /",
  "GSP33brsvbh1u:5051": "yadyapyapauruṣeya iti /",
  "GSP33brsvbh1u:5052": "śāstrayonitve 'pīśvarasya pūrvapūrvasṛṣṭiracitasaṃdarbhāpekṣaracanatvenāsvātantryādapauruṣeyatvābhidhānaṃ,",
  "GSP33brsvbh1u:5053": "tathā cāsvātantryeṇa vivakṣā nāstītyuktam /",
  "GSP33brsvbh1u:5054": "parigrahaparityāgau copādanānupādāne ukte,",
  "GSP33brsvbh1u:5055": "na tūpādeyatvameva /",
  "GSP33brsvbh1u:5056": "anyathoddeśyatayānapapādeyasya grahāderavivakṣitatvena camasādāvapi saṃmārgaprasaṅgāt /",
  "GSP33brsvbh1u:5057": "tasmādanupādeyatve 'pi graha uddeśyatayā parigṛhīto vivakṣitaḥ /",
  "GSP33brsvbh1u:5058": "tadgataṃ tvekatvamavacchedakatvena varjitamavivakṣitam /",
  "GSP33brsvbh1u:5059": "icchānicche ca bhaktitaḥ /",
  "GSP33brsvbh1u:5060": "tadidamuktam-vedavākyatātparyātātparyābhyāmavagamyete iti /",
  "GSP33brsvbh1u:5061": "yatparaṃ vedavākyaṃ tattenopāttaṃ vivakṣitam,",
  "GSP33brsvbh1u:5062": "atatpareṇa cānupāttamavivakṣitamityarthaḥ //2//",
  "GSP33brsvbh1u:5064": "START BsVBh_1,2.1.3",
  "GSP33brsvbh1u:5065": "anupapattes tu na śārīraḥ / BBs_1,2.3 /",
  "GSP33brsvbh1u:5066": "karmakartṛvyapadeśāc ca / BBs_1,2.4 /",
  "GSP33brsvbh1u:5067": "śabdaviśeṣāt / BBs_1,2.5 /",
  "GSP33brsvbh1u:5068": "yathā satyasaṃkalpatvādayo brahmaṇyupapadyante,",
  "GSP33brsvbh1u:5069": "evaṃ śārīre 'pyupapatsyante,",
  "GSP33brsvbh1u:5070": "śārīrasya brahmaṇo 'bhedāt /",
  "GSP33brsvbh1u:5071": "śārīraguṇā iva manomayatvādayo brahmaṇītyata āha sūtrakāraḥ-anupapattestu na śārīraḥ // 3 // // 4 // //5//",
  "GSP33brsvbh1u:5076": "START BsVBh_1,2.1.6",
  "GSP33brsvbh1u:5077": "smṛteś ca / BBs_1,2.6 /",
  "GSP33brsvbh1u:5078": "arbhakaustvāt tadvyapadeśāc ca neti cen na nicāyyatvād evaṃ vyomavac ca / BBs_1,2.7 /",
  "GSP33brsvbh1u:5079": "yattadavocāma samāropyadharmāḥ samāropaviṣaye saṃbhavanti,",
  "GSP33brsvbh1u:5080": "natu viṣayadharmāḥ samāropya iti /",
  "GSP33brsvbh1u:5081": "tasyeta utthānam /",
  "GSP33brsvbh1u:5082": "atrāha codakaḥ-kaḥ punarayaṃ śārīro nāmeti /",
  "GSP33brsvbh1u:5083": "na tāvadbhedapratiṣedhādbhedavyapadeśācca bhedābhedāvekatra tāttvikau bhavitumarhato virodhādityuktam /",
  "GSP33brsvbh1u:5084": "tasmādekamiha tāttvikamatāttvikaṃ cetarat,",
  "GSP33brsvbh1u:5085": "tatra paurvāparyeṇādvaitapratipādanaparatvādvedāntānāṃ dvaitagrāhiṇaśca mānāntarasyābhāvāttadbādhanācca tenādvaitameva paramārthaḥ /",
  "GSP33brsvbh1u:5086": "tathā ca 'anupapattestu'ityādyasaṃgatārthamityarthaḥ /",
  "GSP33brsvbh1u:5087": "pariharati-satyamevaitat /",
  "GSP33brsvbh1u:5088": "para evātmā dehendriyamanobuddhyupādhibhiravicchidyamāno bālaiḥ śārīra ityupacaryate /",
  "GSP33brsvbh1u:5089": "anādyavidyāvacchedalabdhajīvabhāvaḥ para evātmā svato bhedenāvabhāsate /",
  "GSP33brsvbh1u:5090": "tādṛśāṃ ca jīvānāmavidyā,",
  "GSP33brsvbh1u:5091": "natu nirūpādhino brahmaṇaḥ /",
  "GSP33brsvbh1u:5092": "na cāvidyāyāṃ satyāṃ jīvātmavibhāgaḥ,",
  "GSP33brsvbh1u:5093": "sati ca jīvātmavibhāge tadāśrayāvidyetyanyonyāśrayamiti sāṃpratam /",
  "GSP33brsvbh1u:5094": "anāditvena jīvāvidyayorbījāṅkuravadanavakḷpterayogāt /",
  "GSP33brsvbh1u:5095": "naca sarvajñasya sarvaśakteśca svataḥ kuto 'kasmātsaṃsāritā,",
  "GSP33brsvbh1u:5096": "yo hi paratantraḥ so 'nyena bandhanāgāre praveśyeta,",
  "GSP33brsvbh1u:5097": "natu svatantra iti vācyam /",
  "GSP33brsvbh1u:5098": "nahi tadbhāgasya jīvasya saṃpratitanī bandhanāgārapraveśitā,",
  "GSP33brsvbh1u:5099": "yenānuyujyeta,",
  "GSP33brsvbh1u:5100": "kintviyamanādiḥ pūrvapūrvakarmāvidyāsaṃskāranibandhanā nānuyogamarhati /",
  "GSP33brsvbh1u:5101": "na caitāvatā īśvarasyānīśatā na hyupakaraṇādyapekṣitā kartuḥ svātantryaṃ vihanti /",
  "GSP33brsvbh1u:5102": "tasmādyatkiñceditadapīti // 6 // //7//",
  "GSP33brsvbh1u:5105": "START BsVBh_1,2.1.8",
  "GSP33brsvbh1u:5106": "saṃbhogaprāptir iti cen na vaiśeṣyāt / BBs_1,2.8 /",
  "GSP33brsvbh1u:5107": "viśeṣāditi vaktavye vaiśeṣyābhidhānamātyantikaṃ viśeṣaṃ pratipādayitum /",
  "GSP33brsvbh1u:5108": "tathāhyavidyākalpitaḥ sukhādisaṃgo 'vidyātmana eva jīvasya yujyate /",
  "GSP33brsvbh1u:5109": "natu nirmṛṣṭanikhilāvidyātadvāsanasya śuddhabuddhamuktasvabhāvasya paramātmana ityarthaḥ /",
  "GSP33brsvbh1u:5110": "śeṣamatirohitārtham //8//",
  "GSP33brsvbh1u:5112": "START BsVBh_1,2.2.9-10",
  "GSP33brsvbh1u:5113": "attā carācaragrahaṇāt / BBs_1,2.9 /",
  "GSP33brsvbh1u:5114": "prakaraṇāc ca / BBs_1,2.10 /",
  "GSP33brsvbh1u:5115": "attā carācaragrahaṇāt /",
  "GSP33brsvbh1u:5116": "kaṭhavallīṣu paṭhyate-yasya brahma ca kṣatraṃ cobhe bhavata odanaḥ /",
  "GSP33brsvbh1u:5117": "mṛtyuryasyopasecanaṃ ka itthā veda yatra sa iti /",
  "GSP33brsvbh1u:5118": "atra cādanīyaudānopasecanasīcitaḥ kaścidattā pratīyate /",
  "GSP33brsvbh1u:5119": "attṛtvaṃ ca bhoktṛtā vā saharntṛtā vā syāt /",
  "GSP33brsvbh1u:5120": "naca prastutasya paramātmano bhoktṛtāsti,",
  "GSP33brsvbh1u:5121": "'anaśrannanyo 'abhicākaśīti'iti śrutyā bhoktṛtāpratiṣedhāt /",
  "GSP33brsvbh1u:5122": "jīvātmanaśca bhoktṛtāvidhānāt-'tayoranyaḥ pippalaṃ svādvatti'iti /",
  "GSP33brsvbh1u:5123": "tadyadi bhoktṛtvamattṛtvaṃ tato muktasaṃśayaṃ jīvātmaiva pratipattavyaḥ /",
  "GSP33brsvbh1u:5124": "brahmakṣatrādi cāsya kāryakāraṇasaṃghāto bhogāyatanatayā vā sākṣādvā /",
  "GSP33brsvbh1u:5125": "saṃbhavati bhogyam /",
  "GSP33brsvbh1u:5126": "atha tu saṃhartṛtā bhoktṛtā,",
  "GSP33brsvbh1u:5127": "tatastrayāṇāmagnijīvaparamātmanāṃ praśnopanyāsopalabdheḥ saṃhartṛtvasyāviśeṣādbhavati saṃśayaḥ-kimattā agnirāho jīva utāho paramātmeti /",
  "GSP33brsvbh1u:5128": "tatraudanasya bhogyatvena loke prasiddherbhoktṛtvameva prathamaṃ buddhau viparivartate,",
  "GSP33brsvbh1u:5129": "caramaṃ tu saṃhartṛtvamiti bhoktaivāttā /",
  "GSP33brsvbh1u:5130": "tathā ca jīva eva /",
  "GSP33brsvbh1u:5131": "'na jāyate mriyate'iti ca tasyaiva stutiḥ /",
  "GSP33brsvbh1u:5132": "yadi tu saṃhārakāle 'pi saṃskāramātreṇa tasyāvasthānāt /",
  "GSP33brsvbh1u:5133": "durjñānatvaṃ ca tasya sūkṣmatvāt /",
  "GSP33brsvbh1u:5134": "tasmājjīva evāttehopāsyata iti prāptam /",
  "GSP33brsvbh1u:5135": "yadi tu saṃhartṛtvamattṛtvaṃ tathāpyagnirattā,",
  "GSP33brsvbh1u:5136": "'agnirannādaḥ'iti śrutiprasiddhibhyām /",
  "GSP33brsvbh1u:5137": "evaṃ prāptebhidhīyate-attātra paramātmā,",
  "GSP33brsvbh1u:5138": "kutaḥ,",
  "GSP33brsvbh1u:5139": "carācaragrahaṇāt /",
  "GSP33brsvbh1u:5140": "'ubhe yasyodanaḥ'iti 'mṛtyuryasyopasecanam'iti ca śrūyate /",
  "GSP33brsvbh1u:5141": "tatra yadi jīvasya bhogāyatanatayā tatsādhanatayā ca kāryakāraṇasaṃghātaḥ sthitaḥ,",
  "GSP33brsvbh1u:5142": "na tarhyedanaḥ /",
  "GSP33brsvbh1u:5143": "nahyodano bhogāyatanaṃ,",
  "GSP33brsvbh1u:5144": "nāpi bhogasādhanaṃ,",
  "GSP33brsvbh1u:5145": "api tu bhogyaḥ /",
  "GSP33brsvbh1u:5146": "naca bhogāyatanasya bhogasādhanasya vā bhogyatvaṃ mukhyam /",
  "GSP33brsvbh1u:5147": "na cātra mṛtyurupasecanatayā kalpyate /",
  "GSP33brsvbh1u:5148": "naca jīvasya kāryakāraṇasaṃghāto brahmakṣatrādirūpo bhakṣyaḥ,",
  "GSP33brsvbh1u:5149": "kasyacitkrūrasattvasya vyāghrādeḥ kaścidbhavet na tu sarvathā sarvajīvasya /",
  "GSP33brsvbh1u:5150": "tena brahmakṣatraviṣayamapi sarvajīvasyāttṛtvaṃ na vyāpnoti,",
  "GSP33brsvbh1u:5151": "kimaṅga punarmṛtyūpasecanavyāptaṃ carācaram /",
  "GSP33brsvbh1u:5152": "na caudanapadātprathamāvagatabhogyatvānurodhena yathāsaṃbhavamattṛtvaṃ yojyata iti yuktam /",
  "GSP33brsvbh1u:5153": "nahyodanapadaṃ śrutyā bhogyatvamāha,",
  "GSP33brsvbh1u:5154": "kintu lakṣaṇayā /",
  "GSP33brsvbh1u:5155": "naca lākṣaṇikabhogyatvānurodhena 'mṛtyuryasyopasecanam'iti,",
  "GSP33brsvbh1u:5156": "'brahma ca kṣatraṃ ca'iti ca śrutī saṃkocamarhataḥ /",
  "GSP33brsvbh1u:5157": "naca brahmakṣatre evātra vivakṣite,",
  "GSP33brsvbh1u:5158": "mṛtyūpasecanena prāṇabhṛnmātropasthāpanāt /",
  "GSP33brsvbh1u:5159": "prāṇiṣu pradhānatvena ca brahmakṣatropanyāsasyopapatteḥ,",
  "GSP33brsvbh1u:5160": "anyanivṛtteraśābdatvāt anarthatvācca /",
  "GSP33brsvbh1u:5161": "tathāca carācarasaṃhartṛtvaṃ paramātmana eva /",
  "GSP33brsvbh1u:5162": "nāgneḥ /",
  "GSP33brsvbh1u:5163": "nāpi jīvasya /",
  "GSP33brsvbh1u:5164": "tathāca 'na jāyate mriyate vā vipaścit'iti brahmaṇaḥ prakṛtasya na hānaṃ bhaviṣyati /",
  "GSP33brsvbh1u:5165": "'ka itthā veda yatra saḥ'iti ca durjñānatopapatsyate /",
  "GSP33brsvbh1u:5166": "jīvasya tu sarvalokaprasiddhasya na durjñānatā /",
  "GSP33brsvbh1u:5167": "tasmādattā paramātmaiveti siddham // 9// //10//",
  "GSP33brsvbh1u:5170": "START BsVBh_1,2.3.11",
  "GSP33brsvbh1u:5171": "guhāṃ praviṣṭāv ātmānau hi taddarśanāt / BBs_1,2.11 /",
  "GSP33brsvbh1u:5172": "guhāṃ praviṣṭāvātmānau hi taddarśanāt /",
  "GSP33brsvbh1u:5173": "saṃśayamāha-tatreti /",
  "GSP33brsvbh1u:5174": "pūrvapakṣe prayojanamāha-yadi buddhijīvāviti /",
  "GSP33brsvbh1u:5175": "siddhānte prayojanamāha-atha jīvaparamātmanāviti /",
  "GSP33brsvbh1u:5176": "autsargikasya mukhyatābalātpūrvasiddhāntapakṣāsaṃbhavena pakṣāntaraṃ kalpayiṣyata iti manvānaḥ saṃśayamākṣipati-atrāhākṣepteti /",
  "GSP33brsvbh1u:5177": "ṛtaṃ satyam /",
  "GSP33brsvbh1u:5178": "avaśyaṃbhāvīti yāvat /",
  "GSP33brsvbh1u:5179": "samādhatte-atrocyata iti /",
  "GSP33brsvbh1u:5180": "adhyātmādhikārādanyau tāvatpātārāvaśakyau kalpayitum /",
  "GSP33brsvbh1u:5181_0": "tadiha buddheracaitanyena paramātmanaśca bhoktṛtvaniṣedhena jīvātmaivaikaḥ pāda pariśiṣyata",
  "GSP33brsvbh1u:5181_1": "iti 'sṛṣṭīrupadadhāti'itivadvivacanānurodhādapibatsaṃsṛṣṭatāṃ svārthasya pibacchabdo",
  "GSP33brsvbh1u:5181_2": "lakṣayansvārthamajahannitaretarayuktapibadapibatparo bhavatītyarthaḥ /",
  "GSP33brsvbh1u:5182": "astu vā mukhya eva,",
  "GSP33brsvbh1u:5183": "tathāpi na doṣa ityāha-yadveti /",
  "GSP33brsvbh1u:5184": "svātantryalakṣaṇaṃ hi kartṛtvaṃ tacca pāturiva pāyayiturapyastīti so 'pi kartā /",
  "GSP33brsvbh1u:5185": "ata eva cāhuḥ-'yaḥ kārayati sa karotyeva'iti /",
  "GSP33brsvbh1u:5186": "evaṃ karaṇasyāpi svātantryavivakṣayā kathañcitkartṛtvaṃ,",
  "GSP33brsvbh1u:5187": "yathā kāṣṭhāni pacantīti /",
  "GSP33brsvbh1u:5188": "tasmānmukhyatve 'pyavirodha iti /",
  "GSP33brsvbh1u:5189": "tadevaṃ saṃśayaṃ samādhāya pūrvapakṣaṃ gṛhṇāti-buddhikṣetrajñāviti /",
  "GSP33brsvbh1u:5190": "'niyatādhāratā buddhijīvasaṃbhavinī nahi /",
  "GSP33brsvbh1u:5191": "kleśātkalpayituṃ yuktā sarvage paramātmani //",
  "GSP33brsvbh1u:5192": "'naca pibantāvitivatpraviṣṭapadamapi lākṣaṇikaṃ yuktaṃ,",
  "GSP33brsvbh1u:5193": "sati mukhyārthatve lākṣaṇikārthatvāyogāt,",
  "GSP33brsvbh1u:5194": "buddhijīvayośca guhāpraveśopapatteḥ /",
  "GSP33brsvbh1u:5195": "apica 'sukṛtasya loke'iti sukṛtalokavyavasthānena karmagocarānatikrama uktaḥ /",
  "GSP33brsvbh1u:5196": "buddhijīvau ca karmagocaraṃmanatikrāntau /",
  "GSP33brsvbh1u:5197": "jīvo hi bhoktṛtayā buddhiśca bhogasādhanatayā dharmasya gocare sthitau,",
  "GSP33brsvbh1u:5198": "na tu brahma,",
  "GSP33brsvbh1u:5199": "tasya tadāyattatvāt /",
  "GSP33brsvbh1u:5200": "kiñca chāyātapāviti tamaḥprakāśāvuktau /",
  "GSP33brsvbh1u:5201": "naca jīvaḥ paramātmano 'bhinnastamaḥ prakāśarūpatvāt buddhistu jaḍatayā tama iti śakyopadeṣṭum /",
  "GSP33brsvbh1u:5202": "tasmādbuddhijīvāvatra kathyete iti tatrāpi prete vicikitsāpanuttaye buddherbhedena paralokī jīvo darśanīya iti buddhirucyate /",
  "GSP33brsvbh1u:5203": "evaṃprāptebhidhīyate-",
  "GSP33brsvbh1u:5204": "'ṛtapānena jīvātmā niścito 'sya dvitīyatā /",
  "GSP33brsvbh1u:5205": "brahmaṇaiva sarūpeṇa na tu buddhyā virūpayā //1//",
  "GSP33brsvbh1u:5206": "prathamaṃ sadvitīyatve brahmaṇāvagate sati /",
  "GSP33brsvbh1u:5207": "guhyāśrayatvaṃ caramaṃ vyākhyeyamavirodhataḥ' //2//",
  "GSP33brsvbh1u:5208": "gauḥ sadvitīyetyukte sajātīyenaiva gavāntareṇāvagamyate,",
  "GSP33brsvbh1u:5209": "na tu vijātīyenāśvādinā /",
  "GSP33brsvbh1u:5210": "tadiha cetano jīvaḥ sarūpeṇa cetanāntareṇaiva brahmaṇā sadvitīyaḥ pratīyate,",
  "GSP33brsvbh1u:5211": "na tvacetanayā virūpayā buddhyā /",
  "GSP33brsvbh1u:5212": "tadevam 'ṛtaṃ pibantau'ityatra prathamamavagate brahmaṇi tadanurodhena caramaṃ guhāśrayatvaṃ śālagrāme hariritivadvyākhyeyam /",
  "GSP33brsvbh1u:5213": "bahulaṃ hi guhāśrayatvaṃ brahmaṇaḥ śrutaya āhuḥ /",
  "GSP33brsvbh1u:5214": "tadidamuktam-taddarśanāditi /",
  "GSP33brsvbh1u:5215": "tasya brahmaṇo guhāśrayatvasya śrutiṣu darśanāditi /",
  "GSP33brsvbh1u:5216": "evañca prathamāvagatabrahmānurodhena sukṛtalokavartitvamapi tasya lakṣaṇayā chatrinyāyena gamayitavyam /",
  "GSP33brsvbh1u:5217": "chāyātapatvamapi jīvasyāvidyāśrayatayā brahmaṇaśca śuddhaprakāśasvabhāvasya tadanāśrayatayā mantavyam //11//",
  "GSP33brsvbh1u:5219": "START BsVBh_1,2.3.12",
  "GSP33brsvbh1u:5220": "viśeṣaṇāc ca / BBs_1,2.12 /",
  "GSP33brsvbh1u:5221": "imameva nyāyaṃ 'dvā suparṇā'ityatrāpyudāharaṇe kṛtvācintayā yojayati-eṣa eva nyāya iti /",
  "GSP33brsvbh1u:5222": "atrāpi kiṃ buddhijīvau uta jīvaparamātmānāviti saṃśayya karaṇarūpāyā api buddheredhāṃsi pacantītivatkartṛtvopacārādbuddhijīvāviha pūrvapakṣayitvā siddhāntayitavyam /",
  "GSP33brsvbh1u:5223": "siddhāntaśca bhāṣyakṛtā sphoritaḥ /",
  "GSP33brsvbh1u:5224": "taddarśanāditi ca 'samāne vṛkṣe puruṣo nimagnaḥ'ityatra mantre /",
  "GSP33brsvbh1u:5225": "na khalu mukhye kartṛtve saṃbhavati karaṇe kartṛtvopacāro yukta iti kṛtvācintāmuddhāṭayati-apara āha /",
  "GSP33brsvbh1u:5226": "sattvaṃ buddhiḥ /",
  "GSP33brsvbh1u:5227": "śaṅkate-sattvaśabda iti /",
  "GSP33brsvbh1u:5228": "siddhāntārthaṃ brāhmaṇaṃ vyācaṣṭa ityarthaḥ /",
  "GSP33brsvbh1u:5229": "nirākaroti-tanneti /",
  "GSP33brsvbh1u:5230": "yena svapnaṃ paśyatīti /",
  "GSP33brsvbh1u:5231": "yeneti karaṇamupadiśati /",
  "GSP33brsvbh1u:5232": "tataśca bhinnaṃ kartāraṃ kṣetrajñam /",
  "GSP33brsvbh1u:5233": "yo 'yaṃ śārīra upadraṣṭeti /",
  "GSP33brsvbh1u:5234": "astu tarhyasyādhikaraṇasya pūrvapakṣe eva brāhmaṇārthaḥ,",
  "GSP33brsvbh1u:5235": "vacanavirodhe nyāyasyābhāsatvādityata āha-nāpyasyādhikaraṇasya pūrvapakṣaṃ bhajata iti /",
  "GSP33brsvbh1u:5236": "evaṃ hi pūrvapakṣamasya bhajeta,",
  "GSP33brsvbh1u:5237": "yadi hi kṣetrajñe saṃsāriṇi paryavasyeta /",
  "GSP33brsvbh1u:5238": "tasya tu brahmarūpatāyāṃ paryavasyanna pūrvapakṣamapi svīkarotītyarthaḥ /",
  "GSP33brsvbh1u:5239": "apica /",
  "GSP33brsvbh1u:5240": "tāvetau sattvakṣetrajñau na ha vā evaṃvidi kiñcana raja ādhvaṃsata iti /",
  "GSP33brsvbh1u:5241": "rajo 'vidyā nādhvaṃsanaṃ saṃśleṣamevaṃvidi karotīti /",
  "GSP33brsvbh1u:5242": "etāvataiva vidyopasaṃhārājjīvasya brahmātmatāparatāsya lakṣyata ityāha-tāvatā ceti /",
  "GSP33brsvbh1u:5243": "codayati-kathaṃ punariti /",
  "GSP33brsvbh1u:5244": "nirākaroti-ucyate-neyaṃ śrutiriti /",
  "GSP33brsvbh1u:5245": "anaśnan jīvo brahmābhicākaśītītyukte śaṅketa,",
  "GSP33brsvbh1u:5246": "yadi jīvo brahmātmanā nāśnāti,",
  "GSP33brsvbh1u:5247": "kathaṃ tarhyasminbhoktṛtvāvagamaḥ,",
  "GSP33brsvbh1u:5248": "caitanyasamānādhikaraṇaṃ hi bhoktṛtvamavabhāsata iti /",
  "GSP33brsvbh1u:5249": "tannirāsāyāha śrutiḥ-'tayoranyaḥ pippalaṃ svādvatti'iti /",
  "GSP33brsvbh1u:5250": "etaduktaṃ bhavati-nedaṃ bhoktṛtvaṃ jīvasya tattvataḥ,",
  "GSP33brsvbh1u:5251": "apitu buddhisattvaṃ mukhādirupapariṇataṃ citicchāyāpattyopapannacaitanyamiva bhuṅkte natu tattvato jīvaḥ paramātmā bhuṅkte /",
  "GSP33brsvbh1u:5252": "tadetadadhyāsābhāṣye kṛtavyākhyānam /",
  "GSP33brsvbh1u:5253": "tadanena kṛtvācintoddhāṭitā //12//",
  "GSP33brsvbh1u:5255": "START BsVBh_1,2.4.13",
  "GSP33brsvbh1u:5256": "antara upapatteḥ / BBs_1,2.13 /",
  "GSP33brsvbh1u:5257": "antara upapatteḥ /",
  "GSP33brsvbh1u:5258": "nanu 'antastaddharmopadeśāt'ityanenaivaitadgatārtham /",
  "GSP33brsvbh1u:5259": "santi khalvatrāpyamṛtatvābhayatvādayo brahmadharmāḥ pratibimbajīvadevatāsvasaṃbhavinaḥ /",
  "GSP33brsvbh1u:5260": "tasmādbrahmadharmopadeśādbrahmaivātra vivakṣitam /",
  "GSP33brsvbh1u:5261": "sākṣācca brahmaśabdopādānāt /",
  "GSP33brsvbh1u:5262": "ucyate-",
  "GSP33brsvbh1u:5263": "'eṣa dṛśyata ityetatpratyakṣer'the prayujyate /",
  "GSP33brsvbh1u:5264": "parokṣaṃ brahma na tathā pratibimbe tu yujyate //1//",
  "GSP33brsvbh1u:5265": "upakramavaśātpūrvamitareṣāṃ hi varṇanam /",
  "GSP33brsvbh1u:5266": "kṛtaṃ nyāyena yenaiva sa khalvatrānuṣajyate' //2//",
  "GSP33brsvbh1u:5267": "'ṛtaṃ pibantau ityatra hi jīvaparamātmānau prathamamavagatāviti tadanurodhena guhāpraveśādayaḥ paścādavagatā vyākhyātāḥ,",
  "GSP33brsvbh1u:5268": "tadvadihāpi 'ya eṣo 'kṣiṇi puruṣo dṛśyate'iti pratyakṣābhidhānātprathamamavagate chāyāpuruṣe tadanurodhenāmṛtatvābhayatvādayaḥ stutyā kathañcidvyākhyeyāḥ /",
  "GSP33brsvbh1u:5269": "tatra cāmṛtatvaṃ katipayakṣaṇāvasthānāt,",
  "GSP33brsvbh1u:5270": "abhayatvamacetanatvāt,",
  "GSP33brsvbh1u:5271": "puruṣatvaṃ puruṣākāratvāt,",
  "GSP33brsvbh1u:5272": "ātmatvaṃ kanīnikāyatanatvāt,",
  "GSP33brsvbh1u:5273": "brahmarūpatvamuktarūpāmṛtatvādiyogāt /",
  "GSP33brsvbh1u:5274": "evaṃ vāmanītvādayo 'pyasya stutyaiva kathañcinnetavyāḥ /",
  "GSP33brsvbh1u:5275": "kaṃ ca khaṃ cetyādi tu vākyamagnīnāṃ nācāryavākyaṃ niyantumarhati /",
  "GSP33brsvbh1u:5276": "'ācāryastu te gatiṃ vaktā'iti ca gatyantarābhiprāyaṃ,",
  "GSP33brsvbh1u:5277": "na tūktapariśiṣṭābhiprāyam /",
  "GSP33brsvbh1u:5278": "tasmācchāyāpuruṣa evātropāsya iti pūrvaḥ pakṣaḥ /",
  "GSP33brsvbh1u:5279": "saṃbhavamātreṇa tu jīvadevate upanyaste,",
  "GSP33brsvbh1u:5280": "bādhakāntaropadarśanāya caiṣa dṛśyata ityasyātrābhāvāt /",
  "GSP33brsvbh1u:5281": "'antastaddharmopadeśā'dityanena nirākṛtatvāt /",
  "GSP33brsvbh1u:5282": "evaṃ prāpta ucyate-ya eṣa iti /",
  "GSP33brsvbh1u:5283": "'aniṣpannābhidhāne dve sarvanāmapade satī /",
  "GSP33brsvbh1u:5284": "prāpya saṃnihitasyārthaṃ bhavetāmabhidhātṛṇī //",
  "GSP33brsvbh1u:5285": "'saṃnihitāśca puruṣātmādiśabdāste ca na yāvatsvārthamabhidadhati tāvatsarvanāmabhyāṃ nārthatuṣo 'pyabhidhīyata iti kutastadarthasyāparokṣatā /",
  "GSP33brsvbh1u:5286": "puruṣātmaśabdau ca sarvanāmanirapekṣau svarasato jīve vā paramātmani vā vartete iti /",
  "GSP33brsvbh1u:5287": "naca tayoṣcakṣuṣi pratyakṣadarśanamiti nirapekṣapuruṣapadapratyāyitārthānurodhena ya eṣa iti dṛśyata iti ca yathāsaṃbhavaṃ vyākhyeyam /",
  "GSP33brsvbh1u:5288": "vyākhyātaṃ ca siddhavadupādānaṃ śāstrādyapekṣaṃvidvadviṣayaṃ prarocanārtham /",
  "GSP33brsvbh1u:5289": "viduṣaḥ śāstrata upalabdireva dṛḍhatayā pratyakṣavaduparyate praśaṃsārthamityarthaḥ /",
  "GSP33brsvbh1u:5290": "api ca tadeva caramaṃ prathamānuguṇatayā nīyate yannetuṃ śakyam, alpaṃ ca /",
  "GSP33brsvbh1u:5291": "iha tvamṛtatvādayo bahavaścāśakyāśca netum /",
  "GSP33brsvbh1u:5292": "nahi svasattākṣaṇāvasthānamātramamṛtatvaṃ bhavati /",
  "GSP33brsvbh1u:5293": "tathā sati kiṃ nāma nāmṛtaṃ syāditi vyarthamamṛtapadam /",
  "GSP33brsvbh1u:5294": "bhayābhaye api cetanadharmau nācetane saṃbhavataḥ /",
  "GSP33brsvbh1u:5295": "evaṃ vāmanītvādayo 'pyanyatra brahmaṇo netumaśakyāḥ /",
  "GSP33brsvbh1u:5296": "pratyakṣavyapadeśaścopapāditaḥ /",
  "GSP33brsvbh1u:5297": "tadidamuktam-upapatteriti /",
  "GSP33brsvbh1u:5298": "'etadamṛtamabhayametadbrahma'ityukte syādāśaṅkā /",
  "GSP33brsvbh1u:5299": "nanu sarvagatasyeśvarasya kasmādviśiṣeṇa cakṣureva sthānamupadiśyata iti,",
  "GSP33brsvbh1u:5300": "tatpariharati,",
  "GSP33brsvbh1u:5301": "śrutiḥ-'tadyadyapyasminsārpirvodakaṃ vā siñcati vartmanī eva gacchati'iti /",
  "GSP33brsvbh1u:5302": "vartmanī pakṣasthāne /",
  "GSP33brsvbh1u:5303": "etaduktaṃ bhavati-nirlepasyeśvarasya nirlepaṃ cakṣureva sthānamanurūpamiti /",
  "GSP33brsvbh1u:5304": "tadidamuktam-tathā parameśvarānurūpamiti saṃyadvāmādiguṇopadeśaśca tasminbrahmaṇikalpateghaṭate,",
  "GSP33brsvbh1u:5305": "samavetārthatvāt /",
  "GSP33brsvbh1u:5306": "pratibimbādiṣu tvasaṃvetārthaḥ /",
  "GSP33brsvbh1u:5307": "vāmanīyāni saṃbhajanīyāni śobhanīyāni puṇyaphalāni vāmāni /",
  "GSP33brsvbh1u:5308": "saṃyanti saṃgacchamānāni vāmānyaneneti saṃyadvāmaḥ paramātmā /",
  "GSP33brsvbh1u:5309": "tatkāraṇatvātpuṇyaphalotpattestena puṇyaphalāni saṃgacchante /",
  "GSP33brsvbh1u:5310": "sa eva puṇyaphalāni vāmāni nayati lokamiti vāmanīḥ /",
  "GSP33brsvbh1u:5311": "eṣa eva bhāmanīḥ /",
  "GSP33brsvbh1u:5312": "bhāmānī bhānāni nayati lokamiti bhāmanīḥ /",
  "GSP33brsvbh1u:5313": "taduktaṃ śrutyā-'tameva bhāntamanubhāti sarvaṃ tasya bhāsā sarvamidaṃ vibhāti'iti //13//",
  "GSP33brsvbh1u:5315": "START BsVBh_1,2.4.14",
  "GSP33brsvbh1u:5316": "sthānādivyapadeśāc ca / BBs_1,2.14 /",
  "GSP33brsvbh1u:5317": "sthānādivyapadeśācca /",
  "GSP33brsvbh1u:5318": "āśaṅkottaramidaṃ sūtram /",
  "GSP33brsvbh1u:5319": "āśaṅkāmāha-kathaṃ punariti /",
  "GSP33brsvbh1u:5320": "sthānino hi sthānaṃ mahadvṛṣṭaṃ,",
  "GSP33brsvbh1u:5321": "yathā yādasāmabdhiḥ /",
  "GSP33brsvbh1u:5322": "tatkathamatyalpaṃ cakṣuradhiṣṭhānaṃ paramātmanaḥ paramamahata iti śaṅkārthaḥ /",
  "GSP33brsvbh1u:5323": "pariharati-atrocyata iti /",
  "GSP33brsvbh1u:5324": "sthānānyādayo yeṣāṃ te sthānādayo nāmarūpaprakarāsteṣāṃ vyapadeśātsarvagatasyaikasthānaniyamo nāvakalpate /",
  "GSP33brsvbh1u:5325": "natu nānāsthānatvaṃ nabhasa iva nānāsūcīpāśādisthānatvam /",
  "GSP33brsvbh1u:5326": "viśeṣatastu brahmaṇastāni tānyupāsanāsthānānīti tairasya yukto vyapadeśaḥ //14//",
  "GSP33brsvbh1u:5328": "START BsVBh_1,2.4.15",
  "GSP33brsvbh1u:5329": "sukhaviśiṣṭābhidhānād eva ca / BBs_1,2.15 /",
  "GSP33brsvbh1u:5330": "apica prakṛtānusārādapi brahmaivātra pratyetavyaṃ,",
  "GSP33brsvbh1u:5331": "natu pratibimbajīvadevatā ityāha sūtrakāraḥ-sukhaviśiṣṭābhidhānādeva ca /",
  "GSP33brsvbh1u:5332": "evaṃ khalūpākhyāyate-upakosalo ha vai kāmalāyanaḥ satyakāme jābāle brahmacaryamuvāsa /",
  "GSP33brsvbh1u:5333": "tasyācāryasya dvādaśa varṣāṇyagnīnupacacāra /",
  "GSP33brsvbh1u:5334": "sa cācāryo 'nyānbrahmacāriṇaḥ svādhyāyaṃ grāhayitvā samāvartayāmāsa /",
  "GSP33brsvbh1u:5335": "tamevaikamupakosalaṃ na samāvartayati sma /",
  "GSP33brsvbh1u:5336": "jāyayā ca tatsamāvartanāyārthito 'pi tadvacanamavadhīryācāryaḥ proṣitavān /",
  "GSP33brsvbh1u:5337_0": "tato 'tidūnamānasamagniparicaraṇakuśalamupakosalamupetya trayo 'gnayaḥ karuṇāparādhīnacetasaḥ",
  "GSP33brsvbh1u:5337_1": "śraddadhānāyāsmai dṛḍhabhaktaye sametya brahmavidyāmūcire-'prāṇo brahma kaṃ brahma khaṃ brahma'iti /",
  "GSP33brsvbh1u:5338": "athopakosala uvāca,",
  "GSP33brsvbh1u:5339": "vijānāmyahaṃ prāṇo brahmeti,",
  "GSP33brsvbh1u:5340": "sa hi sūtrātmā vibhūtimattayā brahmarūpāvirbhāvādbrahmeti /",
  "GSP33brsvbh1u:5341": "kintu kaṃ ca khaṃ ca brahmetyetanna vijānāmi /",
  "GSP33brsvbh1u:5342": "nahi viṣayendriyasaṃparkajaṃ sukhamanityaṃ lokasiddhaṃ khaṃ ca bhūtākāśamacetanaṃ brahma bhavitumarhati /",
  "GSP33brsvbh1u:5343": "athainamagnayaḥ pratyūcuḥ-'yadvāva kaṃ tadeva khaṃ yadeva khaṃ tadeva kam'iti /",
  "GSP33brsvbh1u:5344": "evaṃ saṃbhūyoktvā pratyekaṃ ca svaviṣayāṃ vidyāmūcuḥ-'pṛthivyagnirannamādityaḥ'ityādinā /",
  "GSP33brsvbh1u:5345": "punasta enaṃ saṃbhūyocuḥ,",
  "GSP33brsvbh1u:5346": "eṣā somya te 'smadvidyā pratyekamuktā svaviṣayā vidyā,",
  "GSP33brsvbh1u:5347": "ātmavidyā cāsmābhiḥ saṃbhūya pūrvamuktā prāṇo brahma kaṃ brahma khaṃ brahmeti,",
  "GSP33brsvbh1u:5348": "ācāryastu te gatiṃ vaktā,",
  "GSP33brsvbh1u:5349": "brahmavidyeyamuktāsmābhirgatimātraṃ tvavaśiṣṭaṃ noktaṃ,",
  "GSP33brsvbh1u:5350": "tattu vidyāphalaprāptaye jābālastavācāryo vakṣyatītyuktvāgnaya uparemire /",
  "GSP33brsvbh1u:5351": "evaṃ vyavasthite 'yadvāva kaṃ tadeva khaṃ yadeva khaṃ tadeva kam'ityetadvyācaṣṭe bhāṣyakāraḥ-tatra khaṃśabda iti pratīkābhiprāyeṇeti /",
  "GSP33brsvbh1u:5352": "āśrayāntarapratyayasyāśrayāntare prakṣepaḥ pratīkaḥ /",
  "GSP33brsvbh1u:5353": "yathā brahmaśabdaḥ paramātmaviṣayo nāmādiṣu kṣipyate /",
  "GSP33brsvbh1u:5354": "idameva tadbrahma jñeyaṃ yannāmeti /",
  "GSP33brsvbh1u:5355": "tathedameva tadbrahma yadbhūtākāśamiti pratītiḥ syāt /",
  "GSP33brsvbh1u:5356": "na caitatpratīkatvamiṣṭam /",
  "GSP33brsvbh1u:5357": "laukikasya sukhasya sādhanapāratantryaṃ kṣayiṣṇutā cāmayastena saha vartata iti sāmayaṃ sukham /",
  "GSP33brsvbh1u:5358": "tadevaṃ vyatireke doṣamuktvobhayānvaye guṇamāha-itacaretaviśeṣitau tviti /",
  "GSP33brsvbh1u:5359": "tadarthayorviśeṣitatvācchabdāvapi viśeṣitāvucyete /",
  "GSP33brsvbh1u:5360": "sukhaśabdasamānādhikaraṇo hi khaṃśabdo bhūtākāśamarthaṃ parityajya brahmaṇi guṇayogena vartate /",
  "GSP33brsvbh1u:5361": "tādṛśā ca khena sukhaṃ viśiṣyamāṇaṃ sāmayādvyāvṛttaṃ nirāmayaṃ bhavati /",
  "GSP33brsvbh1u:5362": "tasmādupapannamubhayopādānam /",
  "GSP33brsvbh1u:5363": "brahmaśabdābhyāsasya prayojanamāha-tatra dvitīya iti /",
  "GSP33brsvbh1u:5364": "brahmapadaṃ kaṃpadasyopari prayujyamānaṃ śiraḥ,",
  "GSP33brsvbh1u:5365": "evaṃ khaṃpadasyāpi brahmapadaṃ śiro yayoḥ kaṅkhaṃpadayoste brahmaśirasī,",
  "GSP33brsvbh1u:5366": "tayorbhāvo brahmaśirastvam /",
  "GSP33brsvbh1u:5367": "astu prastute kimāyātamityata āha-tadevaṃ vākyopakrama iti /",
  "GSP33brsvbh1u:5368": "nanvagnibhiḥ pūrvaṃ nirdiśyatāṃ brahma,",
  "GSP33brsvbh1u:5369": "'ya eṣo 'kṣiṇi'ityācāryavākye 'pi tadevānuvartanīyamiti tu kuta ityāha-ācāryastu te gatiṃ vakteti ca gatimātrābhidhānamiti /",
  "GSP33brsvbh1u:5370": "yadyapyete bhinnavaktṛṇī vākye tathāpi pūrveṇa vaktrā ekavākyatāṃ gamite,",
  "GSP33brsvbh1u:5371": "gatimātrābhidhānāt /",
  "GSP33brsvbh1u:5372": "kimuktaṃ bhavati,",
  "GSP33brsvbh1u:5373": "tubhyaṃ brahmavidyāsmābhirūpadiṣṭā,",
  "GSP33brsvbh1u:5374": "tadvidastu gatirnoktā,",
  "GSP33brsvbh1u:5375": "tāṃ ca kiñcidadhikamādhyeyaṃ pūrayitvācāryo vakṣyatīti /",
  "GSP33brsvbh1u:5376": "tadanena pūrvāsaṃbaddhārthāntaravivakṣā vāriteti /",
  "GSP33brsvbh1u:5377": "athaivamagnibhirupadiṣṭe proṣita ācāryaḥ kālenājagāma,",
  "GSP33brsvbh1u:5378": "āgataśca vīkṣyopakosalamuvāca,",
  "GSP33brsvbh1u:5379": "brahmavida iva te somya mukhaṃ prasannaṃ bhāti,",
  "GSP33brsvbh1u:5380": "ko 'nu tvāmanuśaśāseti /",
  "GSP33brsvbh1u:5381": "upakosalastu hrīṇo bhītaśca ko nu māmanuśiṣyāt bhagavan proṣite tvayītyāpātato 'pajñāya nirbadhyamāno yathāvadagnīnāmanuśāsanamavocat /",
  "GSP33brsvbh1u:5382": "tadupaśrutya cācāryaḥ suciraṃ kliṣṭa upakosale samupajātadayārdrahṛdayaḥ pratyuvāca,",
  "GSP33brsvbh1u:5383": "somya kila tubhyamagnaye na brahma sākalyenāvocan,",
  "GSP33brsvbh1u:5384": "tadahaṃ tubhyaṃ sākalyena vakṣyāmi,",
  "GSP33brsvbh1u:5385": "tadanubhavamāhātmyāt 'yathā puṣpakarapalāśa āpo na śliṣyanta evamevaṃvidi pāpaṃ karma na śliṣyate,",
  "GSP33brsvbh1u:5386": "ityevamuktavatyācārya āhopakosalaḥ,",
  "GSP33brsvbh1u:5387": "bravītu me bhagavāniti,",
  "GSP33brsvbh1u:5388": "tasmai hovācācāryo 'rcirādikāṃ gatiṃ vaktumanāḥ,",
  "GSP33brsvbh1u:5389": "yaduktamagnibhiḥ prāṇo brahma kaṃ brahma khaṃ brahmeti tatparipūraṇāya 'eṣo 'kṣiṇi puruṣo dṛśyate'ityādi /",
  "GSP33brsvbh1u:5390": "etaduktaṃ bhavati-ācāryeṇa ye sukhaṃ brahmākṣisthānaṃ saṃyadvāmaṃ vāmanībhāmanītyevaṅguṇakaṃ prāṇasahitamupāsate te sarve 'pahatapāpmāno 'nyatkarma kurvantu mā vākārṣuḥ,",
  "GSP33brsvbh1u:5391": "arciṣamarcirabhimāninīṃ devatāmabhisaṃbhavanti pratipadyante,",
  "GSP33brsvbh1u:5392": "arciṣo 'harahardevatāṃ,",
  "GSP33brsvbh1u:5393": "ahna āpūryamāṇapakṣaṃ śuklapakṣadevatāṃ,",
  "GSP33brsvbh1u:5394": "tataḥ ṣaṇmāsān,",
  "GSP33brsvbh1u:5395": "yeṣu māseṣūttarāṃ diśameti savitā te ṣaṇmāsā uttarāyaṇaṃ taddevatāṃ pratipadyante,",
  "GSP33brsvbh1u:5396": "tebhyo māsebhyaḥ saṃvatsaradevatāṃ,",
  "GSP33brsvbh1u:5397": "tata ādityaṃ,",
  "GSP33brsvbh1u:5398": "ādityāccandramasaṃ,",
  "GSP33brsvbh1u:5399": "candramaso vidyutaṃ,",
  "GSP33brsvbh1u:5400": "tatra sthitānetānpuruṣaḥ kaścidbrahmalokādavatīryāmānavo 'mānavyāṃ sṛṣṭau bhavaḥ /",
  "GSP33brsvbh1u:5401": "brahmalokabhava iti yāvat /",
  "GSP33brsvbh1u:5402": "sa tādṛśaḥ puruṣa etānsatyalokasthaṃ kāryaṃ brahma gamayati,",
  "GSP33brsvbh1u:5403": "sa eṣa devapatho devairarcirādibhirnetṛbhirupalakṣita iti devapathaḥ,",
  "GSP33brsvbh1u:5404": "sa eva ca brahmaṇā gantavyenopalakṣita iti brahmapathaḥ,",
  "GSP33brsvbh1u:5405": "etena pathā pratipadyamānāḥ satyalokasthaṃ brahma imaṃ mānavaṃ manoḥ sargaṃ kiṃbhūtamāvartaṃ janmajarāmaraṇapaunaḥ punyamāvṛttistatkartāvarto mānavo lokastaṃ nāvartante /",
  "GSP33brsvbh1u:5406": "tathāca smṛtiḥ-'brahmaṇā saha te sarve saṃprāpte pratisaṃcare /",
  "GSP33brsvbh1u:5407": "parasyānte kṛtātmānaḥ praviśanti paraṃ padam //15//",
  "GSP33brsvbh1u:5409": "START BsVBh_1,2.4.16",
  "GSP33brsvbh1u:5410": "śrutopaniṣatkagatyabhidhānāc ca / BBs_1,2.16 /",
  "GSP33brsvbh1u:5411": "tadanenopākhyānavyākhyānenaśrutopaniṣatkagatyabhidhānāccaityapi sūtraṃ vyākhyātam //16//",
  "GSP33brsvbh1u:5413": "START BsVBh_1,2.4.17",
  "GSP33brsvbh1u:5414": "anavasthiter asaṃbhavāc ca netaraḥ / BBs_1,2.17 /",
  "GSP33brsvbh1u:5415": "anavasthiterasaṃbhavācca netaraḥ /",
  "GSP33brsvbh1u:5416": "'ya eṣo 'kṣiṇi'iti nityavacchutamanitye chāyāpuruṣe nāvakalpate /",
  "GSP33brsvbh1u:5417": "kalpanāgauravaṃ cāsminpakṣe prasajyata ityāha-nacopāsanākāla iti /",
  "GSP33brsvbh1u:5418": "tathā vijñānātmano 'pīti /",
  "GSP33brsvbh1u:5419": "vijñānātmano hi na pradeśe upāsanānyatra dṛṣṭacarī,",
  "GSP33brsvbh1u:5420": "brahmaṇastu tatra śrutapūrvetyarthaḥ /",
  "GSP33brsvbh1u:5421": "miṣā bhiyā /",
  "GSP33brsvbh1u:5422": "asmāt brahmaṇaḥ /",
  "GSP33brsvbh1u:5423": "śeṣamatirohitārtham //17//",
  "GSP33brsvbh1u:5425": "START BsVBh_1,2.5.18",
  "GSP33brsvbh1u:5426": "antaryāmyadhidaivādhilokādiṣu taddharmavyapadeśāt / BBs_1,2.18 /",
  "GSP33brsvbh1u:5427": "antaryāmyādhidaivādiṣu taddharmavyapadeśāt /",
  "GSP33brsvbh1u:5428": "'svakarmopārjitaṃ dehaṃ tenānyacca niyacchati /",
  "GSP33brsvbh1u:5429": "takṣādiraśarīrastu nātmāntaryamitāṃ bhajet //1// '",
  "GSP33brsvbh1u:5431": "pravṛttiniyamalakṣaṇaṃ hi kāryaṃ cetanasya śarīriṇaḥ svaśarīrendriyādau vā śarīreṇa vā vāsyādau dṛṣṭaṃ nāśarīrasya brahmaṇo bhavitumarhati /",
  "GSP33brsvbh1u:5432": "nahi jātu vaṭāṅkuraḥ kuṭajabījājjāyate /",
  "GSP33brsvbh1u:5433": "tadanena 'janmādyasya yataḥ'ityedapyākṣiptaṃ veditavyam /",
  "GSP33brsvbh1u:5434": "tasmātparamātmanaḥ śarīrendriyādirahahitasyāntaryāmitvābhāvāt,",
  "GSP33brsvbh1u:5435": "pradhānasya vā pṛthivyādyabhimānavatyā devatāyā vāṇimādyaiśvaryayogino yogino vā jīvātmano vāntaryāmitā syāt /",
  "GSP33brsvbh1u:5436": "tatra yadyapi pradhānasyādṛṣṭatvāśrutatvāmatatvavijñātatvāni santi,",
  "GSP33brsvbh1u:5437": "tathāpi tasyācetanasya draṣṭṛtvaśrotṛtvamanṛtvavijñātṛtvānāṃ śrutānāmabhāvāt,",
  "GSP33brsvbh1u:5438": "anātmatvācca 'eṣa ta ātmā'iti śruteranupapatterna pradhānasyāntaryāmitā /",
  "GSP33brsvbh1u:5439": "yadyapi pṛthivyādyabhimānino devasyātmatvamasti,",
  "GSP33brsvbh1u:5440": "adṛṣṭatvādayaśca saha dṛṣṭṛtvādibhirupapadyante,",
  "GSP33brsvbh1u:5441": "śarīrendriyādiyogācca,",
  "GSP33brsvbh1u:5442": "'pṛthivyeva yasyāyatanamagnirloko mano jyotiḥ'ityādiśruteḥ,",
  "GSP33brsvbh1u:5443": "tathāpi tasya pratiniyataniyamanāt 'yaḥ sarvaṃllokānantaro yamayati yaḥ sarvāṇi bhūtānyantaro yamayati'iti śrutivirodhādanupapatteḥ,",
  "GSP33brsvbh1u:5444": "yogī tu yadyapi lokabhūtavaśitayā sarvāṃllokānsarvāṇi ca bhūtāni niyantumarhati tatra tatrānekavidhadehendriyādinirmāṇena 'sa ekadhā bhavati tridhā bhavati'ityādiśrutibhyaḥ,",
  "GSP33brsvbh1u:5445": "tathāpi 'jagadvyāpāravarjaṃ prakaraṇāt'iti vakṣyamāṇena nyāyena vikāraviṣaye vidyāsiddhānāṃ vyāpārabhāvātso 'pi nāntaryāmī /",
  "GSP33brsvbh1u:5446": "tasmātpāriśeṣyājjīva eva cetano dehendriyādimān dṛṣṭṛtvādisaṃpannaḥ svayamadṛśyādiḥ svātmani vṛttivirodhāt /",
  "GSP33brsvbh1u:5447": "amṛtaśca, dehendriyādināśe 'pyanāśāt /",
  "GSP33brsvbh1u:5448": "anyathāmuṣmikaphalopabhogābhāvena kṛtavipraṇāśākṛtābhyāgamaprasaṅgāt /",
  "GSP33brsvbh1u:5449": "'ya ātmani tiṣṭhan'iti cābhede 'pi kathañcidbhedopacārāt 'sa bhagavaḥ kasminpratiṣṭhitaḥ sve mahimni'itivat /",
  "GSP33brsvbh1u:5450": "'yamātmā na veda'iti ca svātmani vṛttivirodhābhiprāyam /",
  "GSP33brsvbh1u:5451": "'yasyātmā śarīram'ityādi ca sarvaṃ 'sve mahimni'itivadyojanīyam /",
  "GSP33brsvbh1u:5452": "yadi punarātmano 'pi niyantūranyo niyantā bhavet veditā vā tatastasyāpyanya ityanavasthā syāt /",
  "GSP33brsvbh1u:5453": "sarvalokabhūtaniyantṛtvaṃ ca jīvasyādṛṣṭadvārā /",
  "GSP33brsvbh1u:5454": "tadupārjitau hi dharmādharmau niyacchata ityanayā dvārā jīvo niyacchati /",
  "GSP33brsvbh1u:5455": "ekavacanaṃ ca jātyabhiprāyam /",
  "GSP33brsvbh1u:5456": "tasmājjīvātmaivāntaryāmī,",
  "GSP33brsvbh1u:5457": "na paramātmeti /",
  "GSP33brsvbh1u:5458": "evaṃ prāpte 'bhidhīyate-'dehendriyādiniyame nāsya dehendriyāntaram /",
  "GSP33brsvbh1u:5459": "tatkarmopārjitaṃ taccettadavidyārjitaṃ jagat //",
  "GSP33brsvbh1u:5461": "START BsVBh_1,2.5.19",
  "GSP33brsvbh1u:5462": "na ca smārtam ataddharmābhilāpāt / BBs_1,2.19 /",
  "GSP33brsvbh1u:5463": "'śrutismṛtītihāsapurāṇeṣu tāvadatrabhavataḥ sarvajñasya sarvaśakteḥ parameśvarasya jagadyonitvamavagamyate /",
  "GSP33brsvbh1u:5464": "na tatpṛthagjanasādhāṇyānumānābhāsenāgamavirodhinā śakyamapahnotum /",
  "GSP33brsvbh1u:5465": "tathāca sarvaṃ vikārajātaṃ tadavidyāśaktipariṇāmastasya śarīrendriyasthāne vartata iti yathāyathaṃ pṛthivyādidevatādikāryakaraṇaistāneva pṛthivyādidevatādīñchaknoti niyantum /",
  "GSP33brsvbh1u:5466": "na cānavasthā /",
  "GSP33brsvbh1u:5467": "nahi niyantrantaraṃ tena niyamyate,",
  "GSP33brsvbh1u:5468": "kintu yo jīvo niyantā lokasiddhaḥ sa paramātmaivopādhyavacchedakalpitabhedastathā vyākhyāyata ityasakṛdāveditaṃ,",
  "GSP33brsvbh1u:5469": "tatkuto niyantrantaraṃ kutaścānavasthā /",
  "GSP33brsvbh1u:5470": "tathāca 'nānyo 'to 'sti draṣṭā'ityādyā api śrutaya upapannārthāḥ /",
  "GSP33brsvbh1u:5471": "paramārthato 'ntaryāmiṇo 'nyasya jīvātmano draṣṭurabhāvāt /",
  "GSP33brsvbh1u:5472": "avidyākalpitajīvaparamātmabhedāśrayāstu jñātṛjñeyabhedaśrutayaḥ,",
  "GSP33brsvbh1u:5473": "pratyakṣādīni pramāṇāni,",
  "GSP33brsvbh1u:5474": "saṃsārānubhavaḥ,",
  "GSP33brsvbh1u:5475": "vidhiniṣedhaśāstrāṇi ca /",
  "GSP33brsvbh1u:5476": "evaṃ cādhidaivādiṣvekasyaivāntaryāmiṇaḥ pratyabhijñānaṃ samañjasaṃ bhavati,",
  "GSP33brsvbh1u:5477": "'yaḥ sarvāṃllokān' 'yaḥ sarvāṇi bhūtāni'ityatra ya ityekavacanamupapadyate /",
  "GSP33brsvbh1u:5478": "amṛtatvaṃ ca paramātmani samañjasaṃ nānyatra /",
  "GSP33brsvbh1u:5479": "'ya ātmani tiṣṭhan'ityādau cābhede 'pi bhedopacārakleśo na bhaviṣyati /",
  "GSP33brsvbh1u:5480": "tasmātparamātmāntaryāmī na jīvādiriti siddham /",
  "GSP33brsvbh1u:5481": "pṛthivyādi stanayitnvantamadhidaivam /",
  "GSP33brsvbh1u:5482": "'yaḥ sarveṣu lokeṣu'ityādhilokam /",
  "GSP33brsvbh1u:5483": "'yaḥ sarveṣu vedeṣu'ityadhivedam /",
  "GSP33brsvbh1u:5484": "'yaḥ sarveṣu yajñeṣu'ityadhiyajñam /",
  "GSP33brsvbh1u:5485": "'yaḥ sarveṣu bhūteṣu'ityadhibhūtam /",
  "GSP33brsvbh1u:5486": "prāṇādyātmāntamadhyātmam /",
  "GSP33brsvbh1u:5487": "saṃjñāyā aprasiddhatvādityupakramamātraṃ pūrvaḥ pakṣaḥ //19//",
  "GSP33brsvbh1u:5489": "START BsVBh_1,2.5.20",
  "GSP33brsvbh1u:5490": "śarīraś cobhaye 'pi hi bhedenainam adhīyate / BBs_1,2.20 /",
  "GSP33brsvbh1u:5491": "darśanādikriyāyāḥ kartari pravṛttivirodhāt /",
  "GSP33brsvbh1u:5492": "kartari ātmani pravṛttivirodhādityarthaḥ //20//",
  "GSP33brsvbh1u:5494": "START BsVBh_1,2.6.21",
  "GSP33brsvbh1u:5495": "adṛśyatvādiguṇako dharmokteḥ / BBs_1,2.21 /",
  "GSP33brsvbh1u:5496": "adṛśyatvādiguṇako dharmokteḥ /",
  "GSP33brsvbh1u:5497": "atha parā yayā tadakṣaramadhigamyate /",
  "GSP33brsvbh1u:5498": "yattadadreśyaṃ buddhīndriyāviṣayaḥ /",
  "GSP33brsvbh1u:5499": "agrāhyaṃ karmendriyāgocaraḥ /",
  "GSP33brsvbh1u:5500": "agotraṃ kāraṇarahitam /",
  "GSP33brsvbh1u:5501": "avarṇaṃ brāhmaṇatvādihīnam /",
  "GSP33brsvbh1u:5502": "na kevalamindriyāṇāmaviṣayaḥ /",
  "GSP33brsvbh1u:5503": "indriyāṇyapyasya na santītyāha-acakṣuḥkṣotramiti /",
  "GSP33brsvbh1u:5504": "buddhīndriyāṇyupalakṣayati /",
  "GSP33brsvbh1u:5505": "apāṇipādamiti karmendriyāṇi /",
  "GSP33brsvbh1u:5506": "nityaṃ, vibhuṃ,",
  "GSP33brsvbh1u:5507": "sarvagataṃ susūkṣmaṃ durvijñānatvāt /",
  "GSP33brsvbh1u:5508": "syādetat /",
  "GSP33brsvbh1u:5509": "nityaṃ satkiṃ pariṇāmi nityaṃ,",
  "GSP33brsvbh1u:5510": "netyāha-avyayam /",
  "GSP33brsvbh1u:5511": "kūṭasthanityamityarthaḥ /",
  "GSP33brsvbh1u:5512": "pariṇāmo vivarto vā sarūpasyopalabhyate /",
  "GSP33brsvbh1u:5513": "cidātmanā tu sārūpyaṃ jaḍānāṃ nopapadyate // 1 // // //",
  "GSP33brsvbh1u:5515": "jaḍaṃ pradhānamevāto jagadyoniḥ pratīyatām /",
  "GSP33brsvbh1u:5516": "yoniśabdo nimittaṃ cetkuto jīvanirākriyā //2// '",
  "GSP33brsvbh1u:5518": "pariṇāmamānasarūpā eva pariṇāmā dṛṣṭāḥ /",
  "GSP33brsvbh1u:5519": "yathorṇanābhilālāpariṇāmā lūtātantavastatsarūpāḥ,",
  "GSP33brsvbh1u:5520": "tathā vivartā api vartamānasarūpā eva na virūpāḥ /",
  "GSP33brsvbh1u:5521": "yathā rajjuvivartā dhāroragādayo rajjusarūpāḥ /",
  "GSP33brsvbh1u:5522": "na jātu rajjvāṃ kuñjara iti viparyasyanti /",
  "GSP33brsvbh1u:5523": "naca hemapaṇḍipariṇāmo bhavati lūtātantuḥ /",
  "GSP33brsvbh1u:5524": "tatkasya hetoḥ,",
  "GSP33brsvbh1u:5525": "atyantavairūpyāt /",
  "GSP33brsvbh1u:5526": "tasmātpradhānameva jaḍaṃ jaḍasya jagato yoniriti yujyate /",
  "GSP33brsvbh1u:5527": "svavikārānaśruta iti tadakṣaram /",
  "GSP33brsvbh1u:5528": "'yaḥ sarvajñaḥ sarvavit'iti cākṣarātparātparasyākhyānaṃ,",
  "GSP33brsvbh1u:5529": "'akṣarātparataḥ paraḥ'iti śruteḥ /",
  "GSP33brsvbh1u:5530": "nahi parasmādātmanor'vāgvikarajātasya ca parastātpradhānādṛte 'nyadakṣaraṃ saṃbhavati /",
  "GSP33brsvbh1u:5531": "ato yaḥ pradhānātparaḥ paramātmā sa sarvavit /",
  "GSP33brsvbh1u:5532": "bhūtayonistvakṣaraṃ pradhānameva,",
  "GSP33brsvbh1u:5533": "tacca sāṃkhyābhimatamevāstu /",
  "GSP33brsvbh1u:5534": "atha tasyāprāmāṇikatvānna tatra parituṣyati,",
  "GSP33brsvbh1u:5535": "astu tarhi nāmarūpabījaśaktibhūtamavyākṛtaṃ bhūtasūkṣmaṃ,",
  "GSP33brsvbh1u:5536": "pradhīyate hi tena vikārajātamiti pradhānaṃ,",
  "GSP33brsvbh1u:5537": "tatkhalu jaḍamanirvācyamanirvācyasya jaḍasya prapañcasyopādānaṃ yujyate, sārūpyāt /",
  "GSP33brsvbh1u:5538": "nanu cidātmānirvācyaḥ,",
  "GSP33brsvbh1u:5539": "virūpo hi saḥ /",
  "GSP33brsvbh1u:5540": "acetanānāmiti bhāṣyaṃ sārūpyapratipādanaparam /",
  "GSP33brsvbh1u:5541": "syādetat /",
  "GSP33brsvbh1u:5542": "smārtapradhānanirākaraṇenaivaitadapi nirākṛtaprāyaṃ,",
  "GSP33brsvbh1u:5543": "tatkuto 'sya śaṅketyata āha-apica pūrvatrādṛṣṭatvādīti /",
  "GSP33brsvbh1u:5544": "sati bādhake 'syānāśrayaṇaṃ,",
  "GSP33brsvbh1u:5545": "iha tu bādhakaṃ nāstītyarthaḥ /",
  "GSP33brsvbh1u:5546": "tena 'tadaikṣata'ityādāvupacaryatāṃ brahmaṇo jagadyonitāvidyāśaktyāśrayatvena /",
  "GSP33brsvbh1u:5547": "iha tvavidyāśaktereva jagadyonitvasaṃbhave na dvārādvāribhāvo yayukta iti pradhānamevātra vākye jagadyonirucyata iti pūrvaḥ pakṣaḥ /",
  "GSP33brsvbh1u:5548": "atha yoniśabdo nimittakāraṇaparastathāpi brahmaiva nimittaṃ na tu jīvātmeti vinigamanāyāṃ na heturastīti saṃśayena pūrvaḥ pakṣaḥ /",
  "GSP33brsvbh1u:5549": "atrocyate-",
  "GSP33brsvbh1u:5550": "'akṣarasya jagadyonibhāvamuktvā hyanantaraṃ /",
  "GSP33brsvbh1u:5551": "yaḥ sarvajña iti śrutyā sarvajñasya sa ucyate //1//",
  "GSP33brsvbh1u:5552": "tena nirdeśasāmānyātpratyabhijñānataḥ sphuṭam /",
  "GSP33brsvbh1u:5553": "akṣaraṃ sarvavidviśvayonirnācetanaṃ bhavet //2//",
  "GSP33brsvbh1u:5554": "akṣarātparata iti śrutistvavyākṛte matā /",
  "GSP33brsvbh1u:5555": "aśnute yatsvakāryāṇi tato 'vyākṛtamakṣaram //3// '",
  "GSP33brsvbh1u:5557": "neha tirohitamivāsti kiñcit /",
  "GSP33brsvbh1u:5558": "yattu sārūpyābhāvānna cidātmanaḥ pariṇāmaḥ prapañca iti /",
  "GSP33brsvbh1u:5559": "addhā /",
  "GSP33brsvbh1u:5560": "'vivartastu prapañco 'yaṃ brahmaṇopariṇāminaḥ /",
  "GSP33brsvbh1u:5561": "anādivāsanodbhūto na sārūpyamapekṣate //1// '",
  "GSP33brsvbh1u:5563": "na khalu bāhyasārūpyanibandhana eva sarvo vibhrama iti niyamanimittamasti /",
  "GSP33brsvbh1u:5564": "āntarādapi kāmakrodhabhayonmādasvapnādermānasādaparādhātsārūpyānapekṣāttasya tasya vibhramasya darśanāt /",
  "GSP33brsvbh1u:5565": "apica hetumiti vibhrame tadabhāvādanuyogo yujyate /",
  "GSP33brsvbh1u:5566": "anādyavidyātadvāsanāpravāhapatitastu nānuyogamarhati /",
  "GSP33brsvbh1u:5567": "tasmāt paramātmavivartatayā prapañcastadyoniḥ,",
  "GSP33brsvbh1u:5568": "bhujaṅga iva rajjuvivartatayā tadyoniḥ,",
  "GSP33brsvbh1u:5569": "na tu tatpariṇāmatayā /",
  "GSP33brsvbh1u:5570": "tasmāttaddharmasarvavittvokterliṅgāt 'yattadadreśyam'ityatra brahmaivopadiśyate jñeyatvena,",
  "GSP33brsvbh1u:5571": "natu pradhānaṃ jīvātmā vopāsyatveneti siddham /",
  "GSP33brsvbh1u:5572": "na kevalaṃ liṅgādapi tu 'parā vidyā'iti samākhyānādapyetadeva pratipattavyamityāha-apica dve vidye iti /",
  "GSP33brsvbh1u:5573": "liṅgāntaramāha-kasminnu bhavata iti /",
  "GSP33brsvbh1u:5574": "bhogā bhogyāstebhyo vyatirikte bhoktari /",
  "GSP33brsvbh1u:5575": "avacchinno hi jīvātmā bhogyebhyo viṣayebhyo vyatirikta iti tajjñānena na sarvaṃ jñātaṃ bhavati /",
  "GSP33brsvbh1u:5576": "samākhyāntaramāha-apica sa brahmavidyāṃ sarvavidyāpratiṣṭhāmiti /",
  "GSP33brsvbh1u:5577": "plavā hyete adṛḍhā yajñarūpā aṣṭādaśeti /",
  "GSP33brsvbh1u:5578": "plavante gacchanti asthāyina iti plavāḥ /",
  "GSP33brsvbh1u:5579": "ata evādṛḍhāḥ /",
  "GSP33brsvbh1u:5580": "ke te yajñarūpāḥ /",
  "GSP33brsvbh1u:5581": "rūpyante 'neneti rūpaṃ,",
  "GSP33brsvbh1u:5582": "yajño rūpamupādhiryeṣāṃ te yajñarūpāḥ /",
  "GSP33brsvbh1u:5583": "te tu ṣoḍaśartvijaḥ /",
  "GSP33brsvbh1u:5584": "ṛtuyajanenopādhinā ṛtvikśabdaḥ pravṛtta iti yajñopādhaya ṛtvijaḥ /",
  "GSP33brsvbh1u:5585": "evaṃ yajamāno 'pi yajñopādhireva /",
  "GSP33brsvbh1u:5586": "evaṃ patnī, 'patyurno yajñasaṃyoge'iti smaraṇāt /",
  "GSP33brsvbh1u:5587": "ta ete 'ṣṭādaśa yajñarūpāḥ,",
  "GSP33brsvbh1u:5588": "yeṣvṛtvigādiṣūktaṃ karma yajñaḥ /",
  "GSP33brsvbh1u:5589": "yadāśrayo yajña ityarthaḥ /",
  "GSP33brsvbh1u:5590": "tacca karmāvaraṃ svargādyavaraphalatvāt /",
  "GSP33brsvbh1u:5591": "apiyanti prāpnuvanti /",
  "GSP33brsvbh1u:5592": "nahi dṛṣṭāntadārṣṭāntikayoḥityuktābhiprāyam //21//",
  "GSP33brsvbh1u:5594": "START BsVBh_1,2.6.22",
  "GSP33brsvbh1u:5595": "viśeṣaṇabhedavyapadeśābhyāṃ ca netarau / BBs_1,2.22 /",
  "GSP33brsvbh1u:5596": "viśeṣaṇabhedavyapadeśābhyāṃ ca netarau /",
  "GSP33brsvbh1u:5597": "viśeṣaṇaṃ hetuṃ vyācaṣṭe-viśinaṣṭi hīti /",
  "GSP33brsvbh1u:5598": "śārīrādityupalakṣaṇam,",
  "GSP33brsvbh1u:5599": "pradhānādityapi draṣṭavyam /",
  "GSP33brsvbh1u:5600": "bhedavyapadeśaṃ vyācaṣṭe-tathā pradhānādapīti /",
  "GSP33brsvbh1u:5601": "syādetat /",
  "GSP33brsvbh1u:5602": "kimāgamikaṃ sāṃkhyābhimataṃ pradhānaṃ,",
  "GSP33brsvbh1u:5603": "tathāca bahusamañjasaṃ syādityata āha-nātra pradhānaṃ nāma kiñciditi //22//",
  "GSP33brsvbh1u:5605": "START BsVBh_1,2.6.23",
  "GSP33brsvbh1u:5606": "rūpopanyāsāc ca / BBs_1,2.23 /",
  "GSP33brsvbh1u:5607": "rūpopanyāsācca /",
  "GSP33brsvbh1u:5608": "tadetatparamatenākṣepasamādhānābhyāṃ vyākhyāya svamatena vyācaṣṭe-anye punarmanyanta iti /",
  "GSP33brsvbh1u:5609": "punaḥśabdo 'pi pūrvasmādviśeṣaṃ dyotayannasyeṣṭatāṃ sūcayati /",
  "GSP33brsvbh1u:5610": "jāyamānavargamadhyapatitasyāgnimūrdhādirūpavataḥ sati jāyamānatvasaṃbhave nākasmājjanakatvakalpanaṃ yuktam /",
  "GSP33brsvbh1u:5611": "prakaraṇaṃ khalvetadviśvayoneḥ,",
  "GSP33brsvbh1u:5612": "saṃnidhiśca jāyamānānām /",
  "GSP33brsvbh1u:5613": "saṃnidheśca prakaraṇaṃ balīya iti jāyamānaparityāgena viśvayonereva prakaraṇino rūpābhidhānamiti cet na,",
  "GSP33brsvbh1u:5614": "prakaraṇinaḥ śarīrendriyādirahitasya vigrahavattvavirodhāt /",
  "GSP33brsvbh1u:5615": "na caitāvatā mūrdhādiśrutayaḥ prakaraṇavirodhātsvārthatyāgena sarvātmatāmātraparā iti yuktam,",
  "GSP33brsvbh1u:5616": "śruteratyantaviprakṛṣṭārthātprakaraṇādbalīyastvāt /",
  "GSP33brsvbh1u:5617": "siddhe ca prakaraṇināsaṃbandhe jāyamānamadhyapātitvaṃ jāyamānagrahaṇe kāraṇamupanyastaṃ bhāṣyakṛtā /",
  "GSP33brsvbh1u:5618": "tasmāddhiraṇyagarbha eva bhagavān prāṇātmanā sarvabhūtāntaraḥ kāryo nirdiśyata iti sāṃpratam /",
  "GSP33brsvbh1u:5619": "tatkimidānīṃ sūtramanavadheyameva,",
  "GSP33brsvbh1u:5620": "netyāha-asminpakṣa iti /",
  "GSP33brsvbh1u:5621": "prakaraṇāt //23//",
  "GSP33brsvbh1u:5623": "START BsVBh_1,2.7.24",
  "GSP33brsvbh1u:5624": "vaiśvānaraḥ sādhāraṇaśabdaviśeṣāt / BBs_1,2.24 /",
  "GSP33brsvbh1u:5625": "smaryamāṇam anumānaṃ syād iti / BBs_1,2.25 /",
  "GSP33brsvbh1u:5626": "śabdādibhyo 'ntaḥpratiṣṭhānāc ca neti cen na tathā dṛṣṭyupadeśād asambhavāt puruṣamapi cainam adhīyate / BBs_1,2.26 /",
  "GSP33brsvbh1u:5627": "vaiśvānaraḥ sādhāraṇaśabdaviśeṣāt /",
  "GSP33brsvbh1u:5628": "prācīna śālasatyayajñendradyumnajanabuḍilāḥ sametya mīmāṃsāṃ cakruḥ-ko na ātmā kiṃ brahmeti /",
  "GSP33brsvbh1u:5629": "ātmetyukte jīvātmani pratyayo mā bhūdata uktaṃ kiṃ brahmeti /",
  "GSP33brsvbh1u:5630": "te ca mīmāṃsamānā niścayamanadhigacchantaḥ kaikeyarājaṃ vaiśvānaravidyāvidamupaseduḥ /",
  "GSP33brsvbh1u:5631": "upasadya cocuḥ-ātmanamevemaṃ vaiśvānaraṃ saṃpratyadhyeṣismarasitameva no brūhītyupakramya dyusūrvāyvākāśavāripṛthivīnāmiti /",
  "GSP33brsvbh1u:5632": "ayamarthaḥ-vaiśvānarasya bhagavato dyaurmūrdhā sutejāḥ /",
  "GSP33brsvbh1u:5633": "cakṣuśca viśvarūpaḥ sūryaḥ /",
  "GSP33brsvbh1u:5634": "prāṇo vāyuḥ pṛthagvartmātmā pṛthak vartma yasya vāyoḥ sa pṛthagvartmā sa evātmā svabhāvo yasya sa pṛthagvartmātmā /",
  "GSP33brsvbh1u:5635": "saṃdeho dehasya madhyabhāgaḥ sa ākāśo bahulaḥ sarvagatatvāt /",
  "GSP33brsvbh1u:5636": "bastireva rayiḥ āpaḥ,",
  "GSP33brsvbh1u:5637": "yato 'dbhyo 'nnamannācca rayirdhanaṃ tasmādāpo rayiruktāstāsāṃ ca mūtrībhūtānāṃ bastiḥ sthānamiti bastireva rayirityuktam /",
  "GSP33brsvbh1u:5638": "pādau pṛthivī tatra pratiṣṭhānāt /",
  "GSP33brsvbh1u:5639_0": "tadevaṃ vaiśvānarāvayaveṣu dyusūryānilākāśajalāvaniṣu mūrdhacakṣuḥprāṇasaṃdehabastipādeṣvekaikasmina",
  "GSP33brsvbh1u:5639_1": "vaiśvānarabuddhyā viparītatayopāsakānāṃ prācīnaśālādīnāṃ mūrdhapātāndhatvaprāṇotkramaṇadehaśīrṇatābastibhedapādaślathībhāvadūṣḥaṇairupāsanānāṃ",
  "GSP33brsvbh1u:5639_2": "nindayā mūrdhādisamastabhāvamupadiśyāmnāyate-'yastvetamevaṃ prādeśamātramabhivimānam'iti /",
  "GSP33brsvbh1u:5640": "sa sarveṣu lokeṣu dyupabhṛtiṣu,",
  "GSP33brsvbh1u:5641": "sarveṣu bhūteṣu sthāvarajaṅgameṣu,",
  "GSP33brsvbh1u:5642": "sarveṣvātmasu dehendriyamanobuddhijīveṣvannamatti /",
  "GSP33brsvbh1u:5643": "sarvasaṃbandhiphalamāpnotītyarthaḥ /",
  "GSP33brsvbh1u:5644": "athāsya vaiśvānarasya bhokturbhojanasyāgnihotratāsaṃpipādayiṣayāha śrutiḥ-ura eva vediḥvedisārūpyāt /",
  "GSP33brsvbh1u:5645": "lomāni barhiḥāstīrṇabrahiḥsārūpyāt /",
  "GSP33brsvbh1u:5646": "hṛdayaṃ gārhapatyaḥ /",
  "GSP33brsvbh1u:5647": "hṛdayānantaraṃmano 'nvāhāryapacanaḥ /",
  "GSP33brsvbh1u:5648": "āsyamāhavanīyaḥ /",
  "GSP33brsvbh1u:5649": "tatra hi tadannaṃ hūyate /",
  "GSP33brsvbh1u:5650_0": "nanu 'ko na ātmā kiṃ brahma'ityupakrame ātmabrahmaśabdayoḥ paramātmani rūḍhatvena",
  "GSP33brsvbh1u:5650_1": "taduparaktāyāṃ buddhau vaiśvānarāgnyādayaḥ śabdāstadanurodhena paramātmanyeva kathañcinnetuṃ",
  "GSP33brsvbh1u:5650_2": "yujyante natu prathamāvagatau brahmātmaśabdau caramāvagatavaiśvānarādipadānurodhenānyathayituṃ yujyete /",
  "GSP33brsvbh1u:5651": "yadyapi ca vājasaneyināṃ vaiśvānaravidyopakrame 'vaiśvānaraṃ ha vai bhagavān saṃprati veda taṃ no brūhi'ityatra nātmabrahmaśabdau staḥ,",
  "GSP33brsvbh1u:5652": "tathāpi tatsamānārthaṃ chāndogyavākyaṃ tadupakramamiti tena niścitārthena tadavirodhena vājasaneyivākyārtho niścīyata /",
  "GSP33brsvbh1u:5653": "niścitārthena hyaniścitārthaṃ vyavasthāpyate,",
  "GSP33brsvbh1u:5654": "nāniścitārthena niścitārtham /",
  "GSP33brsvbh1u:5655": "karmavacca brahmāpi sarvaśākhāpratyayamekameva /",
  "GSP33brsvbh1u:5656": "naca dyumūrdhatvādikaṃ jāṭharabhūtāgnidevatājīvātmanāmanyatamasyāpi saṃbhavati /",
  "GSP33brsvbh1u:5657": "naca sarvalokāśrayaphalabhāgitā /",
  "GSP33brsvbh1u:5658": "naca sarvapāpmapradāha iti pāriśeṣyātparamātmaiva vaiśvānara iti niścite kutaḥ punariyamāśaṅkā-śabdādibhyo 'ntaḥ pratiṣṭhānānneti cediti /",
  "GSP33brsvbh1u:5659": "ucyate-tadevopakramānurodhenānyathā nīyate,",
  "GSP33brsvbh1u:5660": "yannetuṃ śakyam /",
  "GSP33brsvbh1u:5661": "aśakyau ca vaiśvānarāgniśabdāvanyathā netumiti śaṅkiturabhimānaḥ /",
  "GSP33brsvbh1u:5662": "api cāntaḥpratiṣṭhatatvaṃ ca prādeśamātratvaṃ ca na sarvavyāpino 'parimāṇasya ca parabrahmaṇaḥ saṃbhavataḥ /",
  "GSP33brsvbh1u:5663": "naca prāṇahutyadhikaraṇatānyatra jāṭharāgneryujyate /",
  "GSP33brsvbh1u:5664": "naca gārhapatyādihṛdayāditā brahmaṇaḥ saṃbhavinī /",
  "GSP33brsvbh1u:5665": "tasmādyathāyogaṃ jāṭharabhūtāgnidevatājīvānāmanyatamo vaiśvānaraḥ,",
  "GSP33brsvbh1u:5666": "natu brahma /",
  "GSP33brsvbh1u:5667": "tathā ca brahmātmaśabdāvupakramagatāvapyanyathā netavyau /",
  "GSP33brsvbh1u:5668": "mūrdhatvādayaśca stutimātram /",
  "GSP33brsvbh1u:5669": "athavā agniśarīrāyā devatāyā aiśvaryayogāt dyumūrdhatvādaya upapadyanta iti śaṅkiturabhisaṃdhiḥ /",
  "GSP33brsvbh1u:5670": "atrottaram-na /",
  "GSP33brsvbh1u:5671": "kutaḥ, tathā dṛṣṭyupadeśāt /",
  "GSP33brsvbh1u:5672": "addhā caramamananyathāsiddhaṃ prathamāvagatamanyathayati /",
  "GSP33brsvbh1u:5673": "na tvatra caramasyānanyathāsiddhiḥ,",
  "GSP33brsvbh1u:5674": "pratīkopadeśena vā mano brahmetivat,",
  "GSP33brsvbh1u:5675": "tadupādhyupadeśena vā manomayaḥ prāṇaśarīro bārūpa itivadupapatteḥ /",
  "GSP33brsvbh1u:5676": "vyutpattyā vā vaiśvānarāgniśabdayorbrahmavacanatvānnānyathāsiddhiḥ /",
  "GSP33brsvbh1u:5677_0": "tathāca brahmāśrayasya pratyayasyāśrayāntare jāṭharavaiśvānarāhvaye kṣepeṇa vā jāṭharavaiśvānaropādhini",
  "GSP33brsvbh1u:5677_1": "vā brahmaṇyupāsye vaiśvānaradharmāṇāṃ brahmadharmāṇāṃ ca samāveśa upapadyate /",
  "GSP33brsvbh1u:5678": "asaṃbhavāditi sūtrāvayavaṃ vyācaṣṭe-yadi ceha parameśvaro na vivakṣyeteti /",
  "GSP33brsvbh1u:5679": "puruṣamapi cainamadhīyata iti sūtrāvayavaṃ vyācaṣṭe-yadi ca kevala eveti /",
  "GSP33brsvbh1u:5680": "na brahmopādhitayā nāpi pratīkatayetyarthaḥ /",
  "GSP33brsvbh1u:5681": "na kevalamantaḥpratiṣṭhitaṃ puruṣamapītyaperarthaḥ /",
  "GSP33brsvbh1u:5682": "ata eva yatpuruṣa iti puruṣamanūdya na vaiśvānaro vidhīyate /",
  "GSP33brsvbh1u:5683": "tathāsati puruṣe vaiśvānaradṛṣṭipadiśyeta /",
  "GSP33brsvbh1u:5684": "evaṃ ca parameśvaradṛṣṭirhi jāṭhare vaiśvānara ihopadiśyata iti bhāṣyaṃ virudhyeta /",
  "GSP33brsvbh1u:5685": "śrutivirodhaśca /",
  "GSP33brsvbh1u:5686": "'sa yo haitamevamagniṃ vaiśvānaraṃ puruṣaṃ puruṣavidhaṃ puruṣe 'ntaḥpratiṣṭhitaṃ veda'iti vaiśvānarasya hi puruṣatvavedanamatrānūdyate,",
  "GSP33brsvbh1u:5687": "natu puruṣasya vaiśvānaratvavedanam /",
  "GSP33brsvbh1u:5688": "tasmāt 'sa eṣo 'gnirvaiśvānaro yat'iti yadaḥ pūrveṇa saṃbandhaḥ,",
  "GSP33brsvbh1u:5689": "puruṣa iti tu tatra puruṣadṛṣṭerupadeśa iti yuktam // 24// // 25 // // 26 //",
  "GSP33brsvbh1u:5694": "START BsVBh_1,2.7.27",
  "GSP33brsvbh1u:5695": "ata eva na devatā bhūtaṃ ca / BBs_1,2.27 /",
  "GSP33brsvbh1u:5696": "ata eva na devatā bhūtaṃ ca /",
  "GSP33brsvbh1u:5697": "ata evaitebhyaḥ śrutismṛtyavagatadyumūrdhatvādisaṃbandhasarvalokāśrayaphalabhāgitvasavrapāpmapradāhātmabrahmabrahmapadokramebhyo hetubhya ityarthaḥ /",
  "GSP33brsvbh1u:5698": "'yo bhānunā pṛthivīṃ dyāmutemām'iti mantravarṇo 'pi na kevalauṣṇyaprakāśavibhavamātrasya bhūtāgnerimamīdṛśaṃ mahimānamāha,",
  "GSP33brsvbh1u:5699": "api tu brahmavikāratayā tādrūpyeṇeti bhāvaḥ //27//",
  "GSP33brsvbh1u:5701": "START BsVBh_1,2.7.28",
  "GSP33brsvbh1u:5702": "sākṣād apy avirodhaṃ jaiminiḥ / BBs_1,2.28 /",
  "GSP33brsvbh1u:5703": "sākṣādapyavirodhaṃ jaiminiḥ /",
  "GSP33brsvbh1u:5704_0": "yadetatprakṛtaṃ mūrdhādiṣu cubukānteṣu puruṣāvayaveṣu dyuprabhṛtīnpṛthivīparyantāṃstrailokyātmano",
  "GSP33brsvbh1u:5704_1": "vaiśvānarasyāvayavān saṃpādya puruṣavidhatvaṃ kalpitaṃ tadabhiprāyeṇedamucyate 'puruṣavidhaṃ",
  "GSP33brsvbh1u:5704_2": "puruṣe 'ntaḥpratiṣṭhitaṃ veda'iti /",
  "GSP33brsvbh1u:5705_0": "atrāvayavasaṃpattyā puruṣavidhatvaṃ kāryakāraṇasamudāyarūpapuruṣāvayavamūrdhādicubukāntaḥpratiṣṭhānācca",
  "GSP33brsvbh1u:5705_1": "puruṣe 'ntaḥpratiṣṭhitatvaṃ samudāyamadhyapatitvāttadavayavānāṃ samudāyinām /",
  "GSP33brsvbh1u:5706": "atraiva nidarśanamāha-yathā vṛkṣe śākhāmiti /",
  "GSP33brsvbh1u:5707": "śākhākāṇḍamūlaskandhasamudāye pratiṣṭhitā śākhā tanmadhyapatitā bhavatītyarthaḥ /",
  "GSP33brsvbh1u:5708": "samādhānāntaramāha-athaveti /",
  "GSP33brsvbh1u:5709": "antaḥpratiṣṭhatvaṃ mādhyāsthyaṃ tena sākṣitvaṃ lakṣayati /",
  "GSP33brsvbh1u:5710": "etaduktaṃ bhavati-vaiśvānaraḥparamātmā carācarasākṣīti /",
  "GSP33brsvbh1u:5711": "pūrvapakṣiṇo 'nuśayamunmūlayati-niścite ceti /",
  "GSP33brsvbh1u:5712": "viśvātmakatvāt vaiśvānaraḥ pratyāgātmā /",
  "GSP33brsvbh1u:5713": "viśveṣāṃ vāyaṃ naraḥ,",
  "GSP33brsvbh1u:5714": "tadvikāratvādviśvaprapañcasya /",
  "GSP33brsvbh1u:5715": "viśve narā jīvā vātmāno 'sya tādātmeneti //28//",
  "GSP33brsvbh1u:5717": "START BsVBh_1,2.7.29",
  "GSP33brsvbh1u:5718": "abhivyakter ity āśmarathyaḥ / BBs_1,2.29 /",
  "GSP33brsvbh1u:5719": "anusmṛter bādariḥ / BBs_1,2.30 /",
  "GSP33brsvbh1u:5720": "abhivyakterityāśmarathyaḥ /",
  "GSP33brsvbh1u:5721": "sākalyenopalambhāsaṃbhavādupāsakānāmanugrahḥāyānanto 'pi parameśvaraḥ prādeśamātramātmanamabhivyanaktītyāha-atimātrasyāpīti /",
  "GSP33brsvbh1u:5722": "atikrānto mātrāṃ parimāṇamatimātraḥ /",
  "GSP33brsvbh1u:5723": "upāsakānāṃ kṛte /",
  "GSP33brsvbh1u:5724": "upāsakārthamiti yāvat /",
  "GSP33brsvbh1u:5725": "vyākhyāntaramāha-pradeśeṣu veti // 29// // 30 //",
  "GSP33brsvbh1u:5728": "START BsVBh_1,2.7.31",
  "GSP33brsvbh1u:5729": "saṃpatter iti jaiminis tathā hi darśayati / BBs_1,2.31 /",
  "GSP33brsvbh1u:5730": "saṃpatteriti jaiminiḥ /",
  "GSP33brsvbh1u:5731": "mūrdhānamupakramya cubukānto hi kāyapradeśaḥ prādeśamātraḥ /",
  "GSP33brsvbh1u:5732": "tatraiva trailokyātmano vaiśvānarasyāvayavānsaṃpādayanprādeśamātraṃ vaiśvānaraṃ darśayati //31//",
  "GSP33brsvbh1u:5734": "START BsVBh_1,2.7.32",
  "GSP33brsvbh1u:5735": "āmananti cainam asmin / BBs_1,2.32 /",
  "GSP33brsvbh1u:5736": "atraiva jābālaśrutisaṃvādamāha sūtrakāraḥ-āmananti cainamasmin /",
  "GSP33brsvbh1u:5737": "avimukte avidyopādhikalpitāvacchede jīvātmani sa khalvavimuktaḥ /",
  "GSP33brsvbh1u:5738": "tasminpratiṣṭhitaḥ paramātmā, tādātmyāt /",
  "GSP33brsvbh1u:5739": "ata eva hi śrutiḥ-'anena jīvenātmanā'iti /",
  "GSP33brsvbh1u:5740": "avidyākalpitaṃ tu bhedamāśrityādhārādheyabhāvaḥ /",
  "GSP33brsvbh1u:5741": "varaṇā bhrūḥ /",
  "GSP33brsvbh1u:5742": "śeṣamatirohitārtham //32//",
  "GSP33brsvbh1u:5743": "iti śrīvācaspatimiśraviracite śārīrakamīmaṃsābhāṣyavibhāge bhāmatyāṃ prathamasyaḥādhyāyasya dvitīyaḥ pādaḥ //2//",
  "GSP33brsvbh1u:5744": "// iti prathamādhyāyasya upāsyabrahmavācakāspaṣṭaśrutisamanvayākhyo dvitīyaḥ pādaḥ // ____________________________________________________________________________________________",
  "GSP33brsvbh1u:5747": "prathamādhyāye tṛtīyaḥ pādaḥ /",
  "GSP33brsvbh1u:5749": "START BsVBh_1,3.1.1",
  "GSP33brsvbh1u:5750": "dyubhvādyāyatanaṃ svaśabdāt / BBs_1,3.1 /",
  "GSP33brsvbh1u:5751": "dyubhvādyāyatanaṃ svaśabdāt /",
  "GSP33brsvbh1u:5752": "iha jñeyatvena brahmopakṣipyate /",
  "GSP33brsvbh1u:5753": "tatra 'pāravattvena setutvādbhede ṣaṣṭhyāḥ prayogataḥ /",
  "GSP33brsvbh1u:5754": "dyubhvādyāyatanaṃ yuktaṃ nāmṛtaṃ brahma karhicit //",
  "GSP33brsvbh1u:5755": "'pārāvāramathyapātī hi setuḥ tābhyāmavacchidyamāno jalavidhārako loke dṛṣṭaḥ,",
  "GSP33brsvbh1u:5756": "natu bandhanahetumātram /",
  "GSP33brsvbh1u:5757": "haḍinigaḍādiṣvapi prayogaprasaṅgāt /",
  "GSP33brsvbh1u:5758": "na cānavacchinnaṃ brahma setubhāvamanubhavati /",
  "GSP33brsvbh1u:5759": "na cāmṛtaṃ sadbrahmāmṛtasya seturiti yujyate /",
  "GSP33brsvbh1u:5760": "naca brahmaṇo 'nyadamṛtamasti,",
  "GSP33brsvbh1u:5761": "yasya tatsetuḥ, syāt /",
  "GSP33brsvbh1u:5762": "na cābhede ṣaṣṭhyāḥ prayogo dṛṣṭapūrvaḥ /",
  "GSP33brsvbh1u:5763": "tadidamuktam-amṛtasyaiṣa seturiti śravaṇāditi /",
  "GSP33brsvbh1u:5764": "amṛtasyeti śravaṇāt, iti yojanā /",
  "GSP33brsvbh1u:5765": "tatrāmṛtasyeti śravaṇāditi viśabdatayā na vyākhyātam /",
  "GSP33brsvbh1u:5766": "seturiti śravaṇāditi vyācaṣṭe-pāravāniti /",
  "GSP33brsvbh1u:5767": "tathāca pāravatyamṛtavyatirikte setāvanuśriyamāṇe pradhānaṃ vā sāṃkhyaparikalpitaṃ bhavet /",
  "GSP33brsvbh1u:5768": "tat khalu svakāryopahitamaryādatayā puruṣaṃ yāvadagacchadbhavatīti pāravat,",
  "GSP33brsvbh1u:5769": "bhavati ca dyubhvādyāyatanaṃ,",
  "GSP33brsvbh1u:5770": "tatprakṛtitvāt,",
  "GSP33brsvbh1u:5771": "prakṛtyāyatanatvācca vikārāṇāṃ,",
  "GSP33brsvbh1u:5772": "bhavati cātmātmaśabdasyasvabhāvavacanatvāt,",
  "GSP33brsvbh1u:5773": "prakāśātmā pradīpa itivat /",
  "GSP33brsvbh1u:5774": "bhavati cāsya jñānamapavargopayogi,",
  "GSP33brsvbh1u:5775": "tadabhāve pradhānādvivekena puruṣasyānavadhāraṇādapavanupargāpatteḥ /",
  "GSP33brsvbh1u:5776": "yadi tvasminpramāṇābhāvena na parituṣyasi,",
  "GSP33brsvbh1u:5777": "astu tarhi nāmarūpabījaśaktibhūtamavyākṛtaṃ bhūtasūkṣmaṃ dyubhvādyāyatanaṃ,",
  "GSP33brsvbh1u:5778": "tasmin prāmāṇike sarvasyoktasyopapatteḥ /",
  "GSP33brsvbh1u:5779": "etadapi pradhānopanyāsena sūcitam /",
  "GSP33brsvbh1u:5780": "atha tu sākṣācchutyuktaṃ dyubhvādyāyatanamādriyase,",
  "GSP33brsvbh1u:5781": "tato vāyurevāstu /",
  "GSP33brsvbh1u:5782": "'vāyunā vai gautama sūtreṇāya ca lokaḥ paraśca lokaḥ sarvāṇi ca bhūtāni saṃdṛbdhāni bhavanti'iti śruteḥ /",
  "GSP33brsvbh1u:5783": "yadi tvātmaśabdābhidheyatvaṃ na vidyata iti na parituṣyasi,",
  "GSP33brsvbh1u:5784": "bhavatu tarhi śārīraḥ,",
  "GSP33brsvbh1u:5785": "tasya bhokturbhogyān dyuprabhṛtīnpratyāyatanatvāt /",
  "GSP33brsvbh1u:5786": "yadi punarasya dyubhvādyāyatanasya sārvajñyaśruteratrāpi na parituṣya,",
  "GSP33brsvbh1u:5787": "bhavatu tato hiraṇyagarbha eva bhagavān sarvajñaḥ sūtrātmā dyubhvādyāyatanam /",
  "GSP33brsvbh1u:5788": "tasya hi kāryatvena pāravattvaṃ cāmṛtātparabrahmaṇo bhedaścetyādi sarvamupapadyate /",
  "GSP33brsvbh1u:5789": "ayamapi 'vāyunā vai gautama sūtreṇa'iti śrutimupanyasyatā sūcitaḥ /",
  "GSP33brsvbh1u:5790": "tasmādayaṃ dyuparbhṛtīnāmāyatanamityevaṃ prāpte 'bhidhīyate /",
  "GSP33brsvbh1u:5791": "dyubhvādyāyatanaṃ paraṃ brahmaiva,",
  "GSP33brsvbh1u:5792": "na pradhānāvyākṛtavāyuśārīrahiraṇgarbhāḥ /",
  "GSP33brsvbh1u:5793": "kutaḥ, svaśabdāt /",
  "GSP33brsvbh1u:5794": "'dhāraṇādvāmṛtatvasya sādhanādvāsya setutā /",
  "GSP33brsvbh1u:5795": "pūrvapakṣe 'pi mukhyārthaḥ setuśabdo hi neṣyate //",
  "GSP33brsvbh1u:5796": "'nahi mṛddārumayo mūrtaḥ pārāvāramadhyavartī pāthasāṃ vidhārako lokasiddhaḥ setuḥ pradhānaṃ vāvyākṛtaṃ vā vāyurvā jīvo vā sūtrātmā vābhyupeyate /",
  "GSP33brsvbh1u:5797": "kintu pāravattāmātraparo lakṣaṇikaḥ setuśabdo 'bhyupeyaḥ /",
  "GSP33brsvbh1u:5798": "so 'smākaṃ pāravattāvarjaṃ vidharaṇatvamātreṇa yogamātrādrūḍhiṃ parityajya pravartsyati /",
  "GSP33brsvbh1u:5799": "jīvānāmamṛtatvapadaprāptisādhanatvaṃ vātmajñānasya pāravata eva lakṣayiṣyati /",
  "GSP33brsvbh1u:5800": "amṛtaśabdaśca bhāvapradhānaḥ /",
  "GSP33brsvbh1u:5801": "yathā 'dvyekayordvivacanaikavacane'ityatra dvitvaikatve dvyekaśabdārthau,",
  "GSP33brsvbh1u:5802": "anyathā dvyekeṣviti syāt /",
  "GSP33brsvbh1u:5803": "tadidamuktaṃ bhāṣyakṛtāamṛtatvasādhanatvāditi /",
  "GSP33brsvbh1u:5804": "tathā cāmṛtasyeti ca seturiti ca brahmaṇi dyubhvādyāyatane upapatsyete /",
  "GSP33brsvbh1u:5805": "atra ca svaśabdāditi tantroccaritatamātmaśabdāditi ca sadāyatanā iti sacchabdāditi ca brahmaśabdāditi ca sūcayati /",
  "GSP33brsvbh1u:5806": "sarve hyete 'sya svaśabdāḥ /",
  "GSP33brsvbh1u:5807": "syādetat /",
  "GSP33brsvbh1u:5808": "āyatanāyatanavadbhāvaḥ sarvaṃ brahmeti ca sāmānādhikaraṇyaṃ hiraṇyagarbhepyupapadyate /",
  "GSP33brsvbh1u:5809": "tathāca saḥevātrāstvamṛtatvasya seturityāśaṅkya śrutivākyena sāvadhāraṇenottaramāha-tatrāyatanāyatanavadbhāvaśravaṇāditi /",
  "GSP33brsvbh1u:5810": "vikārarūpe 'nṛte 'nirvācya'bhisaṃdhānaṃ yasyābhisaṃdhānapuruṣasya sa tathoktaḥ /",
  "GSP33brsvbh1u:5811": "bhedaprapañcaṃ satyamabhimanyamāna iti yāvat /",
  "GSP33brsvbh1u:5812": "tasyāpavādo doṣaḥ śrūyate -mṛtyoriti /",
  "GSP33brsvbh1u:5813": "sarvaṃ brahmeti tviti /",
  "GSP33brsvbh1u:5814": "yatsarvamavidyāropitaṃ tatsarvaṃ paramārthato brahma /",
  "GSP33brsvbh1u:5815": "na tu yadbrahma tatsarvamityarthaḥ /",
  "GSP33brsvbh1u:5816": "apara āheti /",
  "GSP33brsvbh1u:5817": "nātra dyubhvādyāyatanasya setutocyate yena pāravattā syāt /",
  "GSP33brsvbh1u:5818": "kintu 'jānatha'iti yajjñānaṃ kīrtitaṃ,",
  "GSP33brsvbh1u:5819": "yaśca 'vāco vimuñcatha'iti vāgvimokaḥ,",
  "GSP33brsvbh1u:5820": "tasyāmṛtatvasādhanatvena setutocyate /",
  "GSP33brsvbh1u:5821": "taccobhayamapi pāravadeva /",
  "GSP33brsvbh1u:5822": "naca prādhānyādeṣa iti sarvanāmnā dyubhvādyāyatanamātmaiva parāmṛśyate,",
  "GSP33brsvbh1u:5823": "na tu tajjñānavāgvimocane iti sāṃpratam /",
  "GSP33brsvbh1u:5824": "vāgvimocanātmajñānabhāvanayoreva vidheyatvena prādhānyāt /",
  "GSP33brsvbh1u:5825": "ātmanastu dravyasyāvyāpāratayāvidheyatvāt /",
  "GSP33brsvbh1u:5826": "vidheyasya vyāpārasyaiva vyāpāravato 'mṛtatvasādhanatvāt na cedamaikāntikaṃ yatpradhānameva sarvanāmnā parāmṛśyate /",
  "GSP33brsvbh1u:5827": "kvacidayogyatayā pradhānamusṛjya yogyatayā guṇo 'pi parāmṛśyate //1//",
  "GSP33brsvbh1u:5829": "START BsVBh_1,3.1.2",
  "GSP33brsvbh1u:5830": "muktopasṛpyavyapadeśāc ca / BBs_1,3.2 /",
  "GSP33brsvbh1u:5831": "muktopasṛpyavyapadeśāt /",
  "GSP33brsvbh1u:5832": "dyubhvādyāyatanaṃ prakṛtyāvidyādidoṣamuktairupasṛpyaṃ vyapadiśyate-'bhidyate hṛdayagranthiḥ'ityādinā /",
  "GSP33brsvbh1u:5833": "tena tat dyubhvādyāyatanaviṣayameva /",
  "GSP33brsvbh1u:5834": "brahmaṇaśca muktopasṛpyatvaṃ 'yadā sarve pramucyante'ityādau śrutyantare prasiddham /",
  "GSP33brsvbh1u:5835": "tasmānmuktopasṛpyatvāt /",
  "GSP33brsvbh1u:5836": "dyubhvādyāyatanaṃ brahmeti niścīyate /",
  "GSP33brsvbh1u:5837": "hṛdayagranthiścāvidyārāgādveṣabhayamohāḥ /",
  "GSP33brsvbh1u:5838": "mohaśca viṣādaḥ, śokaḥ /",
  "GSP33brsvbh1u:5839": "paraṃ hiraṇyagarbhādyavaraṃ yasya tadbrahma tathoktam /",
  "GSP33brsvbh1u:5840": "tasminbrahmaṇi yaddṛṣṭaṃ darśanaṃ tasmiṃstadarthamiti yāvat /",
  "GSP33brsvbh1u:5841": "yathā 'carmaṇi dvīpinaṃ hanti'iti carmārthamiti gamyate /",
  "GSP33brsvbh1u:5842": "nāmarūpādityāpyavidyābhiprāyam /",
  "GSP33brsvbh1u:5843": "kāmā ye 'sya hṛdi śritā iti /",
  "GSP33brsvbh1u:5844": "kāmā ityavidyāmupalakṣayati //2//",
  "GSP33brsvbh1u:5846": "START BsVBh_1,3.1.3",
  "GSP33brsvbh1u:5847": "nānumānam atacchabdāt / BBs_1,3.3 /",
  "GSP33brsvbh1u:5848": "nānumānamatacchabdāt /",
  "GSP33brsvbh1u:5849": "nānumānamityupalakṣaṇam /",
  "GSP33brsvbh1u:5850": "nāvyākṛtamityapi draṣṭavyaṃ,",
  "GSP33brsvbh1u:5851": "hetorubhayatrāpi sāmyāt //3//",
  "GSP33brsvbh1u:5853": "START BsVBh_1,3.1.4",
  "GSP33brsvbh1u:5854": "prāṇabhṛc ca / BBs_1,3.4 /",
  "GSP33brsvbh1u:5855": "praṇabhṛcca /",
  "GSP33brsvbh1u:5856": "cenātacchabdatvaṃ heturanukṛṣyate /",
  "GSP33brsvbh1u:5857": "svayaṃ ca bhāṣyakṛdatra hetumāha-na copādhiparicchinnasyeti /",
  "GSP33brsvbh1u:5858": "na samyak saṃbhavati /",
  "GSP33brsvbh1u:5859": "nāñjasamityarthaḥ /",
  "GSP33brsvbh1u:5860": "bhogyatvena hi āyatanatvamiti kliṣṭam /",
  "GSP33brsvbh1u:5861": "syādetat /",
  "GSP33brsvbh1u:5862": "yadyatacchabdatvādityatrāpi heturanukraṣṭavyaḥ,",
  "GSP33brsvbh1u:5863": "hanta kasmātpṛthagyogakaraṇaṃ,",
  "GSP33brsvbh1u:5864": "yāvatā 'na prāṇabhṛdanumāne'ityeka eva yogaḥ kasmānna kṛta ityata āha-pṛthagiti /",
  "GSP33brsvbh1u:5865": "'bhedavyapadeśāt'ityādinā hi prāṇabhṛdeva niṣidhyate,",
  "GSP33brsvbh1u:5866": "na pradhānaṃ,",
  "GSP33brsvbh1u:5867": "taccaikayogakaraṇe durvijñānaṃ syāditi //4//",
  "GSP33brsvbh1u:5869": "START BsVBh_1,3.1.5",
  "GSP33brsvbh1u:5870": "bhedavyapadeśāt / BBs_1,3.5 / // 5 //",
  "GSP33brsvbh1u:5873": "START BsVBh_1,3.1.6",
  "GSP33brsvbh1u:5874": "prakaraṇāt / BBs_1,3.6 /",
  "GSP33brsvbh1u:5875": "prakaraṇāt /",
  "GSP33brsvbh1u:5876": "na khalu hiraṇyagarbhādiṣu jñāteṣu sarvaṃ jñātaṃ bhavati kintu brahmaṇyeveti //6//",
  "GSP33brsvbh1u:5878": "START BsVBh_1,3.1.7",
  "GSP33brsvbh1u:5879": "sthityadanābhyāṃ ca / BBs_1,3.7 /",
  "GSP33brsvbh1u:5880": "sthityadanābhyāṃ ca /",
  "GSP33brsvbh1u:5881": "yadi jīvo hiraṇyagarbho vā dyubhvādyāyatanaṃ bhavet,",
  "GSP33brsvbh1u:5882": "tatastatprakṛtyā 'anaśnannanyo 'abhicākaśīti'iti paramātmābhidhānamākasmikaṃ prasajyeta /",
  "GSP33brsvbh1u:5883": "naca hiraṇyagarbha udāsīnaḥ,",
  "GSP33brsvbh1u:5884": "tasyāpi bhoktṛtvāt /",
  "GSP33brsvbh1u:5885": "naca jīvātmaiva dyubhvādyāyatanaṃ,",
  "GSP33brsvbh1u:5886": "tathā sati sa evātra kathyate,",
  "GSP33brsvbh1u:5887": "tatkathanāya ca brahmāpi kathyate,",
  "GSP33brsvbh1u:5888": "anyathā siddhānte 'pi jīvātmakathanamākasmikaṃ syāditi vācyam /",
  "GSP33brsvbh1u:5889_0": "yato 'nadhigatārthāvabodhanasvarasenāmnāyena prāṇabhṛnmātraprasiddhajīvātmādhigamāyātyantānavagatamalaukikaṃ",
  "GSP33brsvbh1u:5889_1": "brahmāvabodhyata iti subhāṣitam-yadāpi paiṅgyupaniṣatkṛtena vyākhyāneneti /",
  "GSP33brsvbh1u:5890": "tatra hi 'anaśnannanyo 'abhicākaśīti'iti jīva upādhirahitena rūpeṇa brahmasvabhāva udāsīno 'bhoktā darśitaḥ /",
  "GSP33brsvbh1u:5891": "tadarthamevācetanasya buddhisattvasyāpāramārthikaṃ bhoktṛtvamuktam /",
  "GSP33brsvbh1u:5892": "tathā cetthaṃbhūtaṃ jīvaṃ kathayatānena mantravarṇena dyubhvādyāyatanaṃ brahmaiva kathitaṃ bhavati,",
  "GSP33brsvbh1u:5893": "upādhyavacchinnaśca jīvaḥ pratiṣiddho bhavatīti /",
  "GSP33brsvbh1u:5894": "na paiṅgibrāhmaṇavirodha ityarthaḥ /",
  "GSP33brsvbh1u:5895": "prapañcārthamiti /",
  "GSP33brsvbh1u:5896": "tanmadhye na paṭhitamiti kṛtvācintayedamadhikaraṇaṃ pravṛttamityarthaḥ //7//",
  "GSP33brsvbh1u:5898": "START BsVBh_1,3.2.8",
  "GSP33brsvbh1u:5899": "bhūmā saṃprasādād adhyupadeśāt / BBs_1,3.8 /",
  "GSP33brsvbh1u:5900": "bhūmā saṃprasādādadhyupadeśāt /",
  "GSP33brsvbh1u:5901": "nāradaḥ khalu devarṣiḥ karmavidanātmavittayā śocyamātmānaṃ manyamāno bhagavantamātmajñamājānasiddhaṃ mahāyoginaṃ sanatkumāramupasasāda /",
  "GSP33brsvbh1u:5902": "upasadya covāc,",
  "GSP33brsvbh1u:5903": "bhagavan,",
  "GSP33brsvbh1u:5904": "anātmajñatājanitaśokasāgarapāramuttārayatu māṃ bhagavāniti /",
  "GSP33brsvbh1u:5905": "tadupaśrutya sanatkumāreṇa 'nāma brahmetyupāḥsva'ityukte nāradena pṛṣṭaṃ kiṃnāmno 'sti bhūya iti /",
  "GSP33brsvbh1u:5906": "tatra sanatkumārasya prativacanam-'vāgvāva nāmno bhūyasī'iti /",
  "GSP33brsvbh1u:5907": "tadevaṃ nāradasanatkumārayorbhūyasī /",
  "GSP33brsvbh1u:5908": "praśnottare vāgindriyamupakramya manaḥsaṃkalpacittadhyānavijñānabalānnatoyavāyusahitatejonabhaḥsmarāśāprāṇeṣu paryavasite /",
  "GSP33brsvbh1u:5909": "kartavyākartavyavivekaḥ saṃkalpaḥ,",
  "GSP33brsvbh1u:5910": "tasya kāraṇaṃ pūrvāparaviṣayanimittaprayojananirūpaṇaṃ cittam /",
  "GSP33brsvbh1u:5911": "smaraḥ smaraṇam /",
  "GSP33brsvbh1u:5912_0": "prāṇasya ca samastakriyākārakaphalabhedena pitrādyātmatvena ca rathāranābhidṛṣṭāntena",
  "GSP33brsvbh1u:5912_1": "sarvapratiṣṭhatvena ca prāṇabhūyastvadarśino 'tivāditvena ca nāmādiprapañcādāśāntādbhūyastvamuktvāpṛṣṭa",
  "GSP33brsvbh1u:5912_2": "eva nāradena sanatkumāra ekagranthena 'eṣa tu vā ativadati yaḥ satyenātivadati'iti",
  "GSP33brsvbh1u:5912_3": "satyādīnkṛtiparyantānuktvopadideśa-'sukhaṃ tveva vijijñāsitavyam'iti /",
  "GSP33brsvbh1u:5913": "tadupaśrutya nāradena 'sukhaṃ tveva bhagavo vijijñāse'ityukte sanatkumāraḥ 'yo vai bhūmā tatsukham'ityupakramya bhūmānaṃ vyutpādayāṃbabhūva-'yatra nānyatpaśyati'ityādinā /",
  "GSP33brsvbh1u:5914": "tadidṛśe viṣaye vicāra ārabhyate /",
  "GSP33brsvbh1u:5915": "tatra saṃśayaḥ-kiṃ prāṇo bhūmā syādāho paramātmeti /",
  "GSP33brsvbh1u:5916": "bhāvabhavitrostādātmavivakṣayā sāmānādhikaraṇyaṃ saṃśayasya bījamuktaṃ bhāṣyakṛtā /",
  "GSP33brsvbh1u:5917": "tatra 'etasmin granthasaṃdarbhe yaduktādbhūyaso 'nyataḥ /",
  "GSP33brsvbh1u:5918": "ucyamānaṃ tu tadbhūya ucyate praśnapūrvakam //",
  "GSP33brsvbh1u:5919": "'naca prāṇāt kiṃ bhūya iti pṛṣṭam /",
  "GSP33brsvbh1u:5920": "nāpi bhūmā vāsmādbhūyāniti pratyuktam /",
  "GSP33brsvbh1u:5921": "tasmātprāṇabhūyastvābhidhānānantaramapṛṣṭhena bhūmocyamānaḥ prāṇasyaiva bhavitumarhati /",
  "GSP33brsvbh1u:5922": "apica bhūmeti bhāvo na bhavitāramantareṇa śakyo nirūpayitumiti bhavitāramapekṣamāṇaḥ prāṇasyānantaryeṇa buddhisaṃnidhānāttameva bhavitāraṃ prāpya nirvṛṇoti /",
  "GSP33brsvbh1u:5923": "'yasyobhayaṃ havirārtimārcchet'ityatrārtirivārtaṃ haviḥ /",
  "GSP33brsvbh1u:5924": "yathāhuḥ 'mṛṣyāmahe haviṣā viśeṣaṇam'iti /",
  "GSP33brsvbh1u:5925": "na cātmanaḥ prakaraṇādātmaiva buddhistha iti tasyaiva bhūmā syāditi yuktam /",
  "GSP33brsvbh1u:5926": "sanatkumārasya 'nāma brahmetyupāḥsva'iti /",
  "GSP33brsvbh1u:5927": "pratīkopadeśarūpeṇottareṇa nāradapraśnasyāpi tadviṣayatvena paramātmopadeśaprakaraṇasyānutthānāt /",
  "GSP33brsvbh1u:5928": "atadviṣayatve cottarasya praśnottarayorvaiyadhikaraṇyena vipratipatteraprāmāṇyaprasaṅgāt /",
  "GSP33brsvbh1u:5929": "tasmādasati prakaraṇe prāṇasyānantaryāttasyaiva bhūmeti yuktam /",
  "GSP33brsvbh1u:5930": "tadetatsaṃśayabījaṃ darśayatā bhāṣyakāreṇa sūcitaṃ pūrvapakṣasādhanamiti na punaruktam /",
  "GSP33brsvbh1u:5931": "naca bhūyobhūyaḥ praśnātparamātmaiva nāradena jijñāsita iti yuktam /",
  "GSP33brsvbh1u:5932": "prāṇopadeśānantaraṃ tasyoparamāt /",
  "GSP33brsvbh1u:5933": "tadevaṃ prāṇa eva bhūmeti sthite yadyattadvirodhitayā vacaḥ pratibhāti tattadanuguṇatayā neyam /",
  "GSP33brsvbh1u:5934": "nītaṃ ca bhāṣyakṛtā /",
  "GSP33brsvbh1u:5935": "syādetat /",
  "GSP33brsvbh1u:5936": "'eṣa tu vā ativadati'iti tuśabdena prāṇadarśino 'tivādino vyavacchidya satyenātivāditvaṃ vadan kathaṃ prāṇasya bhūmānamabhidadhītetyata āha-prāṇameva tviti /",
  "GSP33brsvbh1u:5937": "prāṇadarśinaścātivāditvamiti /",
  "GSP33brsvbh1u:5938": "nāmādyāśāntamatītya vadanaśīlatvamityarthaḥ /",
  "GSP33brsvbh1u:5939": "etaduktaṃ bhavati-nāyaṃ tuśabdaḥ prāṇātivāditvādvayavacchinatti,",
  "GSP33brsvbh1u:5940_0": "apitu tadativāditvamaparityajya pratyuta tadanukṛṣya tasyaiva prāṇasya satyasya śravaṇamananaśraddhāniṣṭhākṛtibhirvijñānāya",
  "GSP33brsvbh1u:5940_1": "niścayāya satyenātivadatīti prāṇavratamevātivāditvamucyate /",
  "GSP33brsvbh1u:5941": "tuśabdo nāmādyativāditvadvyavacchinatti /",
  "GSP33brsvbh1u:5942": "na nāmādyāśāntavādyativādi,",
  "GSP33brsvbh1u:5943": "apitu satyaprāṇavādyativādityarthaḥ /",
  "GSP33brsvbh1u:5944": "atra cāgamācāryopadeśābhyāṃ satyasya śravaṇam /",
  "GSP33brsvbh1u:5945": "athāgamāvirodhinyāyaniveśanaṃ mananaṃ,",
  "GSP33brsvbh1u:5946": "matvā ca guruśiṣyasabrahmacāribhiranusūyubhiḥ saha saṃvādya tattvaṃ śraddhatte /",
  "GSP33brsvbh1u:5947": "śraddhānantaraṃ ca viṣayāntaradarśī viraktastato vyāvṛttastattvajñānābhyāsaṃ karoti,",
  "GSP33brsvbh1u:5948": "seyamasya kṛtiḥ prayatnaḥ /",
  "GSP33brsvbh1u:5949": "atha tattvajñānābhyāsaniṣṭhā bhavati,",
  "GSP33brsvbh1u:5950": "yadanantarameva tattvavijñānamanubhavaḥ prādurbhavati /",
  "GSP33brsvbh1u:5951": "tadetadbāhyā /",
  "GSP33brsvbh1u:5952": "apyāhuḥ-'bhūtārthabhāvanāprakarṣaparyantajaṃ yogijñānam'iti bhāvanāprakarṣasya paryanto niṣṭhā tasmājjāyate tattvānubhava iti /",
  "GSP33brsvbh1u:5953": "tasmātprāṇa eva bhūmeti prāpte 'bhidhīyate-'eṣa tu vā ativadati yaḥ satyenātivadati'ityuktvā bhūmocyate /",
  "GSP33brsvbh1u:5954": "tatra satyaśabdaḥ paramārthe nirūḍhavṛttiḥ śrutyā paramārthamāha /",
  "GSP33brsvbh1u:5955": "paramārthaśca paramātmaiva /",
  "GSP33brsvbh1u:5956": "tato hyanyatsarvaṃ vikārajātamanṛtaṃ kayācidapekṣayā kathañcitsatyamucyate /",
  "GSP33brsvbh1u:5957_0": "tathāca 'eṣa tu vā ativadati yaḥ satyenātivadati'iti brahmaṇo 'tivāditvaṃ śrutyānyanirapekṣayā",
  "GSP33brsvbh1u:5957_1": "liṅgādibhyo balīyasyāvagamitaṃ kathamiva saṃnidhānamātrāt śrutyādyapekṣādatidurbalātkathaṃ",
  "GSP33brsvbh1u:5957_2": "citprāṇaviṣayatvena śakyaṃ vyākhyātum /",
  "GSP33brsvbh1u:5958": "evaṃ ca prāṇādūrdhvaṃ brahmaṇi bhūmāvagamyamāno na prāṇaviṣayo bhavitumarhati,",
  "GSP33brsvbh1u:5959": "kintu satyasya paramātmana eva /",
  "GSP33brsvbh1u:5960_0": "evaṃ cānātmavida ātmānaṃ vividiṣornāradasya praśne paramātmānamevāsmai vyākhyāsyāmītyabhisaṃdhimānsanatkumāraḥ",
  "GSP33brsvbh1u:5960_1": "sopānārohaṇanyāyena sthūlādārabhya tattadbhūmavyutpādanakrameṇa bhūmānamatidurjñānatayā",
  "GSP33brsvbh1u:5960_2": "paramasūkṣmaṃ vyutpādayāmāsa /",
  "GSP33brsvbh1u:5961": "naca praśnapūrvatāpravāhapatitenottareṇa sarveṇa praśnapūrveṇaiva bhavitavyamiti niyamo 'stītyādisugamena bhāṣyeṇa vyutpāditam /",
  "GSP33brsvbh1u:5962": "vijñānādisādhanaparamparā mananaśraddhādiḥ,",
  "GSP33brsvbh1u:5963": "prāṇānte cānuśāsane tāvanmātreṇaiva prakaraṇasamāpterna prāṇasyānyāyattatocyeta /",
  "GSP33brsvbh1u:5964": "tadabhidhāne hi sāpekṣatvena na prakaraṇaṃ samāpyeta /",
  "GSP33brsvbh1u:5965": "tasmānnedaṃ prāṇasya prakaraṇamapi tu yadāyattaḥ prāṇastasya,",
  "GSP33brsvbh1u:5966": "sa cātmetyātmana eva prakaraṇam /",
  "GSP33brsvbh1u:5967": "śaṅkate -prakaraṇānta iti /",
  "GSP33brsvbh1u:5968": "prāṇaprakaraṇasamāptāvityarthaḥ /",
  "GSP33brsvbh1u:5969": "nirākaroti-na /",
  "GSP33brsvbh1u:5970": "sa bhagava iti /",
  "GSP33brsvbh1u:5971": "saṃdaṃśanyāyena hi bhūmna etatprakaraṇaṃ,",
  "GSP33brsvbh1u:5972": "sa cedbhūmā prāṇaḥ,",
  "GSP33brsvbh1u:5973": "prāṇasyaitatprakaraṇaṃ bhavet /",
  "GSP33brsvbh1u:5974": "taccāyuktamityuktam //8//",
  "GSP33brsvbh1u:5976": "START BsVBh_1,3.2.9",
  "GSP33brsvbh1u:5977": "na kevalaṃ śruterbhūmātmatā paramātmanaḥ,",
  "GSP33brsvbh1u:5978": "liṅgādapītyāha sūtrakāraḥ-",
  "GSP33brsvbh1u:5979": "dharmopapatteś ca / BBs_1,3.9 /",
  "GSP33brsvbh1u:5980": "yadapi pūrvapakṣiṇā kathañcinnītaṃ tadanubhāṣya bhāṣyakāro dūṣayati-yo 'pyasau suṣuptāvasthāyāmiti /",
  "GSP33brsvbh1u:5981": "suṣuptāvasthāyāmindriyādyasaṃyogyātmaiva /",
  "GSP33brsvbh1u:5982": "na prāṇaḥ /",
  "GSP33brsvbh1u:5983": "paramātmaprakaraṇāt /",
  "GSP33brsvbh1u:5984": "anyadārtam /",
  "GSP33brsvbh1u:5985": "vinaśvaramityarthaḥ /",
  "GSP33brsvbh1u:5986": "atirohitārthamanyat //9//",
  "GSP33brsvbh1u:5988": "START BsVBh_1,3.3.10",
  "GSP33brsvbh1u:5989": "akṣaram ambarāntadhṛteḥ / BBs_1,3.10 /",
  "GSP33brsvbh1u:5990": "akṣaramambarāntadhṛteḥ /",
  "GSP33brsvbh1u:5991": "akṣaraśabdaḥ samudāyaprasiddhyā varṇeṣu rūḍhaḥ /",
  "GSP33brsvbh1u:5992": "paramātmani cāvayavaprasiddhyā yaugikaḥ /",
  "GSP33brsvbh1u:5993": "avayavaprasiddheśca samudāyaprasiddhirbalīyasīti varṇā evākṣaram /",
  "GSP33brsvbh1u:5994": "naca varṇeṣvākāśasyotatvaprotatve nopapadyete,",
  "GSP33brsvbh1u:5995": "sarvasyaiva rūpadheyasyanāmadheyātmakatvāt /",
  "GSP33brsvbh1u:5996": "sarvaṃ hi rūpadheyaṃ nāmadheyasaṃbhinnamanubhūyate,",
  "GSP33brsvbh1u:5997": "gaurayaṃ vṛkṣo 'yamiti /",
  "GSP33brsvbh1u:5998": "na copāyatvāttatsaṃbhedasaṃbhavaḥ /",
  "GSP33brsvbh1u:5999": "nahi dhūmopāyā vahnidhīrdhūmasaṃbhinnaṃ vahnimavagāhate dhūmo 'yaṃ vahniriti,",
  "GSP33brsvbh1u:6000": "kintu vaiyadhikaraṇyena dhūmādvihniriti /",
  "GSP33brsvbh1u:6001": "bhavati tu nāmadheyasaṃbhinno rūpadheyapratyayo ḍittho 'yamiti /",
  "GSP33brsvbh1u:6002": "apica śabdānupāye 'pi rūpadheyapratyaye liṅgendriyajanmani nāmasaṃbhedo dṛṣṭaḥ /",
  "GSP33brsvbh1u:6003": "tasmānnāmasaṃbhinnā pṛthivyādayo 'mbarāntā nāmnā gratitāśca viddhāśca,",
  "GSP33brsvbh1u:6004": "nāmāni ca oṅkārātmakāni tadvyāptatvāt /",
  "GSP33brsvbh1u:6005": "'tadyathā śaṅkunā sarvāṇi parṇāni saṃtṛṇṇānyevamoṅkāreṇa sarvā vāk'iti śruteḥ /",
  "GSP33brsvbh1u:6006": "ata oṅkārātmakāḥ pṛthivyādayo 'mbarāntā iti varṇā evākṣaraṃ na paramātmeti prāptam /",
  "GSP33brsvbh1u:6007": "evaṃ prāpte 'bhidhīyate-akṣaraṃ paramātmaiva,",
  "GSP33brsvbh1u:6008": "na tu varṇāḥ /",
  "GSP33brsvbh1u:6009": "kutaḥ /",
  "GSP33brsvbh1u:6010": "ambarāntadhṛteḥ /",
  "GSP33brsvbh1u:6011": "na khalvambarāntāni pṛthivyādīni varṇā dhārayitumarhanti,",
  "GSP33brsvbh1u:6012": "kintu paramātmaiva /",
  "GSP33brsvbh1u:6013": "teṣāṃ paramātmavikāratvāt /",
  "GSP33brsvbh1u:6014": "naca nāmadheyātmakaṃ rūpadheyamiti yuktaṃ,",
  "GSP33brsvbh1u:6015": "svarūpabhedāt,",
  "GSP33brsvbh1u:6016": "upāyabhedāt,",
  "GSP33brsvbh1u:6017": "arthakriyābheda /",
  "GSP33brsvbh1u:6018": "tathāhi-śabdatvasāmānyātmakāni śrotragrāhyāṇyabhidheyapratyayārthakriyāṇi nāmadheyānyanubhūyante /",
  "GSP33brsvbh1u:6019": "rūpadheyāni tu ghaṭapaṭādīni ghaṭatvapaṭatvādisāmānyātmakāni cakṣurādīndriyāgrāhyāṇi madhudhāraṇaprāvaraṇādyarthakriyāṇi ca bhedenānubhūyante iti kuto nāmasaṃbhedaḥ /",
  "GSP33brsvbh1u:6020": "naca ḍittho 'yamiti śabdasāmānādhikaraṇyapratyayaḥ /",
  "GSP33brsvbh1u:6021": "na khalu śabdātmako 'yaṃ piṇḍa ityanubhavaḥ,",
  "GSP33brsvbh1u:6022": "kintu yo nānādeśakālasaṃplutaḥ piṇḍaḥ so 'yaṃ saṃnihitadeśakāla ityarthaḥ /",
  "GSP33brsvbh1u:6023": "saṃjñā tu gṛhītasaṃbandhairatyantābhyāsātpiṇḍābhiniveśinyeva saṃskārodbodhasaṃpātāyātā smaryate /",
  "GSP33brsvbh1u:6024": "yathāhuḥ-'yatsaṃjñāsmaraṇaṃ tatra na tadapyanyahetukam /",
  "GSP33brsvbh1u:6025": "piṇḍa eva hi dṛṣṭaḥ sansaṃjñāṃ smārayituṃ kṣamaḥ //1//",
  "GSP33brsvbh1u:6026": "saṃjñā hi smaryamāṇāpi pratyakṣatvaṃ na bādhate /",
  "GSP33brsvbh1u:6027": "saṃjñinaḥ sā taṭasthā hi na rūpācchādanakṣamā //2// '",
  "GSP33brsvbh1u:6029": "iti /",
  "GSP33brsvbh1u:6030": "naca varṇātirikte sphoṭātmani alaukike 'kṣarapadaprasiddhirasti loke /",
  "GSP33brsvbh1u:6031": "na caiṣa prāmāṇika ityupariṣṭātpravedayiṣyate /",
  "GSP33brsvbh1u:6032": "niveditaṃ cāsmābhistattvabindau /",
  "GSP33brsvbh1u:6033": "tasmācchrotragrāhyāṇāṃ varṇānāmambarāntadhṛteranupapatteḥ samudāyaprasiddhibādhanāvayavaprasiddhyā paramātmaivākṣaramiti siddham /",
  "GSP33brsvbh1u:6034": "ye tu pradhānaṃ pūrvapakṣayitvānena sūtreṇa paramātmaivākṣaramiti siddhāntayanti tairambarāntaradhṛterityanena kathaṃ pradhānaṃ nirākriyata iti vācyam /",
  "GSP33brsvbh1u:6035": "atha nādhikaraṇatvamātraṃ dhṛtiḥ api tu praśāsanādhikaraṇatā /",
  "GSP33brsvbh1u:6036": "tathā ca śrutiḥ-'etasya vākṣarasya praśāsane gārgi sūryācandramasau vidhṛtau tiṣṭhataḥ'iti /",
  "GSP33brsvbh1u:6037": "tathāpyambarāntadhṛterityanarthakam /",
  "GSP33brsvbh1u:6038": "etāvadvaktavyam-akṣaraṃ praśāsanāditi /",
  "GSP33brsvbh1u:6039": "etāvataiva pradhānanirākaraṇasiddheḥ /",
  "GSP33brsvbh1u:6040": "tasmādvarṇākṣaratānirākriyaivāsyārthaḥ /",
  "GSP33brsvbh1u:6041": "naca sthūlādīnāṃ varṇeṣvaprāpterasthūlamityādiniṣedhānupapattervarṇeṣu śaṅkaiva nāstīti vācyam /",
  "GSP33brsvbh1u:6042": "nahyavaśyaṃ prāptipūrvakā eva pratiṣedhā bhavanti,",
  "GSP33brsvbh1u:6043": "aprāpteṣvapi nityānuvādānāṃ darśanāt /",
  "GSP33brsvbh1u:6044": "yathā nāntarikṣe na divītyagnicayananiṣedhānuvādaḥ /",
  "GSP33brsvbh1u:6045": "tasmāt yatkiñcidetat //10//",
  "GSP33brsvbh1u:6047": "START BsVBh_1,3.3.11",
  "GSP33brsvbh1u:6048": "sā ca praśāsanāt / BBs_1,3.11 /",
  "GSP33brsvbh1u:6049": "sā ca praśāsanāt /",
  "GSP33brsvbh1u:6050": "praśāsanamājñā cetanadharmo nācetane pradhāne vāvyākṛte vā saṃbhavati /",
  "GSP33brsvbh1u:6051": "naca mukhyārthasaṃbhave kūlaṃ pipatiṣatītivadbhāktatvamucitamiti bhāvaḥ //11//",
  "GSP33brsvbh1u:6053": "START BsVBh_1,3.3.12",
  "GSP33brsvbh1u:6054": "anyabhāvavyāvṛtteś ca / BBs_1,3.12 /",
  "GSP33brsvbh1u:6055": "anyabhāvavyāvṛtteśca /",
  "GSP33brsvbh1u:6056": "ambarāntavidharaṇasyākṣarasyeśvarāgadyadanyadvarṇā vā pradhānaṃ vāvyākṛtaṃ vā teṣāmanyeṣāṃ bhāvo 'nyabhāvastamatyantaṃ vyāvartayati śrutiḥ-'tadvā etadakṣaraṃ gārgi'ityādikā /",
  "GSP33brsvbh1u:6057": "anenaiva sūtreṇa jīvasyāpyakṣaratā niṣiddhetyata āha-tatheti /",
  "GSP33brsvbh1u:6058": "'nānyat'ityādikayā hi śrutyātmabhedaḥ pratiṣidhyate /",
  "GSP33brsvbh1u:6059": "tathā copādhibhedādbhinnā jīvā niṣiddhā bhavantyabhedābhidhānādityarthaḥ /",
  "GSP33brsvbh1u:6060": "ito 'pi na śārīrasyākṣaraśabdatetyāha-acakṣuṣkamiti /",
  "GSP33brsvbh1u:6061": "akṣarasya cakṣurādyupādhiṃ vārayantī śrutiraupādhikasya jīvasyākṣaratāṃ niṣedhatītyarthaḥ /",
  "GSP33brsvbh1u:6062": "tasmādvarṇapradhānāvyākṛtajīvānāmasaṃbhavāt,",
  "GSP33brsvbh1u:6063": "saṃbhavācca paramātmanaḥ,",
  "GSP33brsvbh1u:6064": "paramātmaivākṣaramiti siddham //12//",
  "GSP33brsvbh1u:6066": "START BsVBh_1,3.4.13",
  "GSP33brsvbh1u:6067": "īkṣatikarmavyapadeśāt saḥ / BBs_1,3.13 /",
  "GSP33brsvbh1u:6068": "īkṣatikarmavyapadeśātsaḥ /",
  "GSP33brsvbh1u:6069": "'kāryabrahmajanaprāptiphalatvādarthabhedataḥ /",
  "GSP33brsvbh1u:6070": "darśanadhyānayordhyeyamaparaṃ brahma gamyate //",
  "GSP33brsvbh1u:6071": "' 'brahma veda brahmaiva bhavati'iti śruteḥ sarvagataparabrahmavedane tadbhāvāpattau 'sa sāmabhirunnīyate brahmalokam iti na deśaviśeṣaprāptirupapadyate /",
  "GSP33brsvbh1u:6072": "tasmādaparameva brahmeha dhyeyatvena codyate /",
  "GSP33brsvbh1u:6073": "na cekṣaṇasya loke tattvaviṣayatvena prasiddheḥ parasyaiva brahmaṇastathābhāvāt,",
  "GSP33brsvbh1u:6074": "dhyāyateśca tena samānaviṣayatvāt,",
  "GSP33brsvbh1u:6075": "parabrahmaviṣayameva dhyānamiti sāṃpratam,",
  "GSP33brsvbh1u:6076": "samānaviṣayatvasyaivāsiddheḥ /",
  "GSP33brsvbh1u:6077": "paro hi puruṣo dhyānaviṣayaḥ,",
  "GSP33brsvbh1u:6078": "parātparastu darśanaviṣayaḥ /",
  "GSP33brsvbh1u:6079": "naca tattvaviṣayameva sarvaṃ darśanaṃ,",
  "GSP33brsvbh1u:6080": "anṛtaviṣayasyāpi tasya darśanāt /",
  "GSP33brsvbh1u:6081": "naca mananaṃ darśanaṃ,",
  "GSP33brsvbh1u:6082": "tacca tattvaviṣayameveti sāṃpratam /",
  "GSP33brsvbh1u:6083": "mananādbhedena tatra tatra darśanasya nirdeśāt /",
  "GSP33brsvbh1u:6084": "naca mananamapi tarkāparanāmāvaśyaṃ tattvaviṣayam /",
  "GSP33brsvbh1u:6085": "yathāhuḥ-'tarko 'pratiṣṭhaḥ'iti /",
  "GSP33brsvbh1u:6086": "tasmādaparameva brahmeha dhyeyam /",
  "GSP33brsvbh1u:6087": "tasya ca paratvaṃ śarīrāpekṣayeti /",
  "GSP33brsvbh1u:6088": "evaṃ prāpta ucyate-'īkṣaṇadhyānayorekaḥkāryakāraṇabhūtayoḥ /",
  "GSP33brsvbh1u:6089": "artha autsargikaṃ tattvaviṣayatvaṃ yathekṣateḥ //",
  "GSP33brsvbh1u:6090": "'dhyānasya hi sākṣātkāraḥ phalam /",
  "GSP33brsvbh1u:6091": "sākṣātkāraścotsargatastattvaviṣayaḥ /",
  "GSP33brsvbh1u:6092": "kvacittu bādhakopanipāte samāropitagocaro bhavet /",
  "GSP33brsvbh1u:6093": "na cāsatyapavāde śakya utsargastyaktum /",
  "GSP33brsvbh1u:6094": "tathā cāsya tattvaviṣayatvāttatkāraṇasya dhyānasyāpi tattvaviṣayatvam /",
  "GSP33brsvbh1u:6095": "apica vākyaśeṣeṇaikavākyatvasaṃbhave na vākyabhedo yujyate /",
  "GSP33brsvbh1u:6096": "saṃbhavati ca parapuruṣaviṣayatvenārthapratyabhijñānāt samabhivyāhārāccaikavākyatā /",
  "GSP33brsvbh1u:6097": "tadanurodhena ca parātpara ityatra parāditi jīvaghanaviṣayaṃ draṣṭavyam /",
  "GSP33brsvbh1u:6098": "tasmāttu paraḥ puruṣo dhyātavyaśca draṣṭavyaśca bhavati /",
  "GSP33brsvbh1u:6099": "tadidamuktam-na cātra jīvaghanaśabdena prakṛto 'bhidhyātavyaḥ paraḥ puruṣaḥ parāmṛśyate /",
  "GSP33brsvbh1u:6100": "kintu jīvaghanāt parāt paro yo dhyātavyo draṣṭavyaśca tameva kathayituṃ jīvaghano jīvaḥ /",
  "GSP33brsvbh1u:6101": "khilyabhāvamupādhivaśādāpannaḥ sa ucyate /",
  "GSP33brsvbh1u:6102": "'sa sāmabhirunnīyate brahmalokam'ityanantaravākyanirdiṣṭo brahmaloko vā jīvaghanaḥ /",
  "GSP33brsvbh1u:6103": "sa hi samastakaraṇātmanaḥ sūtrātmano hiraṇyagarbhasya bhagavato nivāsabhūmitayā karaṇaparivṛtānāṃ jīvānāṃ saṃghāta iti bhavati jīvaghanaḥ /",
  "GSP33brsvbh1u:6104": "tadevaṃ trimātroṅkārāyatanaṃ parameva brahmopāsyam /",
  "GSP33brsvbh1u:6105": "ata eva cāsya deśaviśeṣādhigatiḥ phalamupādhimattvāt,",
  "GSP33brsvbh1u:6106": "krameṇa ca samyagdarśanotpattau muktiḥ /",
  "GSP33brsvbh1u:6107": "'brahma veda brahmaiva bhavati'iti tu nirupādhibrahmavedanaviṣayā śrutiḥ /",
  "GSP33brsvbh1u:6108": "aparaṃ tu brahmaikaikamātrāyatanamupāsyamiti mantavyam //13//",
  "GSP33brsvbh1u:6110": "START BsVBh_1,3.5.14",
  "GSP33brsvbh1u:6111": "dahara uttarebhyaḥ / BBs_1,3.14 /",
  "GSP33brsvbh1u:6112": "dahara uttarebhyaḥ /",
  "GSP33brsvbh1u:6113": "'atha yadidamasmin brahmapure daharam'sūkṣmaṃ guhāprāyaṃ puṇḍarīkasaṃniveśaṃ veśma 'daharo 'sminnantarākāśastasminyadantastadanveṣṭavyam'āgamācāryopadeśābhyāṃ śravaṇaṃ ca,",
  "GSP33brsvbh1u:6114": "tadavirodhinā tarkeṇa mananaṃ ca,",
  "GSP33brsvbh1u:6115": "tadanveṣaṇam /",
  "GSP33brsvbh1u:6116": "tatpūrvakeṇa cādaranairantaryadīrghakālāsevitena dhyānābhyāsaparipākena sākṣātkāro vijñānam /",
  "GSP33brsvbh1u:6117": "viśiṣṭaṃ hi tajjñānaṃ pūrvabhyaḥ /",
  "GSP33brsvbh1u:6118": "tadicchā vijijñāsanam /",
  "GSP33brsvbh1u:6119": "atra saṃśayamāha-tatreti /",
  "GSP33brsvbh1u:6120": "tatra prathamaṃ tāvadevaṃ saṃśayaḥ-kiṃ daharākāśādanyadeva kiñcidanveṣṭavyaṃ vijijñāsitavyaṃ ca uta daharākāśa iti /",
  "GSP33brsvbh1u:6121": "yadāpi daharākāśo 'nveṣṭavyastadāpi kiṃ bhūtākāśa āho śārīra ātmā kiṃ vā paramātmeti /",
  "GSP33brsvbh1u:6122": "saṃśayahetuṃ pṛcchati-kuta iti /",
  "GSP33brsvbh1u:6123": "taddhetumāha-ākāśabrahmapuraśabdābhyāmiti /",
  "GSP33brsvbh1u:6124": "tatra prathamaṃ tāvadbhūtākāśa eva dahara iti pūrvapakṣayati-tatrākāśaśabdasya bhūtākāśe rūḍhatvāditi /",
  "GSP33brsvbh1u:6125": "eṣa tu bahutarottarasaṃdarbhavirodhāttucchaḥ pūrvapakṣa ityaparitoṣeṇa pakṣāntaramālambate pūrvapakṣī-athavā jīvo dahara iti prāptam /",
  "GSP33brsvbh1u:6126": "yuktamityarthaḥ /",
  "GSP33brsvbh1u:6127": "tatra 'ādheyatvādviśeṣācca puraṃ jīvasya yujyate /",
  "GSP33brsvbh1u:6128": "deho na brahmaṇo yukto hetudvayaviyogataḥ //",
  "GSP33brsvbh1u:6129": "'asādhāraṇyena hi vyapadeśatā bhavanti /",
  "GSP33brsvbh1u:6130": "tadyathā kṣitijalapavanabījādisāmagrīsamavadhānajanmāpyaṅkuraḥ śālibījena vyapadiśyate śālyaṅkura iti /",
  "GSP33brsvbh1u:6131": "natu kṣityādibhiḥ,",
  "GSP33brsvbh1u:6132": "teṣāṃ kāryāntareṣvapi sādhāraṇyāt /",
  "GSP33brsvbh1u:6133": "tadiha śarīraṃ brahmavikāro 'pi na brahmaṇā vyapadeṣṭavyam,",
  "GSP33brsvbh1u:6134": "brahmaṇaḥ sarvavikārakāraṇatvenātisādhāraṇyāt /",
  "GSP33brsvbh1u:6135": "jīvabhedadharmādharmopārjitaṃ tadityasādhāraṇakāraṇatvājjīvena vyapadiśyata iti yuktam /",
  "GSP33brsvbh1u:6136": "apica brahmapura iti saptamyadhikaraṇe smaryate,",
  "GSP33brsvbh1u:6137": "tenādheyenānena saṃbaddhavyam /",
  "GSP33brsvbh1u:6138": "naca brahmaṇaḥ sve mahimni vyavasthitasyānādheyasyādhārasaṃbandhaḥ kalpate /",
  "GSP33brsvbh1u:6139": "jīvastvārāgramātra ityādheyo bhavati /",
  "GSP33brsvbh1u:6140": "tasmādbrahmaśabdo rūḍhiṃ parityajya dehādibṛṃhaṇatayā jīve yaugike vā bhākto vā vyākhyeyaḥ /",
  "GSP33brsvbh1u:6141": "caitanyaṃ ca bhaktiḥ /",
  "GSP33brsvbh1u:6142": "upādhānānupadhāne tu viśeṣaḥ /",
  "GSP33brsvbh1u:6143": "vācyatvaṃ gamyatvam /",
  "GSP33brsvbh1u:6144": "syādetat /",
  "GSP33brsvbh1u:6145": "jīvasya puraṃ bhavatu śarīraṃ,",
  "GSP33brsvbh1u:6146": "puṇḍarīkadaharagocaratā tvanyasya bhaviṣyati,",
  "GSP33brsvbh1u:6147": "vatsarājasya pura ivojjayinyāṃ maitrasya sajñmetyata āha-tatra purasvāmina iti /",
  "GSP33brsvbh1u:6148": "ayamarthaḥveśma khalvadhikaraṇamanirdiṣṭhādheyamādheyaviśeṣāpekṣāyāṃ purasvāminaḥ prakṛtatvāttenaivādheyena saṃbaddhaṃ sadanapekṣaṃ nādheyāntareṇa saṃbandhaṃ kalpayati /",
  "GSP33brsvbh1u:6149": "nanu tathāpi śarīramevāsya bhogāyatanamiti ko hṛdayapuṇḍarīkasya viśeṣo yattadevāsya sajñmetyata āha-manaupādhikaśca jīva iti /",
  "GSP33brsvbh1u:6150": "nanu mano 'pi calatayā sakaladehavṛtti paryāyeṇetyata āha-manaśca prāyeṇeti /",
  "GSP33brsvbh1u:6151": "ākāśaśabdaścārūpatvādinā sāmānyena jīve bhāktaḥ /",
  "GSP33brsvbh1u:6152": "astu vā bhūtākāśa evāyamākāśaśabdo 'daharo 'sminnantarākāśaḥ'iti,",
  "GSP33brsvbh1u:6153": "tathāpyadoṣa ityāha-na cātra daharasyākāśasyānveṣyatvamiti /",
  "GSP33brsvbh1u:6154": "evaṃ prāpta ucyate-bhūtākāśasya tāvanna daharatvaṃ,",
  "GSP33brsvbh1u:6155": "'yāvanvāyamākāśastāvāneṣo 'ntarhṛdaya ākāśaḥ'ityupamānavirodhāt /",
  "GSP33brsvbh1u:6156": "tathāhi-'tena tasyopameyatvaṃ rāmarāvaṇayuddhavat /",
  "GSP33brsvbh1u:6157": "agatyā bhedamāropya gatau satyāṃ na yujyate //",
  "GSP33brsvbh1u:6158": "'asti tu daharākāśasya brahmatvena bhūtākāśādbhedenopamānasya gatiḥ /",
  "GSP33brsvbh1u:6159": "na cānavacchinnaparimāṇamavacchinnaṃ bhavati /",
  "GSP33brsvbh1u:6160": "tathā satyavacchedānupapatteḥ /",
  "GSP33brsvbh1u:6161": "na bhūtākāśamānatvaṃ brahmaṇo 'tra vidhīyate,",
  "GSP33brsvbh1u:6162": "yena 'jyāyānākāśavat'iti śrutivirodhaḥ syāt,",
  "GSP33brsvbh1u:6163": "api tu bhūtākāśopamānena puṇḍarīkopādhiprāptaṃ daharatvaṃ nivartyate /",
  "GSP33brsvbh1u:6164": "apica sarva evottare hetavo daharākāśasya bhūtākāśatvaṃ vyāsedhantītyāha-naca kalpitabheda iti /",
  "GSP33brsvbh1u:6165": "nāpi daharākāśo jīva ityāha-yadyapyātmaśabda iti /",
  "GSP33brsvbh1u:6166": "'upalabdheradhiṣṭhānaṃ brahmaṇo deha iṣyate /",
  "GSP33brsvbh1u:6167": "tenāsādhāraṇatvena deho brahmapuraṃ bhavet //",
  "GSP33brsvbh1u:6168": "'dehe hi brahmopalabhyata ityasādhāraṇatayā deho brahmapuramiti vyapadiśyate,",
  "GSP33brsvbh1u:6169": "na tu brahmavikāratayā /",
  "GSP33brsvbh1u:6170": "tathāca brahmaśabdārtho mukhyo bhavati /",
  "GSP33brsvbh1u:6171": "astu vā brahmapuraṃ jīvapuraṃ,",
  "GSP33brsvbh1u:6172": "tathāpi yathā vatsarājasya pure ujjayinyāṃ maitrasya sajñma bhavati,",
  "GSP33brsvbh1u:6173": "evaṃ jīvasya pure hṛtpuṇḍarīkaṃ brahmasadanaṃ bhaviṣyati,",
  "GSP33brsvbh1u:6174": "uttarebhyo brahmaliṅgebhyo brahmaṇo 'vadhāraṇāt /",
  "GSP33brsvbh1u:6175": "brahmaṇo hi bādhake pramāṇe balīyasi jīvasya ca sādhake pramāṇe sati brahmaliṅgāni kathañcidabhedavivakṣayā jīve vyākhyāyante /",
  "GSP33brsvbh1u:6176": "na ceha brahmaṇo bādhakaṃ pramāṇaṃ,",
  "GSP33brsvbh1u:6177": "sādhakaṃ vāsti jīvasya /",
  "GSP33brsvbh1u:6178": "brahmapuravyapadeśaścopapādito brahmopalabdhisthānatayā /",
  "GSP33brsvbh1u:6179": "arbhakaukastvaṃ coktam /",
  "GSP33brsvbh1u:6180": "tasmāt sati saṃbhave brahmaṇi,",
  "GSP33brsvbh1u:6181": "talliṅgānāṃ nābrahmaṇi vyākhyānamucitamiti brahmaiva daharākāśo na jīvabhūtākāśāviti /",
  "GSP33brsvbh1u:6182": "śravaṇamananamanuvidya brahmānubhūya caraṇaṃ cārasteṣāṃ kāmeṣu caraṇaṃ bhavatītyarthaḥ /",
  "GSP33brsvbh1u:6183": "syādetat /",
  "GSP33brsvbh1u:6184": "daharākāśasyānveṣyatve siddhe tatra vicāro yujyate,",
  "GSP33brsvbh1u:6185": "natu tadanveṣṭavyam,",
  "GSP33brsvbh1u:6186": "apitu tadādhāramanyadeva kiñcidityuktamityanubhāṣate-yadapyetaditi /",
  "GSP33brsvbh1u:6187": "anubhāṣitaṃ dūṣayati-atra brūma iti /",
  "GSP33brsvbh1u:6188": "yadyākāśādhāramanyadanyeṣṭavyaṃ bhavettadevopari vyutpādanīyaṃ,",
  "GSP33brsvbh1u:6189": "ākāśavyutpādanaṃ tu kvopayujyata ityarthaḥ /",
  "GSP33brsvbh1u:6190": "codayati-nanvetadapīti /",
  "GSP33brsvbh1u:6191": "ākāśakathanamapi tadantarvartivastusadbhāvapradarśanāyaiva /",
  "GSP33brsvbh1u:6192": "athākāśaparameva kasmānna bhavatītyata āha-taṃ cedbrūyariti /",
  "GSP33brsvbh1u:6193": "ācāryeṇa hi 'daharo 'sminnantarākāśastasminyadantastadanveṣṭavyaṃ tadvāva vijijñāsitavyam'ityupadiṣṭe 'ntevāsinākṣiptam-'kiṃ tadatra vidyate yadanveṣṭavyam' /",
  "GSP33brsvbh1u:6194": "puṇḍarīkameva tāvatsūkṣmataraṃ,",
  "GSP33brsvbh1u:6195": "tadavaruddhamākāśaṃ sūkṣmatamam /",
  "GSP33brsvbh1u:6196": "tasminsūkṣmatame kimaparamasti /",
  "GSP33brsvbh1u:6197": "nāstyevetyarthaḥ /",
  "GSP33brsvbh1u:6198": "tat kimanveṣṭavyamiti /",
  "GSP33brsvbh1u:6199": "tadasminnākṣepe parisamāpte samādhānāvasara ācāryasyākāśopamānopakramaṃ vacaḥ-'ubhe asmindyāvāpṛthivī samāhite'iti /",
  "GSP33brsvbh1u:6200": "tasmātpuṇḍarīkāvaruddhākāśāśraye dyāvāpṛthivyāvevānveṣṭavye upadiṣṭe,",
  "GSP33brsvbh1u:6201": "nākāśa ityarthaḥ /",
  "GSP33brsvbh1u:6202": "pariharati-naitadevam /",
  "GSP33brsvbh1u:6203": "evaṃ hīti /",
  "GSP33brsvbh1u:6204": "syādetat /",
  "GSP33brsvbh1u:6205": "evamevaitat /",
  "GSP33brsvbh1u:6206": "no khalvabhyupagamā eva doṣatvena codyanta ityata āha-tatra vākyaśeṣa iti /",
  "GSP33brsvbh1u:6207": "vākyaśeṣo hi daharākāśātmavedanasya phalavattvaṃ brūte,",
  "GSP33brsvbh1u:6208": "yacca phalavat tatkartavyatayā codyate,",
  "GSP33brsvbh1u:6209": "yacca kartavyaṃ tadicchitīti 'tadanveṣṭavyaṃ tadvāva vijijñāsitavyam'iti taddaharākāśaviṣayamavatiṣṭhate /",
  "GSP33brsvbh1u:6210": "syādetat /",
  "GSP33brsvbh1u:6211": "dyāvāpṛthivyāvevātmānau bhaviṣyataḥ,",
  "GSP33brsvbh1u:6212": "tābhyāmevātmā lakṣayiṣyate,",
  "GSP33brsvbh1u:6213": "ākāśaśabdavat /",
  "GSP33brsvbh1u:6214": "tataścākāśādhārau tāveva parāmṛśyate ityata āha-asminkāmāḥ samāhitāḥpratiṣṭhitāḥ /",
  "GSP33brsvbh1u:6215": "eṣa ātmāpahatapāpmeti /",
  "GSP33brsvbh1u:6216": "anenaprakṛtaṃ dyāvāpṛthivyādisamādhānādhāramākāśamākṛṣya /",
  "GSP33brsvbh1u:6217": "dyāvāpṛthivyabhidhānavyavahitamapīti śeṣaḥ /",
  "GSP33brsvbh1u:6218": "nanu satyakāmajñānasyaitatphalaṃ,",
  "GSP33brsvbh1u:6219": "tadanantaraṃ nirdeśāt,",
  "GSP33brsvbh1u:6220": "na tu daharākāśavedanasyetyata āha-samuccayārthena caśabdeneti /",
  "GSP33brsvbh1u:6221": "'asminkāmāḥ'iti ca 'eṣaḥ'iti caikavacanāntaṃ na dve dyāvāpṛthivyau parāmnaṣṭumarhatīti daharākāśa eva parāmraṣṭavya iti samudāyārthaḥ /",
  "GSP33brsvbh1u:6222": "tadanena krameṇa 'tasminyadantaḥ'ityatra tacchabdo 'nantaramapyākāśamatilaṅghya hṛtpuṇḍarīkaṃ parāmṛśatatyuktaṃ bhavati /",
  "GSP33brsvbh1u:6223": "tasmin hṛtpuṇḍarīke yadantarākāśaṃ tadanveṣṭavyamityarthaḥ //14//",
  "GSP33brsvbh1u:6225": "START BsVBh_1,3.5.15",
  "GSP33brsvbh1u:6226": "gatiśabdābhyāṃ tathā hi dṛṣṭaṃ liṅgaṃ ca / BBs_1,3.15 /",
  "GSP33brsvbh1u:6227": "gatiśabdābhyāṃ tathāhi dṛṣṭaṃ liṅgaṃ ca /",
  "GSP33brsvbh1u:6228": "uttarebhya ityasya prapañcaḥ etameva daharākāśaṃ prakramya batāho kaṣṭamidaṃ vartate jantūnāṃ tattvāvabodhavikalānāṃ,",
  "GSP33brsvbh1u:6229": "yadebhiḥ svādhīnamapi brahma na prāpyate /",
  "GSP33brsvbh1u:6230_0": "tadyathā cirantananirūḍhanibiḍamalapihitānāṃ kaladhautaśakalānāṃ pathi patitānāmuparyapari",
  "GSP33brsvbh1u:6230_1": "saṃcaradbhirapi pānthairdhanāyadbhirgrāvakhṇḍanivahavibhrameṇaitāni nopādiyanta ityabhisaṃdhimatī",
  "GSP33brsvbh1u:6230_2": "sādbhutamiva sakhedamiva śrutaḥ pravartate-'imāḥ sarvāḥ prajā aharahargacchantya",
  "GSP33brsvbh1u:6230_3": "etaṃ brahmalokaṃ na vindanti'iti /",
  "GSP33brsvbh1u:6231_0": "svāpakāle hi sarva evāyaṃ vidvānavidvāṃśca jīvaloko hṛtpuṇḍarīkāśrayaṃ daharākāśākhyaṃ",
  "GSP33brsvbh1u:6231_1": "brahmalokaṃ prāpto 'pyanādyavidyātamaḥ paṭalapihitadṛṣṭitayā brahmabhūyamāpanno 'hamasmīti na veda /",
  "GSP33brsvbh1u:6232": "so 'yaṃ brahmalokaśabdastadgatiśca pratyahaṃ jīvalokasya daharākāśasyaiva brahmarūpalokatāmāhatuḥ /",
  "GSP33brsvbh1u:6233": "tadetadāha bhāṣyakāraḥ-itaśca parameśvara eva daharo yasmāddaharavākyaśeṣa iti /",
  "GSP33brsvbh1u:6234": "tadanena gatiśabdau vyākhyātau /",
  "GSP33brsvbh1u:6235": "'tathāhi dṛṣṭam'iti sūtrāvayavaṃ vyācaṣṭe-tathāhyaharaharjīvānāmiti /",
  "GSP33brsvbh1u:6236": "vede ca loke ca dṛṣṭam /",
  "GSP33brsvbh1u:6237": "yadyapi suṣuptasya brahmabhāve laukikaṃ na pramāṇāntaramasti,",
  "GSP33brsvbh1u:6238": "tathāpi vaidikīmeva prasiddhiṃ sthāpayitumucyate,",
  "GSP33brsvbh1u:6239": "īdṛśī nāmeyaṃ vaidikī prasiddhiryalloke 'pi gīyata iti /",
  "GSP33brsvbh1u:6240": "yathā śrutyantare yathā ca loke tatheha brahmalokaśabdo 'pīti yojanā /",
  "GSP33brsvbh1u:6241": "'liṅgaṃ ca'iti sūtrāvayavavyākhyānaṃ codyamukhenāvatārayati-nanu kamalāsanalokamapīti /",
  "GSP33brsvbh1u:6242": "pariharati-gamayedyadi brahmaṇo loka iti /",
  "GSP33brsvbh1u:6243": "atra tāvanniṣādasthapatinyāyena ṣaṣṭhīsamāsātkarmadhārayo balīyāniti sthitameva,",
  "GSP33brsvbh1u:6244": "tathāpīha ṣaṣṭhisamāsanirākaraṇena karmadhārayasamāsasthāpanāya liṅgamapyadhikamastīti tadapyuktaṃ sūtrakāreṇa /",
  "GSP33brsvbh1u:6245_0": "tathāhi-lokavedaprasiddhāharaharbrahmalokaprāptyabhidhānameva liṅgaṃ kamalāsanalokaprāptervipakṣādasaṃbhavādvyāvartamānaṃ",
  "GSP33brsvbh1u:6245_1": "ṣaṣṭhīsamāsāśaṅkāṃ vyāvartayaddaharākāśaprāptāvevāvatiṣṭhate,",
  "GSP33brsvbh1u:6246": "naca daharākāśo brahmaṇo lokaḥ kintu tadbrahmeti brahma ca tallokaśceti karmadhārayaḥ siddho bhavati /",
  "GSP33brsvbh1u:6247": "lokyata iti lokaḥ /",
  "GSP33brsvbh1u:6248": "hṛtpuṇḍarīkasthaḥ khalvayaṃ lokyate /",
  "GSP33brsvbh1u:6249": "yatkhalu puṇḍarīkasthamantaḥkaraṇaṃ tasminviśuddhe pratyāhṛtetarakaraṇānāṃ yogināṃ nirmala ivodake candramaso bimbamatisvacchaṃ caitanyaṃ jyotiḥsvarūpaṃ brahmāvalokyata iti //15//",
  "GSP33brsvbh1u:6251": "START BsVBh_1,3.5.16",
  "GSP33brsvbh1u:6252": "dhṛteś ca mahimno 'syāsminn upalabdheḥ / BBs_1,3.16 /",
  "GSP33brsvbh1u:6253": "dhṛteśca mahimno 'syāsminnupalabdheḥ /",
  "GSP33brsvbh1u:6254": "sautro dhṛtiśabdo bhāvavacanaḥ /",
  "GSP33brsvbh1u:6255": "dhṛteśca parameśvara eva daharākāśaḥ /",
  "GSP33brsvbh1u:6256": "kutaḥ, asya dhāraṇalakṣaṇasya mahimno 'sminneveśvara eva śrutyantareṣūpalabdheḥ /",
  "GSP33brsvbh1u:6257": "nigadavyākhyānamasya bhāṣyam //16//",
  "GSP33brsvbh1u:6259": "START BsVBh_1,3.5.17",
  "GSP33brsvbh1u:6260": "prasiddheś ca / BBs_1,3.17 /",
  "GSP33brsvbh1u:6261": "prasiddheśca /",
  "GSP33brsvbh1u:6262": "na ceyamākāśaśabdasya brahmaṇi lakṣyamāṇavibhutvādiguṇayogādvṛttiḥ sāṃpratikī,",
  "GSP33brsvbh1u:6263": "yathā rathāṅganāmā cakravāka iti lakṣaṇā,",
  "GSP33brsvbh1u:6264": "kintvatyantanirūḍheti sūtrārthaḥ /",
  "GSP33brsvbh1u:6265": "ye tvākāśaśabdo brahmaṇyapi mukhya eva nabhovadityācakṣate,",
  "GSP33brsvbh1u:6266": "taiḥ 'anyāyaścānekārthatvam'iti ca 'ananyalabhyaḥ śabdārthaḥ'iti ca mīmāṃsakānāṃ mudrābhedaḥ /",
  "GSP33brsvbh1u:6267": "kṛtaḥ /",
  "GSP33brsvbh1u:6268": "labhyate hyākāśaśabdādvibhutvādiguṇayogenāpi brahma /",
  "GSP33brsvbh1u:6269": "naca brahmaṇyeva mukhyo nabhasi tu tenaiva guṇayogena vartsyatīti vācyam /",
  "GSP33brsvbh1u:6270": "lokādhīnāvadhāraṇatvena śabdārthasaṃbandhasya vaidikapadārthapratyayasya tatpūrvakatvāt /",
  "GSP33brsvbh1u:6271": "nanu 'yāvanvā ayamākāśastāvāneṣo 'ntarhṛdaya ākāśaḥ'iti vyatirekanirdeśānna lakṣaṇā yuktā /",
  "GSP33brsvbh1u:6272": "nahi bhavati gaṅgāyāḥ kūlamiti vivakṣite gaṅgāyā gaṅgeti prayogaḥ tatkimidānīṃ 'paurṇamāsyāṃ paurṇamāsyā yajeta' 'amāvasyāyāmamāvāsyayā'ityasādhurvaidikaḥ prayogaḥ /",
  "GSP33brsvbh1u:6273": "naca paurṇamāsyāmāvāsyāśabdāvagneyādiṣu mukhyau /",
  "GSP33brsvbh1u:6274": "yaccoktaṃyatra śabdārthapratītistatra lakṣaṇā'yatra punaranyārthe niścite śabdāprayogastatra vācakatvameveti,",
  "GSP33brsvbh1u:6275": "tadayuktam /",
  "GSP33brsvbh1u:6276": "ubhayasyāpi vyabhicārāt /",
  "GSP33brsvbh1u:6277": "'somena yajeta'iti śabdādarthaḥ pratīyate /",
  "GSP33brsvbh1u:6278": "na cātra kasyacillākṣaṇikatvamṛte vākyārthāt /",
  "GSP33brsvbh1u:6279": "naca 'ya evaṃ vidvān paurṇamāsīṃ yajate ya evaṃ vidvānamāvāsyām'ityatra paurṇamāsyamāvāsyāśabdau na lākṣaṇikau /",
  "GSP33brsvbh1u:6280": "tasmādyatkiñcidetaditi //17//",
  "GSP33brsvbh1u:6282": "START BsVBh_1,3.5.18",
  "GSP33brsvbh1u:6283": "itaraparāmarśāt sa iti cen nāsaṃbhavāt / BBs_1,3.18 /",
  "GSP33brsvbh1u:6284": "itaraparāmarśātsa iti cennāsaṃbhavāt /",
  "GSP33brsvbh1u:6285": "samyak prasīdatyasmin jīvo viṣayendriyasaṃyogajanitaṃ kāluṣyaṃ jahātīti suṣuptiḥ saṃprasādo jīvasyāvasthābhedaḥ na brahmaṇaḥ tathā śarīrātsamutthānamapi śarīrāśrayasya jīvasya,",
  "GSP33brsvbh1u:6286": "natvanāśrayasya brahmaṇaḥ /",
  "GSP33brsvbh1u:6287": "tasmādyathā pūrvoktairvākyaśeṣagatairliṅgairbrahmāvagamyate dahārākāśaḥ,",
  "GSP33brsvbh1u:6288": "evaṃ vākyaśeṣagatābhyāmeva saṃprasādasamutthānābhyāṃ daharākāśo jīvaḥ kasmānnāvagamyate /",
  "GSP33brsvbh1u:6289": "tasmānnāsti vinigamaneti śaṅkārthaḥ /",
  "GSP33brsvbh1u:6290": "'nāsaṃbhavāt' /",
  "GSP33brsvbh1u:6291": "saṃprasādasamutthanābhyāṃ hi jīvaparāmarśo na jīvaparaḥ,",
  "GSP33brsvbh1u:6292": "kintu tadīyatāttvikarūpabrahmabhāvaparaḥ /",
  "GSP33brsvbh1u:6293": "tathā caiṣa parāmarśo brahmaṇa eveti na saṃprasādasamutthāne jīvaliṅgam,",
  "GSP33brsvbh1u:6294": "api tu brahmaṇa eva tādarthyādityagre vakṣyate /",
  "GSP33brsvbh1u:6295": "ākāśopamānādayastu brahmāvyabhicāriṇaśca brahmaparāścetyasti vinigamanetyarthaḥ //18//",
  "GSP33brsvbh1u:6297": "START BsVBh_1,3.5.19",
  "GSP33brsvbh1u:6298": "uttarāc ced āvirbhūtasvarūpas tu / BBs_1,3.19 /",
  "GSP33brsvbh1u:6299": "uttarāccedāvirbhūtasvarūpastu /",
  "GSP33brsvbh1u:6300": "daharākāśameva prakṛtyopākhyāyate-yamātmānamanviṣya sarvāṃśca lokānāpnoti sarvāṃśca kāmān,",
  "GSP33brsvbh1u:6301": "tamātmānaṃ vividiṣantau surāsurarājavindravirocanau samitpāṇī prajāpatiṃ varivasitumājagmatuḥ /",
  "GSP33brsvbh1u:6302": "āgatya ca dvātriṃśataṃ varṣāṇi tatparicaraṇaparau brahmacaryamūṣatuḥ /",
  "GSP33brsvbh1u:6303": "athaitau prajāpatiruvāca,",
  "GSP33brsvbh1u:6304": "kiṅkāmāvihasthau yuvāmiti /",
  "GSP33brsvbh1u:6305": "tāvūcatuḥ, ya ātmāpahatapāpmā tamāvāṃ vividiṣāva iti /",
  "GSP33brsvbh1u:6306": "tataḥ prajāpatiruvāca,",
  "GSP33brsvbh1u:6307": "ya eṣo 'kṣiṇi puruṣo dṛśyate eṣa ātmāpahatapāpmatvādiguṇaḥ,",
  "GSP33brsvbh1u:6308": "yadvijñānātsarvalokakāmāvāptiḥ /",
  "GSP33brsvbh1u:6309": "etadamatṛtamabhayam /",
  "GSP33brsvbh1u:6310": "athaitacchutvaitāvaprakṣīṇakalmaṣāvaraṇatayā chāyāpuruṣaṃ jagṛhatuḥ /",
  "GSP33brsvbh1u:6311": "prajāpatiṃ ca papracchatuḥ,",
  "GSP33brsvbh1u:6312": "atha yo 'yaṃ bhagavo 'psu dṛśyate,",
  "GSP33brsvbh1u:6313": "yaścādarśe,",
  "GSP33brsvbh1u:6314": "yaśca svaṅgādau katama eteṣvasau atavaika eva sarveṣviti /",
  "GSP33brsvbh1u:6315": "tametayoḥ śrutvā praśnaṃ prajāpatirbatāho sudūramudbhrāntāvetau,",
  "GSP33brsvbh1u:6316": "asmābhirakṣisthāna ātmopadiṣṭaḥ,",
  "GSP33brsvbh1u:6317": "etau ca chāyāpuruṣaṃ pratipannau,",
  "GSP33brsvbh1u:6318": "tadyadi vayaṃ bhrāntau stha iti brūmastataḥ svātmani samāropitapāṇḍityabahumānau vimānitau santau daurmanasyena yathāvadupadeśaṃ na gṛhṇīyātām,",
  "GSP33brsvbh1u:6319": "ityanayorāśayamanurudhya yathārthaṃ grāhayiṣyāma ityabhisaṃdhimānpratyuvāca,",
  "GSP33brsvbh1u:6320": "udaśarāva ātmānamavekṣethāmasminyatpaśyathastadbrūtamiti /",
  "GSP33brsvbh1u:6321": "tau ca dṛṣṭvā saṃtuṣṭahṛdayau nābrūtām /",
  "GSP33brsvbh1u:6322": "atha prajāpitiretau viparītagrāhiṇau mā bhūtāmityāśayavānpapraccha,",
  "GSP33brsvbh1u:6323": "kimatrāpaśyatāmiti /",
  "GSP33brsvbh1u:6324": "tau hocatuḥ,",
  "GSP33brsvbh1u:6325": "yathaivāvamaticirabrahmacaryacaraṇasamupajātāyatanakhalomādimantāvevamāvayoḥ pratirūpakaṃ nakhalomādimadudaśarāve 'paśyāveti /",
  "GSP33brsvbh1u:6326": "punaretayośchāyātmavibhramamapaninīṣuryathaiva hi chāyāpuruṣa upajanāpāyadharmābhedenāvagamyamāna ātmalakṣaṇavirahānnātmaivevamevedaṃ śarīraṃ nātmā,",
  "GSP33brsvbh1u:6327": "kintu tato bhinnamityanvayavyatirekābhyāmetau jānīyātāmityāśayavān prajāpatiruvāca,",
  "GSP33brsvbh1u:6328": "sādhvalaṅkṛtau suvasanau pariṣkṛtau bhūtvā punarudaśarāve paśyatamākmānaṃ,",
  "GSP33brsvbh1u:6329": "yaccātra paśyathastadbrūtamiti /",
  "GSP33brsvbh1u:6330": "tau ca sādhvalaṅkṛtau suvasanau chinnanakhalomānau bhūtvā tathaiva cakratuḥ /",
  "GSP33brsvbh1u:6331": "punaśca prajāpatināpṛṣṭau tāmeva chāyāmātmānamūcatuḥ /",
  "GSP33brsvbh1u:6332": "tadupaśrutya prajāpatiraho batādyāpi na praśānta enayorvibhramaḥ,",
  "GSP33brsvbh1u:6333": "tadyathābhimatamevātmatattvaṃ kathayāmi tāvat /",
  "GSP33brsvbh1u:6334": "kālena kalmaṣe kṣīṇe 'smadvacanasaṃdarbhapaurvāparyalocanayātmatattvaṃ pratipatsyete svayameveti matvovāca,",
  "GSP33brsvbh1u:6335": "eṣa ātmaitadamṛtamabhayametadbrahmeti /",
  "GSP33brsvbh1u:6336": "tayorvirocano dehānupātitvācchāyāyā deha evātmatattvamiti matvā nijasadanamāgatya tathaivāsurānupadideśa /",
  "GSP33brsvbh1u:6337_0": "devendrastvaprāptanijasadano 'dhvanyeva kiñcidvaralakalmaṣatayā chāyātmani śarīraguṇadoṣānuvidhāyini",
  "GSP33brsvbh1u:6337_1": "taṃ taṃ doṣaṃ paribhāvayan nāhamatra chāyātmadarśane bhogyaṃ paśyāmīti prajāpatisamīpaṃ",
  "GSP33brsvbh1u:6337_2": "samitpāṇiḥ punarevevāyaṃ āgataśca prajāpatināgamanakāraṇaṃ pṛṣṭaḥ pathi paribhāvitaṃ jagāda /",
  "GSP33brsvbh1u:6338": "prajāpatistu suvyākhyātamapyātmatattvamakṣīṇakalmaṣāvaraṇatayā nāgrahīḥ,",
  "GSP33brsvbh1u:6339": "tatpunarapi tatprakṣayāyā carāparāṇi dvātriṃśataṃ varṣāṇi brahmacaryaṃ,",
  "GSP33brsvbh1u:6340": "atha prakṣīṇakalmaṣāya te ahametamevātmānaṃ bhūyo 'nuvyākhyāsyāmītyavocat /",
  "GSP33brsvbh1u:6341": "sa ca tathā caritabrahmacaryaḥ surendraḥ prajāpatimupasasāda /",
  "GSP33brsvbh1u:6342": "upapannāya cāsmai prajāpatirvyacaṣṭe,",
  "GSP33brsvbh1u:6343": "ya ātmāpahatapāpmādilakṣaṇo 'kṣaṇa darśitaḥ so 'yaṃ ya eṣa svapne mahīyamāno vanitādibhiranekadhā svapnopabhogān bhuñjāno virahatīti /",
  "GSP33brsvbh1u:6344": "asminnapi devendro bhayaṃ dadarśa /",
  "GSP33brsvbh1u:6345": "yadyapyayaṃ chāyāpuruṣavanna śarīradharmānanupatati,",
  "GSP33brsvbh1u:6346_0": "tathāpi śokabhayādivividhabādhānubhavānna tatrāpyasti svastiprāptirityuktavati madhavati",
  "GSP33brsvbh1u:6346_1": "punaraparāṇi cara dvātriṃśataṃ varṣāṇi svacchaṃ brahmacaryamidānīmapyakṣīṇakalmaṣo",
  "GSP33brsvbh1u:6346_2": "'sītyūce prajāpatiḥ /",
  "GSP33brsvbh1u:6347": "athāsminnevaṅkāramupasanne madhavati prajāpatiruvāca,",
  "GSP33brsvbh1u:6348": "ya eṣa ātmāpahatapāpmādiguṇo darśito 'kṣiṇi ca svapne ca sa eṣa yo viṣayendriyasaṃyogavirahātprasannaḥ suṣuptāvasthāyāmiti /",
  "GSP33brsvbh1u:6349": "atrāpi nendro nirvavāra /",
  "GSP33brsvbh1u:6350": "yathā hi jāgradvā svapnagato vāyamahamasmīti imāni bhūtāmani ceti vijānāti naivaṃ suṣuptaḥ kiñcidapi vedayate,",
  "GSP33brsvbh1u:6351": "tadā khalvayamacetayamāno 'bhāvaṃ prāpta iva bhavati /",
  "GSP33brsvbh1u:6352": "tadiha kā nirvṛttiriti /",
  "GSP33brsvbh1u:6353": "eva muktavati madhavati batādyāpi na te kalmaṣakṣayo 'bhūt /",
  "GSP33brsvbh1u:6354": "tatpunaraparāṇi cara pañca varṣāṇi brahmacaryamityavocatprajāpatiḥ /",
  "GSP33brsvbh1u:6355": "tadevamasya madhonastribhiḥ paryāyairvyatīyuḥ ṣaṇṇavativarṣāṇi /",
  "GSP33brsvbh1u:6356": "caturthe ca paryāye pañca varṣāṇītyekottaraṃ śataṃ varṣāṇi brahmacaryaṃ carataḥ sahasrākṣasya saṃpedire /",
  "GSP33brsvbh1u:6357": "athāsmai brahmacaryasaṃpadunmṛditakalmaṣāya madhavate ya eṣo 'kṣiṇi yaśca svapne yaśca suṣupte anusyūta eṣa ātmāpahatapāpmādiguṇako darśitaḥ,",
  "GSP33brsvbh1u:6358": "tameva 'madhavan martyaṃ vai śarīram'ityādinā vispaṣṭaṃ vyācaṣṭe prajāpatiḥ /",
  "GSP33brsvbh1u:6359": "ayamasyābhisaṃdhiḥ-yāvatkiñcit sukhaṃ duḥkhamāgamāpāyi tatsarvaṃ śarīrendriyāntaḥkaraṇasaṃbandhi,",
  "GSP33brsvbh1u:6360": "na tvātmanaḥ /",
  "GSP33brsvbh1u:6361": "sa punaretāneva śarīrādīn anādyavidyāvāsanāvaśādātmatvenābhipratītastadgatena sukhaduḥkhena tadvantamātmānamabhimanyamāno 'nutapyate /",
  "GSP33brsvbh1u:6362": "yadā tvayamapahatapāpmatvādilakṣaṇamudāsīnamātmānaṃ dehādibhyo viviktamanubhavati,",
  "GSP33brsvbh1u:6363": "athāsya śarīravato 'pyaśarīrasya na dehādidharmasukhaduḥkhaprasaṅgo 'stīti nānutapyate,",
  "GSP33brsvbh1u:6364": "kevalamayaṃ nice caitanyānandaghane rūpe vyavasthitaḥ samastalokakāmān prāpto bhavati /",
  "GSP33brsvbh1u:6365": "etasyaiva hi paramānandasya mātrāḥ sarve kāmāḥ /",
  "GSP33brsvbh1u:6366": "duḥkhaṃ tvavidyānirmāṇamiti na vidvānāpnoti /",
  "GSP33brsvbh1u:6367": "'aśīlitopaniṣadāṃ vyāmoha iha jāyate /",
  "GSP33brsvbh1u:6368": "teṣāmanugrahāyedamupākhyānamavartayam //",
  "GSP33brsvbh1u:6369_0": "'evaṃ vyavasthita uttarādvākyasaṃdarbhātprājāpatyāt akṣiṇi ca svapne suṣupte ca caturtho",
  "GSP33brsvbh1u:6369_1": "ca paryāye 'eṣa saṃprasādo 'smāccharīrātsamutthāya'iti jīvātmaivopahatapāpmādiguṇaḥ śrutyocyate /",
  "GSP33brsvbh1u:6370": "no khalu parasyākṣisthānaṃ saṃbhavati /",
  "GSP33brsvbh1u:6371": "nāpi svapnādyavasthāyogaḥ /",
  "GSP33brsvbh1u:6372": "nāpi śarīrātsamutthānam /",
  "GSP33brsvbh1u:6373": "tasmādyasyaitat sarvaṃ so 'pahatapāpmādiguṇaḥ śrutyoktaḥ /",
  "GSP33brsvbh1u:6374": "jīvasya caitat sarvamiti sa evāpahatapāpmādiguṇaḥ śrutyokta iti nāpahatapāpmādibhiḥ paraṃ brahma gamyate /",
  "GSP33brsvbh1u:6375": "nanu jīvasyāpahatapāpmatvādayo na saṃbhavantītyuktam /",
  "GSP33brsvbh1u:6376": "vacanādbhaviṣyati /",
  "GSP33brsvbh1u:6377": "kimiva vacanaṃ na kuryāt /",
  "GSP33brsvbh1u:6378": "nāsti vacanasyātibhāraḥ /",
  "GSP33brsvbh1u:6379": "naca mānāntaravirodhaḥ /",
  "GSP33brsvbh1u:6380": "nahi jīvaḥ pāpmādisvabhāvaḥ,",
  "GSP33brsvbh1u:6381": "kintu vāgbuddhiśarīrārambhasaṃbhavo 'sya pāpmādiḥ śarīrādyabhāve na bhavati dhūma iva dhūmadhvajābhāva iti śaṅkārthaḥ /",
  "GSP33brsvbh1u:6382": "nirākaroti-taṃ prati brūyāt āvirbhūtasvarūpastu /",
  "GSP33brsvbh1u:6383": "ayamabhisaṃdhiḥ-paurvāparyālocanayā tāvadupaniṣadāṃ śuddhabuddhamuktamekamaprapañcaṃ brahma tadatiriktaṃ ca sarvaṃ tadvivarto rajjoriva bhujaṅga ityatra tātparyamavagamyate /",
  "GSP33brsvbh1u:6384": "tathāca jīvo 'pyavidyākalpitadehendriyādyupahitaṃ rūpaṃ brahmaṇo na tu svābhāvikaḥ /",
  "GSP33brsvbh1u:6385": "evaṃ ca nāpahatapāpmatvādayastasminnavidyopādhau saṃbhavinaḥ /",
  "GSP33brsvbh1u:6386": "āvirbhūtabrahmarūpe tu nirupādhau saṃbhavanto brahmaṇa eva na jīvasya /",
  "GSP33brsvbh1u:6387": "evaṃ ca brahmaivāpahatāpāpmādiguṇaṃ śrutyuktamiti tadeva daharākāśo na jīva iti /",
  "GSP33brsvbh1u:6388": "syādetat /",
  "GSP33brsvbh1u:6389": "svarūpāvirbhāve cedbrahmaiva na jīvaḥ,",
  "GSP33brsvbh1u:6390": "tarhi vipratiṣiddhamidamabhidhīyate jīva āvirbhūtasvarūpa iti,",
  "GSP33brsvbh1u:6391": "ata āha-bhūtapūrvagatyeti /",
  "GSP33brsvbh1u:6392": "udaśarāvabrāhmaṇeneti /",
  "GSP33brsvbh1u:6393": "yathaiva hi madhonaḥ pratibimbānyudaśarava upajanāpāyadharmakāṇyātmalakṣaṇavirahānnātmā,",
  "GSP33brsvbh1u:6394": "evaṃ dehendriyādyapyupajanāpāyadharmakaṃ nātmetyudaśarāvadṛṣṭāntena śarīrātmatāyā vyutthānaṃ bādha iti /",
  "GSP33brsvbh1u:6395": "codayati-kathaṃ punaḥ svaṃ ca rūpamiti /",
  "GSP33brsvbh1u:6396": "dravyāntarasaṃsṛṣṭaṃ hi tenābhibhūtaṃ tasmādvivicyamānaṃ vyajyate hematārakādi /",
  "GSP33brsvbh1u:6397": "kūṭasthanityasya punaranyenāsaṃsṛṣṭasya kuto vivecanādabhivyaktiḥ /",
  "GSP33brsvbh1u:6398": "naca saṃsārāvasthāyāṃ jīvo 'nabhivyaktaḥ /",
  "GSP33brsvbh1u:6399": "dṛṣṭyādayo hyasya svarūpaṃ,",
  "GSP33brsvbh1u:6400": "te ca saṃsārāvasthāyāṃ bhāsanta iti kathaṃ jīvarūpaṃ na bhāsata ityarthaḥ /",
  "GSP33brsvbh1u:6401": "pariharati-prāgvivekajñānotpatteriti /",
  "GSP33brsvbh1u:6402": "ayamarthaḥ-yadyapyasya kūṭasthanityasyānyasaṃsargo na vastuto 'sti,",
  "GSP33brsvbh1u:6403": "yadyapi ca saṃsārāvasthāyāmasya dṛṣṭyādirūpaṃ cakāsti,",
  "GSP33brsvbh1u:6404": "tathāpyanirvācyānādyavidyāvaśādavidyākalpitaireva dehendriyādibhirasaṃsṛṣṭamapi saṃsṛṣṭamiva viviktamapyaviviktamiva dṛṣṭyādirūpamasya prathate /",
  "GSP33brsvbh1u:6405": "tathāca dehendriyādigataistāpādibhistāpādimadiva bhavatīti /",
  "GSP33brsvbh1u:6406": "upapāditaṃ caitadvistareṇādhyāsabhāṣya iti nehopapādyate /",
  "GSP33brsvbh1u:6407": "yadyapi sphaṭikādayo japākusumādisaṃnihitāḥ,",
  "GSP33brsvbh1u:6408": "saṃnidhānaṃ ca saṃyuktasaṃyogātmakaṃ,",
  "GSP33brsvbh1u:6409": "tathā ca saṃyuktāḥ,",
  "GSP33brsvbh1u:6410": "tathāpi na sākṣājjapādikusumasaṃyogina ityetāvatā dṛṣṭāntitā iti /",
  "GSP33brsvbh1u:6411": "vedanā harṣabhayaśokādayaḥ /",
  "GSP33brsvbh1u:6412": "dārṣṭāntike yojayati-tathā dehādīti /",
  "GSP33brsvbh1u:6413": "'saṃprasādo 'smāccharīrātsamutthāya paraṃ jyotirupasaṃpadya svena rūpeṇābhiniṣpadyate'ityetadvibhajate-śrutikṛtaṃ vivekavijñānamiti /",
  "GSP33brsvbh1u:6414": "tadanena śravaṇamananadhyānābhyāsādvivekavijñānamuktvā tasya vivekavijñānasya phalaṃ kevalātmarūpasākṣātkāraḥ svarūpeṇābhiniṣpattiḥ,",
  "GSP33brsvbh1u:6415": "sa ca sākṣātkāro vṛttirūpaḥ prapañcamātraṃ pravilāpayan svayamapi prapañcarūpatvātkatakaphalavatpravilīyate /",
  "GSP33brsvbh1u:6416": "tathāca nirmṛṣṭanikhilaprapañcajālamanupasargamaparādhīnaprakāśamātmajyotiḥ siddhaṃ bhavati /",
  "GSP33brsvbh1u:6417": "tadidamuktam-paraṃ jyotirupasaṃpadyeti /",
  "GSP33brsvbh1u:6418": "atra copasaṃpattāvuttarakālāyāmapi ktvāprayogo mukhaṃ vyādāya svapitītīvanmantavyaḥ /",
  "GSP33brsvbh1u:6419": "yadā ca vivekasākṣātkāraḥ śarīrātsamutthānaṃ,",
  "GSP33brsvbh1u:6420": "na tu śarīrāpādānakaṃ gamanam,",
  "GSP33brsvbh1u:6421": "tadā tatsaśarīrasyāpi saṃbhavati prārabdhakāryakarmakṣayasya purastādityāha-tathā vivekāvivekamātreṇeti /",
  "GSP33brsvbh1u:6422": "na kevalaṃ 'sa yoha vai tatparamaṃ brahma veda brahmaiva bhavati'ityādiśrutibhyo jīvasya paramātmano 'bhedaḥ,",
  "GSP33brsvbh1u:6423": "prājāpatyavākyasaṃdarbhaparyālocanayapyevameva pratipattavyamityāha-kutaścaitadevaṃ pratipattavyamiti /",
  "GSP33brsvbh1u:6424": "syādetat /",
  "GSP33brsvbh1u:6425": "praticchāyātmavajjīvaṃ paramātmano vastuto bhinnamapyamṛtābhayātmatvena grāhayitvā paścātparamātmānamṛtābhayādimantaṃ prajāpatirgrāhyati,",
  "GSP33brsvbh1u:6426": "na tvayaṃ jīvasya paramātmabhāvamācaṣṭe chāyātmana ivetyata āha-nāpi praticchāyātmāyamakṣilakṣita iti /",
  "GSP33brsvbh1u:6427": "akṣilakṣito 'pyātmaivopadiśyate na chāyātmā /",
  "GSP33brsvbh1u:6428": "tasmādasiddho dṛṣṭānta ityarthaḥ /",
  "GSP33brsvbh1u:6429": "kiñca dvitīyādiṣvapi paryāyeṣu 'etaṃ tveva te bhūyo 'nuvyākhyāyasyāmi'ityupakramātprathamaparyāyanirdiṣṭo na chāyāpuruṣaḥ,",
  "GSP33brsvbh1u:6430": "api tu tato 'nyo dṛṣṭātmeti darśayati,",
  "GSP33brsvbh1u:6431": "anyathā prajāpateḥ pratārakatvaprasaṅgādityata āha-tathā dvitīye 'pīti /",
  "GSP33brsvbh1u:6432": "atha chāyāpuruṣa eva jīvaḥ kasmānna bhavati /",
  "GSP33brsvbh1u:6433": "tathāca chāyāpuruṣa evaitamiti parāmṛśyata ityata āha-kiñcāhamadya svapne hastinamiti /",
  "GSP33brsvbh1u:6434": "kiñceti samuccayābhidhānaṃ pūrvopapattisāhityaṃ brūte,",
  "GSP33brsvbh1u:6435": "tacca śaṅkānirākaraṇadvāreṇa /",
  "GSP33brsvbh1u:6436": "chāyāpuruṣo 'sthāyī,",
  "GSP33brsvbh1u:6437": "sthāyī cāyamātmā cakāsti,",
  "GSP33brsvbh1u:6438": "pratyabhijñānādityarthaḥ /",
  "GSP33brsvbh1u:6439": "nahi khalvayamevamiti /",
  "GSP33brsvbh1u:6440": "ayaṃ suṣuptaḥ /",
  "GSP33brsvbh1u:6441": "saṃprati suṣuptāvasthāyām /",
  "GSP33brsvbh1u:6442": "ahamātmānamahaṅkārāspadamātmānam /",
  "GSP33brsvbh1u:6443": "na jānāti /",
  "GSP33brsvbh1u:6444": "kena prakāreṇa na jānātītyata āha-ayamahamasmīmāni bhūtāni ceti /",
  "GSP33brsvbh1u:6445": "yathā jāgṛtau svapne ceti /",
  "GSP33brsvbh1u:6446": "'nahi vijñāturvijñāterviparilopo vidyate 'vināśitvāt'ityanenāvināśitvaṃ siddhavaddhetukurvatā suptotthitasyātmapratyabhijñānamuktam,",
  "GSP33brsvbh1u:6447": "ya evāhaṃ jāgaritvā suptaḥ sa evaitarhi jāgarmīti /",
  "GSP33brsvbh1u:6448": "ācāryadeśīyamatamāha-kecittviti /",
  "GSP33brsvbh1u:6449": "yadi hyetamityanenānantaroktaṃ cakṣuradhiṣṭhānaṃ puruṣaṃ parāmṛśya tasyātmatvamucyeta tato na bhavecchāyāpuruṣaḥ /",
  "GSP33brsvbh1u:6450": "na tvetadasti /",
  "GSP33brsvbh1u:6451": "vākyopakramasūcitasya parātmanaḥ parāmarśāt /",
  "GSP33brsvbh1u:6452": "na khalu jīvātmano 'pahatapāpmatvādiguṇasaṃbhava ityarthaḥ /",
  "GSP33brsvbh1u:6453": "tadetaddūṣayati-teṣāmetamiti /",
  "GSP33brsvbh1u:6454": "subodham /",
  "GSP33brsvbh1u:6455": "matāntaramāha-aparetu vādina iti /",
  "GSP33brsvbh1u:6456": "yadi na jīvaḥ /",
  "GSP33brsvbh1u:6457": "kartā bhoktā ca vastuto bhavet,",
  "GSP33brsvbh1u:6458": "tatastadāśrayāḥ karmavidhaya uparudhyeran /",
  "GSP33brsvbh1u:6459": "sūtrakāravacanaṃ ca 'nāsaṃbhavāt'iti kupyeta /",
  "GSP33brsvbh1u:6460": "tatkhalu brahmaṇo guṇānāṃ jīve 'saṃbhavamāha /",
  "GSP33brsvbh1u:6461": "na cābhede brahmaṇo jīvānāṃ brahmaguṇānāmasaṃbhavo jīveṣviti teṣāmabhiprāyaḥ /",
  "GSP33brsvbh1u:6462": "teṣāṃ vādināṃ śārīrakeṇaivottaraṃ dattam /",
  "GSP33brsvbh1u:6463": "tathāhi-paurvāparyaparyālocanayā vedāntānāmekamadvayamātmatattvaṃ,",
  "GSP33brsvbh1u:6464": "jīvāstvavidyopadhānakalpitā ityatra tātparyamavagamyate /",
  "GSP33brsvbh1u:6465": "naca vastusato brahmaṇo guṇāḥ samāropiteṣu jīveṣu saṃbhavanti /",
  "GSP33brsvbh1u:6466": "no khalu vastusatyā rajjvā dharmāḥ sevyatvādayaḥ samāropite bhujaṅge saṃbhavinaḥ /",
  "GSP33brsvbh1u:6467": "naca samāropito bhujaṅgo rajjvā bhinnaḥ /",
  "GSP33brsvbh1u:6468": "tasmānna sūtravyākopaḥ /",
  "GSP33brsvbh1u:6469": "avidyākalpitaṃ ca kartṛtvabhoktṛtvaṃ yathālokasiddhamupāśritya karmavidhayaḥ pravṛttāḥ,",
  "GSP33brsvbh1u:6470": "śyenādividhaya iva niṣiddhe 'pi 'na hiṃsyātsarvā bhūtāni'",
  "GSP33brsvbh1u:6471": "iti sādhyāṃśe 'bhicāre 'tikrāntaniṣedhaṃ puruṣamāśrityāvidyāvatpuruṣāśrayatvācchāstrasyetyuktam /",
  "GSP33brsvbh1u:6472": "tadidamāha-teṣāṃ sarveṣāmiti //19//",
  "GSP33brsvbh1u:6474": "START BsVBh_1,3.5.20",
  "GSP33brsvbh1u:6475": "nanu brahmacedatra vaktavyaṃ kṛtaṃ jīvaparāmarśenetyuktamityata āha-",
  "GSP33brsvbh1u:6476": "anyārthaś ca parāmarśaḥ / BBs_1,3.20 /",
  "GSP33brsvbh1u:6477": "anyārthaśca parāmarśaḥ /",
  "GSP33brsvbh1u:6478": "jīvasyopādhikalpitasya brahmabhāva upadeṣṭavyaḥ,",
  "GSP33brsvbh1u:6479": "na cāsau jīvamaparāmṛśya śakya upadeṣṭumiti tisṛṣvavasthāsu jīvaḥ parāmṛṣṭaḥ /",
  "GSP33brsvbh1u:6480": "tadbhāvapravilayanaṃ tasya pāramārthikaṃ brahmabhāvaṃ darśayitumityarthaḥ //20//",
  "GSP33brsvbh1u:6482": "START BsVBh_1,3.5.21",
  "GSP33brsvbh1u:6483": "alpaśruter iti cet tad uktam / BBs_1,3.21 /",
  "GSP33brsvbh1u:6484": "alpaśruteriti cettaduktam /",
  "GSP33brsvbh1u:6485": "nigadavyākhyātena bhāṣyeṇa vyākhyātam //21//",
  "GSP33brsvbh1u:6487": "START BsVBh_1,3.6.22",
  "GSP33brsvbh1u:6488": "anukṛtes tasya ca / BBs_1,3.22 /",
  "GSP33brsvbh1u:6489": "anukṛtestasya ca /",
  "GSP33brsvbh1u:6490": "'abhānaṃ tejaso dṛṣṭaṃ sati tejo 'ntare yataḥ /",
  "GSP33brsvbh1u:6491": "tejodhātvantaraṃ tasmādanukārācca gamyate //",
  "GSP33brsvbh1u:6492": "'balīyasā hi saureṇa tejasā mandaṃ tejaścandratārakādyabhibhūyamānaṃ dṛṣṭaṃ,",
  "GSP33brsvbh1u:6493": "na tu tejaso 'nyena /",
  "GSP33brsvbh1u:6494": "ye 'pi pidhāyakāḥ pradīpasya gṛhaghaṭādayo na te svabhāsā pradīpaṃ bhāsayitumīśate /",
  "GSP33brsvbh1u:6495": "śrūyate ca-'tasya bhāsā sarvamidaṃ vibhāti'iti /",
  "GSP33brsvbh1u:6496": "sarvaśabdaḥ prakṛtasūryādyapekṣaḥ /",
  "GSP33brsvbh1u:6497": "na cātulyarūpe 'nubhānamityanukāraḥ saṃbhavati /",
  "GSP33brsvbh1u:6498": "nahi gāvo varāhamanudhāvantīti kṛṣṇavihaṅgānudhāvanamupapadyate gavām,",
  "GSP33brsvbh1u:6499": "api tu tādṛśasūkarānudhāvanam /",
  "GSP33brsvbh1u:6500": "tasmādyadyapi 'yasmin dyauḥ pṛthivī cāntarikṣamotam'iti brahma prakṛtaṃ,",
  "GSP33brsvbh1u:6501": "tathāpyabhibhavānukārasāmarthyalakṣaṇena liṅgena prakaraṇabādhayā tejodhāturavagamyate,",
  "GSP33brsvbh1u:6502": "na tu brahma,",
  "GSP33brsvbh1u:6503": "liṅgānupapatteḥ /",
  "GSP33brsvbh1u:6504": "tatra taṃ tasyeti ca sarvanāmapadāni pradarśanīyamevāvamrakṣyanti /",
  "GSP33brsvbh1u:6505": "naca tacchabdaḥ pūrvoktaparāmarśīti niyamaḥ samasti /",
  "GSP33brsvbh1u:6506": "nahi 'tena raktaṃ rāgāt' 'tasyāpatyam'ityādau pūrvoktaṃ kiñcidasti /",
  "GSP33brsvbh1u:6507": "tasmātpramāṇāntarāpratītamapi tejo 'ntaramalaukikaṃ śabdādupāsyatvena gamyata iti prāpte ucyate-'brahmaṇyeva hi talliṅgaṃ na tu tejasyalaukike /",
  "GSP33brsvbh1u:6508": "tasmānna tadupāsyatve brahma jñeyaṃ tu gamyate //",
  "GSP33brsvbh1u:6509": "' 'tameva bhāntat'ityatra kimalaukikaṃ tejaḥ kalpayitvā sūryādīnāmanubhānamupapadyatām,",
  "GSP33brsvbh1u:6510_0": "kiṃvā 'bhārūpaḥ satyasaṃkalpaḥ'iti śrutyantaraprasiddhena brahmaṇo bhānena sūryādīnāṃ",
  "GSP33brsvbh1u:6510_1": "bhānamupapādyatāmiti viśaye na śrutasaṃbhave 'śrutasya kalpanā yujyata ityaprasiddhaṃ",
  "GSP33brsvbh1u:6510_2": "nālaukikamupāsyaṃ tejo yujyate,",
  "GSP33brsvbh1u:6511": "api tu śrutiprasiddhaṃ brahmaiva jñeyamiti /",
  "GSP33brsvbh1u:6512": "tadetadāha-prājña evātmā bhavitumarhati /",
  "GSP33brsvbh1u:6513": "virodhamāha-samatvācceti /",
  "GSP33brsvbh1u:6514": "nanu svapratibhāne sūryādayaścākṣuṣaṃ tejo 'pekṣante /",
  "GSP33brsvbh1u:6515": "na hyandhenaite dṛśyante /",
  "GSP33brsvbh1u:6516": "tathā tadeva cākṣuṣaṃ tejo bāhyasauryāditejaḥāpyāyitaṃ rūpādi prakāśayati nānāpyāyitam,",
  "GSP33brsvbh1u:6517": "andhakāre 'pi rūpadarśanaprasaṅgādityata āha-yaṃ bhāntamanubhāyuriti /",
  "GSP33brsvbh1u:6518": "nahi tejontarasya tejo 'ntarāpekṣāṃ vyāsedhāmaḥ,",
  "GSP33brsvbh1u:6519": "kintu tadbhānamanubhānam /",
  "GSP33brsvbh1u:6520": "naca locanabhānamanubhānti sūryādayaḥ /",
  "GSP33brsvbh1u:6521": "tadidamuktam-nahi pradīpa iti /",
  "GSP33brsvbh1u:6522": "pūrvapakṣamanubhāṣya vyabhicāramāha-yadapyuktamiti /",
  "GSP33brsvbh1u:6523": "etaduktaṃ bhavati-yadi svarūpasāmyābhāvamabhipretyānukāro nirākriyate,",
  "GSP33brsvbh1u:6524": "tadā vyabhāciraḥ /",
  "GSP33brsvbh1u:6525": "atha kriyāsāmyābhāvaṃ, so 'siddhaḥ /",
  "GSP33brsvbh1u:6526": "asti hi vāyurajasoḥ svarūpavisadṛśayorapi niyatadigdeśavahanakriyāsāmyam /",
  "GSP33brsvbh1u:6527": "vanhyayaḥ piṇḍayostu yadyapi dahanakriyā na bhidyate tathāpi dravyabhedena kriyābhedaṃ kalpayitvā kriyāsādṛśyaṃ vyākhyeyam /",
  "GSP33brsvbh1u:6528": "tadevamanukṛteriti vibhajya tasya ceti sūtrāvayavaṃ vibhajate-tasya ceti caturthamiti /",
  "GSP33brsvbh1u:6529": "jyotiṣāṃ sūryādīnāṃ brahma jyotiḥprakāśakamityarthaḥ /",
  "GSP33brsvbh1u:6530": "tejo 'ntareṇānindriyabhāvamāpannena sūryāditejo vibhātītyaprasiddham /",
  "GSP33brsvbh1u:6531": "sarvaśabdasya hi svarasato niḥśeṣābhidhānaṃ vṛttiḥ /",
  "GSP33brsvbh1u:6532": "sā tejedhātāvalaukike rūpamātraprakāśake saṃkucet /",
  "GSP33brsvbh1u:6533": "brahmaṇi tu niḥśeṣajagadavabhāsake na sarvaśabdasya vṛttiḥ saṃkucatīti-tatraśabdamāharanniti /",
  "GSP33brsvbh1u:6534": "sarvatra khalvayaṃ tatraśabdaḥ pūrvoktaparāmarśī /",
  "GSP33brsvbh1u:6535": "'tena raktaṃ rāgāt'ityādāvapi prakṛteḥ parasminpratyayer'thabhede 'nvākhyāyamāne prātipadikapratyarthasya pūrvavṛttatvamastīti teneti tatparāmarśānna vyabhāciraḥ /",
  "GSP33brsvbh1u:6536": "tathāca sarvanāmaśrutireva brahmopasthāpayati /",
  "GSP33brsvbh1u:6537": "tena bhavatu nāma prakaraṇālliṅgaṃ balīyaḥ,",
  "GSP33brsvbh1u:6538": "śrutistu liṅgādbalīyasīti śrautamiha brahmaiva gamyata iti /",
  "GSP33brsvbh1u:6539": "api cāpekṣitānapekṣitābhādhānayorapekṣitābhidhānaṃ yuktaṃ,",
  "GSP33brsvbh1u:6540": "dṛṣṭārthatvādityāha-anantaraṃ ca hiraṇmaye pare kośa iti /",
  "GSP33brsvbh1u:6541": "asminvākye jyotiṣāṃ jyotirityuktaṃ,",
  "GSP33brsvbh1u:6542": "tatra kathaṃ tat jyotiṣāṃ jyotirityapekṣāyāmitadamupatiṣṭhate-na tatra sūrya iti /",
  "GSP33brsvbh1u:6543": "svātantryeṇa tūcyamāne 'napekṣitaṃ syādadṛṣṭārthamiti /",
  "GSP33brsvbh1u:6544": "brahmaṇyapi caiṣāṃ bhānapratiṣedho 'vakalpata iti /",
  "GSP33brsvbh1u:6545": "ayamabhiprāyaḥ-'na tatra sūryo bhāti'iti neyaṃ satisaptamī,",
  "GSP33brsvbh1u:6546": "yataḥ sūryādīnāṃ tasmin satyabhibhavaḥ pratīyeta /",
  "GSP33brsvbh1u:6547": "api tu viṣayasaptamī /",
  "GSP33brsvbh1u:6548": "tena na tatra brahmaṇi prakāśayitavye sūryādayaḥ prakāśakatayā bhānti,",
  "GSP33brsvbh1u:6549": "kintu brahmaiva sūryādiṣu prakāśayitavyeṣu prakāśakatvena bhāti /",
  "GSP33brsvbh1u:6550": "tacca svayaṃprakāśam,",
  "GSP33brsvbh1u:6551": "agṛhyo nahi gṛhyata ityādiśrutibhya iti //22//",
  "GSP33brsvbh1u:6553": "START BsVBh_1,3.6.23",
  "GSP33brsvbh1u:6554": "api ca smaryate / BBs_1,3.23 /",
  "GSP33brsvbh1u:6555": "api ca smaryate /",
  "GSP33brsvbh1u:6556": "na tadbhāsayata itibrahmaṇo 'grāhyatvamuktam /",
  "GSP33brsvbh1u:6557": "yadādityagatamityanena tasyaiva grāhakatvamuktamiti //23//",
  "GSP33brsvbh1u:6559": "START BsVBh_1,3.7.24",
  "GSP33brsvbh1u:6560": "śabdād eva pramitaḥ / BBs_1,3.24 /",
  "GSP33brsvbh1u:6561": "śabdādeva pramitaḥ /",
  "GSP33brsvbh1u:6562": "'nāñjasā mānabhedo 'sti parasminmānavarjite /",
  "GSP33brsvbh1u:6563": "bhūtabhavyeśitā jīve nāñjasī tena saṃśayaḥ //",
  "GSP33brsvbh1u:6564": "'kimaṅguṣṭhamātraśrutyanugrahāya jīvopāsanāparametadvākyamastu,",
  "GSP33brsvbh1u:6565": "tadanurodhena ceśānaśrutiḥ kathañcidvāyākhyāyatām,",
  "GSP33brsvbh1u:6566": "āhosvidīśānaśrutyanugrahāya brahmaparametadastu,",
  "GSP33brsvbh1u:6567": "tadanurodhenāṅguṣṭhamātraśrutiḥ kathañcinnīyatām /",
  "GSP33brsvbh1u:6568": "tatrānyatarasyānyatarānurodhaviṣaye prathamānurodho nyāyya ityaṅguṣṭhaśrutyanurodheneśānaśrutirnetavyā /",
  "GSP33brsvbh1u:6569": "apica yuktaṃ hṛtpuṇḍarīkadaharasthānatvaṃ paramātmānaḥ,",
  "GSP33brsvbh1u:6570": "sthānabhedanirdeśāt /",
  "GSP33brsvbh1u:6571": "taddhi tasyopalabdhisthānaṃ,",
  "GSP33brsvbh1u:6572": "śālagrāma iva kamalanābhasya bhagavataḥ /",
  "GSP33brsvbh1u:6573": "naca tathehāṅguṣṭhamātraśrutyā sthānabhedo nirdiṣṭaḥ parimāṇamātranirdeśāt /",
  "GSP33brsvbh1u:6574": "naca 'madhya ātmani'ityatra sthānabhedo 'vagamyate /",
  "GSP33brsvbh1u:6575": "ātmaśabdo hyayaṃ svabhāvavacano vā jīvavacano vā brahmavacano vā syāt /",
  "GSP33brsvbh1u:6576": "tatra svabhāvasya svabhavitradhīnanirūpaṇatayā svasya ca bhavituranirdeśānna jñāyate kasya madhya iti /",
  "GSP33brsvbh1u:6577": "naca jīvaparayorasti madhyamañjaseti naiṣa sthānanirdeśo vispaṣṭaḥ /",
  "GSP33brsvbh1u:6578": "spaṣṭastu parimāṇanirdeśaḥ /",
  "GSP33brsvbh1u:6579": "parimāṇabhedaśca parasminna saṃbhavatīti jīvātmaivāṅguṣṭhamātraḥ /",
  "GSP33brsvbh1u:6580": "sa khalvantaḥkaraṇādyupādhikalpito bhāgaḥ paramātmanaḥ /",
  "GSP33brsvbh1u:6581": "antaḥkaraṇaṃ ca prāyeṇa hṛtkamalakośasthānaṃ,",
  "GSP33brsvbh1u:6582": "hṛtkamalakośaśca manuṣyāṇāmaṅguṣṭhamātra iti tadavacchinno jīvātmāpyaṅguṣṭhamātraḥ,",
  "GSP33brsvbh1u:6583": "nabha iva vaṃśaparvāvacchinnamaratrimātram /",
  "GSP33brsvbh1u:6584": "api ca jīvātmanaḥ spaṣṭamaṅguṣṭhamātratvaṃ smaryate-'aṅguṣṭhamātraṃ puruṣaṃ niśicakarṣa yamo balāt'iti /",
  "GSP33brsvbh1u:6585": "nahi sarveśasya brahmaṇo yamena balānniṣkarṣaḥ kalpate /",
  "GSP33brsvbh1u:6586": "yamo hi jagau-'hariguruvaśago 'smi na svatantraḥ prabhavati saṃyamane mamāpi viṣṇuḥ'iti /",
  "GSP33brsvbh1u:6587": "tenāṅguṣṭhamātratvasya jīve niśchayādāpekṣikaṃ kiñcidbhūtabhavyaṃ prati jīvasyeśānatvaṃ vyākhyeyam /",
  "GSP33brsvbh1u:6588": "' etadvai tat'iti ca pratyakṣajīvarūpaṃ parāmṛśati /",
  "GSP33brsvbh1u:6589": "tasmājjīvātmaivātropāsya iti prāptam /",
  "GSP33brsvbh1u:6590": "evaṃ prāpte 'bhidhīyate-'praśnottaratvādīśānaśravaṇasyāviśeṣataḥ /",
  "GSP33brsvbh1u:6591": "jīvasya brahmarūpatvapratyāyanaparaṃ vacaḥ //",
  "GSP33brsvbh1u:6592": "'iha hi bhūtabhavyamātraṃ prati niraṅkuśamīśānatvaṃ pratīyate /",
  "GSP33brsvbh1u:6593": "prāk pṛṣṭaṃ cātra brahma 'anyatra dharmādanyatrādharmāt'ityādinā /",
  "GSP33brsvbh1u:6594": "tadanantarasya saṃdarbhasya tatprativacanatociteti 'etadvai tat'iti brahmābhidhānaṃ yuktam /",
  "GSP33brsvbh1u:6595": "tathā cāṅguṣṭhamātratayā yadyapi jīve 'vagamyate tathāpi na tatparametadvākyaṃ,",
  "GSP33brsvbh1u:6596": "kintvaṅguṣṭhamātrasya jīvasya brahmarūpatāpratipādanaparam /",
  "GSP33brsvbh1u:6597": "evaṃ niraṅkuśamīśānatvaṃ na saṃkocayitavyam /",
  "GSP33brsvbh1u:6598": "naca brahmapraśnottaratā hātavyā /",
  "GSP33brsvbh1u:6599": "tena yathā 'tattvamasi'iti vijñānātmanastvaṃpadārthasya taditi paramātmanaikatvaṃ pratipādyate,",
  "GSP33brsvbh1u:6600": "tathehāpyaṅguṣṭhaparimitasya vijñānātmana īśānaśrutyā brahmabhāvaḥ pratipādya iti yuktam //24//",
  "GSP33brsvbh1u:6602": "START BsVBh_1,3.7.25",
  "GSP33brsvbh1u:6603": "hṛdyapekṣayā tu manuṣyādhikāratvāt / BBs_1,3.25 /",
  "GSP33brsvbh1u:6604": "hṛdyapekṣayā tu manuṣyādhikāratvāt /",
  "GSP33brsvbh1u:6605": "sarvagatasyāpi parabrahmaṇo hṛdaye 'vasthānamapekṣyetijīvābhiprāyam /",
  "GSP33brsvbh1u:6606": "na cānyaḥ paramātmāna iha grahaṇamarhatīti na jīvaparametadvākyamityarthaḥ /",
  "GSP33brsvbh1u:6607": "manuṣyāneveti /",
  "GSP33brsvbh1u:6608": "traivarṇikāneva /",
  "GSP33brsvbh1u:6609": "arthitvāditi /",
  "GSP33brsvbh1u:6610": "antaḥsaṃjñānāṃ mokṣamāṇānāṃ ca kāmyeṣu karmasvadhikāraṃ niṣedhati-śaktatvāditi tiryagdevarṣīṇāmaśaktānāmadhikāraṃ nivartayati /",
  "GSP33brsvbh1u:6611": "upanayanādiśāstrāccetiśūdrāṇāmanadhikāritāṃ darśayati /",
  "GSP33brsvbh1u:6612": "yadapyuktaṃ parimāṇopadeśātsmṛteśceti /",
  "GSP33brsvbh1u:6613": "yadyetatparamātmaparaṃ kimiti tarhi jīva ihocyate /",
  "GSP33brsvbh1u:6614": "nanu paramātmaivocyatām /",
  "GSP33brsvbh1u:6615": "ucyate ca jīvaḥ,",
  "GSP33brsvbh1u:6616": "tasmājjīvaparameveti bhāvaḥ /",
  "GSP33brsvbh1u:6617": "pariharati-tatpratyucyata iti /",
  "GSP33brsvbh1u:6618": "jīvasya hi tattvaṃ paramātmabhāvaḥ,",
  "GSP33brsvbh1u:6619": "tadvaktavyam,",
  "GSP33brsvbh1u:6620": "naca tajjīvamanabhidhāya śakyaṃ vaktumiti jīva ucyata ityarthaḥ //25//",
  "GSP33brsvbh1u:6622": "START BsVBh_1,3.8.26",
  "GSP33brsvbh1u:6623": "tadupary api bādarāyaṇaḥ saṃbhavāt / BBs_1,3.26 /",
  "GSP33brsvbh1u:6624": "taduparyapi bādarāyaṇaḥ saṃbhavāt /",
  "GSP33brsvbh1u:6625": "devarṣīṇāṃ brahmavijñānādhikāracintā samanvayalakṣaṇe 'saṃgatetyasyāḥ prāsaṅgikīṃ saṃgatiṃ darśayituṃ prasaṅgamāha-aṅguṣṭhamātraśrutiriti /",
  "GSP33brsvbh1u:6626": "syādetat /",
  "GSP33brsvbh1u:6627": "devādīnāṃ vividhavicitrānandabhogabhogināṃ vairāgyābhāvānnārthitvaṃ brahmavidyāyāmityata āha-tatrārthitvaṃ tāvanmokṣaviṣayamiti /",
  "GSP33brsvbh1u:6628": "kṣayātiśayayogyasya svargādyupabhoge 'pi bhāvādasti vairāgyamityarthaḥ /",
  "GSP33brsvbh1u:6629": "nanu devādīnāṃ vigrahādyabhāvendriyārthasaṃnikarṣajāyāḥ pramāṇādivṛtteranupapatteravidvattayā sāmarthyābhāvena nādhikāra ityata āha-tadā sāmarthyamiti teṣāmiti /",
  "GSP33brsvbh1u:6630": "yathā ca mantrādibhyastadavagamastathopariṣṭādupapādayiṣyate /",
  "GSP33brsvbh1u:6631": "nanu śūdravadupanayanāsaṃbhavenādhyayanābhāvātteṣāmanadhikāra ityata āha-na copanayanaśāstreṇeti /",
  "GSP33brsvbh1u:6632": "na khalu vidhivat gurumukhādgṛhyamāṇo vedaḥ phalavatkarmabrahmāvabodhahetuḥ,",
  "GSP33brsvbh1u:6633": "api tvadhyayanottarakālaṃ nigamaniruktavyākaraṇādividitapadatarthasaṃgateradhigataśābdanyāyatattvasya puṃsaḥ smaryamāṇaḥ /",
  "GSP33brsvbh1u:6634": "sa ca manuṣyāṇāmiha janmanīva devadīnāṃ prāci bhave vidhivadhīta āmnāya iha janmani smaryamāṇaḥ /",
  "GSP33brsvbh1u:6635": "ata eva svayaṃ pratibhāto vedaḥ saṃbhavatītyarthaḥ /",
  "GSP33brsvbh1u:6636": "naca karmānadhikāre brahmavidyānadhikāro bhavatītyāha-yadapi karmasvanadhikārakāraṇamuktamiti /",
  "GSP33brsvbh1u:6637": "vasvādīnāṃ hi na vasvādyāntaramasti /",
  "GSP33brsvbh1u:6638": "nāpi bhṛgvādīnāṃ bhṛgvādyantaramasti /",
  "GSP33brsvbh1u:6639": "prācāṃ vasubhṛguprabhṛtīnāṃ kṣīṇādhikāratvenedānīṃ devarṣitvābhāvādityarthaḥ //26//",
  "GSP33brsvbh1u:6641": "START BsVBh_1,3.8.27",
  "GSP33brsvbh1u:6642": "virodhaḥ karmaṇīti cen nānekapratipatter darśanāt / BBs_1,3.27 /",
  "GSP33brsvbh1u:6643": "virodhaḥ karmaṇīti cennānekapratipatterdarśanāt /",
  "GSP33brsvbh1u:6644": "mantrādipadasamanvayātpratīyamānor'thaḥ pramāṇāntarāvirodhe satyupeyaḥ na tu virodhe /",
  "GSP33brsvbh1u:6645": "pramāṇāntaraviruddhaṃ cedaṃ vigrahavattvādi devatāyāḥ /",
  "GSP33brsvbh1u:6646": "tasmāt 'yajamānaḥ prastaraḥ'ityādivadupacaritārtho mantrādirvyākhyeyaḥ /",
  "GSP33brsvbh1u:6647": "tathāca vigrahādyabhāvācchabdopahitārthor'thopahito vā śabdo devatetyacetanatvānna tasyāḥ kvacidapyadhikāra iti śaṅkārthaḥ /",
  "GSP33brsvbh1u:6648": "nirākaroti-na /",
  "GSP33brsvbh1u:6649": "kasmāt /",
  "GSP33brsvbh1u:6650": "anekarūpapratipatteḥ /",
  "GSP33brsvbh1u:6651": "saiva kuta ityata āha-darśanātśrutiṣu smṛtiṣu ca /",
  "GSP33brsvbh1u:6652": "tathāhi-ekasyānekakāyanirmāṇamadarśanādvā na yujyate,",
  "GSP33brsvbh1u:6653": "bādhadarśanādvā /",
  "GSP33brsvbh1u:6654": "tatrādarśanamasiddhaṃ,",
  "GSP33brsvbh1u:6655": "śrutismṛtibhyāṃ darśanāt /",
  "GSP33brsvbh1u:6656": "nahi laukikena pramāṇenādṛṣṭatvādāgamena dṛṣṭamadṛṣṭaṃ bhavati,",
  "GSP33brsvbh1u:6657": "mā bhūdyāgādīnāmapi svargādisādhanatvamadṛṣṭamiti manuṣyaśarīrasya mātāpitṛsaṃyogajatvaniyamādasati pitroḥ saṃyoge kutaḥ saṃbhavaḥ,",
  "GSP33brsvbh1u:6658": "saṃbhave vānagnito 'pi dhūmaḥ syāditi bādhadarśanamiti cet /",
  "GSP33brsvbh1u:6659": "hanta kiṃ śarīratvena hetunā devādiśarīramapi mātāpitṛsaṃyogajaṃ siṣādhayiṣasi /",
  "GSP33brsvbh1u:6660": "tathā cānekānto hetvābhāsaḥ,",
  "GSP33brsvbh1u:6661": "svedajodbhijjānāṃ śarīrāṇāmatadbhetutvāt /",
  "GSP33brsvbh1u:6662": "icchāmātranirmāṇatvaṃ dehādīnāmadṛṣṭacaramiti cet, na /",
  "GSP33brsvbh1u:6663": "bhūtopādānatvenecchāmātranirmāṇatvāsiddheḥ /",
  "GSP33brsvbh1u:6664": "bhūtavaśināṃ hi devādīnāṃ nānākāyacikīrṣāvaśādbhūtakriyotpattau bhūtānāṃ parasparasaṃyogena nānākāyamasutpādāt /",
  "GSP33brsvbh1u:6665": "dṛṣṭā ca vaśina icchāvaśādvaśye kriyā,",
  "GSP33brsvbh1u:6666": "yathā viṣavidyāvida icchāmātreṇa viṣaśakalapreraṇam /",
  "GSP33brsvbh1u:6667": "naca viṣavidyāvido darśanenādhiṣṭhānadarśanādvyavahitaviprakṛṣṭabhūtādarśanāddevādīnāṃ kathamadhiṣṭhānamiti vācyam /",
  "GSP33brsvbh1u:6668": "kācābhrapaṭalapihitasya viprakṛṣṭasya ca bhaumaśanaiścarāderdarśanena vyabhācirāt /",
  "GSP33brsvbh1u:6669": "asaktāśca dṛṣṭayo devādīnāṃ kācābhrapaṭalādivanmahīmahīdharādibhirna vyavadhīyante /",
  "GSP33brsvbh1u:6670": "na cāsmadādivatteṣāṃ śarīritvena vyavahitāviprakṛṣṭādidarśanāsaṃbhavo 'numīyata iti vācyam,",
  "GSP33brsvbh1u:6671": "āgamavirodhino 'numānasyotpādāyogāt /",
  "GSP33brsvbh1u:6672": "antardhānaṃ cāñjanādinā manujānāmiva teṣāṃ prabhavatāmupapadyate,",
  "GSP33brsvbh1u:6673": "tena saṃnihitānāmapi na kratudeśe darśanaṃ bhaviṣyati /",
  "GSP33brsvbh1u:6674": "tasmātsūktam-anekapratipatteriti-tathāhi kati devā ityupakramyeti /",
  "GSP33brsvbh1u:6675": "vaiśvadevaśastrasya hi nividi 'kati devāḥ'ityupakramya nividaivottaraṃ dattaṃ śākalyāya yājñavalkyena-trayaśca trī ca śatā trayaśca trī ca sahasreti /",
  "GSP33brsvbh1u:6676": "vivinnāma śasyamānadevatāsaṃkhyāvācakāni mantrapadāni /",
  "GSP33brsvbh1u:6677": "etaduktaṃ bhavati-vaiśvadevasya nividi kati devāḥ śasyamānāḥ prasaṃkhyātā iti śākalyena pṛṣṭe yājñavalkyasyottaraṃ-'trayaśca trī ca śatā'ityādi /",
  "GSP33brsvbh1u:6678": "yāvatsaṃkhyākā vaiśvadevanividi saṃkhyātā devāsta etāvanta iti /",
  "GSP33brsvbh1u:6679": "punaśca śākalyena 'katame te'iti saṃkhyeyeṣu pṛṣṭeṣu yājñavalkyasyottaram-mahimāna evaiṣāmete trayastriṃśattveva devā iti /",
  "GSP33brsvbh1u:6680": "aṣṭau vasava ekādaśa rudrā dvādaśādityā indraśca prajāpatiśceti trayastriṃśaddevāḥ /",
  "GSP33brsvbh1u:6681": "tatrāgniśca pṛthivī ca vāyuścāntarikṣaṃ cādityaśca dyauśca candramāśca nakṣatrāṇi ceti vasavaḥ /",
  "GSP33brsvbh1u:6682": "ete hi prāṇināṃ karmaphalāśrayeṇa kāryakāraṇasaṃghātarūpeṇa pariṇamanto jagadidaṃ sarvaṃ vāsayanti,",
  "GSP33brsvbh1u:6683": "tasmādvasavaḥ /",
  "GSP33brsvbh1u:6684": "katame rudrā iti daśeme puruṣe prāṇāḥ buddhikarmendriyāṇi daśa,",
  "GSP33brsvbh1u:6685": "ekādaśaṃ ca mana iti /",
  "GSP33brsvbh1u:6686": "tadetāni prāṇaḥ,",
  "GSP33brsvbh1u:6687": "tadvṛttitvāt /",
  "GSP33brsvbh1u:6688": "te hi prāyaṇakāla utkrāmantaḥ puruṣaṃ rodayantīti rudrāḥ /",
  "GSP33brsvbh1u:6689": "katama ādityā iti dvādaśamāsāḥ saṃvatsarasyāvayavāḥ punaḥ punaḥ paruvartamānāḥ prāṇabhṛtāmāyūṃṣi ca karmaphalopabhogaṃ cādāpayantītyādityāḥ /",
  "GSP33brsvbh1u:6690": "aśanirindraḥ,",
  "GSP33brsvbh1u:6691": "sā hi balaṃ,",
  "GSP33brsvbh1u:6692": "sā hīndrasya paramā īśatā,",
  "GSP33brsvbh1u:6693": "tayā hi sarvānprāṇinaḥ pramāpayati,",
  "GSP33brsvbh1u:6694": "tena stanayitnuraśanirindraḥ /",
  "GSP33brsvbh1u:6695": "yajñaḥ prajāpitiriti,",
  "GSP33brsvbh1u:6696": "yajñasādhanaṃ ca yajñarūpaṃ ca paśavaḥ prajāpatiḥ /",
  "GSP33brsvbh1u:6697": "eta eva trayastriṃśaddevāḥ ṣaṇṇāmagnipṛthivīvāyvantarikṣādityādivāṃ mahimāno na tato bhidyante /",
  "GSP33brsvbh1u:6698": "ṣaḍeva tu devāḥ /",
  "GSP33brsvbh1u:6699": "te tu ṣaḍagniṃ pṛthivīṃ caikīkṛtyāntarikṣaṃ vāyuṃ caikīkṛtya divaṃ cādityaṃ caikīkṛtya trayo lokāstraya eva devā bhavanti /",
  "GSP33brsvbh1u:6700": "eta eva ca trayo 'nnaprāṇayorantarbhavanto 'nnaprāṇau dvau devau bhavataḥ /",
  "GSP33brsvbh1u:6701": "tāvapyadhyardho deva ekaḥ /",
  "GSP33brsvbh1u:6702": "katamo 'dhyardhaḥ,",
  "GSP33brsvbh1u:6703": "yo 'yaṃ vāyuḥ pavate /",
  "GSP33brsvbh1u:6704": "kathamayameka evādhyardhaḥ,",
  "GSP33brsvbh1u:6705": "yadasminsati sarvamidamadhyardhaṃ vṛddhiṃ prāpnoti tenādhyardha iti /",
  "GSP33brsvbh1u:6706": "katama eka iti,",
  "GSP33brsvbh1u:6707": "sa evādhyardhaḥ prāṇa eko brahma /",
  "GSP33brsvbh1u:6708": "sarvadevātmatvena bṛhattvādbrahma tadeva syādityācakṣate parokṣābhidhāyakena śabdena /",
  "GSP33brsvbh1u:6709": "tasmādekasyaiva devasya mahimavaśādyugapadanekadevarūpatāmāha śrutiḥ /",
  "GSP33brsvbh1u:6710": "smṛtiśca nigavyākhyātā /",
  "GSP33brsvbh1u:6711": "api ca pṛthagjanānāmapyupāyānuṣṭhānavaśātprāptāṇimadyaiśvaryāṇāṃ yugapannānākāyanirmāṇaṃ śrūyate,",
  "GSP33brsvbh1u:6712": "tatra kaiva kathā devānāṃ svabhāvasiddhānāmityāha-prāptāṇimādyaiśvaryāṇāṃ yogināmiti /",
  "GSP33brsvbh1u:6713": "aṇimā laghimā mahimā prāptiḥ prākāmyamīśitvaṃ vaśitvaṃ yatrakāmāvasāyitetyaiśvaryāṇi /",
  "GSP33brsvbh1u:6714": "aparā vyākhyeti /",
  "GSP33brsvbh1u:6715": "anekatra karmaṇi yugapadaṅgabhāvapratipattiraṅgabhāvagamanaṃ,",
  "GSP33brsvbh1u:6716": "tasya darśanāt /",
  "GSP33brsvbh1u:6717": "tadeva parisphuṭaṃ darśayituṃ vyatirekaṃ tāvadāha-kvacideka iti /",
  "GSP33brsvbh1u:6718": "na khalu bahuṣu śrāddheṣveko brāhmaṇo yugapadaṅgabhāvaṃ gantumarhati /",
  "GSP33brsvbh1u:6719": "ekasyānekatra yugapadaṅgabhāvamāha-kvaciccaika iti /",
  "GSP33brsvbh1u:6720": "yathaikaṃ brāhmaṇamuddiśya yugapannamaskāraḥ kriyate bahubhistathā svasthānasthitāmekāṃ devatāmuddiśya bahubhiryajamānairnānādeśāvasthitairyugapaddhavistyajyate,",
  "GSP33brsvbh1u:6721": "tasyāśca tatrāsaṃnihitāyā apyaṅgabhāvo bhavati /",
  "GSP33brsvbh1u:6722": "asti hi tasyā yugapadviprakṛṣṭānekārthopalambhasāmarthyamityupapāditam //27//",
  "GSP33brsvbh1u:6724": "START BsVBh_1,3.8.28",
  "GSP33brsvbh1u:6725": "śabda iti cen nātaḥ prabhavāt pratyakṣānumānābhyām / BBs_1,3.28 /",
  "GSP33brsvbh1u:6726": "śabda iti cennātaḥ prabhavātpratyakṣānumānābhyām /",
  "GSP33brsvbh1u:6727": "gotvādivatpūrvāvamarśābhāvādupādherapyekasyāpratīteḥ pācakādivadākāśadiśabdavadvyaktivacanā eva vasvādiśabdāḥ tasyāśca nityatvāttayā saha saṃbandho nityo bhavet /",
  "GSP33brsvbh1u:6728": "vigrahādiyoge tu sāvayavatvena vasvādīnāmanityatvāttataḥ pūrvaṃ vasvādiśabdo na svārthena saṃbaddha āsīt,",
  "GSP33brsvbh1u:6729": "svārthasyaivābhāvāt /",
  "GSP33brsvbh1u:6730": "tataścotpanne vasvādau vasvādiśabdasaṃbandhaḥ prādurbhavandevadattādiśabdasaṃbandhavatpuruṣabuddhiprabhava iti tatpūrvako vākyārthapratyayo 'pi puruṣabuddhyadhīnaḥ syāt /",
  "GSP33brsvbh1u:6731": "puruṣabuddhiśca mānāntarādhīnajanmeti mānāntarāpekṣayā prāmāṇyaṃ vedasya vyāhanyeteti śaṅkārthaḥ /",
  "GSP33brsvbh1u:6732": "uttaram-na /",
  "GSP33brsvbh1u:6733": "ataḥ prabhavāt /",
  "GSP33brsvbh1u:6734": "vasutvādijātivācakācchabdāttajjātīyāṃ vyaktiṃ cikīrṣitāṃ buddhivāsikhya tasyāḥ prabhavanam /",
  "GSP33brsvbh1u:6735": "tadidaṃ tatprabhavatvam /",
  "GSP33brsvbh1u:6736": "etaduktaṃ bhavati-yadyapi na śabda upādānakāraṇaṃ vasvādīnāṃ brahmopādānatvāt,",
  "GSP33brsvbh1u:6737": "tathāpi nimittakāraṇamuktena krameṇa /",
  "GSP33brsvbh1u:6738": "na caitāvatā śabdārthasaṃbandhasyānityatvaṃ,",
  "GSP33brsvbh1u:6739": "vasvādijātervā tadupādhervā yayā kayācidākṛtyāvacchinnasya nityatvāditi /",
  "GSP33brsvbh1u:6740": "imamevārtamākṣepasamādhānābhyāṃ vibhajate-nanu janmādyasya yata iti /",
  "GSP33brsvbh1u:6741": "te nigadavyākhyāte /",
  "GSP33brsvbh1u:6742": "tatkimidānīṃ svayaṃbhuvā vāṅnirmitā kālidāsādibhiriva kumārasaṃbhavādi,",
  "GSP33brsvbh1u:6743": "tathāca tadeva pramāṇāntarāpekṣavākyatvādaprāmāṇyamāpatitamityata āha-utsargo 'pyayaṃ vācaḥ saṃpradāyapravartanātmaka iti /",
  "GSP33brsvbh1u:6744": "saṃpradāyo guruśiṣyaparamparayādhyayanam /",
  "GSP33brsvbh1u:6745": "etaduktaṃ bhavati-svayaṃbhuvo vedakartṛtve 'pi na kālidāsādivatsvatantratvamapi tu pūrvasṛṣṭyanusāreṇa /",
  "GSP33brsvbh1u:6746": "etaccāsmābhirupapāditam /",
  "GSP33brsvbh1u:6747": "upapādayiṣyati cāgre bhāṣyakāraḥ /",
  "GSP33brsvbh1u:6748": "api cādyatve 'pyetaddṛśyate /",
  "GSP33brsvbh1u:6749": "taddarśanātprācāmapi kartṝṇāṃ tathābhāvo 'numīyata ityāha-apica cikīrṣitamiti /",
  "GSP33brsvbh1u:6750": "ākṣipati-kimātmakaṃ punariti /",
  "GSP33brsvbh1u:6751": "ayamabhisaṃdhiḥ-vācakaśabdaprabhavatvaṃ hi devānāmabhyupetavyaṃ,",
  "GSP33brsvbh1u:6752": "avācakena teṣāṃ buddhāvanālekhanāt /",
  "GSP33brsvbh1u:6753": "tatra na tāvadvasvādīnāṃ vakārādayo varṇā vācakāḥ,",
  "GSP33brsvbh1u:6754": "teṣāṃ pratyuccāraṇamanyatvenāśakyasaṃgatigrahatvāt,",
  "GSP33brsvbh1u:6755": "agṛhītasaṃgateśca vācakatve 'tiprasaṅgāt /",
  "GSP33brsvbh1u:6756": "api caite pratyekaṃ vā vākyārthamabhidadhīran militā vā /",
  "GSP33brsvbh1u:6757": "na tāvatpratyekam,",
  "GSP33brsvbh1u:6758": "ekavarṇoccāraṇānantaramarthapratyayādarśanāt,",
  "GSP33brsvbh1u:6759": "varṇāntaroccāraṇānarthakyaprasaṅgācca /",
  "GSP33brsvbh1u:6760": "nāpa militāḥ,",
  "GSP33brsvbh1u:6761": "teṣāmekavaktṛprayujyamānānāṃ rūpato vyaktito vā pratikṣaṇamapavargiṇāṃ mithaḥ sāhityasaṃbhavābhāvāt /",
  "GSP33brsvbh1u:6762": "naca pratyekasamudāyābhyāmanyaḥ prakāraḥ saṃbhavati /",
  "GSP33brsvbh1u:6763": "naca svarūpasāhityābhāve 'pi varṇānāmāgneyādīnāmiva saṃskāradvārakamasti sāhityamiti sāṃprataṃ,",
  "GSP33brsvbh1u:6764": "vikalpāsahatvāt /",
  "GSP33brsvbh1u:6765": "ko nu khalvayaṃ saṃskāro 'bhimataḥ,",
  "GSP33brsvbh1u:6766": "kimapūrvamāgneyādijanyamiva,",
  "GSP33brsvbh1u:6767": "kiṃvā bhāvanāparanāmā smṛtiprasavabījam /",
  "GSP33brsvbh1u:6768": "na tāvatprathamaḥ kalpaḥ /",
  "GSP33brsvbh1u:6769": "nahi śabdaḥ svarūpato 'ṅgato vāvidito 'viditasaṃgatirarthadhīheturindriyavat /",
  "GSP33brsvbh1u:6770": "uccaritasya badhireṇāgṛhītasya gṛhītasya vāgṛhītasaṃgaterapratyāyakatvāt /",
  "GSP33brsvbh1u:6771": "tasmādvidito viditasaṃgatirviditasamastajñāpanāṅgaśca śabdo dhūmādivatpratyāyako 'bhyupeyaḥ /",
  "GSP33brsvbh1u:6772": "tathācāpūrvābhidhāno 'sya saṃskāraḥ pratyāyanāṅgamityarthapratyayātprāgvagantavyaḥ /",
  "GSP33brsvbh1u:6773": "naca tadā tasyāvagamopāyo 'sti /",
  "GSP33brsvbh1u:6774": "arthapratyayāttu tadavagamaṃ samarthayamāno duruttaramitaretarāśrayamāviśati,",
  "GSP33brsvbh1u:6775": "saṃskārāvasāyādarthapratyayaḥ,",
  "GSP33brsvbh1u:6776": "tataśca tadavasāya iti /",
  "GSP33brsvbh1u:6777": "bhāvanābhidhānastu saṃskāraḥ smṛtiprasavasāmarthyamātmanaḥ /",
  "GSP33brsvbh1u:6778": "naca tadevārthapratyayaprasavasāmarthyamapi bhavitumarhati /",
  "GSP33brsvbh1u:6779": "nāpi tasyaiva sāmarthyasya sāmarthyāntaram /",
  "GSP33brsvbh1u:6780": "nahi yaiva vahnerdahanaśaktiḥ saiva tasya prakāśanaśaktiḥ /",
  "GSP33brsvbh1u:6781": "nāpi dahanaśakteḥ prakāśanaśaktiḥ apica vyutkrameṇoccaritebhyo varṇebhyaḥ saivāsti smṛtibījaṃ vāsanetyarthapratyayaḥ prasajyeta /",
  "GSP33brsvbh1u:6782": "na cāsti /",
  "GSP33brsvbh1u:6783": "tasmānna kathañcidapi varṇā arthavīhetavaḥ /",
  "GSP33brsvbh1u:6784": "nāpi tadatiriktaḥ sphoṭātmā /",
  "GSP33brsvbh1u:6785": "tasyānubhavānārohāt /",
  "GSP33brsvbh1u:6786": "arthadhiyastu kāryāttadavagame parasparāśrayaprasaṅga ityuktaprāyam /",
  "GSP33brsvbh1u:6787": "sattāmātreṇa tu tasya nityasyārthadhīhetubhāve sarvadārthapratyayotpādaprasaṅgaḥ,",
  "GSP33brsvbh1u:6788": "nirapekṣasya hetoḥ sadātanatvāt /",
  "GSP33brsvbh1u:6789": "tasmādvācakācchabdādvācyotpāda ityanupapannamiti /",
  "GSP33brsvbh1u:6790": "atrācāryadeśīya āha-sphoṭamityāheti /",
  "GSP33brsvbh1u:6791": "mṛṣyāmahe na varṇāḥ pratyāyakā iti /",
  "GSP33brsvbh1u:6792": "na sphoṭa iti tu na mṛṣyāmaḥ /",
  "GSP33brsvbh1u:6793": "tadanubhavānantaraṃ viditasaṃgaterarthadhīsamutpādāt /",
  "GSP33brsvbh1u:6794": "naca varṇātiriktasya tasyānubhāvo nāsti /",
  "GSP33brsvbh1u:6795": "gaurityekaṃ padaṃ,",
  "GSP33brsvbh1u:6796": "gāmānaya śuklamityekaṃ vākyamiti nānāvarṇapadātiriktaikapadavākyāvagateḥ sarvajanīnatvāt /",
  "GSP33brsvbh1u:6797": "na cāyamasati bādhake ekapadavākyānubhavaḥ śakyo mithyetivaktum /",
  "GSP33brsvbh1u:6798": "nāpyaupādhikaḥ /",
  "GSP33brsvbh1u:6799": "upādhiḥ khalvekadhīgrāhyatā vā syāt,",
  "GSP33brsvbh1u:6800": "ekārthadhīhetutā vā /",
  "GSP33brsvbh1u:6801": "na tāvadekadhīgocarāṇāṃ dhavakhadirapalāśānāmekanirbhāsaḥ pratyayaḥ samasti /",
  "GSP33brsvbh1u:6802": "tathā sati dhavakhadirapalāśā iti na jātu syāt /",
  "GSP33brsvbh1u:6803": "nāpyekārthadhīhetutā /",
  "GSP33brsvbh1u:6804": "taddhetutvasya varṇeṣu vyāsedhāt /",
  "GSP33brsvbh1u:6805": "taddhetutvena tu sāhityakalpane 'nyonyāśrayaprasaṅgaḥ /",
  "GSP33brsvbh1u:6806": "sāhityāttaddhetutvaṃ taddhetutvācca sāhityamiti /",
  "GSP33brsvbh1u:6807_0": "tasmādayamabādhito 'nupādhiśca padavākyagocara ekanirbhāsānubhavo varṇātiriktaṃ vācakamekamavalambate",
  "GSP33brsvbh1u:6807_1": "sa sphoṭa iti taṃ ca dhvanayaḥ pratyekaṃ vyañjayanto 'pi na drāgitveva viśadayanti,",
  "GSP33brsvbh1u:6808": "yena drāgārthadhīḥ syāt /",
  "GSP33brsvbh1u:6809_0": "api tu ratnatattvajñānavadyathāsvaṃ dvitricatuṣpañcaṣaḍdarśanajanitasaṃskāraparipākasacivacetopalabdhajanmani",
  "GSP33brsvbh1u:6809_1": "carame cetasi cakāsti viśadaṃ padavākyatattvamiti prāganutpannāyāstadanantaramarthadhiya",
  "GSP33brsvbh1u:6809_2": "udaya iti nottareṣāmānarthakyaṃ dhvanīnām /",
  "GSP33brsvbh1u:6810": "nāpi prācāṃ,",
  "GSP33brsvbh1u:6811": "tadabhāve tajjanitasaṃskāratatparipākābhāvenānugrahābhāvāt /",
  "GSP33brsvbh1u:6812": "antyasya cetasaḥ kevalasyājanakatvāt /",
  "GSP33brsvbh1u:6813": "naca padapratyayavat,",
  "GSP33brsvbh1u:6814": "pratyekamavyaktāmarthadhiyamādhāsyanti prāñco varṇāḥ,",
  "GSP33brsvbh1u:6815": "caramastu tatsacivaḥ sphuṭatarāmiti yuktam /",
  "GSP33brsvbh1u:6816": "vyaktāvyaktāvabhāsitāyāḥ pratyakṣajñānaniyamāt /",
  "GSP33brsvbh1u:6817": "sphoṭajñānasya ca pratyakṣatvāt /",
  "GSP33brsvbh1u:6818": "arthadhiyastvapratyakṣāyā mānāntarajanmano vyakta evopajano na vā syānna punarasphuṭa iti na samaḥ samādhiḥ /",
  "GSP33brsvbh1u:6819": "tasmānnityaḥ sphoṭa eva vācako na varṇā iti /",
  "GSP33brsvbh1u:6820": "tadetadācāryadeśīyamataṃ svamatamupapādayannapākaroti-varṇā eva tu na śabda iti /",
  "GSP33brsvbh1u:6821": "evaṃ hi varṇātiriktaḥ sphoṭo 'byupeyeta,",
  "GSP33brsvbh1u:6822": "yadi varṇānāṃ vācakatvaṃ na saṃbhavet,",
  "GSP33brsvbh1u:6823": "sa cānubhavapaddhatimadhyāsīta /",
  "GSP33brsvbh1u:6824": "dvidhā ca vācakatvaṃ varṇānāṃ,",
  "GSP33brsvbh1u:6825": "kṣaṇikatvenāśakyasaṃgatigrahatvādvā vyastasamastaprakāradvayābhāvādvā /",
  "GSP33brsvbh1u:6826": "na tāvatprathamaḥ kalpaḥ /",
  "GSP33brsvbh1u:6827": "varṇānāṃ kṣaṇikatve mānābhāvāt /",
  "GSP33brsvbh1u:6828": "nanu varṇānāṃ pratyuccāraṇamanyatvaṃ sarvajanaprasiddham / na /",
  "GSP33brsvbh1u:6830": "pratyabhijñāyamānatvāt /",
  "GSP33brsvbh1u:6831": "na cāsatyapyekatve jvālādivatsādṛśyanibandhanametat,",
  "GSP33brsvbh1u:6832": "pratyabhijñānamiti sāṃpratam /",
  "GSP33brsvbh1u:6833": "sādṛśyanibandhanatvamasya balavadbādhakopanipātādvāsthīyeta,",
  "GSP33brsvbh1u:6834": "kvacijjvālādau vyabhicāradarśanādvā /",
  "GSP33brsvbh1u:6835": "tatra kvacidvyabhicāradarśanena tadutprekṣāyāmucyate vṛddheḥ svataḥprāmāṇ.vādibhiḥ-'utprekṣeta hi yo mohādajñātamapi bādhanam /",
  "GSP33brsvbh1u:6836": "sa sarvavyavahāreṣu saṃśayātmā kṣayaṃ vrajet //",
  "GSP33brsvbh1u:6837": "'iti /",
  "GSP33brsvbh1u:6838": "prapañcitaṃ caitadasmābhirnyāyakaṇikāyām /",
  "GSP33brsvbh1u:6839": "na cedaṃ pratyabhijñānaṃ gatvādijātiviṣayaṃ na gādivyaktiviṣayaṃ,",
  "GSP33brsvbh1u:6840": "tāsāṃ pratinaraṃ bhedopalambhādata eva śabdabhedopalambhādvaktṛbheda unnīyate 'somaśarmādhīte na viṣṇuśarmā'iti yuktam /",
  "GSP33brsvbh1u:6841": "yato bahuṣu gakāramuccārayatsu nipuṇamanubhavaḥ parīkṣyatām /",
  "GSP33brsvbh1u:6842": "yathā kālākṣīṃ ca svastimatīṃ cekṣamāṇasya vyaktibhedaprathāyāṃ satyāmeva tadanugatamekaṃ sāmānyaṃ prathate,",
  "GSP33brsvbh1u:6843": "tathā kiṃ gakārādiṣu bhedena prathamāneṣveva gatvamekaṃ tadanugataṃ cakāsti,",
  "GSP33brsvbh1u:6844_0": "kiṃvā yathā gotvamājānata ekaṃ bhinnadeśaparimāṇasaṃsthānavyaktyupadhānabhedādbhinnadeśamivālpamiva",
  "GSP33brsvbh1u:6844_1": "mahadiva dīrghamiva vāmanamiva tathāgavyaktirājānata ekāpi vyañjakabhedāttadharmānupātinīva",
  "GSP33brsvbh1u:6844_2": "prathata iti bhavanta eva vidāṅkurvantu /",
  "GSP33brsvbh1u:6845": "tatra gavyaktibhedamaṅgīkṛtyāpi yo gatvasyaikasya paropadhānabhedakalpanāprayāsaḥ sa varaṃ gavyaktāvevāstu kimantargaḍunā gatvenābhyupetena /",
  "GSP33brsvbh1u:6846": "yathāhuḥ-'tena yatprārtyate jātestadvarṇādeva lapsyate /",
  "GSP33brsvbh1u:6847": "vyaktilabhyaṃ tu nādebhya iti gatvādidhīrvṛthāḥ //",
  "GSP33brsvbh1u:6848": "'naca svastintyādivat gavyaktibhedapratyayaḥ sphuṭaḥ pratyuccāraṇamasti /",
  "GSP33brsvbh1u:6849": "tathā sati daśa gakārānudacārayaccaitra iti hi pratyayaḥ syāt /",
  "GSP33brsvbh1u:6850": "na syāddaśakṛtva udacārayadgakāramiti /",
  "GSP33brsvbh1u:6851": "na caiṣa jātyabhiprāyo 'bhyāso yathā śatakṛtvastittirīnupāyuṅkta devadatta iti /",
  "GSP33brsvbh1u:6852": "atra hi sorastāḍaṃ krandato 'pi gakārādivyaktau lokasyoccāraṇābhyāsapratyayasya vinirvṛttiḥ /",
  "GSP33brsvbh1u:6853": "codakaḥ pratyabhijñānabādhakamutthāpayatiṃ-kathaṃ hyekasminkāle bahūnāmuccārayatāmiti /",
  "GSP33brsvbh1u:6854": "yat yugapadviruddhadharmasaṃsargavat tat nānā,",
  "GSP33brsvbh1u:6855": "yathā gavāśvādirdviśaphaikaśaphakeśaragalakambalādimān /",
  "GSP33brsvbh1u:6856": "yugapadudāttānudāttādiviruddhadharmasaṃsargavāṃścāyaṃ varṇaḥ /",
  "GSP33brsvbh1u:6857": "tasmānnānā bhavitumarhati /",
  "GSP33brsvbh1u:6858": "na codāttādayo vyañjakadharmāḥ,",
  "GSP33brsvbh1u:6859": "na varṇadharmā iti sāṃpratam /",
  "GSP33brsvbh1u:6860": "vyañjakā hyasya vāyavaḥ /",
  "GSP33brsvbh1u:6861": "teṣāmaśrāvaṇatve kathaṃ taddharmāḥ śrāvaṇāḥ syuḥ /",
  "GSP33brsvbh1u:6862": "idaṃ tāvadatra vaktavyam /",
  "GSP33brsvbh1u:6863": "nahi guṇagocaramindriyaṃ guṇinamapi gocarayati,",
  "GSP33brsvbh1u:6864": "mā bhūvan ghrāṇarasanaśrotrāṇāṃ gandharasaśabdagocarāṇāṃ tadvantaḥ pṛthivyudakākāśā gocarāḥ /",
  "GSP33brsvbh1u:6865": "evaṃ ca mā nāma bhūdvāyugocaraṃ śrotram,",
  "GSP33brsvbh1u:6866": "tadguṇāṃstūdāttādīn gocarayiṣyati /",
  "GSP33brsvbh1u:6867": "te ca śabdasaṃsargagrahāt śabdadharmatvenādhyavasīyante /",
  "GSP33brsvbh1u:6868": "naca śabdasya pratyabhijñānāvadhṛtaikatvasya svarūpata udāttādayo dharmāḥ parasparavirodhino 'paryāyeṇa saṃbhavanti /",
  "GSP33brsvbh1u:6869": "tasmādyathā mukhasyaikasya maṇikṛpāṇadarpaṇādyupadhānavaśānnānādeśaparimāṇasaṃsthānabhedavibhrḥamaḥ,",
  "GSP33brsvbh1u:6870": "evamekasyāpi varṇasya vyañjakadhvaninibandhano 'yaṃ viruddhanānādharmasaṃsargavibhramaḥ,",
  "GSP33brsvbh1u:6871": "na tu bhāviko nānādharmasaṃsarga iti sthite 'bhyupetya parihāramāha bhāṣyakāraḥ-athavā dhvanikṛta iti /",
  "GSP33brsvbh1u:6872": "athaveti pūrvapakṣaṃ vyāvartayati /",
  "GSP33brsvbh1u:6873": "bhavetāṃ nāma guṇaguṇināvekendriyagrāhyau,",
  "GSP33brsvbh1u:6874": "tathāpyadoṣaḥ /",
  "GSP33brsvbh1u:6875": "dhvanīnāmapi śabdavacchrāvaṇatvāt /",
  "GSP33brsvbh1u:6876": "dhvanisvarūpaṃ praśnapūrvakaṃ varṇebhyo niṣkarṣayati-kaḥ punarayamiti /",
  "GSP33brsvbh1u:6877": "na cāyamanirdhāritaviśeṣavarṇatvasāmānyamātrapratyayo na tu varṇātiriktadabhivyañjakadhvanipratyaya iti sāṃpratam /",
  "GSP33brsvbh1u:6878": "tasyānunāsikatvādibhedabhinnasya gādivyaktivatpratyabhijñānābhāvāt,",
  "GSP33brsvbh1u:6879": "apratyabhijñāyamānasya caikatvābhāvena sāmānyabhāvānupapatteḥ /",
  "GSP33brsvbh1u:6880": "tasmādavarṇātmako vaiṣa śabdaḥ,",
  "GSP33brsvbh1u:6881": "śabdātirikto vā dhvaniḥ,",
  "GSP33brsvbh1u:6882_0": "śabdavyañjakaḥ śrāvaṇo 'bhyupeyaḥ ubhayathāpi cākṣu vyañjaneṣu ca tattaddhvanibhedopadhānenānunāsikatvādayo",
  "GSP33brsvbh1u:6882_1": "'vagamyamānāstaddharmā eva śabde pratīyante na tu svataḥ śabdasya dharmāḥ /",
  "GSP33brsvbh1u:6883": "tathā ca yeṣāmanunāsikatvādayo dharmāḥ parasparaviruddhā bhāsante bhavatu teṣāṃ dhvanīnāmanityatā /",
  "GSP33brsvbh1u:6884": "nahi teṣu pratyabhijñānamasti /",
  "GSP33brsvbh1u:6885": "yeṣu tu varṇeṣu pratyabhijñānaṃ na teṣāmanunāsikatvādayo dharmā iti nānityāḥ /",
  "GSP33brsvbh1u:6886": "evaṃ ca sati sālambanā iti /",
  "GSP33brsvbh1u:6887": "yadyeṣa parasyāgraho dharmiṇyagṛhyamāṇe taddharmā na śakyā grahītumiti,",
  "GSP33brsvbh1u:6888": "evaṃ nāmāstu tathā tuṣyatu paraḥ /",
  "GSP33brsvbh1u:6889": "tathāpyadoṣa ityarthaḥ /",
  "GSP33brsvbh1u:6890": "tadanena prabandhena kṣaṇikatvena varṇānāmaśakyasaṃgatigrahatayā yadavācakatvamāpāditaṃ varṇānāṃ tadapākṛtam /",
  "GSP33brsvbh1u:6891": "vyastasamastaprakāradvayāsaṃbhavena tu yadāsañjitaṃ tannirācikīrṣurāha-varṇebhyaścārthapratīteriti /",
  "GSP33brsvbh1u:6892": "kalpanāmamṛṣyamāṇa ekadeśyāha-na kalpayāmīti /",
  "GSP33brsvbh1u:6893": "nirākaroti-na /",
  "GSP33brsvbh1u:6894": "asyā api buddheriti /",
  "GSP33brsvbh1u:6895": "nirūpayatu tāvadgaurityekaṃ padamiti dhiyamāyuṣmān /",
  "GSP33brsvbh1u:6896": "kimiyaṃ pūrvānubhūtāngakārādīneva sāmastyenāvagāhate kiṃvā gakārādyatiriktaṃ,",
  "GSP33brsvbh1u:6897": "gavayamiva varāhādibhyo vilakṣaṇam /",
  "GSP33brsvbh1u:6898": "yadi gakārādivilakṣaṇamavabhāsayet,",
  "GSP33brsvbh1u:6899": "gakārādirūṣitaḥ pratyayo na syāt /",
  "GSP33brsvbh1u:6900": "nahi varāhadhīrmahiṣarūṣitaṃ varāhamavagāhate /",
  "GSP33brsvbh1u:6901_0": "padatattvamekaṃ pratyekamabhivyañjayanto dhvanayaḥ prayatnabhedabhinnāstulyasthānakaraṇaniṣpādyatayānyonyavisadṛśatattatpadḥavyañjakadhvanisādṛśyena",
  "GSP33brsvbh1u:6901_1": "svavyañjanīyasyaikasya padatattvasya mitho visadṛśānekapadasādṛśyānyāpādayantaḥ sādṛśyopadhānabhedādekamapyabhāgamapi",
  "GSP33brsvbh1u:6901_2": "nāneva bhāgavadiva bhāsayanti,",
  "GSP33brsvbh1u:6902": "mukhyamivaikaṃ niyatavarṇaparimāṇasthānasaṃsthānabhedamapi maṇikṛpāṇadarpaṇādayo 'nekavarṇaparimāṇasaṃsthānabhedam /",
  "GSP33brsvbh1u:6903": "evaṃ ca kalpitā evāsya bhāgā varṇā iti cet,",
  "GSP33brsvbh1u:6904": "tatkimidānīṃ varṇabhedānasatyapi bādhake mithyeti vaktumadhyavasito 'si /",
  "GSP33brsvbh1u:6905": "ekadhīreva nānātvasya badhiketi cet,",
  "GSP33brsvbh1u:6906": "hantāsyāṃ nānā varṇāḥ prathanta iti nānātvāvabhāsa ekaikatvaṃ kasmānna bādhate /",
  "GSP33brsvbh1u:6907": "athavā vanasenādibuddhivadekatvanānātve na viruddhe /",
  "GSP33brsvbh1u:6908": "no khalu senāvanabuddhī gajapadātituragādīnāṃ campakāśokakiṃśukādīnāṃ ca bhedamapabādhamāne udīyete,",
  "GSP33brsvbh1u:6909": "api tu bhinnānāmeva satāṃ kenacidekenopādhināvacchinnānāmekatvāmāpādayataḥ /",
  "GSP33brsvbh1u:6910": "naca paropādhikenaikatvena svābhāvikaṃ nānātvaṃ virudhyate /",
  "GSP33brsvbh1u:6911": "nahyaupacārikamagnitvaṃ māṇavakasya svābhāvikanaratvavirodhi /",
  "GSP33brsvbh1u:6912_0": "tasmātpratyekavarṇānubhavajanitabhāvanānicayalabdhajanmani nikhilavarṇāvagāhini smṛtijñāna",
  "GSP33brsvbh1u:6912_1": "ekasminbhāsamānānāṃ varṇānāṃ tadekavijñānaviṣayatayā vaikārthadhīhetutayā vaikatvamaupacārikamavagantavyam /",
  "GSP33brsvbh1u:6913": "na caikārthadhīhetutvenaikatvamekatvena caikārthadhīhetubhāva iti parasparāśrayam /",
  "GSP33brsvbh1u:6914": "nahyarthapratyayātpūrvametāvanto varṇā ekasmṛtisamārohiṇo na prathante /",
  "GSP33brsvbh1u:6915": "na ca tatprathanānantaraṃ vṛddhasyārthadhīrnonnīyate,",
  "GSP33brsvbh1u:6916": "tadupannayanācca teṣāmekārthadhiyaṃ prati kārakatvamekamavagamyaikapadatvādhyavasānamiti nānyonyāśrayam /",
  "GSP33brsvbh1u:6917": "na caikasmṛtisamārohiṇāṃ kramākramaviparītakramaprayuktānāmabhedo varṇānāmiti yathākathañcitprayuktebhya etebhyor'thapratyayaprasaṅga iti vācyam /",
  "GSP33brsvbh1u:6918": "uktaṃ hi-'yāvanto yādṛśā ye ca padārthapratipādane /",
  "GSP33brsvbh1u:6919": "varṇāḥ prajñātasāmarthyaste tathaivāvabodhakāḥ //",
  "GSP33brsvbh1u:6920": "'iti /",
  "GSP33brsvbh1u:6921": "nanu paṅktibuddhāvekasyāmakramāyāmapi vāstavī śālādīnāmasti paṅgiriti tathaiva prathā yuktā,",
  "GSP33brsvbh1u:6922": "naca tatheha varṇānāṃ nityānāṃ vibhūnāṃ cāsti vāstavaḥ kramaḥ,",
  "GSP33brsvbh1u:6923": "pratyayopādhistu bhavet,",
  "GSP33brsvbh1u:6924": "sacaika iti,",
  "GSP33brsvbh1u:6925": "kutastyaḥ krama eṣāmiti cet, /",
  "GSP33brsvbh1u:6926": "na ekasyāmapi smṛtau varṇarūpavatkramavatpūrvānubhūtatāparāmarśāt /",
  "GSP33brsvbh1u:6927": "tathāhi-jārārājeti padayoḥ prathayantyoḥ smṛtidhiyostattve 'pi varṇānāṃ kramabhedātpadabhedaḥ sphuṭataraṃ cakāsti /",
  "GSP33brsvbh1u:6928": "tathāca nākramaviparītakramaprayuktānāmaviśeṣaḥ smṛtibuddhāvekasyāṃ varṇānāṃ kramaprayuktānām /",
  "GSP33brsvbh1u:6929": "yathāhuḥ-'padāvadhāraṇopāyānbahūnicchanti sūrayaḥ /",
  "GSP33brsvbh1u:6930": "kramanyūnātiriktatvasvaravākyaśrutismṛtiḥ //",
  "GSP33brsvbh1u:6931": "'iti /",
  "GSP33brsvbh1u:6932": "śeṣamatirohitārtham /",
  "GSP33brsvbh1u:6933": "diṅmātramatra sūcitaṃ,",
  "GSP33brsvbh1u:6934": "vistarastu tattvabindāvavagantavya iti /",
  "GSP33brsvbh1u:6935": "alaṃ vā naiyāyikairvivādena /",
  "GSP33brsvbh1u:6936": "santvanityā eva varṇāstathāpi gatvādyavacchedenaiva saṃgatigraho 'nādiśca vyavahāraḥ setsyatītyāha-athāpi nāmeti //28//",
  "GSP33brsvbh1u:6938": "START BsVBh_1,3.8.29",
  "GSP33brsvbh1u:6939": "ata eva ca nityatvam / BBs_1,3.29 /",
  "GSP33brsvbh1u:6940": "ata eva ca nityatvam /",
  "GSP33brsvbh1u:6941": "nanu prācyāmeva mīmāṃsāyāṃ vedasya nityatvaṃ siddhaṃ tatkiṃ punaḥ sādhyata ityata āha-svatantrasya karturasmaraṇādeva hi sthite vedasya nityatva iti /",
  "GSP33brsvbh1u:6942": "nahyanityājjagadutpattumarhati,",
  "GSP33brsvbh1u:6943": "tasyāpyutpattimattvena sāpekṣatvāt /",
  "GSP33brsvbh1u:6944": "tasmānnityo vedaḥ jagadutpattihetutvāt,",
  "GSP33brsvbh1u:6945": "īśvaravaditi siddhameva nityatvamanena dṛḍhīkṛtam /",
  "GSP33brsvbh1u:6946": "śeṣamatirohitārtham //29//",
  "GSP33brsvbh1u:6948": "START BsVBh_1,3.8.30",
  "GSP33brsvbh1u:6949": "samānanāmarūpatvāccāvṛttāvapyavirodho darśanāt smṛteś ca / BBs_1,3.30 /",
  "GSP33brsvbh1u:6950": "samānanāmarūpatvāccāvṛttāvapyavirodho darśanātsmṛteśca /",
  "GSP33brsvbh1u:6951": "śaṅkāpadottaratvātsūtrasya śaṅkāpadāni paṭhati-athāpi syāditi /",
  "GSP33brsvbh1u:6952": "abhidhānābhidheyāvicchede hi saṃbandhanityatvaṃ bhavet /",
  "GSP33brsvbh1u:6953": "evamadhyāpakādhyetṛparaṃparāvicchede vedasya nityatvaṃ syāt /",
  "GSP33brsvbh1u:6954": "niranvayasya tu jagataḥ pravilaye 'tyantāsataścāpūrvasyotpāde 'bhidhānābhidheyāvatyantamucchinnāviti kimāśrayaḥ saṃbandhaḥ syāt /",
  "GSP33brsvbh1u:6955": "adhyāpakādhyetṛsaṃtānavicchede ca kimāśrayo vedaḥ syāt /",
  "GSP33brsvbh1u:6956": "naca jīvāstadvāsanāvāsitaḥ santīti vācyam /",
  "GSP33brsvbh1u:6957": "antaḥkaraṇādyupādhikalpitā hi te tadvicchede na sthātumarhanti /",
  "GSP33brsvbh1u:6958": "naca brahmaṇastadvāsanā,",
  "GSP33brsvbh1u:6959": "tasya vidyātmanaḥ śuddhasvabhāvasya tadayogāt /",
  "GSP33brsvbh1u:6960": "brahmaṇaśca sṛṣṭyādāvantaḥkaraṇāni tadavacchinnāścha jīvāḥ prādurbhavanto napūrvakarmāvidyāvāsanāvanto bhavitumarhanti,",
  "GSP33brsvbh1u:6961": "apūrvatvāt /",
  "GSP33brsvbh1u:6962": "tasmādviruddhamidaṃ śabdārthasaṃbandhavedanityatvaṃ sṛṣṭipralayābhyupagameneti /",
  "GSP33brsvbh1u:6963": "abhidhātṛgrahaṇenādhyāpakādhyetārāvuktau /",
  "GSP33brsvbh1u:6964": "śaṅkāṃ nirākartuṃ sūtramavatārayati-tatredamabhidhīyate samānanāmarūpatvāditi /",
  "GSP33brsvbh1u:6965_0": "yadyapi mahāpralayasamaye nāntaḥkaraṇādayaḥ samudācaradvṛttayaḥ santi tathāpi svakāraṇe",
  "GSP33brsvbh1u:6965_1": "'nirvācyāyāmavidyāyāṃ līnāḥ sūkṣmeṇa śaktirūpeṇa karmavikṣepakāvidyāvāsanābhiḥ sahāvatiṣṭhanta eva /",
  "GSP33brsvbh1u:6966": "tathā ca smṛtiḥ-'āsīdidaṃ tamobhūtamaprajñātamalakṣaṇam /",
  "GSP33brsvbh1u:6967": "apratarkyamavijñeyaṃ prasuptamiva sarvataḥ //",
  "GSP33brsvbh1u:6968": "'iti /",
  "GSP33brsvbh1u:6969": "te cāvadhiṃ prāpya parameśvarecchāpracoditā yathā kūrmadehe nilīnānyaṅgāni tato niḥsaranti,",
  "GSP33brsvbh1u:6970": "yathā vā varṣāpāye prāptamṛdbhāvāni maṇḍūkaśarīrāṇi tadvāsanāvāsitatayā ghanaghanāghanāsārāvasekasuhitāni punarmaṇḍūkadehabhāvamanubhavanti,",
  "GSP33brsvbh1u:6971": "tathā pūrvavāsanāvaśātpūrvasamānanāmarūpāṇyutpadyante /",
  "GSP33brsvbh1u:6972": "etaduktaṃ bhavati-yadyapīśvarātprabhavaḥ saṃsāramaṇḍalasya,",
  "GSP33brsvbh1u:6973": "tathāpīśvaraḥ prāṇabhṛtkarmāvidyāsahakārī tadanurūpameva sṛjati /",
  "GSP33brsvbh1u:6974": "naca sargapralayapravāhasyānāditāmantareṇaitadupapadyata iti sargapralayābhyayupagame 'pi saṃsārānāditā na virudhyata iti /",
  "GSP33brsvbh1u:6975": "tadidamuktam-upapadyate cāpyupalabhyate ca /",
  "GSP33brsvbh1u:6976": "āgamata iti /",
  "GSP33brsvbh1u:6977": "syādetat /",
  "GSP33brsvbh1u:6978": "bhavatvanāditā saṃsārasya,",
  "GSP33brsvbh1u:6979": "tathāpi mahāpralayāntarite kutaḥ smaraṇaṃ vedānāmityata āha-anādau ca saṃsāre yathā svāpaprabodhayoriti /",
  "GSP33brsvbh1u:6980": "yadyapiprāṇāmātrāvaśeṣatātanniḥ śeṣate suṣuptapralayāvasthayorviśeṣaḥ,",
  "GSP33brsvbh1u:6981": "tathāpi karmavikṣepasaṃskārasahitalayalakṣaṇā vidyāvaśeṣatāsāmyena svāpapralayāvasthayorabheda iti draṣṭavyam /",
  "GSP33brsvbh1u:6982": "nanu nāparyāyeṇa sarveṣāṃ suṣuptāvasthā,",
  "GSP33brsvbh1u:6983": "keṣāñcittadā prabodhāt,",
  "GSP33brsvbh1u:6984": "tebhyaśca suptotthitānāṃ grahaṇasaṃbhavāt,",
  "GSP33brsvbh1u:6985": "prāyaṇakālaviprakarṣayośca vāsanocchedakāraṇayorabhāvena satyāṃ vāsanāyāṃ smaraṇopapatteḥ śabdārthasaṃbandhavedavyahārānucchedo yujyate /",
  "GSP33brsvbh1u:6986": "mahāpralayastvaparyāyeṇa prāṇabhṛnmātravartī,",
  "GSP33brsvbh1u:6987": "prāyaṇakālaviprakarṣau ca tatra saṃskāramātrocchedahetū sta iti kutaḥ suṣuptavatpūrvaprabodhavyavahāravaduttaraprabodhavyavahāra iti codayati-syādetat /",
  "GSP33brsvbh1u:6988": "svāpa iti /",
  "GSP33brsvbh1u:6989": "pariharati-naiṣa doṣaḥ /",
  "GSP33brsvbh1u:6990": "satyapi vyavahārocchedinīti /",
  "GSP33brsvbh1u:6991": "ayamabhisaṃdhiḥ-na tāvatprāyaṇakālaviprakarṣau sarvasaṃskārocchedakau,",
  "GSP33brsvbh1u:6992": "pūrvābhyastasmṛtyanubandhājjātasya harṣabhayaśokasaṃpratipatteranupapatteḥ /",
  "GSP33brsvbh1u:6993": "manuṣyajanmavāsanānāṃ cānekajātyantarasahasravyavahitānāṃ punarmanuṣyajātisaṃvartakena karmaṇābhivyaktyabhāvaprasaṅgāt /",
  "GSP33brsvbh1u:6994": "tasmānnikṛṣṭadhiyāmapi yatra satyapi prāyaṇakālaviprakarṣādau pūrvavāsanānuvṛttiḥ,",
  "GSP33brsvbh1u:6995": "tatra kaiva kathā parameśvarānugraheṇa dharmajñānavairāgyaiśvaryātiśayasaṃpannānāṃ hiraṇyagarbhaprabhṛtīnāṃ mahādhiyām /",
  "GSP33brsvbh1u:6996": "yathāvā ā ca manuṣyebhya ā ca kṛmibhyo jñānādīnāmanubhūyate nikarṣaḥ,",
  "GSP33brsvbh1u:6997": "evamā manuṣyebhya eva ā ca bhagavato hiraṇyagarbhajjñānādīnāṃ prakarṣe 'pi saṃbhāvyate /",
  "GSP33brsvbh1u:6998": "tathāca tadabhivadanto vedasmṛtivādāḥ prāmāṇyamapratyūhamaśruvate /",
  "GSP33brsvbh1u:6999": "evaṃ cātrabhavatāṃ hiraṇyagarbhādīnāṃ parameśvarānugṛhītānāmupapadyate kalpāntarasaṃbandhinikhilavyavahārānusaṃdhānamiti /",
  "GSP33brsvbh1u:7000": "sugamamanyat /",
  "GSP33brsvbh1u:7001": "syādetat /",
  "GSP33brsvbh1u:7002": "astu kalpanāntaravyavahārānusaṃdhānaṃ teṣām /",
  "GSP33brsvbh1u:7003": "asyāṃ tu sṛṣṭāvanya eva vedāḥ,",
  "GSP33brsvbh1u:7004": "anya eva caiṣāmarthāḥ,",
  "GSP33brsvbh1u:7005": "anya eva varṇāśramāḥ,",
  "GSP33brsvbh1u:7006": "dharmāccānarthor'thaścādharmāt,",
  "GSP33brsvbh1u:7007": "anarthaścepsitor'thaścānīpsitaḥ apūrvatvātsargasya /",
  "GSP33brsvbh1u:7008": "tasmātkṛtamatra kalpāntaravyavahārānusaṃdhānena,",
  "GSP33brsvbh1u:7009": "akiñcitkaratvāt /",
  "GSP33brsvbh1u:7010": "tathāca pūrvavyavahārocchedācchabdārthasaṃbandhaśca vedaścānityau prasajyeyātāmityata āha-prāṇināṃ ca sukhaprāptaya iti /",
  "GSP33brsvbh1u:7011": "yathāvastusvabhāvasāmarthyaṃ hi sargaḥ pravartate,",
  "GSP33brsvbh1u:7012": "natu svabhāvasāmarthyamanyathayitumarhati /",
  "GSP33brsvbh1u:7013": "nahi jātu sukhaṃ tattvena jihāsyate,",
  "GSP33brsvbh1u:7014": "duḥkhaṃ copāditsyate /",
  "GSP33brsvbh1u:7015": "naca jātu dharmādharmayoḥ sāmarthyāviparyayo bhavati /",
  "GSP33brsvbh1u:7016": "nahi mṛtpiṇḍātpaṭaḥ,",
  "GSP33brsvbh1u:7017": "ghaṭaśca tantubhyo jāyate /",
  "GSP33brsvbh1u:7018": "tathā sati vastusāmarthyaniyamābhāvātsarvaṃ sarvasmādbhavediti pipāsurapi dahanamāhṛtya pipāsāmupaśamayet,",
  "GSP33brsvbh1u:7019": "śītārto vā toyamāhṛtya śītārtimiti /",
  "GSP33brsvbh1u:7020": "tena sṛṣṭyantare 'pi brahmahatyādiranarthaheturevārthahetuśca yāgādirityānupūrvyaṃ siddham /",
  "GSP33brsvbh1u:7021": "evaṃ ya eva vedā asminkalpe ta eva kalpāntare,",
  "GSP33brsvbh1u:7022": "ta eva caiṣāmarthā ta eva ca varṇāśramāḥ /",
  "GSP33brsvbh1u:7023": "dṛṣṭasādharmyasaṃbhave tadvaidharmyakalpanamanumānāgamaviruddham /",
  "GSP33brsvbh1u:7024": "'āgamāśceha bhūyāṃso bhāṣyakāreṇa darśitāḥ /",
  "GSP33brsvbh1u:7025": "śrutismṛtipurāṇākhyāstadvyākopo 'nyathā bhavet //",
  "GSP33brsvbh1u:7026": "'tasmātsuṣṭhūktam-samānanāmarūpatvāccāvṛttāvapyavirodha iti /",
  "GSP33brsvbh1u:7027": "'agnirvā akāmayata'iti /",
  "GSP33brsvbh1u:7028": "bhāvinīṃ vṛttimāśritya yajamāna evāgnirucyate /",
  "GSP33brsvbh1u:7029": "nahyagnerdevatāntaramagnirasti //30//",
  "GSP33brsvbh1u:7031": "START BsVBh_1,3.8.31",
  "GSP33brsvbh1u:7032": "madhvādiṣv asaṃbhavād anadhikāraṃ jaiminiḥ / BBs_1,3.31 /",
  "GSP33brsvbh1u:7033": "madhvādiṣvasaṃbhavādanadhikāraṃ jaiminiḥ /",
  "GSP33brsvbh1u:7034": "brahmavidyāsvadhikāraṃ devarṣīṇāṃ brūvāṇaḥ praṣṭavyo jāyate,",
  "GSP33brsvbh1u:7035": "kiṃ sarvāsu brahmavidyā svaviśeṣeṇa sarveṣāṃ kiṃvā kāsucideva keṣāñcit /",
  "GSP33brsvbh1u:7036": "yadyaviśeṣeṇa sarvāsu,",
  "GSP33brsvbh1u:7037": "tato madhvādividyāsvasaṃbhavaḥ /",
  "GSP33brsvbh1u:7038": "katham /",
  "GSP33brsvbh1u:7039": "asau vā ādityo devamadhvityatra hi manuṣyā ādityaṃ madhvadhyāsenopāsīran /",
  "GSP33brsvbh1u:7040": "upāsyopāsakabhāvo hi bhedādhiṣṭhāno na svātmanyādityasya devatāyāḥ saṃbhavati /",
  "GSP33brsvbh1u:7041": "na cādityāntaramasti /",
  "GSP33brsvbh1u:7042": "prācāmādityānāmasminkalpe kṣīṇādhikāratvāt /",
  "GSP33brsvbh1u:7043": "punaścādityavyapāśrayāṇi pañca rohitādīnyupakramyeti /",
  "GSP33brsvbh1u:7044": "ayamarthaḥ-'asau vā ādityo devamadhu'iti devānāṃ modahetutvānmadhviva madhu /",
  "GSP33brsvbh1u:7045": "bhrāmaramadhusārūpyamāhāsya śrutiḥ-'tasya madhuno dyaureva tiraścīnavaṃśaḥ /",
  "GSP33brsvbh1u:7046": "antarikṣaṃ madhvapūpaḥ /",
  "GSP33brsvbh1u:7047": "ādityasya hi madhuno 'pūpaḥ paṭalamantarikṣamākāśaṃ,",
  "GSP33brsvbh1u:7048": "tatrāvasthānāt /",
  "GSP33brsvbh1u:7049": "yāni ca somājyapayaḥprabhṛtīnyagnau hūyate tānyādityaraśmibhiragnisaṃvalitairūtpannapākānyamṛtībhāvamāpannānyadityamaṇḍalamṛṅmantramadhupairnīyante /",
  "GSP33brsvbh1u:7050_0": "yathā hi bhramarāḥ puṣpebhya āhṛtya makarandaṃ svasthānamānayantyevamṛṅmantrabhramarāḥ",
  "GSP33brsvbh1u:7050_1": "prayogasamavetārthasmaraṇādibhirṛgvedavihitebhyaḥ karmakusumebhya āhṛtya tanniṣpannaṃ",
  "GSP33brsvbh1u:7050_2": "makarandamādityamaṇḍalaṃ lohitābhirasya prācībhī raśmināḍībhirānayanti,",
  "GSP33brsvbh1u:7051": "tadamṛtaṃ vasava upajīvanti /",
  "GSP33brsvbh1u:7052_0": "athāsyādityamadhuno dakṣiṇābhī raśmināḍībhiḥ śuklābhiryajurvedavihitakarmakusumebhya",
  "GSP33brsvbh1u:7052_1": "āhṛtyāgnau hutaṃ somādi pūrvavadamṛtabhāvamāpannaṃ yajurvedamantrabhramarā ādityamaṇḍalamānayanti,",
  "GSP33brsvbh1u:7053": "tadetamṛtaṃ rudrā upajīvanti /",
  "GSP33brsvbh1u:7054_0": "athāsyādityamadhunaḥ pratīcībhī raśmināḍībhiḥ kṛṣṇābhiḥ sāmavedavihitakarmakusumebhya",
  "GSP33brsvbh1u:7054_1": "āhṛtyāgnau hutaṃ somādi pūrvavadamṛtabhāvamāpannaṃ sāmamantrastotrabhramarā ādityamaṇḍalamānayanti,",
  "GSP33brsvbh1u:7055": "tadamṛtamādityā upajīvanti /",
  "GSP33brsvbh1u:7056": "athāsyādityamadhuna udīcibhiratikṛṣṇābhī raśmināḍībhirathavedavihitebhyaḥ karmakusumebhya āhṛtyāgnau hutaṃ somādi pūrvavadamṛtabhāvamāpannamatharvāṅgirasamantrabhramarāḥ,",
  "GSP33brsvbh1u:7057": "tathāśvamedhavācaḥstomakarmakusumāt itihāsapurāṇamnatrabhramarā ādityamaṇḍalamānayanti /",
  "GSP33brsvbh1u:7058": "aśvamedhe vācaḥstome ca pāriplavaṃ śaṃsanti iti śravaṇāditihāsapurāṇamantrāṇāmapyasti prayogaḥ /",
  "GSP33brsvbh1u:7059": "tadamṛtaṃ maruta upajīvanti /",
  "GSP33brsvbh1u:7060": "athāsya yā ādityamadhuna ūrdhvā raśmināḍyo gopyāstābhirupāsanabhramarāḥ praṇavakusumādāhṛtyādityamaṇḍalamānayanti,",
  "GSP33brsvbh1u:7061": "tadamṛtamupajīvanti sādhyāḥ /",
  "GSP33brsvbh1u:7062": "tā etā ādityavyapāśrayāḥ pañca rohitādayo raśmināḍya ṛgādisaṃbaddhāḥ krameṇopadiśyeti yojanā /",
  "GSP33brsvbh1u:7063": "etadevāmṛtaṃ dṛṣṭvopalabhya yathāsvaṃ samastaiḥ karaṇairyaśastejaindriyasākalyavīryānnādyānyamṛtaṃ tadupalabhyāditye tṛpyati /",
  "GSP33brsvbh1u:7064": "tena khalvamṛtena devānāṃ vasvādīnāṃ modanaṃ vidadhadādityo madhu /",
  "GSP33brsvbh1u:7065": "etaduktaṃ bhavati-na kevalamupāsyopāsakabhāva ekasminvirudhyate,",
  "GSP33brsvbh1u:7066": "api tu jñātṛjñeyabhāvaśca prāpyaprāpakabhāvaśceti /",
  "GSP33brsvbh1u:7067": "tathāgniḥ pāda iti /",
  "GSP33brsvbh1u:7068": "adhidaivataṃ khalvākāśe brahmadṛṣṭividhānārthamuktam /",
  "GSP33brsvbh1u:7069": "ākāśasya hi sarvagatatvaṃ rūpādihīnatve ca brahmaṇā sārūpyaṃ,",
  "GSP33brsvbh1u:7070": "tasya caitasyākāśasya brahmaṇaścatvāraḥ pādā agnyādayaḥ 'agniḥ pādaḥ'ityādinā darśitāḥ /",
  "GSP33brsvbh1u:7071": "yathā hi goḥ pādā na gavā viyujyanta,",
  "GSP33brsvbh1u:7072": "evamagnyādayo 'pi nākāśena sarvagatenetyākāśasya pādāḥ /",
  "GSP33brsvbh1u:7073": "tadevamākāśasya catuṣpado brahmadṛṣṭiṃ vidhāya svarūpeṇa vāyuṃ saṃvargaguṇakamupāsyaṃ vidhātuṃ mahīkaroti-vāyurvāva saṃvargaḥ /",
  "GSP33brsvbh1u:7074": "tathā svarūpeṇaivādityaṃ brahmadṛṣṭyopāsyaṃ vidhātuṃ mahikaroti-ādityo brahmetyādeśaḥupadeśaḥ /",
  "GSP33brsvbh1u:7075": "atirohitārthamanyat //31//",
  "GSP33brsvbh1u:7077": "START BsVBh_1,3.8.32",
  "GSP33brsvbh1u:7078": "yadyucyeta nāviśeṣaṇa sarveṣāṃ devarṣīṇāṃ sarvāsu brahmavidyāsvadhikāraḥ,",
  "GSP33brsvbh1u:7079": "kintu yathāsaṃbhavamiti /",
  "GSP33brsvbh1u:7080": "tannedamupatiṣṭhate-",
  "GSP33brsvbh1u:7081": "jyotiṣi bhāvāc ca / BBs_1,3.32 /",
  "GSP33brsvbh1u:7082": "jyotiṣi bhāvācca /",
  "GSP33brsvbh1u:7083": "laukikau hyādityādiśabdaprayogapratyayau jyotirmaṇḍalādiṣu dṛṣṭau /",
  "GSP33brsvbh1u:7084": "na caiteṣāmasti caitanyam /",
  "GSP33brsvbh1u:7085": "nahyeteṣu devadattādivattadanurūpā dṛśyante ceṣṭāḥ /",
  "GSP33brsvbh1u:7086": "syādetat /",
  "GSP33brsvbh1u:7087": "mantrārthavādetihāsapurāṇalokebhya iti /",
  "GSP33brsvbh1u:7088": "tatra 'jagṛbhmāte dakṣiṇamindrahasatam'iti ca,",
  "GSP33brsvbh1u:7089": "'kāśirindra it'iti ca /",
  "GSP33brsvbh1u:7090": "kāśirmuṣṭiḥ /",
  "GSP33brsvbh1u:7091": "tathā 'tuvigrīvo vapodaraḥ subāhurandhaso made /",
  "GSP33brsvbh1u:7092": "indro vṛtrāṇi jighnate'iti vigrahavattvaṃ devatāyā mantrārthavādā abhivadanti /",
  "GSP33brsvbh1u:7093": "tathā havirbhojanaṃ devatāyā darśayanti 'addhīndra piba caprasthitasya'ityādayaḥ /",
  "GSP33brsvbh1u:7094": "tatheśanam-'indro diva indra īśe pṛthivyā indro apāmindra itparvatānām /",
  "GSP33brsvbh1u:7095": "indro vṛdhāmindra inmedhirāṇāmindraḥ kṣeme yoge havya indraḥ'iti,",
  "GSP33brsvbh1u:7096": "tathā 'īśānamasyajagataḥ svardṛśamīśānamindra satthuṣaḥ'iti /",
  "GSP33brsvbh1u:7097": "tathā varivasitāraṃ prati devatāyāḥ prasādaṃ prasannāyāśca phaladānāṃ darśayati-'āhutibhireva devān hutādaḥ prīṇāti tasmai prītā iṣamūrjaṃ ca yacchanti'iti,",
  "GSP33brsvbh1u:7098": "'tṛpta evainamindraḥ prajayā paśubhistarpayati'iti ca /",
  "GSP33brsvbh1u:7099": "dharmaśāstrakārā apyāhuḥ-'te tṛptāstarpayantyenaṃ sarvakāmaphalaiḥ śubhaiḥ /",
  "GSP33brsvbh1u:7100": "'iti purāṇavacāṃsi ca bhūyāṃsi devatāvigrahādipañcakaprapañcamāpakṣate /",
  "GSP33brsvbh1u:7101": "laukikā api devatāvigrahādipañcakaṃ smaranti coparacaranti ca /",
  "GSP33brsvbh1u:7102": "tathāhi-yamaṃ daṇḍahastamālikhanti,",
  "GSP33brsvbh1u:7103": "ruṇaṃ pāśahastam,",
  "GSP33brsvbh1u:7104": "indraṃ vajrahastam /",
  "GSP33brsvbh1u:7105": "kathayanti ca devatā havirbhuja iti /",
  "GSP33brsvbh1u:7106": "tatheśanamimāmāhuḥ-devagrāmo devakṣetramiti /",
  "GSP33brsvbh1u:7107": "tathāsyāḥ prasādaṃ ca prasannāyāśca phaladānamāhuḥ-prasanno 'sya paśupatiḥ putro 'sya jātaḥ /",
  "GSP33brsvbh1u:7108": "prasanno 'sya dhanado dhanamanena labdhamiti /",
  "GSP33brsvbh1u:7109": "tadetatpūrvapakṣī dūṣayati-netyucyate /",
  "GSP33brsvbh1u:7110": "nahi tāvalloko nāmeti /",
  "GSP33brsvbh1u:7111": "na khalupratyakṣādivyatirikto loko nāma pramāṇāntaramasti,",
  "GSP33brsvbh1u:7112": "kintu pratyakṣādimūlā lokaprasiddhiḥ satyatāmaśrute,",
  "GSP33brsvbh1u:7113": "tadabhāve tvandhaparamparāvanmūlābhāvādvipalvate /",
  "GSP33brsvbh1u:7114": "naca vigrahādau pratyakṣādīnāmanyatamamasti pramāṇam /",
  "GSP33brsvbh1u:7115": "na cetihāsādi mūlaṃ bhavitumarhati,",
  "GSP33brsvbh1u:7116": "tasyāpi pauriṣeyatvena pratyakṣādyapekṣaṇāt /",
  "GSP33brsvbh1u:7117": "pratyakṣādīnāṃ cātrābhāvādityāha-itihāsapurāṇamapīti /",
  "GSP33brsvbh1u:7118": "nanūktaṃ mantrārthavādebhyo vigrahādipañcakaprasiddhiriti,",
  "GSP33brsvbh1u:7119": "ata āha-arthavādā apīti /",
  "GSP33brsvbh1u:7120": "vidhyuddeśenaikavākyatāmāpadyamānā arthavādā vidhiviṣayaprāśastyalakṣaṇāparā na svārthe pramāṇaṃ bhavitumarhanti /",
  "GSP33brsvbh1u:7121": "'yatparaḥ śabdaḥ sa śabdārthaḥ'iti hi śābdanyāyavidaḥ /",
  "GSP33brsvbh1u:7122": "pramāṇāntareṇa tu yatra svārthe 'pi samarthyate,",
  "GSP33brsvbh1u:7123": "yathā vāyoḥ kṣepiṣṭatvam,",
  "GSP33brsvbh1u:7124": "tatra pramāṇāntaravaśātso 'bhyupeyate na tu śabdasāmarthyāt /",
  "GSP33brsvbh1u:7125": "yatra tu na pramāṇāntaramasti,",
  "GSP33brsvbh1u:7126": "yathā vigrahādipañcake,",
  "GSP33brsvbh1u:7127": "sor'thaḥ śabdādevāvagantavyaḥ /",
  "GSP33brsvbh1u:7128": "atatparaśca śabdo na tadavagamayutimalamiti /",
  "GSP33brsvbh1u:7129": "tadavagamaparasya tatrāpi tātparyamabhyupetavyam /",
  "GSP33brsvbh1u:7130": "na caikaṃ vākyamubhayaparaṃ bhavatīti vākyaṃ bhidyeta /",
  "GSP33brsvbh1u:7131": "naca saṃbhavatyekavākyatve vākyabhedo yujyate /",
  "GSP33brsvbh1u:7132": "tasmātpramāṇāntarānadhigatā vigrahādimattā anyaparācchabdāvagantavyeti manorathamātramityarthaḥ /",
  "GSP33brsvbh1u:7133_0": "mantrāśca vrīhyādivacchutyādibhistatra tatra viniyujyamānāḥ pramāṇabhāvānanupraveśinaḥ",
  "GSP33brsvbh1u:7133_1": "kathamupayujyantāṃ teṣa teṣu karmasvityapekṣāyāṃ dṛṣṭe prakāre saṃbhavati nādṛṣṭakalpanocitā /",
  "GSP33brsvbh1u:7134": "dṛṣṭaśca prakāraḥ prayogasamavetārthasmāraṇaṃ,",
  "GSP33brsvbh1u:7135": "smṛtyā cānutiṣṭhanti khalvanuṣṭhātāraḥ padārthān /",
  "GSP33brsvbh1u:7136": "autsargikī cārthaparatā padānāmityapekṣitaprayogasamavetārthasmaraṇatātparyāṇāṃ mantrāṇāṃ nānadhigate vigrahādāvapi tātparyaṃ yujyata iti na tebhyo 'pi tatsiddhiḥ /",
  "GSP33brsvbh1u:7137": "tasmāddevatāvigrahavattādibhāvagrahapramāṇābhāvāt prāptā ṣaṣṭhapramāṇagocaratāsyeti prāptam //32//",
  "GSP33brsvbh1u:7139": "START BsVBh_1,3.8.33",
  "GSP33brsvbh1u:7140": "evaṃ prāpte 'bhidhīyate-",
  "GSP33brsvbh1u:7141": "bhāvaṃ tu bādarāyaṇo 'sti hi / BBs_1,3.33 /",
  "GSP33brsvbh1u:7142": "bhāvaṃ tu bādarāyaṇo 'sti hi /",
  "GSP33brsvbh1u:7143": "tuśabdaḥ pūrvapakṣaṃ vyāvartayatiityādibhūtadhātorādityādiṣvacetanatvamabhyupagamyateityantamatirohitārtham /",
  "GSP33brsvbh1u:7144": "mantrārthavādādivyavahārāditi /",
  "GSP33brsvbh1u:7145": "ādigrahaṇenetihāsapurāṇadharmaśāstrāṇi gṛhyante /",
  "GSP33brsvbh1u:7146": "mantrādīnāṃ vyavahāraḥ pravṛttistasya darśanāditi /",
  "GSP33brsvbh1u:7147": "pūrvapakṣamanubhāṣate-yadapyuktamiti /",
  "GSP33brsvbh1u:7148": "ekadeśimatena tāvatpariharati-atra brūma iti /",
  "GSP33brsvbh1u:7149": "tadetatpūrvapakṣiṇamutthāpya dūṣayati-atrāhapūrvapakṣī /",
  "GSP33brsvbh1u:7150": "śābdau khalviyaṃ gatiḥ,",
  "GSP33brsvbh1u:7151": "yattātparyādhīnavṛttitvaṃ nāma /",
  "GSP33brsvbh1u:7152": "nahyanyaparaḥ śabdo 'nyatra pramāṇaṃ bhavitumarhati /",
  "GSP33brsvbh1u:7153": "nahi śvitrinirṇejanaparaṃ śveto dhāvatīti vākyamitaḥ sārameyagamanaṃ gamayitumarhati /",
  "GSP33brsvbh1u:7154": "naca nañvati mahāvākye 'vāntaravākyārtho vidhirūpaḥ śakyo 'vagantum /",
  "GSP33brsvbh1u:7155": "naca pratyayamātrātso 'pyartho 'sya bhavati,",
  "GSP33brsvbh1u:7156": "tatpratyayasya bhrāntitvāt /",
  "GSP33brsvbh1u:7157": "na punaḥ pratyakṣādīnāmiyaṃ gatiḥ /",
  "GSP33brsvbh1u:7158": "nahyudakāharaṇārthinā ghaṭadarśanāyonmīlitaṃ cakṣurghaṭapaṭau vā paṭaṃ vā kevalaṃ nopalabhate /",
  "GSP33brsvbh1u:7159": "tadevamekadeśini pūrvapakṣiṇā dūṣite paramasiddhāntavādyāha-atrocyate viṣama upanyāsa iti /",
  "GSP33brsvbh1u:7160": "ayamabhisaṃdhiḥ-loke viśiṣṭārthapratyāyanāya padāni prayuktāni tadantareṇa na svārthamātrasmāraṇe paryavasyanti /",
  "GSP33brsvbh1u:7161": "nahi svārthasmāraṇamātrāya loke padānāṃ prayogo dṛṣṭapūrvaḥ /",
  "GSP33brsvbh1u:7162": "vākyārthe tu dṛśyate /",
  "GSP33brsvbh1u:7163": "na caitānyasmāritasvārthāni sākṣādvākyārthaṃ pratyāyayitumīśate iti svārthasmāraṇaṃ vākyārthamitaye 'vāntaravyāpāraḥ kalpitaḥ padānām /",
  "GSP33brsvbh1u:7164": "naca yadarthaṃ yattattena vinā paryavasyatīti na svārthamātrabhidhāne paryavasānaṃ padānām /",
  "GSP33brsvbh1u:7165": "naca nañvati vākye vidhānaparyavasānam /",
  "GSP33brsvbh1u:7166": "tathā sati nañpadamanarthakaṃ syāt /",
  "GSP33brsvbh1u:7167": "yathāhuḥ-'sākṣādyadyapi kurvanti padārthapratipādanam /",
  "GSP33brsvbh1u:7168": "varṇāstathāpi naitasminparyavasyanti niṣphale //",
  "GSP33brsvbh1u:7169": "vākyārthamitaye teṣāṃ pravṛttau nāntarīyam /",
  "GSP33brsvbh1u:7170": "pāke jvāleva kāṣṭhānāṃ padārthapratipādanam //",
  "GSP33brsvbh1u:7171": "'iti /",
  "GSP33brsvbh1u:7172": "seyamekasminvākye gatiḥ /",
  "GSP33brsvbh1u:7173_0": "yatra tu vākyasyaikasya vākyāntareṇa saṃbandhastatra lokānusārato bhūtārthavyutpattau",
  "GSP33brsvbh1u:7173_1": "ca siddhāyamekaikasya vākyasya tattadviśiṣṭārthapratyāyanena paryavasitavṛttinaḥ",
  "GSP33brsvbh1u:7173_2": "paścātkutaściddhetoḥ prayojanāntarāpekṣāyāmanvayaḥ kalpyate /",
  "GSP33brsvbh1u:7174": "yathā 'vāyurvai kṣepiṣṭhā devatā vāyumeva svena bhāgadheyenopadhāvati sa evainaṃ bhūtiṃ gamayati vāyavyaṃ śvetamālabheta'ityatra /",
  "GSP33brsvbh1u:7175": "iha hi yadi na svādhyāyādhyāyanavidhiḥ svādhyāyaśabdavācyaṃ vedarāśiṃ puruṣārthatāmaneṣyattato bhūtārthamātraparyavasitā nārthavādā vidhyuddeśenaikavākyatāmāgamiṣyan /",
  "GSP33brsvbh1u:7176": "tasmāt svādhyāyavidhivaśātkaimarthyākāṅkṣāyāṃ vṛttāntādigocarāḥ santastatpratyāyanadvāreṇa vidheyaprāśastyaṃ lakṣayanti,",
  "GSP33brsvbh1u:7177": "na punaravivakṣitasvārthā eva tallakṣaṇe prabhavanti,",
  "GSP33brsvbh1u:7178": "tathā sati lakṣaṇaiva na bhavet /",
  "GSP33brsvbh1u:7179": "abhidheyāvinābhāvasya tadbījasyābhāvāt /",
  "GSP33brsvbh1u:7180": "ata eva gaṅgāyāṃ ghoṣa ityatra gaṅgāśabdaḥ svārthasaṃbaddhabheva tīraṃ lakṣayati na tu samudratīraṃ,",
  "GSP33brsvbh1u:7181": "tatkasya hetoḥ,",
  "GSP33brsvbh1u:7182": "svārthapratyāsattyābhāvāt /",
  "GSP33brsvbh1u:7183": "na caitatsarvaṃ svārthāvivakṣāyāṃ kalpate /",
  "GSP33brsvbh1u:7184": "ata eva yatra pramāṇāntaraviruddhārtā arthavādā dṛśyante,",
  "GSP33brsvbh1u:7185": "yathāḥ-'ādityo vai yūpaḥ' 'yajamānaḥ prastaraḥ'ityevamādayaḥ,",
  "GSP33brsvbh1u:7186": "tatra yathā pramāṇāntarāvirodhaḥ,",
  "GSP33brsvbh1u:7187": "yathā ca stutyarthatā,",
  "GSP33brsvbh1u:7188": "tadubhayasiddhyarthaṃ 'guṇavādastu'iti ca 'tatsiddhiḥ'iti cāsūtrayajjaiminiḥ /",
  "GSP33brsvbh1u:7189": "tasmādyatra sor'thorthavādānāṃ pramāṇāntaraviruddhastatra guṇavādena prāśastyalakṣaṇeti lakṣitalakṣaṇā /",
  "GSP33brsvbh1u:7190": "yatra tu pramāṇāntarasaṃvādastatra pramāṇāntarādivārthavādādapi sor'thaḥ prasidhyati,",
  "GSP33brsvbh1u:7191": "dvayoḥ parasparānapekṣayoḥ pratyakṣānumānayorivaikatrārthe pravṛtteḥ /",
  "GSP33brsvbh1u:7192": "pramātrapekṣayā tvanuvādakatvam /",
  "GSP33brsvbh1u:7193": "pramātā hyavyutpannaḥ prathamaṃ yathā pratyakṣādibhyor'thamavagacchati na tathāmnāyataḥ,",
  "GSP33brsvbh1u:7194": "tatra vyutpattyādyapekṣatvāt /",
  "GSP33brsvbh1u:7195": "natu pramāṇāpekṣayā,",
  "GSP33brsvbh1u:7196": "dvayoḥ svārthe 'napekṣatvādityuktam /",
  "GSP33brsvbh1u:7197": "nanvevaṃ mānāntaravirodhe 'pi kasmādguṇavādo bhavati,",
  "GSP33brsvbh1u:7198": "yāvatā śabdavirodhe mānāntarameva kasmānna bādhyate,",
  "GSP33brsvbh1u:7199": "vedāntairivādvaitaviṣayaiḥ pratyakṣādayaḥ prapañcagocarāḥ,",
  "GSP33brsvbh1u:7200": "kasmādvār'thavādavadvedāntā api guṇavādena na nīyante /",
  "GSP33brsvbh1u:7201": "atrocyate-lokānusārato dvividho hi viṣayaḥ śabdānām,",
  "GSP33brsvbh1u:7202": "dvārataśca tātparyataśca /",
  "GSP33brsvbh1u:7203": "yathaikasminvākye padānāṃ padārthā dvārato vākyārthaśca tātparyato viṣayaḥ evaṃ vākyadvayaikavākyatāyāmapi /",
  "GSP33brsvbh1u:7204": "yatheyaṃ devadattīyā gauḥ kretavyetyekaṃ vākyam,",
  "GSP33brsvbh1u:7205": "eṣā bahukṣīretyaparaṃ tadasya bahukṣīratvapratipādanaṃ dvāram /",
  "GSP33brsvbh1u:7206": "tātparyaṃ tu kretavyeti vākyāntarārthe /",
  "GSP33brsvbh1u:7207": "tatra yaddvāratastatpramāṇāntaravirodhe 'nyathā nīyate /",
  "GSP33brsvbh1u:7208": "yathā viṣaṃ bhakṣayeti vākyaṃ mā asya gṛhe bhuṅkṣveti vākyāntarārthaparaṃ sat /",
  "GSP33brsvbh1u:7209": "yatra tu tātparyaṃ tatra mānāntaravirodhe pauruṣeyapramāṇameva bhavati /",
  "GSP33brsvbh1u:7210_0": "vedāntāstu paurvāparyaparyālocanayā nirastasamastabhedaprapañcabrahmapratipādanaparā",
  "GSP33brsvbh1u:7210_1": "apauruṣeyatā svataḥsiddhatāttvikapramāṇabhāvāḥ santasttāttvikapramāṇabhāvādpratyakṣādīni",
  "GSP33brsvbh1u:7210_2": "pracyāvya sāṃvyavahārike tasminvyavasthāpayante /",
  "GSP33brsvbh1u:7211": "na ca 'ādityo vai yūpaḥ'iti vākyamādityasya yūpatvapratipādanaparamapi tu yūpastutiparam /",
  "GSP33brsvbh1u:7212": "tasmātpramāṇāntaravirodhe dvārībhūto viṣayo guṇavādena nīyate /",
  "GSP33brsvbh1u:7213": "yatra tu pramāṇāntaraṃ virodhakaṃ nāsti,",
  "GSP33brsvbh1u:7214": "yathā devatāvigrahādau,",
  "GSP33brsvbh1u:7215": "tatra dvārato 'pi viṣayaḥ pratīyamāno na śakyastyaktum /",
  "GSP33brsvbh1u:7216": "naca guṇavādena netuṃ,",
  "GSP33brsvbh1u:7217": "ko hi mukhye saṃbhavati gauṇamāśrayedatiprasaṅgāt /",
  "GSP33brsvbh1u:7218": "tathā satyanadhigataṃ vigrahādi pratipādayat vākyaṃ bhidyeteti cet addhā /",
  "GSP33brsvbh1u:7219": "bhinnamevaitadvākyam /",
  "GSP33brsvbh1u:7220": "tathā sati tātparyabhedo 'pīti cet / na /",
  "GSP33brsvbh1u:7222": "dvārato 'pi tadavagatau tātparyāntarakalpanāyogāt /",
  "GSP33brsvbh1u:7223": "naca yasya yatra na tātparyaṃ tasya tatrāprāmāṇyaṃ,",
  "GSP33brsvbh1u:7224": "tathā,",
  "GSP33brsvbh1u:7225": "sati viśiṣṭaparaṃ vākyaṃ viśeṣaṇeṣvapramāṇamiti viśiṣṭaparamapi na syāt,",
  "GSP33brsvbh1u:7226": "viśeṣaṇāviṣayatvāt /",
  "GSP33brsvbh1u:7227": "viśiṣṭaviṣayatvena tu tadākṣepe parasparāśrayatvam /",
  "GSP33brsvbh1u:7228": "ākṣepādviśeṣaṇapratipattau satyāṃ viśiṣṭaviṣayatvaṃ viśiṣṭaviṣayatvācca tadākṣepaḥ /",
  "GSP33brsvbh1u:7229": "tasmādviśiṣṭapratyayaparebhyo 'pi viśeṣaṇāni pratīyamānāni tasyaiva vākyasya viṣayatvenānicchatāpyabhyupeyāni yathā,",
  "GSP33brsvbh1u:7230": "tadyānyaparebhyo 'pyarthavādavākyebhyo devatāvigrahādayaḥ pratīyamānā asati pramāṇāntaravirodhe na yuktāstyaktum /",
  "GSP33brsvbh1u:7231": "nahi mukhyārthasaṃbhave guṇavādo yujyate /",
  "GSP33brsvbh1u:7232": "naca bhūtārthamapyapauruṣeyaṃ vaco mānāntarāpekṣaṃ svārthe,",
  "GSP33brsvbh1u:7233": "yena mānāntarāsaṃbhave bhavedapramāṇamityuktam /",
  "GSP33brsvbh1u:7234": "syādetat /",
  "GSP33brsvbh1u:7235": "tātparyaikye 'pi yadi vākyabhedaḥ,",
  "GSP33brsvbh1u:7236": "kathaṃ tarhyarthaikatvādekaṃ vākyam / na /",
  "GSP33brsvbh1u:7238": "tatra tatra yathāsvaṃ tattatpadārthaviśiṣṭaikapadārthapratītiparyavasānasaṃbhavāt /",
  "GSP33brsvbh1u:7239": "sa tu padārthāntaraviśiṣṭaḥ padārtha ekaḥ kvacid dvārabhūtaḥ kvacid dvārītyetāvān viśeṣaḥ /",
  "GSP33brsvbh1u:7240": "nanvevaṃ sati odanaṃ bhuktvā grāmaṃ gacchatītyatrāpi vākyabhedaprasaṅgaḥ /",
  "GSP33brsvbh1u:7241": "anyo hi saṃsargaḥ odanaṃ bhuktveti,",
  "GSP33brsvbh1u:7242": "anyastu grāmaṃ gacchatīti / na /",
  "GSP33brsvbh1u:7244": "ekatra pratīteraparyavasānāt /",
  "GSP33brsvbh1u:7245": "bhuktveti hi samānakartṛkatā pūrvakālatā ca pratīyate /",
  "GSP33brsvbh1u:7246": "na ceyaṃ pratītiraparakālakriyāntarapratyayamantareṇa paryavasyati /",
  "GSP33brsvbh1u:7247": "tasmādyāvati padasamūhe padāhitāḥ padārthasmṛtayaḥ paryavasanti tāvadekaṃ vākyam /",
  "GSP33brsvbh1u:7248": "arthavādavākye caitāḥ paryavasyanti vinaiva vidhivākyaṃ viśiṣṭārthapratīteḥ /",
  "GSP33brsvbh1u:7249": "na ca dvābhyāṃ dvābhyāṃ padābhyāṃ viśiṣṭārthapratyayaparyavasānāt pañcaṣaṭpadavati vākye ekasminnānātvaprasaṅgaḥ /",
  "GSP33brsvbh1u:7250": "nānātve 'pi viśeṣāṇānāṃ viśeṣyasyaikatvāt,",
  "GSP33brsvbh1u:7251": "tasya ca sakṛcchutasya pradhānabhūtasya guṇabhūtaviśeṣaṇānurodhenāvartanāyogāt /",
  "GSP33brsvbh1u:7252": "pradhānabhede tu vākyabheda eva /",
  "GSP33brsvbh1u:7253": "tasmādvidhivākyādarthavādavākyamanyaditi vākyayoreva svasvavākyārthapratyayāvasitavyāpārayoḥ paścātkutaścidapekṣāyāṃ parasparānvaya iti siddham /",
  "GSP33brsvbh1u:7254": "api ca vidhibhirevendrādidaivatyānīti /",
  "GSP33brsvbh1u:7255": "devatāmuddiśya haviravamṛśya ca tadviṣayasvatvatyāga iti yāgaśarīram /",
  "GSP33brsvbh1u:7256": "naca cetasyānalikhitā devatoddeṣṭuṃ śakyā /",
  "GSP33brsvbh1u:7257": "naca rūparahitā cetasi śakyata ālekhitumiti yāgavidhinaiva tadrūpāpekṣiṇā yādṛśamanyaparebhyo 'pi mantrārthavādebhyastadrūpamavagataṃ tadabhyupeyate,",
  "GSP33brsvbh1u:7258": "rūpāntarakalpanāyāṃ mānābhāvāt /",
  "GSP33brsvbh1u:7259": "mantrārthavādayoratyantaparokṣavṛttiprasaṅgācca /",
  "GSP33brsvbh1u:7260_0": "yathā hi 'vrātyo vrātyastomena yajate'iti vrātyasvarūpāpekṣāyāṃ yasya pitā pitāmaho",
  "GSP33brsvbh1u:7260_1": "vā somaṃ na pibet sa vrātya iti vrātyasvarūpamavagataṃ vrātyastomavidhyapekṣitaṃ",
  "GSP33brsvbh1u:7260_2": "sadvidhipramāṇakaṃ bhavati,",
  "GSP33brsvbh1u:7261": "yathā vā svargasya rūpamalaukikaṃ 'svargakāmo yajeta'",
  "GSP33brsvbh1u:7262": "iti vidhināpekṣitaṃ sadarthavādato 'vagamyamānaṃ vidhipramāṇakam,",
  "GSP33brsvbh1u:7263": "tathā devatārūpamapi /",
  "GSP33brsvbh1u:7264": "nanūddeśo rūpajñānamapekṣate na punā rūpasattāmapi,",
  "GSP33brsvbh1u:7265": "devatāyāḥ samāropeṇāpi ca rūpajñānamupapadyata iti samāropitameva rūpaṃ devatāyā mantrārthavādairucyate /",
  "GSP33brsvbh1u:7266": "satyaṃ, rūpajñānamapekṣate /",
  "GSP33brsvbh1u:7267": "taccānyato 'saṃbhavānmantrārthavādebhya eva /",
  "GSP33brsvbh1u:7268": "tasya tu rūpasyāsati bādhake 'nubhavārūḍhaṃ tathābhāvaṃ parityajyānyathātvamananubhūyamānamasāṃprataṃ kalpayitum /",
  "GSP33brsvbh1u:7269": "tasmādvidhyayapekṣitamantrārthavādairanyaparairapi devatārūpaṃ buddhāvupanidhīyamānaṃ vidhipramāṇakameveti yuktam /",
  "GSP33brsvbh1u:7270": "syādetat /",
  "GSP33brsvbh1u:7271": "vidhyapekṣāyāmanyaparādapi vākyādavagator'thaḥ svīkriyate,",
  "GSP33brsvbh1u:7272": "tadapekṣaiva tu nāsti,",
  "GSP33brsvbh1u:7273": "śabdarūpasya devatābhāvāt,",
  "GSP33brsvbh1u:7274": "tasya ca mānāntaravedyatvādityata āha-naca śabdamātramiti /",
  "GSP33brsvbh1u:7275": "na kevalaṃmantrārthavādato vigrahādisiddhiḥ,",
  "GSP33brsvbh1u:7276": "api tu itihāsapurāṇalokasmaraṇebhyo mantrārthavādamūlebhyo vā pratyakṣādamūlebhyo vetyāha-itihāseti /",
  "GSP33brsvbh1u:7277": "śliṣyateyujyate /",
  "GSP33brsvbh1u:7278": "nigadamātravyākhyātamanyat /",
  "GSP33brsvbh1u:7279": "tadevaṃ mantrārthavādādisiddhe devatāvigrahādau gurvādipūjāvaddevatāpūjātmako yāgo devatāprasādādidvāreṇa saphalo 'vakalpate /",
  "GSP33brsvbh1u:7280": "acetanasya tu pūjāmapratipadyamānasya tadanupapattiḥ /",
  "GSP33brsvbh1u:7281": "na caivaṃ yajñakarmaṇo devatāṃ prati guṇabhāvāddevatātaḥ phalotpāde yāgabhāvanāyāḥ śrutaṃ phalavattvaṃ yāgasya ca tāṃ prati tatphalāṃśaṃ vā prati śrutaṃ karaṇatvaṃ hātavyam /",
  "GSP33brsvbh1u:7282": "yāgabhāvanāyā eva hi phalavatyā yāgalakṣaṇasvakaraṇāvāntaravyāpāratvāddevatābhojanaprasādādīnām,",
  "GSP33brsvbh1u:7283": "kṛṣikarmaṇa iva tattadavāntaravyāpārasya sasyādhigamasādhanatvam /",
  "GSP33brsvbh1u:7284": "āgneyādīnāmivotpattiparamāpūrvāvāntaravyāpārāṇāṃ bhavanmate svargasādhanatvam /",
  "GSP33brsvbh1u:7285": "tasmātkarmaṇo 'pūrvāvāntaravyāpārasya vā devatāprasādāvāntaravyāpārasya vā phalavattvāt pradhānatvamubhayasminnapi pakṣe samānaṃ,",
  "GSP33brsvbh1u:7286": "natu devatāyā vigrahādimatyāḥ prādhānyamiti na dharmamīmāṃsāyāḥ sūtram-'api vā śabdapūrvatvādyajñakarma pradhānaṃ guṇatve devatāśrutiḥ'iti virudhyate /",
  "GSP33brsvbh1u:7287": "tasmātsiddho devatānāṃ prāyeṇa brahmavidyāsvadhikāra iti //33//",
  "GSP33brsvbh1u:7289": "START BsVBh_1,3.9.34",
  "GSP33brsvbh1u:7290": "śugasya tadanādaraśravaṇāt tadādravaṇāt sūcyate hi / BBs_1,3.34 /",
  "GSP33brsvbh1u:7291": "śugasya tadanādaraśravaṇāttadādravaṇātsūcyate hi /",
  "GSP33brsvbh1u:7292": "avāntarasaṃgatiṃ kurvannadhikaraṇatātparyāha-yathā manuṣyādhikāreti /",
  "GSP33brsvbh1u:7293": "śaṅkābījamāha-tatreti /",
  "GSP33brsvbh1u:7294": "nirmṛṣṭanikhiladuḥkhānuṣaṅge śāśvatika ānande kasya nāma cetanasyārthitā nāsti,",
  "GSP33brsvbh1u:7295": "yenārthitāyā abhāvācchūdro nādhikriyeta /",
  "GSP33brsvbh1u:7296": "nāpyasya brahmajñāne sāmarthyābhāvaḥ /",
  "GSP33brsvbh1u:7297": "dvividhaṃ hi sāmarthyaṃ nijaṃ cāgantukaṃ ca /",
  "GSP33brsvbh1u:7298": "tatra dvijātīnāmiva śūdrāṇāṃ śravaṇādisāmarthyaṃ nijamapratihatam /",
  "GSP33brsvbh1u:7299": "adhyayanābhāvādāgantukasāmarthyābhāve satyanadhikāra iti cet,",
  "GSP33brsvbh1u:7300": "hanta,",
  "GSP33brsvbh1u:7301": "ādhānābhāve satyagnyabhāvādagnisādhye karmaṇi mā bhūdadhikāraḥ /",
  "GSP33brsvbh1u:7302": "naca brahmavidyāyāmagniḥ sādhanamiti kimityanāhitāgnaye nādhikriyante /",
  "GSP33brsvbh1u:7303": "na cādhyayanābhāvāttatsādhanāyāmanadhikāro brahmavidyāyāmiti sāṃpratam /",
  "GSP33brsvbh1u:7304_0": "yato yuktaṃ 'yadāhavanīye juhoti'ityāhavanīyasya homādhikaraṇatayā vidhānāttadrūpasyālaukikatānārabhyādhītavākyavihitādādhānādanyato",
  "GSP33brsvbh1u:7304_1": "'nadhigamādādhānasya ca dvijātisaṃbandhitayā vidhānāttatsādhyo 'gniralaukiko na śūdrasyāstīti",
  "GSP33brsvbh1u:7304_2": "nāhavanīyādisādhye karmaṇi śūdrasyādhikāra iti /",
  "GSP33brsvbh1u:7305": "naca tathā brahmavidyāyāmalaukikamasti sādhanaṃ yacchūdrasya na syāt /",
  "GSP33brsvbh1u:7306": "adhyayananiyama iti cet / na /",
  "GSP33brsvbh1u:7308": "vikalpāsahatvāt /",
  "GSP33brsvbh1u:7309": "tadadhyayanaṃ puruṣārthe vā niyamyet,",
  "GSP33brsvbh1u:7310": "yathā dhanārjane pratigrahādi /",
  "GSP33brsvbh1u:7311": "kratvarthe vā,",
  "GSP33brsvbh1u:7312": "yathā 'vrīhīnavahanti'ityavaghātaḥ /",
  "GSP33brsvbh1u:7313": "na tāvat kratvarthe /",
  "GSP33brsvbh1u:7314": "nahi 'svādhyāyo 'dhyetavyaḥ'iti kañcit kratuṃ prakṛtya paṭhyate,",
  "GSP33brsvbh1u:7315": "yathā darśapūrṇamāsaṃ prakṛtya 'vrīhīnavahanti'",
  "GSP33brsvbh1u:7316": "iti /",
  "GSP33brsvbh1u:7317": "na cānārabhyādhītamapyavyabhāciritakratusaṃbandhitayā kratumupasthāpayati,",
  "GSP33brsvbh1u:7318": "yena vākyenaiva kratunā saṃbadhyetādhyayanam /",
  "GSP33brsvbh1u:7319": "nahi yathā juhvādi avyabhicāritakratusaṃbaddhamevaṃ svādhyāya iti /",
  "GSP33brsvbh1u:7320": "tasmānnaiva kratvarthe niyamaḥ /",
  "GSP33brsvbh1u:7321": "nāpi puruṣārthe /",
  "GSP33brsvbh1u:7322": "puruṣecchādhīnapravṛttirhi puruṣārtho bhavati,",
  "GSP33brsvbh1u:7323": "yathā phalaṃ tadupāyo vā /",
  "GSP33brsvbh1u:7324": "tadupāye 'pi hi vidhitaḥ prāk sāmānyarūpā pravṛttiḥ puruṣecchānibandhanaiva /",
  "GSP33brsvbh1u:7325": "itikartavyatāsu tu sāmānyato viśeṣataśca pravṛttirvidhiparādhīnaiva /",
  "GSP33brsvbh1u:7326": "nahyanadhigatakaraṇabheda itikartavyatāsu ghaṭate /",
  "GSP33brsvbh1u:7327": "tasmādvidhyadhīnapravṛttitayāṅgānāṃ kratvarthatā /",
  "GSP33brsvbh1u:7328": "kraturiti hi vidhiviṣayeṇa vidhiṃ parāmṛśati viṣayiṇam /",
  "GSP33brsvbh1u:7329": "tenārthyate viṣayīkriyata iti kratvarthaḥ /",
  "GSP33brsvbh1u:7330": "na cādhyayanaṃ vā svādhyāyo vā tadarthajñānaṃ vā prāgvidheḥ puruṣecchādhīnapravṛttiḥ,",
  "GSP33brsvbh1u:7331": "yena puruṣārthaḥ syāt /",
  "GSP33brsvbh1u:7332": "yadi cādhyayanenaivārthāvabodharūpaṃ niyamyeta tato mānānāntaravirodhaḥ /",
  "GSP33brsvbh1u:7333": "tadrūpasya vināpyadhyayanaṃ pustakādipāṭhenāpyadhigamāt /",
  "GSP33brsvbh1u:7334": "tasmāt 'suvarṇaṃ bhāryaṃ'itivadadhyayanādeva phalaṃ kalpanīyam /",
  "GSP33brsvbh1u:7335": "tathā cādhyayanavidheraniyāmakatvācchūdrasyādhyayanena vā pustakādipāṭhena vā sāmarthyamastīti so 'pi brahmavidyāyāmadhikriyeta /",
  "GSP33brsvbh1u:7336": "mā bhūdvādhyayanābhāvātsarvatra brahmavidyāyāmadhikāraḥ,",
  "GSP33brsvbh1u:7337": "saṃvargavidyāyāṃ tu bhaviṣyati /",
  "GSP33brsvbh1u:7338": "'aha hāretvā śūdra'iti śūdraṃ saṃbodhya tasyāḥ pravṛtteḥ /",
  "GSP33brsvbh1u:7339": "na caiṣa śūdraśabdaḥ kayācidavayavavyutpattyāśūdre vartanīyaḥ,",
  "GSP33brsvbh1u:7340": "avayavaprasiddhitaḥ samudāyaprasiddheranapekṣatayā balīyastvāt /",
  "GSP33brsvbh1u:7341": "tasmādyathānadhīyānasyeṣṭau niṣādasthapateradhikāro vacanasāmarthyādevaṃ saṃvargavidyāyāṃ śūdrasyādhikāro bhaviṣyatīti prāptam /",
  "GSP33brsvbh1u:7342": "evaṃ prāpte brūmaḥ-na śūdrasyādhikāraḥ vedādhyayanābhāvāditi /",
  "GSP33brsvbh1u:7343": "ayamabhisaṃdhiḥ-yadyapi 'svādhyāyo 'dhyetavyaḥ'ityadhyayanavidhirna kiñcitphalavatkarmārabhyāmnātaḥ,",
  "GSP33brsvbh1u:7344": "nāpyavyabhicaritakratusaṃbandhapadārthagataḥ,",
  "GSP33brsvbh1u:7345": "nahi juhvādivatsvādhyāyo 'vyabhicaritakratusabandhaḥ,",
  "GSP33brsvbh1u:7346": "tathāpi svādhyāyasyādhyanasaṃskāravidhiradhyayanasyāpekṣitopāyatānavagamayan kiṃ piṇḍapitṛyajñavat svargaṃ vā,",
  "GSP33brsvbh1u:7347": "suvarṇaṃ bhāryamitivadārthavādikaṃ vā phalaṃ kalpayitvā viniyogabhaṅgena svādhyāyenādhīyītetyevamarthaḥ kalpatāṃ,",
  "GSP33brsvbh1u:7348": "kiṃvā paramparayāpyanyato 'pekṣitamadhigamya nirvṛṇotviti viṣaye,",
  "GSP33brsvbh1u:7349": "na dṛṣṭadvāreṇa paramparayāpyanyato 'pekṣitapratilambhe ca yathāśrutiviniyogopapattau ca saṃbhavantyāṃ śrutiviniyogabhaṅgenādhyayanādevāśrutādṛṣṭaphalakalpanocitā /",
  "GSP33brsvbh1u:7350": "dṛṣṭaśca svādhyāyādhyayanasaṃskāraḥ /",
  "GSP33brsvbh1u:7351": "tena hi puruṣeṇa sa prāpyate,",
  "GSP33brsvbh1u:7352": "prāptaśca phalavatkarmabrahmāvabodhanamabhyudayaniḥśreyasaprayojanamupajanayatḥi,",
  "GSP33brsvbh1u:7353": "natu suvarṇadhāraṇādau dṛṣṭadvāreṇa kiñcit paramparayāpyastyapekṣitaṃ puruṣasya,",
  "GSP33brsvbh1u:7354": "tasmādviparivṛtya sākṣāddhāraṇādeva viniyogabhaṅgena phalaṃ kalpyate /",
  "GSP33brsvbh1u:7355_0": "yadā cādhyanasaṃskṛtena svādhyāyena phalavatkarmabrahmāvabodhe bhāvyamāno 'byudayaniḥśreyasaprayojana",
  "GSP33brsvbh1u:7355_1": "iti sthāpitaṃ tadā yasyādhyayanaṃ tasyaiva karmabrahmāvabodho 'bhyudayaniḥśreyasaprayojano nānyasya,",
  "GSP33brsvbh1u:7356": "yasya copanayanasaṃskārastasyaivādhyayanaṃ,",
  "GSP33brsvbh1u:7357_0": "sa ca dvijātīnāmevetyupanayanābhāvenādhyayanasaṃskārābhāvāt pustakādipaṭhitasvādhyāyajanyor'thāvabodhaḥ",
  "GSP33brsvbh1u:7357_1": "śūdrāṇāṃ na phalāya kalpata iti śāstrīyasāmarthyābhāvānna śūdro brahmavidyāyāmadhikriyata iti siddham /",
  "GSP33brsvbh1u:7358": "yajñe 'navakḷpta iti /",
  "GSP33brsvbh1u:7359": "yajñagrahaṇamupalakṣaṇārtham /",
  "GSP33brsvbh1u:7360": "vidyāyāmanavakḷptaḥ ityapi draṣṭavyam /",
  "GSP33brsvbh1u:7361": "siddhavadabhidhānasya nyāyapūrvakatvānnyāyasya cobhayatra sāmyāt /",
  "GSP33brsvbh1u:7362": "dvitīyaṃ pūrvapakṣamanubhāṣate-yatpunaḥ saṃvargavidyāyāmiti /",
  "GSP33brsvbh1u:7363": "dūṣayati-na talliṅgam /",
  "GSP33brsvbh1u:7364": "kutaḥ /",
  "GSP33brsvbh1u:7365": "nyāyābhāvāt /",
  "GSP33brsvbh1u:7366": "na tāvacchūdraḥ saṃvargavidyāyāṃ sākṣāccodyate,",
  "GSP33brsvbh1u:7367": "yathā 'etayā niṣādasthapatiṃ yājayet'iti niṣādasthapatiḥ /",
  "GSP33brsvbh1u:7368": "kintvarthavādagato 'yaṃ śūdraśabdaḥ,",
  "GSP33brsvbh1u:7369": "sa cānyataḥ siddhamarthavadyotayati na tu prāpayatītyadhvaramīmāṃsakāḥ /",
  "GSP33brsvbh1u:7370": "asmākaṃ tu anyaparādapi vākyādasati bādhake pramāṇāntareṇārthāvagamyamāno vidhinā cāpekṣitaḥ svīkriyata eva /",
  "GSP33brsvbh1u:7371": "nyāyaścāsminnarthe ukto bādhakaḥ /",
  "GSP33brsvbh1u:7372": "naca vidhyapekṣāsti,",
  "GSP33brsvbh1u:7373": "dvijātyadhikārapratilambhena vidheḥ paryavasānāt /",
  "GSP33brsvbh1u:7374": "vidhyuddeśagatatve tvayaṃ nyāyo 'podyate vacanabalānniṣādasthapativanna tveṣa vidhyuddeśagata ityuktam /",
  "GSP33brsvbh1u:7375": "tasmānnārthavādamātrācchūdrādhikārasiddhiriti bhāvaḥ /",
  "GSP33brsvbh1u:7376": "apica kimarthavādabalādvidyāmātre 'dhikāraḥ śūdrasya kalpate saṃvargavidyāyāṃ vā na tāvadvidyāmātra ityāha-kāmaṃ cāyamiti /",
  "GSP33brsvbh1u:7377": "nahi saṃvargavidyāyāmarthavādaḥ śruto vidyāmātre 'dhikāriṇamupanayatyatiprasaṅgāt /",
  "GSP33brsvbh1u:7378": "astu tarhi saṃvargavidyāyāmeva śūdrasyādhikāra ityata āha-arthavādasthatvāditi /",
  "GSP33brsvbh1u:7379": "tatkimetacchūdrapadaṃ pramattagītaṃ,",
  "GSP33brsvbh1u:7380": "na caityadyuktaṃ,",
  "GSP33brsvbh1u:7381": "tulyaṃ hi sāṃpradāyikamityata āha-śakyate cāyaṃ śūdraśabda iti /",
  "GSP33brsvbh1u:7382": "evaṃ kilātropākhyāyate-jānaśrutiḥ pautrāyaṇo bahudāyī śraddhādeyo bahupākyaḥ priyātithirbabhūva /",
  "GSP33brsvbh1u:7383": "sa ca teṣu teṣu grāmanagaraśṛṅgāṭakeṣu vividhānāmannapānānāṃ pūrṇānatithibhya āvasathān kārayāmāsa /",
  "GSP33brsvbh1u:7384": "sarvata etyaiteṣvāvasatheṣu mamānnapānamarthina upayokṣyanta iti /",
  "GSP33brsvbh1u:7385": "athāsya rājño dānaśauṇḍasya guṇagarimasaṃtoṣitāḥ santo devarṣayo haṃsarūpamāsthāya tadanugrahāya tasya nidādhasamaye doṣā harmyatalasthasyopari mālāmābadhyājagmuḥ /",
  "GSP33brsvbh1u:7386": "teṣāmagresaraṃ haṃsaṃ saṃbodhya pṛṣṭhataḥ patannekatamo haṃsaḥ sādbhutamabhyuvāda /",
  "GSP33brsvbh1u:7387": "bho bho bhallākṣa bhallākṣa,",
  "GSP33brsvbh1u:7388": "jānaśruterasya pautrāyaṇasya dyuniśaṃ dyuloka āyataṃ jyotistanmā prasāṅkṣīrmaitattvā dhākṣīditi /",
  "GSP33brsvbh1u:7389": "tamevamuktavantagragāmī haṃsaḥ pratyuvāca /",
  "GSP33brsvbh1u:7390": "kaṃ varamenametatsantaṃ sayugvānamiva raikvamāttha /",
  "GSP33brsvbh1u:7391": "ayamarthaḥ-vara iti sopahāsamavaramāha /",
  "GSP33brsvbh1u:7392": "athavā varo varāko 'yaṃ jānaśrutiḥ /",
  "GSP33brsvbh1u:7393": "kamityākṣepe /",
  "GSP33brsvbh1u:7394": "yasmādayaṃ varākastasmātkamenaṃ kiṃbhūtametaṃ santaṃ prāṇimātraṃ raikvamiva sayugvānamāttha /",
  "GSP33brsvbh1u:7395": "yugvā gantrī śakaṭī tayā saha vartatā iti sa yugvā raikvastamiva kamenaṃ prāṇimātraṃ jānaśrutimāttha /",
  "GSP33brsvbh1u:7396": "raikvasya hi jyotirasahyaṃ natvetasya prāṇimātrasya /",
  "GSP33brsvbh1u:7397_0": "tasya hi bhagavataḥ puṇyajñānasaṃbhārasaṃbhṛtasya raikvasya brahmavido dharme trailokyodaravartiprāṇabhṛnmātradharmo",
  "GSP33brsvbh1u:7397_1": "'ntarbhavati na punā raikvadharmakakṣāṃ kasyaciddharmo 'vagāhata iti /",
  "GSP33brsvbh1u:7398_0": "athaiṣa haṃsavacanādātmano 'tyantanikarṣamutkarṣakāṣṭhāṃ ca raikvasyopaśrutya viṣaṇṇamānaso",
  "GSP33brsvbh1u:7398_1": "jānaśrutiḥ kitava ivākṣaparājitaḥ paunaḥpunyena niḥśvasannudvelaṃ kathaṃ kathamapi",
  "GSP33brsvbh1u:7398_2": "niśīthamativāhayāṃbabhūva /",
  "GSP33brsvbh1u:7399": "tato niśāvasānapiśunamanibhṛtavandāruvṛndaprārabdhastutisahasrasaṃvalitaṃ maṅgalatūryanirghoṣamākarṇya talpatalastha eva rājā ekapade yantāramāhūyādideśa,",
  "GSP33brsvbh1u:7400": "vayasya,",
  "GSP33brsvbh1u:7401": "raikvāhvayaṃ brahmavidamekaratiṃ sayugvānamativivikteṣu teṣu teṣu vepinanaganikuñjanadīpulinādipradeśeṣvanviṣya prayatnato 'smabhyamācakṣveti /",
  "GSP33brsvbh1u:7402": "sa ca tatra tatrānviṣyan kvacidativivekte deśe śakaṭasyādhastāt pāmānaṃ kaṇḍūyamānaṃ brāhmaṇāyanamadrākṣīt /",
  "GSP33brsvbh1u:7403": "taṃ ca dṛṣṭvā raikvo 'yaṃ bhaviteti pratibhāvānupaviśya savinayamaprākṣīt,",
  "GSP33brsvbh1u:7404": "tvamasi he bhagavan,",
  "GSP33brsvbh1u:7405": "sayugvā raikva iti /",
  "GSP33brsvbh1u:7406": "tasya ca raikvabhāvānumatiṃ ca taistairiṅgitairgārhasthyecchāṃ dhanāyāṃ connīya yantā rājñe nivedayāmāsa /",
  "GSP33brsvbh1u:7407": "rājā tu taṃ niśamya gavāṃ ṣaṭśatāni niṣkaṃ ca hāraṃ cāśvatarīrathaṃ cādāya satvaraṃ raikvaṃ praticakrame /",
  "GSP33brsvbh1u:7408": "gatvā cābhyuvāda /",
  "GSP33brsvbh1u:7409": "hai raikva, gavāṃ ṣaṭśatānīmāni niṣkaśca hāra ścāyamaśvatarīrathaḥ,",
  "GSP33brsvbh1u:7410": "etadādatsva,",
  "GSP33brsvbh1u:7411": "anuśādhi māṃ bhagavanniti /",
  "GSP33brsvbh1u:7412": "tamevamuktavantaṃ prati sāṭopaṃ ca saspṛhaṃ covāca raikvaḥ /",
  "GSP33brsvbh1u:7413": "aha hāretvā śūdra,",
  "GSP33brsvbh1u:7414": "tavaiva saha gobhirastviti /",
  "GSP33brsvbh1u:7415": "aheti nipātaḥ sāṭopamāmantraṇe /",
  "GSP33brsvbh1u:7416": "hāreṇa yuktā itvā gantrī ratho hāretvā sa gobhiḥ saha tavaivāstu,",
  "GSP33brsvbh1u:7417": "kimetanmātreṇa mama dhanenākalpavartino gārhasthyasya nirvāhānupayogineti bhāvaḥ /",
  "GSP33brsvbh1u:7418": "āharetveti tu pāṭhonarthakatayā ca gobhiḥ sahetyatra pratisaṃbandhyanupādānena cācāryairdūṣitaḥ /",
  "GSP33brsvbh1u:7419": "tadasyāmākhyāyikāyāṃ śakyaḥ śūdraśabdena jānaśrutī rājanyo 'pyavayavavyutpattyā vaktum /",
  "GSP33brsvbh1u:7420": "sa hi raikvaḥ parokṣajñatāṃ cikhyāpayiṣurātmano jānaśruteḥ śūdreti śucaṃ sūcayāmāsa /",
  "GSP33brsvbh1u:7421": "kathaṃ punaḥ śūdraśabdena śugutpannā sūcyata iti /",
  "GSP33brsvbh1u:7422": "ucyate-tadādravaṇāt /",
  "GSP33brsvbh1u:7423": "tadvyācaṣṭe-śucamabhidudrāva jānaśrutiḥ /",
  "GSP33brsvbh1u:7424": "śucaṃ prāptavānityarthaḥ /",
  "GSP33brsvbh1u:7425": "śucā vā jānaśrutiḥ dudruve /",
  "GSP33brsvbh1u:7426": "śucā prāpta ityarthaḥ /",
  "GSP33brsvbh1u:7427": "athavā śucā raikvaṃ jānaśrutirdudrāva gatavān /",
  "GSP33brsvbh1u:7428": "tasmāttadādravaṇāditi tacchabdena śugvā jānaśrutirvā raikvo vā parāmṛśyata ityuktam //34//",
  "GSP33brsvbh1u:7430": "START BsVBh_1,3.9.35",
  "GSP33brsvbh1u:7431": "kṣatriyatvagateś cottaratra caitrarathena liṅgāt / BBs_1,3.35 /",
  "GSP33brsvbh1u:7432": "kṣatriyatvagateścottaratra caitrarathena liṅgāt /",
  "GSP33brsvbh1u:7433_0": "itaśca na jātiśūdro jānaśrutiḥ yatkāraṇaṃprakaraṇanirūpaṇe kriyamāṇe kṣatriyatvamasya",
  "GSP33brsvbh1u:7433_1": "jānaśruteravagamyate caitrarathena liṅgāditi vyācakṣāṇaḥ prakaraṇaṃ nirūpayati-uttaratra",
  "GSP33brsvbh1u:7433_2": "hi saṃvargavidyāvākyaśeṣe /",
  "GSP33brsvbh1u:7434": "caitrarathenābhipratāriṇā niścitakṣatriyatvena samānāyāṃ saṃvargavidyāyāṃ samabhivyāhārālliṅgātsaṃdigdhakṣatriyabhāvo jānaśrutiḥ kṣatriyo niścīyate /",
  "GSP33brsvbh1u:7435": "'atha ha śaunakaṃ ca kāpeyamabhipratāriṇaṃ ca kākṣaseniṃ sūdena pariviṣyamāṇau brahmacārī bibhikṣe'iti prasiddhayājakatvena kāpeyenābhipratāriṇo yogaḥ pratīyate /",
  "GSP33brsvbh1u:7436": "brahmacāribhikṣayā cāsyāśūdratvamavagamyate /",
  "GSP33brsvbh1u:7437": "nahi jātu brahmacārī śūdrān bhikṣate /",
  "GSP33brsvbh1u:7438": "yājakena ca kāpeyena yogādyājyo 'bhipratārī /",
  "GSP33brsvbh1u:7439": "kṣatriyatvaṃ cāsya caitrarathitvāt /",
  "GSP33brsvbh1u:7440": "'tasmāccaitrarathī nāmaikaḥ kṣatrapatirajāyata'iti vacanāt /",
  "GSP33brsvbh1u:7441": "caitrarathitvaṃ cāsya kāpeyena yājakena yogāt /",
  "GSP33brsvbh1u:7442": "etena vai citrarathaṃ kāpeyā ayājayannitichandogānāṃ dvirātre śrūyate /",
  "GSP33brsvbh1u:7443": "tena citrarathasya yājakāḥ kāpeyāḥ /",
  "GSP33brsvbh1u:7444": "eṣa cābhipratāri citrarathādanyaḥ sanneva kāpeyānāṃ yājyo bhavati /",
  "GSP33brsvbh1u:7445": "yadi caitrarathiḥ syāt samānānvayānāṃ hi prāyeṇa samānānvayā yājakā bhavanti /",
  "GSP33brsvbh1u:7446": "tasmāccaitrarathitvādabhipratārī kākṣaseniḥ kṣatriyaḥ /",
  "GSP33brsvbh1u:7447": "tatsamabhivyāhārācca jānaśrutirapi kṣatriyaḥ saṃbhāvyate /",
  "GSP33brsvbh1u:7448": "itaśca kṣatriyo jānaśrutirityāha-kṣattṛpreṣaṇādyaiśvaryayogācca /",
  "GSP33brsvbh1u:7449": "kṣattṛpreṣaṇe cārthasaṃbhave ca tādṛśasya vadānyapraṣṭhasyaiśvaryaṃ prāyeṇa kṣatriyasya dṛṣṭaṃ yudhiṣṭhirādivaditi //35//",
  "GSP33brsvbh1u:7451": "START BsVBh_1,3.9.36",
  "GSP33brsvbh1u:7452": "saṃskāraparāmarśāt tadabhāvābhilāpāc ca / BBs_1,3.36 /",
  "GSP33brsvbh1u:7453": "saṃskāraparāmarśāttadabhāvābhilāpācca /",
  "GSP33brsvbh1u:7454": "na kevalamupanītādhyayanavidhiparāmarśena na śūdrasyādhikāraḥ kintu teṣu teṣu vidyopadeśeṣūpanayanasaṃskāraparāmarśāt śūdrasya tadabhāvābhidhānādbrahmavidyāyāmanadhikāra iti /",
  "GSP33brsvbh1u:7455": "nanvanupanītasyāpi brahmopadeśaḥ śrūyate-'tānhānupanīyaiva'iti /",
  "GSP33brsvbh1u:7456": "tathā śūdrasyānupanītasyaivādhikāro bhavīṣyatītyata āha-tānhānupanīyaivetyapi pradarśitaivopanayanaprāptiḥ /",
  "GSP33brsvbh1u:7457": "prāptipūrvakatvātpratiṣedhasya yeṣāmupanayanaṃ prāptaṃ teṣāmeva tanniṣidhyate /",
  "GSP33brsvbh1u:7458": "tacca dvijātīnāmiti dvijātaya eva niṣiddhopanayanā adhikriyante na śūdra iti //36//",
  "GSP33brsvbh1u:7460": "START BsVBh_1,3.9.37",
  "GSP33brsvbh1u:7461": "tadabhāvanirdhāraṇe ca pravṛtteḥ / BBs_1,3.37 /",
  "GSP33brsvbh1u:7462": "tadabhāvanirdhāraṇe ca pravṛtteḥ /",
  "GSP33brsvbh1u:7463": "satyakāmo ha vai jābālaḥ pramītapitṛkaḥ svāṃ mātaraṃ jabālāṃ papraccha,",
  "GSP33brsvbh1u:7464": "ahamācāryakule brahmacaryaṃ cariṣyāmī,",
  "GSP33brsvbh1u:7465": "tadbravītu bhavatī kiṅgotro 'hamiti /",
  "GSP33brsvbh1u:7466": "sābravīt /",
  "GSP33brsvbh1u:7467": "tvajjanakaparicaraṇaparatayā nāhamajñāsiṣaṃ gotraṃ taveti /",
  "GSP33brsvbh1u:7468": "sa tvācāryaṃ gautamamupasasāda /",
  "GSP33brsvbh1u:7469": "upasadyovāca,",
  "GSP33brsvbh1u:7470": "he bhagavan,",
  "GSP33brsvbh1u:7471": "brahmacaryamupeyāṃ tvayīti /",
  "GSP33brsvbh1u:7472": "sa hovāca, nāvijñātagotra upanīyata iti kiṅgotro 'sīti /",
  "GSP33brsvbh1u:7473": "athovāca satyakāmo nāhaṃ veda svaṃ gotraṃ,",
  "GSP33brsvbh1u:7474": "svāṃ mātaraṃ jabālāmapṛcchaṃ,",
  "GSP33brsvbh1u:7475": "sāpi na vedeti /",
  "GSP33brsvbh1u:7476": "tadupaśrutyābhyadhādgautamaḥ,",
  "GSP33brsvbh1u:7477": "nādvijanmana ārjavayuktamīdṛśaṃ vacaḥ,",
  "GSP33brsvbh1u:7478": "tenāsminna śūdratvasaṃbhāvanāstīti tvāṃ dvijātijanmānamupaneṣya ityupanetamanuśāsituṃ ca jābālaṃ gautamaḥ pravṛttaḥ /",
  "GSP33brsvbh1u:7479": "tenāpi śūdrasya nādhikāra iti vijñāyate /",
  "GSP33brsvbh1u:7480": "na satyādagā iti /",
  "GSP33brsvbh1u:7481": "na satyamatikrāntavānasīti //37//",
  "GSP33brsvbh1u:7483": "START BsVBh_1,3.9.38",
  "GSP33brsvbh1u:7484": "śravaṇādhyayanārthapratiṣedhāt smṛteś ca / BBs_1,3.38 /",
  "GSP33brsvbh1u:7485": "śravaṇādhyayanārthapratiṣedhātsamṛteśca /",
  "GSP33brsvbh1u:7486": "nigadavyākhyānena bhāṣyeṇa vyākhyātam /",
  "GSP33brsvbh1u:7487": "atirohitārthamanyat //38//",
  "GSP33brsvbh1u:7489": "START BsVBh_1,3.10.39",
  "GSP33brsvbh1u:7490": "kampanāt / BBs_1,3.39 /",
  "GSP33brsvbh1u:7491": "kampanāt /",
  "GSP33brsvbh1u:7492": "prāṇavajraśrutibalādvākyaṃ prakaraṇaṃ ca bhaṅktvā vāyuḥ pañcavṛttirādhyātmiko bāhyaścātra pratipādyaḥ /",
  "GSP33brsvbh1u:7493": "tathāhi-prāṇaśabdo mukhyo vāyāvādhyātmike,",
  "GSP33brsvbh1u:7494": "vajraśabdaścāśanau /",
  "GSP33brsvbh1u:7495": "aśaniśca vāyupariṇāmaḥ /",
  "GSP33brsvbh1u:7496": "vāyureva hi bāhyo dhūmajyotiḥsalilasaṃvalitaḥ parjanyabhāvena pariṇato vidyutstanayitnuvṛṣṭyaśanibhāvena vivartate /",
  "GSP33brsvbh1u:7497": "yadyapi ca sarvaṃ jagaditi savāyukaṃ pratīyate tathāpi sarvaśabda āpekṣiko 'pi na svābhidheyaṃ jahāti kintu saṃkucadvṛttirbhavati /",
  "GSP33brsvbh1u:7498": "prāṇavajraśabdau tu brahmaviṣayatve svārthameva tyajataḥ /",
  "GSP33brsvbh1u:7499": "tasmāt svārthatyāgādvaraṃ vṛttisaṃkocaḥ,",
  "GSP33brsvbh1u:7500": "svārthaleśāvasthānāt /",
  "GSP33brsvbh1u:7501": "amṛtaśabdo 'pi maraṇābhāvavacano na sārvakālikaṃ tadabhāvaṃ brūte,",
  "GSP33brsvbh1u:7502": "jyotirjīvitayāpi tadupapatteḥ /",
  "GSP33brsvbh1u:7503": "yathā amṛtā devā iti /",
  "GSP33brsvbh1u:7504": "tasmātprāṇavajraśrutyanurodhādvāyurevātra vivakṣito na brahmeti prāptam /",
  "GSP33brsvbh1u:7505": "evaṃ prāpta ucyate-kampanāt /",
  "GSP33brsvbh1u:7506": "savāyukasya jagataḥ kampanāt,",
  "GSP33brsvbh1u:7507": "paramātmaiva śabdātpramita iti maṇḍūkaplutyānuṣajjate /",
  "GSP33brsvbh1u:7508": "brahmaṇohi bibhyadetajjagatkṛtsnaṃ svavyāpāre niyamena pravartate na tu maryādāmativartate /",
  "GSP33brsvbh1u:7509": "etaduktaṃ bhavati-na śrutisaṃkocamātraṃ śrutyarthaparityāge hetuḥ,",
  "GSP33brsvbh1u:7510": "api tu pūrvāparavākyaikavākyatāprakaraṇābhyāṃ saṃvalitaḥ śrutisaṃkocaḥ /",
  "GSP33brsvbh1u:7511": "tadidamuktam-pūrvāparayorgranthabhāgayorbrahmaiva nirdiśyamānamupalabhāmahe /",
  "GSP33brsvbh1u:7512": "ihaiva kathamantarāle vāyuṃ nirdiśyamānaṃ pratipadyemahīti /",
  "GSP33brsvbh1u:7513": "tadanena vākyaikavākyatā darśitā /",
  "GSP33brsvbh1u:7514": "prakaraṇādapiiti bhāṣyeṇa prakaraṇamuktam /",
  "GSP33brsvbh1u:7515": "yatkhalu pṛṣṭaṃ tadeva pradhānaṃ prativaktavyamiti tasya prakaraṇam /",
  "GSP33brsvbh1u:7516": "pṛṣṭādanyasmiṃstūcyamāne śāstramapramāṇaṃ bhavedasaṃbaddhapralāpitvāt /",
  "GSP33brsvbh1u:7517": "yatu vāyuvijñānātkvacidamṛtatvamabhihitamāpekṣikaṃ taditi /",
  "GSP33brsvbh1u:7518": "'apapunarmṛtyuṃ jayati'iti śrutyā hyapamṛtyorvijaya ukto natu paramamṛtyuvijaya ityāpekṣikatvaṃ,",
  "GSP33brsvbh1u:7519": "tacca tatraiva prakaraṇāntarakaraṇena hetunā /",
  "GSP33brsvbh1u:7520": "na kevalamapaśrutyā tadāpekṣikamapi tu paramātmānamabhidhāya 'ato 'nyadārtam'iti vāyvāderārtatvābhidhānāt /",
  "GSP33brsvbh1u:7521": "nahyārtābyāsādanārto bhavatīti bhāvaḥ //39//",
  "GSP33brsvbh1u:7523": "START BsVBh_1,3.11.40",
  "GSP33brsvbh1u:7524": "jyotirdarśanāt / BBs_1,3.40 /",
  "GSP33brsvbh1u:7525": "jyotirdarśanāt /",
  "GSP33brsvbh1u:7526": "atra hi jyotiḥśabdasya tejasi mukhyatvāt,",
  "GSP33brsvbh1u:7527": "brahmaṇi jaghanyatvāt,",
  "GSP33brsvbh1u:7528": "prakaraṇācca śruterbalīyastvāt,",
  "GSP33brsvbh1u:7529": "pūrvavacchutisaṃkocasya cātrābhāvāt,",
  "GSP33brsvbh1u:7530": "pratyuta brahmajyotiḥpakṣe ktvāśruteḥ pūrvakālārthāyāḥ pīḍanāprasaṅgāt,",
  "GSP33brsvbh1u:7531": "samutthānaśruteśca teja eva jyotiḥ /",
  "GSP33brsvbh1u:7532": "tathāhi-samutthanāmudgamanamucyate,",
  "GSP33brsvbh1u:7533": "na tu vivekavijñānam /",
  "GSP33brsvbh1u:7534": "udgamanaṃ ca tejaḥpakṣe 'rcirādimārgeṇopapadyate /",
  "GSP33brsvbh1u:7535": "ādityaścārcirādyapekṣayā paraṃ jyotirbhavatīti tadupasaṃpadya tasya samīpe bhūtvā svena rūpeṇābhiniṣpadyate,",
  "GSP33brsvbh1u:7536": "kāryabrahmalokaprāptau krameṇa mucyate /",
  "GSP33brsvbh1u:7537": "brahmajyotiḥpakṣe tu brahma bhūtvā kā parā svarūpaniṣpattiḥ /",
  "GSP33brsvbh1u:7538": "naca dehādiviviktabrahmasvarūpasākṣātkāro vṛttirūpo 'bhiniṣpattiḥ /",
  "GSP33brsvbh1u:7539": "sā hi brahmabhūyātprācīnā na tu parācīnā /",
  "GSP33brsvbh1u:7540": "seyamupasaṃpadyeti ktvāśruteḥ pīḍā /",
  "GSP33brsvbh1u:7541": "tasmāttisṛbhiḥ śrutibhiḥ prakaraṇabādhanātteja evātra jyotiriti prāptam /",
  "GSP33brsvbh1u:7542": "evaṃ prāpte 'bhidhīyate-parameva brahma jyotiḥ-śabdam /",
  "GSP33brsvbh1u:7543": "kasmāt /",
  "GSP33brsvbh1u:7544": "darśanāt /",
  "GSP33brsvbh1u:7545": "tasya hīha prakaraṇe anuvṛttirdṛśyate /",
  "GSP33brsvbh1u:7546": "yatkhalu pratijñāyate,",
  "GSP33brsvbh1u:7547": "yacca madhye parāmṛśyate,",
  "GSP33brsvbh1u:7548": "yaccopasaṃhriyate,",
  "GSP33brsvbh1u:7549": "sa eva pradhānaṃ prakaraṇārthaḥ /",
  "GSP33brsvbh1u:7550": "tadantaḥpātinastu sarve tadanuguṇatayā netavyāḥ,",
  "GSP33brsvbh1u:7551": "natu śrutyanurodhamātreṇa prakaraṇādapakraṣṭavyā iti hi lokasthitiḥ /",
  "GSP33brsvbh1u:7552": "anyathopāṃśuyājavākye jāmitādoṣopakrame tatpratisamādhānopasaṃhāre ca tadantaḥ pātino 'viṣṇurupāṃśu yaṣṭavyaḥ'ityādayo vidhiśrutyanurodhena pṛthagvidhayaḥ prasajyeran /",
  "GSP33brsvbh1u:7553_0": "tatkimidānīṃ 'tisra eva sāhnasyopasadaḥ kāryā dvādaśāhīnasya'iti prakaraṇānurodhātsāmudāyaprasiddhibalalabdhamahargaṇābhidhānaṃ",
  "GSP33brsvbh1u:7553_1": "parityajyāhīnaśabdaḥ kathamapyavayavavyutpattyā sānnaṃ jyotiṣṭomamabhidhāya tatraiva",
  "GSP33brsvbh1u:7553_2": "dvādaśopasattāṃ vidhattām /",
  "GSP33brsvbh1u:7554": "sa hi kṛtsnavidhānānna kutaścidapi hīyate kratorityahīnaḥ śakyo vaktum /",
  "GSP33brsvbh1u:7555": "maivam /",
  "GSP33brsvbh1u:7556": "avayavaprasiddheḥ samudāyaprasiddhirbalīyasīti śrutyā prakaraṇabādhanānna dvādaśopasattāmahīnaguṇayukte jyotiṣṭome śaknoti vidhātum /",
  "GSP33brsvbh1u:7557": "nāpyato 'pakṛṣṭaṃ sadahargaṇasya vidhatte /",
  "GSP33brsvbh1u:7558": "paraprakaraṇe 'nyadharmavidheranyāyyatvāt /",
  "GSP33brsvbh1u:7559": "asaṃbaddhapadavyavāyavicchinnasya prakaraṇasya punaranusaṃdhānakleśāt /",
  "GSP33brsvbh1u:7560_0": "tenānapakṛṣṭenaiva dvādaśāhīnasyetivākyena sāhnasya tisra usapadaḥ kāryā iti vidhiṃ",
  "GSP33brsvbh1u:7560_1": "stotuṃ dvādaśāhavihitā dvādaśopasattā tatprakṛtitvena ca sarvāhīneṣu prāptā nivītādivadanūdyate /",
  "GSP33brsvbh1u:7561": "tasmādahīnaśrutyā prakaraṇabādhe 'pi na dvādaśāhīnasyeti vākyasya prakaraṇādapakarṣa /",
  "GSP33brsvbh1u:7562": "jyotiṣṭomaprakaraṇāmnātasya pūṣādyanumantraṇamantrasya yalliṅgabalātprakaraṇabādhenāpakarṣastadagatyā /",
  "GSP33brsvbh1u:7563": "pauṣṇādau ca karmaṇi tasyārthavattvāt /",
  "GSP33brsvbh1u:7564": "iha tvapakṛṣṭasyārcirādimārgopadeśe phalasyopāyamārgapratipādake 'tiviśade 'eṣa saṃprasādaḥ'iti vākyasyāviśadaikadeśamātrapratipādakasya niṣprayojanatvāt /",
  "GSP33brsvbh1u:7565": "naca dvadaśāhīnasyetivadyathoktātmadhyānasādhanānuṣṭhānaṃ stotumeṣa saṃprasāda iti vacanamarcirādimārgamanuvadatīti yuktam,",
  "GSP33brsvbh1u:7566_0": "stutilakṣaṇāyāṃ svābhidheyasaṃsargatātparyaparityāgaprasaṅgāt dvādaśāhīnasyeti tu",
  "GSP33brsvbh1u:7566_1": "vākye svārthasaṃsargatātparye prakaraṇavicchedasya prāptānuvadamātrasyā cāprayojanatvamiti",
  "GSP33brsvbh1u:7566_2": "stutyartho lakṣyate /",
  "GSP33brsvbh1u:7567": "na caitaddoṣabhayātsamudāyaprasiddhimullaṅghayāvayavaprasiddhimupāśritya sāhnasyaiva dvādaśopasattāṃ vidhātumarhati,",
  "GSP33brsvbh1u:7568": "tritvadvādaśatvayorvikalpaprasaṅgāt /",
  "GSP33brsvbh1u:7569": "naca satyāṃ gatau vikalpo nyāyyaḥ /",
  "GSP33brsvbh1u:7570": "sāhnāhīnapadayośca prakṛtajyotiṣṭomābhidhāyinorānarthakyaprasaṅgāt /",
  "GSP33brsvbh1u:7571": "prakaraṇādeva tadavagateḥ /",
  "GSP33brsvbh1u:7572": "iha tu svārthasaṃsargatātparye noktadoṣaprasaṅga iti paurvāparyālocanayā prakaraṇānurodhādrūḍhimapi pūrvakālatāmapi parityajya prakaraṇānuguṇyena jyotiḥ paraṃ brahma pratīyate /",
  "GSP33brsvbh1u:7573": "yattūktaṃ mumukṣorādityaprāptirabhihiteti /",
  "GSP33brsvbh1u:7574": "nāsāvātyantiko mokṣaḥ,",
  "GSP33brsvbh1u:7575": "kintu kāryabrahmalokaprāptiḥ /",
  "GSP33brsvbh1u:7576": "naca kramamuktyabhiprāyaṃ svena rūpeṇābhiniṣpadyata iti vacanam /",
  "GSP33brsvbh1u:7577": "nahyetatprakaraṇoktabrahmatattvaviduṣo gatyutkrāntī staḥ /",
  "GSP33brsvbh1u:7578": "tathā ca śrutiḥ-'na tasmāt prāṇā utkrāmanti atraiva samanīyante'iti /",
  "GSP33brsvbh1u:7579": "naca taddvāreṇa kramamuktiḥ /",
  "GSP33brsvbh1u:7580": "arcirādimārgasya hi kāryabrahmalokaprāpakatvaṃ na tu brahmabhūyahetubhāvaḥ /",
  "GSP33brsvbh1u:7581": "jīvasya tu nirūpādhinityaśuddhabuddhabrahmabhāvasākṣātkārahetuke mokṣe kṛtamarcirādimārgeṇa kāryabrahmalokaprāptyā /",
  "GSP33brsvbh1u:7582": "atrāpi brahmavidastadupapatteḥ /",
  "GSP33brsvbh1u:7583": "tasmānna jyotirādityamupasaṃpadya saṃprasādasya jīvasya svena rūpeṇa pāramārthikena brahmaṇābhiniṣpattirāñjasīti śruteratrāpi kleśaḥ /",
  "GSP33brsvbh1u:7584": "apica paraṃ jyotiḥ sa uttamapuruṣa itihaivopariṣṭādviśeṣaṇāttejaso vyāvartya puruṣaviṣayatvenāvasthāpanājjyotiḥpadasya,",
  "GSP33brsvbh1u:7585": "parameva brahma jyotiḥ na tu teja iti siddham //40//",
  "GSP33brsvbh1u:7587": "START BsVBh_1,3.12.41",
  "GSP33brsvbh1u:7588": "ākāśo 'rthāntaratvādivyapadeśāt / BBs_1,3.41 /",
  "GSP33brsvbh1u:7589": "ākāśor'thāntaratvādivyapadeśāt /",
  "GSP33brsvbh1u:7590": "yadyapi 'ākāśastalliṅgāt'ityatra brahmaliṅgadarśanādākāśaḥ paramātmeti vyutpāditaṃ,",
  "GSP33brsvbh1u:7591": "tathāpi tadvadatra paramātmaliṅgadarśanābhāvānnāmarūpanirvahaṇasya bhūtākāśe 'pyavakāśadānenopapatterakasmācca rūḍhiparityāgasyāyogāt,",
  "GSP33brsvbh1u:7592": "nāmarūpe antarā brahmeti ca nākāśasya nāmarūpayornirvahiturantarālatvamāha,",
  "GSP33brsvbh1u:7593": "api tu brahmaṇaḥ,",
  "GSP33brsvbh1u:7594": "tena bhūtākāśo nāmarūpayornirvahitā /",
  "GSP33brsvbh1u:7595": "brahma caitayorantarālaṃ madhyaṃ sāramiti yāvat /",
  "GSP33brsvbh1u:7596": "na tu nirvoḍaiva brahma,",
  "GSP33brsvbh1u:7597": "antarālaṃ vā nirvāḍhṛ /",
  "GSP33brsvbh1u:7598": "tasmātprasiddherbhūtākāśo na tu brahmeti prāptam /",
  "GSP33brsvbh1u:7599": "evaṃ prāpta ucyate-paramevākāśaṃ brahma,",
  "GSP33brsvbh1u:7600": "kasmāt,",
  "GSP33brsvbh1u:7601": "arthāntaratvādivyapadeśāt /",
  "GSP33brsvbh1u:7602": "nāmarūpamātranirvāhakamihākāśamucyate /",
  "GSP33brsvbh1u:7603": "bhūtākāśaṃ ca vikāratvena nāmarūpāntaḥpāti sat kathamātmānamudvahet /",
  "GSP33brsvbh1u:7604": "nahi suśikṣito 'pi vijñānī svena skandhenātmānaṃ voḍhumutsahate /",
  "GSP33brsvbh1u:7605": "naca nāmarūpaśrutiraviśeṣataḥ pravṛttā bhūtākāśavarjaṃ nāmarūpāntare saṃkocayituṃ sati saṃbhave yujyate /",
  "GSP33brsvbh1u:7606_0": "naca nirvāhakatvaṃ niraṅkuśamavagataṃ brahmaliṅgaṃ kathañcitkleśena paratantre netumucitam",
  "GSP33brsvbh1u:7606_1": "'anena jīvenātmanānupraviśya nāmarūpe vyākaravāṇi'iti ca sraṣṭṛtvamatisphuṭaṃ brahmaliṅgamatra pratīyate /",
  "GSP33brsvbh1u:7607": "brahmarūpatayā ca jīvasya vyākartṛtve brahmaṇa eva vyākartṛtvamuktam /",
  "GSP33brsvbh1u:7608": "evaṃ ca nirvahiturevanātarālatopapatteranyo nirvahitānyaccāntarālamityarthabhedakalpanāpi na yuktā /",
  "GSP33brsvbh1u:7609": "tathā ca te nāmarūpe yadantaretyayamarthāntaravyapadeśa upapanno bhavatyākāśasya /",
  "GSP33brsvbh1u:7610": "tasmādarthāntaravyapadeśāt,",
  "GSP33brsvbh1u:7611": "tathā 'tadbrahma tadamṛtam'iti vyapadeśādbrahmaivākāśamiti siddham //41//",
  "GSP33brsvbh1u:7613": "START BsVBh_1,3.13.42",
  "GSP33brsvbh1u:7614": "suṣuptyutkrāntyor bhedena / BBs_1,3.42 /",
  "GSP33brsvbh1u:7615": "suṣuptyutkrāntyorbhedena /",
  "GSP33brsvbh1u:7616": "'ādimadhyāvasāneṣu saṃsāripratipādanāt /",
  "GSP33brsvbh1u:7617": "tatpare granthasaṃdarbhe sarvaṃ tatraiva yojyate //",
  "GSP33brsvbh1u:7618": "'saṃsāryeva tāvadātmāhaṅkārāspadaprāṇādiparītaḥ sarvajanasiddhaḥ /",
  "GSP33brsvbh1u:7619": "tameva ca 'yo 'yaṃ vijñānamayaḥ prāṇeṣu'ityādiśrutisaṃdarbha ādimadhyāvasāneṣvāmṛśatīti tadanuvādaparo bhavitumarhati /",
  "GSP33brsvbh1u:7620": "evaṃ ca saṃsāryātmaiva kiñcidapekṣya mahān,",
  "GSP33brsvbh1u:7621": "saṃsārasya cānāditvenānāditvādaja ucyate,",
  "GSP33brsvbh1u:7622": "na tu tadatiriktaḥ kaścidatra nityaśuddhabuddhamuktasvabhāvaḥ pratipādyaḥ /",
  "GSP33brsvbh1u:7623": "yattu suṣuptyutkrāntyoḥ prājñenātmanā saṃpariṣvakta iti bhedaṃ manyase,",
  "GSP33brsvbh1u:7624": "nāsau bhedaḥ kintvayamātmaśabdaḥ svabhāvavacanaḥ,",
  "GSP33brsvbh1u:7625": "tena suṣuptyutkrāntyavasthāyāṃ viśeṣaviṣayābhāvātsaṃpiṇḍitaprajñena prājñenātmanā svabhāvenā pariṣvakto na kiñcidvedetyabhede 'pi bhedavadupacāreṇa yojanīyam /",
  "GSP33brsvbh1u:7626": "yathāhuḥ-'prājñaḥ saṃpiṇḍitaprajñaḥ'iti /",
  "GSP33brsvbh1u:7627": "pratyādayaśca śabdāḥ saṃsāriṇyeva kāryakaraṇasaṃghātātmakasya jagato jīvakarmārjitatayā tadbhogyatayā ca yojanīyāḥ /",
  "GSP33brsvbh1u:7628": "tasmātsaṃsāryevānūdyate na tu paramātmā pratipādyata iti prāptam /",
  "GSP33brsvbh1u:7629": "evaṃ prāpte 'bhidhīyate-'suṣuptyutkrāntyorbhedena vyapadeśādityanuvartate /",
  "GSP33brsvbh1u:7630": "ayamabhisaṃdhiḥ-kiṃ saṃsāriṇo 'nyaḥ paramātmā nāsti,",
  "GSP33brsvbh1u:7631": "tasmātsaṃsāryātmaparaṃ 'yo 'yaṃ vijñānamayaḥ prāṇeṣu'iti vākyam,",
  "GSP33brsvbh1u:7632": "āhosvidiha saṃsārivyatirekeṇa paramātmano 'saṃkīrtanātsaṃsāriṇaścādimadhyāvasāneṣvavamarśanātsaṃsāryātmaparaṃ,",
  "GSP33brsvbh1u:7633": "na tāvatsaṃsāryatiriktasya tasyābhāvaḥ /",
  "GSP33brsvbh1u:7634": "tatpratipādakā hi śataśa āgamāḥ 'īkṣaternāśabdam' 'gatisāmānyāt'ityādiḥ sūtrasaṃdarbhairupapāditāḥ /",
  "GSP33brsvbh1u:7635": "na cātrāpi saṃsāryatiriktaparamātmasaṃkīrtanābhāvaḥ,",
  "GSP33brsvbh1u:7636": "suṣuptyutkrāntyostatsaṃkīrtanāt /",
  "GSP33brsvbh1u:7637": "naca prājñasya paramātmano jīvādbhedena saṃkīrtanaṃ sati saṃbhave rāhoḥ śira itivadaupacārikaṃ yuktam /",
  "GSP33brsvbh1u:7638": "naca prājñaśabdaḥ prajñāprakarṣaśālini nirūḍhavṛttiḥ kathañcidajñaviṣayo vyākhyātumucitaḥ /",
  "GSP33brsvbh1u:7639": "naca prajñāprakarṣo 'saṃkucadvṛttirviditasamastaveditavyātsarvavido 'nyatra saṃbhavati /",
  "GSP33brsvbh1u:7640": "na cetthaṃbhūto jīvātmā /",
  "GSP33brsvbh1u:7641": "tasmātsuṣuptyutkrāntyorbhedena jīvātprājñasya paramātmano vyapadeśāt 'yo 'yaṃ vijñānamayaḥ'ityādinā jīvātmānaṃ lokasiddhamanūdya tasya paramātmabhāvo 'nanadhigataḥ pratipādyate /",
  "GSP33brsvbh1u:7642": "naca jīvātmanuvādamātraparāṇyetāni vacāṃsi /",
  "GSP33brsvbh1u:7643": "anadhigatārthāvabodhanaparaṃ hi śābdaṃ pramāṇaṃ,",
  "GSP33brsvbh1u:7644": "na tvanuvādamātraniṣṭhaṃ bhavitumarhati /",
  "GSP33brsvbh1u:7645": "ataḥeva ca saṃsāriṇaḥ paramātmabhāvavidhānāyādimadhyāvasāneṣvanuvādyatayāvamarśa upapadyate /",
  "GSP33brsvbh1u:7646": "evaṃ ca mahattvaṃ cājatvaṃ ca sarvagatasya nityasyātmanaḥ saṃbhavānnāpekṣikaṃ kalpayiṣyate /",
  "GSP33brsvbh1u:7647": "yastu madhye buddhāntādyavasthopanyāsāditi /",
  "GSP33brsvbh1u:7648": "nānenāvasthāvattvaṃ vivakṣyate /",
  "GSP33brsvbh1u:7649": "api tvavasthānāmupajanāpāyadharmakatvena tadatiriktamavasthārahitaṃ paramātmānaṃ vivakṣati,",
  "GSP33brsvbh1u:7650": "uparitanavākyasaṃdarbhālocanāditi //42//",
  "GSP33brsvbh1u:7652": "START BsVBh_1,3.13.43",
  "GSP33brsvbh1u:7653": "patyādiśabdebhyaḥ / BBs_1,3.43 /",
  "GSP33brsvbh1u:7654": "patyādiśabdebhyaḥ /",
  "GSP33brsvbh1u:7655": "sarvasya vaśī /",
  "GSP33brsvbh1u:7656": "vaśaḥ sāmarthyaṃ sarvasya jagataḥ prabhavatyayam,",
  "GSP33brsvbh1u:7657": "vyūhāvasthānasamartha iti /",
  "GSP33brsvbh1u:7658": "ata eva sarvasyeśānaḥ,",
  "GSP33brsvbh1u:7659": "sāmarthyena hyayamuktena sarvasyeṣṭe,",
  "GSP33brsvbh1u:7660": "tadicchānuvidhānājjagataḥ /",
  "GSP33brsvbh1u:7661": "ata eva sarvasyādhipatiḥ sarvasya niyantā /",
  "GSP33brsvbh1u:7662": "antaryāmīti yāvat /",
  "GSP33brsvbh1u:7663": "kiñca sa evaṃbhūto hṛdyantarjyotiḥ puruṣo vijñānamayo na sādhunā karmaṇā bhūyānutkṛṣṭo bhavatītyevamādyāḥ śrutayo 'saṃsāriṇaṃ paramātmānameva pratipādayanti /",
  "GSP33brsvbh1u:7664": "tasmājjīvātmānaṃ mānāntarasiddhamanūdya tasya brahmabhāvapratipādanaparo 'yo 'yaṃ vijñānamayaḥ'ityādivākyasaṃdarbha iti siddham //43//",
  "GSP33brsvbh1u:7665": "iti śrīmadvācaspatimiśraviracitaśārīrakabhagavatpādabhāṣyavibhāge bhāmatyāṃ prathamasyādhyāyasya tṛtīyaḥ pādaḥ //3//",
  "GSP33brsvbh1u:7666": "// iti prathamādhyāyasya jñeyabrahmapratipādakāspaṣṭaśrutisamanvayākhyastṛtīyaḥ pājaḥ // ____________________________________________________________________________________________",
  "GSP33brsvbh1u:7669": "prathamādhyāye caturthaḥ pādaḥ /",
  "GSP33brsvbh1u:7671": "START BsVBh_1,4.1.1",
  "GSP33brsvbh1u:7672": "ānumānikam apy ekeṣām iti cen na śarīra-rūpaka-vinyasta-gṛhīter darśayati ca / BBs_1,4.1 /",
  "GSP33brsvbh1u:7673": "ānumānikamapyekeṣāmiticenna śārīrarūpakavinyastagṛhīterdarśayati ca /",
  "GSP33brsvbh1u:7674": "syādetat /",
  "GSP33brsvbh1u:7675": "brahmajijñāsāṃ pratijñāya brahmaṇo lakṣaṇamuktam-'janmādyasya yataḥ'iti /",
  "GSP33brsvbh1u:7676": "taccedaṃ lakṣaṇaṃ na pradhānādau gataṃ,",
  "GSP33brsvbh1u:7677": "yena vyabhicārādalakṣaṇaṃ syāt,",
  "GSP33brsvbh1u:7678": "kintu brahmaṇyeveti 'īkṣaternāśabdam'iti pratipāditam /",
  "GSP33brsvbh1u:7679": "gatisāmānyaṃ ca vedāntavākyānāṃ brahmakāraṇavādaṃ prati vidyate,",
  "GSP33brsvbh1u:7680": "na pradhānakāraṇavādaṃ pratīti prapañcitamadhastatena sūtrasaṃdarbheṇa /",
  "GSP33brsvbh1u:7681": "tatkimavaśiṣyate tadarthamuttaraḥ saṃdarbha ārabhyate /",
  "GSP33brsvbh1u:7682": "naca 'mahataḥ paramavyaktam'ityādīnāṃ pradhāne samanvaye 'pi vyabhicāraḥ /",
  "GSP33brsvbh1u:7683": "nahyete pradhānakāraṇatvaṃ jagata āhuḥ,",
  "GSP33brsvbh1u:7684": "apitu pradhānasadbhāvamātram /",
  "GSP33brsvbh1u:7685": "naca tatsadbhāvamātreṇa 'janmādyasya yataḥ'iti brahmalakṣaṇasya kiñciddhīyate /",
  "GSP33brsvbh1u:7686": "tasmādanarthaka uttaraḥ saṃdarbha ityata āha-brahmajijñāsāṃ pratijñāyeti /",
  "GSP33brsvbh1u:7687": "na pradhānasadbhāvamātraṃ pratipādayanti 'mahataḥ paramavyaktam' 'ajāmekām'ityādayaḥ,",
  "GSP33brsvbh1u:7688": "kintu jagatkāraṇaṃ pradhānamiti /",
  "GSP33brsvbh1u:7689": "'mahataḥ param'ityatra hi paraśabdo 'viprakṛṣṭapūrvakālatvamāha /",
  "GSP33brsvbh1u:7690": "tathā ca kāraṇatvam /",
  "GSP33brsvbh1u:7691": "'ajāmekām'ityādīnāṃ tu kāraṇatvābhidhānamatisphuṭam /",
  "GSP33brsvbh1u:7692": "evaṃ ca lakṣaṇavyabhicārādavyabhicārāya yukta uttarasaṃdarbhārambha iti /",
  "GSP33brsvbh1u:7693": "pūrvapakṣayati-tatra ya eveti /",
  "GSP33brsvbh1u:7694": "sāṃkhyapravādarūḍhimāha-tatrāvyaktamiti /",
  "GSP33brsvbh1u:7695": "sāṃkhyasmṛtiprasiddherna kevalaṃ rūḍhiḥ,",
  "GSP33brsvbh1u:7696": "avayavaprasiddhyāpyayamevārtho 'vagamyata ityāha-na vyaktamiti /",
  "GSP33brsvbh1u:7697": "śāntaghoramūḍhaśabdādihīnatvācceti /",
  "GSP33brsvbh1u:7698": "śrutiruktā /",
  "GSP33brsvbh1u:7699": "smṛtiśca sāṃkhīyā /",
  "GSP33brsvbh1u:7700": "nyāyaśca-'bhedānāṃ parimāṇātsamanvayācchaktitaḥ pravṛtteśca /",
  "GSP33brsvbh1u:7701": "kāraṇakāryavibhāgādavibhāgādvaiśvarūpyasya //",
  "GSP33brsvbh1u:7702": "kāraṇamastyavyaktam'iti /",
  "GSP33brsvbh1u:7703": "naca 'mahataḥ paramavyaktam'iti prakaraṇapariśeṣābhyāmavyaktapadaṃ śarīragocaram /",
  "GSP33brsvbh1u:7704": "śarīrasya śāntaghoramūḍharūpaśabdādyātmakatvenāvyaktatvānupapatteḥ /",
  "GSP33brsvbh1u:7705": "tasmātpradhānamevāvyaktamucyata iti prāpte,",
  "GSP33brsvbh1u:7706": "ucyate-naitadevam /",
  "GSP33brsvbh1u:7707": "na hyetatkāṭhakaṃ vākyamiti /",
  "GSP33brsvbh1u:7708": "laukikī hi prasiddhī rūḍhirvedārthanirṇaye nimittaṃ,",
  "GSP33brsvbh1u:7709": "tadupāyatvāt /",
  "GSP33brsvbh1u:7710": "yathāhuḥ-'ya eva laukikāḥ śabdāsta eva vaidikāsta eva caiṣāmarthāḥ'iti /",
  "GSP33brsvbh1u:7711": "natu parīkṣakāṇāṃ pāribhāṣikī,",
  "GSP33brsvbh1u:7712": "pauruṣeyī hi sā na vedārthanirṇayanibandhanasiddhau(yanimittaṃ po?)",
  "GSP33brsvbh1u:7713": "ṣadhādiprasiddhivat /",
  "GSP33brsvbh1u:7714": "tasmādrūḍhitastāvanna pradhānaṃ pratīyate /",
  "GSP33brsvbh1u:7715": "yogastvanyatrāpi tulyaḥ /",
  "GSP33brsvbh1u:7716": "tadevamavyaktaśrutāvanyathāsiddhāyāṃ prakaraṇapariśeṣābhyāṃ śarīragocaro 'yamavyaktaśabdaḥ /",
  "GSP33brsvbh1u:7717": "yathā cāsya tadgocaratvamupapadyate tathāgre darśayiṣyati /",
  "GSP33brsvbh1u:7718": "teṣu śarīrādiṣu madhye viṣayāṃstadgecarān viddhi /",
  "GSP33brsvbh1u:7719": "yathāśvo 'dhvānamālambya calatyevamindriyahayāḥ svagocaramālambyeti /",
  "GSP33brsvbh1u:7720": "ātmā bhoktetyāhurmanīṣiṇaḥ /",
  "GSP33brsvbh1u:7721": "katham, indriyamanoyuktaṃ yogo yathā bhavati /",
  "GSP33brsvbh1u:7722": "indriyārthamanaḥ saṃnikarṣeṇa hyātmā gandhādīnāṃ bhoktā /",
  "GSP33brsvbh1u:7723": "pradhānasyākāṅkṣāvato vacanaṃ prakaraṇamiti gantavyaṃ viṣṇoḥ paramaṃ padaṃ pradhānamiti tadākāṅkṣāmavatārayati-taiścendriyādibhirasaṃyatairiti /",
  "GSP33brsvbh1u:7724": "asaṃyamābhidhānaṃ vyatirekamukhena saṃyamavadātīkaraṇam /",
  "GSP33brsvbh1u:7725": "paraśabdaḥ śreṣṭhavacanaḥ /",
  "GSP33brsvbh1u:7726": "nanvāntaratvena yadi śreṣṭhatvaṃ tadendriyāṇāmeva bāhyebhyo gandhāhibhyaḥ śreṣṭhatvaṃ syādityata āha-arthā ye śabdādaya iti /",
  "GSP33brsvbh1u:7727": "nāntaratvena śreṣṭhatvamapi tu pradhānatayā,",
  "GSP33brsvbh1u:7728": "tacca vivakṣādhīnaṃ,",
  "GSP33brsvbh1u:7729": "grahebhyaścendriyebhyo 'tigrahatayārthānāṃ prādhānyaṃ śrutyā vivakṣitamitīndriyebhyor'thānāṃ prādhānyātparatvaṃ bhavati /",
  "GSP33brsvbh1u:7730": "ghrāṇajihvāvākcakṣuḥ śrotramanohastatvaco hi indriyāṇi śrutyāṣṭau grahā uktāḥ /",
  "GSP33brsvbh1u:7731": "gṛhṇanti vaśīkurvanti khalvetāni puruṣapaśumiti /",
  "GSP33brsvbh1u:7732": "na caitani svarūpavato vaśīkartumīśate,",
  "GSP33brsvbh1u:7733": "yāvadasmai puruṣapaśave gandharasanāmarūpaśabdakāmakarmasparśānnopaharanti /",
  "GSP33brsvbh1u:7734": "ata eva gandhādayo 'ṣṭāvatigrahāḥ,",
  "GSP33brsvbh1u:7735": "tadupahāreṇa grahāṇāṃ grahatvopapatteḥ /",
  "GSP33brsvbh1u:7736": "tadidamuktam-indriyāṇāṃ grahaṇaṃ viṣayāṇāmatigrahatvamiti śrutiprasiddheriti /",
  "GSP33brsvbh1u:7737": "grahatvenendriyaiḥ sāmye 'pi manasaḥ svagatena viśeṣeṇārthebhyaḥ paratvamāha-viṣayebyaśca manasaḥ paratvamiti /",
  "GSP33brsvbh1u:7738": "kasmātpumān rathitvenopakṣipto gṛhyata ityata āha-ātmaśabdāditi /",
  "GSP33brsvbh1u:7739": "tatpratyabhijñānādityarthaḥ /",
  "GSP33brsvbh1u:7740": "śreṣṭhatve hetumāha-bhoktuśceti /",
  "GSP33brsvbh1u:7741": "tadanena jīvātmā svāmitayā mahānuktaḥ /",
  "GSP33brsvbh1u:7742": "athavā śrutismṛtibhyāṃ hairaṇyagarbhī buddhirātmaśabdenocyata ityāha-athaveti /",
  "GSP33brsvbh1u:7743": "pūriti /",
  "GSP33brsvbh1u:7744": "bhogyajātasya buddhiradhikaraṇamiti buddhiḥ pūḥ /",
  "GSP33brsvbh1u:7745": "tadevaṃ sarvāsāṃ buddhīnāṃ prathamajahiraṇyagarbhabuddhyekanīḍatayā hiraṇyagarbhabuddhermahattvaṃ cāpanādā(copādānā?)tmatvaṃ ca /",
  "GSP33brsvbh1u:7746": "ata eva buddhimātrātpṛthakkaraṇamupapannam /",
  "GSP33brsvbh1u:7747": "nanvetasminpakṣe hiraṇyagarbhabuddherātmatvānna rathina ātmano bhokturatropādānamiti na rathamātraṃ pariśiṣyate 'pi tu rathavānapītyata āha-etasmiṃstu pakṣa iti /",
  "GSP33brsvbh1u:7748": "yathā hi samāropitaṃ pratibimbaṃ bimbānna vastuto bhidyate tathā na paramātmano vijñānātmā vastuto bhidyata iti paramātmaiva rathavānihopāttastena rathamātraṃ pariśiṣṭamiti /",
  "GSP33brsvbh1u:7749": "atha rathādirūpakakalpanāyāḥ śarīrādiṣu kiṃ prayojanamityata āha-śarīrendriyamanobuddhiviṣayavadenāsaṃyuktasya hīti /",
  "GSP33brsvbh1u:7750": "vedanā sukhādyanubhavaḥ /",
  "GSP33brsvbh1u:7751": "pratyarthamañcatīti pratyagātmeha jīvo 'bhimatastasya brahmāvagatiḥ /",
  "GSP33brsvbh1u:7752": "naca jīvasya brahmatvaṃ mānāntarasiddhaṃ,",
  "GSP33brsvbh1u:7753": "yenātra nāgamo 'pekṣyetyāha-tathāceti /",
  "GSP33brsvbh1u:7754": "vāgiti chāndaso dvitīyālopaḥ /",
  "GSP33brsvbh1u:7755": "śeṣamatirohitārtham //1//",
  "GSP33brsvbh1u:7757": "START BsVBh_1,4.1.2",
  "GSP33brsvbh1u:7758": "sūkṣmaṃ tu tadarhatvāt / BBs_1,4.2 /",
  "GSP33brsvbh1u:7759": "pūrvapakṣiṇo 'nuśayabījanirākaraṇaparaṃ sūtram-sūkṣmaṃ tu tadarhatvāt /",
  "GSP33brsvbh1u:7760": "prakṛtervikāraṇāmananyatvātprakṛteravyaktatvaṃ vikāra upacaryate /",
  "GSP33brsvbh1u:7761": "yathā 'gobhiḥ śrīṇīta'iti gauśabdastādvikāre payasi /",
  "GSP33brsvbh1u:7762": "avyaktātkāraṇāt vikāraṇāmananyatvenāvyaktaśabdārhatve pramāṇamāha-tathāca śrutiriti /",
  "GSP33brsvbh1u:7763": "avyākṛtamavyaktamityanarthāntaram /",
  "GSP33brsvbh1u:7764": "nanvevaṃ sati pradhānamevābhyupetaṃ bhavati,",
  "GSP33brsvbh1u:7765": "sukhaduḥkhamohātmakaṃ hi jagadevaṃbhūtādeva kāraṇādbhavitumarhati,",
  "GSP33brsvbh1u:7766": "kāraṇātmakatvātkāryasya /",
  "GSP33brsvbh1u:7767": "yacca tasya sukhātmakatvaṃ tatsattvam /",
  "GSP33brsvbh1u:7768": "yacca tasya duḥkhātmakatvaṃ tadrajaḥ /",
  "GSP33brsvbh1u:7769": "yacca tasya mohātmakatvaṃ tattamaḥ /",
  "GSP33brsvbh1u:7770": "tathā cāvyaktaṃ padhānamevābhyupetamiti //2//",
  "GSP33brsvbh1u:7772": "START BsVBh_1,4.1.3",
  "GSP33brsvbh1u:7773": "śaṅkānirākaraṇārthaṃ sūtram-",
  "GSP33brsvbh1u:7774": "tadadhīnatvād arthavat / BBs_1,4.3 /",
  "GSP33brsvbh1u:7775": "tadadhīnatvādarthavat /",
  "GSP33brsvbh1u:7776": "pradhānaṃ hi sāṃkhyānāṃ seśvarāṇāmanīśvarāṇāṃ veśvarāt kṣetrajñebhyo vā vastuto bhinnaṃ śakyaṃ nirvaktum /",
  "GSP33brsvbh1u:7777": "brahmaṇastviyamavidyā śaktirmāyādiśabdavācyā na śakyā tattvenānyatvena vā nirvaktum /",
  "GSP33brsvbh1u:7778": "idamevāsyā avyaktatvaṃ yadanirvācyatvaṃ nāma /",
  "GSP33brsvbh1u:7779": "so 'yamavyākṛtavādasya pradhānavādādbhedaḥ /",
  "GSP33brsvbh1u:7780": "avidyāśakteśceśvarādhīnatvaṃ,",
  "GSP33brsvbh1u:7781": "tadāśrayatvāt /",
  "GSP33brsvbh1u:7782": "naca dravyamātramaśaktaṃ kāryāyālamiti śakterarthavattvam /",
  "GSP33brsvbh1u:7783": "tadidamuktam-arthavaditi /",
  "GSP33brsvbh1u:7784": "syādetat /",
  "GSP33brsvbh1u:7785": "yadi brahmaṇo 'vidyāśaktyā saṃsāraḥ pratīyate hanta muktānāmapi punarutpādaprasaṅgaḥ,",
  "GSP33brsvbh1u:7786": "tasyāḥ pradhānavattādavasthyāt /",
  "GSP33brsvbh1u:7787": "tadvināśe vā samastasaṃsārocchedaḥ tanmūlavidyāśakteḥ samucchedādityata āha-muktānāṃ ca punaḥ /",
  "GSP33brsvbh1u:7788": "bandhasya anutpattiḥ /",
  "GSP33brsvbh1u:7789": "kutaḥ /",
  "GSP33brsvbh1u:7790": "vidyayā tasyā bījaśakterdāhāt /",
  "GSP33brsvbh1u:7791": "ayamabhisaṃdhiḥ-na vayaṃ pradhānavadavidyāṃ sarvajīveṣvekāmācakṣmahe,",
  "GSP33brsvbh1u:7792": "yainevamupālabhemahi,",
  "GSP33brsvbh1u:7793": "kintviyaṃ pratijīvaṃ bhidyate /",
  "GSP33brsvbh1u:7794": "tena yasyaiva jīvasya vidyotpannā tasyaivāvidyāpanīyate na jīvāntarasya,",
  "GSP33brsvbh1u:7795": "bhinnādhikaraṇayorvidyāvidyayoravirodhāt,",
  "GSP33brsvbh1u:7796": "tatkutaḥ samastasaṃsārocchedaprasaṅgaḥ /",
  "GSP33brsvbh1u:7797": "pradhānavādināṃ tveṣa doṣaḥ /",
  "GSP33brsvbh1u:7798": "pradhānasyaikatvena taducchede sarvocchedo 'nucchede vā na kasyacidityanirmokṣaprasaṅgaḥ /",
  "GSP33brsvbh1u:7799": "pradhānābhede 'pi caitadavivekakhyātilakṣaṇāvidyāsadasattvanibandhanau bandhamokṣau,",
  "GSP33brsvbh1u:7800": "tarhi kṛtaṃ pradhānena,",
  "GSP33brsvbh1u:7801": "avidyāsadasadbhāvābhyāmeva tadupapatteḥ /",
  "GSP33brsvbh1u:7802": "na cāvidyopādhibhedādhīno jīvabhedo jīvabhedādhīnaścāvidyopādhibheda iti parasparāśrayādubhayāsiddhiriti sāṃpratam /",
  "GSP33brsvbh1u:7803": "anāditvādbījāṅkuravadubhayasiddheḥ /",
  "GSP33brsvbh1u:7804": "avidyātvamātreṇa caikatvopacāro 'vyaktamiti cāvyākṛtamiti ceti /",
  "GSP33brsvbh1u:7805": "nanvevamavidyaiva jagadbījamiti kṛtamīśvareṇetyata āha-parameśvarāśrayeti /",
  "GSP33brsvbh1u:7806": "nahyacetanaṃ cetanānadhiṣṭhitaṃ kāryāya paryāptamiti svakāryaṃ kartuṃ parameśvaraṃ nimittatayopādānatayā vāśraye,",
  "GSP33brsvbh1u:7807": "prapañcavibhramasya hīśvarādhiṣṭhānatvamahivibhramasyeva rajjvadhiṣṭhānatvam,",
  "GSP33brsvbh1u:7808": "tena yathāhivibhramo rajjūpādāna evaṃ prapañcavibhrama īśvaropādānaḥ,",
  "GSP33brsvbh1u:7809": "tasmājjīvādhikaraṇāpyavidyā nimittatayā viṣayatayā ceśvaramāśrayata itīśvarāśrayetyucyate,",
  "GSP33brsvbh1u:7810": "na tvādhāratayā,",
  "GSP33brsvbh1u:7811": "vidyāsvabhāve brahmaṇi tadanupapatteriti /",
  "GSP33brsvbh1u:7812": "ata evāha-yasyāṃ svarūpapratibodharahitāḥ śerate saṃsāriṇo jīvā iti /",
  "GSP33brsvbh1u:7813": "yasyāmavidyāyāṃ satyāṃ śarate jīvāḥ /",
  "GSP33brsvbh1u:7814": "jīvānāṃ svarūpaṃ vāstavaṃ brahma,",
  "GSP33brsvbh1u:7815": "tadbodharahitāḥ śerata iti laya uktaḥ /",
  "GSP33brsvbh1u:7816": "saṃsāriṇa iti vikṣepa uktaḥ /",
  "GSP33brsvbh1u:7817": "avyaktādhīnatvājjīvabhāvasyeti /",
  "GSP33brsvbh1u:7818": "yadyapi jīvāvyaktayoranāditvenāniyataṃ paurvāparyaṃ tathāpyavyaktasya pūrvatvaṃ vivakṣitvaitaduktam /",
  "GSP33brsvbh1u:7819": "satyapi śarīravadindriyādīnāmiti /",
  "GSP33brsvbh1u:7820": "gobalīvardapadavetaddraṣṭavyam /",
  "GSP33brsvbh1u:7821": "ācāryadeśīyamatamāha-anye tviti /",
  "GSP33brsvbh1u:7822": "etaddūṣayati-taistviti /",
  "GSP33brsvbh1u:7823": "prakaraṇapāriśeṣyayorubhayatra tulyatvānnaikagrahaṇaniyamaheturasti /",
  "GSP33brsvbh1u:7824": "śaṅkate -āmnātasyārthamiti /",
  "GSP33brsvbh1u:7825": "avyaktapadameva sthūlaśarīravyāvṛttiheturvyaktatvāttasyeti śaṅkārthaḥ /",
  "GSP33brsvbh1u:7826": "nirākaroti-na /",
  "GSP33brsvbh1u:7827": "ekavākyatādhīnatvāditi /",
  "GSP33brsvbh1u:7828": "prakṛtahānyaprakṛtaprakriyāprasaṅgenaikavākyatve saṃbhavati na vākyabhedo yujyate /",
  "GSP33brsvbh1u:7829": "na cākāṅkṣāṃ vinaikavākyatvam,",
  "GSP33brsvbh1u:7830": "ubhayaṃ ca prakṛtamityubhayaṃ grāhyatvenehākāṅkṣitamityekābhidhāyakamapi padaṃ śarīradvaparam /",
  "GSP33brsvbh1u:7831": "naca mukhyayā vṛttyātatparamityaupacārikaṃ na bhavati /",
  "GSP33brsvbh1u:7832": "yathopahantṛmātranirākāṅkṣāyāṃ kākapadaṃ prayujyamānaṃ śvādisarvahantṛparaṃ vijñāyate /",
  "GSP33brsvbh1u:7833": "yathāhuḥ 'kākebhyo rakṣyatāmannamiti bāle 'pi noditaḥ /",
  "GSP33brsvbh1u:7834": "upaghātapradhānatvānna śvādibhyo na rakṣati //",
  "GSP33brsvbh1u:7835": "'iti /",
  "GSP33brsvbh1u:7836": "nanu na śarīradvayasyātrākāṅkṣā /",
  "GSP33brsvbh1u:7837": "kintu duḥśodhatvātsūkṣmasyaiva śarīrasya,",
  "GSP33brsvbh1u:7838": "natu ṣāṭkauśikasya sthūlasya /",
  "GSP33brsvbh1u:7839": "etaddhi dṛṣṭabībhatsatayā sukaraṃ vairāgyaviṣayatvena śodhayitumityata āha-na caivaṃ mantavyamiti /",
  "GSP33brsvbh1u:7840": "viṣṇoḥ paramaṃ padamavagamayituṃ paraṃ paramatra pratipādyatvena prastutaṃ na tu vairāgyāya śodhanamityarthaḥ /",
  "GSP33brsvbh1u:7841": "alaṃ vā vivādena,",
  "GSP33brsvbh1u:7842": "bhavatu sūkṣmameva śarīraṃ pariśodhyaṃ,",
  "GSP33brsvbh1u:7843": "tathāpi na sāṃkhyābhimatamatra pradhānaṃ paramityabhyupetyāha-sarvathāpi tviti //3//",
  "GSP33brsvbh1u:7845": "START BsVBh_1,4.1.4",
  "GSP33brsvbh1u:7846": "jñeyatvāvacanāc ca / BBs_1,4.4 /",
  "GSP33brsvbh1u:7847": "jñeyatvāvacanācca /",
  "GSP33brsvbh1u:7848": "ito 'pi nāyamavyaktaśabdaḥ sāṃkhyābhimatapradhānaparaḥ /",
  "GSP33brsvbh1u:7849": "sāṃkhyaiḥ khalu pradhānādvivekena puruṣaṃ niḥśreyasāya jñātuṃ vā vibhūtyai vā pradhānaṃ jñeyatvenopakṣipyate /",
  "GSP33brsvbh1u:7850": "na ceha jānīyāditi copāsīteti vā vidhivibhaktiśrutirasti,",
  "GSP33brsvbh1u:7851": "api tvavyaktapadamātram /",
  "GSP33brsvbh1u:7852": "na caitāvatā sāṃkhyasmṛtipratyabhijñānaṃ bhavatīti bhāvaḥ //4//",
  "GSP33brsvbh1u:7854": "START BsVBh_1,4.1.5",
  "GSP33brsvbh1u:7855": "jñeyatvāvacanasyāsiddhimāśaṅkya tatsiddhipradarśanārthaṃ sūtram-",
  "GSP33brsvbh1u:7856": "vadatīti cen na prājño hi prakaraṇāt / BBs_1,4.5 /",
  "GSP33brsvbh1u:7857": "vadatīti cenna prājño hi prakaraṇāt /",
  "GSP33brsvbh1u:7858": "nigadavyākhyātamasya bhāṣyam //5//",
  "GSP33brsvbh1u:7860": "START BsVBh_1,4.1.6",
  "GSP33brsvbh1u:7861": "trayāṇām eva caivam upanyāsaḥ praśnaś ca / BBs_1,4.6 /",
  "GSP33brsvbh1u:7862": "trayāṇāmeva caivamupanyāsaḥ praśnaśca /",
  "GSP33brsvbh1u:7863": "varapradānopakramā hi mṛtyunaciketaḥ saṃvādavākyapravṛttirāsamāpteḥ kaṭhavallīnāṃ lakṣyate /",
  "GSP33brsvbh1u:7864": "mṛtyuḥ kila na ciketase kupitena pitrā prahitāya tuṣṭastrīnvarān pradadau /",
  "GSP33brsvbh1u:7865": "naciketāstu pathamena vareṇa pituḥ saumanasyaṃ vavre,",
  "GSP33brsvbh1u:7866": "dvitīyenāgnividyām,",
  "GSP33brsvbh1u:7867": "tṛtīyenātmavidyām /",
  "GSP33brsvbh1u:7868": "'varaṇāmeṣa varastṛtīyaḥ'iti vacanāt /",
  "GSP33brsvbh1u:7869": "nanu tatra varapradāne pradhānagocare staḥ praśnaprativacane /",
  "GSP33brsvbh1u:7870": "tasmātkaṭhavallīṣvagnijīvaparamātmaparaiva vākyapravṛttirna tvanupakrāntapradhānaparā bhavitumarhatītyāha-itaśca na pradhānasyāvyaktaśabdavācyatvamiti /",
  "GSP33brsvbh1u:7871": "'hantaḥ ta idaṃ pravakṣyāmi guhyaṃ brahma sanātanam'ityanena vyavahitaṃ jīvaviṣayaṃ 'yathā tu maraṇaṃ prāpyātmā bhavati gautama'ityādiprativacanamiti yojanā /",
  "GSP33brsvbh1u:7872": "atrāha codakaḥ-kiṃ jīvaparamātmanoreka eva praśnaḥ,",
  "GSP33brsvbh1u:7873": "kiṃ vānyo jīvasya 'yeyaṃ prete'manuṣya iti praśnaḥ,",
  "GSP33brsvbh1u:7874": "anyaśca paramātmanaḥ 'anyatra dharmāt'ityādiḥ /",
  "GSP33brsvbh1u:7875": "ekatve sūtravirodhastrayāṇamiti /",
  "GSP33brsvbh1u:7876": "bhede tu saumanasyāvāptyadhyātmajñānaviṣayavaratrayapradānānantabhāvo 'nyatra dharmādityādeḥ praśnasya /",
  "GSP33brsvbh1u:7877": "turīyavarāntarakalpanāyāṃ vā tṛtīya iti śrutibādhaprasaṅgaḥ /",
  "GSP33brsvbh1u:7878": "varapradānānantarbhāve praśnasya tadvat pradhānākhyānamapyanantarbhūtaṃ varapradāne 'stu 'mahataḥ paramavyakta'mityākṣepaḥ /",
  "GSP33brsvbh1u:7879": "pariharati-atrocyate,",
  "GSP33brsvbh1u:7880": "naivaṃ vayamiheti /",
  "GSP33brsvbh1u:7881": "vastuto jīvaparamātmanorabhedātpraṣṭavyābhedenaika eva praśnaḥ /",
  "GSP33brsvbh1u:7882": "ata eva prativacanamapyekam /",
  "GSP33brsvbh1u:7883": "sūtraṃ tvavāstavabhedābhiprāyam /",
  "GSP33brsvbh1u:7884": "vāstavaśca jīvaparamātmanorabhedastatra tatra śrutyupanyāsena bhagavatā bhāṣyakāreṇa darśitaḥ /",
  "GSP33brsvbh1u:7885": "tathā jīvaviṣayasyāstitvanāstitvapraśnasyetyādi /",
  "GSP33brsvbh1u:7886_0": "'yeyaṃ prete'iti hi naciketasaḥ praśnamupaśrutya tattatkāmaviṣayamalobhaṃ cāsya pratītya",
  "GSP33brsvbh1u:7886_1": "mṛtyuḥ 'vidyābhīpsinaṃ naciketasaṃ manye'ityādinā naciketasaṃ praśasya praśnamapi",
  "GSP33brsvbh1u:7886_2": "tadīyaṃ praśaṃsannasminpraśne brahmaivottaramuvāca-taṃ durdarśamiti /",
  "GSP33brsvbh1u:7887": "yadi punarjīvātprājño bhidyeta,",
  "GSP33brsvbh1u:7888": "jīvagocaraḥ praśnaḥ,",
  "GSP33brsvbh1u:7889": "prājñagocaraṃ cottaramiti kiṃ kena saṃgaccheta /",
  "GSP33brsvbh1u:7890": "apica yadviṣayaṃ praśnamupaśrutya mṛtyunaiṣa praśaṃsito naciketāḥ yadi tameva bhūyaḥ pṛcchettaduttare cāvadadhyāt tataḥ praśaṃsā dṛṣṭārthā syāt,",
  "GSP33brsvbh1u:7891": "praśnāntare tvasāvasthāne prasāritā satyadṛṣṭārthā syādityāha-yatpraśneti /",
  "GSP33brsvbh1u:7892": "yasmin praśno yatpraśnaḥ /",
  "GSP33brsvbh1u:7893": "śeṣamatirohitārtham //6//",
  "GSP33brsvbh1u:7895": "START BsVBh_1,4.1.7",
  "GSP33brsvbh1u:7896": "mahadvac ca / BBs_1,4.7 /",
  "GSP33brsvbh1u:7897": "mahadvacca /",
  "GSP33brsvbh1u:7898": "anena sāṃkhyaprasiddhervaidikaprasiddhyā virodhānna sāṃkhyaprasiddhirveda ādartavyetyuktam /",
  "GSP33brsvbh1u:7899": "sāṃkhyānāṃ mahattattvaṃ sattāmātraṃ,",
  "GSP33brsvbh1u:7900": "puruṣārthakriyākṣamaṃ sattasya bhāvaḥ sattā tanmātraṃ mahattattvamiti /",
  "GSP33brsvbh1u:7901": "yā yā puruṣārthakriyā śabdādyupabhogalakṣaṇā ca sattvapuruṣānyatākhyātilakṣaṇā ca sā sarvā mahati buddhau samāpyata iti mahattattvaṃ sattāmātramucyata iti //7//",
  "GSP33brsvbh1u:7903": "START BsVBh_1,4.2.8",
  "GSP33brsvbh1u:7904": "camasavadaviśeṣāt / BBs_1,4.8 /",
  "GSP33brsvbh1u:7905": "camasavadaviśeṣāt /",
  "GSP33brsvbh1u:7906": "ajāśabdo yadyapi chāgāyāṃ rūḍhastathāpyadhyātmavidyādhikārānna tatra kartitumarhati /",
  "GSP33brsvbh1u:7907": "tasmādrūḍherasaṃbhavādyogena vartayitavyaḥ /",
  "GSP33brsvbh1u:7908": "tatra kiṃ svatantraṃ pradhānamanena mantravarṇenānūdyatāmuta pārameśvarī māyāśaktistejo 'bannavyākriyākāraṇamucyatām kiṃ tāvatprāptaṃ,",
  "GSP33brsvbh1u:7909": "pradhānameveti /",
  "GSP33brsvbh1u:7910": "tathāhi-yādṛśaṃ pradhānaṃ sāṃkhyaiḥ smaryate tādṛśamevāsminnanyūnānatiriktaṃ pratīyate /",
  "GSP33brsvbh1u:7911": "sā hi pradhānalakṣaṇā prakṛtirna jāyata ityajā ca ekā ca lohitaśuklakṛṣṇā ca /",
  "GSP33brsvbh1u:7912": "yadyapi lohitatvādayo varṇā na rajaḥprabhṛtiṣu santi,",
  "GSP33brsvbh1u:7913": "tathāpi lohitaṃ kusumbhādi rañjayati,",
  "GSP33brsvbh1u:7914": "rajo 'pi rañjayatīti lohitam /",
  "GSP33brsvbh1u:7915": "evaṃ prasannaṃ pāthaḥ śuklaṃ,",
  "GSP33brsvbh1u:7916": "sattvamapi prasannamiti śuklam /",
  "GSP33brsvbh1u:7917": "evamāvarakaṃ meghādi kṛṣṇaṃ,",
  "GSP33brsvbh1u:7918": "tamo 'pyāvarakamiti kṛṣṇam /",
  "GSP33brsvbh1u:7919": "pareṇāpi nāvyākṛtasya svarūpeṇa lohitatvādiyoga āstheyaḥ,",
  "GSP33brsvbh1u:7920": "kintu tatkāryasya tejo 'bannasya rohitvādikāraṇa upacaraṇīyam /",
  "GSP33brsvbh1u:7921": "kāryasārūpyeṇa vā kāraṇe kalpanīyaṃ,",
  "GSP33brsvbh1u:7922": "tadasmākamapi tulyam /",
  "GSP33brsvbh1u:7923": "'ajo hyeko juṣamāṇo 'nuśete jahātyenāṃ bhuktabhogāmajo 'nyaḥ'iti tvātmabhedaśravaṇāt sāṃkhyasmṛterevātra mantravarṇe pratyabhijñānaṃ na tvavyākṛtaprakriyāyāḥ /",
  "GSP33brsvbh1u:7924": "tasyāmaikātmyābhyupagamenātmabhedābhāvāt /",
  "GSP33brsvbh1u:7925": "tasmātsvatantraṃ pradhānaṃ nāśabdamiti prāptam /",
  "GSP33brsvbh1u:7926": "teṣāṃ sāmyāvasthāvayavadharmairiti /",
  "GSP33brsvbh1u:7927": "avayavāḥ pradhānasyaikasya sattvarajastamāṃsi teṣāṃ dharmā lohitatvādayastairiti /",
  "GSP33brsvbh1u:7928": "prajāstraiguṇyānvitā iti /",
  "GSP33brsvbh1u:7929": "sukhaduḥkhamohātmikāḥ /",
  "GSP33brsvbh1u:7930": "tathāhi-maitradāreṣu narmadāyāṃ maitrasya sukhaṃ,",
  "GSP33brsvbh1u:7931": "tat kasya hetoḥ,",
  "GSP33brsvbh1u:7932": "taṃ prati sattvasya samudbhavāt /",
  "GSP33brsvbh1u:7933": "tathāca tatsapatnīnāṃ duḥkhaṃ,",
  "GSP33brsvbh1u:7934": "tat kasya hetoḥ,",
  "GSP33brsvbh1u:7935": "tāḥ prati rajaḥsamudbhavāt,",
  "GSP33brsvbh1u:7936": "tathā caitrasya tāmavindato moho viṣādaḥ,",
  "GSP33brsvbh1u:7937": "sa kasya hetoḥ,",
  "GSP33brsvbh1u:7938": "taṃ prati tamaḥsamudbhavāt /",
  "GSP33brsvbh1u:7939": "narmadayā ca sarve bhāvā vyākhyātāḥ /",
  "GSP33brsvbh1u:7940": "tadidaṃ traiguṇyānvitatvaṃ prajānām /",
  "GSP33brsvbh1u:7941": "anuśeta iti vyācaṣṭe-tāmevāvidyayeti /",
  "GSP33brsvbh1u:7942": "viṣayā hi śabdādayaḥ prakṛtivikārastraiguṇyena sukhaduḥkhamohātmāna indriyamano 'haṅkārapraṇālikayā buddhisattvamupasaṃkrāmanti /",
  "GSP33brsvbh1u:7943": "tena tadbuddhisattvaṃ pradhānavikāraḥ sukhaduḥkhamohātmakaṃ śabdādirūpeṇa pariṇamate /",
  "GSP33brsvbh1u:7944": "citiśaktistvapariṇāminyapratisaṃkramāpi buddhisattvādātmano vivekamabudhyamānā buddhivṛttyaiva viparyāsenāvidyayā buddhisthānsukhādīnātmanyabhimanyamānā sukhādimatīva bhavati /",
  "GSP33brsvbh1u:7945": "tadidamuktam-sukhī duḥkhī mūḍho 'hamityavivekatayā saṃsarati /",
  "GSP33brsvbh1u:7946": "ekaḥ /",
  "GSP33brsvbh1u:7947": "sattvapuruṣānyatākhyātisamunmūlitanikhilavāsanāvidyānubandhastvanyo jahātyenāṃ prakṛtim /",
  "GSP33brsvbh1u:7948": "tadidamuktam-anyaḥ punariti /",
  "GSP33brsvbh1u:7949": "bhuktabhogāmiti vyācaṣṭe-kṛtabhogāpavargām /",
  "GSP33brsvbh1u:7950": "śabdādyupalabdhirbhogaḥ /",
  "GSP33brsvbh1u:7951": "guṇapuruṣānyatākhyātirapavargaḥ /",
  "GSP33brsvbh1u:7952": "apavṛjyate hi tayā puruṣa iti /",
  "GSP33brsvbh1u:7953_0": "evaṃ prāpte 'bhidhīyate-na tāvat 'ajo hyeko juṣamāṇo 'nuśete jahātyenāṃ bhuktabhogāmajo",
  "GSP33brsvbh1u:7953_1": "'nyaḥ'ityetadātmabhedapratipādanaparamapi tu siddhamātmabhedamanūdya bandhamokṣau pratipādayatīti /",
  "GSP33brsvbh1u:7954": "sa cānūdito bhedaḥ 'eko devaḥ sarvabhūteṣu gūḍhaḥ sarvavyāpī sarvabhūtāntarātmā'ityādiśrutibhirātmaikatvapratipādanaparābhirvirodhātkalpaniko 'vatiṣṭhate /",
  "GSP33brsvbh1u:7955": "tathāca na sāṃkhyaprakriyāpratyabhijñānamityajāvākyaṃ camasavākyavatpariplavamānaṃ na svatantrapradhānaniścayāya paryāptam /",
  "GSP33brsvbh1u:7956": "tadidamuktaṃ sūtrakṛtā-'camasavadaviśeṣāt' iti //8//",
  "GSP33brsvbh1u:7958": "START BsVBh_1,4.2.9",
  "GSP33brsvbh1u:7959": "uttarasūtramavatārayituṃ śaṅkate-tatra tvidaṃ tacchira iti /",
  "GSP33brsvbh1u:7960": "sūtramavatārayati-atra brūmaḥ /",
  "GSP33brsvbh1u:7961": "jyotirupakramā tu tathā hy adhīyata eke / BBs_1,4.9 /",
  "GSP33brsvbh1u:7962": "jyotirupakramā tu tathā hyadhīyata eke /",
  "GSP33brsvbh1u:7963": "sarvaśākhāpratyayamekaṃ brahmeti sthitau śākhāntaroktarohitādiguṇayoginī tejo 'bannalakṣaṇā jarāyujāṇḍajasvedajadbhijjacaturvidhabhūtagrāmaprakṛtibhūteyamajā pratipattavyā,",
  "GSP33brsvbh1u:7964": "'rohitaśuklakṛṣṇām'iti rohitādirupatayā tasyā eva pratyabhijñānāt /",
  "GSP33brsvbh1u:7965": "na tu sāṃkhyaparikalpitā prakṛtiḥ /",
  "GSP33brsvbh1u:7966": "tasyā aprāmāṇikatayā śrutahānyaśrutakalpanāprasaṅgāt,",
  "GSP33brsvbh1u:7967": "rañjanādinā ca rohitādyupacārasya sati mukhyārthasaṃbhave 'yogāt /",
  "GSP33brsvbh1u:7968": "tadidamuktam-rohitādīnāṃ śabdānāmiti /",
  "GSP33brsvbh1u:7969": "ajāpadasya ca samudāyaprasiddhiparityāgena na jāyata ityavayavaprasiddhyāśrayaṇe doṣaprasaṅgāt /",
  "GSP33brsvbh1u:7970": "atra tu rūpakakalpanāyāṃ samudāyaprasiddherevānapekṣāyāḥ svīkārāt /",
  "GSP33brsvbh1u:7971": "api cāyamapi śrutikalāpo 'smaddarśanānuguṇo na sāṃkhyasmṛtyanuguṇa ityāha-tathehāpīti /",
  "GSP33brsvbh1u:7972": "kiṃ kāraṇaṃ brahmetyupakramyeti /",
  "GSP33brsvbh1u:7973": "brahmasvarūpaṃ tāvajjagatkāraṇaṃ na bhavati,",
  "GSP33brsvbh1u:7974": "viśuddhatvāttasya /",
  "GSP33brsvbh1u:7975": "yathāhuḥ-'puruṣasya tu śuddhasya nāśuddhā vikṛtirbhavet'ityāśayavatīva śrutiḥ pṛcchati /",
  "GSP33brsvbh1u:7976": "kiṅkāraṇam /",
  "GSP33brsvbh1u:7977": "yasya brahmaṇo jagadutpattistat kiṅkāraṇaṃ brahmetyarthaḥ /",
  "GSP33brsvbh1u:7978": "te brahmavido dhyānayogenātmānaṃ gatāḥ prāptā apaśyanniti yojanā /",
  "GSP33brsvbh1u:7979": "yo yoniṃ yonimiti /",
  "GSP33brsvbh1u:7980": "avidyā śaktiryoniḥ,",
  "GSP33brsvbh1u:7981": "sā ca pratijīvaṃ nānetyuktamato vīpsopapannā /",
  "GSP33brsvbh1u:7982": "śeṣamatirohitārtham //9//",
  "GSP33brsvbh1u:7984": "START BsVBh_1,4.2.10",
  "GSP33brsvbh1u:7985": "sūtrāntaramavatārayituṃ śaṅkate-kathaṃ punariti /",
  "GSP33brsvbh1u:7986": "ajākṛtirjātistejo 'banneṣu nāsti /",
  "GSP33brsvbh1u:7987": "naca tejo 'bannānāṃ janmaśravaṇādajanmanimitto 'pyajāśabdaḥ saṃbhavatītyāha-naca tejo 'bannānāmiti /",
  "GSP33brsvbh1u:7988": "sūtramavatārayati-ata uttaraṃ paṭhati /",
  "GSP33brsvbh1u:7989": "kalpanopadeśāc ca madhvādivadavirodhaḥ / BBs_1,4.10 /",
  "GSP33brsvbh1u:7990": "kalpanopadeśācca madhvādivadavirodhaḥ /",
  "GSP33brsvbh1u:7991": "nanu kiṃ chāgā lohitaśuklakṛṣṇaivānyādṛśīnāmapi chāgānāmupalambhādityata āha-yadṛcchayeti /",
  "GSP33brsvbh1u:7992": "bahubarkarā bahuśāvā /",
  "GSP33brsvbh1u:7993": "śeṣaṃ nigadavyākhyātam //1//",
  "GSP33brsvbh1u:7995": "START BsVBh_1,4.3.11",
  "GSP33brsvbh1u:7996": "na saṃkhyopasaṃgrahād api nānābhāvād atirekāc ca / BBs_1,4.11 /",
  "GSP33brsvbh1u:7997": "na saṃkhyopasaṃgrahādapi nānābhāvādatirekācca /",
  "GSP33brsvbh1u:7998": "avāntarasaṃgatimāha-evaṃ parihṛte 'pīti /",
  "GSP33brsvbh1u:7999": "pañcajanā iti hi samāsārthaḥ pañcasaṃkhyayā saṃbadhyate /",
  "GSP33brsvbh1u:8000": "naca 'diksaṃkhye saṃjñāyām'iti samāsavidhānānmanujeṣu nirūḍho 'yaṃ pañcajanaśabda iti vācyam /",
  "GSP33brsvbh1u:8001": "tathāhi sati pañcamanujā iti syāt /",
  "GSP33brsvbh1u:8002": "evaṃ cātmani pañcamanujānāmākāśasya ca pratiṣṭhānamiti nistātparyaṃ,",
  "GSP33brsvbh1u:8003": "sarvasyaiva pratiṣṭhānāt /",
  "GSP33brsvbh1u:8004": "tasmādrūḍherasaṃbhavāttattyāgonātra yoga āstheyaḥ /",
  "GSP33brsvbh1u:8005": "janaśabdaśca kathañcittattveṣu vyākhyeyaḥ /",
  "GSP33brsvbh1u:8006": "tatrāpi kiṃ pañca prāṇādayo vākyaśeṣagatā vivakṣyante uta tadatiriktā anya eva vā kecit /",
  "GSP33brsvbh1u:8007": "tatra paurvāparyaparyālocanayā kaṇvamādhyandinavākyayorvirodhāt /",
  "GSP33brsvbh1u:8008": "ekatra hi jyotiṣā pañcatvamannenetaratra /",
  "GSP33brsvbh1u:8009": "naca ṣoḍaśigrahaṇavadvikalpasaṃbhavaḥ /",
  "GSP33brsvbh1u:8010": "anuṣṭhānaṃ hi vikalpyate na vastu /",
  "GSP33brsvbh1u:8011": "vastutattvakathā ceyaṃ nānuṣṭhānakathā,",
  "GSP33brsvbh1u:8012": "vidhyabhāvāt /",
  "GSP33brsvbh1u:8013": "tasmātkānicideva tattvānīha pañca pratyekaṃ pañcasaṃkhyāyogīni pañcaviṃśatitattvāni bhavanti /",
  "GSP33brsvbh1u:8014": "sāṃkhyaiśca prakṛtyādīni /",
  "GSP33brsvbh1u:8015": "pañcaviṃśatitattvāni smaryanta iti tānyevānena mantreṇocyanta iti nāśabdaṃ pradhānādi /",
  "GSP33brsvbh1u:8016": "na cādhāratvenātmano vyavasthānātsvātmani cādhārādheyabhāvasya virodhāt ākāśasya ca vyatirecanāt,",
  "GSP33brsvbh1u:8017": "trayoviṃśatirjanā iti syānna pañca pañcajanā iti vācyam /",
  "GSP33brsvbh1u:8018": "satyapyākāśātmanorvyatirecane mūlaprakṛtibhāgaiḥ sattvarajastamobhiḥ pañcaviṃśatisaṃkhyopapatteḥ /",
  "GSP33brsvbh1u:8019": "tathāca satyātmākāśābhyāṃ saptaviṃśatisaṃkhyāyāṃ pañcaviṃśatitattvānīti svasiddhāntavyākopa iti cet,",
  "GSP33brsvbh1u:8020": "na mūlaprakṛtitvamātreṇaikīkṛtya sattvarajastamāṃsi pañcaviṃśatitattvopapatteḥ /",
  "GSP33brsvbh1u:8021": "hirugbhāvena tu teṣāṃ saptaviṃśatitvāvirodhaḥ /",
  "GSP33brsvbh1u:8022": "tasmānnāśābdī sāṃkhyasmṛtiriti prāptam /",
  "GSP33brsvbh1u:8023": "mūlaprakṛtiḥ pradhānam /",
  "GSP33brsvbh1u:8024": "nāsāvanyasya vikṛtirapi tu prakṛtireva tadidamuktam-mūleti /",
  "GSP33brsvbh1u:8025": "mahadahaṅkārapañcatanmātrāṇi prakṛtayaśca vikṛtayaśca /",
  "GSP33brsvbh1u:8026": "tathāhi-mahattattvamahaṅkārasya tattvāntarasya prakṛtirmūlaprakṛtestu vikṛtiḥ /",
  "GSP33brsvbh1u:8027": "evamahaṅkāratattvaṃ mahato vikṛtiḥ,",
  "GSP33brsvbh1u:8028": "prakṛtiśca tadeva tāmasaṃ sat pañcatanmātrāṇām /",
  "GSP33brsvbh1u:8029": "tadeva sāttvikaṃ sat prakṛtirekādaśendriyāṇām /",
  "GSP33brsvbh1u:8030": "pañcatanmātrāṇi cāhaṅkārasya vikṛtirākāśādīnāṃ pañcānāṃ prakṛtiḥ /",
  "GSP33brsvbh1u:8031": "tadidamuktam-mahadādyāḥ prakṛtivikṛtayaḥ sapta /",
  "GSP33brsvbh1u:8032": "ṣoḍaśakaśca vikāraḥ /",
  "GSP33brsvbh1u:8033": "ṣoḍaśasaṃkhyāvacchinno gaṇo vikāra eva /",
  "GSP33brsvbh1u:8034": "pañcabhūtānyatanmātrāṇyekādaśendriyāṇīti ṣoḍaśako gaṇaḥ /",
  "GSP33brsvbh1u:8035": "yadyapi pṛthivyādayo goghaṭādīnāṃ prakṛtistathāpi na te pṛthivyādibhyastattvāntaramiti na prakṛtiḥ /",
  "GSP33brsvbh1u:8036": "tattvāntaropādānatvaṃ ceha prakṛtitvamabhimataṃ nopādānamātratvamityavirodhaḥ /",
  "GSP33brsvbh1u:8037": "puruṣastu kūṭasthanityo 'pariṇāmo na kasyacitprakṛtirnāpi vikṛtiriti /",
  "GSP33brsvbh1u:8038": "evaṃ prāpte 'bhidhīyate -na saṃkhyopasaṃgrahādapi pradhānādīnāṃ śrutimattvāśaṅkā kartavyā /",
  "GSP33brsvbh1u:8039": "kasmāt nānābhāvāt /",
  "GSP33brsvbh1u:8040": "nānā hyetāni pañcaviṃśatitattvāni /",
  "GSP33brsvbh1u:8041": "naiṣāṃ pañcaśaḥ pañcaśaḥ sādhāraṇadharmo 'sti /",
  "GSP33brsvbh1u:8042": "na khalu sattvarajastamomahadahaṅkārāṇāmekaḥ kriyā vā guṇo vā dravyaṃ vā jātirvā dharmaḥ pañcatanmātrādibhyo vyāvṛttaḥ sattvādiṣu cānugataḥ kaścidasti /",
  "GSP33brsvbh1u:8043": "nāpi pṛthivyaptejovāyughrāṇānām /",
  "GSP33brsvbh1u:8044": "nāpi rasanacakṣustvakśrotravācām /",
  "GSP33brsvbh1u:8045": "nāpi pāṇipādapāyūpasthamanasāṃ,",
  "GSP33brsvbh1u:8046": "yenaikenāsādhāraṇenopagṛhītāḥ pañca pañcakā bhavitumarhanti /",
  "GSP33brsvbh1u:8047": "pūrvapakṣaikadeśinamutthāpayati-athocyeta pañcaviṃśatisaṃkhyaiveyamiti /",
  "GSP33brsvbh1u:8048_0": "yadyapi parasyāṃ saṃkhyāyāmavāntarasaṃkhyā dvitvādikā nāsti tathāpi tatpūrvaṃ tasyāḥ",
  "GSP33brsvbh1u:8048_1": "saṃbhavāt paurvāparyalakṣaṇayā pratyāsattyā parasaṃkhyopalakṣaṇārthaṃ pūrvasaṃkhyopanyasyata",
  "GSP33brsvbh1u:8048_2": "iti dūṣayati-ayamevāsminpakṣe doṣa iti /",
  "GSP33brsvbh1u:8049": "naca pañcaśabdo janaśabdena samasto 'samastaḥ śakyo vaktumityāha-paraścātra pañcaśabda iti /",
  "GSP33brsvbh1u:8050": "nanu bhavatu samāsastathāpi kimityata āha-samastatvācceti /",
  "GSP33brsvbh1u:8051": "api ca vīpsāyāṃ pañcakadvayagrahaṇe daśaiva tattvānīti na sāṃkhyasmṛtipratyabhijñānamityasamāsamabhyupetyāha-na ca pañcakadvayagrahaṇaṃ pañca pañceti /",
  "GSP33brsvbh1u:8052": "na caikā pañcasaṃkhyā pañcasaṃkhyāntareṇa śakyā viśeṣṭum /",
  "GSP33brsvbh1u:8053": "pañcaśabdasya saṃkhyopasarjanadravyavacanatvena saṃkhyāyā upasarjanatayā viśeṣaṇenāsaṃyogādityāha-ekasyāḥ pañcasaṃkhyāyā iti /",
  "GSP33brsvbh1u:8054": "tadevaṃ pūrvapakṣaikadeśini dūṣite paramapūrvapakṣiṇamutthāpayati-nanvāpannapañcasaṃkhyākā janā eveti /",
  "GSP33brsvbh1u:8055": "atra tāvadrūḍhau satyāṃ na yogaḥ saṃbhavatīti vakṣyate /",
  "GSP33brsvbh1u:8056": "tathāpi yaugikaṃ pañcajanaśabdamabhyupetya dūṣayati-yuktaṃ yatpañcapūlīśabdasyeti /",
  "GSP33brsvbh1u:8057_0": "pañcapūlītyatra yadyapi pṛthaktvaikārthasaṃvāyinī pañcasaṃkhyāvacchedikāsti tathāpīha",
  "GSP33brsvbh1u:8057_1": "samudāyino 'vacchinatti na samudāyaṃ samāsapadagamyamatastasmin kati te samudāyā",
  "GSP33brsvbh1u:8057_2": "ityapekṣāyāṃ padāntarābhihitā pañcasaṃkhyā saṃbadhyate pañceti /",
  "GSP33brsvbh1u:8058": "pañcajanā ityatra tu pañcasaṃkhyayotpattiśiṣṭayā janānāmavacchinnatvātsamudāyasya ca pañcapūlīvadatrāpratīterna padāntarābhihitā saṃkhyā saṃbadhyate /",
  "GSP33brsvbh1u:8059": "syādetat /",
  "GSP33brsvbh1u:8060": "saṃkhyeyānāṃ janānāṃ mā bhūcchabdāntaravācyasaṃkhyāvacchedaḥ /",
  "GSP33brsvbh1u:8061": "pañcasaṃkhyāyāstu tayāvacchedo bhaviṣyati /",
  "GSP33brsvbh1u:8062": "nahi sāpyavacchinnetyata āha-bhavadapīdaṃ viśeṣaṇamiti /",
  "GSP33brsvbh1u:8063": "ukto 'tra doṣaḥ /",
  "GSP33brsvbh1u:8064": "nahyupasarjanaṃ viśeṣaṇena yujyate pañcaśabda eva tāvatsaṃkhyeyopasarjanasaṃkhyāmāha viśeṣatastu pañcajanā ityatra samāse /",
  "GSP33brsvbh1u:8065": "viśeṣaṇāpekṣāyāṃ tu na samāsaḥ syāt,",
  "GSP33brsvbh1u:8066": "asāmarthyāt /",
  "GSP33brsvbh1u:8067": "nahi bhavati ṛddhasya rājapuruṣa iti samāso 'pi tu (pada)",
  "GSP33brsvbh1u:8068": "vṛttireva ṛddhasya rājñaḥ puruṣa iti /",
  "GSP33brsvbh1u:8069": "sāpekṣatvenāsāmarthyādityarthaḥ /",
  "GSP33brsvbh1u:8070": "atirekācceti /",
  "GSP33brsvbh1u:8071": "abhyuccayamātram /",
  "GSP33brsvbh1u:8072": "yadi sattvarajastamāṃsi pradhānenaikīkṛtyātmākāśau tattvebhyo vyatiricyete tadā siddhāntavyākopaḥ /",
  "GSP33brsvbh1u:8073": "atha tu sattvarajastamāṃsi mitho bhedena vivakṣyante tathāpi vastutattvavyavasthāpane ādhāratvenātmā niṣkṛṣyatām /",
  "GSP33brsvbh1u:8074": "ādheyāntarebhyastvākāśasyādheyasya vyatirecanamanarthakamiti gamayitavyam /",
  "GSP33brsvbh1u:8075": "kathaṃ ca saṃkhyāmātraśravaṇe satīti /",
  "GSP33brsvbh1u:8076": "'diksaṃkhye saṃjñāyām'iti saṃjñāyāṃ samāsasmaraṇāt pañcajanaśabdastāvadayaṃ kvacinnirūḍhaḥ /",
  "GSP33brsvbh1u:8077": "naca rūḍhau satyāmavayavaprasiddhergrahaṇaṃ,",
  "GSP33brsvbh1u:8078": "sāpekṣatvāt,",
  "GSP33brsvbh1u:8079": "nirapekṣatvācca rūḍheḥ /",
  "GSP33brsvbh1u:8080": "tadyadi rūḍhau mukhyor'thaḥ prāpyate tataḥ sa eva grahītavyo 'tha tvasau na vākye saṃbandhārhaḥ pūrvāparavākyavirodhī vā /",
  "GSP33brsvbh1u:8081": "tato rūḍhyaparityāgenaiva vṛttyantareṇārthāntaraṃ kalpayitvā vākyamupapādanīyam /",
  "GSP33brsvbh1u:8082": "yathā 'śyenenābhicaran yajeta'iti śyenaśabdaḥ śakuniviśeṣe nirūḍhavṛttistadaparityāgenaiva nipatyādānasādṛśyenārthavādikena kratuviśeṣe vartate,",
  "GSP33brsvbh1u:8083": "tathā pañcajanaśabdo 'vayavārthayogānapekṣa ekasminnapi vartate /",
  "GSP33brsvbh1u:8084": "yathā saptarṣiśabdo vasiṣṭha ekasmin saptasu ca vartate /",
  "GSP33brsvbh1u:8085": "na caiṣa tattveṣu rūḍhaḥ /",
  "GSP33brsvbh1u:8086": "pañcaviṃśatisaṃkhyānurodhena tattveṣu vartayitavyaḥ /",
  "GSP33brsvbh1u:8087": "rūḍhau satyāṃ pcaviṃśatereva saṃkhyāyā abhāvātkathaṃ tattveṣu vartate //11//",
  "GSP33brsvbh1u:8089": "START BsVBh_1,4.3.12",
  "GSP33brsvbh1u:8090": "evaṃ ca ke te pañcajanā ityapekṣāyāṃ kiṃ vākyaśeṣagatāḥ prāṇādayo gṛhyantāmuta pañcaviṃśatistattvānīti viśaye tattvānāmaprāmāṇikatvāt,",
  "GSP33brsvbh1u:8091": "prāṇādīnāṃ ca vākyaśeṣe śravaṇāttatparityāge śrutahānyaśrutakalpanāprasaṅgātprāṇādaya eva pañcajanāḥ /",
  "GSP33brsvbh1u:8092": "naca kāṇḍavamādhyandinayorvirodhānna prāṇādīnāṃ vākyaśeṣagatānāmapi grahaṇamiti sāṃpratam,",
  "GSP33brsvbh1u:8093": "virodhe 'pi tulyabalavatayā ṣoḍaśigrahaṇavadvikalpopapatteḥ /",
  "GSP33brsvbh1u:8094": "na ceyaṃ vastusvarūpakathā,",
  "GSP33brsvbh1u:8095": "apitūpāsanānuṣṭhānavidhiḥ,",
  "GSP33brsvbh1u:8096": "'manasaivānudraṣṭavyam'iti vidhiśravaṇāt /",
  "GSP33brsvbh1u:8097": "kathaṃ punaḥ praṇādiṣu janaśabdaprayoga iti /",
  "GSP33brsvbh1u:8098": "janavācakaḥ śabdo janaśabdaḥ /",
  "GSP33brsvbh1u:8099": "pañcajanaśabda iti yāvat /",
  "GSP33brsvbh1u:8100": "tasya kathaṃ prāṇādiṣvajaneṣu prayoga iti vyākhyeyam /",
  "GSP33brsvbh1u:8101": "anyathā tu pratyastamitāvayavārthe samudāyaśabdārthe janaśabdārtho nāstītyaparyanuyoga eva /",
  "GSP33brsvbh1u:8102": "rūḍhyaparityāgenaiva vṛttyantaraṃ darśayati-janasaṃbandhācceti /",
  "GSP33brsvbh1u:8103": "janaśabdabhājaḥ pañcajanaśabdabhājaḥ /",
  "GSP33brsvbh1u:8104": "nanu satyāmavayavaprasiddhau samupāyaśaktikalpanamanupapannaṃ,",
  "GSP33brsvbh1u:8105": "saṃbhavati ca pañcaviṃśatyāṃ tattveṣvavayavaprasiddhirityata āha-samāsabalācceti /",
  "GSP33brsvbh1u:8106": "syādetat /",
  "GSP33brsvbh1u:8107": "samāsabalāccedrūḍhirāsthīyate hanta na dṛṣṭastarhi tasya prayogo 'śvakarṇādivadvṛkṣādiṣu /",
  "GSP33brsvbh1u:8108": "tathāca lokaprasiddhyabhāvānna rūḍhirityākṣipati-kathaṃ punarasatīti /",
  "GSP33brsvbh1u:8109_0": "janeṣu tāvatpañcajanaśabdaśca prathamaḥ prayogo lokeṣu dṛṣṭa ityasati prathamaprayoga",
  "GSP33brsvbh1u:8109_1": "ityasiddhamiti sthavīyastayānabhidhāyābhyupetya prathamaprayogābhāvaṃ samādhatte-śakyodbhidādivaditi /",
  "GSP33brsvbh1u:8110": "ācāryadeśīyānāṃ matabhedeṣvapi na pañcaviṃśatistattvāni sidhyanti /",
  "GSP33brsvbh1u:8111": "paramārthatastu pañcajanā vākyaśeṣagatā evetyāśayavānāha-kaiścittviti /",
  "GSP33brsvbh1u:8112": "śeṣamatirohitārtham //12//",
  "GSP33brsvbh1u:8114": "START BsVBh_1,4.3.13",
  "GSP33brsvbh1u:8115": "jyotiṣaikeṣām asatyanne / BBs_1,4.13 / // 13 //",
  "GSP33brsvbh1u:8118": "START BsVBh_1,4.4.14",
  "GSP33brsvbh1u:8119": "kāraṇatvena cākāśādiṣu yathāvyapadiṣṭokteḥ / BBs_1,4.14 /",
  "GSP33brsvbh1u:8120": "kāraṇatvena cākāśādiṣu yathāvyapadiṣṭokteḥ /",
  "GSP33brsvbh1u:8121": "atha samanvayalakṣaṇe keyamakāṇḍe virodhāvirodhacintā,",
  "GSP33brsvbh1u:8122": "bhavitā hi tasyāḥ sthānamavirodhalakṣaṇamityata āha-pratipāditaṃ brahmaṇa iti /",
  "GSP33brsvbh1u:8123_0": "ayamarthaḥ nānekaśākhāgatatattadvākyālocanayā vākyārthāvagame paryavasite sati pramāṇāntaravirodhena",
  "GSP33brsvbh1u:8123_1": "vākyārthāgateraprāmāṇyamāśaṅkyāvirodhavyutpādanena prāmāṇyavyavasthāpanamavirodhalakṣaṇārthaḥ /",
  "GSP33brsvbh1u:8124": "prāsaṅgikaṃ tu tatra sṛṣṭiviṣayāṇāṃ vākyānāṃ parasparamavirodhapratipādanaṃ na tu lakṣaṇārthaḥ /",
  "GSP33brsvbh1u:8125": "tatprayojanaṃ ca tatraiva pratipādayiṣyate /",
  "GSP33brsvbh1u:8126": "iha tu-vākyānāṃ sṛṣṭipratipādakānāṃ parasparavirodhe brahmaṇi jagadyonau na samanvayaḥ seddhumarhati /",
  "GSP33brsvbh1u:8127": "tathāca na jagatkāraṇatvaṃ brahmaṇo lakṣaṇaṃ,",
  "GSP33brsvbh1u:8128": "naca tatra gatisāmānyaṃ,",
  "GSP33brsvbh1u:8129": "naca tatsiddhaye pradhānasyāśabdatvapratipādanaṃ,",
  "GSP33brsvbh1u:8130": "tasmādvākyānāṃ virodhāvirodhābhyāmuktārthākṣepasamādhānābhyāṃ samanvayaḥ evopapādyata iti samanvayalakṣaṇe saṃgatamidamadhikaraṇam /",
  "GSP33brsvbh1u:8131": "'vākyānāṃ kāraṇe kārye parasparavirodhataḥ /",
  "GSP33brsvbh1u:8132": "samanvayo jagadyonau na sidhyati parātmani //",
  "GSP33brsvbh1u:8133": "' 'sadeva somyedamagra āsīt'ityādīnāṃ kāraṇaviṣayāṇāṃ,",
  "GSP33brsvbh1u:8134": "'asadvā idamatra āsīt'ityādibhirvākyaiḥ kāraṇaviṣayairvirodhaḥ /",
  "GSP33brsvbh1u:8135": "kāryaviṣayāṇāmapi vibhinnakramākramotpattipratipādakānāṃ virodhaḥ /",
  "GSP33brsvbh1u:8136": "tathāhi-kānicidanyakartṛkā jagadutpattimācakṣate vākyāni /",
  "GSP33brsvbh1u:8137": "kānicitsvayaṅkartṛkām /",
  "GSP33brsvbh1u:8138": "sṛṣṭyā ca kāryeṇa tatkāraṇatayā brahma lakṣitam /",
  "GSP33brsvbh1u:8139": "sṛṣṭivipratipattau tatkāraṇatāyāṃ brahmalakṣaṇe vipratipattau satyāṃ bhavati tallakṣye brahmaṇyapi vipratipattiḥ /",
  "GSP33brsvbh1u:8140": "tasmādbrahmaṇi samanvayābhāvānna samanvayāgamyaṃ brahma /",
  "GSP33brsvbh1u:8141": "vedāntāstu kartrādipratipādanena karmavidhiparatayopacaritārthā avivakṣitārthā vā japopayogina iti prāptam /",
  "GSP33brsvbh1u:8142": "kramādīti /",
  "GSP33brsvbh1u:8143": "ādigrahaṇenākramo gṛhyate /",
  "GSP33brsvbh1u:8144": "evaṃ prāpta ucyate-'sargakramavivāde 'pi na sa sṛṣṭari vidyate /",
  "GSP33brsvbh1u:8145": "satastvasadvaco bhaktyā nirākāryatayā kvacit //",
  "GSP33brsvbh1u:8146": "'na tāvadasti sṛṣṭikrame vigānaṃ,",
  "GSP33brsvbh1u:8147": "śrutīnāmavirodhāt /",
  "GSP33brsvbh1u:8148": "tathāhi-anekaśilpaparyavadāto devadattaḥ prathamaṃ cakradaṇḍādi karoti,",
  "GSP33brsvbh1u:8149": "atha tadupakaraṇaḥ kumbhaṃ,",
  "GSP33brsvbh1u:8150": "kumbhopakaraṇaścāharatyudakaṃ,",
  "GSP33brsvbh1u:8151": "udakopakaraṇaśca saṃyavanena godhūmakaṇikānāṃ karoti piṇḍaṃ,",
  "GSP33brsvbh1u:8152": "piṇḍopakaraṇastu paṭati ghṛtapūrṇaṃ,",
  "GSP33brsvbh1u:8153": "tadasya devadattasya sarvatraitāsmin kartṛtvācchakyaṃ vaktuṃ devadattāccakrādi saṃbhūtaṃ tasmāccakrādeḥ kumbhādīti /",
  "GSP33brsvbh1u:8154": "śakyaṃ ca devadattātkumbhaḥ samudbhūtastasmādudakāharaṇādītyādi /",
  "GSP33brsvbh1u:8155": "nahyastyasaṃbhavaḥ sarvatrāsmin kāryajāte kramavatyapi devadattasya sākṣātkarturanusyūtatvāt /",
  "GSP33brsvbh1u:8156": "tathehāpi yadyapyākāśādikrameṇaiva sṛṣṭistathāpyākāśānalānilādau tatra tatra sākṣāt parameśvarasya kartṛtvācchakyaṃ vaktuṃ parameśvarādākāśaḥ saṃbhūta iti /",
  "GSP33brsvbh1u:8157": "śakyaṃ ca vaktuṃ parameśvarādanalaḥ saṃbhūta ityādi /",
  "GSP33brsvbh1u:8158": "yadi tvākāśādvāyurvāyosteja ityuktvā tejaso vāyurvāyorākāśa iti brūyādbhavedvirodhaḥ /",
  "GSP33brsvbh1u:8159": "na caitadasti /",
  "GSP33brsvbh1u:8160": "tasmādamūṣāmavivādaḥ śrutīnām /",
  "GSP33brsvbh1u:8161": "evaṃ 'sa imāṃllokānasṛjata'ityupakramābhidhāyinyapi śrutiraviruddhā /",
  "GSP33brsvbh1u:8162": "eṣā hi svavyāpāramabhidhānakrameṇa kurvatī nābhidheyānāṃ kramaṃ niruṇaddhi /",
  "GSP33brsvbh1u:8163": "te tu yathākramāvasthitā evākrameṇocyante-yathā kramavanti jñānāni jānātīti /",
  "GSP33brsvbh1u:8164": "tadevamavigānam /",
  "GSP33brsvbh1u:8165": "abhyupetya tu vigānamucyate-sṛṣṭau khalvetadvigānam /",
  "GSP33brsvbh1u:8166": "sraṣṭā tu sarvavedāntavākyeṣvanusyūtaḥ parameśvaraḥ pratīyate /",
  "GSP33brsvbh1u:8167": "nātra śrutivigānaṃ mātrayāpyasti /",
  "GSP33brsvbh1u:8168": "naca sṛṣṭivigānaṃ sraṣṭari tadadhīnanirūpaṇe vigānamāvahatīti vācyam /",
  "GSP33brsvbh1u:8169": "nahyeṣa sraṣṭṛtvamātreṇocyate 'pi tu 'satyaṃ jñānamanantaṃ brahma'ityādinā rūpeṇocyate sraṣṭā /",
  "GSP33brsvbh1u:8170": "taccāsya rūpaṃ sarvavedāntavākyānugatam /",
  "GSP33brsvbh1u:8171": "tajjñānaṃ ca phalavat /",
  "GSP33brsvbh1u:8172": "'brahmavidāpnoti param' 'tarati śokamātmavit'ityādi śruteḥ /",
  "GSP33brsvbh1u:8173": "sṛṣṭijñānasya tu na phalaṃ śrūyate /",
  "GSP33brsvbh1u:8174": "tena 'phalavatsaṃnidhāvaphalaṃ tadaṅgam'iti sṛṣṭivijñānaṃ sraṣṭṛbrahmavijñānāṅgaṃ tadanuguṇaṃ sadbrahmajñānāvatāropāyatayā vyākhyeyam /",
  "GSP33brsvbh1u:8175": "tathāca śrutiḥ-'annena somya śuṅgenāpo mūlamanviccha'ityādikā /",
  "GSP33brsvbh1u:8176": "śuṅgenāgreṇa /",
  "GSP33brsvbh1u:8177": "kāryeṇeti yāvat /",
  "GSP33brsvbh1u:8178": "tasmānna sṛṣṭivipratipattiḥ sraṣṭari vipratipattimāvahati /",
  "GSP33brsvbh1u:8179": "api tu 'guṇe tvanyāyakalpanā'iti tadanuguṇatayā vyākhyeyā /",
  "GSP33brsvbh1u:8180": "yacca kāraṇe vigānam'asadvā idamatra asīt'iti,",
  "GSP33brsvbh1u:8181": "tadapi 'tadapyeṣa śloko bhavati'iti pūrvaprakṛtaṃ sadbrahmaṇākṛṣya 'asadevedamatra āsīt'ityucyamānaṃ tvasato 'bhidhāne 'saṃbaddhaṃ syāt /",
  "GSP33brsvbh1u:8182": "śrutyantareṇa ca mānāntareṇa ca virodhaḥ /",
  "GSP33brsvbh1u:8183": "tasmādaupacārikaṃ vyākhyeyam /",
  "GSP33brsvbh1u:8184": "'taddhaika āhurasadevedamatra āsīt'iti tu nirākāryatayopanyastamiti na kāraṇe vivāda iti sūtre caśabdastvarthaḥ /",
  "GSP33brsvbh1u:8185": "pūrvapakṣaṃ nivartayati /",
  "GSP33brsvbh1u:8186": "ākāśādiṣu sṛjyamāneṣu kramavigāne 'pi na sraṣṭari vigānam /",
  "GSP33brsvbh1u:8187": "kutaḥ /",
  "GSP33brsvbh1u:8188": "yathaikasyāṃ śrutau vyapadiṣṭaḥ parameśvaraḥ sarvasya kartā tathaiva śrutyantareṣūkteḥ,",
  "GSP33brsvbh1u:8189": "kena rūpeṇa,",
  "GSP33brsvbh1u:8190": "kāraṇatvena,",
  "GSP33brsvbh1u:8191": "aparaḥ kalpo yathā vyapadiṣṭaḥ krama ākāśādiṣu,",
  "GSP33brsvbh1u:8192": "'ātmana ākāśaḥ saṃbhūta ākāśādvāyurvāyoragniragnerāpo 'dbhyaḥ pṛthivī'iti,",
  "GSP33brsvbh1u:8193": "tasyaiva kramasyānapabādhanena 'tattejo 'sṛjata'ityādikāyā api sṛṣṭerukterna sṛṣṭāvapi vigānam //14//",
  "GSP33brsvbh1u:8195": "START BsVBh_1,4.4.15",
  "GSP33brsvbh1u:8196": "samākarṣāt / BBs_1,4.15 /",
  "GSP33brsvbh1u:8197": "nanvekatrātmana ākāśakāraṇatvenoktiranyatra ca tejaḥ kāraṇatvena,",
  "GSP33brsvbh1u:8198": "tatkathamavigānamiti /",
  "GSP33brsvbh1u:8199": "ata āha-kāraṇatveti /",
  "GSP33brsvbh1u:8200": "hetau tṛtīyā /",
  "GSP33brsvbh1u:8201": "sarvatrākāśānalānilādau sākṣātkāraṇatvenātmanaḥ /",
  "GSP33brsvbh1u:8202": "prapañcitaṃ caitadadhastāt /",
  "GSP33brsvbh1u:8203": "vyākriyata iti ca karmakartari karmaṇi vā rūpaṃ,",
  "GSP33brsvbh1u:8204": "na cetanamatiriktaṃ kartāraṃ pratikṣipati kintūpasthāpayati /",
  "GSP33brsvbh1u:8205": "nahi lūyate kedāraḥ svayameveti vā lūyate kedāra iti vā lavitāraṃ devadattādiṃ pratikṣipati /",
  "GSP33brsvbh1u:8206": "api tūpasthāpayatyeva /",
  "GSP33brsvbh1u:8207": "tasmātsarvamavadātam //15//",
  "GSP33brsvbh1u:8209": "START BsVBh_1,4.5.16",
  "GSP33brsvbh1u:8210": "jagadvācitvāt / BBs_1,4.16 /",
  "GSP33brsvbh1u:8211": "jagadvācitvāt /",
  "GSP33brsvbh1u:8212": "nanu 'brahma te bravāṇi'iti brahmābhidhānaprakaraṇāt,",
  "GSP33brsvbh1u:8213": "upasaṃhāre ca 'sarvān pāpmano 'pahatya sarveṣāṃ ca bhūtānāṃ śraiṣṭhyaṃ svārājyaṃ paryeti ya evaṃ veda'iti niratiśayaphalaśravaṇādbrahmavedanādanyatra tadasaṃbhavāt,",
  "GSP33brsvbh1u:8214": "ādityacandrādigatapuruṣakartṛtvasya ca 'yasya vaitatkarma'iti cāsyāsatyavacchede sarvanāmnā pratyakṣasiddhasya jagataḥ parāmarśena,",
  "GSP33brsvbh1u:8215": "jagatkartṛtvasya ca brahmaṇo 'nyatrāsaṃbhavātkathaṃ jīvamukhyaprāṇāśaṅkā /",
  "GSP33brsvbh1u:8216": "ucyate-brahma te bravāṇīti bālākinā gārgyeṇa brahmābhidhānaṃ pratijñāya tattadādityādigatābrahmapuruṣābhidhānena na tāvadbrahmoktam /",
  "GSP33brsvbh1u:8217": "yasya cājātaśatroḥ",
  "GSP33brsvbh1u:8218": "'yo vai bālāke eteṣāṃ puruṣāṇāṃ kartā yasya vaitatkarma'iti vākyaṃ na tena brahmābhidhānaṃ pratijñātam /",
  "GSP33brsvbh1u:8219": "na cānyadīyenopakrameṇānyasya vākyaṃ śakyaṃ niyantum /",
  "GSP33brsvbh1u:8220": "tasmādajātaśatrorvākyasaṃdarbhapaurvāparyaparyālocanayā yo 'syārthaḥ pratibhāti sa eva grāhyaḥ /",
  "GSP33brsvbh1u:8221": "atra ca karmaśabdastāvadvyāpāre nerūḍhavṛttiḥ /",
  "GSP33brsvbh1u:8222": "kārye tu kriyata iti vyutpattyā vartate /",
  "GSP33brsvbh1u:8223": "naca rūḍhau satyāṃ vyutpattiryuktāśrayitum /",
  "GSP33brsvbh1u:8224": "naca brahmaṇa udāsīnasyāpariṇāmino vyāpāravattā /",
  "GSP33brsvbh1u:8225": "vākyaśeṣe ca 'athāsmin prāṇa evaikadhā bhavati'iti śravaṇātparispandalakṣaṇasya ca karmaṇo yatropapattiḥ sa eva veditavyatayopadiśyate /",
  "GSP33brsvbh1u:8226": "ādityādigatapuruṣakartṛtvaṃ ca prāṇasyopapadyate,",
  "GSP33brsvbh1u:8227": "hiraṇyagarbharūpaprāṇāvasthāviśeṣatvādādityādidevatānām /",
  "GSP33brsvbh1u:8228": "'katama eko devaḥ prāṇaḥ'iti śruteḥ /",
  "GSP33brsvbh1u:8229": "upakramānurodhena copasaṃhāre sarvaśabdaḥ sarvān pāpmana iti ca sarveṣāṃ bhūtānāmiti cāpekṣikavṛttirbahūn pāpmano bahūnāṃ bhūtānāmityevaṃparo draṣṭavyaḥ /",
  "GSP33brsvbh1u:8230": "ekasmin vākye upakramānurodhādupasaṃhāro varṇanīyaḥ /",
  "GSP33brsvbh1u:8231": "yadi tu dṛptabālākimabrahmaṇi brahmābhidhāyinamapodyājātaśatrorvacanaṃ brahmaviṣayamevānyathā tu taduktādviśeṣaṃ vivakṣorabrahmābhidhānamasaṃbaddhaṃ syāditi manyate,",
  "GSP33brsvbh1u:8232": "tathāpi naitadbrahmābhidhānaṃ bhavitumarhati,",
  "GSP33brsvbh1u:8233": "apitu jīvābhidhānameva,",
  "GSP33brsvbh1u:8234_0": "yatkāraṇaṃ veditavyatayopanyastasya puruṣāṇāṃ karturvedanāyopetaṃ bālakiṃ prati bubodhayiṣurajātaśatruḥ",
  "GSP33brsvbh1u:8234_1": "suptaṃ puruṣamāmantryāmāntraṇaśabdāśravaṇāt prāṇādīnāmabhoktṛtvamasvāmitvaṃ pratibodhya",
  "GSP33brsvbh1u:8234_2": "yaṣṭighātotthānāt prāṇādivyatiriktaṃ jīvaṃ bhoktāraṃ svāminaṃ pratibodhayati /",
  "GSP33brsvbh1u:8235": "parastādapi 'tadyathā śreṣṭhī svairbhuṅkte yathā vā svāḥ śreṣṭhinaṃ bhuñjantyevamevaiṣa prajñātmaitairātmabhirbhuṅkte evamevaita ātmāna enamātmānaṃ bhuñjanti'iti śravaṇāt /",
  "GSP33brsvbh1u:8236": "yathā śreṣṭhī pradhānaḥ puruṣaḥ svairbhṛtyaiḥ karaṇabhūtairviṣayān bhuṅkte,",
  "GSP33brsvbh1u:8237": "yathā vā svā bhṛtyāḥ śreṣṭhinaṃ bhuñjanti /",
  "GSP33brsvbh1u:8238": "te hi śreṣṭhinamaśanācchādanādigrahaṇena bhuñjanti /",
  "GSP33brsvbh1u:8239": "evamevaiṣa prajñātmā jīva etairādityādigaitarātmabhirviṣayān bhuṅkte /",
  "GSP33brsvbh1u:8240": "te hyādityādaya ālokavṛṣṭyādinā sācivyamācaranto jīvātmānaṃ bhojayanti,",
  "GSP33brsvbh1u:8241": "jīvātmānamapi yajamānaṃ tadutsṛṣṭahavirādānādādityādayo bhuñjanti,",
  "GSP33brsvbh1u:8242": "tasmājjīvātmaiva brahmaṇo 'bhedādbrahmeha veditavyatayopadiśyate /",
  "GSP33brsvbh1u:8243": "yasya vaitatkarma iti /",
  "GSP33brsvbh1u:8244": "jīvapratyuktānāṃ dehendriyādīnāṃ karma jīvasya bhavati /",
  "GSP33brsvbh1u:8245": "karmajanyatvādvā dharmādharmayoḥ karmaśabdavācyatvaṃ rūḍhyanusārāt /",
  "GSP33brsvbh1u:8246": "tau ca dharmādharmau jīvasya /",
  "GSP33brsvbh1u:8247": "dharmādharmākṣiptatvāccādityādīnāṃ bhogopakaraṇānāṃ teṣvapi jīvasya kartṛtvamupapannam /",
  "GSP33brsvbh1u:8248": "upapannaṃ ca prāṇabhṛttvājjīvasya prāṇaśabdatvam /",
  "GSP33brsvbh1u:8249": "ye ca praśnaprativacane-'kvaiṣa etad bālāke puruṣo 'śayiṣṭa yadā suptaḥ svapnaṃ na kañcana paśyati'iti /",
  "GSP33brsvbh1u:8250": "anayorapi na spaṣṭaṃ brahmābhidhānamupalabhyate /",
  "GSP33brsvbh1u:8251": "jīvavyatirekaśca prāṇātmano hiraṇyagarbhasyāpyupapadyate /",
  "GSP33brsvbh1u:8252": "tasmājjīvaprāṇayoranyatara iha grāhyo na raparameśvara iti prāptam /",
  "GSP33brsvbh1u:8253": "evaṃ prāpte ucyate-'mṛṣṭāvādinamāpodya bālākiṃ brahmavādinam /",
  "GSP33brsvbh1u:8254": "rājā kathamasaṃbaddhaṃ mithyā vā vaktumarhati //",
  "GSP33brsvbh1u:8255": "'yathā hi kenacinmaṇilakṣaṇajñamāninā kāce maṇireva veditavya ityukte parasya kāco 'yaṃ maṇirna tallakṣaṇāyogādityabhidhāya ātmano viśeṣaṃ jijñāpayiṣostattvābhidhānamasaṃbaddham /",
  "GSP33brsvbh1u:8256": "amaṇau maṇyabhidhānaṃ na pūrvavādino viśeṣamāpādayati svayamapi mṛṣābhidhānāt /",
  "GSP33brsvbh1u:8257": "tasmādanenottaravādinā pūrvavādino viśeṣamāpādayatā maṇitattvameva vaktavyam /",
  "GSP33brsvbh1u:8258": "evamajātaśatruṇā dṛptabālākerabrahmavādino viśeṣamātmano darśayatā jīvaprāṇābhidhāne asaṃbaddhamuktaṃ syāt /",
  "GSP33brsvbh1u:8259": "tayorvābrahmaṇorbrahmābhidhāne mithyābhihitaṃ syāt /",
  "GSP33brsvbh1u:8260": "tathā ca na kaścidviśeṣo bālākergārgyādajātaśatrorbhavet /",
  "GSP33brsvbh1u:8261": "tasmādanena brahmatattvamabhidhātavyam /",
  "GSP33brsvbh1u:8262": "tathā satyasya na mithyāvadyam /",
  "GSP33brsvbh1u:8263": "tasmāt 'brahma te bravāṇi'iti brahmaṇopakramāt,",
  "GSP33brsvbh1u:8264": "sarvān pāpmano 'pahatya sarveṣāṃ ca bhūtānāṃ śraiṣṭhyaṃ svarājyaṃ paryeti ya evaṃ veda'iti ca sati saṃbhave sarvaśruterasaṃkocānniratiśayena phalenopasaṃhārāt,",
  "GSP33brsvbh1u:8265": "brahmavedanādanyataśca tadanupapatteḥ,",
  "GSP33brsvbh1u:8266": "ādityādipuruṣakartṛtvasya ca svātantryalakṣaṇasya mukhyasya brahmaṇyeva saṃbhavādanyeṣāṃ hiraṇyagarbhādīnāṃ tatpāratantryāt,",
  "GSP33brsvbh1u:8267_0": "'kvauṣa etadbālāke'ityāderjīvādhikaraṇabhavanāpādanapraśnasya 'yadā suptaḥ svapnaṃ",
  "GSP33brsvbh1u:8267_1": "na kañcana paśyatyathāsmin prāṇa evaikadhā bhavati'ityāderuttarasya ca brahmaṇyevopapatterbrahmaviṣayatvaṃ niścīyate /",
  "GSP33brsvbh1u:8268": "atha kasmānna bhavato hiraṇyagarbhagocare eva praśnottare,",
  "GSP33brsvbh1u:8269": "tathā ca naitābhyāṃ brahmaviṣayatvasiddhirityetannirācikīrṣuḥ paṭhati-etasmādātmanaḥ prāṇā yathā yathāyatanaṃ pratiṣṭhanta iti /",
  "GSP33brsvbh1u:8270": "etaduktaṃ bhavati-ātmaiva bhavati jīvaprāṇādīnāmadhikaraṇaṃ nānyaditi /",
  "GSP33brsvbh1u:8271": "yadyapi ca jīvo nātmano bhidyate tathāpyupādhyavacchinnasya paramātmano jīvatvenopādhibhedādbhedamāropyādhārādheyabhāvo draṣṭavyaḥ /",
  "GSP33brsvbh1u:8272": "evaṃ ca jīvabhavanādhāratvamapādānatvaṃ ca paramātmana upapannam /",
  "GSP33brsvbh1u:8273": "tadevaṃ bālākyajātaśatrusaṃvādavākyasaṃdarbhasya brahmaparatve sthite yasya vaitatkarmaiti vyāpārābhidhāne na saṃgacchata iti karmaśabdaḥ kāryābhidhāyī bhavati,",
  "GSP33brsvbh1u:8274": "etaditisarvanāmaparāmṛṣṭaṃ ca tatkāryaṃ,",
  "GSP33brsvbh1u:8275": "sarvanāma cedaṃ saṃnihitaparāmarśi,",
  "GSP33brsvbh1u:8276": "naca kiñcidiha śabdoktamasti saṃnihitam /",
  "GSP33brsvbh1u:8277": "na cādityādipuruṣāḥ saṃnihitā api parāmarśārhāḥ bahutvāt puṃliṅgatvācca /",
  "GSP33brsvbh1u:8278": "etaditi caikasya napuṃsakasyābhidhānāt 'eteṣāṃ puruṣāṇāṃ kartā'ityanenaiva gatārthatvācca /",
  "GSP33brsvbh1u:8279": "tasmādaśabdoktamapi pratyakṣasiddhaṃ saṃbandhārhaṃ jagadeva parāmraṣṭavyam /",
  "GSP33brsvbh1u:8280": "etaduktaṃ bhavati /",
  "GSP33brsvbh1u:8281": "atyalpamidamucyate eteṣāmādityādigatānāṃ jagadekadeśabhūtānāṃ karteti,",
  "GSP33brsvbh1u:8282": "kintu kṛtsnameva jagadyasya kāryamiti vāśabdena sūcyate /",
  "GSP33brsvbh1u:8283": "jīvaprāṇaśabdau ca brahmaparau jīvaśabdasya brahmopalakṣaṇaparatvāt /",
  "GSP33brsvbh1u:8284": "na punarbrahmaśabdo jīvopalakṣaṇaparaḥ /",
  "GSP33brsvbh1u:8285": "tathā sati hi vahnasamañjanaṃ syādityuktam /",
  "GSP33brsvbh1u:8286": "na cānadhigatārthāvabodhanasvarasasya śabdasyādhigatabodhanaṃ yuktam /",
  "GSP33brsvbh1u:8287": "nāpyanadhigatenādhigatopalakṣaṇamupapannam /",
  "GSP33brsvbh1u:8288": "naca saṃbhavatyekavākyatve vākyabhedo nyāyyaḥ /",
  "GSP33brsvbh1u:8289": "vākyaśeṣānurodhena ca jīvaprāṇaparamātmopāsanātrayavidhāne vākyatrayaṃ bhavet /",
  "GSP33brsvbh1u:8290": "paurvāparyaparyālocanayā tu brahmopāsanaparatve ekavākyataiva /",
  "GSP33brsvbh1u:8291": "tasmānna jīvaprāṇaparatvamapi tu brahmaparatvameveti siddham /",
  "GSP33brsvbh1u:8292": "syādetat /",
  "GSP33brsvbh1u:8293": "nirdiśyantāṃ puruṣāḥ kāryāstadviṣayā tu kṛtiranirdiṣṭā tatphalaṃ vā kāryasyotpattisti yasyedaṃ karmeti nirdekṣyete,",
  "GSP33brsvbh1u:8294": "tataḥ kutaḥ paunaruktyamityata āha-nāpi puruṣaviṣayasyeti /",
  "GSP33brsvbh1u:8295": "etaduktaṃ bhavati-kartṛśabdenaiva kartāramabhidadhattā tayorupāttatvādākṣiptatvāt /",
  "GSP33brsvbh1u:8296": "nahi kṛtiṃ vinā kartā bhavati /",
  "GSP33brsvbh1u:8297": "nāpi kṛtirbhāvanāparābhidhānā bhūtimutpattiṃ vinetyarthaḥ /",
  "GSP33brsvbh1u:8298": "nanu yadīdamā jagatparāmṛṣṭaṃ tatastadantarbhūtāḥ puruṣā apīti ya eteṣāṃ puruṣāṇāmiti punaruktamityata āha-etaduktaṃ bhavati /",
  "GSP33brsvbh1u:8299": "ya eṣāṃ puruṣāṇāmiti //16//",
  "GSP33brsvbh1u:8301": "START BsVBh_1,4.5.17",
  "GSP33brsvbh1u:8302": "jīvamukhyaprāṇaliṅgān neti cet tadvyākhyātam / BBs_1,4.17 / // 17 //",
  "GSP33brsvbh1u:8305": "START BsVBh_1,4.5.18",
  "GSP33brsvbh1u:8306": "anyārthaṃ tu jaiminiḥ praśnavyākhyānābhyām api caivam eke / BBs_1,4.18 /",
  "GSP33brsvbh1u:8307": "nanu 'prāṇa evaikadhā bhavati'ityādikādapi vākyājjīvātiriktaḥ kutaḥ pratīyata ityato vākyāntaraṃ paṭhati-etasmādātmanaḥ prāṇā iti /",
  "GSP33brsvbh1u:8308": "api ca sarvavedāntasiddhametadityāha-suṣuptikāle ceti /",
  "GSP33brsvbh1u:8309": "vedāntaprakriyāyāmevopapattimupasaṃhāravyājenāha-tasmādyatrāsyaātmano yato niḥsaṃbodho 'taḥ svacchatārūpamiva rūpamasyeti svacchatārūpo na tu svacchataiva /",
  "GSP33brsvbh1u:8310": "layavikṣepasaṃskārayostatra bhāvāt /",
  "GSP33brsvbh1u:8311": "samudācaradvṛttivikṣepābhāvamātreṇopamānam /",
  "GSP33brsvbh1u:8312_0": "etadeva vibhajate-upādhibhiḥ antaḥkaraṇādibhiḥ janitaṃ yadviśeṣavijñānaṃ ghaṭapaṭādivijñānaṃ",
  "GSP33brsvbh1u:8312_1": "tadrahitaṃ svarūpamātmanaḥ yadi vijñānamityevocyeta tatastadaviśiṣṭamanavacchinnaṃ",
  "GSP33brsvbh1u:8312_2": "sadbrahmaiva syāttacca nityamiti nopādhijanitaṃ nāpi tadrihitaṃ svarūpaṃ brahmasvabhāvasyāprahāṇāt /",
  "GSP33brsvbh1u:8313": "ata uktam-viśeṣeti /",
  "GSP33brsvbh1u:8314": "yadā tu layalakṣaṇāvidyopabṛṃhito vikṣepasaṃskāraḥ samudācarati tadā viśeṣavijñānotpādātsvapnajāgarāvasthātaḥ paramātmano rūpādbhraṃśarūpamāgamanamiti /",
  "GSP33brsvbh1u:8315": "na kevalaṃ kauṣītakibrāhmaṇe,",
  "GSP33brsvbh1u:8316": "vājasaneye 'pyevameva praśnottarayorjīvavyatiriktamāmananti paramātmānamityāha-apicaivameka iti /",
  "GSP33brsvbh1u:8317": "nanvatrākāśaṃ śayanasthānaṃ tatkutaḥ paramātmapratyaya ityata āha-ākāśaśabdaśceti /",
  "GSP33brsvbh1u:8318": "na tāvanmukhyasyākāśasyātmādhāratvasaṃbhavaḥ /",
  "GSP33brsvbh1u:8319": "yadapi ca dvāsaptatisahasrahitābhidhānanāḍīsaṃcāreṇa suṣuptyavasthāyāṃ purītadavasthānamuktaṃ tadapyantaḥkaraṇasya /",
  "GSP33brsvbh1u:8320": "tasmāt 'daharo 'sminnantarākāśaḥ'itivadākāśaśabdaḥ paramātmani mantavya iti /",
  "GSP33brsvbh1u:8321": "prathamaṃ bhāṣyakṛtā jīvanirākaraṇāya sūtramidamavatāritam /",
  "GSP33brsvbh1u:8322": "tatra mandadhiyāṃ nedaṃ prāṇanirākaraṇāyeti buddhirmā bhūdityāśayavānāha-prāṇanirākaraṇasyāpīti /",
  "GSP33brsvbh1u:8323": "tau hi bālākyajātaśatrū suptaṃ puruṣamājagmatuḥ /",
  "GSP33brsvbh1u:8324": "tamajātaśatrurnāmabhirāmantrayāñcakre 'bṛhat pāṇḍuravāsaḥ somarājan'iti /",
  "GSP33brsvbh1u:8325": "sa āmantryamāṇo nottasthau /",
  "GSP33brsvbh1u:8326": "taṃ pāṇināpeṣaṃ bodhayāñcakāra /",
  "GSP33brsvbh1u:8327": "sa hottasthau /",
  "GSP33brsvbh1u:8328": "'sa hovācajātaśatruryatraiṣa etatsupto 'bhūt'ityādi /",
  "GSP33brsvbh1u:8329": "so 'yaṃ suptapuruṣotthāpanena prāṇādivyatiriktopadeśa iti //18//",
  "GSP33brsvbh1u:8331": "START BsVBh_1,4.6.19",
  "GSP33brsvbh1u:8332": "vākyānvayāt / BBs_1,4.19 /",
  "GSP33brsvbh1u:8333": "vākyānvayāt /",
  "GSP33brsvbh1u:8334_0": "nanu maitreyībrāhmaṇopakrame yājñavalkyena gārhasthyāśramāduttamāśramaṃ yiyāsatā",
  "GSP33brsvbh1u:8334_1": "maitraiyyā bhāryāyāḥ kātyāyanyā sahārthasaṃvibhāgakaraṇa ukte maitreyī yājñavalkyaṃ",
  "GSP33brsvbh1u:8334_2": "patimamṛtatvārthinī papraccha,",
  "GSP33brsvbh1u:8335": "yannu ma iyaṃ bhagoḥ sarvā pṛthvī vittena pūrṇā syātkimahaṃ tanāmṛtā syāmuta neti /",
  "GSP33brsvbh1u:8336": "tatra neti hovāca yājñavalkyaḥ /",
  "GSP33brsvbh1u:8337": "yathaivopakaraṇavatāṃ jīvitaṃ tathaiva te jīvitaṃ syādamṛtatvasya tu nāśāsti vittena /",
  "GSP33brsvbh1u:8338": "evaṃ vittenāmṛtatvāśā bhavedyadi vittasādhyāni karmāṇyamṛtatve upayujyeran /",
  "GSP33brsvbh1u:8339": "tadeva tu nāsti,",
  "GSP33brsvbh1u:8340": "jñānasādhyatvādamṛtatvasya karmaṇāṃ ca jñānavirodhināṃ tatsahabhāvitvānupapatteriti bhāvaḥ /",
  "GSP33brsvbh1u:8341": "sā hovāca maitreyī yenāhaṃ nāmṛtā syāṃ kimahaṃ tenaṃ kuryāṃ yadeva bhagavān veda tadeva me brūhi /",
  "GSP33brsvbh1u:8342": "amṛtatvasādhanamiti śeṣaḥ /",
  "GSP33brsvbh1u:8343_0": "tatrāmṛtatvasādhanajñānopanyāsāya vairāgyapūrvakatvāttasya rāgaviṣayeṣu teṣu teṣu",
  "GSP33brsvbh1u:8343_1": "patijāyādiṣu vairāgyamutpādayituṃ yājñavalkyo 'na vā are patyuḥ kāmāya'ityādivākyasaṃdarbhamuvāca /",
  "GSP33brsvbh1u:8344": "ātmaupādhikaṃ hi priyatvameṣāṃ na tu sākṣāt priyāṇyetāni /",
  "GSP33brsvbh1u:8345": "tasmādetebhyaḥ patijāyādibhyo virabhya yatra sākṣātprema sa evaātmā vā are draṣṭavyaḥ śrotavyo mantavyo nididhyāsitavyaḥ /",
  "GSP33brsvbh1u:8346": "vāśabdo 'vadhāraṇe /",
  "GSP33brsvbh1u:8347": "ātmaiva draṣṭavyaḥ sākṣātkartavyaḥ /",
  "GSP33brsvbh1u:8348": "etatsādhanāni ca śravaṇādīni vihitāni śrotavya ityādinā /",
  "GSP33brsvbh1u:8349": "kasmāt /",
  "GSP33brsvbh1u:8350": "ātmano vā are darśanena śravaṇādisādhanenedaṃ jagatsarvaṃviditaṃ bhavatīti vākyaśeṣaḥ /",
  "GSP33brsvbh1u:8351": "yato nāmarūpātmakasya jagatastattvaṃ pāramārthikaṃ rūpamātmaiva bhujaṅgasyeva samāropitasya tattvaṃ rajjuḥ /",
  "GSP33brsvbh1u:8352": "tasmādātmani vidite sarvamidaṃ jagattattvaṃ viditaṃ bhavati,",
  "GSP33brsvbh1u:8353": "rajjvāmiva viditāyāṃ samāropitasya bhujaṅgasya tattvaṃ viditaṃ bhavati,",
  "GSP33brsvbh1u:8354": "yatastasmādātmaiva draṣṭavyo na tu tadatiriktaṃ jagat svarūpeṇa draṣṭavyam /",
  "GSP33brsvbh1u:8355": "kutaḥ /",
  "GSP33brsvbh1u:8356": "yato 'brahma taṃ parādāt'brāhmaṇajātirbrāhmaṇo 'hamityevamabhimāna iti yāvat /",
  "GSP33brsvbh1u:8357": "parādāt parākuryādamṛtatvapadāt /",
  "GSP33brsvbh1u:8358": "kaṃ, yo 'nyatrātmano brahma brāhmaṇajātiṃ veda /",
  "GSP33brsvbh1u:8359": "evaṃ kṣatriyādiṣvapi draṣṭavyam /",
  "GSP33brsvbh1u:8360": "ātmaiva jagatastattvaṃ na tu tadatiriktaṃ kiñcittaditi /",
  "GSP33brsvbh1u:8361": "atraiva bhagavatī śrutirupapattiṃ dṛṣṭāntaprabandhenāha /",
  "GSP33brsvbh1u:8362": "yat khalu yadgrahaṃ vinā na śakyate grahītuṃ tattato na vyatiricyate /",
  "GSP33brsvbh1u:8363": "yathā rajataṃ śuktikāyāḥ,",
  "GSP33brsvbh1u:8364": "bhujaṅgo vā rajjoḥ,",
  "GSP33brsvbh1u:8365": "dundubhyādiśabdasāmānyādvā tattacchabdabhedaḥ /",
  "GSP33brsvbh1u:8366": "na gṛhyante ca cidrūpagrahaṇaṃ vinā sthitikāle nāmarūpāṇi /",
  "GSP33brsvbh1u:8367": "tasmānna cidātmano bhidyante /",
  "GSP33brsvbh1u:8368": "tadidamuktam-sa yathā dundubherhanyamānasyeti /",
  "GSP33brsvbh1u:8369": "dundubhigrahaṇena tadgataṃ śabdasāmānyamupalakṣayati /",
  "GSP33brsvbh1u:8370_0": "na kevalaṃ sthitikāle nāmarūpaprapañcaścidātmātirekeṇāgraheṇāccidātmano na vyatiricyate",
  "GSP33brsvbh1u:8370_1": "'pi tu nāmarūpotpatteḥ prāgapi cidrūpāvasthānāt tadupādānatvācca nāmarūpaprapañcasya tadanatirekaḥ,",
  "GSP33brsvbh1u:8371_0": "rajjūpādānasyeva bhujaṅgasya rajjoranatireka ityetaddṛṣṭāntena sādhayati bhagavatī",
  "GSP33brsvbh1u:8371_1": "śrutiḥ-'sa yathārdraidho 'grerabhyāhitasya pṛthagdhūmā viniścarantyevaṃ vā are 'sya",
  "GSP33brsvbh1u:8371_2": "mahato bhūtasya niḥśvasitametadyadṛgvedaḥ'ityādinā caturvidho mantra uktaḥ /",
  "GSP33brsvbh1u:8372": "itihāsa ityādināṣṭavidhaṃ brāhmaṇamuktam /",
  "GSP33brsvbh1u:8373": "etaduktaṃ bhavati-yathāgnimātraṃ prathamamavagamyate kṣudrāṇāṃ visphuliṅgānāmupādānām /",
  "GSP33brsvbh1u:8374": "atha tato visphuliṅgā vyuccaranti /",
  "GSP33brsvbh1u:8375": "na caite 'gnestattvānyatvābhyāṃ śakyante nirvuktam /",
  "GSP33brsvbh1u:8376": "evamṛgvedādayo 'pyalpaprayatnādbrahmaṇo vyuccaranto na tatastattvānyatvābhyāṃ nirucyante /",
  "GSP33brsvbh1u:8377": "ṛgādibhirnāmopalakṣyate /",
  "GSP33brsvbh1u:8378": "yadā ca nāmadheyasyeyaṃ gatistadā tatpūrvakasya rūpadheyasya kaiva katheti bhāvaḥ /",
  "GSP33brsvbh1u:8379": "na kevalaṃ tadupādānatvāttato na vyatiricyate nāmarūpaprapañcaḥ,",
  "GSP33brsvbh1u:8380": "pralayasamaye ca tadanupraveśāttato na vyatiricyate /",
  "GSP33brsvbh1u:8381": "yathā sāmudramevāmbhaḥ pṛthivītejaḥ saṃparkāt kāṭhinyamupagataṃ saindhavaṃ khilyaḥ,",
  "GSP33brsvbh1u:8382": "sa hi svākāre samudre kṣipto 'mbha eva bhavati,",
  "GSP33brsvbh1u:8383": "evaṃ cidambhodhau līnaṃ jagacchideva bhavati na tu tato 'tiricyata iti /",
  "GSP33brsvbh1u:8384": "etaddṛṣṭāntaprabandhenāha-sa yathā sarvāsāmapāmityādi /",
  "GSP33brsvbh1u:8385": "dṛṣṭāntaprabandhamuktvā dārṣṭāntike yojayati-evaṃ vā are idaṃ mahaditi /",
  "GSP33brsvbh1u:8386": "bahuttvena brahmoktam /",
  "GSP33brsvbh1u:8387": "idaṃ brahmetyarthaḥ /",
  "GSP33brsvbh1u:8388": "bhūtaṃ satyam /",
  "GSP33brsvbh1u:8389": "anantaṃ nityam /",
  "GSP33brsvbh1u:8390": "apāraṃ sarvagatam /",
  "GSP33brsvbh1u:8391": "vijñānaghanaḥ /",
  "GSP33brsvbh1u:8392": "vijñānaikarasa iti yāvat /",
  "GSP33brsvbh1u:8393": "etebhyaḥ kāryakāraṇabhāvena vyavasthitebhyo bhūtebhyaḥ samutthāya sāmyenotthāya /",
  "GSP33brsvbh1u:8394": "kāryakāraṇasaṃghātasya hyavacchedādduḥkhitvaśokitvādayastadavacchinne cidātmani tadviparīte 'pi pratīyante,",
  "GSP33brsvbh1u:8395": "yathodakapratibimbite candramasi toyagatāḥ kampādayaḥ /",
  "GSP33brsvbh1u:8396": "tadidaṃ sāmyenotthānam /",
  "GSP33brsvbh1u:8397_0": "yadā tvāgamācāryopadeśapūrvakamanananididhyāsanaprakarṣaparyantajo 'sya brahmasvarūpasākṣātkāra",
  "GSP33brsvbh1u:8397_1": "upāvartate tadā nirmṛṣṭanikhilasavāsanāvidyāmalasya kāryakāraṇasaṃghātabhūtasya vināśe",
  "GSP33brsvbh1u:8397_2": "tānyeva bhūtāni naśyantyanu tadupādhiścidātmanaḥ khilyabhāvo vinaśyati /",
  "GSP33brsvbh1u:8398": "tato na pretya kāryakāraṇabhūtanivṛttau rūpagandhādisaṃjñāstīti /",
  "GSP33brsvbh1u:8399": "na pretya saṃjñāstīti saṃjñāmātraniṣedhādātmā nāstīti manyamānā sā maitreyī hovāca,",
  "GSP33brsvbh1u:8400": "atraiva mā bhagavānamūmuhanmohitavān na pretya saṃjñāstīti /",
  "GSP33brsvbh1u:8401": "sa hovāca yājñavalkyaḥ svābhiprāyaṃ,",
  "GSP33brsvbh1u:8402": "dvaite hi rūpādiviśeṣasaṃjñānibandhano duḥkhitvādyabhimānaḥ /",
  "GSP33brsvbh1u:8403": "ānandajñānaikarasabrahmādvayānubhave tu tat kena kaṃ paśyet,",
  "GSP33brsvbh1u:8404": "brahma vā kena vijānīyāt /",
  "GSP33brsvbh1u:8405": "nahi tadāsya karbhāvo 'sti svaprakāśatvāt /",
  "GSP33brsvbh1u:8406": "etaduktaṃ bhavati-na saṃjñāmātraṃ mayā vyāsedhi,",
  "GSP33brsvbh1u:8407": "kintu viśeṣasaṃjñeti /",
  "GSP33brsvbh1u:8408": "tadevamamṛtatvaphalenopakramāt,",
  "GSP33brsvbh1u:8409": "madhye cātmavijñānena sarvavijñānaṃ pratijñāya tadupapādanāt,",
  "GSP33brsvbh1u:8410": "upasaṃhāre ca mahadbhūtamanantamityādinā ca brahmarūpābhidhānāt,",
  "GSP33brsvbh1u:8411": "dvaitanindayā cādvaitaguṇakīrtanādbrahmaiva maitreyībrāhmaṇe pratipādyaṃ na jīvātmeti nāsti pūrvapakṣa ityanārabhyamevedamadhikaraṇam /",
  "GSP33brsvbh1u:8412": "atrocyate-bhoktṛtvajñātṛtājīvarūpotthānasamādhaye maitreyībrāhmaṇe pūrvapakṣeṇopakramaḥ kṛtaḥ /",
  "GSP33brsvbh1u:8413": "patijāyādibhogyasaṃbandho nābhokturbrahmaṇo yujyate,",
  "GSP33brsvbh1u:8414": "nāpijñānakartṛtvamakartuḥ sākṣācca mahato bhūtasya vijñānātmabhāvena samuttānābhidhānaṃ vijñānātmana eva draṣṭavyatvamāha /",
  "GSP33brsvbh1u:8415": "anyathā brahmaṇo draṣṭavyatvapare 'smin brāhmaṇe tasya vijñānātmatvena samutthānābhidhānamanupayuktaṃ syāttasya tu draṣṭavyamupayujyata ityupakramamātraṃ pūrvapakṣaḥ kṛtaḥ /",
  "GSP33brsvbh1u:8416": "bhoktrarthatvācca bhogyajātasyetitadupodbalamātram /",
  "GSP33brsvbh1u:8417": "siddhāntastu nigadavyākhyātena bhāṣyeṇoktaḥ //19//",
  "GSP33brsvbh1u:8419": "START BsVBh_1,4.6.20",
  "GSP33brsvbh1u:8420": "tadevaṃ paurvāparyālocanayā maitreyībrāhmaṇasya brahmadarśanaparatve sthite bhoktrā jīvātmanopakramamācāryadeśīyamatena tāvatsamādhatte sūtrakāraḥ-",
  "GSP33brsvbh1u:8421": "pratijñāsiddher liṅgam āśmarathyaḥ / BBs_1,4.20 /",
  "GSP33brsvbh1u:8422": "pratijñāsiddherliṅgamāśmaradhyaḥ /",
  "GSP33brsvbh1u:8423": "yathā hi vahnervikārā vyuccaranto visphuliṅgā na vahneratyantaṃ bhidyante,",
  "GSP33brsvbh1u:8424": "tadrūpanirūpaṇatvāt,",
  "GSP33brsvbh1u:8425": "nāpi tato 'tyantamabhinnāḥ,",
  "GSP33brsvbh1u:8426": "vahneriva parasparavyāvṛttyabhāvaprasaṅgāt,",
  "GSP33brsvbh1u:8427": "tathā jīvātmano 'pi brahmavikāra na brahmaṇo 'tyantaṃ bhidyante,",
  "GSP33brsvbh1u:8428": "cidrūpatvābhāvaprasaṅgāt /",
  "GSP33brsvbh1u:8429": "nāpyatyantaṃ na bhidyante,",
  "GSP33brsvbh1u:8430": "parasparaṃ vyāvṛttyabhāvaprasaṅgāt,",
  "GSP33brsvbh1u:8431": "sarvajñaṃ pratyupadeśavaiyarthyācca /",
  "GSP33brsvbh1u:8432": "tasmātkathañcidbhedo jīvātmanāmabhedaśca /",
  "GSP33brsvbh1u:8433": "tatra tadvijñānena sarvavijñānapratijñāsiddhaye vijñānātmaparamātmanorabhedamupādāya paramātmani darśayitavye vijñānātmanopakrama ityāśmaradhya ācāryo mene //20//",
  "GSP33brsvbh1u:8435": "START BsVBh_1,4.6.21",
  "GSP33brsvbh1u:8436": "ācāryadeśīyāntaramatena samādhatte-",
  "GSP33brsvbh1u:8437": "utkramiṣyata evaṃ bhāvād ity auḍulomiḥ / BBs_1,4.21 /",
  "GSP33brsvbh1u:8438": "utkramiṣyata evaṃbhāvādityauḍulomiḥ /",
  "GSP33brsvbh1u:8439": "jīvo hi paramātmano 'tyantaṃ bhinna eva san dehendriyamanobuddhyupadhānasaṃparkātsarvadā kaluṣaḥ,",
  "GSP33brsvbh1u:8440": "tasya ca jñānadhyānādisādhanānuṣṭhānātsaṃprasannasya dehendriyādisaṃghātādutkramiṣyataḥ paramātmanaikyopapatteridamabhedenopakramaṇam /",
  "GSP33brsvbh1u:8441": "etaduktaṃ bhavati-bhaviṣyantamabhedamupādāya bhedakāle 'pyabheda uktaḥ /",
  "GSP33brsvbh1u:8442": "yathāhuḥ pāñcarātrikāḥ-'āmukterbheda eva syājjīvasya ca parasya ca /",
  "GSP33brsvbh1u:8443": "muktasya tu na bhedo 'sti bhedahetorabhāvataḥ //",
  "GSP33brsvbh1u:8444": "'iti /",
  "GSP33brsvbh1u:8445": "atraiva śrutimupanyasyati-śrutiścaivamiti /",
  "GSP33brsvbh1u:8446": "pūrvaṃ dehendriyādyupādhikṛtaṃ kaluṣatvamātmana uktam /",
  "GSP33brsvbh1u:8447": "saṃprati svābhāvikameva jīvasya nāmarūpaprapañcāśrayatvalakṣaṇaṃ kāluṣyaṃ pārthivānāmaṇūnāmiva śyāmatvaṃ kevalaṃ pākeneva /",
  "GSP33brsvbh1u:8448": "jñānadhyānādinā tadapanīya jīvaḥ parātparataraṃ puruṣamupaitītyāha-kvacicca jīvākṣayamapīti /",
  "GSP33brsvbh1u:8449": "nadīnidarśanam 'yathā somyemā nadyaḥ'iti //21//",
  "GSP33brsvbh1u:8451": "START BsVBh_1,4.6.22",
  "GSP33brsvbh1u:8452": "tadevamācāryadeśīyamatadvayamuktvātrāparituṣyannācāryamatamāha sūtrakāraḥ-",
  "GSP33brsvbh1u:8453": "avasthiter iti kāśakṛtsnaḥ / BBs_1,4.22 /",
  "GSP33brsvbh1u:8454": "avisthiteriti kāśakṛtsnaḥ /",
  "GSP33brsvbh1u:8455": "etadvyācaṣṭe-asyaiva paramātmana iti /",
  "GSP33brsvbh1u:8456": "na jīva ātmano 'nyaḥ /",
  "GSP33brsvbh1u:8457": "nāpi tadvikāraḥ kintvātmaivāvidyopādhānakalpitāvacchedaḥ /",
  "GSP33brsvbh1u:8458": "ākāśa iva ghaṭamaṇikādikalpitāvacchedo ghaṭākāśo maṇikākāśo na tu paramākāśādanyastadvikāro vā /",
  "GSP33brsvbh1u:8459": "tataśca jīvātmanopakramaḥ parāmātmanaivopakramastasya tato 'bhedāt /",
  "GSP33brsvbh1u:8460": "sthūladarśilokapratītisaukaryāyaupādhikenātmarūpeṇopakramaḥ kṛtaḥ /",
  "GSP33brsvbh1u:8461": "atraiva śrutiṃ pramāṇayati-tathāceti /",
  "GSP33brsvbh1u:8462": "atha vikāraḥ paramātmano jīvaḥ kasmānna bhavatyākāśādivadityāha-naca tejaḥprabhṛtīnāmiti /",
  "GSP33brsvbh1u:8463": "nahi yathā tejaḥprabhṛtīnāmātmavikāratvaṃ śrūyate evaṃ jīvasyeti /",
  "GSP33brsvbh1u:8464": "ācāryatrayamataṃ vibhajate-kāśakṛtsnasyācāryasyeti /",
  "GSP33brsvbh1u:8465": "ātyantike satyabhede kāryakāraṇabhāvābhāvādanātyantiko 'bheda āstheyaḥ,",
  "GSP33brsvbh1u:8466": "tathāca kathañcidbhedo 'pīti tamāsthāya kāryakāraṇabhāva iti matatrayamuktvā kāśakṛtsnīyamataṃ sādhutvena nirdhārayati-tatra teṣu madhye /",
  "GSP33brsvbh1u:8467": "kāśakṛtsnīyaṃ matamiti /",
  "GSP33brsvbh1u:8468_0": "ātyantike hi jīvaparamātmanorabhede tāttvike 'nādyavidyopādhikalpito bhedastattvamasīti",
  "GSP33brsvbh1u:8468_1": "jīvātmano brahmabhāvatattvopadeśaśravaṇamanananididhyāsanaprakarṣaparyantajanmḥanā",
  "GSP33brsvbh1u:8468_2": "sākṣātkāreṇa vidyayā śakyaḥ samūlakāṣaṃ kaṣituṃ,",
  "GSP33brsvbh1u:8469": "rajjvāmahivibhrama iva rajjutattvasākṣātkāreṇa,",
  "GSP33brsvbh1u:8470": "rājaputrasyeva ca mlecchakule vardhamānasyātmani samāropito mlecchabhāvo rājaputro 'sīti āptopadeśena /",
  "GSP33brsvbh1u:8471": "na tu mṛdvikāraḥ śarāvādiḥ śataśo 'pi mṛnmṛditi cintyamānastajjanmanā mṛdbhāvasākṣātkāreṇa śakyo nivartayituṃ,",
  "GSP33brsvbh1u:8472": "tatkasya hetoḥ,",
  "GSP33brsvbh1u:8473": "tasyāpi mṛdo bhinnābhinnasya tāttvikatvāt,",
  "GSP33brsvbh1u:8474": "vastutastu jñānenocchettumaśakyatvāt,",
  "GSP33brsvbh1u:8475": "so 'yaṃ pratipādayiṣitārthānusāraḥ /",
  "GSP33brsvbh1u:8476": "api ca jīvasyātmavikāratve tasya jñānadhyānādisādhanānuṣṭhānāt svaprakṛtāvapyaye sati nāmṛtatvasyāśāstītyapuruṣārthatvamamṛtatvaprāptiśrutivirodhaśca /",
  "GSP33brsvbh1u:8477": "kāśakṛtsnamate tvetadubhayaṃ nāstītyāha-evaṃ ca satīti /",
  "GSP33brsvbh1u:8478": "nanu yadi jīvo na vikāraḥ kintu brahmaiva kathaṃ tarhi tasminnāmarūpāśrayatvaśrutiḥ,",
  "GSP33brsvbh1u:8479": "kathañca 'yathāgneḥ śrudrā visphuliṅgā'iti brahmavikāraśrutirityāśaṅkāmupasaṃhāravyājena nirākaroti-ataśca svāśrayasyeti /",
  "GSP33brsvbh1u:8480": "yataḥ pratipipādayiṣitārthānusāraścāmṛtatvaprāptiśca vikārapakṣe na saṃbhavataḥ,",
  "GSP33brsvbh1u:8481": "ataśceti yojanā /",
  "GSP33brsvbh1u:8482": "dvitīyapūrvapakṣabījamanasyaiva trisūtryāpākaroti-yadapyuktamiti /",
  "GSP33brsvbh1u:8483": "śeṣamatirohitārthaṃ vyākhyātārthaṃ ca /",
  "GSP33brsvbh1u:8484": "tṛtīyapūrvapakṣabījanirāse kāśakṛtsnīyenaivetyavadhāraṇaṃ tanmatāśrayaṇenaiva tasya śakyanirāsatvāt /",
  "GSP33brsvbh1u:8485": "aikāntike hyādvaite ātmano 'nyakarmakaraṇe 'kena kaṃ paśyet'iti ātmanaśca karmatvaṃ 'vijñātāramare kena vijānīyāt'iti śakyaṃ niṣeddhum /",
  "GSP33brsvbh1u:8486": "bhedābhedapakṣe vaikāntike vā bhede sarvametadadvaitāśrayamaśakyamityavadhāraṇasyārthaḥ /",
  "GSP33brsvbh1u:8487": "na kevalaṃ kāśakṛtsnīyadarśanāśrayaṇena bhūtapūrvagatyā vijñātṛtvamapi tu śrutipaurvāparyaparyālocanayāpyevamevetyāha-api ca yatra hīti /",
  "GSP33brsvbh1u:8488": "kasmāt punaḥ kāśakṛtsnasya matamāsthīyate netareṣāmācāryāṇāmityata āha-darśitaṃ tu purastāditi /",
  "GSP33brsvbh1u:8489": "kāśakṛtsnīyasya matasya śrutiprabandhopanyāsena punaḥ śrutimattvaṃ smṛtimattvaṃ copasaṃhāropakramamāha-ataśceti /",
  "GSP33brsvbh1u:8490": "kvacitpāṭha ātaśceti /",
  "GSP33brsvbh1u:8491": "tasyāvaśyaṃ cetyarthaḥ /",
  "GSP33brsvbh1u:8492": "jananajarāmaraṇabhītayo vikriyāstāsāṃ sarvāsāṃ 'mahānajaḥ'ityādinā pratiṣedhaḥ /",
  "GSP33brsvbh1u:8493": "pariṇāmapakṣe 'nyasya cānyabhāvapakṣe aikāntikādvaitapratipādanaparāḥ 'ekamevādvitīyam'ityādayaḥ,",
  "GSP33brsvbh1u:8494": "dvaitadarśananindāparāśca 'anyo 'sāvanyo 'hamasmi'ityādayaḥ,",
  "GSP33brsvbh1u:8495": "janmajarādivikriyāpratiṣedhaparāśca 'eṣa mahānajaḥ'ityādayaḥ śrutayaḥ uparudhyeran /",
  "GSP33brsvbh1u:8496": "apica yadi jīvaparamātmanorbhedābhedāvāsthīyeyātāṃ tatastayormitho virodhātsamuccayābhāvādekasya balīyastve nātmani nirapavādaṃ vijñānaṃ jāyeta,",
  "GSP33brsvbh1u:8497": "balīyasaikena durbalapakṣāvalambino jñānasya bādhanāt /",
  "GSP33brsvbh1u:8498": "atha tvagṛhyamāṇaviśeṣatayā na balābalāvadhāraṇaṃ,",
  "GSP33brsvbh1u:8499": "tataḥ saṃśaye sati na suniścitārthamātmani jñānaṃ bhavet /",
  "GSP33brsvbh1u:8500": "suniścitārthaṃ ca jñānaṃ mokṣopāyaḥ śrūyate-'vedāntavijñānasuniścitārthāḥ'iti /",
  "GSP33brsvbh1u:8501": "tadetadāha-anyathā mumukṣūṇāmiti /",
  "GSP33brsvbh1u:8502": "'ekatvamanupaśyataḥ'iti śrutirna punarekatvānekatve anupaśyata iti /",
  "GSP33brsvbh1u:8503": "nanu yadi kṣetrajñaparamātmanorabhedo bhāvikaḥ,",
  "GSP33brsvbh1u:8504": "kathaṃ tarhi vyapadeśabuddhibhedau kṣetrajñaḥ paramātmeti kathañca nityaśuddhabuddhamuktasvabhāvasya bhagavataḥ saṃsāritā /",
  "GSP33brsvbh1u:8505": "avidyākṛtanāmarūpopādhivaśāditi cet /",
  "GSP33brsvbh1u:8506": "kasyeyamavidyā /",
  "GSP33brsvbh1u:8507": "na tāvajjīvasya,",
  "GSP33brsvbh1u:8508": "tasya paramātmano vyatirekābhāvāt /",
  "GSP33brsvbh1u:8509": "nāpi paramātmanaḥ,",
  "GSP33brsvbh1u:8510": "tasya vidyaikarasasyāvidyāśrayatvānupapatteḥ /",
  "GSP33brsvbh1u:8511_0": "tadatra saṃsāritvāsaṃsāritvavidyāvidyāvattvarūpaviruddhadharmasaṃsargādbuddhivyapḥadeśabhedāccāsti",
  "GSP33brsvbh1u:8511_1": "jīveśvarayorbhedo 'pi bhāvika ityata āha-sthite ca paramātmakṣetrajñātmaikatveti /",
  "GSP33brsvbh1u:8512": "na tāvadbhedābhedāvekātra bhāvikau bhavitumarhata iti viprapañcitaṃ prathame pāde /",
  "GSP33brsvbh1u:8513": "dvaitadarśananindayā caikāntikādvaitapratipādanaparāḥ paurvāparyālocanayā sarve vedāntaḥ pratīyante /",
  "GSP33brsvbh1u:8514": "tatra yathā bimbādavadatāttāttvike pratibimbānāmabhede 'pi nīlamaṇikṛpāṇakācādyupadhānabhedātkālpaniko jīvānāṃ bhedo buddhivyapadeśabhedau vartayati,",
  "GSP33brsvbh1u:8515": "idaṃ bimbamavadātamimāni ca pratibimbāni nīlotpalapalāśaśyāmalāni vṛttadīrghādibhedabhāñji bahūnīti,",
  "GSP33brsvbh1u:8516_0": "evaṃ paramātmanaḥ śuddhasvabhāvājjīvānamabheda aikāntike 'pyanirvacanīyānādyavidyopadhānabhedātkālpaniko",
  "GSP33brsvbh1u:8516_1": "jīvānāṃ bhedo buddhivyapadeśabhedāvayaṃ ca paramātmā śuddhavijñānānandasvabhāva ime",
  "GSP33brsvbh1u:8516_2": "ca jīvā avidyāśokaduḥkhādyupadravabhāja iti vartayati /",
  "GSP33brsvbh1u:8517": "avidyopadhānaṃ ca yadyapi vidyāsvabhāve paramātmani na sākṣādasti tathāpi tatpratibimbakalpajīvadvāreṇa parasminnucyate /",
  "GSP33brsvbh1u:8518": "na caivamanyonyāśrayo jīvavibhāgāśrayāvidyā,",
  "GSP33brsvbh1u:8519": "avidyāśrayaśca jīvavibhāga iti,",
  "GSP33brsvbh1u:8520": "bījāṅkuravadanāditvāt /",
  "GSP33brsvbh1u:8521": "ata eva kānuddiśyaiṣa īśvaro māyāmāracayatyanārthikāṃ,",
  "GSP33brsvbh1u:8522": "uddeśyānāṃ sargādau jīvānāmabhāvāt,",
  "GSP33brsvbh1u:8523": "kathaṃ cātmānaṃ saṃsāriṇaṃ vividhavedanābhājaṃ kuryādityādyanuyogo niravakāśaḥ /",
  "GSP33brsvbh1u:8524": "na khalvādimān saṃsāraḥ,",
  "GSP33brsvbh1u:8525": "nāpyādimānavidyājīvavibhāgaḥ,",
  "GSP33brsvbh1u:8526": "yenānuyujyeteti /",
  "GSP33brsvbh1u:8527": "atra ca nāmagrahaṇenāvidyāmupalakṣayati /",
  "GSP33brsvbh1u:8528": "syādetat /",
  "GSP33brsvbh1u:8529": "yadi na jīvāt brahma bhidyate,",
  "GSP33brsvbh1u:8530": "hanta jīvaḥ sphuṭa iti brahmāpi tathā syāt,",
  "GSP33brsvbh1u:8531": "tathā ca 'nihitaṃ guhāyām'iti nopapadyata ityata āha-nahi satyamiti /",
  "GSP33brsvbh1u:8532": "yathāhi bimbasya maṇikṛpāṇādayo guhā evaṃ brahmaṇo 'pi pratijīvaṃ bhinnā avidyā guhā iti /",
  "GSP33brsvbh1u:8533": "yathā pratibimbeṣu bhāsamāneṣu bimbaṃ tadabhinnamapi guhyamevaṃ jīveṣu bhāsamāneṣu tadabhinnamapi brahma guhyam /",
  "GSP33brsvbh1u:8534": "astu tarhi brahmaṇo 'nyadguhyamityata āha-naca brahmaṇo 'nya iti /",
  "GSP33brsvbh1u:8535": "ye tuāśmarathyaprabhṛtayaḥnirbandhaṃ kurvanti te vedāntārthamiti /",
  "GSP33brsvbh1u:8536": "brahmaṇaḥ sarvātmanā bhāgaśo vā pariṇāmābhyupagame tasya kāryatvādanityatvācca tadāśrito mokṣo 'pi tathā syāt /",
  "GSP33brsvbh1u:8537": "yadi tvevamapi mokṣaṃ nityaṅkṛtakaṃ brūyustatrāha-nyāyeneti /",
  "GSP33brsvbh1u:8538": "evaṃ ye nadīsamudranidarśanenāmukterbhedaṃ muktasya cābhedaṃ jīvasyāsthiṣata teṣāmapi nyāyenāsaṃgatiḥ /",
  "GSP33brsvbh1u:8539": "no jātu ghaṭaḥ paṭo bhavati /",
  "GSP33brsvbh1u:8540": "nanūktaṃ yathā nadī samudro bhavatīti /",
  "GSP33brsvbh1u:8541": "kā punarnadyabhimatā āyuṣmataḥ /",
  "GSP33brsvbh1u:8542": "kiṃ pāthaḥ paramāṇava utaiṣāṃ saṃsthānabheda āhosvittadārabdho 'vayavī /",
  "GSP33brsvbh1u:8543": "tatra saṃsthānabhedasya vāvayavino vā samudraniveśe vināśāt kasya samudreṇaikatā /",
  "GSP33brsvbh1u:8544": "nadīpāthaḥ paramāṇūnāṃ tu samudrapāthaḥ paramāṇubhyaḥ pūrvavasthitebhyo bheda eva nābhedaḥ /",
  "GSP33brsvbh1u:8545": "evaṃ samudrādapi teṣāṃ bheda eva /",
  "GSP33brsvbh1u:8546": "ye tu kāśakṛtsnīyameva matamāsthāya jīvaṃ paramātmanoṃ'śamācakhyusteṣāṃ kathaṃ 'niṣkalaṃ niṣkriyaṃ śāntam'iti na śrutivirodhaḥ /",
  "GSP33brsvbh1u:8547": "niṣkalamiti sāvayavatvaṃ vyāsedhi na tu sāṃśatvam,",
  "GSP33brsvbh1u:8548": "aṃśaśca jīvaḥ paramātmano nabhasa iva karṇanemimaṇḍalāvacchinnaṃ nabhaḥ śabdaśravaṇayogyaṃ,",
  "GSP33brsvbh1u:8549": "vāyoriva ca śarīrāvacchinnaḥ pañcavṛttiḥ prāṇa iti cet /",
  "GSP33brsvbh1u:8550": "na tāvannabho nabhasoṃśaḥ,",
  "GSP33brsvbh1u:8551": "tasya tattvāt /",
  "GSP33brsvbh1u:8552": "karṇanemimaṇḍalāvacchinnamaṃśa iti cet,",
  "GSP33brsvbh1u:8553": "hanta tarhi prāptāprāptavivekena karṇanemimaṇḍalaṃ vā tatsaṃyogo vetyuktaṃ bhavati /",
  "GSP33brsvbh1u:8554": "naca karṇanemimaṇḍalaṃ tasyāṃśaḥ,",
  "GSP33brsvbh1u:8555": "tasya tato bhedāt /",
  "GSP33brsvbh1u:8556": "tatsaṃyogo nabhodharmatvāttasyāṃśa iti cet / na /",
  "GSP33brsvbh1u:8558": "anupapatteḥ /",
  "GSP33brsvbh1u:8559": "nabhodharmatve hi tadanavayavaṃ sarvatrābhinnamiti tatsaṃyogaḥ sarvatrā pratheta /",
  "GSP33brsvbh1u:8560": "nahyasti saṃbhavo 'navayavamavyāpyavartata iti /",
  "GSP33brsvbh1u:8561": "tasmāttatrāsti cedvyāpyaiva /",
  "GSP33brsvbh1u:8562": "na cedvyāpnoti tatra nāstyeva /",
  "GSP33brsvbh1u:8563": "vyāpyaivāsti kevalaṃ pratisaṃbadhyadhīnanirūpaṇatayā na sarvatra nirūpyata iti cet,",
  "GSP33brsvbh1u:8564": "na nāma nirūpyatām /",
  "GSP33brsvbh1u:8565": "tatsaṃyuktaṃ tu nabhaḥ śravaṇayogyaṃ sarvatrāstīti sarvatra śravaṇaprasaṅgaḥ /",
  "GSP33brsvbh1u:8566": "naca bhedābhedayoranyatareṇāṃśaḥ śakyo nirvaktum na cobhābhyāṃ,",
  "GSP33brsvbh1u:8567": "viruddhayorekatrāsamavāyādityuktam /",
  "GSP33brsvbh1u:8568": "tasmādanirvacanīyānādyavidyāparikalpita evāṃśo nabhaso na bhāvika iti yuktam /",
  "GSP33brsvbh1u:8569": "naca kālpaniko jñānamātrāyattajīvitaḥ kathamavijñāyamāno 'sti,",
  "GSP33brsvbh1u:8570": "asaṃścāṃśaḥ kathaṃ śabdaśravaṇalakṣaṇāya kāryāya kalpate,",
  "GSP33brsvbh1u:8571": "na jātu rajjvāmajñāyamāna urago bhayakampādikāryāya paryāpta iti vācyam /",
  "GSP33brsvbh1u:8572": "ajñātatvāsiddheḥ kāryavyaṅgatvādasya /",
  "GSP33brsvbh1u:8573": "kāryotpādātpūrvamajñātaṃ kathaṃ kāryotpādāṅgamiti cet / na /",
  "GSP33brsvbh1u:8575": "pūrvapūrvakāryotpādavyaṅgyatvādasatyapi jñāne tatsaṃskārānuvṛtteranāditvācca kalpanā tatsaṃskārapravāhasya /",
  "GSP33brsvbh1u:8576": "astu vānupapattireva kāryakāraṇayormāyātmakatvāt /",
  "GSP33brsvbh1u:8577": "anupapattirhi māyāmupodbalayatyanupapadyamānārthatvānyamāyāyāḥ /",
  "GSP33brsvbh1u:8578": "api ca bhāvikāṃśavādināṃ mate bhāvikāṃśasya jñānenocchettumaśakyatvānna jñānadhyānasādhano mokṣaḥ syāt /",
  "GSP33brsvbh1u:8579": "tadevamakāśāṃśa iva śrotramanirvacanīyam /",
  "GSP33brsvbh1u:8580": "evaṃ jīvo brahmaṇoṃ'śa iti kāśakṛtsnīyaṃ matamiti siddham //22//",
  "GSP33brsvbh1u:8582": "START BsVBh_1,4.7.23",
  "GSP33brsvbh1u:8583": "prakṛtiś ca pratijñādṛṣṭāntānuparodhāt / BBs_1,4.23 /",
  "GSP33brsvbh1u:8584": "prakṛtiśca pratijñādṛṣṭāntānuparodhāt /",
  "GSP33brsvbh1u:8585": "syādetat /",
  "GSP33brsvbh1u:8586": "vedāntānāṃ brahmaṇi samanvaye darśite samāptaṃ samanvayalakṣaṇamiti kimaparamavaśiṣyate yadarthamidamārabhyata iti śaṅkāṃ nirākartuṃ saṃgatiṃ darśayannavaśeṣamāha-yathābhyudayeti /",
  "GSP33brsvbh1u:8587": "atra ca lakṣaṇasya saṃgatimuktvā lakṣaṇenāsyādhikaraṇasya saṃgatiruktā /",
  "GSP33brsvbh1u:8588": "etaduktaṃ bhavati-satyaṃ jagatkāraṇe brahmaṇi vedāntānāmuktaḥ samanvayaḥ /",
  "GSP33brsvbh1u:8589": "tatra kāraṇabhāvasyobhayathā darśanājjagatkāraṇatvaṃ brahmaṇaḥ kiṃ nimittatvenaiva,",
  "GSP33brsvbh1u:8590": "utopādānatvenāpi /",
  "GSP33brsvbh1u:8591": "tatra yadi prathamaḥ pakṣastata upādānakāraṇānusāraṇe sāṃkhyasmṛtisiddhaṃ pradhānamabhyupeyam /",
  "GSP33brsvbh1u:8592": "tathā ca 'janmādyasya yataḥ'iti brahmalakṣaṇamasādhu,",
  "GSP33brsvbh1u:8593": "ativyāpteḥ pradhāne 'pi gatatvāt /",
  "GSP33brsvbh1u:8594": "asaṃbhavādvā /",
  "GSP33brsvbh1u:8595": "yadi tūttaraḥ pakṣastato nātivyāptirnāpyavyāptiriti sādhu lakṣaṇam /",
  "GSP33brsvbh1u:8596": "so 'yamavaśeṣaḥ /",
  "GSP33brsvbh1u:8597": "tatra 'īkṣāpūrvakartṛtvaṃ prabhutvamasarūpatā /",
  "GSP33brsvbh1u:8598": "nimittakāraṇeṣveva nopādāneṣu karhicit //",
  "GSP33brsvbh1u:8599": "'tadidamāha-tatra nimittakāraṇameva tāvaditi /",
  "GSP33brsvbh1u:8600": "āgamasya kāraṇamātre paryavasānādanumānasya tadviśeṣaniyamamāgamo na pratikṣipatyapi tvanumanyata evetyāha-pāriśeṣyādbrahmaṇo 'nyaditi /",
  "GSP33brsvbh1u:8601": "brahmopādānatvasya prasaktasya pratiṣedhe 'nyatrāprasaṅgātsāṃkhyasmṛtiprasiddhamānumānikaṃ pradhānaṃ śiṣyata iti /",
  "GSP33brsvbh1u:8602": "ekavijñānena ca sarvavijñānapratijñānam 'uta tamādeśam'ityādinā,",
  "GSP33brsvbh1u:8603": "'yathā somyaikena mṛtpiṇḍena'iti ca dṛṣṭāntaḥ,",
  "GSP33brsvbh1u:8604": "paramātmanaḥ prādhānyaṃ sūcayataḥ /",
  "GSP33brsvbh1u:8605": "yathā somaśarmaṇaikena jñātena sarve kaṭhā jñātā bhavanti /",
  "GSP33brsvbh1u:8606": "evaṃ prāpta ucyate -prakṛtiśca /",
  "GSP33brsvbh1u:8607": "na kevalaṃ brahma nimittakāraṇaṃ,",
  "GSP33brsvbh1u:8608": "kutaḥ,",
  "GSP33brsvbh1u:8609": "pratijñādṛṣṭāntayoranuparodhāt /",
  "GSP33brsvbh1u:8610": "nimittakāraṇatvamātre tu tāvuparudhyeyātām /",
  "GSP33brsvbh1u:8611": "tathāhiḥ-'na mukhye saṃbhavatyarthe jaghanyā vṛttiriṣyate /",
  "GSP33brsvbh1u:8612": "na cānumānikaṃ yuktamāgamenāpabādhitam //",
  "GSP33brsvbh1u:8613": "sarve hi tāvadvedāntāḥ paurvāparyeṇa vīkṣitāḥ /",
  "GSP33brsvbh1u:8614": "aikāntikādvaitaparā dvaitamātraniṣedhataḥ //",
  "GSP33brsvbh1u:8615": "'tadihāpi pratijñādṛṣṭāntau mukhyārthāveva yuktau na tu 'yajamānaḥ prastaraḥ'itivadguṇakalpanayā netavyau,",
  "GSP33brsvbh1u:8616": "tasyārthavādasyātatparatvāt /",
  "GSP33brsvbh1u:8617": "pratijñādṛṣṭāntavākyayostvadvaitaparatvādupādānakāraṇātmakatvāccopādeyasya kāryajātasyopādānajñānena tajjñānopapatteḥ /",
  "GSP33brsvbh1u:8618": "nimittakāraṇaṃ tu kāryādatyantabhinnamiti na tajjñāne kāryajñānaṃ bhavati /",
  "GSP33brsvbh1u:8619": "ato brahmopādānakāraṇaṃ jagataḥ /",
  "GSP33brsvbh1u:8620": "naca brahmaṇo 'nyannimittakāraṇaṃ jagata ityapi yuktam /",
  "GSP33brsvbh1u:8621": "pratijñādṛṣṭāntoparodhādeva /",
  "GSP33brsvbh1u:8622": "nahi tadānīṃ brahmaṇi jñāte sarvaṃ vijñātaṃ bhavati /",
  "GSP33brsvbh1u:8623": "jagannimittakāraṇasya brahmaṇo 'nyasya sarvamadhyapātinastajjñānenāvijñānāt /",
  "GSP33brsvbh1u:8624": "yata iti ca pañcamī na kāraṇamātre smaryate api tu prakṛtau,",
  "GSP33brsvbh1u:8625": "'janikartuḥ prakṛtiḥ'iti /",
  "GSP33brsvbh1u:8626": "tato 'pi prakṛtitvamavagacchāmaḥ /",
  "GSP33brsvbh1u:8627": "dundubhigrahaṇaṃ dundubhyāghātagrahaṇaṃ ca tadgataśabdatvasāmānyopalakṣaṇārtham //23//",
  "GSP33brsvbh1u:8629": "START BsVBh_1,4.7.24",
  "GSP33brsvbh1u:8630": "abhidhyopadeśāc ca / BBs_1,4.24 /",
  "GSP33brsvbh1u:8631": "anāgatecchāsaṃkalpo 'bhidhyā /",
  "GSP33brsvbh1u:8632": "etayā khalu svātantryalakṣaṇena kartṛtvena nimittatvaṃ darśitam /",
  "GSP33brsvbh1u:8633": "'bahu syām'iti ca svaviṣayatayopādānatvamuktam //24//",
  "GSP33brsvbh1u:8635": "START BsVBh_1,4.7.25",
  "GSP33brsvbh1u:8636": "sākṣāc cobhayāmnānāt / BBs_1,4.25 /",
  "GSP33brsvbh1u:8637": "ākāśādeva /",
  "GSP33brsvbh1u:8638": "brahmaṇa evetyarthaḥ /",
  "GSP33brsvbh1u:8639": "sākṣāditi ceti sūtrāvayavamanūdya tasyārthaṃ vyācaṣṭe-ākāśādeveti /",
  "GSP33brsvbh1u:8640": "śrutirbrahmaṇo jagadupādānatvamavadhārayantī upādānāntarābhāvaṃ sākṣādeva darśayatītisākṣāditisūtrāvayavena darśitamiti yojanā //25//",
  "GSP33brsvbh1u:8642": "START BsVBh_1,4.7.26",
  "GSP33brsvbh1u:8643": "ātmakṛteḥ pariṇāmāt / BBs_1,4.26 /",
  "GSP33brsvbh1u:8644": "ātmakṛteḥ pariṇāmāt /",
  "GSP33brsvbh1u:8645": "prakṛtigrahaṇamupalakṣaṇaṃ,",
  "GSP33brsvbh1u:8646": "nimittamityapi draṣṭavyaṃ,",
  "GSP33brsvbh1u:8647": "karmatvenopādānatvātkartṛtvena ca tatprati nimittatvāt /",
  "GSP33brsvbh1u:8648": "kathaṃ punariti /",
  "GSP33brsvbh1u:8649": "siddhasādhyayorekatrāsamavāyo virodhāditi /",
  "GSP33brsvbh1u:8650": "pariṇāmāditi brūma iti /",
  "GSP33brsvbh1u:8651": "pūrvasiddhasyāpyanirvacanīyavikārātmanā pariṇāmo 'nirvacanīyatvādbhedenābhinna iveti siddhasyāpi sādhyatvamityarthaḥ /",
  "GSP33brsvbh1u:8652": "ekavākyatvena vyākhyāyā pariṇāmādityavacchidya vyācaṣṭe-pariṇāmāditi veti /",
  "GSP33brsvbh1u:8653": "saccatyacceti dve brahmaṇo rūpe /",
  "GSP33brsvbh1u:8654": "sacca sāmānyaviśeṣeṇāparokṣatayā nirvācyaṃ,",
  "GSP33brsvbh1u:8655": "pṛthivyaptejolakṣaṇam /",
  "GSP33brsvbh1u:8656": "tyacca parokṣamata evānirvācyamidantayā vāyvākāśalakṣaṇaṃ,",
  "GSP33brsvbh1u:8657": "kathaṃ ca tadbrahmaṇo rūpaṃ yadi tasya brahmopādānaṃ,",
  "GSP33brsvbh1u:8658": "tasmātpariṇāmādbrahma bhūtānāṃ prakṛtiriti //26//",
  "GSP33brsvbh1u:8660": "START BsVBh_1,4.7.27",
  "GSP33brsvbh1u:8661": "yoniś ca hi gīyate / BBs_1,4.27 /",
  "GSP33brsvbh1u:8662": "pūrvapakṣiṇo 'numānamanubhāṣyāgamavirodhena dūṣayati-yatpunariti /",
  "GSP33brsvbh1u:8663": "etaduktaṃ bhavati-īśvaro jagato nimittakāraṇameva īkṣāpūrvakajagatkartṛtvāt,",
  "GSP33brsvbh1u:8664": "kumbhakartukulālavat /",
  "GSP33brsvbh1u:8665": "atreśvarasyāsiddherāśrayāsiddho hetuḥ pakṣaścāprasiddhaviśeṣaḥ /",
  "GSP33brsvbh1u:8666": "yathāhuḥ-'nānupalabdhe nyāyaḥ pravartate'iti /",
  "GSP33brsvbh1u:8667": "āgamāttatsiddhiriti cet,",
  "GSP33brsvbh1u:8668": "hanta tarhi yādṛśamīśvaramāgamo gamayati tādṛśo 'bhyupagantavyaḥ sa ca nimittakāraṇaṃ copādānakāraṇaṃ ceśvaramavagamayati /",
  "GSP33brsvbh1u:8669": "viśeṣyāśrayagrāhyāgamavirodhānnānumānamudetumarhatīti kutastena nimittatvāvadhāraṇetyarthaḥ /",
  "GSP33brsvbh1u:8670": "iyaṃ copādānapariṇāmādibhāṣā na vikārābhiprāyeṇāpi tu tathā sarpasyopādānaṃ rajjurevaṃ brahma jagadupādānaṃ draṣṭavyam /",
  "GSP33brsvbh1u:8671": "na khalu nityasya niṣkalasya brahmaṇaḥ sarvātmanaikadeśena vā pariṇāmaḥ saṃbhavati,",
  "GSP33brsvbh1u:8672": "nityatvādanekadeśatvādityuktam /",
  "GSP33brsvbh1u:8673": "naca mṛdaḥ śaravādayo bhidyante,",
  "GSP33brsvbh1u:8674": "na cābhinnāḥ,",
  "GSP33brsvbh1u:8675": "na vā bhinnābhinnāḥ kintvanirvacanīyā eva /",
  "GSP33brsvbh1u:8676": "yathāha śrutiḥ-'mṛttiketyeva satyam'iti /",
  "GSP33brsvbh1u:8677": "tasmādadvaitopakramādupasaṃhārācca sarva eva vedāntā aikāntikādvaitaparāḥ santaḥ sākṣādeva kvacidadvaitamāhuḥ,",
  "GSP33brsvbh1u:8678": "kvaciddvaitaniṣedhena,",
  "GSP33brsvbh1u:8679": "kvacidbrahmopādānatvena jagataḥ /",
  "GSP33brsvbh1u:8680": "etāvatāpi tāvadbhedo niṣiddho bhavati,",
  "GSP33brsvbh1u:8681": "na tūpādānatvābhidhānamātreṇa vikāragraha āstheyaḥ /",
  "GSP33brsvbh1u:8682": "nahi vākyaikadeśasyārtho 'stīti //27//",
  "GSP33brsvbh1u:8684": "START BsVBh_1,4.8.28",
  "GSP33brsvbh1u:8685": "etena sarve vyākhyātā vyākhyātāḥ / BBs_1,4.28 /",
  "GSP33brsvbh1u:8686": "syādetat /",
  "GSP33brsvbh1u:8687": "mā bhūtpradhānaṃ jagadupādānaṃ tathāpi na brahmopādānatvaṃ sidhyati,",
  "GSP33brsvbh1u:8688": "paramāṇvādīnāmapi tadupādānānāmupaplavamānatvāt,",
  "GSP33brsvbh1u:8689": "teṣāmapi hi kiñcidupodbalakamasti vaidikaṃ liṅgamityāśaṅkāmapanetumāha sūtrakāraḥ-etena sarve vyākhyātā vyākhyātāḥ /",
  "GSP33brsvbh1u:8690": "nigadavyākhyātena bhāṣyeṇa vyākhyātaṃ sūtram /",
  "GSP33brsvbh1u:8691": "'pratijñālakṣaṇaṃ lakṣyamāṇe padasamanvayaḥ vaidikaḥ sa ca tatraiva nānyatretyatra sādhitam //28//",
  "GSP33brsvbh1u:8692": "'iti śrīmadvācaspatimiśraviracite śrīmacchārīrakabhāṣyavibhāge bhāmatyāṃ prathamādhyāyasya caturthaḥ pādaḥ //4//",
  "GSP33brsvbh1u:8693": "// iti prathamādhyāye 'vyaktādisaṃdigdhapadamātrasamanvayākhyaścaturthaḥ pādaḥ //",
  "GSP33brsvbh1u:8694": "// iti śrīmadbrahmasūtraśāṅkarabhāṣye samanvayākhyaḥ prathamo 'dhyāyaḥ //"
}