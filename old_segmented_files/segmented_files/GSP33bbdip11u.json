{
  "GSP33bbdip11u:0": "// brahmasūtrabhāṣyam //",
  "GSP33bbdip11u:1": "śrīmadānandatīrthabhagavatpādācāryaviracitam",
  "GSP33bbdip11u:2": "BBsBhDīp_1,1.1.0:",
  "GSP33bbdip11u:3": "// oṃ //",
  "GSP33bbdip11u:4": "jijñāsyaṃ janmarakṣālayaniyatimatipratyagajñānabandha-",
  "GSP33bbdip11u:5": "śreyodaṃ śāstragamyaṃ śrutigatavacanairmukhyavṛttyābhidheyam /",
  "GSP33bbdip11u:6": "bhaiṣmīsatyāsametaṃ bahuguṇavapuṣaṃ bhītipūrvāradūraṃ",
  "GSP33bbdip11u:7": "bhaktiśrutyādicintyaṃ bhajanaparagatiṃ bhāvaye veṇukṛṣṇam // 1 //",
  "GSP33bbdip11u:8": "āmrastambhātsamāgamya tāmratuṇḍānnihatya yaḥ /",
  "GSP33bbdip11u:9": "namraṃ naumi jagannāthaṃ kamro 'pāttaṃ nṛkesarī // 2 //",
  "GSP33bbdip11u:10": "anadhītya mahābhāṣyaṃ yasya vyākṛṣyanugrahāt /",
  "GSP33bbdip11u:11": "tamupāse nṛsiṃhārkaṃ pratyūhatimirāpaham // 3 //",
  "GSP33bbdip11u:12": "pūrṇabodhagurūn vande jayāryān vyāsadeśikān /",
  "GSP33bbdip11u:13": "rāmacandragurūnāryān lakṣmīkāntagurūnapi // 4 //",
  "GSP33bbdip11u:14": "yenāyaṃ niraṇāyi madhvagurusadbhāṣyaprakāśāśayaḥ",
  "GSP33bbdip11u:15": "prākhaṇḍi prativādidarśanagaṇaḥ prābandhi gurvarṇavaḥ /",
  "GSP33bbdip11u:16": "śiṣyebhyassamadāyi vittamubhayaṃ prālambhi vidyāsanaṃ",
  "GSP33bbdip11u:17": "so 'yaṃ śrīraghunāthatīrthagururāṭ śuddhiṃ vidadhyānmateḥ // 5 //",
  "GSP33bbdip11u:18": "jayāryaracitāṃ ṭīkāmanusṛtya yathāmati /",
  "GSP33bbdip11u:19": "jagannāthākhyayatinā kriyate bhāṣyadīpikā // 6 //",
  "GSP33bbdip11u:20": "kvacidbhāṣyavivṛtyaiva ṭīkārtho 'pi vivicyate /",
  "GSP33bbdip11u:21": "tattvapradīpatātparyacandrikādyuktamārgataḥ // 7 //",
  "GSP33bbdip11u:23": "BBsBh_1,1.1.1:",
  "GSP33bbdip11u:24": "nārāyaṇaṃ guṇaissarvairudīrṇaṃ doṣavarjitam /",
  "GSP33bbdip11u:25": "jñeyaṃ gamyaṃ gurūṃścāpi natvā sūtrārtha ucyate //",
  "GSP33bbdip11u:26": "BBsBhDīp_1,1.1.1:",
  "GSP33bbdip11u:27_0": "paramānandādyātmakasya paramātmanaḥ pratibimbatayā svataścidānandādyātmakasya jīvasya",
  "GSP33bbdip11u:27_1": "anādyavidyākāmakarmādinimittabandhadhvaṃsāya nikhilajīvajaḍātmakāt prapañcāt paramārthato",
  "GSP33bbdip11u:27_2": "'tyantabhinnatayā nikhilaguṇodāratayā nirastasamastadoṣatayā paramapuruṣamavagamayituṃ",
  "GSP33bbdip11u:27_3": "sakalasadāgamānāṃ pravṛttiriti tattvam /",
  "GSP33bbdip11u:28": "yadāhuḥ -",
  "GSP33bbdip11u:29": "aduḥkhamitaratsarvaṃ jīvā eva tu duḥkhinaḥ /",
  "GSP33bbdip11u:30": "teṣāṃ duḥkhaprahāṇāya śrutireṣā pravartate //",
  "GSP33bbdip11u:31": "iti /",
  "GSP33bbdip11u:32": "'pravartate';",
  "GSP33bbdip11u:33": "duḥkhaprahāṇasādhanaṃ paramātmānaṃ pratipādayatītyarthaḥ /",
  "GSP33bbdip11u:34": "teṣāṃ cārthanirṇayāya brahmasūtrāṇi cakāra bhagavān bādarāyaṇaḥ /",
  "GSP33bbdip11u:35": "tāni ca paṭalapihitanayanavat yathāvadarthāvettṛbhiḥ avidyākhyapaṭalapihitanayanapadoktasadarthaiḥ anyairanyathāvyākhyātāni",
  "GSP33bbdip11u:36_0": "yathāvadvyācikhyāsurbhagavānānandatīrthācāryaḥ samaṅgalasyaiva saphalatvāt prāripsitabhāṣyasya",
  "GSP33bbdip11u:36_1": "kaivalyādyakhilaphalasādhanatāsiddhyarthaṃ nirantarāyaparisamāptyādyarthaṃ ca nārāyaṇapraṇāmarūpaṃ",
  "GSP33bbdip11u:36_2": "maṅgalamācaran śiṣyaśikṣārthaṃ grathayati cikīrṣitaṃ ca pratijānīte - 'nārāyaṇam'; iti /",
  "GSP33bbdip11u:37": "'sarvairguṇaiḥ udīrṇaṃ';",
  "GSP33bbdip11u:38": "udāram utkṛṣṭam /",
  "GSP33bbdip11u:39": "'doṣavarjitaṃ';",
  "GSP33bbdip11u:40": "doṣarahitam/",
  "GSP33bbdip11u:41": "'jñeyaṃ'; parokṣāparokṣākhyobhayavidhajñānaviṣayīkaraṇīyam /",
  "GSP33bbdip11u:42": "'gamyaṃ'; prāpyam /",
  "GSP33bbdip11u:43": "ubhayatra sadbhiriti śeṣaḥ /",
  "GSP33bbdip11u:44": "nārāyaṇaṃ 'natvā gurūṃśca';",
  "GSP33bbdip11u:45": "iti cakārārthassamuccayaḥ /",
  "GSP33bbdip11u:46": "tathā ca gurūṃśca natvā sāṣṭāṅgaṃ namaskṛtya 'sūtrārthaḥ';",
  "GSP33bbdip11u:47": "samastavedatadupabṛṃhaṇetihāsapurāṇādiśabdarāśyarthabhūto nārāyaṇākhyo brahmasūtrārtho mayā 'ucyate';",
  "GSP33bbdip11u:48": "bhāṣyata iti yojanā/",
  "GSP33bbdip11u:49": "atra guṇairudīrṇam ityanena prathamādhyāyasya,",
  "GSP33bbdip11u:50": "doṣavarjitam ityanena dvitīyādhyāyasya,",
  "GSP33bbdip11u:51": "jñeyam ityanena tṛtīyādhyāyasya,",
  "GSP33bbdip11u:52": "gamyam ityanena caturthādhyāyasya arthaḥ śiṣyahitatayā ādau saṅgṛhīta iti jñātavyam /",
  "GSP33bbdip11u:53": "anenaiva viśeṣaṇacatuṣṭayena viśeṣyavācakanārāyaṇaśabdaḥ na ḍitthādiśabdavatsāṅketikaḥ;",
  "GSP33bbdip11u:54": "kintu arāḥ doṣāḥ tadviruddhāḥ nārāḥ guṇāḥ teṣāmāśraya iti vā,",
  "GSP33bbdip11u:55": "arāṇāmāśrayo na bhavatīti vā,",
  "GSP33bbdip11u:56": "viṣayatayā naraviśeṣasambandhijñānāśraya iti vā,",
  "GSP33bbdip11u:57": "aravidhuramuktāśraya iti vā yogenotkṛṣṭaguṇavācaka ityuktaṃ bhavati /",
  "GSP33bbdip11u:58": "tena nārāyaṇa eva śāstrārtha iti pradarśitam /",
  "GSP33bbdip11u:59": "anenaiva viśeṣaṇacatuṣṭayena vandyatāprayojakāni bahuguṇatva-nirdeṣatva-śāstrajñeyatva-śāstragamyatvāni coktāni /",
  "GSP33bbdip11u:60_0": "yadvā - atra nārāyaṇamityādipadapañcakena samudraśāyitva-sarvavasanotkarṣakrīḍājñānādiguṇairuccatva-samyagdoṣa-karṣaṇa-prakṛṣṭadyutimayatva-jñāninaḥ",
  "GSP33bbdip11u:60_1": "prati prāptinirodharahitatvākhyanimittapañcakayutena nārāyaṇavāsudevasaṅkarṣaṇapradyumnāniruddhākhyamūrtaya ucyante;",
  "GSP33bbdip11u:61": "tāsāmetacchāstrādhyāyapādeṣu pratipipādayiṣitatvāt /",
  "GSP33bbdip11u:62": "tathā ca 'nārāyaṇaṃ natvā guṇairudīrṇaṃ natvā doṣavarjitaṃ natvā';",
  "GSP33bbdip11u:63": "ityādikā tattvapradīpikoktayojanā draṣṭavyā /",
  "GSP33bbdip11u:64": "'gurornāma na gṛhṇīyācchiṣyo bhāryā paterapi';",
  "GSP33bbdip11u:65": "iti vacanād gurornāma nāgrahīdācāryaḥ /",
  "GSP33bbdip11u:66": "na ca 'gurūn nārāyaṇaśabdavācyān nārāyaṇapadenaiva gurunāma covāca,",
  "GSP33bbdip11u:67": "āsamantāt viśiṣṭassa eva hi vyāso 'pi';",
  "GSP33bbdip11u:68": "iti tattvapradīpikāvirodha iti vācyam;",
  "GSP33bbdip11u:69": "gurudevatayorvāstavābhedavivakṣayā tadupapatteḥ /",
  "GSP33bbdip11u:70": "yogarūḍhavyāsakṛṣṇādyasādhāraṇanāmavivakṣayā evamuktatvāt /",
  "GSP33bbdip11u:71": "gurutvanimittaśāstraprabhavatva-śāstrasampradāyapravartakatva-sākṣādupadeśakatvākhyaprakārabāhulyāt gauravādvā bahumānārthaṃ vā bahuvacanaprayogaḥ /",
  "GSP33bbdip11u:72": "yadyapi gururvyāsaḥ,",
  "GSP33bbdip11u:73": "iṣṭadevatāpi sa eveti na tayorbhedaḥ,",
  "GSP33bbdip11u:74": "tathāpi viśeṣānugrahārthaṃ pṛthaṅnatiriti /",
  "GSP33bbdip11u:75": "evaṃ svasya gurudevatayoḥ bhede arucisūcanārtho 'piśabdaḥ /",
  "GSP33bbdip11u:76": "tathā ca - 'api';",
  "GSP33bbdip11u:77": "tathāpi gurudevatābhedābhāve 'pītyarthaḥ /",
  "GSP33bbdip11u:78": "tattvapradīpakṛttu apiśabdātsūtrakāramapītyāha /",
  "GSP33bbdip11u:79": "tasyāpi viśeṣānugrahārthaṃ pṛthaṅnatirityevābhiprāyaḥ /",
  "GSP33bbdip11u:80": "yadvāpiśabdaḥ viśeṣaṇāntarasamuccayārthaḥ,",
  "GSP33bbdip11u:81": "tadvivaraṇamasyetyādi';",
  "GSP33bbdip11u:82": "iti sudhoktarītyā guṇapūrṇatvopapādakajagajjanmādikāraṇatvādirūpānuktaviśeṣaṇāntarasamuccayārtho 'piśabdaḥ /",
  "GSP33bbdip11u:83": "anenaiva ślokena śrotṛpravṛttyaṅgabhūtāḥ śāstrādhikāriviṣayaprayojanasambandhāśca śiṣyaśikṣārthaṃ sūcitā bhavanti/ @#----------",
  "GSP33bbdip11u:85": "BBsBh_1,1.1.2:",
  "GSP33bbdip11u:86": "dvāpare sarvatra jñāne ākulībhūte tannirṇayāya brahmarudrendrādibhirarthito bhagavānnārāyaṇo vyāsatvenāvatatāra /",
  "GSP33bbdip11u:87": "BBsBhDīp_1,1.1.2:",
  "GSP33bbdip11u:88": "nanu brahmasūtrāṇāṃ prāmāṇye satyeva prekṣāvadupādeyatvam,",
  "GSP33bbdip11u:89": "prāyo 'sya prāmāṇyaprayojyatvāt /",
  "GSP33bbdip11u:90": "satyeva tasmin prātītikārthanirāsena yathāvadvyākhyeyatvaṃ sambhavati /",
  "GSP33bbdip11u:91": "prāmāṇyameva kathamityāśaṅkya āptimūlatvādinaiveti parihāramabhipretya vaktṛśrotṛprasaṅgadoṣābhāvarūpāptimūlatvopapādanāya sūtrāgatikramamāha - 'dvāpare'; ityādinā /",
  "GSP33bbdip11u:92": "dvāveva dharmapādau parāvavaśiṣṭau yasmin yuge,",
  "GSP33bbdip11u:93": "dvābhyāṃ yugābhyāṃ parasminnuttarasmin yuge iti vā,",
  "GSP33bbdip11u:94": "vaivasvatamanvantare mahāyugeṣu prathamadvāparāpekṣayāṣṭāviṃśe dharmapādadvayayutatvāt dvāparākhye yuge /",
  "GSP33bbdip11u:95": "'sarvatra'; 'manuṣyāṇāṃ ṛṣīṇāṃ devānāṃ ca';",
  "GSP33bbdip11u:96": "iti tattvapradīpokteḥ 'loka iti sajjano vivakṣitaḥ';",
  "GSP33bbdip11u:97": "iti prameyadīpokteśca sarveṣāṃ devaṛṣyādīnāṃ satāṃ 'jñāne';",
  "GSP33bbdip11u:98": "samyagjñāne 'ākulībhūte';",
  "GSP33bbdip11u:99": "samyagjñānaṃ saguṇatvādijñānaṃ uta nirguṇatvādijñānamiti vipratipattijanyasandehaviṣayatāṃ nirguṇatvādijñānameva na tvanyaditi mithyājñānaviṣayatāṃ ca prāpte sati,",
  "GSP33bbdip11u:100": "tajjñānaviṣayībhūtaṃ saguṇatvādikaṃ tattvamanyadveti sandehe tādṛgviparyaye ca satīti yāvat /",
  "GSP33bbdip11u:101": "'tannirṇayāya';",
  "GSP33bbdip11u:102": "tasmin saguṇatvādijñāne tasya samyagjñānatvasya niścayārthe,",
  "GSP33bbdip11u:103": "idameva tattvaṃ nānyaditi viṣaye samyaktvaniścayārthamiti yāvat /",
  "GSP33bbdip11u:104": "'brahmarudrendrādibhiḥ';",
  "GSP33bbdip11u:105": "devairiti śeṣaḥ /",
  "GSP33bbdip11u:106": "'arthitaḥ'; upayācitaḥ /",
  "GSP33bbdip11u:107": "anyapadārthānāṃ devānāṃ brahmarudrendrādibhiriti yadviśeṣaṇaṃ tat prasiddhaprabhāvānāmapi bhagavaditareṣāmaśakyamidaṃ kāryamiti pradarśanārtham /",
  "GSP33bbdip11u:108": "'bhagavān'; samagraiśvaryavairāgyādiguṇasampanno 'nārāyaṇaḥ';",
  "GSP33bbdip11u:109": "tannirṇayāya 'vyāsatvena';",
  "GSP33bbdip11u:110": "vyāsabhāvena 'śubhamarakatavarṇam';",
  "GSP33bbdip11u:111": "ityuktavyāsarūpeṇa 'avatatāra';",
  "GSP33bbdip11u:112": "āvirbabhūveti /",
  "GSP33bbdip11u:113": "tannirṇayāyetyasyāvṛtyā yojanā /",
  "GSP33bbdip11u:114": "tannirṇayāyendrādibhirarthito rudraḥ brahmā ca tataḥ taiḥ sarvairupagamyottamādhikāribhiḥ arthito bhagavāniti buddhyā vivekenānvayaḥ / @#----------",
  "GSP33bbdip11u:116": "BBsBh_1,1.1.3:",
  "GSP33bbdip11u:117": "atheṣṭāniṣṭaprāptiparihārecchūnāṃ tadyogamavijānatāṃ tajjñāpanārthaṃ vedamutsannaṃ vyañjayaṃścaturdhā vyabhajat,",
  "GSP33bbdip11u:118": "caturviṃśatidhaikaśatadhā sahasradhā dvādaśadhā ca /",
  "GSP33bbdip11u:119": "BBsBhDīp_1,1.1.3:",
  "GSP33bbdip11u:120": "tataḥ kiṃ prakṛte ityata āha - atheti /",
  "GSP33bbdip11u:121": "'atha'; tasmāt tannirṇayāyāvatīrṇatvāt avatārānantarameva tattvajñānānanukūlavijātīyavyāpāravyavadhānamakṛtveti yāvat,",
  "GSP33bbdip11u:122": "na tu paropadeśamapekṣyeti vā /",
  "GSP33bbdip11u:123": "'iṣṭāniṣṭaprāptiparihārecchūnām';",
  "GSP33bbdip11u:124": "iṣṭaprāptiścāniṣṭaparihāraśca tāvicchūnām /",
  "GSP33bbdip11u:125": "tattvapradīparītyā aprāptasukhaprāptiduḥkhaparihārecchāvatāmiti vā /",
  "GSP33bbdip11u:126": "mokṣasya puruṣārthatāsamarthanārthaṃ vādivipratipatteḥ tatsvarūpanirūpaṇārthaṃ caivamuktam /",
  "GSP33bbdip11u:127": "anyathā mumukṣūṇāmityeva brūyāt /",
  "GSP33bbdip11u:128": "naitāvatālam 'ātyantika';",
  "GSP33bbdip11u:129": "iti copaskartavyam /",
  "GSP33bbdip11u:130": "'tadyogaṃ'; tayorupāyaviśeṣaṃ nivṛttadharmaparāparatattvajñānarūpaṃ 'avijānatām';",
  "GSP33bbdip11u:131": "ajānānānāṃ sajjanānāṃ 'tajjñāpanārtham';",
  "GSP33bbdip11u:132": "iṣṭāniṣṭaprāptiparihāropāyajñāpanārthaṃ/",
  "GSP33bbdip11u:133": "'utsannam'; apapāṭhādinā tirohitaṃ 'vedaṃ caturdhā';",
  "GSP33bbdip11u:134": "- 'vyabhajat';",
  "GSP33bbdip11u:135": "ityāvartate,",
  "GSP33bbdip11u:136": "'tataḥ prāgeva vibhaktam';",
  "GSP33bbdip11u:137": "iti 'punarekaikam';",
  "GSP33bbdip11u:138": "iti ca śeṣaḥ /",
  "GSP33bbdip11u:139_0": "tathā ca avāntaravedavibhāgāt prāgeva tataḥ svata eva caturdhā vibhaktāt ṛgādirūpāt",
  "GSP33bbdip11u:139_1": "mūlavedāt caturdhā vibhaktaṃ vedaṃ ṛṅnigadādirūpamupavedaṃ vyañjayan adhyāpanenābhivyajya",
  "GSP33bbdip11u:139_2": "tatastasmādekaikasmādekaiko bhāga iti caturdhā vyabhajat /",
  "GSP33bbdip11u:140": "ṛco ṛca uddhṛtyābhivyajya tato ṛgvedaṃ,",
  "GSP33bbdip11u:141": "nigadādyajurvedam,",
  "GSP33bbdip11u:142": "sāmnassāmavedam,",
  "GSP33bbdip11u:143": "ātharvaṇādatharvaṇavedaṃ kṛtavānityarthaḥ /",
  "GSP33bbdip11u:144": "punarekaikaṃ ca vedam ṛgvedādirūpāvāntarabhedaṃ vedam",
  "GSP33bbdip11u:145": "adhyetṛṇāmalpaśaktiṃ vīkṣya caturviṃśatidhā ekaśatadhā ekottaraśatākhyaprakāreṇa sahasradhā dvādaśadhā ca vyabhajadityarthaḥ /",
  "GSP33bbdip11u:146": "taduktam ṛgbhāṣye -",
  "GSP33bbdip11u:147": "ṛcaḥ sa ṛca uddhṛtya ṛgvedaṃ kṛtavān prabhuḥ /",
  "GSP33bbdip11u:148": "yajūṃṣi nigadāccaiva tathā sāmāni sāmataḥ //",
  "GSP33bbdip11u:149": "ityādinā svata eva caturdhā vibhaktāt mūlavedāt ṛgādirūpopavedamuddhṛtyābhivyajya tasmādavāntaram ṛgvedādi kṛtavānityarthaḥ /",
  "GSP33bbdip11u:150": "atra pūrvaṃ dvāparagrahaṇaṃ mahāvedāt uddhṛtasya upavedasya avāntaravedatvena avāntaravedasya ca caturviṃśatyāditvena vibhāgakathanaṃ ca akhilajñānākulībhāvasamarthanārtham /",
  "GSP33bbdip11u:151": "kālato vibhāgātpūrvaṃ tattacchākhāparijñānācca bhavati hyākulībhāvaḥ /",
  "GSP33bbdip11u:152": "taduktaṃ - 'cakre vedataroḥ1'; ityādinā /",
  "GSP33bbdip11u:153": "'alpamedhasaḥ';",
  "GSP33bbdip11u:154": "ākulībhūtajñānān,",
  "GSP33bbdip11u:155": "tannivāraṇārthamiti śeṣaḥ / yadyapi -",
  "GSP33bbdip11u:156": "eko vedaḥ kṛte hyāsīt tretāyāṃ sa tridhābhavat /",
  "GSP33bbdip11u:157": "sa eva pañcadhā jāto dvāparaṃ prāpya vai yugam //",
  "GSP33bbdip11u:158": "utsannassa kaliṃ prāpya vedaḥ prāyeṇa sarvaśaḥ //",
  "GSP33bbdip11u:159": "ityatharvaṇabhāṣyodāhṛtasmṛtau kṛtayuge vedaikatvasya tretāyāṃ traividhyamātrasya dvāpare pañcavidhatvasya cokteḥ,",
  "GSP33bbdip11u:160": "tathā sarvasyāpi vedasya kalāvevotsādokteḥ,",
  "GSP33bbdip11u:161": "atra tu 'vedamutsannam';",
  "GSP33bbdip11u:162": "ityanena tretāyuge caturdhā vibhāgasya dvāpara evotsādasya coktervirodho bhāti /",
  "GSP33bbdip11u:163": "tathāpi avyaktamūlarāśyapekṣayā vedaikyokteḥ sambhavāt,",
  "GSP33bbdip11u:164": "tretāyuge prācuryeṇa bhagavadijyāsādhanatvavivakṣayā traividhyoktāvapi vastuta atharvaṇākhyaprakārāntarasattvasya aniṣedhena vidhāntarasyāpi sattvasambhavāt,",
  "GSP33bbdip11u:165": "dvāpare apauruṣeyasya vedasya caturvidhatve 'pi pauruṣeyairitihāsapurāṇādibhiḥ saha pañcavidhatvasyāpi sambhavāt,",
  "GSP33bbdip11u:166": "bāhulyena sarvaiḥ prakārairvedasya kalāvutsāde 'pi vyāsāvatārātpūrvaṃ dvāpare 'pyapapāṭhādirūpotsādasya sambhavāt avirodhaḥ/ @#----------",
  "GSP33bbdip11u:168": "BBsBh_1,1.1.4:",
  "GSP33bbdip11u:169": "tadarthanirṇayāya brahmasūtrāṇi cakāra /",
  "GSP33bbdip11u:170": "BBsBhDīp_1,1.1.4:",
  "GSP33bbdip11u:171": "evamupodghātamuktvā prakṛtamāha - 'tadarthanirṇayāya'; iti /",
  "GSP33bbdip11u:172": "teṣāṃ sarveṣām arthaḥ tam upakramādiyuktibhirnirṇetumityarthaḥ /",
  "GSP33bbdip11u:173": "'brahmasūtrāṇi';",
  "GSP33bbdip11u:174": "brahma vedaḥ,",
  "GSP33bbdip11u:175": "tadarthaḥ parabrahma vā,",
  "GSP33bbdip11u:176": "tasya sūtrāṇi tatsvarūpanirṇāyakānītyarthaḥ/",
  "GSP33bbdip11u:177": "gītābhāṣye tu 'brahmasūtrāṇi cakāra';",
  "GSP33bbdip11u:178": "ityantena vakturvyāsasya nārāyaṇāvatāratvoktyā parihṛtatvāt,",
  "GSP33bbdip11u:179": "brahmādīnāmarthitvoktyā ca śrotṛdoṣābhāvasya vaktari tannimittavipralambhābhāvasya coktatvāt,",
  "GSP33bbdip11u:180": "'jñāna ākulībhūte tannirṇayāya';",
  "GSP33bbdip11u:181": "ityanena ajñānanirharaṇasya prasaktatvena prasaṅgadoṣābhāvasya tata evānapahāsasya coktatvādāptimūlatā darśitā bhavati/",
  "GSP33bbdip11u:182": "'brahmasūtrāṇi';",
  "GSP33bbdip11u:183": "ityanena brahmaparaśrutivyākhyānarūpatvāt śrutimūlatvaṃ,",
  "GSP33bbdip11u:184": "nyāyavyutpādakatvādyuktimūlatvaṃ ca sūcitam /",
  "GSP33bbdip11u:185": "tathā ca siddhaṃ brahmasūtrāṇāṃ prāmāṇyamiti bhāvaḥ / @#----------",
  "GSP33bbdip11u:187": "BBsBh_1,1.1.5:",
  "GSP33bbdip11u:188": "taccoktaṃ skānde -",
  "GSP33bbdip11u:189": "nārāyaṇād viniṣpannaṃ jñānaṃ kṛtayuge sthitam /",
  "GSP33bbdip11u:190": "kiñcittadanyathā jātaṃ tretāyāṃ dvāpare 'khilam //",
  "GSP33bbdip11u:191": "BBsBhDīp_1,1.1.5:",
  "GSP33bbdip11u:192": "uktamevārthaṃ pramāṇena sthāpayati - 'tacca'; iti /",
  "GSP33bbdip11u:193": "'ca'; śabda evārthe /",
  "GSP33bbdip11u:194": "tathā ca - yadasmābhiḥ 'dvāpare';",
  "GSP33bbdip11u:195": "ityādinoktaṃ tat skāndapurāṇoktameveti bhāvaḥ /",
  "GSP33bbdip11u:196": "na kevalamasmābhiḥ kintu skānde coktamiti samuccaye vā 'ca'; śabdaḥ /",
  "GSP33bbdip11u:197": "tathoktaṃ tattvapradīpe - 'yadyapyācāryaḥ svoktārthe svayameva pramāṇaṃ,",
  "GSP33bbdip11u:198": "sarvajñatvādavipralambhakatvācca /",
  "GSP33bbdip11u:199": "tathāpi skānde coktamiti prauḍhavādaṃ karoti'; iti /",
  "GSP33bbdip11u:200": "'na kevalamasmābhiḥ';",
  "GSP33bbdip11u:201": "iti prameyadīpe 'pi kimuktamityatastatpaṭhati - 'nārāyaṇāt'; iti /",
  "GSP33bbdip11u:202": "tadupadeśādityarthaḥ /",
  "GSP33bbdip11u:203": "'brahmādidvārā'; iti śeṣaḥ /",
  "GSP33bbdip11u:204": "yadvā - utpattyādyaṣṭake jñānasya praviṣṭatvāt tasya nārāyaṇajanyatvopapattiḥ /",
  "GSP33bbdip11u:205": "'niṣpannam'; utpannaṃ 'akhilaṃ';",
  "GSP33bbdip11u:206": "saguṇatvādisarvaviṣayakamityatrāpi sambadhyate /",
  "GSP33bbdip11u:207": "'jñānaṃ'; samyagjñānaṃ 'sthitaṃ';",
  "GSP33bbdip11u:208": "yathotpannaṃ tathaiva saṃśayādyanāskanditameva sthitam /",
  "GSP33bbdip11u:209": "'satsu'; iti śeṣaḥ /",
  "GSP33bbdip11u:210": "jñānaviṣaye saṃśayādikaṃ nābhūditi phalitārthaḥ /",
  "GSP33bbdip11u:211": "'tretāyāṃ'; yuge 'tat';",
  "GSP33bbdip11u:212": "jñānaṃ 'kiñcit';",
  "GSP33bbdip11u:213": "viṣaye 'anyathājātam';",
  "GSP33bbdip11u:214": "idamado veti pūrvoktasaṃśayaviṣayatām anyadeveti mithyājñānaviṣayatāṃ ca prāptamityarthaḥ /",
  "GSP33bbdip11u:215": "atra dvāparavat tretādirapyaṣṭāviṃśo grāhyaḥ /",
  "GSP33bbdip11u:216": "dvāpare yuge akhilaṃ sarvaviṣayaṃ tadanyathā jātamityanvayaḥ / @#----------",
  "GSP33bbdip11u:218": "BBsBh_1,1.1.6:",
  "GSP33bbdip11u:219": "gautamasya ṛṣeśśāpājjñāne tvajñānatāṃ gate /",
  "GSP33bbdip11u:220": "saṅkīrṇabuddhayo devā brahmarudrapurassarāḥ /",
  "GSP33bbdip11u:221": "śaraṇyaṃ śaraṇaṃ jagmuḥ nārāyaṇamanāmayam //",
  "GSP33bbdip11u:222": "BBsBhDīp_1,1.1.6:",
  "GSP33bbdip11u:223": "nanu kālaprayuktamanyathātvaṃ cet dvāparayuge bhāgadvayasyaivānyathātvaṃ yuktaṃ,",
  "GSP33bbdip11u:224": "na tu sarvasyetyato viśeṣakāraṇaṃ cāha - 'gotamasya'; iti /",
  "GSP33bbdip11u:225": "'tu'; śabdaścārthaḥ śāpe viśeṣakāraṇatvasya jñāne vā samyaktvasya dyotakaḥ /",
  "GSP33bbdip11u:226": "tathā ca gautamasya ṛṣeḥ śāpācca jñāne guṇapūrṇatvādisamyagjñāne ajñānatāṃ nedaṃ tattvajñānamiti tattvajñānabhinnatvaprakārakapratītiviṣayatāṃ sandehaviṣayatāṃ ca gate prāpte sati,",
  "GSP33bbdip11u:227": "jñānaviṣaye samyagjñānaviruddhasaṃśayaviparyayaviṣayatāṃ gate satīti yāvat /",
  "GSP33bbdip11u:228": "'brahmarudrapurassarāḥ';",
  "GSP33bbdip11u:229": "tadādayo 'devāḥ';",
  "GSP33bbdip11u:230": "'saṅkīrṇabuddhayaḥ';",
  "GSP33bbdip11u:231": "ajñānādimiśrajñāninaḥ yadviṣaye jñānaṃ jātaṃ punastadviṣayagataprakāreṣu ajñānasaṃśayādimantaḥ santaḥ 'śaraṇyaṃ';",
  "GSP33bbdip11u:232": "tatra sādhuṃ śaraṇeṣu rakṣakeṣu agryam 'anāmayaṃ';",
  "GSP33bbdip11u:233": "pramāṇalakṣaṇaṭīkoktarītyā atra āmayapadaṃ rogavācakaṃ doṣāntaropalakṣakam /",
  "GSP33bbdip11u:234": "tathā ca nirdeṣaṃ 'nārāyaṇaṃ';",
  "GSP33bbdip11u:235": "“sarvottamatvavijñānapūrvaṃ tatra manaḥ sadā“ityādyuktaprakāreṇa 'śaraṇaṃ jagmuḥ';",
  "GSP33bbdip11u:236": "śaraṇaṃ gatā ityarthaḥ /",
  "GSP33bbdip11u:237": "taṃ prārthayan svakāryaṃ ca vyajñāpayanniti ca draṣṭavyam /",
  "GSP33bbdip11u:238": "atra brahmādibuddhīnāṃ saṅkīrṇatvaṃ nāma saṅkīrṇabuddhiṣu sajjaneṣu dayāyuktatvameva,",
  "GSP33bbdip11u:239": "na tvitareṣāṃ buddhīnāmivājñānādimiśratvam,",
  "GSP33bbdip11u:240": "ajñānasaṃśayādiviṣayaviṣayakatvaṃ vā /",
  "GSP33bbdip11u:241": "svahatagonirmātṛmātraviṣayakagautamaśāpakālanimittābhibhavapadoktatirodhānayordeveṣvasambhavāt /",
  "GSP33bbdip11u:242": "brahmādidevagonirmātṛvyatiriktalokasya tu gautamahatagonirmātṛtvābhāve 'pi sampradāyapravartakābhāvāt kālataścājñānaprāptiriti draṣṭavyam /",
  "GSP33bbdip11u:243": "gautamaśāpāgamaprakārastu ittham - pūrvaṃ hi dvādaśavārṣikyāṃ anāvṛṣṭau satyāṃ tayā pīḍitā ṛṣayo gautamāśramaṃ annavantam adhyūṣuḥ /",
  "GSP33bbdip11u:244": "tatraiva bahukālaṃ tenādṛtāḥ svasvavihitakarmāṇaḥ samavartanta /",
  "GSP33bbdip11u:245": "atha anāvṛṣṭau śāntāyāṃ teṣāṃ svasvāśramagamanecchā samajani /",
  "GSP33bbdip11u:246": "tadarthaṃ gautamamanujñāṃ yayācire /",
  "GSP33bbdip11u:247": "tathāpi svāśramāśūnyatālobhāt na tadanujñāmalambhiṣata /",
  "GSP33bbdip11u:248": "tasminnevāvasare",
  "GSP33bbdip11u:249": "haraśirassthasurasaritaṃ sapatnīṃ matvā tāṃ niścikāsayiṣantyā pārvatyā preṣito vināyako brahmacāriveṣeṇa pracchannastānṛṣīnupasasāra,",
  "GSP33bbdip11u:250": "abravīcca - he tatra bhavantaḥ,",
  "GSP33bbdip11u:251": "kimarthamimamāśramamadhivasatha?",
  "GSP33bbdip11u:252": "cirakālamekaparānnāśanena yuṣmattapo vinaṅkṣyati/",
  "GSP33bbdip11u:253": "tasmāt svaṃsvamāśramaṃ vrajata/",
  "GSP33bbdip11u:254": "tatra ca mayocyamānamupāyamākarṇayata/",
  "GSP33bbdip11u:255": "yūyaṃ jñānatapobalāt kāñcana māyāmayīṃ māheyīṃ nirmimīdhvam /",
  "GSP33bbdip11u:256": "tāṃ gautamatapobalākṛṣṭabalāhakāvalīvigalitasalilavardhitasasyādau praveśayata /",
  "GSP33bbdip11u:257": "atha sasyagrāsinīṃ tāṃ apakrāmayituṃ prayatiṣyate gautamaḥ /",
  "GSP33bbdip11u:258": "tataḥ sahasā tatkamaṇḍalūdakasaṃsparśamātreṇa sā nipatiṣyati /",
  "GSP33bbdip11u:259": "tadā brāhmaṇāstaṃ pratibrūta yāvadimāmaśeṣamātaraṃ gāṃ notthāpayiṣyati bhavān tāvanna bhojyānnaḥ /",
  "GSP33bbdip11u:260": "tato haraśirassthadyusaritamavatārya tadvāriṇā abhiṣicya tāmujjīvayatu bhavān ityevamanutāpinaṃ tamabhilapyāpasaratetyuktvā herambo 'mbikāṃ jagāma/",
  "GSP33bbdip11u:261": "atha te vināyakena praṇigaditaṃ prayāṇopāyamupasṛtya anvatiṣṭhan/",
  "GSP33bbdip11u:262": "tenaivopāyena prātiṣṭhanta /",
  "GSP33bbdip11u:263": "tatastāvadgautamaḥ tapasā tryambakamārādhya mandākinīṃ anusamānīya tadvāriṇā surabhimabhiṣiṣeca /",
  "GSP33bbdip11u:264": "tataḥ sottasthau munistaddhatyāghāt vimuktaśca /",
  "GSP33bbdip11u:265": "ata eva godāvarīti tasyāḥ saṃjñā samajani /",
  "GSP33bbdip11u:266": "atha vināyakaceṣṭitaṃ pratibudhya ṛṣibhyaścukrodha,",
  "GSP33bbdip11u:267": "aśapacca gautamaḥ yadasmadannanimittajñānabalādete gāṃ niramaṃsta tat jñānamapaitviti / @#----------",
  "GSP33bbdip11u:269": "BBsBh_1,1.1.7:",
  "GSP33bbdip11u:270": "tairvijñāpitakāryastu bhagavānpuruṣottamaḥ /",
  "GSP33bbdip11u:271": "avatīrṇo mahāyogī satyavatyāṃ parāśarāt /",
  "GSP33bbdip11u:272": "utsannānbhagavānvedānujjahāra harisvayam /",
  "GSP33bbdip11u:273": "caturdhā vyabhajattāṃśca caturviṃśatidhā punaḥ /",
  "GSP33bbdip11u:274": "śatadhā caikadhā caiva tathaiva ca sahasradhā /",
  "GSP33bbdip11u:275": "kṛṣṇo dvādaśadhā caiva",
  "GSP33bbdip11u:276": "BBsBhDīp_1,1.1.7:",
  "GSP33bbdip11u:277": "devaiḥ prārthito bhagavān kimakarodityata āha - 'taiḥ'; iti /",
  "GSP33bbdip11u:278": "'tuḥ'; avadhāraṇe /",
  "GSP33bbdip11u:279": "'mahāyogī'; munirūpaḥ mahāśaktirvā /",
  "GSP33bbdip11u:280": "'puruṣottamaḥ';",
  "GSP33bbdip11u:281": "kṣarākṣaracetanābhyāṃ uttamo 'bhagavān';",
  "GSP33bbdip11u:282": "nārāyaṇaḥ 'taiḥ';",
  "GSP33bbdip11u:283": "svaśaraṇāgatiṃ prāptaireva devaiḥ 'vijñāpitakāryaḥ';",
  "GSP33bbdip11u:284": "san vijñāpitaṃ pratipāditam avatārādirūpaṃ kāryaṃ yasya saḥ,",
  "GSP33bbdip11u:285": "rūpeṇa 'mahāyogī';",
  "GSP33bbdip11u:286": "nāmnā kṛṣṇaḥ 'parāśarāt satyavatyāmavatīrṇaḥ';",
  "GSP33bbdip11u:287": "ityanvayaḥ /",
  "GSP33bbdip11u:288": "avatārānantarikaprayojanamāha - 'utsannān'; iti /",
  "GSP33bbdip11u:289": "'svayaṃ'; sākṣāt 'hariḥ';",
  "GSP33bbdip11u:290": "'bhagavān';",
  "GSP33bbdip11u:291": "jñānādiguṇaśālī vyāsaḥ 'utsannān';",
  "GSP33bbdip11u:292": "apapāṭhādinā tirohitān 'vedān';",
  "GSP33bbdip11u:293": "'svayameva';",
  "GSP33bbdip11u:294": "anyopadeśamantareṇa 'ujjahāra';",
  "GSP33bbdip11u:295": "uccāraṇena vyaktīcakāra /",
  "GSP33bbdip11u:296": "tāṃśca prāgeva caturdhā vibhaktān vedān punaḥ 'caturdhā vyabhajat';",
  "GSP33bbdip11u:297": "caturbhāgānakarot /",
  "GSP33bbdip11u:298": "ekaikaṃ ca bhāgaṃ 'punaḥ';",
  "GSP33bbdip11u:299": "caturviṃśatyādiśākhārūpeṇa ṛgvedaṃ 'caturviṃśatidhā',",
  "GSP33bbdip11u:300": "yajurvedaṃ 'ekaśatadhā';",
  "GSP33bbdip11u:301": "ekottaraśatākhyaikaprakāreṇa,",
  "GSP33bbdip11u:302": "sāmavedaṃ 'sahasradhā';",
  "GSP33bbdip11u:303": "atharvaṇavedaṃ 'dvādaśadhā ca';",
  "GSP33bbdip11u:304": "vyabhajadityarthaḥ /",
  "GSP33bbdip11u:305": "bhagavattvasya mukhyatvajñāpanāya 'bhagavān';",
  "GSP33bbdip11u:306": "iti punaruktiḥ /",
  "GSP33bbdip11u:307": "'eva'; śabdāḥ prakārādhikyavyavacchedakāḥ /",
  "GSP33bbdip11u:308": "'ca'; śabdāḥ prakārāṇāṃ parasparasamuccāyakāḥ / @#----------",
  "GSP33bbdip11u:310": "BBsBh_1,1.1.8:",
  "GSP33bbdip11u:311": "punastasyārthavittaye /",
  "GSP33bbdip11u:312": "BBsBhDīp_1,1.1.8:",
  "GSP33bbdip11u:313": "prakṛtamāha - 'punaḥ'; iti /",
  "GSP33bbdip11u:314": "pūrveṇaivāsyānvayaḥ /",
  "GSP33bbdip11u:315": "yadvā - uttareṇāpyanvayaḥ /",
  "GSP33bbdip11u:316": "vedavibhāgānantaraṃ ityarthaḥ /",
  "GSP33bbdip11u:317": "'tasya'; vedasya 'arthavittaye';",
  "GSP33bbdip11u:318": "arthajñānāya /",
  "GSP33bbdip11u:319": "vedānāṃ bahutve 'pi arthasyaikatvāttadvivakṣayā tān vedāniti bahuvacananirdiṣṭānāmapi vedānāṃ tasyetyekavacanena nirdeśo nānupapannaḥ,",
  "GSP33bbdip11u:320": "tasyetyasya samudāyaikavacanatvāt /",
  "GSP33bbdip11u:321": "nityasāpekṣatvāt 'arthavittaye';",
  "GSP33bbdip11u:322": "iti samāsassādhuḥ /",
  "GSP33bbdip11u:323": "punaśśabdasyānantaryārthatvaṃ ca 'punaraprathame bhede';",
  "GSP33bbdip11u:324": "ityamaroktyā 'punareva samabhyaset';",
  "GSP33bbdip11u:325": "ityatra punaḥ nidrāpagamānantaramiti sudhoktyā 'tṛtīye punareva ca';",
  "GSP33bbdip11u:326": "ityatra varatrayānantaramiti viśveśatīrthoktyā ca siddham /",
  "GSP33bbdip11u:327": "'cakāra'; ityatrāpi 'kṛṣṇo vyāsaḥ';",
  "GSP33bbdip11u:328": "ityanuṣajyate /",
  "GSP33bbdip11u:329": "nanu sūtrāntaraireva vedārthanirṇayasambhavātkiṃ brahmasūtrairiti gatārthatāśaṅkāparihārāyāha - 'yeṣām'; iti/",
  "GSP33bbdip11u:330": "'sūtratvaṃ'; sūtraśabdapravṛttinimittaṃ 'añjasā';",
  "GSP33bbdip11u:331": "mukhyato 'stītyarthaḥ/",
  "GSP33bbdip11u:332": "asya tāni 'cakāra';",
  "GSP33bbdip11u:333": "iti pūrveṇa 'evaṃvidhāni';",
  "GSP33bbdip11u:334": "ityuttareṇa vā anvayaḥ / @#----------",
  "GSP33bbdip11u:336": "BBsBh_1,1.1.9:",
  "GSP33bbdip11u:337": "alpākṣaramasandigdhaṃ sāravad viśvatomukham /",
  "GSP33bbdip11u:338": "astobhamanavadyaṃ ca sūtraṃ sūtravido viduḥ /",
  "GSP33bbdip11u:339": "BBsBhDīp_1,1.1.9:",
  "GSP33bbdip11u:340": "kiṃ tat sūtratvaṃ yadāñjasyaṃ brahmasūtrāṇāmityata āha - 'alpa'; iti /",
  "GSP33bbdip11u:341": "yāvadakṣaratāṃ vinā śrutyarthābhyāṃ vivakṣitārthasiddhirnāsti tadarthapratipādanāya tāvanmātrākṣaramasati niyāmake tato 'dhikākṣararahitam 'alpākṣaram'; /",
  "GSP33bbdip11u:342": "kecittu - alpākṣarabahvakṣarayuktaparyāyapadayormadhye alpākṣarapadopetatvaṃ alpākṣaratvamityāhuḥ /",
  "GSP33bbdip11u:343": "taṭṭīkānanuguṇam /",
  "GSP33bbdip11u:344": "evaṃ ca bhavitumarhatītyanucyamānārtham 'asandigdham'; /",
  "GSP33bbdip11u:345": "'asandigdhārthaṃ nirṇītārtham';",
  "GSP33bbdip11u:346": "iti tattvapradīpokteḥ /",
  "GSP33bbdip11u:347": "ananyalabhyottamārthayuktaṃ 'sāravat'; /",
  "GSP33bbdip11u:348": "bahuśākhāgatapadavākyārthanirṇāyakaṃ 'viśvatomukham'; /",
  "GSP33bbdip11u:349": "tattvapradīpe tu ekaṃ prayojanaṃ pratyapekṣitārthasya kṛtsnasya pratipādikaṃ 'viśvatomukham'; ityuktam /",
  "GSP33bbdip11u:350": "arthajñānamantareṇa gānabhāgapūraṇādiprayojanāntarārthākṣararahitam 'astobham'; /",
  "GSP33bbdip11u:351": "śabdārthadoṣavidhuram 'anavadyam'; /",
  "GSP33bbdip11u:352": "yadetāvadviśeṣaṇayutaṃ tadeva 'sūtram';",
  "GSP33bbdip11u:353": "iti 'sūtravidaḥ';",
  "GSP33bbdip11u:354": "sūtralakṣaṇajñāḥ 'viduḥ';",
  "GSP33bbdip11u:355": "abhyupayantītyarthaḥ /",
  "GSP33bbdip11u:356": "atra bhāṣyanirṇayahetuśūnyavākyaṃ kuśalapuruṣoktalaukikavārtādikaṃ bhagavannāmamantrādikam arthāpratipādakatve 'pi",
  "GSP33bbdip11u:357": "ṛgakṣarāvyāptagānabhāgaparipūrakasāmagatastobhākṣarāṇi apaśabdopetatādṛśavākyaṃ ca vyāvartayituṃ krameṇa viśeṣaṇānīti padaprayojanaṃ tattvapradīpoktamanusandheyam /",
  "GSP33bbdip11u:358": "atra sarvatra dharmikathane 'pi taddvārā sūtrapadapravṛttinimittamapyuktamiti nāsaṅgatiḥ / @#----------",
  "GSP33bbdip11u:360": "BBsBh_1,1.1.10:",
  "GSP33bbdip11u:361": "nirviśeṣitasūtratvaṃ brahmasūtrasya cāpyataḥ /",
  "GSP33bbdip11u:362": "yathā vyāsatvamekasya kṛṣṇasyānye viśeṣaṇāt /",
  "GSP33bbdip11u:363": "BBsBhDīp_1,1.1.10:",
  "GSP33bbdip11u:364": "nanvetatsūtratvaṃ kuto brahmasūtrāṇāmāñjasyenetyata āha - 'nirviśeṣita'; iti /",
  "GSP33bbdip11u:365": "'brahmasūtrasya';",
  "GSP33bbdip11u:366": "iti samudāyaikavacanam /",
  "GSP33bbdip11u:367": "co 'vadhāraṇe yata ityarthe ca /",
  "GSP33bbdip11u:368": "'api'; śabdo mukhyasūtratvasamuccaye /",
  "GSP33bbdip11u:369": "tathā ca yato brahmasūtrāṇāṃ mukhyasūtratvamasti ata eva hi 'nirviśeṣitasūtratvaṃ';",
  "GSP33bbdip11u:370": "nirgatā viśeṣā yasmāttannirviśeṣaṃ tathākhyātaṃ nirviśeṣitaṃ tādṛśaṃ sūtrapadaṃ yasya tasya bhāvaḥ /",
  "GSP33bbdip11u:371": "yadvā - viśeṣo viśeṣaṇaṃ,",
  "GSP33bbdip11u:372": "tasyābhāvo 'sya sañjātaḥ tādṛśaḥ sūtraśabdo yasya tasya bhāvo nirviśeṣitasūtratvam /",
  "GSP33bbdip11u:373": "viśeṣaṇarahitakevalasūtrapadavācyatvamasti purāṇādāvuktam /",
  "GSP33bbdip11u:374": "anyathā tanna syāt,",
  "GSP33bbdip11u:375": "vyāpakābhāve",
  "GSP33bbdip11u:376": "vyāpyābhāvaniyamādityarthaḥ /",
  "GSP33bbdip11u:377": "atrādyapakṣe tathākhyātamityarthe ṇyantātkarmaṇi ktaḥ,",
  "GSP33bbdip11u:378": "dvitīye taddhitaḥ 'itac';",
  "GSP33bbdip11u:379": "iti vivekaḥ/",
  "GSP33bbdip11u:380": "anena brahmasūtrāṇāṃ mukhyasūtratve nirviśeṣitaśabdavācyatvāditi heturukto bhavati /",
  "GSP33bbdip11u:381": "atra hetoraprayojakatvamāśaṅkya vyāptivacanena tāṃ parihartuṃ tatra prathamaṃ yadyannanirviśeṣitaṃ tattanna mukhyamityanvayavyāptimabhipretya tatra dṛṣṭāntamāha - 'yathā'; iti /",
  "GSP33bbdip11u:382": "'eva'; ityanuvartate /",
  "GSP33bbdip11u:383": "tenaikaśabdārthasya mukhyatvasya vyāpakatā labhyate /",
  "GSP33bbdip11u:384": "tathā ca yathā ekasyaiva sataḥ kṛṣṇasya vedavyāsasya vyāsatvaṃ nirviśeṣitavyāsapadavācyatvamastītyarthaḥ /",
  "GSP33bbdip11u:385": "tathā ca nirviśeṣitatvānmukhyasūtratvaṃ brahmasūtrāṇāmiti vākyaśeṣaḥ /",
  "GSP33bbdip11u:386": "idānīṃ ye amukhyāḥ na te nirviśeṣapadavācyāḥ kintu saviśeṣapadavācyāḥ iti vyatirekavyāptimabhipretya tatra dṛṣṭāntamāha - 'anye'; iti /",
  "GSP33bbdip11u:387": "'yathā'; ityanuvartate /",
  "GSP33bbdip11u:388": "pūrvamekaśabdaśravaṇādatrāmukhyā iti labhyate /",
  "GSP33bbdip11u:389": "'vyāsāḥ'; iti śeṣaḥ /",
  "GSP33bbdip11u:390": "tathā ca - yathā kṛṣṇāt 'anye';",
  "GSP33bbdip11u:391": "drauṇyādayo ye 'mukhyāste 'viśeṣaṇāt';",
  "GSP33bbdip11u:392": "eva viśeṣaṇamapekṣyaiva vyāsāḥ na tannairapekṣyeṇa /",
  "GSP33bbdip11u:393": "tṛtīyārthe vā pañcamī,",
  "GSP33bbdip11u:394": "saviśeṣaṇavyāsapadavācyā eveti yojanā / @#----------",
  "GSP33bbdip11u:396": "BBsBh_1,1.1.11:",
  "GSP33bbdip11u:397": "saviśeṣaṇasūtrāṇi hyaparāṇi vido viduḥ /",
  "GSP33bbdip11u:398": "BBsBhDīp_1,1.1.11:",
  "GSP33bbdip11u:399": "nanvastu brahmasūtrāṇāṃ mukhyatvaṃ,",
  "GSP33bbdip11u:400": "tathāpi tadanyeṣāmapyasti,",
  "GSP33bbdip11u:401": "na teṣāmeva,",
  "GSP33bbdip11u:402": "itareṣāmamukhyatve kāraṇābhāvādityāśaṅkya,",
  "GSP33bbdip11u:403": "tatra nirviśeṣitatvahetoḥ samavyāptipareṇa tadarthameva prāguktavyatirekavyāptidṛṣṭāntavacanenopapāditānvayavyāptikamanumānaṃ niyāmakatvenāha - 'saviśeṣaṇa'; iti /",
  "GSP33bbdip11u:404": "'ataḥ'; ityanuvartate /",
  "GSP33bbdip11u:405": "aparāṇīti cāvartate /",
  "GSP33bbdip11u:406": "'hi'; śabdo hetvarthe /",
  "GSP33bbdip11u:407": "tathā ca - yataḥ 'aparāṇi';",
  "GSP33bbdip11u:408": "brahmasūtrebhyo 'nyāni sūtrāṇi 'aparāṇi';",
  "GSP33bbdip11u:409": "amukhyāni ata eva 'vido';",
  "GSP33bbdip11u:410": "jñāninaḥ 'aparāṇi';",
  "GSP33bbdip11u:411": "'saviśeṣaṇasūtrāṇi';",
  "GSP33bbdip11u:412": "viśeṣaṇasahitasūtrapadavācyānīti 'viduḥ';",
  "GSP33bbdip11u:413": "upajānantītyarthaḥ /",
  "GSP33bbdip11u:414": "tathā ca anyasūtrāṇāṃ saviśeṣaṇasūtratvāt amukhyatvameva,",
  "GSP33bbdip11u:415": "na mukhyatvamiti bhāvaḥ / @#----------",
  "GSP33bbdip11u:417": "BBsBh_1,1.1.12:",
  "GSP33bbdip11u:418": "mukhyasya nirviśeṣeṇa śabdo 'nyeṣāṃ viśeṣataḥ /",
  "GSP33bbdip11u:419": "BBsBhDīp_1,1.1.12:",
  "GSP33bbdip11u:420_0": "nirviśeṣitatvamukhyatvayoḥ saviśeṣaṇatvāmukhyatvayośca dṛṣṭāntamukhenopapāditāṃ vyāptiṃ",
  "GSP33bbdip11u:420_1": "dṛṣṭānte mukhyatvāmukhyatvayoḥ vedavibhāgagranthavistarakartṛtvatatsādṛśyādirūpānyakāraṇaprayojyatvasambhavādasiddhā",
  "GSP33bbdip11u:420_2": "vyāptirityāśaṅkāparihārāya pramāṇena sādhayati - 'mukhyasya'; iti /",
  "GSP33bbdip11u:421": "sāvadhāraṇametat /",
  "GSP33bbdip11u:422": "evam 'anyeṣām'; ityapi /",
  "GSP33bbdip11u:423": "tena mukhyatvāmukhyatvayorvyāpakatāsiddhiḥ /",
  "GSP33bbdip11u:424": "vācakatvaṃ ṣaṣṭhyarthaḥ /",
  "GSP33bbdip11u:425": "tathā ca yato mukhyasyaiva 'nirviśeṣeṇa';",
  "GSP33bbdip11u:426": "viśeṣaṇābhāvena 'vācakaśabdo 'sti';",
  "GSP33bbdip11u:427": "nirviśeṣitaśabdavācyatvamastīti yāvat /",
  "GSP33bbdip11u:428": "'anyeṣām'; amukhyānāmeva 'viśeṣato';",
  "GSP33bbdip11u:429": "viśeṣaṇamapekṣya,",
  "GSP33bbdip11u:430": "viśeṣaṇeneti vā,",
  "GSP33bbdip11u:431": "'śabdo'; vācakaḥ /",
  "GSP33bbdip11u:432": "saviśeṣaṇapadavācyatvamiti yāvat / @#----------",
  "GSP33bbdip11u:434": "BBsBh_1,1.1.13:",
  "GSP33bbdip11u:435": "iti vedavidaḥ prāhuḥ śabdatattvārthavedinaḥ /",
  "GSP33bbdip11u:436": "BBsBhDīp_1,1.1.13:",
  "GSP33bbdip11u:437": "'iti'; evaṃ prakāreṇa 'śabdatattvārthavedinaḥ';",
  "GSP33bbdip11u:438": "śabdasya yathābhūtārthajñānino 'vedavido';",
  "GSP33bbdip11u:439": "vedārthajñāḥ vṛddhāḥ 'prāhuḥ';",
  "GSP33bbdip11u:440": "vadantītyarthaḥ /",
  "GSP33bbdip11u:441": "asya “ato 'yeṣāṃ sūtratvamañjasā';",
  "GSP33bbdip11u:442": "'saviśeṣaṇasūtrāṇi aparāṇi amukhyāni';",
  "GSP33bbdip11u:443": "ityuktaṃ yuktam“iti vākyaśeṣeṇānvayaḥ /",
  "GSP33bbdip11u:444": "'viśeṣitaḥ'; iti kvacitpāṭhaḥ /",
  "GSP33bbdip11u:445": "viśeṣaṇaṃ prāpta iti tasyārthaḥ /",
  "GSP33bbdip11u:446": "tathā ca mukhyāmukhyayornirviśeṣaṇasaviśeṣaṇaśabdavācyatve vedo vṛddhavyavahāraśca pramāṇamityuktatvānna tayoḥ kāraṇāntaraṃ śaṅkyamiti bhāvaḥ / @#----------",
  "GSP33bbdip11u:448": "BBsBh_1,1.1.14:",
  "GSP33bbdip11u:449": "sūtreṣu yeṣu sarve 'pi nirṇayāssamudīritāḥ /",
  "GSP33bbdip11u:450": "BBsBhDīp_1,1.1.14:",
  "GSP33bbdip11u:451": "astvetatsūtratvamañjasā brahmasūtrāṇām /",
  "GSP33bbdip11u:452": "tathāpi vedārthanirṇayasya sūtrāntaraireva sambhavāt kiṃ brahmasūtrairiti codyasya kathaṃ 'yeṣām';",
  "GSP33bbdip11u:453": "ityanena parihāra ukta ityatastadvākyoktaṃ vivṛṇoti - 'sūtreṣu'; iti /",
  "GSP33bbdip11u:454": "nimittasaptamī iyam /",
  "GSP33bbdip11u:455": "apiḥ abhivyāptau saṅkocanivartakaḥ /",
  "GSP33bbdip11u:456": "nirṇayasya sarvatvaṃ viṣayadvārā tasya ca śabdadvārā bodhyam /",
  "GSP33bbdip11u:457": "tathā ca yebhyaḥ sūtrebhyaḥ sarve nirṇayāḥ sarvaśākhārthanirṇayāḥ bhāvyatayā samudīritāḥ,",
  "GSP33bbdip11u:458": "yeṣāṃ sarvaśākhānirṇāyakatvamuktaṃ",
  "GSP33bbdip11u:459": "pramāṇa ityarthaḥ /",
  "GSP33bbdip11u:460": "yadvā nirṇīyanta iti nirṇayāḥ nirṇetavyārthāḥ /",
  "GSP33bbdip11u:461": "ayaṃ bhāvaḥ - 'yeṣām';",
  "GSP33bbdip11u:462": "iti vākye tāvat brahmasūtrāṇāmevāñjasā sūtratvamityuktam /",
  "GSP33bbdip11u:463": "sati caivaṃ tadantargataṃ sūtradharmatayoktaṃ viśvatoṇukhatvamapi teṣāmevāñjasā bhavati /",
  "GSP33bbdip11u:464": "yadā caivaṃ tadā teṣāmasaṅkucitasarvaśākhānirṇāyakatvamuktaṃ bhavet,",
  "GSP33bbdip11u:465": "katipayaśākhānirṇāyakatve āñjasyānupapatteḥ /",
  "GSP33bbdip11u:466": "yata evamataḥ sarvavedaśākhārthanirṇāyakānāṃ brahmasūtrāṇām asarvanirṇāyakebhyo 'nyasūtrebhyo 'tiśayena nirṇāyakatvāt yuktaṃ 'tasyārthavittaye brahmasūtrāṇi cakāra'; iti /",
  "GSP33bbdip11u:467": "tacchabdaghaṭitaṃ tadvacanaṃ tādarthyena sūtrakaraṇavacanamiti bhavati tena śaṅkāparihāra iti / @#----------",
  "GSP33bbdip11u:469": "BBsBh_1,1.1.15:",
  "GSP33bbdip11u:470": "śabdajātasya sarvasya yatpramāṇaśca nirṇayaḥ /",
  "GSP33bbdip11u:471": "BBsBhDīp_1,1.1.15:",
  "GSP33bbdip11u:472": "anyeṣāmapi dvitraśākhānirṇāyakatvāt kathameteṣāmeva sarvaśākhānirṇāyakatvamityucyate?",
  "GSP33bbdip11u:473": "anyathā tadvaiyarthyaprasaṅgāt /",
  "GSP33bbdip11u:474": "tathā ca aṃśe gatārthatetyāśaṅkāparihārāyāñjasyoktyā sūcitamanyaccāha - 'śabdajātasya'; iti/",
  "GSP33bbdip11u:475": "pūrvamīmāṃsādirūpasyetyarthaḥ /",
  "GSP33bbdip11u:476": "ata evoktaṃ sudhāyām “etanmīmāṃsopajīvinī khalu seti purāṇe paṭhyate śabdajātasyeti“iti /",
  "GSP33bbdip11u:477": "kartari ṣaṣṭhīyaṃ na karmaṇi /",
  "GSP33bbdip11u:478": "ata eva ṭīkāyāṃ śabdasamūhairiti tṛtīyā /",
  "GSP33bbdip11u:479": "kartṛtvaṃ ca karaṇībhūtavedetikartavyatayā /",
  "GSP33bbdip11u:480": "itikartavyatvaṃ ca mīmāṃsādvārā upakārakatvāt bhavati /",
  "GSP33bbdip11u:481": "śabdajātapadaṃ śabdapramāṇamātraparamityāśayena sambandhaṣaṣṭhīyam,",
  "GSP33bbdip11u:482": "sambandhaśca janyajanakabhāvaḥ iti kecit /",
  "GSP33bbdip11u:483": "yatpramāṇaṃ mūlaṃ yasya sa tathoktaḥ /",
  "GSP33bbdip11u:484": "'ca'; śabdassamuccaye,",
  "GSP33bbdip11u:485": "'samudāhṛtaḥ';",
  "GSP33bbdip11u:486": "ityasyānukarṣakaśca /",
  "GSP33bbdip11u:487": "itiśabdo 'dhyāhāryaḥ /",
  "GSP33bbdip11u:488": "tathā ca anyeṣāṃ dvitraśākhānirṇāyakatve 'pi bhavatyeva brahmasūtrāṇāmevānanyāpekṣāsaṅkucitasarvaśākhānirṇāyakatvam,",
  "GSP33bbdip11u:489": "anyakartṛkadvitraśākhārthanirṇayasya brahmasūtramūlatvena tajjanyanirṇayopajīvitvena anyeṣāṃ śrutivyākhyānarūpatvāt /",
  "GSP33bbdip11u:490": "yathā śrutimūlakasmṛteravaiyarthyaṃ tadvadavaiyarthyopapattermūlena mūlino vaiyarthyābhāvāditi bhāvaḥ / @#----------",
  "GSP33bbdip11u:492": "BBsBh_1,1.1.16:",
  "GSP33bbdip11u:493": "evaṃvidhāni sūtrāṇi kṛtvā vyāso mahāyaśāḥ /",
  "GSP33bbdip11u:494": "BBsBhDīp_1,1.1.16:",
  "GSP33bbdip11u:495": "'evaṃvidhāni'; iti /",
  "GSP33bbdip11u:496": "añjasā viśvatomukhatvādyupetānītyarthaḥ /",
  "GSP33bbdip11u:497": "asyopasaṃhārarūpatvānna 'tāni cakāra';",
  "GSP33bbdip11u:498": "ityanena punaruktiḥ / @#----------",
  "GSP33bbdip11u:500": "BBsBh_1,1.1.17:",
  "GSP33bbdip11u:501": "brahmarudrādideveṣu manuṣyapitṛpakṣiṣu /",
  "GSP33bbdip11u:502": "BBsBhDīp_1,1.1.17:",
  "GSP33bbdip11u:503": "'deveṣu'; ityanena karmajājānajadevadevagandharvā api saṅgṛhītāḥ /",
  "GSP33bbdip11u:504": "manuṣyapadaṃ “nivītaṃ manuṣyāṇāṃ“(tai. saṃ. 2-5-11)",
  "GSP33bbdip11u:505": "ityādāviva mananaśīlarṣiparam /",
  "GSP33bbdip11u:506": "pāntīti pāḥ cakravartinaḥ /",
  "GSP33bbdip11u:507": "kṣīti kṣayārthasya kṣeḥ rūpaṃ manuṣyottamavācakam,",
  "GSP33bbdip11u:508": "teṣāmitarāpekṣayā atyalpāyuṣṭvāt /",
  "GSP33bbdip11u:509": "manuṣyagandharvāṇāmapyupalakṣakametat /",
  "GSP33bbdip11u:510": "manuṣyāśca pitaraśca pāśca kṣayaśceti vigrahaḥ /",
  "GSP33bbdip11u:511": "anena 'devarṣipitṛpanarāḥ';",
  "GSP33bbdip11u:512": "ityuktāḥ pañcavidhā api muktiyogyāḥ saṅgṛhītā bhavanti /",
  "GSP33bbdip11u:513": "pakṣītyasyākhaṇḍatve pakṣiśabdo jaritāryādiyogyatiryakparaḥ / @#----------",
  "GSP33bbdip11u:515": "BBsBh_1,1.1.18:",
  "GSP33bbdip11u:516": "jñānaṃ saṃsthāpya bhagavān krīḍate puruṣottamaḥ / ityādi /",
  "GSP33bbdip11u:517": "BBsBhDīp_1,1.1.18:",
  "GSP33bbdip11u:518": "'jñānaṃ'; samyagjñānaṃ viśeṣajñānaṃ 'saṃsthāpya';",
  "GSP33bbdip11u:519": "utpādya dṛḍhīkṛtveti vā /",
  "GSP33bbdip11u:520": "dṛḍhīkaraṇaṃ nāma jñānaviṣaye saṃśayaviparyayanirāsaḥ /",
  "GSP33bbdip11u:521": "tathā ca puruṣottamo mahāyaśāḥ uttamaśloko bhagavān vyāso yeṣu sūtreṣu sarve nirṇayāḥ samudīritāḥ,",
  "GSP33bbdip11u:522": "yeṣāṃ sarvaśākhānirṇāyakatvamuktam,",
  "GSP33bbdip11u:523_0": "tathā sarvaiḥ śabdasamūhaiḥ jaiminyādisūtrāntarātmakairnirṇāyakaiḥ smṛtyādibhiśca",
  "GSP33bbdip11u:523_1": "kriyamāṇo lokakartṛkavedaikadeśāvāntaratātāparyanirṇayo yanmūlako yajjanyasarvavedamahātātparyanirṇayamūlakaḥ",
  "GSP33bbdip11u:523_2": "tadupajīvī - taṃ vinā avāntaratātparyajñānamātreṇa muktiphalāsiddheriti coktaṃ 'yeṣāṃ';",
  "GSP33bbdip11u:524": "iti pūrvavākye pramāṇe ca - evaṃvidhāni etādṛkprakārāṇi sūtrāṇi kṛtvā brahmarudrādideveṣu manuṣyapitṛpakṣiṣu jñānaṃ saṃsthāpya krīḍata iti mahāvākyayojanā /",
  "GSP33bbdip11u:525": "'krīḍate parameśvaraḥ';",
  "GSP33bbdip11u:526": "iti pāṭhe aiśvaryam evaṃvidhasūtrakaraṇe asāmarthyaśaṅkānirāsakatayoktamiti dhyeyam /",
  "GSP33bbdip11u:527": "atra brahmādiṣu jñānasaṃsthāpanaṃ nāma pūrvaṃ sthitasyaiva jñānasya viśeṣayuktyādibhiḥ dṛḍhīkaraṇaṃ kiñcidaprāptalābhaścocyate1,",
  "GSP33bbdip11u:528": "'jānanto 'pi viśeṣārthajñānāya sthāpanāya vā';",
  "GSP33bbdip11u:529": "iti gītātātparyodāhṛtavacanāt /",
  "GSP33bbdip11u:530": "na ca 'evaṃ jñānaṃ punaḥ prāpurdevāśca ṛṣayastathā';",
  "GSP33bbdip11u:531": "iti bhāratatātparyaniraṇayavirodhaḥ,",
  "GSP33bbdip11u:532": "atra punaśśabdātsarvadevādīnāṃ ajñātavismṛtārthajñānaprāpteruktatvāditi vācyam,",
  "GSP33bbdip11u:533": "tasyāpyuktārthatvāt /",
  "GSP33bbdip11u:534": "viriñcetareṣāṃ tirohitārthajñānalābho vātrocyate,",
  "GSP33bbdip11u:535": "yata āhurgītātātparye ācāryāḥ - “brahmaṇastu prāyo nāpratibhāsitam“iti /",
  "GSP33bbdip11u:536": "'ityādi'; ityasya 'taccoktam';",
  "GSP33bbdip11u:537": "ityanenānvayaḥ /",
  "GSP33bbdip11u:538": "luptavibhaktiko 'yaṃ nirdeśaḥ / @#----------",
  "GSP33bbdip11u:540": "BBsBh_1,1.1.19:",
  "GSP33bbdip11u:541": "athāto brahmajijñāsā / BBs_1,1.1 /",
  "GSP33bbdip11u:542": "BBsBhDīp_1,1.1.19:",
  "GSP33bbdip11u:543": "pramāṇābhāvena jīvacaitanyātiriktabrahmaṇo 'bhāvāt,",
  "GSP33bbdip11u:544": "jīvasya ca svaprakāśatvenāsandigdhatvāt,",
  "GSP33bbdip11u:545_0": "tathā ca viṣayābhāvāt pratyagrūpe brahmaṇyahamiti pratīyamāne 'pi mokṣānuphalambhena",
  "GSP33bbdip11u:545_1": "prayojanābhāvāt tata eva tatpratibaddhādhikāryabhāvācca na brahmajijñāsā kartavyeti",
  "GSP33bbdip11u:545_2": "prāpte siddhāntitaṃ bhagavatā sūtrakāreṇa om",
  "GSP33bbdip11u:547": "athāto brahmajijñāsā / BBs_1,1.1 /",
  "GSP33bbdip11u:548": "om iti /",
  "GSP33bbdip11u:549": "idamekaṃ sūtramekamadhikaraṇam /",
  "GSP33bbdip11u:550": "adhikaraṇaṃ nāma viṣayasaṃśayapūrvapakṣasiddhāntaprayojanarūpapañcāṅgasamudāyaḥ /",
  "GSP33bbdip11u:551": "yathātraiva jijñāsādhikaraṇe “tadvijijñāsasva“iti jijñāsābhidhāyakavākyavihitā śravaṇādirūpā jijñāsā viṣayaḥ /",
  "GSP33bbdip11u:552": "kartavyā na veti sandehaḥ /",
  "GSP33bbdip11u:553": "na kartavyeti pūrvaḥ pakṣaḥ /",
  "GSP33bbdip11u:554": "asmin pakṣe ca śāstrasyānārambhaṇīyatvaniścayaḥ phalam /",
  "GSP33bbdip11u:555": "kartavyeti siddhāntaḥ /",
  "GSP33bbdip11u:556": "tatra cārambhaṇīyatvanirṇayaḥ phalaṃ,",
  "GSP33bbdip11u:557": "nyāyānusandhānātmakamīmāṃsārūpajijñāsāyāḥ akartavyatve nyāyagrathanātmakamīmāṃsāśāstrasyānārambhaṇīyatvāvaśyaṃbhāvāt /",
  "GSP33bbdip11u:558": "evamanyatrāpi /",
  "GSP33bbdip11u:559": "ekasyādhikaraṇasya saṅgatipañcakam /",
  "GSP33bbdip11u:560": "tacca - śāstrasaṅgatiḥ,",
  "GSP33bbdip11u:561": "adhyāyasaṅgatiḥ,",
  "GSP33bbdip11u:562": "pādasaṅgatiḥ,",
  "GSP33bbdip11u:563": "pūrvādhikaraṇasaṅgatiḥ,",
  "GSP33bbdip11u:564": "tadviṣayavākyasaṅgatiścetyevaṃrūpam /",
  "GSP33bbdip11u:565": "saṅgatirapi sāmānyato dvividhā,",
  "GSP33bbdip11u:566": "antarbhāvarūpā ānantaryalakṣaṇā ceti /",
  "GSP33bbdip11u:567": "tatra śāstrādhyāyapādairantarbhāvarūpā saṅgatiḥ /",
  "GSP33bbdip11u:568": "pūrvādhikaraṇatadviṣayavākyābhyāṃ tu ānantaryarūpā /",
  "GSP33bbdip11u:569": "sāpi ākṣepikī ātideśikī aupodghātikī āpavādikī prāsaṅgikī ityādirūpeṇa bahuvidhā /",
  "GSP33bbdip11u:570": "tatra pañcādhikaraṇīparyantaṃ śāstrasaṅgatimātraṃ,",
  "GSP33bbdip11u:571": "nādhyāyapādasaṅgatī /",
  "GSP33bbdip11u:572": "samanvayekṣatyoradhyāyena saṅgatisatve 'pi pādenābhāvātsaṅgatyorabhāvaḥ pañcādhikaraṇīsādhāraṇaḥ /",
  "GSP33bbdip11u:573": "tathā pūrvādhikaraṇatadviṣayasaṅgatī api naitadadhikaraṇasya bhavataḥ,",
  "GSP33bbdip11u:574": "asyaivādyādhikaraṇatvāt śrutivicārasyādyāpyanārabdhatvācca;",
  "GSP33bbdip11u:575": "kintvitareṣāṃ caturṇāmiti dhyeyam /",
  "GSP33bbdip11u:576": "atra sūtre ādyantayoroṅkāraḥ uccāraṇīyaḥ tatrādya eka eva dṛṣṭādṛṣṭobhayārthaḥ ata eva sūtrāvayavaḥ sarvasūtreṣu anuvṛttyarthamasaṃhitatayoccāryate /",
  "GSP33bbdip11u:577": "athavā - ādau oṃkāradvayaṃ adṛṣṭārtho dṛṣṭārthaśceti /",
  "GSP33bbdip11u:578": "ante tu pakṣadvaye 'pi adṛṣṭārtha eka evoṅkāraḥ /",
  "GSP33bbdip11u:579": "adṛṣṭārthatvaṃ nāma kevalaṃ sravaṇaviśaraṇarūpadoṣaparihārārthatvam /",
  "GSP33bbdip11u:580": "dṛṣṭārthatvaṃ tu anvetavyapadārthapratipādakatvam /",
  "GSP33bbdip11u:581": "tatrādisūtrāvayavabhūtaṃ 'oṃ';",
  "GSP33bbdip11u:582": "ityetat avyayaṃ brahmaśabdaviśeṣaṇaṃ guṇapūrṇatvavāci /",
  "GSP33bbdip11u:583": "brahmaśabdo 'pi vidvadrūḍhyā mahāyogena ca viṣṇuvācī /",
  "GSP33bbdip11u:584": "'atha'; śabda ānantaryārthaḥ /",
  "GSP33bbdip11u:585": "yogyatayā 'adhikārāt';",
  "GSP33bbdip11u:586": "iti sambadhyate /",
  "GSP33bbdip11u:587": "kartavyeti śeṣaḥ /",
  "GSP33bbdip11u:588": "tathā ca 'atha';",
  "GSP33bbdip11u:589": "adhyayanaśamadamādirūpādhikārānantaraṃ 'ataḥ';",
  "GSP33bbdip11u:590": "svajanmajñānajanyaprasādajanyamokṣākhyaphalayuktatvāt 'oṃ';",
  "GSP33bbdip11u:591": "guṇapūrṇasya 'brahmaṇo';",
  "GSP33bbdip11u:592": "viṣṇoḥ 'jijñāsā';",
  "GSP33bbdip11u:593": "śravaṇādirūpo vicāraḥ kartavya iti sūtrārthaḥ /",
  "GSP33bbdip11u:594": "viṣṇoḥ prasādāditi 'ataḥ';",
  "GSP33bbdip11u:595": "śabdasyārthāntaram /",
  "GSP33bbdip11u:596": "asya jijñāsādikāryaṃ bhavediti vākyaśeṣeṇānvayaḥ /",
  "GSP33bbdip11u:597": "oṃ brahmaśabdayorubhayoryaugikatve 'pi ekasya rūḍhatvena viśeṣyavācitvaṃ anyasya yaugikatvena viśeṣaṇavācitvamāśrityānvayāṅgīkārānnānyataravaiyarthyam /",
  "GSP33bbdip11u:598": "“omityetadakṣaramudgīthamupāsīta“tadvijijñāsasva /",
  "GSP33bbdip11u:599": "tadbrahmeti“ityādyanekaviṣayavākyasaṅgrahāya cobhayoḥ prayogaḥ / @#----------",
  "GSP33bbdip11u:601": "BBsBh_1,1.1.20:",
  "GSP33bbdip11u:602": "athaśabdo maṅgalārtho 'dhikārāntaryārthaśca /",
  "GSP33bbdip11u:603": "ataśśabdo hetvarthaḥ /",
  "GSP33bbdip11u:604": "BBsBhDīp_1,1.1.20:",
  "GSP33bbdip11u:605": "granthādau maṅgalācaraṇasyāvaśyaṃ kartavyatvena maṅgalaprayojakatayā athaśabdaṃ vyācaṣṭe - 'atha'; iti /",
  "GSP33bbdip11u:606": "maṅgalaṃ vighnotsāraṇāsādhāraṇakāraṇānuṣṭheyaviṣṇusmaraṇāthaśabdoccāraṇarūpamarthaḥ prayojanaṃ yasya,",
  "GSP33bbdip11u:607": "tathā praśastarūpānuṣṭheyamaṅgalātmako viṣṇuḥ tadguṇo vābhidheyo yasya sa tathoktaḥ /",
  "GSP33bbdip11u:608": "athaśabdasya maṅgalaphalakatvaṃ tu -",
  "GSP33bbdip11u:609": "oṅkāraścāthaśca dvāvetau brahmaṇaḥ purā /",
  "GSP33bbdip11u:610": "kaṇṭhaṃ bhittvā viniryātau tasmānmāṅgalikāvubhau //",
  "GSP33bbdip11u:611": "iti manusmṛtisiddham /",
  "GSP33bbdip11u:612": "muktyarthimātrasya brahmajijñāsāyāṃ pravṛttinirasanatātparyeṇāpi prayuktasyākhaṇḍāthaśabdasya vācyamarthamāha - 'adhikāra'; iti /",
  "GSP33bbdip11u:613": "ca śabdo 'nuṣṭheyānanuṣṭheyākṣarārthavivakṣayā samuccaye,",
  "GSP33bbdip11u:614": "na kevalaṃ maṅgalaprayojakaḥ kintvānantaryābhidhāyakaśceti viṣayasamuccaye vā /",
  "GSP33bbdip11u:615": "yadvā - avadhāraṇe caśabdaḥ /",
  "GSP33bbdip11u:616": "tenānuṣṭheyamaṅgalārambhapraśnakārtsnyārthanirāsaḥ /",
  "GSP33bbdip11u:617": "tatprakārastu candrikāyāmuktaḥ /",
  "GSP33bbdip11u:618": "tathā cādhikārānantaryamartho 'bhidheyo yasya sa tathoktaḥ /",
  "GSP33bbdip11u:619": "athaśabdasyānantaryamātrārthatve 'pi adhikāretipadasya yogyatayā sambandhāt evamuktiḥ /",
  "GSP33bbdip11u:620": "anenānadhikāriṇo muktyarthimātrasya brahmavicāre pravṛttirnirastā bhavati /",
  "GSP33bbdip11u:621": "brahmajijñāsāyāḥ prayojanakāraṇaśūnyatāśaṅkānivartakatayā ataḥśabdaṃ vyācaṣṭe - 'ataḥ'; iti /",
  "GSP33bbdip11u:622": "'hetvarthaḥ'; iti /",
  "GSP33bbdip11u:623": "heturliṅgamartho yasya,",
  "GSP33bbdip11u:624": "hetuḥ kāraṇaṃ prasādākhyamartho yasyeti vā,",
  "GSP33bbdip11u:625": "sa tathoktaḥ / @#----------",
  "GSP33bbdip11u:627": "BBsBh_1,1.1.21:",
  "GSP33bbdip11u:628": "uktaṃ ca gāruḍe -",
  "GSP33bbdip11u:629": "BBsBhDīp_1,1.1.21:",
  "GSP33bbdip11u:630_0": "nanvathātaḥ śabdapūrvakatvaṃ sūtrāṇāṃ kiṃ nimittaṃ vighnanivartakaśabdoccāraṇādeḥ",
  "GSP33bbdip11u:630_1": "“maṅgalaṃ tataḥ“iti śabdāntaroccāraṇenāpi sambhavādityāśaṅkāṃ purāṇavacanenaiva nirākaroti - 'uktañca'; iti /",
  "GSP33bbdip11u:631": "yadetat “athaśabdaḥ“ityādinoktaṃ tadgāruḍapurāṇe uktamevetyarthaḥ /",
  "GSP33bbdip11u:632": "na kevalamasmābhiḥ,",
  "GSP33bbdip11u:633": "kintu gāruḍe ceti samuccaye vā ca śabdaḥ / @#----------",
  "GSP33bbdip11u:635": "BBsBh_1,1.1.22:",
  "GSP33bbdip11u:636": "athātaśśabdapūrvāṇi sūtrāṇi nikhilānyapi /",
  "GSP33bbdip11u:637": "BBsBh_1,1.1.23:",
  "GSP33bbdip11u:638": "prārabhante niyatyaiva tatkimatra niyāmakam //",
  "GSP33bbdip11u:639": "BBsBhDīp_1,1.1.22-23:",
  "GSP33bbdip11u:640": "kimuktamityastatpaṭhati - 'atha'; iti /",
  "GSP33bbdip11u:641": "yādṛcchikatvāparaparyāyāniyatatvaśaṅkāvāraṇāya 'niyatyaiva'; iti /",
  "GSP33bbdip11u:642": "'nikhilāni'; ityetat 'sūtrāṇi';",
  "GSP33bbdip11u:643": "ityasya saṅkocavārakaṃ viśeṣaṇam /",
  "GSP33bbdip11u:644": "apirabhivyāptau /",
  "GSP33bbdip11u:645": "evakāro 'niyamavyavṛttyarthaḥ /",
  "GSP33bbdip11u:646": "bhinnakramo vā /",
  "GSP33bbdip11u:647": "tathā ca - he 'vidvan';",
  "GSP33bbdip11u:648": "ādikave 'brahman';",
  "GSP33bbdip11u:649": "caturmukha 'nikhilānyapi';",
  "GSP33bbdip11u:650": "vyāsajaiminyādikṛtāni sarvāṇyapyādisūtrāṇi 'niyatyaiva';",
  "GSP33bbdip11u:651": "niyamenaiva kalpāntarepi 'athātaśśabdapūrvāṇi'; eva,",
  "GSP33bbdip11u:652": "athātaśśabdau pūrvau prathamaprayojyau yeṣu tathāvidhānyeva 'prārabhante';",
  "GSP33bbdip11u:653": "sūtrakārāḥ /",
  "GSP33bbdip11u:654": "'atra'; prathamaprayojyatve niyamena prathamaprayoge kenacinniyāmakena bhāvyaṃ,",
  "GSP33bbdip11u:655": "tanniyāmakaṃ kimiti praśnavākyayojanā / @#----------",
  "GSP33bbdip11u:657": "BBsBh_1,1.1.24:",
  "GSP33bbdip11u:658": "kaścārthaśca tayorvidvan kathamuttamatā tayoḥ /",
  "GSP33bbdip11u:659": "BBsBhDīp_1,1.1.24:",
  "GSP33bbdip11u:660": "nanvavaśyavaktavyārthatvaṃ svarūpottamattvam arthata ādhikyaṃ vā niyāmakaṃ bhaviṣyatītyāśaṅkyādyapakṣe pṛcchati - 'kaśca'; iti /",
  "GSP33bbdip11u:661": "caḥ praśnasamuccaye,",
  "GSP33bbdip11u:662": "avadhāraṇe vā /",
  "GSP33bbdip11u:663": "dvitīyastuśabdārthaḥ arthasyāvaśyavaktavyatvarūpaviśeṣamāha /",
  "GSP33bbdip11u:664": "tuśabdapāṭhastu svarasaḥ /",
  "GSP33bbdip11u:665": "tathā ca - 'tayoḥ';",
  "GSP33bbdip11u:666": "athātaḥśabdayoḥ ko 'sāvavaśyavaktavyo 'rthaḥ yena prāthamyamityarthaḥ /",
  "GSP33bbdip11u:667": "dvitīyamākṣipati - 'kathaṃ'; iti /",
  "GSP33bbdip11u:668": "'uttamatā'; svarūpataścādhikyam /",
  "GSP33bbdip11u:669": "na kathamapītyarthaḥ /",
  "GSP33bbdip11u:670": "evaṃ kathaṃśabdasya praśnaparatvamaṅgīkṛtya tṛtīyapakṣapraśnaparatvenāpi kathamityetadyojanīyam /",
  "GSP33bbdip11u:671": "arthata iti śeṣaḥ /",
  "GSP33bbdip11u:672": "tathā ca - tayorathātaḥśabdayoḥ arthataḥ uttamatā ādhikyaṃ",
  "GSP33bbdip11u:673": "kathamityarthaḥ /",
  "GSP33bbdip11u:674": "atra ādyatṛtīyapakṣayoravaśyavaktavyārthatārthādhikyayostadabhāvayośca loke śabdāntareṣu darśanāt athātaśśabdayostatsandehāt praśna eva na tvākṣepaḥ /",
  "GSP33bbdip11u:675": "dvitīyapakṣe tu svarūpādhikyasya śabdāntareṣvadarśanāt ākṣepa eveti dhyeyam /",
  "GSP33bbdip11u:676": "atroṅkārasya praśnādyaviṣayatvaṃ sarvaśāstrādisūtrāvayavatvābhāvāt,",
  "GSP33bbdip11u:677": "'sravati'; iti śrutyā 'sisṛkṣoḥ';",
  "GSP33bbdip11u:678": "ityādismṛtyā caitacchāstramātramukhyāditvena siddhatvāccetyavadheyam/ @#----------",
  "GSP33bbdip11u:680": "BBsBh_1,1.1.25:",
  "GSP33bbdip11u:681": "etadākhyāhi me brahman yathā jñāsyāmi tattvataḥ /",
  "GSP33bbdip11u:682": "BBsBh_1,1.1.26:",
  "GSP33bbdip11u:683": "evamukto nāradena brahmā provāca sattamaḥ /",
  "GSP33bbdip11u:684": "BBsBhDīp_1,1.1.25-26:",
  "GSP33bbdip11u:685": "'etat'; praśnākṣepaviṣayībhūtaṃ niyāmakaṃ 'ahaṃ tattvato';",
  "GSP33bbdip11u:686": "yāthārthyena 'yathā jñāsyāmi';",
  "GSP33bbdip11u:687": "tathā 'me';",
  "GSP33bbdip11u:688": "mahyaṃ 'ākhyāhi';",
  "GSP33bbdip11u:689": "brūhiti 'evaṃ nāradenoktaḥ';",
  "GSP33bbdip11u:690": "pṛṣṭaḥ ākṣiptaśca 'sattamaḥ';",
  "GSP33bbdip11u:691": "sajjīvottamaḥ 'brahmā';",
  "GSP33bbdip11u:692": "pratyuvācetyarthaḥ / @#----------",
  "GSP33bbdip11u:694": "BBsBh_1,1.1.27:",
  "GSP33bbdip11u:695": "ānantarye 'dhikārasya maṅgalārthe tathaiva ca /",
  "GSP33bbdip11u:696": "BBsBhDīp_1,1.1.27:",
  "GSP33bbdip11u:697_0": "jijñāsādhikārasyāvaśyavaktavyatvena taddhetutāsādhakānantaryasya jijñāsāhetostatkartavyatāhetoścāvaśyavaktavyatvāttadarthakatvāttayoḥ",
  "GSP33bbdip11u:697_1": "prathamaprayoga iti parihāramabhipretyāvaśyavaktavyārthatvaṃ athātaśśabdayordarśayati",
  "GSP33bbdip11u:697_2": "- 'ānantarye'; iti /",
  "GSP33bbdip11u:698": "parasparasamuccaye tathā caśabdau /",
  "GSP33bbdip11u:699": "evakāro bhinnakramaḥ;",
  "GSP33bbdip11u:700": "tenābhidheyontaraṃ vyāvartyate /",
  "GSP33bbdip11u:701": "tathā ca - sautrāthaśabdaḥ 'adhikārasyānantarye';",
  "GSP33bbdip11u:702": "adhikāranirūpitānantaryarūpārthe tadviṣaye tanmātravācakatvābhiprāyeṇaiva sūtrakāraiḥ 'samudīritaḥ';",
  "GSP33bbdip11u:703": "prayukto na maṅgalādivācakatvenetyarthaḥ /",
  "GSP33bbdip11u:704": "avaśyakartavyaprayojanakatvācca prathamamathaśabdaprayoga iti bhāvenāthaśabdo maṅgalārtha iti svoktārthe pramāṇaṃ darśayati - 'maṅgalārthe'; iti /",
  "GSP33bbdip11u:705": "caturthyarthe saptamīyaṃ, avyayaṃ vā /",
  "GSP33bbdip11u:706": "arthaśabdaḥ prayojanavācī /",
  "GSP33bbdip11u:707": "tathā ca - maṅgalarūpaprayojanārthaṃ ca athaśabdaḥ sūtrakāraissamudīritaḥ prayukto bhavedityarthaḥ/",
  "GSP33bbdip11u:708": "viṣṇuvācakākāraghaṭitāthaśabdoccāraṇarūpamaṅgalasya tatsādhyatvāditi bhāvaḥ /",
  "GSP33bbdip11u:709": "ānantarya itivat 'maṅgale';",
  "GSP33bbdip11u:710": "ityanuktvā 'artha';",
  "GSP33bbdip11u:711": "iti vacanaṃ tadvaiṣamyasūcanārtham /",
  "GSP33bbdip11u:712": "svavākye pramāṇakramātikramastu maṅgalasya prathamamanuṣṭheyatvāt kṛtaḥ / @#----------",
  "GSP33bbdip11u:714": "BBsBh_1,1.1.28:",
  "GSP33bbdip11u:715": "athaśabdastvataśśabdo hetvarthe samudīritaḥ /",
  "GSP33bbdip11u:716": "BBsBhDīp_1,1.1.28:",
  "GSP33bbdip11u:717": "evamathaśabdasya avasyavaktavyārthatvarūpaṃ prathamaprayoganiyāmakaṃ pradarśya ataḥśabdasyāpi taddarśayati - 'ataḥśabdastu hetvarthe'; iti /",
  "GSP33bbdip11u:718": "tuśabdo viśeṣārthaḥ /",
  "GSP33bbdip11u:719": "heturliṅgaṃ kāraṇaṃ ca sa cāsāvartho 'bhidheyaśca tasmin tadviṣaye tadvācakatayā sūtrakṛdbhiḥ 'samudīritaḥ'; ityarthaḥ /",
  "GSP33bbdip11u:720": "gurvarthadīpikāyāntu “hetvarthe iti svavākye pramāṇe ca 'taddhetutvaṃ vadan';",
  "GSP33bbdip11u:721": "ityuttaravākyānusārāt bhāvapradhāno nirdeśaḥ“ityuktam /",
  "GSP33bbdip11u:722": "tanniṣphalam /",
  "GSP33bbdip11u:723": "tathā ca vyākhyāsyāmaḥ /",
  "GSP33bbdip11u:724": "hetāvityanuktvā arthaśabdagrahaṇaṃ śabdādhikyādarthādhikyamiti nyāyena prakṛterheturarthaḥ pratyayasya tu hetutvamartha iti prakṛtipratyayobhayārthakathanārtham /",
  "GSP33bbdip11u:725": "yadvā - arthaśabdasyobhayatra śravaṇātsa pūrvatrāpyanuṣañjanīya iti jñāpanāya,",
  "GSP33bbdip11u:726": "tadarthamātraṃ bhinnamiti dhyeyam / @#----------",
  "GSP33bbdip11u:728": "BBsBh_1,1.1.29:",
  "GSP33bbdip11u:729": "parasya brahmaṇo viṣṇoḥ prasādāditi vā bhavet /",
  "GSP33bbdip11u:730": "BBsBhDīp_1,1.1.29:",
  "GSP33bbdip11u:731": "atra ataśśabdasyāvaśyavaktavyamarthāntaraṃ cāha - 'parasya'; iti /",
  "GSP33bbdip11u:732": "vāśabdaḥ samuccaye /",
  "GSP33bbdip11u:733": "uktaṃ hi prameyadīpe “vāśabdaścārthaḥ“iti /",
  "GSP33bbdip11u:734": "uktaṃ hi “yadi vā bhedabhinnayoḥ“iti viṣṇutattvanirṇayaṭīkāyāṃ",
  "GSP33bbdip11u:735": "“vāśabdassamuccayārthaḥ“iti /",
  "GSP33bbdip11u:736": "tathā tattvapradīpe 'pi “suptau mokṣe vā“ityatra “vāśabdassamuccayārthaḥ“iti /",
  "GSP33bbdip11u:737": "anena 'ataḥ'; ityetat 'a';",
  "GSP33bbdip11u:738": "śabdaprakṛtikaṃ tasilantaṃ padam,",
  "GSP33bbdip11u:739": "prakṛtyartho viṣṇuḥ,",
  "GSP33bbdip11u:740": "'prasādāt'; iti tu labdhārthakathanaṃ,",
  "GSP33bbdip11u:741": "kāraṇatvaṃ pratyayārtha ityuktaṃ bhavati /",
  "GSP33bbdip11u:742": "aparavyāvṛtyarthaṃ 'parasya'; iti /",
  "GSP33bbdip11u:743": "“a iti brahma“(ai.ā.2-3-8-7)",
  "GSP33bbdip11u:744": "iti śrutiṃ sūcayati parabrahmagrahaṇena /",
  "GSP33bbdip11u:745": "tatsthabrahmaśabdavyākhyānāya parasya brahmaṇa ityanuvādena viṣṇorityuktam /",
  "GSP33bbdip11u:746": "prasādādityanantaraṃ tajjijñāsādirūpaṃ kāryamiti śeṣaḥ /",
  "GSP33bbdip11u:747": "bhavedityasya ityarthe 'pi ataḥśabdaḥ ityanvayaḥ /",
  "GSP33bbdip11u:748": "ataḥśabdaprakṛtyarthasya phalasya yathā jijñāsākartavyatve liṅgatvaṃ,",
  "GSP33bbdip11u:749": "na tathā tadarthaprasādasya,",
  "GSP33bbdip11u:750": "kintu kartavyajijñāsāyāṃ jñānamokṣayorathaśabdārthādhyayanādau ca kāraṇatvenānvaya ityāśayena pṛthaguktiḥ /",
  "GSP33bbdip11u:751": "yadyapi hetvarthe ityanenaivāyamartho labhyeta,",
  "GSP33bbdip11u:752": "hetuśabdasya liṅgakāraṇobhayārthatvāt;",
  "GSP33bbdip11u:753": "tathāpi asādhāraṇāsarvanāmaprakṛtikaśabdena bodhanārtamidamityadoṣaḥ / @#----------",
  "GSP33bbdip11u:755": "BBsBh_1,1.1.30:",
  "GSP33bbdip11u:756": "sa hi sarvamanovṛttiprerakassamudāhṛtaḥ /",
  "GSP33bbdip11u:757": "BBsBhDīp_1,1.1.30:",
  "GSP33bbdip11u:758": "nanu jijñāsādyarthaṃ kiṃ bhagavatprasādena yenāsāvavaśyavaktavyārthaḥ syādityata āha - 'sa hi'; iti /",
  "GSP33bbdip11u:759": "'hi'; yasmāt 'saḥ';",
  "GSP33bbdip11u:760": "viṣṇuprasādaḥ prasanno viṣṇuriti yāvat 'sarvamanovṛttiprerakaḥ';",
  "GSP33bbdip11u:761": "sarveṣāṃ adhikāriṇāṃ sarvasmin pūrṇe viṣṇau manovṛtteḥ prerakaḥ prāvaṇyahetuḥ 'samudāhṛtaḥ';",
  "GSP33bbdip11u:762": "prāmāṇikairityarthaḥ /",
  "GSP33bbdip11u:763": "jijñāsāpi sākṣātpramāṇadvārā vā manovṛtteḥ prāvaṇyameva,",
  "GSP33bbdip11u:764": "“jijñāsāpi saiva“iti sudhokteḥ /",
  "GSP33bbdip11u:765": "evaṃ sarvāsāṃ manovṛttīnāṃ tatprabhedānāṃ ṭīkāsthādipadagṛhītānāṃ jñānādhyayanādīnāṃ manovṛttisādhyamokṣādeśca prerakaḥ sampādakaḥ ityapi vyākhyeyam /",
  "GSP33bbdip11u:766": "asya tasmāttadarthepyataśśabdo bhavediti pūrveṇānvayaḥ / @#----------",
  "GSP33bbdip11u:768": "BBsBh_1,1.1.31:",
  "GSP33bbdip11u:769": "sisṛkṣoḥ paramādviṣṇoḥ prathamaṃ dvau vinismṛtau /",
  "GSP33bbdip11u:770": "BBsBh_1,1.1.32:",
  "GSP33bbdip11u:771": "oṅkāraścāthaśabdaśca tasmātprāthamikau kramāt /",
  "GSP33bbdip11u:772": "BBsBhDīp_1,1.1.31-32:",
  "GSP33bbdip11u:773_0": "nanu maṅgalācaraṇādeḥ “maṅgalaṃ tataḥ“iti śabdāntareṇāpi sambhavātkimetatprayoganiyatyeti",
  "GSP33bbdip11u:773_1": "kṛtacodyasya kaḥ parihāra ityato na kevalamavaśyavaktavyārthatvādathātaḥśabdayoḥ prathamaprayogaḥ,",
  "GSP33bbdip11u:774": "kintu svarūpādhikyāccetyāśayena 'kathamuttamatā';",
  "GSP33bbdip11u:775": "ityasyottaratvena tayoḥ svarūpādhikyamāha - 'sisṛkṣoḥ'; iti /",
  "GSP33bbdip11u:776": "śabdayoṛ samuccaye ādyaḥ caśabdaḥ /",
  "GSP33bbdip11u:777": "nimittasamuccaye dvitīyaḥ /",
  "GSP33bbdip11u:778": "'svarūpottamau'; iti śeṣaḥ /",
  "GSP33bbdip11u:779": "'tasmāt'; ityāvartate /",
  "GSP33bbdip11u:780": "tathā ca yasmāt 'sisṛkṣoḥ';",
  "GSP33bbdip11u:781": "sraṣṭumicchoḥ 'paramāt';",
  "GSP33bbdip11u:782": "sarvottamāt 'viṣṇoḥ';",
  "GSP33bbdip11u:783": "tanmukhāt 'prathamaṃ';",
  "GSP33bbdip11u:784": "svasamānajātīyaśabdāntarotpatteḥ pūrvaṃ oṅkāro 'tha śabdaścetyetau kaṇṭhaṃ bhittvā 'vinissṛtau';",
  "GSP33bbdip11u:785": "viniryātau,",
  "GSP33bbdip11u:786": "tasmātsvarūpottamau,",
  "GSP33bbdip11u:787": "tasmātsvarūpottamatvādeva 'prāthamikau';",
  "GSP33bbdip11u:788": "prathamaṃ prayojyāviti yojanā /",
  "GSP33bbdip11u:789": "atrākṣepāviṣayasyāpyoṅkārasya svarūpādhikyoktirbrahmamīmāṃsāśāstramātramukhyāmukhyāditvavivakṣayā pravṛttaṃ 'sarva ete';",
  "GSP33bbdip11u:790": "iti vakṣyamāṇamanusṛtyeti draṣṭavyam /",
  "GSP33bbdip11u:791": "nanu dvayorekavidhaṃ prāthamikatvaṃ viruddhamityata uktaṃ 'kramāt'; iti /",
  "GSP33bbdip11u:792": "ādimadhyakramādityarthaḥ /",
  "GSP33bbdip11u:793": "tatroṅkārasya mukhyaṃ prāthamikatvaṃ,",
  "GSP33bbdip11u:794": "athaśabdasya dvitīyatayā mukhyamiti dhyeyam / @#----------",
  "GSP33bbdip11u:796": "BBsBh_1,1.1.33:",
  "GSP33bbdip11u:797": "taddhetutvaṃ vadaṃścāpi tṛtīyo 'ta udāhṛtaḥ /",
  "GSP33bbdip11u:798": "BBsBhDīp_1,1.1.33:",
  "GSP33bbdip11u:799": "athaśabdasya oṅkāreṇa saha svarūpādhikayamabhidhāya ataḥśabdasyāpi tadāha - 'tat'; iti /",
  "GSP33bbdip11u:800": "'taddhetutvaṃ vadan';",
  "GSP33bbdip11u:801": "iti 'hetvarthe';",
  "GSP33bbdip11u:802": "ityasyānuvādaḥ /",
  "GSP33bbdip11u:803": "sa coddeśyasamarpakasya ata ityasya śabdaparatvajñāpanadvārā tṛtīyatayoktatvādividhānārthaḥ anyathā svarūpādhikyakathanadaśāsaṅgatiḥ syāt /",
  "GSP33bbdip11u:804": "yadyapi purovādānusārāt 'taddhetutvaṃ vadan';",
  "GSP33bbdip11u:805": "iti suvacam;",
  "GSP33bbdip11u:806": "tathāpi hetuśabdasya liṅgārthatvapakṣe tatsvarūpaṃ vivarituṃ kāraṇārthatvapakṣe tatkāryaṃ tasipratyayārthaṃ ca pradarśayituṃ 'taddhetutvaṃ vadan'; ityuktam /",
  "GSP33bbdip11u:807": "atrātaḥśabdo 'sakṛdāvartate /",
  "GSP33bbdip11u:808": "tatraikaśśabdaparaḥ,",
  "GSP33bbdip11u:809": "anyo hetau,",
  "GSP33bbdip11u:810": "aparo viṣṇuparaḥ /",
  "GSP33bbdip11u:811": "atra śabdaparasyātaśśabdasya samuccayārthena apiśabdenānvayaḥ /",
  "GSP33bbdip11u:812": "co yata ityarthe /",
  "GSP33bbdip11u:813": "'tṛtīyaḥ udāhṛtaḥ';",
  "GSP33bbdip11u:814": "ityanayorāvṛttiḥ /",
  "GSP33bbdip11u:815": "'prāthamikau';",
  "GSP33bbdip11u:816": "ityasya vacanavyatyayenānuṣaṅga /",
  "GSP33bbdip11u:817": "tṛtīyaśabdo bhāvapradhānaḥ,",
  "GSP33bbdip11u:818": "vibhaktivyatyayaśca /",
  "GSP33bbdip11u:819": "tathā ca na kevalamoṅkārāthaśabdau,",
  "GSP33bbdip11u:820": "kintu 'taddhetutvaṃ';",
  "GSP33bbdip11u:821": "tasya prasannasyākāravācyasya viṣṇostatra jijñāsādau kāraṇatvaṃ tasipratyayena vadanprakṛtyaiva tasya jijñāsādermokṣahetutvarūpaṃ liṅgaṃ vā vadan 'ataḥ';",
  "GSP33bbdip11u:822": "sarvanāmāsarvanāmaprakṛtiko 'taśśabdo 'pi yato viṣṇoḥ 'tṛtīyaḥ';",
  "GSP33bbdip11u:823": "tṛtīyatayā 'udāhṛtaḥ';",
  "GSP33bbdip11u:824": "uccāritaḥ ataḥ so 'pi svarūpottamaḥ ;",
  "GSP33bbdip11u:825": "yata evamato 'taśśabdo 'pi tṛtīyatayā prāthamika udāhṛta iti yojanā /",
  "GSP33bbdip11u:826": "tathā ca - maṅgalaśabdena maṅgaloktāvapi tasya svarūpādhikyānukteḥ athātaḥśabdābhyāmivādhikāraprayojanayoranukteśca na tena gatārthatā,",
  "GSP33bbdip11u:827": "adhikāraprayonasūcanārthaṃ tayoravaśyāpekṣitatvāt /",
  "GSP33bbdip11u:828": "ata eva ṭīkāyāṃ “maṅgaloktyādeḥ“ityādiśabdaḥ tataśśabdena hetvānantaryapratiyogyadhikārasūcane 'pi na tasyādisūtre niveśā yuktaḥ,",
  "GSP33bbdip11u:829": "tasya svarūpādhikyānuktereveti bhāvaḥ / @#----------",
  "GSP33bbdip11u:831": "BBsBh_1,1.1.34:",
  "GSP33bbdip11u:832": "akārassarvavāgātmā parabrahmābhidhāyakaḥ /",
  "GSP33bbdip11u:833": "BBsBhDīp_1,1.1.34:",
  "GSP33bbdip11u:834": "na kevalamavaśyavaktavyārthatvāt nāpi svarūpādhikyāt athātaśśabdayoḥ prathamaprayogaḥ,",
  "GSP33bbdip11u:835": "kintvavayavārthataśca /",
  "GSP33bbdip11u:836": "ato 'pi prathamaprayoga iti bhāvena kathamiti tṛtīyapraśnasya prākarāntareṇottaramāha - 'akāraḥ'; iti /",
  "GSP33bbdip11u:837": "tayorityanuvartate /",
  "GSP33bbdip11u:838": "tathā ca - athātaśśabdayossambandhī 'akāro';",
  "GSP33bbdip11u:839": "yataḥ 'sarvavāgātmā';",
  "GSP33bbdip11u:840": "'tasmātsarvaguṇān viṣṇoḥ akāro vakti yatprabhoḥ';",
  "GSP33bbdip11u:841": "ityaitareyabhāṣyadiśā sarvāsāṃ vācāmartho yatpūrṇatvaṃ tadabhidhāyakaḥ,",
  "GSP33bbdip11u:842": "ataḥ parabrahmābhidhāyakaḥ guṇapūrṇatvadharmiṇa eva parabrahmatvāt,",
  "GSP33bbdip11u:843": "dharmadharmiṇorabhedācceti bhāvaḥ/ @#----------",
  "GSP33bbdip11u:845": "BBsBh_1,1.1.35:",
  "GSP33bbdip11u:846": "tathau prāṇātmakau proktau vyāptisthitividhāyakau /",
  "GSP33bbdip11u:847": "BBsBhDīp_1,1.1.35:",
  "GSP33bbdip11u:848": "evaṃ tayoḥ 'tathau';",
  "GSP33bbdip11u:849": "taśca thaśca varṇau 'prāṇātmakau'; prāṇau,",
  "GSP33bbdip11u:850": "doṣātmakaḥ doṣa itivat /",
  "GSP33bbdip11u:851": "viśeṣaṇayoḥ pratyekamanvayaḥ /",
  "GSP33bbdip11u:852": "prāṇaśabdo vāyuviṣṇūbhayavācī /",
  "GSP33bbdip11u:853": "“mahataścaturmukhāt“itivat abhimānyabhimanyamānayoḥ,",
  "GSP33bbdip11u:854": "“ayaṃ vai lokaḥ prathamā mahānāmnī“( )",
  "GSP33bbdip11u:855": "itivadvācyavācakayoḥ sāmānādhikaraṇyena aikyavyapadeśaḥ /",
  "GSP33bbdip11u:856": "asya nirūḍhatvajñāpanāya 'ātmaka'; śabdaḥ /",
  "GSP33bbdip11u:857": "proktāviti vācyatvābhimānitvayoḥ prāmāṇikatvamāha /",
  "GSP33bbdip11u:858": "kramabhaṅgastu vargakramānusārāt uccāraṇalāghavācca kṛtaḥ /",
  "GSP33bbdip11u:859": "paramātmavācitvaṃ ca tadguṇadvāretyāha - 'vyāpti'; iti /",
  "GSP33bbdip11u:860": "tasyeti śeṣaḥ /",
  "GSP33bbdip11u:861": "tathā ca - tasya akāravācyasya parabrahmaṇo vyāptisthityabhidāyakau ityarthaḥ /",
  "GSP33bbdip11u:862": "tathayoretatkrameṇa yojanīyam /",
  "GSP33bbdip11u:863": "atrākārārtho guṇavyāptiḥ,",
  "GSP33bbdip11u:864": "takārārtho deśakālavyāptiḥ,",
  "GSP33bbdip11u:865": "thakārasya tu avikāreṇa avasthitirartha ityarthabhedo jñātavyaḥ /",
  "GSP33bbdip11u:866": "tattvapradīpe tu - 'tathau prāṇātmakaṃ prāptau';",
  "GSP33bbdip11u:867": "iti pāṭhabhedamaṅgīkṛtya prāṇātmakaṃ prāṇapraṇetāraṃ viṣṇuṃ vācakatvena prāptāviti vyākhyātam /",
  "GSP33bbdip11u:868": "yadyapi sūtre praviṣṭasya sarvanāmaprakṛtikasya ataśśabdasya naivamavayavārthakathanaṃ yujyate,",
  "GSP33bbdip11u:869": "asarvanāmaprakṛtikasya tu 'parasya';",
  "GSP33bbdip11u:870": "ityanenaiva arthata ādhikyaṃ coktam /",
  "GSP33bbdip11u:871": "tathāpi athaśabdasya arthata ādhikyānukteḥ tadgatavarṇayoḥ asarvanāmaprakṛtikātaśśabdagatavarṇayośca vākyārthāpraviṣṭātiśayitārthāntaroktiriyamityadoṣaḥ / @#----------",
  "GSP33bbdip11u:873": "BBsBh_1,1.1.36:",
  "GSP33bbdip11u:874": "ataśca pūrvamuccāryāḥ sarva ete satāṃ matāḥ /",
  "GSP33bbdip11u:875": "BBsBhDīp_1,1.1.36:",
  "GSP33bbdip11u:876": "astvevaṃ, tataḥ kimityata āha - 'ataśca'; iti /",
  "GSP33bbdip11u:877": "co 'vadhāraṇe samuccaye ca /",
  "GSP33bbdip11u:878": "tatra athātaśśabdaviṣaye samuccayaḥ,",
  "GSP33bbdip11u:879": "oṅkāraviṣaye tu svarūpata ādhikyādevetyavadhāraṇārthateti dhyeyam /",
  "GSP33bbdip11u:880": "'ete'; ityasya vivaraṇaṃ 'sarve';",
  "GSP33bbdip11u:881": "omathātaśśabdā iti /",
  "GSP33bbdip11u:882": "'ataḥ pūrvaṃ';",
  "GSP33bbdip11u:883": "etacchāstrādāviti ataśśabdāvṛttyā anvayaḥ /",
  "GSP33bbdip11u:884": "'kramāt'; ityatrāpi sambadhyate /",
  "GSP33bbdip11u:885": "'uccāryāḥ'; ityevaṃ 'satāṃ';",
  "GSP33bbdip11u:886": "janānāṃ sammatā ityarthaḥ /",
  "GSP33bbdip11u:887": "yadvā - 'satāṃ';",
  "GSP33bbdip11u:888": "mukhyānāṃ brahmasūtrāṇāṃ pūrvaṃ ādisūtre ityarthaḥ /",
  "GSP33bbdip11u:889": "na cātra “sakalasūtrakārairevameva prayuktatvāt“iti sudhāvirodhaḥ,",
  "GSP33bbdip11u:890": "tasyāthātaśśabdamātraviṣayatvāt /",
  "GSP33bbdip11u:891": "ata eva “etau“iti pūrvamuktvā sakalasūtrakārairevamevetyuktam,",
  "GSP33bbdip11u:892": "kramāntaraṃ vihāyāvādāvevetyarthaḥ /",
  "GSP33bbdip11u:893": "athaśabdasya sūtrakṛteti śeṣaḥ / @#----------",
  "GSP33bbdip11u:895": "BBsBh_1,1.1.37:",
  "GSP33bbdip11u:896": "athātaśśabdayorevaṃ vīryamājñāya tattvataḥ",
  "GSP33bbdip11u:897": "BBsBh_1,1.1.38:",
  "GSP33bbdip11u:898": "sūtreṣu tu mahāprājñāstāvevādau prayuñjate // iti /",
  "GSP33bbdip11u:899": "BBsBhDīp_1,1.1.37-38:",
  "GSP33bbdip11u:900": "tatkimatretyādipraśnottaramupasaṃharati - 'atha'; iti /",
  "GSP33bbdip11u:901": "tuśabdo 'vadhāraṇe viśeṣe ca /",
  "GSP33bbdip11u:902": "'evaṃ'; iti uktaprakāreṇa 'vīryaṃ';",
  "GSP33bbdip11u:903": "svarūpādhikyādimāhātmyaṃ 'ājñāya';",
  "GSP33bbdip11u:904": "tattvato vijñāya 'sūtreṣu';",
  "GSP33bbdip11u:905": "vicāraśāstrādiṣu sarveṣu 'tau';",
  "GSP33bbdip11u:906": "athātaśśabdāveva natvanyaṃ 'ādau';",
  "GSP33bbdip11u:907": "prathamameva 'prayuñjate';",
  "GSP33bbdip11u:908": "prayogaṃ kurvantītyarthaḥ /",
  "GSP33bbdip11u:909": "'mahāprājñāḥ';",
  "GSP33bbdip11u:910": "ityanena sūtrakṛtāṃ śabdamārātmyatattvajñāne asāmarthyaṃ nivārayati /",
  "GSP33bbdip11u:911": "evakāraḥ sarvaśāstrādisūtravivakṣayoṅkāravyavacchedakaḥ /",
  "GSP33bbdip11u:912": "ata eva 'ataśca';",
  "GSP33bbdip11u:913": "iti trayāṇāṃ prakṛtatvepi oṅkāravaiṣamyajñāpanāya athātaśśabdayorevoktiḥ /",
  "GSP33bbdip11u:914": "ata eva athātaśśabdaviṣaye upakramopasaṃhārayoḥ 'nikhilāni sūtrāṇi';",
  "GSP33bbdip11u:915": "'sūtreṣu';",
  "GSP33bbdip11u:916": "iti sarvasūtroktiḥ,",
  "GSP33bbdip11u:917": "oṅkāraviṣaye tu tadanuktiḥ /",
  "GSP33bbdip11u:918": "athaśabdasyoṅkāreṇa saha pāṭhe 'pi na sārvatrikatvaṃ,",
  "GSP33bbdip11u:919": "upakramopasaṃhāravirodhāt /",
  "GSP33bbdip11u:920": "iti śabdasya uktamityanenānvayaḥ // @#----------",
  "GSP33bbdip11u:922": "BBsBh_1,1.1.39:",
  "GSP33bbdip11u:923": "adhikāraścokto bhāgavatatantre -",
  "GSP33bbdip11u:924": "BBsBhDīp_1,1.1.39:",
  "GSP33bbdip11u:925": "athaśabdo 'dhikārānantaryaṃ vaktītyuktaṃ;",
  "GSP33bbdip11u:926": "tatra kosāvadhikāro brahmajijñāsāyāṃ,",
  "GSP33bbdip11u:927": "katividhaśca sa ityata āha - 'adhikāraḥ'; iti /",
  "GSP33bbdip11u:928": "caśabdo na kevalamadhikāraḥ kintu tadvibhāgaśca bhāgavatatantrākhyagranthe 'bhihita iti samuccaye /",
  "GSP33bbdip11u:929": "atra pramāṇe adhikārikathane 'pi tadviśeṣaṇatayā devatvādirūpo 'pyadhikāraḥ ukto bhavatīti nāsaṅgatiḥ/ @#----------",
  "GSP33bbdip11u:931": "BBsBh_1,1.1.40:",
  "GSP33bbdip11u:932": "mandamadhyottamatvena trividhā hyadhikāriṇaḥ /",
  "GSP33bbdip11u:933": "BBsBhDīp_1,1.1.40:",
  "GSP33bbdip11u:934": "kathamityatastadvākyaṃ paṭhati - 'manda'; iti /",
  "GSP33bbdip11u:935": "tvaḥ pratyekaṃ sambadhyate /",
  "GSP33bbdip11u:936": "itthaṃbhūtalakṣaṇe tṛtīyā /",
  "GSP33bbdip11u:937": "hiśabdaḥ prasiddhau / @#----------",
  "GSP33bbdip11u:939": "BBsBh_1,1.1.41:",
  "GSP33bbdip11u:940": "tatra mandā manuṣyeṣu ya uttamagaṇā matāḥ /",
  "GSP33bbdip11u:941": "BBsBhDīp_1,1.1.41:",
  "GSP33bbdip11u:942": "'tatra'; trividheṣu madhye manuṣyeṣu ye uttamagaṇāḥ te mokṣayogyeṣu mandādhikāriṇa ityuddeśyavidheyabhāvo draṣṭavyaḥ /",
  "GSP33bbdip11u:943": "evaṃ uttaratrāpi /",
  "GSP33bbdip11u:944": "gaṇaśabdena puruṣārthanayoktatrividhamanuṣyottamā gṛhītāḥ / @#----------",
  "GSP33bbdip11u:946": "BBsBh_1,1.1.42:",
  "GSP33bbdip11u:947": "madhyamā ṛṣigandharvā devāstatrottamā matāḥ /",
  "GSP33bbdip11u:948": "BBsBhDīp_1,1.1.42:",
  "GSP33bbdip11u:949": "ṛṣayaśca gandharvāśca 'ṛṣigandharvāḥ'; /",
  "GSP33bbdip11u:950": "bahuvacanamādyarthe /",
  "GSP33bbdip11u:951": "tena pitṛpayorgrahaṇam /",
  "GSP33bbdip11u:952": "'tatra'; triṣu /",
  "GSP33bbdip11u:953": "punaḥ 'tatra';",
  "GSP33bbdip11u:954": "ityasya 'evaṃvidhāni';",
  "GSP33bbdip11u:955": "itivadupasaṃhārarūpatvānna punaruktiḥ /",
  "GSP33bbdip11u:956": "yadvā - prathamasya 'tatra';",
  "GSP33bbdip11u:957": "ityasya brahmajijñāsāyāmityarthaḥ /",
  "GSP33bbdip11u:958": "ata evoktaṃ ṭīkāyāṃ “brahmajijñāsāyāṃ“iti /",
  "GSP33bbdip11u:959": "tathā ca - 'tatra';",
  "GSP33bbdip11u:960": "brahmajijñāsāyāmadhikāriṇastrividhāḥ,",
  "GSP33bbdip11u:961": "'tatra'; trividheṣvityanvayaḥ /",
  "GSP33bbdip11u:962": "athavā “itiśabdaḥ pratyekaṃ abhisambadhyate,",
  "GSP33bbdip11u:963": "ata eva dvirgrahaṇaṃ“iti tatvodyotaṭīkārītyā madhyameṣvanuṣaṅgasūcanāyādyantayostatretyuktiḥ /",
  "GSP33bbdip11u:964": "'tatra'; teṣāmadhikāriṇām // @#----------",
  "GSP33bbdip11u:966": "BBsBh_1,1.1.43:",
  "GSP33bbdip11u:967": "iti jātikṛto bhedastathānyo guṇapūrvakaḥ /",
  "GSP33bbdip11u:968": "BBsBhDīp_1,1.1.43:",
  "GSP33bbdip11u:969": "'iti'; evaṃ 'jātikṛto';",
  "GSP33bbdip11u:970": "manuṣyarṣidevatvādirūpasāmānyanimittakaḥ tattatkulajaninimitto vā 'bhedaḥ';",
  "GSP33bbdip11u:971": "avāntaravibhāgaḥ anyonyābhāvo vā jñeya ityarthaḥ /",
  "GSP33bbdip11u:972": "anena mokṣayogyatvaṃ vaidikabrahmavidyādhikārisāmānyalakṣaṇamabhipretam /",
  "GSP33bbdip11u:973": "nanvidaṃ lakṣaṇaṃ sacchūdrādau ativyāptam /",
  "GSP33bbdip11u:974": "na ca sacchūdrāderviprādidehāntare brahmavidyādhikāritvānnātivyāptiriti vācyam,",
  "GSP33bbdip11u:975": "dehāntare sato 'pi adhikārasyedānīntanapravṛttyanupayogitvāt,",
  "GSP33bbdip11u:976": "taddehāvacchedena tu anutpannabrahmāparokṣajñānitvenāsyābhāvaniścayāt /",
  "GSP33bbdip11u:977": "tathā ca sacchūdrādāvasyādhikārasya prāyikatvādbāhulakatvāt,",
  "GSP33bbdip11u:978": "ata evaitaddehe 'bhāvāt ata evālakṣyatvāt,",
  "GSP33bbdip11u:979": "asya ca mokṣayogyatvasya svarūpatvenānadhikāraḥ daśāyāmapi sattvādvyāpterdhrauvyādityataḥ prakārāntareṇa adhikāriṇaḥ svarūpamāha - 'tathā'; iti /",
  "GSP33bbdip11u:980": "samuccayārthoyam /",
  "GSP33bbdip11u:981": "'anyo'; jātikṛtabhedādbheda ityasti 'guṇapūrvako';",
  "GSP33bbdip11u:982": "bhaktyadhyayanādiśubhadharmanimitto 'stīti śeṣaḥ / @#----------",
  "GSP33bbdip11u:984": "BBsBh_1,1.1.44:",
  "GSP33bbdip11u:985": "bhaktimān parame viṣṇau yastvadhyayanavānnaraḥ /",
  "GSP33bbdip11u:986": "BBsBh_1,1.1.45:",
  "GSP33bbdip11u:987": "adhamaḥ śamādisaṃyukto madhyamassamudāhṛtaḥ /",
  "GSP33bbdip11u:988": "BBsBhDīp_1,1.1.44-45:",
  "GSP33bbdip11u:989": "tameva darśayati - 'bhaktimān'; iti /",
  "GSP33bbdip11u:990": "pūrvamuddeśavākye bahuvacananirdeśepyatra 'naraḥ';",
  "GSP33bbdip11u:991": "ityādyekavacananirdeśo nānupapannaḥ,",
  "GSP33bbdip11u:992": "asya lakṣaṇavākyatvāt,",
  "GSP33bbdip11u:993": "“pramāṇāni“ityuddeśavākye bahuvacananirdeśe 'pi “pramākaraṇaṃ pramāṇaṃ“ityekavacanena lakṣaṇoktivat /",
  "GSP33bbdip11u:994": "atra - avaiṣṇavasya vede 'pi hyadhikāro na vidyate /",
  "GSP33bbdip11u:995": "gurubhaktivihīnasya śamādirahitasya ca //",
  "GSP33bbdip11u:996": "ityukteḥ / adhyayanalabdhāpi viṣṇubhaktiḥ śamādikañca abhaktānadhikārikṛtādhyayanaśamādinivṛtyarthaṃ pṛthamuktam /",
  "GSP33bbdip11u:997": "ādiśabdena “śānto dāntaḥ“ityuktānāṃ grahaṇam /",
  "GSP33bbdip11u:998": "sāranityasamuccaye cāpiśabdau /",
  "GSP33bbdip11u:999": "'iti'; iti śeṣaḥ /",
  "GSP33bbdip11u:1000": "'naro'; bhaktajanaḥ /",
  "GSP33bbdip11u:1001": "asya sarvatra sambandhaḥ /",
  "GSP33bbdip11u:1002": "tathā ca - yo naraḥ parame viṣṇau bhaktimān adhyayanavāṃśca so 'dhamo 'dhikārīti prāmāṇikaiḥ samudāhṛtaḥ /",
  "GSP33bbdip11u:1003": "yaḥ śamādisaṃyukto naraḥ sa madhyama iti proktaḥ // @#----------",
  "GSP33bbdip11u:1005": "BBsBh_1,1.1.46:",
  "GSP33bbdip11u:1006": "ābrahmastambaparyantamasāraṃ cāpyanityakam /",
  "GSP33bbdip11u:1007": "BBsBhDīp_1,1.1.46:",
  "GSP33bbdip11u:1008": "yaḥ 'ābrahmastambaparyantaṃ';",
  "GSP33bbdip11u:1009": "caturmukhamārabhya tṛṇajīvaparyantaṃ jīvajātaṃ 'asāraṃ';",
  "GSP33bbdip11u:1010": "asarvottamaṃ,",
  "GSP33bbdip11u:1011": "asārapadaṃ mokṣadavaraparaṃ vā 'anityakaṃ';",
  "GSP33bbdip11u:1012": "anityaṃ brahmādijīvānāṃ dehanāśe 'pi svarūpanāśābhāvāt kapratyayaḥ /",
  "GSP33bbdip11u:1013": "parabrahma tu sarvasāraṃ sarvathā nityaṃ ceti / @#----------",
  "GSP33bbdip11u:1015": "BBsBh_1,1.1.47:",
  "GSP33bbdip11u:1016": "vijñāya jātavairāgyo viṣṇupādaikasaṃśrayaḥ /",
  "GSP33bbdip11u:1017": "BBsBhDīp_1,1.1.47:",
  "GSP33bbdip11u:1018": "'vijñāya'; jñānavān san sārāsāranityānityavastuvivekavāniti yāvat /",
  "GSP33bbdip11u:1019": "yaśca tato vivekāt 'jātavairāgyaḥ';",
  "GSP33bbdip11u:1020": "iti vijñāya janitavairāgya iti vā /",
  "GSP33bbdip11u:1021": "yaśca 'viṣṇupādaikasaṃśrayaḥ';",
  "GSP33bbdip11u:1022": "viṣṇupāda eva eko mukhyaḥ saṃśrayo mama śaraṇamiti jñānaṃ yasya saḥ / @#----------",
  "GSP33bbdip11u:1024": "BBsBh_1,1.1.48:",
  "GSP33bbdip11u:1025": "sa uttamodhikārī syātsaṃnyastākhilakarmavān // iti //",
  "GSP33bbdip11u:1026": "BBsBhDīp_1,1.1.48:",
  "GSP33bbdip11u:1027": "yaśca 'sannyastākhilakarmavān';",
  "GSP33bbdip11u:1028": "sannyastaṃ bhagavati samarpitaṃ akhilaṃ yadakāmyaṃ karma tadvān 'saḥ';",
  "GSP33bbdip11u:1029": "naraḥ 'uttamo 'dhikārī';",
  "GSP33bbdip11u:1030": "syāditi yojanā /",
  "GSP33bbdip11u:1031": "atra sannyāso nāma bhagavān sarvāṇi karmāṇi karoti sarvakarmāṇi bhagavatpūjārūpāṇīti ca jñātvā bhrāntyā jīvakartṛkatvena jñātānāṃ karmaṇāṃ bhagavati visargaḥ /",
  "GSP33bbdip11u:1032": "yathoktaṃ gītābhāṣye - “bhagavāneva sarvāṇi karmāṇi karoti“ityādinā /",
  "GSP33bbdip11u:1033": "anena 'bhaktimān parame viṣṇau';",
  "GSP33bbdip11u:1034": "ityādi 'sannyastākhilakarmavān';",
  "GSP33bbdip11u:1035": "ityantavākyena yānyadhikāritrayaviśeṣaṇānyuktāni tānyeva sarvāṇi militvādhikārisāmānyalakṣaṇabhūtānītyuktaṃ bhavati/",
  "GSP33bbdip11u:1036": "na ca militānāṃ trayāṇāṃ pratyekaṃ triṣvabhāvādasambhavaḥ,",
  "GSP33bbdip11u:1037": "bhāve vādhamādilakṣaṇasya madhyamādiṣvativyāptyāpattiriti vācyam,",
  "GSP33bbdip11u:1038": "uttaravākye pūrvasya pūrvavākye cottarasyānukarṣeṇa sarvatra sarvasya satvābhyupagamenāsambhavābhāvāt /",
  "GSP33bbdip11u:1039_0": "nanvasaṅkīrṇaviśeṣalakṣaṇānuktestraividhyāyoga iti cet - atra kecit “uttaroktāprācuryeṇa“iti",
  "GSP33bbdip11u:1039_1": "ṭīkāvākyasyottarayoradhikāriṇoruktānāṃ guṇānāṃ pūrvasminnadhame 'prācuryeṇetyarthamāśritya",
  "GSP33bbdip11u:1039_2": "pracuratamādhyayanādiguṇatrayavattvamuttamatvaṃ,",
  "GSP33bbdip11u:1040": "pracuratarādhyayanādiguṇatrayavattvaṃ madhyamatvaṃ,",
  "GSP33bbdip11u:1041": "tadubhayabhinnakevalaguṇatrayavattvaṃ adhamatvaṃ ityasāṅkaryamāhuḥ /",
  "GSP33bbdip11u:1042": "ta evottaratra saṅgṛhītāḥ pūrvatrānukṛṣṭāśca guṇā uttaroktāsteṣāṃ tatratatra bhaktimānityādiyathāsthitamūloktaguṇāpekṣayāprācuryeṇeti pakṣāntaramāhuḥ /",
  "GSP33bbdip11u:1043_0": "candrikāyāṃ tu pūrvapūrvasmin uttarottarasminnuktāprācuryeṇeti ṭīkārthamāśritya samānādhikaraṇānāṃ",
  "GSP33bbdip11u:1043_1": "adhyayanaśamadamādisampattiviṣṇupādaikasaṃśrayatvādīnāṃ madhye yaḥ pracurādhyayanavān",
  "GSP33bbdip11u:1043_2": "- itare tvapracure - so 'dhamo 'dhikārī /",
  "GSP33bbdip11u:1044": "yaḥ pracurādhyayanaśamādimān - anyadekamevāpracuraṃ - sa madhyamaḥ /",
  "GSP33bbdip11u:1045": "yaḥ pracuraviṣṇupādaikasaṃśrayatvādimān - itare tvapracure - sa uttamādhikārīti tallakṣaṇamedāt traividhyopapattiriti uktam /",
  "GSP33bbdip11u:1046": "'iti'; śabdasya 'bhāgavatatantre';",
  "GSP33bbdip11u:1047": "ityanenānvayaḥ / @#----------",
  "GSP33bbdip11u:1049": "BBsBh_1,1.1.49:",
  "GSP33bbdip11u:1050": "“adhyayanamātravataḥ / nāviśeṣāt“(1)",
  "GSP33bbdip11u:1051": "iti copari / (bra. sū. 3-4-12-13.)",
  "GSP33bbdip11u:1052": "BBsBhDīp_1,1.1.49:",
  "GSP33bbdip11u:1053": "adhyayanaṃ brahmavidyādhikāra ityuktam /",
  "GSP33bbdip11u:1054": "tatkutaḥ? udāhṛtapramāṇe brahmavidyāyāmiti kaṇṭhato 'nukteḥ kutaśca tatrādhikāratraividhyamityata āha - 'adhyayana'; iti /",
  "GSP33bbdip11u:1055": "mātraśabdaḥ kārtsnyārthaḥ /",
  "GSP33bbdip11u:1056": "tathā ca - yathāśaktisarvavedādhyayanavato brahmavidyādhikāriteti sūtrārthaḥ /",
  "GSP33bbdip11u:1057": "'nāviśeṣāt'; ityaparaṃ sūtram /",
  "GSP33bbdip11u:1058": "devādīnāṃ brahmavidyādhikāritā aviśeṣātsāmānyānna,",
  "GSP33bbdip11u:1059": "kintu tāratamyādevetyarthaḥ /",
  "GSP33bbdip11u:1060": "'upari'; tṛtīye adhikārastāratamyena vakṣyate,",
  "GSP33bbdip11u:1061": "sūtrakṛteti śeṣaḥ /",
  "GSP33bbdip11u:1062": "tadabhipretasmṛtau 'vedoktabrahmavidyāyām';",
  "GSP33bbdip11u:1063": "ityuktatvāt tatrodāhṛtaśrutau jñānādhikāritraividhyasyāpyuktatvāduktaśaṅkāparihāra iti bhāvaḥ /",
  "GSP33bbdip11u:1064": "caśabdaḥ 'adhyayanavān';",
  "GSP33bbdip11u:1065": "iti pramāṇasamuccaye / @#----------",
  "GSP33bbdip11u:1067": "BBsBh_1,1.1.50:",
  "GSP33bbdip11u:1068": "“śānto dānta uparatastitikṣuḥ samāhito bhūtvā ātmanyevātmānaṃ paśyet“(bṛ-u. 6-4-23)",
  "GSP33bbdip11u:1069": "BBsBhDīp_1,1.1.50:",
  "GSP33bbdip11u:1070": "śamādikamapi brahmavidyāyādhikāra ityatra kāṇvaśrutimāha (bṛ-6-4-23) - 'śānta'; iti /",
  "GSP33bbdip11u:1071": "atra 'ātmani';",
  "GSP33bbdip11u:1072": "ityuktyā madhyamādhikārī sūcitaḥ,",
  "GSP33bbdip11u:1073": "'ṛṣayo 'ntaḥprakāśāḥ';",
  "GSP33bbdip11u:1074": "iti śruteḥ (caturvedaśikhā)",
  "GSP33bbdip11u:1075": "'madhyamā ṛṣigandharvāḥ';",
  "GSP33bbdip11u:1076": "ityukteśca /",
  "GSP33bbdip11u:1077": "'śānto'; bhagavanniṣṭhabuddhiḥ “śamo manniṣṭhatā buddheḥ“iti bhāgavatokteḥ /",
  "GSP33bbdip11u:1078": "tattvapradīpe tu - vaiṣṇavasiddhāntādacalanaṃ śama iti paryavasitamuktam /",
  "GSP33bbdip11u:1079": "'dānto'; nigṛhītamadaḥ,",
  "GSP33bbdip11u:1080": "indriyanigrahavāniti yāvat /",
  "GSP33bbdip11u:1081": "'uparato'; viṣayālambuddhimān /",
  "GSP33bbdip11u:1082": "bṛhadbhāṣyarītyā - upa samīpe svahṛdayesthe viṣṇau santoṣavāniti vā /",
  "GSP33bbdip11u:1083": "'titikṣuḥ'; śītoṣṇādidvandvasahiṣṇuḥ /",
  "GSP33bbdip11u:1084": "'samāhitaḥ'; same sendire harau cittavṛttimān /",
  "GSP33bbdip11u:1085": "yadvā - 'yathāvastu tathā jñānaṃ tatsāmyātsamamīritam';",
  "GSP33bbdip11u:1086": "iti vacanāt samaṃ yathārthamāhitamādhānaṃ manovṛttirūpaṃ jñānaṃ icchā ca yasya sa tathoktaḥ /",
  "GSP33bbdip11u:1087": "tathāca yathāvastujñānādimānityarthaḥ/",
  "GSP33bbdip11u:1088": "bhūtvetyasya pratyekaṃ sambandhaḥ /",
  "GSP33bbdip11u:1089": "sthitamiti śeṣaḥ /",
  "GSP33bbdip11u:1090": "tathā ca - pūrvaṃ 'evaṃ';",
  "GSP33bbdip11u:1091": "vicchabdenokto hareḥ saṃsāramocakatvajñānīśāntyādimān 'bhūtvā';",
  "GSP33bbdip11u:1092": "'ātmani';",
  "GSP33bbdip11u:1093": "svahṛdaye sthitaṃ 'ātmanaṃ';",
  "GSP33bbdip11u:1094": "paramātmānaṃ 'paśyet';",
  "GSP33bbdip11u:1095": "jānīyādityarthaḥ,",
  "GSP33bbdip11u:1096": "vicārayediti lākṣaṇikārthaḥ /",
  "GSP33bbdip11u:1097": "śāntādirbhūtvātmānaṃ vidyādityanena upanayanasya adhyayanārthatvavat śāntyāderbrahmavidyārthatvamuktaṃ bhavati /",
  "GSP33bbdip11u:1098": "yadyapi paśyatīti śrutipāṭhaḥ tathāpi viṣṇutattvanirṇayaṭīkāyāṃ “sa tathā cakāreti kvacitpāṭhaḥ sa sadṛśaśākhāntaragato jñātavyaḥ,",
  "GSP33bbdip11u:1099": "evamanyatrāpi“ityuktatvāt tannyāyenāyamapi sadṛśaśākhāntaragato vā paśyatītyasyārthānuvādo vetyadoṣaḥ// @#----------",
  "GSP33bbdip11u:1101": "BBsBh_1,1.1.51:",
  "GSP33bbdip11u:1102": "parīkṣya lokān karmacitānbrāhmaṇo /",
  "GSP33bbdip11u:1103": "BBsBh_1,1.1.52:",
  "GSP33bbdip11u:1104": "nirvedamāyānnāstyakṛtaḥ kṛtena /",
  "GSP33bbdip11u:1105": "BBsBhDīp_1,1.1.51-52:",
  "GSP33bbdip11u:1106": "sārāsāranityāvivekajanyavairāgyādyapi brahmavidyāyāmeva adhikāra ityatrātharvaṇaśrutimāha (muṃ. 1-2-12)",
  "GSP33bbdip11u:1107": "- 'parīkṣya'; iti /",
  "GSP33bbdip11u:1108": "'brāhmaṇo'; brahmajñānayogyaḥ 'lokān';",
  "GSP33bbdip11u:1109": "viṣṇuloketarān 'karmacitān';",
  "GSP33bbdip11u:1110": "kāmyakarmasampāditān tata evāsāratvenānityatvena ca 'parīkṣya';",
  "GSP33bbdip11u:1111": "vivicya tena vivekena 'nirvedaṃ';",
  "GSP33bbdip11u:1112": "kāmyakarmaṇi tatphale ca vairāgyaṃ 'āyāt'; prāpnuyāt /",
  "GSP33bbdip11u:1113": "yasmātsvarūpānandāvirbhāvarūpatvāt 'akṛto';",
  "GSP33bbdip11u:1114": "nityapumartharūpo mokṣaḥ 'kṛtena';",
  "GSP33bbdip11u:1115": "utpattināśavatphalatvenāvadhṛtakarmaṇā 'nāsti',",
  "GSP33bbdip11u:1116": "kintu jñānena / @#----------",
  "GSP33bbdip11u:1118": "BBsBh_1,1.1.53:",
  "GSP33bbdip11u:1119": "tadvijñānārthaṃ sa gurumevābhigacchet /",
  "GSP33bbdip11u:1120": "BBsBh_1,1.1.54:",
  "GSP33bbdip11u:1121": "samitpāṇiḥ śrotriyaṃ brahmaniṣṭham //",
  "GSP33bbdip11u:1122": "(mu.u. 1-2-12)",
  "GSP33bbdip11u:1123": "BBsBhDīp_1,1.1.53-54:",
  "GSP33bbdip11u:1124": "'tat'; tasmāt 'saḥ';",
  "GSP33bbdip11u:1125": "mokṣāditaratra viraktaḥ 'vijñānārthaṃ';",
  "GSP33bbdip11u:1126": "brahmaṇo viśeṣajñānāya /",
  "GSP33bbdip11u:1127": "'samitpāṇiḥ';",
  "GSP33bbdip11u:1128": "samidyuktau pāṇī yasya /",
  "GSP33bbdip11u:1129": "yadvā - samprāptau sampuṭīkṛtau ariktau vā pāṇī yasya /",
  "GSP33bbdip11u:1130": "sa evaṃbhūtassan 'śrotriyaṃ';",
  "GSP33bbdip11u:1131": "chandodhyetāraṃ brahmaniṣṭhameva gurum 'abhigacchet';",
  "GSP33bbdip11u:1132": "upasīdedityarthaḥ /",
  "GSP33bbdip11u:1133": "gurumeva na tvanyamiti vā evaśabdānvayaḥ /",
  "GSP33bbdip11u:1134": "tattvapradīpe tu - 'karmacitān';",
  "GSP33bbdip11u:1135": "karmaṇā sañcitān aihikān mandirādīn vināśinaḥ 'parīkṣya';",
  "GSP33bbdip11u:1136": "parito vīkṣya pāralaukikatvena tadviparītānapi karmabhiścitān svargādilokān vināśina eva parīkṣya tebhyo 'nirvedamāyāt'; /",
  "GSP33bbdip11u:1137": "'akṛto'; jñānipriyo bhagavān 'kṛtena';",
  "GSP33bbdip11u:1138": "karmaṇā 'na'; labhyate /",
  "GSP33bbdip11u:1139": "tataḥ 'tadvijñānārthaṃ';",
  "GSP33bbdip11u:1140": "tasya jñānipriyasya viṣṇorvijñānārthaṃ 'gurumabhigacchet';",
  "GSP33bbdip11u:1141": "iti śrutyartha uktaḥ /",
  "GSP33bbdip11u:1142": "atrāpi vijñānapadena brahmajñāniparabrāhmaṇapadena ca uttamādhikārī sūcitaḥ,",
  "GSP33bbdip11u:1143": "'devādīnāṃ tu tajjñānaṃ vijñānamiti kīrtitam';",
  "GSP33bbdip11u:1144": "iti gītābhāṣyokteḥ,",
  "GSP33bbdip11u:1145": "'naiva devapadaṃ prāptāḥ brahmadarśanavarjitāḥ';",
  "GSP33bbdip11u:1146": "iti tattātparyokteśca / @#----------",
  "GSP33bbdip11u:1148": "BBsBh_1,1.1.55:",
  "GSP33bbdip11u:1149": "yamevaiṣa vṛṇute tena labhyaḥ",
  "GSP33bbdip11u:1150": "BBsBhDīp_1,1.1.55:",
  "GSP33bbdip11u:1151": "viṣṇubhaktirapi brahmavidyāyāmadhikāra ityetatkaṭhaśrutyā darśayati - 'yaṃ'; iti /",
  "GSP33bbdip11u:1152": "ātharvaṇepīyaṃ paṭhyate /",
  "GSP33bbdip11u:1153": "(muṃ.3-2-3)",
  "GSP33bbdip11u:1154": "'eṣaḥ'; icchārūpaḥ 'ātmā';",
  "GSP33bbdip11u:1155": "viṣṇuḥ 'yaṃ';",
  "GSP33bbdip11u:1156": "adhikāriṇaṃ 'vṛṇute';",
  "GSP33bbdip11u:1157": "parigṛhṇāti 'tena';",
  "GSP33bbdip11u:1158": "eva 'labhyaḥ';",
  "GSP33bbdip11u:1159": "prāpyaḥ tasya prasanno bhavati / @#----------",
  "GSP33bbdip11u:1161": "BBsBh_1,1.1.56:",
  "GSP33bbdip11u:1162": "tasyaiṣa ātmā vivṛṇute tanūṃ svām //",
  "GSP33bbdip11u:1163": "(kaṭhopa. 2-23)",
  "GSP33bbdip11u:1164": "BBsBhDīp_1,1.1.56:",
  "GSP33bbdip11u:1165": "tataśca 'tasya';",
  "GSP33bbdip11u:1166": "adhikāriṇaḥ 'eṣaḥ';",
  "GSP33bbdip11u:1167": "prasannaḥ 'ātmā svāṃ tanūṃ';",
  "GSP33bbdip11u:1168": "rupaṃ 'vivṛṇute';",
  "GSP33bbdip11u:1169": "prakāśayatītyarthaḥ/",
  "GSP33bbdip11u:1170": "atra 'bhaktameva ca vṛṇuta iti prasiddhaḥ';",
  "GSP33bbdip11u:1171": "iti prameyadīpoktarītyā vṛṇuta ityanena bhaktatvaṃ sūcitam /",
  "GSP33bbdip11u:1172": "tattvapradīpe tu - 'yamevaiṣaḥ';",
  "GSP33bbdip11u:1173": "paramātmā bhaktidānena 'vṛṇute';",
  "GSP33bbdip11u:1174": "svīkaroti 'tena';",
  "GSP33bbdip11u:1175": "prāpyo yatastasyaiva 'svāṃ tanuṃ';",
  "GSP33bbdip11u:1176": "prakāśayatītyuktam / @#----------",
  "GSP33bbdip11u:1178": "BBsBh_1,1.1.57:",
  "GSP33bbdip11u:1179": "yasya deve parā bhaktiryathā deve tathā gurau /",
  "GSP33bbdip11u:1180": "BBsBhDīp_1,1.1.57:",
  "GSP33bbdip11u:1181": "sā ca bhaktiḥ viṣṇau sarvādhikā anyeṣvapi yathāyogyā brahmavidyopayoginītyarthe śvetāśvatarāṇāṃ śrutiṃ (śve. 6-23)",
  "GSP33bbdip11u:1182": "darśayati - 'yasya'; iti /",
  "GSP33bbdip11u:1183": "'yathā'; ityāvartate /",
  "GSP33bbdip11u:1184": "'tathā'; iti samuccaye /",
  "GSP33bbdip11u:1185": "'kathitāḥ'; 'akathitāḥ';",
  "GSP33bbdip11u:1186": "iti dvedhā vicchedaḥ /",
  "GSP33bbdip11u:1187": "pūrvavedādibhirguruṇeti ca śeṣaḥ /",
  "GSP33bbdip11u:1188": "tathāca - 'yasya';",
  "GSP33bbdip11u:1189": "adhikāriṇo 'deve';",
  "GSP33bbdip11u:1190": "dyotanādiguṇe viṣṇau 'parā';",
  "GSP33bbdip11u:1191": "sarvādhikā 'bhaktiḥ';",
  "GSP33bbdip11u:1192": "asti 'tathā';",
  "GSP33bbdip11u:1193": "'deve';",
  "GSP33bbdip11u:1194": "taditaradeveṣu brahmādiṣu 'yathā';",
  "GSP33bbdip11u:1195": "yathāyogyā bhaktirasti,",
  "GSP33bbdip11u:1196": "'tathā gurau';",
  "GSP33bbdip11u:1197": "anyeṣu svottameṣu ca yathā yogyā bhaktirasti / @#----------",
  "GSP33bbdip11u:1199": "BBsBh_1,1.1.58:",
  "GSP33bbdip11u:1200": "tasyaite kathitā hyarthāḥ prakāśante mahātmanaḥ /",
  "GSP33bbdip11u:1201": "(śve.u.6-23.)",
  "GSP33bbdip11u:1202": "BBsBhDīp_1,1.1.58:",
  "GSP33bbdip11u:1203": "'tasya'; mahātmanaḥ kartari ṣaṣṭhīyam /",
  "GSP33bbdip11u:1204": "tenādhikāriṇā pūrvaṃ vedādibhirguruṇā vā 'kathitāḥ';",
  "GSP33bbdip11u:1205": "'ete';",
  "GSP33bbdip11u:1206": "uktāḥ 'arthāḥ';",
  "GSP33bbdip11u:1207": "parāparatattvarūpāḥ 'prakāśyante';",
  "GSP33bbdip11u:1208": "jñāyanta ityarthaḥ /",
  "GSP33bbdip11u:1209": "yadvā - 'ete'; śamādirūpā 'arthāḥ';",
  "GSP33bbdip11u:1210": "guṇāstasmin 'prakāśyante';",
  "GSP33bbdip11u:1211": "dṛśyanta ityarthaḥ /",
  "GSP33bbdip11u:1212": "atha vā - 'akathitāḥ';",
  "GSP33bbdip11u:1213": "gurubhiranupadiṣṭāḥ 'arthāḥ';",
  "GSP33bbdip11u:1214": "asya bhaktivaśāt 'prakāśyante';",
  "GSP33bbdip11u:1215": "'hi';",
  "GSP33bbdip11u:1216": "prasiddhamityarthaḥ /",
  "GSP33bbdip11u:1217": "'prakāśante';",
  "GSP33bbdip11u:1218": "iti pāṭhe tatkartṛkajñānānukūlamānakartāro bhavantītyarthaḥ / @#----------",
  "GSP33bbdip11u:1220": "BBsBh_1,1.1.59:",
  "GSP33bbdip11u:1221": "ityādiśrutibhyaśca /",
  "GSP33bbdip11u:1222": "vyomasaṃhitāyāṃ ca -",
  "GSP33bbdip11u:1223": "BBsBhDīp_1,1.1.59:",
  "GSP33bbdip11u:1224": "'ityādiśrutibhyaśca';",
  "GSP33bbdip11u:1225": "ityasya 'adhikāra uktaḥ';",
  "GSP33bbdip11u:1226": "ityanenānvayaḥ na kevalamuktaśrutibhiḥ,",
  "GSP33bbdip11u:1227": "kintu “bhaktyā tvananyayā śakya ahamevaṃ vidhorjuna jñātuṃ draṣṭuṃ“(bha.gī. 11-54)",
  "GSP33bbdip11u:1228": "ityādismṛtibhyaśceti",
  "GSP33bbdip11u:1229": "caśabdārthaḥ /",
  "GSP33bbdip11u:1230": "nanu yadyadhyayanavatāmeva brahmavidyādhikāraḥ tarhi trivarṇetareṣāmadhyayanābhāvenādhikāro na syāt /",
  "GSP33bbdip11u:1231": "tataśca teṣāṃ brahmajñānābhāvena mokṣābhāvassyādityāśaṅkāṃ smṛtyā pariharati - 'vyomasaṃhitāyāṃ ca'; iti /",
  "GSP33bbdip11u:1232": "prakṛtaśaṅkānirāsapūrvakamiti śeṣaḥ /",
  "GSP33bbdip11u:1233": "pūrvagranthasamuccaye caśabdaḥ /",
  "GSP33bbdip11u:1234": "asyāpi 'adhikāra uktaḥ'; /",
  "GSP33bbdip11u:1235": "ityanenānvayaḥ / @#----------",
  "GSP33bbdip11u:1237": "BBsBh_1,1.1.60:",
  "GSP33bbdip11u:1238": "antyajā api ye bhaktā nāmajñānādhikāriṇaḥ /",
  "GSP33bbdip11u:1239": "BBsBhDīp_1,1.1.60:",
  "GSP33bbdip11u:1240": "ante bhavāḥ antyāḥ teṣu jātāḥ 'antyajāḥ';",
  "GSP33bbdip11u:1241": "trivarṇabāhyāḥ /",
  "GSP33bbdip11u:1242": "ayaṃ cārtho “viṣṇunāmasvādhyāyo 'ntyānāṃ“ityetadavatārikārūpatayā “nāgnirna yajñaḥ śūdrasyetyādestrivarṇabāhyānāṃ“iti nyāyadīpikayā sūcitaḥ /",
  "GSP33bbdip11u:1243": "'bhaktāḥ'; iti bhaktimānityuktabrahmavidyādhikārakathanam /",
  "GSP33bbdip11u:1244": "evaṃ 'bhaktimatāṃ'; ityapi/",
  "GSP33bbdip11u:1245": "etaccobhayanvayi /",
  "GSP33bbdip11u:1246": "tathā ca - na kevalaṃ traivarṇikāḥ,",
  "GSP33bbdip11u:1247": "kintu ye antyajāḥ trivarṇabāhyāḥ śūdrādayaḥ pulkasāntāḥ te yadyapi vaidikabrahmajñānānadhikāriṇaḥ,",
  "GSP33bbdip11u:1248": "tathāpi yato bhaktāḥ ato nāmajñānādhikāriṇaḥ viṣṇunāmajñānatatsvādhyāyādhikāriṇaḥ,",
  "GSP33bbdip11u:1249": "ataste brahmajñānamuktyadhikāriṇa iti yojanā / @#----------",
  "GSP33bbdip11u:1251": "BBsBh_1,1.1.61:",
  "GSP33bbdip11u:1252": "strīśūdrabrahmabandhūnāṃ tantrajñāne 'dhikāritā //",
  "GSP33bbdip11u:1253": "BBsBhDīp_1,1.1.61:",
  "GSP33bbdip11u:1254": "traivarṇikeṣvapi vedānadhikāriṇāṃ keṣāñcit,",
  "GSP33bbdip11u:1255": "antyajeṣvapi keṣāñcidbhaktimatāṃ,",
  "GSP33bbdip11u:1256": "uktādanyaccāha - 'strīśūdrabrahmabandhūnām'; iti /",
  "GSP33bbdip11u:1257": "striyaśca śūdrāśca brahmabandhavo brāhmaṇābhāsāśca teṣāmiti vigrahaḥ /",
  "GSP33bbdip11u:1258": "tantraṃ pañcarātrādi,",
  "GSP33bbdip11u:1259": "tajjñāne taduktārthajñāne,",
  "GSP33bbdip11u:1260": "tantrotpannabrahmavidyāyāmiti yāvat /",
  "GSP33bbdip11u:1261": "apiśabdo 'trāpi sambadhyate /",
  "GSP33bbdip11u:1262": "tathāca teṣāṃ tadjñānadvārāpi mokṣopapattiriti bhāvaḥ / @#----------",
  "GSP33bbdip11u:1264": "BBsBh_1,1.1.62:",
  "GSP33bbdip11u:1265": "ekadeśe parokte tu na tu granthapurassare /",
  "GSP33bbdip11u:1266": "BBsBhDīp_1,1.1.62:",
  "GSP33bbdip11u:1267": "tantre 'pi na sarvatrādhikāraḥ,",
  "GSP33bbdip11u:1268": "kintu ekadeśe eva /",
  "GSP33bbdip11u:1269": "tatrāpi 'na granthapurassare';",
  "GSP33bbdip11u:1270": "na svaprādhānyena granthārambhe 'dhikāraḥ,",
  "GSP33bbdip11u:1271": "kintu 'parokte';",
  "GSP33bbdip11u:1272": "pareṇānyena parārthaṃ prokte ārabdha evetyāha - 'ekadeśa'; iti /",
  "GSP33bbdip11u:1273": "avadhāraṇe tuśabdaḥ /",
  "GSP33bbdip11u:1274": "tadvyāvartyamāha - 'na tu'; iti /",
  "GSP33bbdip11u:1275": "stryādimātrapuraskāreṇa prāpabhyamāṇatantragranbhādau teṣāṃ nādhikāritetyarthaḥ/",
  "GSP33bbdip11u:1276": "anena strīśūdrādimātraṃ puraskṛtya purāṇādigranthapravacanamapi na kāryamityuktaṃ bhavati /",
  "GSP33bbdip11u:1277": "dvitīyatuśabdasyottaratrānvayaḥ / @#----------",
  "GSP33bbdip11u:1279": "BBsBh_1,1.1.63:",
  "GSP33bbdip11u:1280": "traivarṇikānāṃ vedokte samyagbhaktimatāṃ harau //",
  "GSP33bbdip11u:1281": "BBsBhDīp_1,1.1.63:",
  "GSP33bbdip11u:1282": "tarhi vedotpannabrahmavidyāyāṃ keṣāmadhikāraḥ?",
  "GSP33bbdip11u:1283": "pariśeṣāt traivarṇikānāṃ cet - teṣāmapi kiṃ sarveṣāmadhikāraḥ?",
  "GSP33bbdip11u:1284": "na, kiṃ tu keṣāñcidityāha - 'traivarṇikānāṃ'; iti /",
  "GSP33bbdip11u:1285": "'vedokteḥ'; vedotpannabrahmajñāne tu 'harau samyagbhaktimatāṃ';",
  "GSP33bbdip11u:1286": "eva 'traivarṇikānāṃ';",
  "GSP33bbdip11u:1287": "uktetarabrahmakṣatriyavaiśyānāṃ adhikāritetyarthaḥ /",
  "GSP33bbdip11u:1288": "na kevalaṃ nāmādijñānādhikāra ityarthepi tuśabdaḥ / @#----------",
  "GSP33bbdip11u:1290": "BBsBh_1,1.1.64:",
  "GSP33bbdip11u:1291": "āhurapyuttamastrīṇāmadhikāraṃ tu vaidike /",
  "GSP33bbdip11u:1292": "BBsBhDīp_1,1.1.64:",
  "GSP33bbdip11u:1293": "“sapatnīṃ me parādhamapatiṃ me kevalaṃ kuru/",
  "GSP33bbdip11u:1294": "“(maṃ-pra-16-2) ityādau strīṇāmapi vedādhikāradarśanāt kathaṃ tāsāmanadhikāra ityata uktasyāpavādamāha - 'āhuḥ'; iti /",
  "GSP33bbdip11u:1295": "turapyarthe 'pi /",
  "GSP33bbdip11u:1296": "'vaidike'; ityasya vipariṇāmenāvṛttiḥ /",
  "GSP33bbdip11u:1297": "'uttamastrīṇāṃ';",
  "GSP33bbdip11u:1298": "iti tatpuruṣakarmadhārayau /",
  "GSP33bbdip11u:1299": "tathāca - na kevalamuttamānāṃ devānāṃ strīṇāṃ nāmādijñāne 'dhikāraḥ kintu vaidike 'pi jñāne vedotpannabrahmavidyāyāmapi vaidikāḥ adhikāramāhuriti yojanā / @#----------",
  "GSP33bbdip11u:1301": "BBsBh_1,1.1.65:",
  "GSP33bbdip11u:1302": "yathorvaśī yamī caiva śacyādyāśca tathāparāḥ // iti //",
  "GSP33bbdip11u:1303": "BBsBhDīp_1,1.1.65:",
  "GSP33bbdip11u:1304": "tāḥ udāharati - 'yathā'; iti /",
  "GSP33bbdip11u:1305": "'eva'; evaṃ 'yamī';",
  "GSP33bbdip11u:1306": "yamasya bhāryā śyāmalā /",
  "GSP33bbdip11u:1307": "caśabda uktasamuccaye /",
  "GSP33bbdip11u:1308": "ādyaśabdena umāratyādi gṛhyate /",
  "GSP33bbdip11u:1309": "anuktasamuccaye dvitīyaścaḥ,",
  "GSP33bbdip11u:1310": "tena manuṣyādikulotpannadevastriyo gṛhyante /",
  "GSP33bbdip11u:1311": "tathāśabdaḥ upamāyāṃ uktasamuccaye vā /",
  "GSP33bbdip11u:1312": "aparāḥ uttamastrībhyo anyāḥ ṛṇipatnyaḥ /",
  "GSP33bbdip11u:1313": "avarā iti vā,",
  "GSP33bbdip11u:1314": "uttamadevastryapekṣayā madhyamaṛṣipatnīnāṃ avaratvāditi /",
  "GSP33bbdip11u:1315": "'vyomasaṃhitāyāṃ';",
  "GSP33bbdip11u:1316": "iti itiśabdānvayaḥ / @#----------",
  "GSP33bbdip11u:1318": "BBsBh_1,1.1.66:",
  "GSP33bbdip11u:1319": "yato nārāyaṇaprasādamṛte na mokṣaḥ,",
  "GSP33bbdip11u:1320": "na ca jñānaṃ vinātyarthaprasādaḥ/",
  "GSP33bbdip11u:1321": "BBsBh_1,1.1.67:",
  "GSP33bbdip11u:1322": "ato brahmajijñāsā kartavyā //",
  "GSP33bbdip11u:1323": "BBsBhDīp_1,1.1.66-67:",
  "GSP33bbdip11u:1324": "evaṃ pratijñāpramāṇopanyāsābhyāṃ ānantaryapratiyogyadhikāravivaraṇamukhenāthaśabdaṃ saṃkṣepavistarābhyāṃ vyākhyāya sūtre 'kartavyā';",
  "GSP33bbdip11u:1325": "iti padaṃ ataśśabdaparāmarśanīyasamarpakaṃ 'yataḥ';",
  "GSP33bbdip11u:1326": "ityādikaṃ cādhyāhāryamiti darśayan 'ataśśabdo hetvarthe';",
  "GSP33bbdip11u:1327": "iti saṅkṣepeṇoktamarthaṃ viśadayati - 'yataḥ'; iti /",
  "GSP33bbdip11u:1328": "'yataḥ'; ityāvartate /",
  "GSP33bbdip11u:1329": "tathāca - yatassukhameva me syāt duḥkhamīṣadapi mābhūditi sarvābhimato 'mokṣaḥ';",
  "GSP33bbdip11u:1330": "samyañcaṃ 'nārāyaṇaprasādaṃ ṛte'; vinā nāsti,",
  "GSP33bbdip11u:1331": "sa ca 'atyarthaprasādaḥ';",
  "GSP33bbdip11u:1332": "atimātraprasādaśca nāparokṣajñānaṃ vinā,",
  "GSP33bbdip11u:1333": "tacca na brahmajijñāsāṃ vinā,",
  "GSP33bbdip11u:1334": "'ato brahmajijñāsā kartavyā'; ityarthaḥ /",
  "GSP33bbdip11u:1335_0": "uktaṃ hi śabdādhikaraṇe tattvapradīpe “mokṣasyaiva paramapuruṣārthatvāt tasya ca",
  "GSP33bbdip11u:1335_1": "samīco vinā viṣṇuprasādāt alabhyatvāt tasya ca atimātrasya aparokṣajñānaprasādhyatvāt",
  "GSP33bbdip11u:1335_2": "tasya cāparokṣasya jijñāsāsamāyattattvādviṣṇureva jijñāsya ityuktam“iti /",
  "GSP33bbdip11u:1336": "sāvadhāraṇānvayasyāpyupalakṣakametat /",
  "GSP33bbdip11u:1337": "tasyātaśśabdena parāmarśānnānupapattiḥ /",
  "GSP33bbdip11u:1338": "anena sūtre yato nārāyaṇaprasādamṛte na mokṣaḥ,",
  "GSP33bbdip11u:1339": "kintu prasādenaiva,",
  "GSP33bbdip11u:1340": "na ca jñānaṃ vinātyarthaprasādaḥ,",
  "GSP33bbdip11u:1341": "kintu jñānenaiva,",
  "GSP33bbdip11u:1342": "na ca jijñāsāṃ vinā jñānaṃ,",
  "GSP33bbdip11u:1343": "kintu jijñānayaiva,",
  "GSP33bbdip11u:1344": "ato brahmajijñāsā kartavyetyanvayapradarśanamukhena ataśśabdasya mokṣasādhanaprasādasādhanajñānasādhanatvāditi heturartha ityetadvivṛtaṃ bhavati /",
  "GSP33bbdip11u:1345": "evaṃ yato nārāyaṇaprasādamṛte na jñānaṃ na jijñāsā kintu prasādenaiva iti yojanāyāṃ ataḥśabdasyārthāntaramapi vivṛtaṃ bhavati /",
  "GSP33bbdip11u:1346": "nārāyaṇaśabdaprayogeṇa sautrabrahmaśabdo 'pi vyākhyāto bhavati / @#----------",
  "GSP33bbdip11u:1348": "BBsBh_1,1.1.68:",
  "GSP33bbdip11u:1349": "yatrānavasaronyatra padaṃ tatra pratiṣṭhitam //",
  "GSP33bbdip11u:1350": "BBsBh_1,1.1.69:",
  "GSP33bbdip11u:1351": "vākyaṃ veti satāṃ nītiḥ sāvakāśe na tadbhavatet //",
  "GSP33bbdip11u:1352": "(iti bṛhatsaṃhitāyām)",
  "GSP33bbdip11u:1353": "BBsBhDīp_1,1.1.68-69:",
  "GSP33bbdip11u:1354": "nanu sūtre 'kartavyā';",
  "GSP33bbdip11u:1355": "iti padasyaiva adhyāhāraḥ kutaḥ adhyāhārasya niraṅkuśatvena 'na kartavyā';",
  "GSP33bbdip11u:1356": "iti vākyasyaivādhyāhāraḥ kiṃ na syādityata āha - 'yatra'; iti /",
  "GSP33bbdip11u:1357": "atra yatreti tatreti padamiti cāvartate,",
  "GSP33bbdip11u:1358": "tathā vākyamityapi,",
  "GSP33bbdip11u:1359": "vinetyadhyāhriyate /",
  "GSP33bbdip11u:1360": "tathā ca - 'yatra';",
  "GSP33bbdip11u:1361": "avāntaravākye yat 'padaṃ';",
  "GSP33bbdip11u:1362": "vinā 'anyatra';",
  "GSP33bbdip11u:1363": "arthāntare 'anavasaraḥ';",
  "GSP33bbdip11u:1364": "aghaṭanā 'tatra';",
  "GSP33bbdip11u:1365": "vākye tadeva 'padaṃ';",
  "GSP33bbdip11u:1366": "'pratiṣṭhitaṃ';",
  "GSP33bbdip11u:1367": "prāptaṃ bhavet nānyaditi 'satāṃ'; nyāyaḥ,",
  "GSP33bbdip11u:1368": "yatra vākye yasmin vākye sāvakāśe arthāntare ghaṭanāvati sati tadeva padaṃ niyamena pratiṣṭhitaṃ prāptaṃ na bhavet /",
  "GSP33bbdip11u:1369": "evaṃ yatra mahāvākye yadavāntaravākyaṃ vinānyatrānavasaraḥ tatra mahāvākye tadeva vākyaṃ pratiṣṭhitaṃ,",
  "GSP33bbdip11u:1370": "yatra yasmin mahāvākye sāvakāśe sati tadavāntaravākyaṃ niyamena pratiṣṭhitaṃ na bhavedityarthaḥ /",
  "GSP33bbdip11u:1371": "yatra vākye yatpadaṃ vākyaṃ vāpekṣitaṃ anyatrānyasyānavasara iti vā /",
  "GSP33bbdip11u:1372": "iti bṛhatsaṃhitāyāmuktatvāt 'kartavyā';",
  "GSP33bbdip11u:1373": "iti padamevāvaśyamadhyāhartavyamiti vākyaśeṣeṇāsyānvayaḥ /",
  "GSP33bbdip11u:1374": "'na kartavyā';",
  "GSP33bbdip11u:1375": "ityadhyāhāre athātaśśabdārthādhirārāderatrānvayāyogāditi bhāvaḥ /",
  "GSP33bbdip11u:1376": "evaṃ candrikoktarītyā 'yatra';",
  "GSP33bbdip11u:1377": "iti śloko 'yataḥ';",
  "GSP33bbdip11u:1378": "ityādyadhyāhārasamarthanaparatayāpi vyākhyeyaḥ / @#----------",
  "GSP33bbdip11u:1380": "BBsBh_1,1.1.70:",
  "GSP33bbdip11u:1381": "“tamevaṃ vidvānamṛta iha bhavati,",
  "GSP33bbdip11u:1382": "nānyaḥ panthā ayanāya vidyate“",
  "GSP33bbdip11u:1383": "(tai.ā. 3-12.)",
  "GSP33bbdip11u:1384": "BBsBhDīp_1,1.1.70:",
  "GSP33bbdip11u:1385": "yaduktaṃ 'yato nārāyaṇaprasādaṃ';",
  "GSP33bbdip11u:1386": "ityanena prasādasya mokṣasādhanatvaṃ tatkuta ityatastatra śrutiṃ pramāṇayati - 'taṃ'; iti /",
  "GSP33bbdip11u:1387": "'iha'; adhikārivarge prakṛtapuruṣaśabditaṃ 'taṃ';",
  "GSP33bbdip11u:1388": "paramātmānaṃ 'evaṃ';",
  "GSP33bbdip11u:1389": "sahasraśīrṣatvādyuktaprakāreṇa 'iha';",
  "GSP33bbdip11u:1390": "loke 'vidvān';",
  "GSP33bbdip11u:1391": "parokṣajñānadvārā aparokṣato jānannevānte 'amṛto';",
  "GSP33bbdip11u:1392": "mukto bhavati,",
  "GSP33bbdip11u:1393": "yato nārāyaṇāyanāya tatprāptirūpamokṣārthaṃ 'anyaḥ';",
  "GSP33bbdip11u:1394": "paramapuruṣajñānāt 'panthāḥ';",
  "GSP33bbdip11u:1395": "upāyo 'na vidyate';",
  "GSP33bbdip11u:1396": "nāsti ata ityarthaḥ /",
  "GSP33bbdip11u:1397": "atra jñānasya mokṣasādhanatvaṃ sākṣāt jñāyate /",
  "GSP33bbdip11u:1398": "prasādasya mokṣasādhanatvaṃ tu ṭīkāsudhoktarītyā prasādaṃ vinā vidvatpadalakṣyāparokṣajñānamātreṇa mokṣo na bhavatītyanyathānupapattyaiva,",
  "GSP33bbdip11u:1399": "na tu sākṣāt /",
  "GSP33bbdip11u:1400": "nimittena naimittikopalakṣaṇāvetyavagantavyam / @#----------",
  "GSP33bbdip11u:1402": "BBsBh_1,1.1.71:",
  "GSP33bbdip11u:1403": "“priyo hi jñāninotyarthamahaṃ sa ca mama priyaḥ”/",
  "GSP33bbdip11u:1404": "(bha.gī. 7-17)",
  "GSP33bbdip11u:1405": "BBsBhDīp_1,1.1.71:",
  "GSP33bbdip11u:1406": "'na ca jñānaṃ vinā';",
  "GSP33bbdip11u:1407": "iti yadaparokṣajñānasya prasādasādhanatvamuktaṃ tatkuta ityatastatra gītāsmṛtimāha 'priyo hi'; iti /",
  "GSP33bbdip11u:1408": "'ahaṃ jñānino 'tyarthaṃ';",
  "GSP33bbdip11u:1409": "atyantaṃ 'priyaḥ'; /",
  "GSP33bbdip11u:1410": "'hi'; prasiddham /",
  "GSP33bbdip11u:1411": "'sa ca so 'pyaparokṣajñānī mama priyaḥ'; ityarthaḥ/",
  "GSP33bbdip11u:1412": "kṛṣṇavākyametat / @#----------",
  "GSP33bbdip11u:1414": "BBsBh_1,1.1.72:",
  "GSP33bbdip11u:1415": "“yamevaiṣa vṛṇute tena labhyaḥ“(kaṭha. 2-23.)",
  "GSP33bbdip11u:1416": "“ātmā vā are draṣṭavyaḥ śrotavyo mantavyo nididhyāsitavyaḥ“",
  "GSP33bbdip11u:1417": "(bṛ.u.6-5-6.)",
  "GSP33bbdip11u:1418": "BBsBhDīp_1,1.1.72:",
  "GSP33bbdip11u:1419": "prasādasya mokṣasādhanatvaṃ na kovalamarthāt jñāyate,",
  "GSP33bbdip11u:1420": "kintu śrutyā cetyāśayena tatra kaṭhaśrutimāha 'yaṃ'; iti /",
  "GSP33bbdip11u:1421": "atraivakāro bhinnakramaḥ /",
  "GSP33bbdip11u:1422": "tathā ca 'eṣaḥ';",
  "GSP33bbdip11u:1423": "paramātmā 'eṣaḥ';",
  "GSP33bbdip11u:1424": "icchārūpaḥ prasannaḥ san 'yaṃ';",
  "GSP33bbdip11u:1425": "adhikāriṇaṃ 'vṛṇute';",
  "GSP33bbdip11u:1426": "anugṛhṇāti 'tena';",
  "GSP33bbdip11u:1427": "eva 'labhyaḥ'; prāpyaḥ,",
  "GSP33bbdip11u:1428": "na tvanyena karmaṇetyarthaḥ /",
  "GSP33bbdip11u:1429": "ata eva viṣṇutattvanirṇayaṭīkāyām “eṣa paramātmā yaṃ vṛṇute yasya prasīdati tenaiva labhyaḥ /",
  "GSP33bbdip11u:1430": "kathaṃ? yatastasya svāṃ tanuṃ vivṛṇute prakāśayati,",
  "GSP33bbdip11u:1431": "tataścāsya svāṃ tanuṃ avidyāvṛtasvarūpāṃ vivṛṇute āvirbhāvayati“iti prakṛtānukūlatayā samagravākyārtha uktaḥ /",
  "GSP33bbdip11u:1432": "yatpūrvaṃ jijñāsāyāḥ aparokṣajñānasādhanatvamupaskṛtavākyenoktaṃ tatra pramāṇatevana śrutimāha 'ātmā'; iti /",
  "GSP33bbdip11u:1433": "vā ara iti viśliṣṭapāṭhaḥ/",
  "GSP33bbdip11u:1434": "'vā'; śabdo 'vadhāraṇe /",
  "GSP33bbdip11u:1435": "'are'; iti yājñavalkyakartṛkamaitreyīsambodhanam /",
  "GSP33bbdip11u:1436": "tathā ca 'are';",
  "GSP33bbdip11u:1437": "maitreyi amṛtatvamiṣyate cettarhi 'ātmā';",
  "GSP33bbdip11u:1438": "paramātmā tvayā 'draṣṭavyo';",
  "GSP33bbdip11u:1439": "darśanena viṣayīkartavya ityarthaḥ /",
  "GSP33bbdip11u:1440": "darśanaṃ kena syādityākāṅkṣāyāmāha - 'śrotavyaḥ'; ityādi /",
  "GSP33bbdip11u:1441": "darśanārthaṃ nididhyāsitavyaḥ /",
  "GSP33bbdip11u:1442": "tadarthaṃ 'śrotavyaḥ';",
  "GSP33bbdip11u:1443": "gurūpadeśamukhena ayamasya vākyasyārtha ityupaniṣadvākyārthagrahaṇarūpaśravaṇena viṣayīkartavyaḥ,",
  "GSP33bbdip11u:1444": "tathā 'mantavyaḥ';",
  "GSP33bbdip11u:1445": "yuktyanusandhānarūpamananena viṣayīkartavyaścetyarthaḥ/",
  "GSP33bbdip11u:1446": "anena śravaṇamanananididhyāsanātmakajijñāsāyāḥ",
  "GSP33bbdip11u:1447": "aṅgāṅgirūpāyāḥ jñānasādhanatvamuktaṃ bhavati / @#----------",
  "GSP33bbdip11u:1449": "BBsBh_1,1.1.73:",
  "GSP33bbdip11u:1450": "ityādiśrutismṛtibhyaḥ /",
  "GSP33bbdip11u:1451": "BBsBhDīp_1,1.1.73:",
  "GSP33bbdip11u:1452": "'śrutismṛtibhyaḥ'; iti /",
  "GSP33bbdip11u:1453": "śrutayaśca smṛtiśca tābhya iti vigrahaḥ /",
  "GSP33bbdip11u:1454": "asya 'yato nārāyaṇa';",
  "GSP33bbdip11u:1455": "itāyādinoktaṃ siddhamityanvayaḥ / @#----------",
  "GSP33bbdip11u:1457": "BBsBh_1,1.1.74:",
  "GSP33bbdip11u:1458": "karmaṇā tvadhamaḥ proktaḥ prasādaḥ śravaṇādibhiḥ /",
  "GSP33bbdip11u:1459": "BBsBhDīp_1,1.1.74:",
  "GSP33bbdip11u:1460": "nanu 'tatkarma haritoṣaṃ';",
  "GSP33bbdip11u:1461": "'ya imaṃ paramaṃ guhyaṃ'; (bha.gī.18-68.)",
  "GSP33bbdip11u:1462": "ityādeḥ karmādināpi bhagavatprasādasiddheḥ kiṃ jñānena?",
  "GSP33bbdip11u:1463": "prasādasya mokṣasādhanatābodhake “tamevaṃ vidvān“yamevaiṣa vṛṇute“ityādāviva “priyo hi“iti vākye 'nyaniṣedhābhāvādityāśṅkāṃ smṛtyā pariharati - 'karmaṇā'; iti /",
  "GSP33bbdip11u:1464": "kāmyākāmyobhayakarmaṇeti yāvat/",
  "GSP33bbdip11u:1465": "tathā ca 'karmaṇā';",
  "GSP33bbdip11u:1466": "janyo yaḥ 'prasādaḥ';",
  "GSP33bbdip11u:1467": "sa 'adhamaḥ';",
  "GSP33bbdip11u:1468": "eva 'proktaḥ';",
  "GSP33bbdip11u:1469": "prāmāṇikaiḥ/",
  "GSP33bbdip11u:1470": "evaṃ 'śravaṇādibhiḥ';",
  "GSP33bbdip11u:1471": "yaḥ prasādo bhavati/ @#----------",
  "GSP33bbdip11u:1473": "BBsBh_1,1.1.75:",
  "GSP33bbdip11u:1474": "madhyamo jñānasampattyā prasādastūttamo mataḥ //",
  "GSP33bbdip11u:1475": "BBsBhDīp_1,1.1.75:",
  "GSP33bbdip11u:1476": "sa 'madhyamaḥ'; /",
  "GSP33bbdip11u:1477": "'jñānasampattyā';",
  "GSP33bbdip11u:1478": "aparokṣajñānaparipākena janyo yaḥ 'prasādaḥ';",
  "GSP33bbdip11u:1479": "sa eva 'uttamo mataḥ';",
  "GSP33bbdip11u:1480": "utkṛṣṭatayā pramita ityarthaḥ /",
  "GSP33bbdip11u:1481": "avadhāraṇārthakatuśabdasya dvirgrahaṇaṃ triṣvapyanvayasūcanārtham / @#----------",
  "GSP33bbdip11u:1483": "BBsBh_1,1.1.76:",
  "GSP33bbdip11u:1484": "prasādāttvadhamādviṣṇoḥ svargalokaḥ prakīrtitaḥ /",
  "GSP33bbdip11u:1485": "BBsBhDīp_1,1.1.76:",
  "GSP33bbdip11u:1486": "kimato yadyevamityata āha - 'prasādāt'; iti /",
  "GSP33bbdip11u:1487": "turviśeṣe /",
  "GSP33bbdip11u:1488": "tathāca 'adhamāt viṣṇoḥ prasādāt';",
  "GSP33bbdip11u:1489": "kāmyakarmasādhyāt 'svargalokaḥ';",
  "GSP33bbdip11u:1490": "bhāvyatayā vṛddhaiḥ 'prakīrtitaḥ'; ityarthaḥ /",
  "GSP33bbdip11u:1491": "kāmyaphalamātropalakṣakametat “parīkṣya lokān“(mu.u. 1-2-12)",
  "GSP33bbdip11u:1492": "iti śruteḥ kāmyakarmaṇāṃ vairāgyajananadvārā mokṣe 'pyupayogo 'stīti jñātavyam /",
  "GSP33bbdip11u:1493": "evaṃ akāmyakarmasādhyāt adhamaprasādāt antaḥkaraṇaśuddhyādidvārā mokṣo bhavatītyapi jñātavyam /",
  "GSP33bbdip11u:1494": "na ca adhamaprasādaśūnyānāṃ atidveṣiṇāṃ duryodhanādīnāṃ kathaṃ svargaprāptiriti vācyam,",
  "GSP33bbdip11u:1495": "bhāgavatācāryarahitānāṃ tadabhāvoktāvapi tadvatāṃ tatsambhavāt /",
  "GSP33bbdip11u:1496": "yathoktaṃ gītātātparye -",
  "GSP33bbdip11u:1497": "ācāryāṇāṃ tu tejasā /",
  "GSP33bbdip11u:1498": "yānti svargaṃ tataḥ kṣipraṃ tamondhaṃ prāpnuvanti ca //",
  "GSP33bbdip11u:1499": "tadanye naiva ca svargam //",
  "GSP33bbdip11u:1500_0": "iti / svargaloka ityuktyā tatraiva “mokṣaḥ sāṅkalpikaḥ svargaḥ bhūtāditvaṃ phalaṃ",
  "GSP33bbdip11u:1500_1": "kramāt“iti vacanokto yo nityasaṃsāribhī rājasarājasai rājasatāmasaiśca prāpya svargapratinidhitvena",
  "GSP33bbdip11u:1500_2": "kalpito daityendralokaḥ sāṅkalpikaḥ svargaḥ sa iha na vivakṣitaḥ,",
  "GSP33bbdip11u:1501": "kintu saptalokāntargato rājasasāttvikaiḥ prāpyaḥ svargaloka eveti sūcitam / @#----------",
  "GSP33bbdip11u:1503": "BBsBh_1,1.1.77:",
  "GSP33bbdip11u:1504": "madhyamājjanalokādiruttamastveva muktidaḥ //",
  "GSP33bbdip11u:1505": "BBsBhDīp_1,1.1.77:",
  "GSP33bbdip11u:1506": "'janalokādiḥ';",
  "GSP33bbdip11u:1507": "ityatra tu janatyāgena janākhyalokasyaiva pratipattayarthaṃ lokaśabdaprayoga iti jñeyam /",
  "GSP33bbdip11u:1508": "janalokādirityatra tatpuruṣo bahuvrīhiśca vivakṣitaḥ /",
  "GSP33bbdip11u:1509": "tuśabdo viśeṣārthaḥ /",
  "GSP33bbdip11u:1510": "tathā ca 'madhyamāt';",
  "GSP33bbdip11u:1511": "viṣṇoḥ prasādāt janalokasyādirmaharlokaḥ janatapolokādireva vā bhavati na muktiḥ /",
  "GSP33bbdip11u:1512": "'muktidastu';",
  "GSP33bbdip11u:1513": "uttamaprasāda eva prakīrtito vṛddhaiḥ,",
  "GSP33bbdip11u:1514": "na tvanyāviti yojanā /",
  "GSP33bbdip11u:1515_0": "tathā ca karmādinā bhagavatprasādasiddhāvapi tasyānuttamatvāt jñānasādhyasyaivottamatvāt",
  "GSP33bbdip11u:1515_1": "anuttamena svargādimātrasiddhāvapi mokṣāsiddheḥ tatsādhanaprasādāya jñānamapekṣitamiti bhāvaḥ /",
  "GSP33bbdip11u:1516": "na cātra “īyustrīn karmaṇā lokān jñānenaiva taduttarān“iti vākyavirodhaḥ śaṅkyaḥ,",
  "GSP33bbdip11u:1517": "tasya maharlokasthākṛtakabhāgaviṣayatvāt,",
  "GSP33bbdip11u:1518": "asya ca punarāvartyabhāgaviṣayatvāt,",
  "GSP33bbdip11u:1519": "'sāmānyadarśanāllokāḥ';",
  "GSP33bbdip11u:1520": "iti pramāṇabalena jñānaśabdasya svabimbaviṣayayogyāparokṣavyatiriktasāmānyāvatārādyaparokṣaviṣayatvāt,",
  "GSP33bbdip11u:1521": "tasya ca śravaṇādibhirityatra hyādipadena grahaṇādvā;",
  "GSP33bbdip11u:1522": "nyāyāmṛtoktarītyā jñānadvāreti śeṣakaraṇādvā;",
  "GSP33bbdip11u:1523": "evakārasyāyogavyavacchedārthatvādvā na virodhaḥ / @#----------",
  "GSP33bbdip11u:1525": "BBsBh_1,1.1.78:",
  "GSP33bbdip11u:1526": "śravaṇaṃ mananaṃ caiva dhyānaṃ bhaktistathaiva ca /",
  "GSP33bbdip11u:1527": "BBsBhDīp_1,1.1.78:",
  "GSP33bbdip11u:1528": "nanvastūttamaprasādāya jñānāpekṣā,",
  "GSP33bbdip11u:1529_0": "tathāpi “karmaṇā jñānamātanoti“ityādeḥ karmādināpi jñānaṃ bhavatīti na tadarthaṃ",
  "GSP33bbdip11u:1529_1": "jijñāsā kartavyā “ātmā“iti vākye 'nyaniṣedhābhāvādityāśaṅkāṃ prakṛtapramāṇaśeṣeṇa",
  "GSP33bbdip11u:1529_2": "pariharati - 'śravaṇaṃ'; iti /",
  "GSP33bbdip11u:1530": "atra evakārasya dvirgrahaṇaṃ sarvatra sambandhajñāpanāya /",
  "GSP33bbdip11u:1531": "te ca śravaṇādīnāṃ kāryasādhane anyasāhityanirāsaktāḥ,",
  "GSP33bbdip11u:1532": "“naraṃ ca nārāyaṇameva“ityādāviva anabhimatakarmādivyāvartakāśca /",
  "GSP33bbdip11u:1533": "dvayordvayossamuccaye 'ca'; śabdau /",
  "GSP33bbdip11u:1534": "'tathā'; śabda upamāyām /",
  "GSP33bbdip11u:1535": "'tathaiva ca';",
  "GSP33bbdip11u:1536": "iti nipātasamudāyo vā /",
  "GSP33bbdip11u:1537": "bhaktigrahaṇaṃ prasaṅgāt dṛṣṭāntārthaṃ vā / @#----------",
  "GSP33bbdip11u:1539": "BBsBh_1,1.1.79:",
  "GSP33bbdip11u:1540": "sādhanaṃ jñānasampattau pradhānaṃ nānyadiṣyate //",
  "GSP33bbdip11u:1541": "BBsBhDīp_1,1.1.79:",
  "GSP33bbdip11u:1542": "tathā ca 'jñānasampattau';",
  "GSP33bbdip11u:1543": "aparokṣajñānaprāptau yathā bhaktistathā śravaṇādyeva sādhanaṃ,",
  "GSP33bbdip11u:1544": "nānyatkarmādītyarthaḥ /",
  "GSP33bbdip11u:1545": "kā gatistarhi “karmaṇā jñānamātanoti“ityādivacanasyetyata āha - 'pradhānaṃ'; iti /",
  "GSP33bbdip11u:1546": "śravaṇādi pradhānaṃ sādhanaṃ 'anyat';",
  "GSP33bbdip11u:1547": "apradhānamityeva 'iṣyate';",
  "GSP33bbdip11u:1548": "abhyupeyate prāmāṇikaiḥ,",
  "GSP33bbdip11u:1549": "na tvanyat sādhanameva neti yojanā /",
  "GSP33bbdip11u:1550": "apradhānasādhanaviṣayaṃ karmādivacanamiti bhāvaḥ / @#----------",
  "GSP33bbdip11u:1552": "BBsBh_1,1.1.80:",
  "GSP33bbdip11u:1553": "na caitāni vinā kaścit jñānamāpa kutaścana //",
  "GSP33bbdip11u:1554": "iti nāradīye //",
  "GSP33bbdip11u:1555": "BBsBhDīp_1,1.1.80:",
  "GSP33bbdip11u:1556": "viparītaṃ kiṃ na syādityata āha - 'na ca'; iti /",
  "GSP33bbdip11u:1557": "caśabdo 'pyarthaḥ /",
  "GSP33bbdip11u:1558": "tathā ca 'etāni';",
  "GSP33bbdip11u:1559": "śravaṇādīni 'vinā kaścit';",
  "GSP33bbdip11u:1560": "api adhikārī 'kutaścana';",
  "GSP33bbdip11u:1561": "karmādessataḥ 'jñānaṃ nāpa';",
  "GSP33bbdip11u:1562": "evametāni śravaṇādīni santicet kutaśca karmādervinā jñānaṃ nāpeti neti yojanā /",
  "GSP33bbdip11u:1563": "tathā ca nirapekṣānvayavyatirekābhyāṃ śravaṇādyeva jñāne pradhānaṃ sākṣātsādhanaṃ,",
  "GSP33bbdip11u:1564": "karmādi tu tadabhāvāt pāramparyeṇa sādhanamiti na vaiparītyamiti bhāvaḥ /",
  "GSP33bbdip11u:1565": "'nāradīye'; 'yata uktaṃ'; iti śeṣaḥ /",
  "GSP33bbdip11u:1566": "asya 'ato “yato nārāyaṇa“ityādinoktaṃ yuktaṃ';",
  "GSP33bbdip11u:1567": "ityupaskṛtavākyenānvayaḥ /",
  "GSP33bbdip11u:1568": "'yato nārāyaṇa';",
  "GSP33bbdip11u:1569": "ityanena jijñāsāyāḥ nirviṣayatvaśaṅkānirāsāya prayuktaḥ sautro brahmaśabdo nārāyaṇapara iti vyākhyātaḥ / @#----------",
  "GSP33bbdip11u:1571": "BBsBh_1,1.1.81:",
  "GSP33bbdip11u:1572": "brahmaśabdaśca viṣṇāveva /",
  "GSP33bbdip11u:1573": "BBsBhDīp_1,1.1.81:",
  "GSP33bbdip11u:1574": "nanu nārāyaṇaprasādamṛte na mokṣaścet tarhi tajjijñāsaiva kartavyā na brahmajijñāsā /",
  "GSP33bbdip11u:1575": "na ca vācyaṃ nārāyaṇa eva brahmapadena vivakṣitaḥ sūtrakṛteti,",
  "GSP33bbdip11u:1576": "brahmaśabdasya bahvarthatvena sūtrakāravivakṣāviśeṣasya durjñeyatvādityata āha - 'brahma'; iti /",
  "GSP33bbdip11u:1577": "mukhya iti śeṣaḥ /",
  "GSP33bbdip11u:1578": "caḥ 'anekārtho 'pi brahmaśabdaḥ';",
  "GSP33bbdip11u:1579": "iti apyarthe,",
  "GSP33bbdip11u:1580": "yata ityarthe ca /",
  "GSP33bbdip11u:1581": "tathā ca brahmaśabdasyānekārthatve 'pi yataḥ saḥ viṣṇāveva mukhyaḥ ato mukhyāmukhyayormukhyasyaiva grāhyatvāt sa eva sūtrakāravivakṣito jñāyata iti yojanā /",
  "GSP33bbdip11u:1582_0": "atra śabdāntaraṃ vihāya viṣṇuśabdaprayogeṇa tacchabdagatānāṃ vargapañcamaṣaṣṭhacaturthānāṃ",
  "GSP33bbdip11u:1582_1": "ṇaṣavānāṃ saṅkhyārekhālekhanena sūtrāṇāṃ catuṣṣaṣṭyuttarapañcaśatasaṅkhyoktā bhavati / yadvā -",
  "GSP33bbdip11u:1583": "deśataḥ kālataścaiva guṇataścāpi pūrtitaḥ /",
  "GSP33bbdip11u:1584": "viṣṇau brahmeti nāmaitanmukhyatonyatra na kvacit //",
  "GSP33bbdip11u:1585": "ityaitareyabhāṣyokteḥ deśakālaguṇāparicchedarūpatrividhapūrtivācakabrahmaśabdavyākhyānāya tādṛśaviṣṇuśabdaprayogaḥ/",
  "GSP33bbdip11u:1586": "ṭīkāyāṃ tu - atra viṣṇugrahaṇena “saviṣṇurāha hi /",
  "GSP33bbdip11u:1587_0": "taṃ brahmetyācakṣate“ityanyonyāvyavahitasūtradvayakaraṇānantarameva brahmamīmāṃsāyāḥ",
  "GSP33bbdip11u:1587_1": "vyāsenārabdhatvādetadavyavahitadevamīmāṃsāntyasūtradvaye brahmatvena nārāyaṇasyaiva",
  "GSP33bbdip11u:1587_2": "prakṛtatvaṃ sūcayatīti prayojanāntaramuktam /",
  "GSP33bbdip11u:1588": "tattvapradīpe 'pyetadeva 'yaśca devatāmīmāṃsānte “viṣṇureva hi tat śrutestaṃ brahmetyācakṣate“iti sarvadevottamatvena pratijñāto brahmatvena coktaḥ,",
  "GSP33bbdip11u:1589": "sa eva brahmaśabdenottaramīmāṃsāyāṃ vicāryatvenocyate';",
  "GSP33bbdip11u:1590": "iti pāṭhabhedenoktam/ @#----------",
  "GSP33bbdip11u:1592": "BBsBh_1,1.1.82:",
  "GSP33bbdip11u:1593": "yamantassamudre kavayo 'vayanti tadakṣare parame prajāḥ /",
  "GSP33bbdip11u:1594": "BBsBhDīp_1,1.1.82:",
  "GSP33bbdip11u:1595": "brahmaśabdasyānyatrāpi rūḍhatvādrūḍhereva mukhyavṛttitvātkuto 'sau viṣṇāveva mukhya ityata āha - 'yaṃ'; iti/",
  "GSP33bbdip11u:1596": "'brahmaśabdaśca';",
  "GSP33bbdip11u:1597": "ityādi atrāpi sambadhyate /",
  "GSP33bbdip11u:1598": "co yadyapītyādyarthe /",
  "GSP33bbdip11u:1599": "hiśabdo yata ityarthe /",
  "GSP33bbdip11u:1600": "śrutirāheti śeṣaḥ /",
  "GSP33bbdip11u:1601": "tathā ca yadyapi brahmaśabdo 'nyatra rūḍhaḥ,",
  "GSP33bbdip11u:1602": "tathāpi 'śrutiḥ';",
  "GSP33bbdip11u:1603": "“yamanta“ityādikā yataḥ kavīnāṃ mate 'tadeva paramaṃ brahma';",
  "GSP33bbdip11u:1604": "ityāhuriti prayogabāhulyarūpāṃ rūḍhimāha,",
  "GSP33bbdip11u:1605": "ato brahmaśabdo viṣṇāveva paramamukhya ityarthaḥ /",
  "GSP33bbdip11u:1606": "anyatrājñarūḍheḥ vidvadrūḍheratimukhyatvāditi bhāvaḥ /",
  "GSP33bbdip11u:1607": "yamantassamudre iti vākyam -",
  "GSP33bbdip11u:1608": "yadoṣadhībhiḥ puruṣān paśūṃśca viveśa bhūtāni carācarāṇi /",
  "GSP33bbdip11u:1609": "ataḥ paraṃ nānyadaṇīyasaṃ hi parātparaṃ yanmahato mahāntam //",
  "GSP33bbdip11u:1610": "yadekamavyaktamanantarūpaṃ viśvaṃ purāṇaṃ tamasaḥ parastāt //",
  "GSP33bbdip11u:1611": "iti vākyena saha vyākhyātaṃ viṣṇutattvanirṇayaṭīkāyām /",
  "GSP33bbdip11u:1612": "tathā hi - 'yamantassamudre';",
  "GSP33bbdip11u:1613": "vibhakttayarthe 'vyayībhāvaḥ samudrasyāntassthitaṃ 'kavayo';",
  "GSP33bbdip11u:1614": "jñāninaḥ 'avayanti';",
  "GSP33bbdip11u:1615": "īṣadeva jānanti,",
  "GSP33bbdip11u:1616": "yasmin 'tadakṣare';",
  "GSP33bbdip11u:1617": "avijñeyatvarūpapūrvaviśeṣaṇaviśiṣṭe prasiddhe vā avināśini 'parame';",
  "GSP33bbdip11u:1618": "prajā adhīnāḥ santi / @#----------",
  "GSP33bbdip11u:1620": "BBsBh_1,1.1.83:",
  "GSP33bbdip11u:1621": "yataḥ prasūtā jagataḥ prasūtī toyena jīvānvyasasarja bhūmyām //",
  "GSP33bbdip11u:1622": "BBsBhDīp_1,1.1.83:",
  "GSP33bbdip11u:1623": "'jagataḥ prasūtī';",
  "GSP33bbdip11u:1624": "prasūtirjanayitrī mūlaprakṛtirlakṣmīḥ 'yato';",
  "GSP33bbdip11u:1625": "yasmāt prasūtā utpannā,",
  "GSP33bbdip11u:1626": "sṛṣṭau abhimukhībabhūveti vā,",
  "GSP33bbdip11u:1627": "yacca yadvastu 'toyena';",
  "GSP33bbdip11u:1628": "tattajjīvakarmaṇā svavīryeṇa vā,",
  "GSP33bbdip11u:1629": "toyaśabdoktāmbūpalakṣitairbhūtairvā 'bhūmyāṃ';",
  "GSP33bbdip11u:1630": "pṛthivyādiṣu lokeṣu 'jīvān vyasasarja';",
  "GSP33bbdip11u:1631": "vividhaṃ sasarja / @#----------",
  "GSP33bbdip11u:1633": "BBsBh_1,1.1.84-85:",
  "GSP33bbdip11u:1634": "ityādyuktvā “tadevartaṃ tadu satyamāhustadeva brahma paramaṃ kavīnām“",
  "GSP33bbdip11u:1635": "(mahānā. 1.)",
  "GSP33bbdip11u:1636": "BBsBhDīp_1,1.1.84-85:",
  "GSP33bbdip11u:1637": "yacca 'oṣadhībhiḥ';",
  "GSP33bbdip11u:1638": "sahitān 'puruṣān paśūṃśca carācarāṇi bhūtāni';",
  "GSP33bbdip11u:1639": "preraṇāya 'viveśa'; /",
  "GSP33bbdip11u:1640": "'carācarāṇi bhūtāni';",
  "GSP33bbdip11u:1641": "ityanenaiva siddhe yajñāṅgatvādinā viśiṣṭānāṃ vrīhyoṣadhīnāṃ grahaṇāya punarvacanam /",
  "GSP33bbdip11u:1642": "'ataḥ'; yasmāt 'paraṃ';",
  "GSP33bbdip11u:1643": "atiśayena 'anyat';",
  "GSP33bbdip11u:1644": "vastu 'aṇīyasaṃ';",
  "GSP33bbdip11u:1645": "aṇīyo nāsti,",
  "GSP33bbdip11u:1646": "yacca 'parātparaṃ';",
  "GSP33bbdip11u:1647": "utkṛṣṭādutkṛṣṭaṃ 'mahato';",
  "GSP33bbdip11u:1648": "mahatparimāṇādapi 'mahāntaṃ'; mahat,",
  "GSP33bbdip11u:1649": "'yadekaṃ'; kevalaṃ 'avyaktaṃ';",
  "GSP33bbdip11u:1650": "svaprasādaṃ vinā atīndriyaṃ 'viśvaṃ pūrṇaṃ tamasaḥ';",
  "GSP33bbdip11u:1651": "prakṛterajñānādvā 'parastāt';",
  "GSP33bbdip11u:1652": "atikramya sthitaṃ 'tadevartaṃ';",
  "GSP33bbdip11u:1653": "yathārthajñānarūpaṃ 'tadu';",
  "GSP33bbdip11u:1654": "tadeva 'satyaṃ';",
  "GSP33bbdip11u:1655": "jñānapūrvakriyāvat 'tadeva kavīnāṃ';",
  "GSP33bbdip11u:1656": "mate 'paramaṃ';",
  "GSP33bbdip11u:1657": "mukhyaṃ 'brahma';",
  "GSP33bbdip11u:1658": "ityāhuriti /",
  "GSP33bbdip11u:1659": "atra 'tadakṣare';",
  "GSP33bbdip11u:1660": "iti śrutipāṭhaḥ /",
  "GSP33bbdip11u:1661": "'yadakṣare'; iti kvacitpāṭhe yasminnityadhyāhāro na kāryaḥ /",
  "GSP33bbdip11u:1662": "'vyasasarja';",
  "GSP33bbdip11u:1663": "iti prāyikaḥ śrutipāṭhaḥ /",
  "GSP33bbdip11u:1664": "'vyacasarja';",
  "GSP33bbdip11u:1665": "ityapi kvacitpaṭhanti /",
  "GSP33bbdip11u:1666": "atra sakārasya cakārādeśaḥ chāndasaḥ /",
  "GSP33bbdip11u:1667": "ādyapakṣe 'pi vi ā sasarjetyavayavavibhāgaḥ tatrāṅgo hrasvatvaṃ chāndasaṃ bahulagrahaṇāt /",
  "GSP33bbdip11u:1668": "“indrā varuṇa vāmaham“iti śrutau ṇakārātparasyākārasya yathā hrasvatvaṃ tadvaditi nārāyaṇapaṇḍitācāryoktiḥ/",
  "GSP33bbdip11u:1669": "“vyasasarja visasarja bahulagrahaṇāt” iti prameyadīpoktirapi hrasvābhiprāyikaiva /",
  "GSP33bbdip11u:1670": "kecittu liṭyaḍāgamaḥ chāndaso bahulagrahaṇāditi prameyadīpārthamāhuḥ /",
  "GSP33bbdip11u:1671": "tadāryoktātpakṣāntaram /",
  "GSP33bbdip11u:1672": "padmanābhatīrthakṛtatattvanirṇayaṭīkāyāṃ nyāyaratnāvalyāṃ tu 'vayanti';",
  "GSP33bbdip11u:1673": "iti vicchidya 'tadakṣare';",
  "GSP33bbdip11u:1674": "ityeva ca paṭhitvā,",
  "GSP33bbdip11u:1675": "“yaṃ puruṣaṃ samudre 'ntaḥ kavayo vayanti vāñchanti tadakṣare yasmin tasmin akṣare nāśavarjite parame prajāstadādhārāḥ tiṣṭhanti,",
  "GSP33bbdip11u:1676_0": "jagataḥ prasūtī jagajjanayitrī prakṛtiḥ yataḥ prasūtā prādurbhūtā satī toyena itaramiśritena",
  "GSP33bbdip11u:1676_1": "jīvān dehavattvena vyasasarja visṛṣṭavatī“ityekānvayena “tadeva tātparyaviṣayībhūtatvādṛtaṃ",
  "GSP33bbdip11u:1676_2": "tadevābādhitarūpatvātsatyaṃ tadeva kavīnāmabhimataṃ paraṃ brahma“ityartha uktaḥ /",
  "GSP33bbdip11u:1677": "nārāyaṇapaṇḍitāryakṛtau tattvamañjaryāmapi 'tadakṣare';",
  "GSP33bbdip11u:1678_0": "iti paṭhitvā “yamavayanti avagacchanti yasmiṃstasmin akṣare prajāḥ santi yataḥ prasūtā",
  "GSP33bbdip11u:1678_1": "parādhīnaviśeṣaṃ prāptā śrīḥ toyena karmaṇā jīvān bhūmyāṃ prakṛtyāṃ vyasasarja“ityanvayena",
  "GSP33bbdip11u:1678_2": "“tadevartaṃ śaśvadekaprakāraṃ satyaṃ sādhu guṇapūrṇaṃ“ityartha uktaḥ / @#----------",
  "GSP33bbdip11u:1680": "BBsBh_1,1.1.86:",
  "GSP33bbdip11u:1681": "iti hi śrutiḥ /",
  "GSP33bbdip11u:1682": "“tanno viṣṇuḥ“",
  "GSP33bbdip11u:1683": "(mahānā. 3-16).",
  "GSP33bbdip11u:1684": "iti vacanāt viṣṇureva hi tatrocyate /",
  "GSP33bbdip11u:1685": "BBsBhDīp_1,1.1.86:",
  "GSP33bbdip11u:1686": "nanu 'tadeva';",
  "GSP33bbdip11u:1687": "iti vākye tacchabdena kuto viṣṇuniścayaḥ?",
  "GSP33bbdip11u:1688": "samudrasthatvaliṅgāditi cet - na,",
  "GSP33bbdip11u:1689": "tasya rudrādāvapi kathañcitsambhavādityato niravakāśaviṣṇuśruterevetyāha - 'tannaḥ'; iti /",
  "GSP33bbdip11u:1690": "'iti vacanādviṣṇureva';",
  "GSP33bbdip11u:1691": "'tatra';",
  "GSP33bbdip11u:1692": "“tadeva“iti śrutau tacchabdena 'ucyate';",
  "GSP33bbdip11u:1693": "iti niśicīyata ityarthaḥ /",
  "GSP33bbdip11u:1694": "hiśabdaḥ prasiddhau /",
  "GSP33bbdip11u:1695": "atra 'tannaḥ';",
  "GSP33bbdip11u:1696": "ityekadeśagrahaṇena “nārāyaṇāya vidmahe vāsudevāya dhīmahi,",
  "GSP33bbdip11u:1697": "tanno viṣṇuḥ pracodayāt“iti samagravākyaṃ gṛhyate /",
  "GSP33bbdip11u:1698": "dvitīyārthe caturthyau /",
  "GSP33bbdip11u:1699": "tathā ca yasmāt vayaṃ nārāyaṇaṃ 'vidmahe';",
  "GSP33bbdip11u:1700": "jānīmahe yataśca taṃ vāsudevaṃ 'dhīmahi';",
  "GSP33bbdip11u:1701": "dhyāyemahi 'tat';",
  "GSP33bbdip11u:1702": "tasmāt 'naḥ';",
  "GSP33bbdip11u:1703": "asmān 'tat';",
  "GSP33bbdip11u:1704": "śubhaṃ prati 'viṣṇuḥ pracodayāt';",
  "GSP33bbdip11u:1705": "prerayatviti śrutyarthaḥ / @#----------",
  "GSP33bbdip11u:1707": "BBsBh_1,1.1.87:",
  "GSP33bbdip11u:1708": "na cetaraśabdāttatprāptiḥ /",
  "GSP33bbdip11u:1709": "BBsBhDīp_1,1.1.87:",
  "GSP33bbdip11u:1710": "yadyuttaravākye viṣṇuśabdaśravaṇādviṣṇurevātroktaṃ brahma,",
  "GSP33bbdip11u:1711": "tarhi 'tanno rudraḥ';",
  "GSP33bbdip11u:1712": "ityādītaraśabdaśravaṇāt rudrāderapi mukhyabrahmatā prāptetyata āha - 'na ca'; iti /",
  "GSP33bbdip11u:1713": "caśabdaḥ samuccaye /",
  "GSP33bbdip11u:1714": "tathā ca 'itaraśabdāt';",
  "GSP33bbdip11u:1715": "rudrādivācakaśabdabalāttasya rudrāderapi tasya mukhyabrahmatvasya 'prāptirna'; ityarthaḥ / @#----------",
  "GSP33bbdip11u:1717": "BBsBh_1,1.1.88:",
  "GSP33bbdip11u:1718": "nāmani viśvābhi na santi loke yadāvirāsīdanṛtasya sarvam /",
  "GSP33bbdip11u:1719": "BBsBhDīp_1,1.1.88:",
  "GSP33bbdip11u:1720": "kuta ityatastatprāpakaśabdānāṃ viṣṇāveva mukhyatvāditi hetūpaskārabhipretya tasyāsiddhiparihārāya viṣṇormukhyataḥ sarvanāmavācyatve śrutimāha - 'nāmāni'; iti /",
  "GSP33bbdip11u:1721": "'śruteḥ'; iti kvacitpañcamyantapāṭhaḥ /",
  "GSP33bbdip11u:1722": "prathamāntapāṭhe yato 'ta iti śeṣaḥ /",
  "GSP33bbdip11u:1723": "asya 'na ca'; ityanenānvayaḥ /",
  "GSP33bbdip11u:1724": "'yat'; yasmāt 'anṛtasya';",
  "GSP33bbdip11u:1725": "ṛtabhinnasya viṣṇvitarasya lokasya jagataḥ 'sarvaṃ';",
  "GSP33bbdip11u:1726": "nāmapravṛttinimittaṃ 'āvirāsīt';",
  "GSP33bbdip11u:1727": "abhūt tasmādutpattimatpravṛttinimittavattvāt 'viśvā';",
  "GSP33bbdip11u:1728": "viśvāni sarvāṇi 'nāmāni';",
  "GSP33bbdip11u:1729": "'loke';",
  "GSP33bbdip11u:1730": "rudrādijagati 'abhi';",
  "GSP33bbdip11u:1731": "mukhyataḥ vācakatayā 'na santi'; ityarthaḥ / @#----------",
  "GSP33bbdip11u:1733": "BBsBh_1,1.1.89:",
  "GSP33bbdip11u:1734": "nāmāni sarvāṇi yamāviśanti taṃ vai viṣṇuṃ paramamudāharanti //",
  "GSP33bbdip11u:1735": "BBsBhDīp_1,1.1.89:",
  "GSP33bbdip11u:1736": "tarhi kasmin tāni mukhyānītyata āha 'nāmāni'; iti /",
  "GSP33bbdip11u:1737": "vaiśabdo 'vadhāraṇe /",
  "GSP33bbdip11u:1738": "paramamiti hetugarbhaviśeṣaṇam /",
  "GSP33bbdip11u:1739": "tathā ca 'sarvāṇi nāmāni';",
  "GSP33bbdip11u:1740": "'yaṃ'; 'ā';",
  "GSP33bbdip11u:1742": "mukhyato vācakatvena 'viśanti';",
  "GSP33bbdip11u:1743": "'taṃ paramaṃ';",
  "GSP33bbdip11u:1744": "deśakālābhyāmaparicchinnapravṛttinimittaṃ 'viṣṇuṃ vai';",
  "GSP33bbdip11u:1745": "vadanti vidvāṃsa ityarthaḥ /",
  "GSP33bbdip11u:1746": "tattvapradīpe tu - 'viśvā';",
  "GSP33bbdip11u:1747": "viśvāni 'nāmāni loke';",
  "GSP33bbdip11u:1748": "abhito 'na santi';",
  "GSP33bbdip11u:1749": "mukhyato na santi mukhyato na lokavācakāni 'yat'; yasmāt,",
  "GSP33bbdip11u:1750": "yataḥ puruṣāt 'anṛtasya';",
  "GSP33bbdip11u:1751": "viṣṇvanyasya jagato janmalayādikaṃ sarvaṃ 'āvirāsīt',",
  "GSP33bbdip11u:1752": "yaṃ ca vācakatvena 'nāmāni ā';",
  "GSP33bbdip11u:1753": "samantāt 'viśanti',",
  "GSP33bbdip11u:1754": "'taṃ'; ha 'viṣṇuṃ';",
  "GSP33bbdip11u:1755": "uttamaṃ vadantītyartha uktaḥ /",
  "GSP33bbdip11u:1756": "etatpakṣe yacchabdasyāvṛttiḥ /",
  "GSP33bbdip11u:1757": "dvitīyādipādatrayasya hetusamarpakatvam /",
  "GSP33bbdip11u:1758": "pakṣadvaye 'pi viṣṇuśabdo bhinnakramaḥ / @#----------",
  "GSP33bbdip11u:1760": "BBsBh_1,1.1.90:",
  "GSP33bbdip11u:1761": "iti bhāllaveyaśrutiḥ /",
  "GSP33bbdip11u:1762": "“yo devānāṃ nāmadhā eva eva taṃ sampraśnaṃ bhuvanā yantyanyā“",
  "GSP33bbdip11u:1763": "(ṛ.saṃ.10-82-3.)",
  "GSP33bbdip11u:1764": "ityevaśabdānnānyeṣāṃ sarvanāmatā /",
  "GSP33bbdip11u:1765": "BBsBhDīp_1,1.1.90:",
  "GSP33bbdip11u:1766": "nanu yathā viṣṇoḥ śrutyantarasiddhasarvanāmatvenātroktaṃ brahmatvaṃ siddhyati tathā rudrādīnāmapi viṣṇvādiśabdavācyatvena atroktaṃ brahmatvaṃ kiṃ na syādityata āha - 'yaḥ'; iti /",
  "GSP33bbdip11u:1767": "'ityevaśabdāt';",
  "GSP33bbdip11u:1768": "iti itivākyasyaivaśabdāt 'anyeṣāṃ';",
  "GSP33bbdip11u:1769": "rudrādīnāṃ 'sarvanāmatā';",
  "GSP33bbdip11u:1770": "viṣṇvādisarvaśabdavācyatvaṃ netyarthaḥ /",
  "GSP33bbdip11u:1771": "sarvanāmatetyanantaraṃ - yata evamataḥ 'tanno viṣṇuḥ'; (mahānā.3-16)",
  "GSP33bbdip11u:1772": "ityādau nānyeṣāṃ prāptiḥ ata eva na brahmatvaṃ teṣāmiti vākyaśeṣaḥ /",
  "GSP33bbdip11u:1773": "'yo'; bhagavān 'eka eva devānāṃ';",
  "GSP33bbdip11u:1774": "brahmādīnāṃ 'nāmadhāḥ';",
  "GSP33bbdip11u:1775": "- viśvapāśabdavadayaṃ śabdaḥ - nāmadhārakaḥ na tvanye 'pi 'taṃ praśnaṃ';",
  "GSP33bbdip11u:1776": "praṣṭāraṃ 'anyā';",
  "GSP33bbdip11u:1777": "anyāni 'bhuvanā';",
  "GSP33bbdip11u:1778": "bhuvanāni lokāḥ 'saṃyanti';",
  "GSP33bbdip11u:1779": "saṃyānti mokṣe pralaye ceti śrutyarthaḥ / @#----------",
  "GSP33bbdip11u:1781": "BBsBh_1,1.1.91:",
  "GSP33bbdip11u:1782": "“ajasya nābhāvadhyekamarpitaṃ yasmin viśvāni bhuvanāni tasthuḥ”/",
  "GSP33bbdip11u:1783": "(ṛ.saṃ.10-82-6.)",
  "GSP33bbdip11u:1784": "iti hi viṣṇorliṅgam /",
  "GSP33bbdip11u:1785": "BBsBhDīp_1,1.1.91:",
  "GSP33bbdip11u:1786": "nanvatrāpi yacchabdena viṣṇuriti kutaḥ?",
  "GSP33bbdip11u:1787": "viśvakarmeti śrutibalādasya sūktākhyaprakaraṇasya viśvakarmādyanyaparatayā tadgatayacchabdasyāpi tatparatvaucityādityata āha - 'ajasya'; iti /",
  "GSP33bbdip11u:1788": "'hi'; yasmāt iti vākye 'viṣṇoḥ liṅgaṃ';",
  "GSP33bbdip11u:1789": "padmanābhatvākhyamasādhāraṇo dharmaḥ śrutaḥ tasmādyacchabdodito viṣṇurevetyanvayaḥ /",
  "GSP33bbdip11u:1790": "utsargato liṅgāt śruteḥ prābalye 'pi sāvakāśāyā viśvakarmaśruteḥ niravakāśaliṅgena bādhopapatteriti bhāvaḥ /",
  "GSP33bbdip11u:1791": "śrutyarthastu - 'ajasya';",
  "GSP33bbdip11u:1792": "ajanyasya puruṣasya 'nābhau ekaṃ';",
  "GSP33bbdip11u:1793": "vastu 'arpitaṃ'; udbhūtam /",
  "GSP33bbdip11u:1794": "'yasmin viśvāni bhuvanāni';",
  "GSP33bbdip11u:1795": "sarve caturdaśalokāḥ 'adhitasthuḥ';",
  "GSP33bbdip11u:1796": "adhiṣṭhitāḥ iti / @#----------",
  "GSP33bbdip11u:1798": "BBsBh_1,1.1.92:",
  "GSP33bbdip11u:1799": "na ca prasiddhārthaṃ vinānyortho yujyate /",
  "GSP33bbdip11u:1800": "BBsBhDīp_1,1.1.92:",
  "GSP33bbdip11u:1801": "nābhyarpitaṃ padmādanyatkiṃ na syādityata āha - 'na ca'; iti /",
  "GSP33bbdip11u:1802": "caḥ samuccaye /",
  "GSP33bbdip11u:1803": "prasiddhaṃ viṣṇunābhisthatvena prasiddhaṃ padmākhyārthaṃ 'vinānyo 'rtho'; na yujyate,",
  "GSP33bbdip11u:1804": "prasiddhibādhādityarthaḥ /",
  "GSP33bbdip11u:1805": "viśvakarmaśrutivatpadmanābhatvaliṅgamapyanyasya kiṃ na syādityato vādmaha - 'na ca'; iti /",
  "GSP33bbdip11u:1806": "padmanābhatvena prasiddhapadārthaṃ bhagavantaṃ vinā 'anyaḥ';",
  "GSP33bbdip11u:1807": "padmanābho na yujyate prasiddhibādhādityarthaḥ / @#----------",
  "GSP33bbdip11u:1809": "BBsBh_1,1.1.93:",
  "GSP33bbdip11u:1810": "ajasya nābhāviti yasya nābherabhūt śruteḥ puṣkaraṃ lokasāram /",
  "GSP33bbdip11u:1811": "BBsBhDīp_1,1.1.93:",
  "GSP33bbdip11u:1812": "na kevalaṃ prasiddhibalādevaitacchrutyuktaṃ padmaṃ padmanābhaśca harirityavasīyate,",
  "GSP33bbdip11u:1813": "kintu 'ajasya';",
  "GSP33bbdip11u:1814": "iti śrutestadubhayabodhakatvena smṛtyanugṛhītatvāccetyāha - 'ajasya'; iti /",
  "GSP33bbdip11u:1815": "iti śruterityanvayaḥ /",
  "GSP33bbdip11u:1816": "tathā ca 'ajasya nābhāviti śruteḥ';",
  "GSP33bbdip11u:1817": "sakāśāt 'lokasāraṃ';",
  "GSP33bbdip11u:1818": "lokādhārabhūtaṃ 'puṣkaraṃ';",
  "GSP33bbdip11u:1819": "padmaṃ 'abhūt';",
  "GSP33bbdip11u:1820": "iti jñāyate / @#----------",
  "GSP33bbdip11u:1822": "BBsBh_1,1.1.94:",
  "GSP33bbdip11u:1823": "tasmai namo vyastasamastaviśvavibhūtaye viṣṇave lokakartre //",
  "GSP33bbdip11u:1824": "iti ca skānde /",
  "GSP33bbdip11u:1825": "BBsBhDīp_1,1.1.94:",
  "GSP33bbdip11u:1826": "'tasmai vyastasamastaviśvavibhūtaye';",
  "GSP33bbdip11u:1827": "viśvasya jagato vibhūtayaḥ sṛṣṭyādyaṣṭakaṃ jīvādau vyastāḥ vistṛtāḥ jaḍādau samastāḥ saṃkṣiptāḥ viśvavibhūtayo yenāsau vyastasamastaviśvavibhūtistasmai 'lokakartre';",
  "GSP33bbdip11u:1828": "lokasvāmine 'viṣṇave namaḥ'; ityarthaḥ /",
  "GSP33bbdip11u:1829": "tattvapradīpe tu - samastaviśvavibhūtayo yena vyastā sa vyastasamastaviśvavibhūtiḥ /",
  "GSP33bbdip11u:1830": "atha vā vyastāḥ samastā viśvavibhūtayo yeneti dvedhā vyākhyātam /",
  "GSP33bbdip11u:1831": "tatra divitīyaṃ ṭīkāyāṃ vivṛtam /",
  "GSP33bbdip11u:1832": "pūrvārdhe viṣṇuvācakaśabdābhāvāduttarārdhodāharaṇam /",
  "GSP33bbdip11u:1833": "'iti ca skānde';",
  "GSP33bbdip11u:1834": "iti caśabdo bhinnakrameṇa 'uktaṃ';",
  "GSP33bbdip11u:1835": "ityadhyāhṛtapadena sambadhyate /",
  "GSP33bbdip11u:1836": "yata evamataḥ 'ajasya';",
  "GSP33bbdip11u:1837": "ityuktaṃ padmameva,",
  "GSP33bbdip11u:1838": "padmanābhaśca harireveti vākyaśeṣaḥ /",
  "GSP33bbdip11u:1839": "na kevalaṃ prasiddhibādhāditi cārthaḥ / @#----------",
  "GSP33bbdip11u:1841": "BBsBh_1,1.1.95:",
  "GSP33bbdip11u:1842": "“paro divā para enā pṛthivyā“",
  "GSP33bbdip11u:1843": "(ṛ.saṃ. 10-82-5)",
  "GSP33bbdip11u:1844": "iti samākhyāśrutau /",
  "GSP33bbdip11u:1845": "BBsBhDīp_1,1.1.95:",
  "GSP33bbdip11u:1846": "yadā niravakāśaliṅgamātraṃ śrutibādhakaṃ tadā kimu vācyaṃ samākhyāyuktaṃ taditi bhāvenāha - 'para'; iti/",
  "GSP33bbdip11u:1847": "idaṃ cāvartate,",
  "GSP33bbdip11u:1848": "'viṣṇureva'; ityādikamatrāpi sambadhyate /",
  "GSP33bbdip11u:1849": "tathā ca yataḥ viśvakarmasūkte “paro divā para enā pṛthivyā paro devebhirasurairyadasti“iti yā ākhyā uktiḥ tasyāḥ samā samānā 'paro divā';",
  "GSP33bbdip11u:1850": "ityevaṃrūpa 'śrutau';",
  "GSP33bbdip11u:1851": "āmbhṛṇīsūkte asti ato 'pi 'viṣṇureva';",
  "GSP33bbdip11u:1852": "viśvakarmasūktodita ityarthaḥ / @#----------",
  "GSP33bbdip11u:1854": "BBsBh_1,1.1.96:",
  "GSP33bbdip11u:1855": "“yaṃ kāmaye taṃ tamugraṃ kṛṇomi taṃ brahmāṇaṃ tamṛṣiṃ taṃ sumedhām“",
  "GSP33bbdip11u:1856": "(ṛ.saṃ. 10-125-5.) ityuktvā /",
  "GSP33bbdip11u:1857": "BBsBhDīp_1,1.1.96:",
  "GSP33bbdip11u:1858": "nanu samākhyāśrutāvapi viṣṇuḥ kuto vācya ityata āha - 'yaṃ'; iti /",
  "GSP33bbdip11u:1859": "itītyanantaraṃ vākyenetyubhayatra śeṣaḥ /",
  "GSP33bbdip11u:1860": "'paro divā'; ityetatsamastamanenāpi yojyam /",
  "GSP33bbdip11u:1861": "atra samākhyāśrutāvityekaṃ padam/",
  "GSP33bbdip11u:1862": "tathā ca yasmāt 'paro divā';",
  "GSP33bbdip11u:1863": "iti samākhyāśrutau metyākhyā mākhyā tayā sahitā samākhyā “prakṛtirvāva samāsamā“(mādhyandinaśrutiḥ)",
  "GSP33bbdip11u:1864": "iti śrutau samāsamatvokteḥ 'nāmaikadeśe';",
  "GSP33bbdip11u:1865": "iti nyāyena samābhidhāvā,",
  "GSP33bbdip11u:1866": "ahamiti prakṛtā lakṣmīḥ “yaṃ“ityādivākyena brahmādīnāṃ svādhīnatvamuktvā “mama yonirapsvantaḥ samudre” iti vākyena “paro divā“ityuktaṃ viṣṇuṃ svakāraṇatvena samudrasthatvena cāha,",
  "GSP33bbdip11u:1867": "tasmādviṣṇureva samākhyāśrutipratipādya ityarthaḥ/",
  "GSP33bbdip11u:1868": "uktvetyanena lakṣmīkāraṇaṃ brahmādyanyatamaṃ kiṃ na syāditi śaṅkā vāritā /",
  "GSP33bbdip11u:1869": "śrutau 'divā';",
  "GSP33bbdip11u:1870": "ityādi tṛtīyā pañcamyarthe /",
  "GSP33bbdip11u:1871": "tathā ca - 'divaḥ';",
  "GSP33bbdip11u:1872": "'śriyaḥ';",
  "GSP33bbdip11u:1873": "'paraḥ';",
  "GSP33bbdip11u:1874": "'enā';",
  "GSP33bbdip11u:1875": "etasyāḥ bhūmyāśca 'paraḥ'; uttamaḥ /",
  "GSP33bbdip11u:1876": "'devebhiḥ'; 'devebhyaḥ';",
  "GSP33bbdip11u:1877": "'asuraiḥ';",
  "GSP33bbdip11u:1878": "asurebhyaśca 'paraḥ'; uttamaḥ /",
  "GSP33bbdip11u:1879": "kiṃ bahunā - 'yadasti';",
  "GSP33bbdip11u:1880": "tasmātsarvasmādapi paraḥ /",
  "GSP33bbdip11u:1881": "sa viṣṇuḥ dyāvāpṛthivībhyāṃ paraḥ /",
  "GSP33bbdip11u:1882": "ahaṃ tu 'mahinā';",
  "GSP33bbdip11u:1883": "mahimnā 'etāvatī';",
  "GSP33bbdip11u:1884": "parimitā babhūva /",
  "GSP33bbdip11u:1885": "ahametāvatī yathoktaprakārā mahimnā nāto 'dhiketi vā śrutyarthaḥ /",
  "GSP33bbdip11u:1886": "ahamiti labdhapadena lakṣmīrucyate,",
  "GSP33bbdip11u:1887": "etatsūktapravartikāyāḥ āmbhṛṇyāḥ lakṣmīrūpatvāt /",
  "GSP33bbdip11u:1888": "tathā ca - ahaṃ 'yaṃ yaṃ';",
  "GSP33bbdip11u:1889": "rudrapadayogyaṃ jīvaṃ 'ugraṃ';",
  "GSP33bbdip11u:1890": "rudraṃ kartuṃ 'kāmaye';",
  "GSP33bbdip11u:1891": "iccheyaṃ 'taṃ taṃ';",
  "GSP33bbdip11u:1892": "ugraṃ kṛṇomi karomi /",
  "GSP33bbdip11u:1893": "evaṃ tattatpadayogyaṃ yaṃ yaṃ 'brahmāṇaṃ';",
  "GSP33bbdip11u:1894": "'ṛṣiṃ';",
  "GSP33bbdip11u:1895": "'sumedhāṃ';",
  "GSP33bbdip11u:1896": "sumedhasaṃ vā kartuṃ kāmaye taṃ taṃ tathā karomītyarthaḥ /",
  "GSP33bbdip11u:1897": "śiṣṭavākyārthaḥ “patyurasāmañjasyāt“(bra.sū. 2-2-37)",
  "GSP33bbdip11u:1898": "ityadhikaraṇe vakṣyate / @#----------",
  "GSP33bbdip11u:1900": "BBsBh_1,1.1.97:",
  "GSP33bbdip11u:1901": "“mama yonirapsvantaḥ samudre“",
  "GSP33bbdip11u:1902": "(ṛ.saṃ. 10-125-7.) ityāha /",
  "GSP33bbdip11u:1903": "BBsBhDīp_1,1.1.97:",
  "GSP33bbdip11u:1904": "tathāpi mama na svatantryamityaha - 'mama'; iti /",
  "GSP33bbdip11u:1905": "'mama'; 'yoniḥ'; kāraṇaṃ 'samudre apsu';",
  "GSP33bbdip11u:1906": "apām 'antaḥ'; tiṣṭhati /",
  "GSP33bbdip11u:1907": "tasyādhikyaṃ kampasvarārthaḥ /",
  "GSP33bbdip11u:1908": "patināma na grāhyamiti bhāvena nārāyaṇa ityanuktvā tadarthabodhanāyaivamuktiḥ / @#----------",
  "GSP33bbdip11u:1910": "BBsBh_1,1.1.98:",
  "GSP33bbdip11u:1911": "ugro rudraḥ,",
  "GSP33bbdip11u:1912": "samudre 'ntarnārāyaṇaḥ /",
  "GSP33bbdip11u:1913": "prasiddhatvāt sūcitatvāccāsyārthasya /",
  "GSP33bbdip11u:1914": "BBsBhDīp_1,1.1.98:",
  "GSP33bbdip11u:1915": "nanvatra samudrastho rudraḥ kiṃ na syāt 'tapyamānāya salile';",
  "GSP33bbdip11u:1916": "iti bhāratokteḥ na ca ramādhīnatoktivirodhaḥ,",
  "GSP33bbdip11u:1917": "ugraśabdena kasyacitkrūrasya grahaṇasambhavādityata āha - 'ugra'; iti /",
  "GSP33bbdip11u:1918": "bhavedityubhayatra śeṣaḥ /",
  "GSP33bbdip11u:1919": "tathā ca atrogra ityukto rudra eva bhavet,",
  "GSP33bbdip11u:1920": "tathā samudre 'ntassthito nārāyaṇa eva bhavet,",
  "GSP33bbdip11u:1921": "iti pratijñāvākyadvayārthaḥ /",
  "GSP33bbdip11u:1922": "tatra hetumāha - 'prasiddhatvāt'; iti /",
  "GSP33bbdip11u:1923": "'asyārthasya';",
  "GSP33bbdip11u:1924": "rudre ugraśabdavācyatvarūpārthasya prasiddhatvāt,",
  "GSP33bbdip11u:1925": "“ugraḥ kapardī“ityādikośaprasiddhatvāt,",
  "GSP33bbdip11u:1926": "ugraśabdena rudraśabdārthasya krauryasya jñāpitatvāccetyarthaḥ /",
  "GSP33bbdip11u:1927": "rudro raudra ugra ityeteṣāmekārthatvāditi bhāvaḥ /",
  "GSP33bbdip11u:1928_0": "evaṃ samudraśāyitvarūpārthasya “mahodadhiśayo 'ntakaḥ“ityādiviṣṇusahasranāmaprasiddhatvāt",
  "GSP33bbdip11u:1928_1": "samudre 'ntaḥsthatvakathanena “āpo nārāḥ“iti smṛtisiddhanāraśabdoditodakāśrayatvarūpanārāyaṇaśabdārthasya",
  "GSP33bbdip11u:1928_2": "'sūcitatvācca'; ityarthaḥ / @#----------",
  "GSP33bbdip11u:1930": "BBsBh_1,1.1.99:",
  "GSP33bbdip11u:1931": "na cāvirodhe prasiddhaḥ parityajate /",
  "GSP33bbdip11u:1932": "uktanyāyena ca śrutaya etameva vadanti /",
  "GSP33bbdip11u:1933": "BBsBhDīp_1,1.1.99:",
  "GSP33bbdip11u:1934": "nanu prasiddhyādisadbhāve 'pi tatparityāgenānyasvīkāre kiṃ bādhakamityata āha - 'na ca'; iti/",
  "GSP33bbdip11u:1935": "arthasyetyetadvipariṇāmenātra sambadhyate /",
  "GSP33bbdip11u:1936": "tathā ca co yato 'yamarthaḥ 'prasiddhaḥ';",
  "GSP33bbdip11u:1937": "ato 'avirodhe';",
  "GSP33bbdip11u:1938": "pramāṇavirodhābhāve 'na parityajyate';",
  "GSP33bbdip11u:1939": "na tyajyata ityarthaḥ,",
  "GSP33bbdip11u:1940": "prasiddhārthasya virodhaikāpodyatvāt,",
  "GSP33bbdip11u:1941": "anyathā prasiddhibādhāditi bhāvaḥ /",
  "GSP33bbdip11u:1942": "“ākāśādeva samutpadyante“(chāṃ. u. 1-9-1.)",
  "GSP33bbdip11u:1943": "“janitota viṣṇoḥ“(ṛ.saṃ. 9-97-5.)",
  "GSP33bbdip11u:1944": "“nakirindratvaduttaraḥ“(ṛ. 4-30-1.)",
  "GSP33bbdip11u:1945": "ityādau vyabhicāravāraṇāyāvirodha iti /",
  "GSP33bbdip11u:1946": "nanu virodhābhāvo 'siddhaḥ,",
  "GSP33bbdip11u:1947": "yato 'tra yadi rudro lakṣmyadhīnatayograpadenocyate tarhi “viśvādhiko rudraḥ“ityādiśrutivirodhaḥ syāt ato 'tra tatparityāgo yukta ityata āha - 'ukta'; iti /",
  "GSP33bbdip11u:1948": "karaṇavyutpattyā nyāyaḥ pramāṇam /",
  "GSP33bbdip11u:1949": "tathā ca - yato “nāmāni viśvā“(bhāllaveyaśrutiḥ)",
  "GSP33bbdip11u:1950": "ityādyuktāgamena,",
  "GSP33bbdip11u:1951": "taduktotpattimatpravṛttinimittavattvādyanumānena,",
  "GSP33bbdip11u:1952": "caśabdasamuccitaiḥ “vede rāmāyaṇe caiva“iti vakṣyamāṇapramāṇaiśca sādhakaiḥ 'śrutayo';",
  "GSP33bbdip11u:1953": "“viśvādhiko rudraḥ“(mahānā. 10-3.)",
  "GSP33bbdip11u:1954": "ityādyāgamāḥ radrādipadānāṃ viṣṇuvācitvamāśritya vā,",
  "GSP33bbdip11u:1955": "viśvo vāyuḥ adhiko yasmādviśvādhika ityarthāśrayaṇena vā 'etameva';",
  "GSP33bbdip11u:1956": "viṣṇumeva 'vadanti';",
  "GSP33bbdip11u:1957": "tātparyataḥ prādhānyena bodhayanti ityavagamyate /",
  "GSP33bbdip11u:1958": "ato na “viśvādhikaḥ“ityādiśrutivirodha iti yojanā / @#----------",
  "GSP33bbdip11u:1960": "BBsBh_1,1.1.100:",
  "GSP33bbdip11u:1961": "vede rāmāyaṇe caiva purāṇe bhārate tathā /",
  "GSP33bbdip11u:1962": "BBsBhDīp_1,1.1.100:",
  "GSP33bbdip11u:1963": "śrutīnāṃ viṣṇvekavācitve smṛtiṃ cāha - 'vede'; iti /",
  "GSP33bbdip11u:1964": "viṣṇureva 'vede rāmāyaṇe ca purāṇe tathā bhārate'; / @#----------",
  "GSP33bbdip11u:1966": "BBsBh_1,1.1.101:",
  "GSP33bbdip11u:1967": "ādāvante ca madhye ca viṣṇussarvatra gīyate /",
  "GSP33bbdip11u:1968": "BBsBhDīp_1,1.1.101:",
  "GSP33bbdip11u:1969": "kiṃ bahunā 'sarvatra';",
  "GSP33bbdip11u:1970": "sarvagrantheṣu 'gīyate';",
  "GSP33bbdip11u:1971": "pratipādyate /",
  "GSP33bbdip11u:1972": "teṣvapi na bhāge,",
  "GSP33bbdip11u:1973": "kintvādau madhye ante ca,",
  "GSP33bbdip11u:1974": "karmādikāṇḍatraye 'pi,",
  "GSP33bbdip11u:1975": "upakramopasaṃhārayoravāntaraprakaraṇeṣu ca,",
  "GSP33bbdip11u:1976": "sarvatra prativākyaṃ pratipadaṃ pratyakṣaraṃ ca mukhyataḥ pratipādyata ityarthaḥ / @#----------",
  "GSP33bbdip11u:1978": "BBsBh_1,1.1.102:",
  "GSP33bbdip11u:1979": "iti harivaṃśeṣu /",
  "GSP33bbdip11u:1980": "na cetaragranthavirodhaḥ,",
  "GSP33bbdip11u:1981": "BBsBhDīp_1,1.1.102:",
  "GSP33bbdip11u:1982": "'veda'; iti vacanasya khilākhilapārijātākhyaharivaṃśabhāgatrayagatatvasūcanāya 'harivaṃśeṣu';",
  "GSP33bbdip11u:1983": "iti bahuvacanam /",
  "GSP33bbdip11u:1984": "harivaṃśeṣvityanantaraṃ 'yaduktaṃ'; iti śeṣaḥ,",
  "GSP33bbdip11u:1985": "tasyāto na virodha iti,",
  "GSP33bbdip11u:1986": "harivaṃśeṣūktanyāyena uktarītyā iti vānvayaḥ /",
  "GSP33bbdip11u:1987": "nanu pramāṇavirodhābhāvo 'siddhaḥ,",
  "GSP33bbdip11u:1988": "yataḥ śrutivirodhābhāve 'pyasti pāśupatādiśāstravirodhaḥ,",
  "GSP33bbdip11u:1989": "tatra rudrādīnāṃ sarvottamatvasya sarvakāraṇatvasya cokteḥ ityata āha - 'na ca'; iti/",
  "GSP33bbdip11u:1990": "co 'pyarthaḥ na kevalaṃ śrutivirodhābhāvaḥ,",
  "GSP33bbdip11u:1991": "apitarhītaravirodho 'pi neti /",
  "GSP33bbdip11u:1992": "'asyārthasya';",
  "GSP33bbdip11u:1993": "iti vartate / @#----------",
  "GSP33bbdip11u:1995": "BBsBh_1,1.1.103:",
  "GSP33bbdip11u:1996": "eṣa mohaṃ sṛjāmyāśu yo janānmohayiṣyati /",
  "GSP33bbdip11u:1997": "BBsBhDīp_1,1.1.103:",
  "GSP33bbdip11u:1998": "kuta ityata teṣāṃ mohārthaṃ kṛtatvāditi hetvadhyāhāramabhipretya tasyāsiddhiṃ pramāṇodāharaṇena nirāha - 'eṣa'; iti /",
  "GSP33bbdip11u:1999": "rudraṃ prati viṣṇuvākyametat /",
  "GSP33bbdip11u:2000": "muhyate 'nena jana iti 'moho';",
  "GSP33bbdip11u:2001": "naṭanaṃ vañcanaṃ vā /",
  "GSP33bbdip11u:2002": "'moho'; mohakāraṇamanādikarmavāsanārupamiti tattvapradīptokterapyayamevārthaḥ,",
  "GSP33bbdip11u:2003": "mohakaśāstramiti vyāsatīrthīyokteḥ /",
  "GSP33bbdip11u:2004": "na ca asya 'na mohaśāstrasya vaktā viṣṇurāśaṅkyaḥ,",
  "GSP33bbdip11u:2005": "“ajasyāvakracetasaḥ“(ka.u. 5-1.)",
  "GSP33bbdip11u:2006": "iti hi śrutiḥ';",
  "GSP33bbdip11u:2007": "iti tattvapradīpavirodhaḥ śaṅkyaḥ asatāmityabhiprāyāt /",
  "GSP33bbdip11u:2008": "vidyamānākārācchādanenāvidyamānākārapradarśanaṃ naṭanam /",
  "GSP33bbdip11u:2009": "avidyamānakathanaṃ vañcanam /",
  "GSP33bbdip11u:2010": "sṛjāmītyuttamapuruṣaprayogādahamiti kartā labhyate /",
  "GSP33bbdip11u:2011": "caśabdaḥ kriyākartṛsamuccaye /",
  "GSP33bbdip11u:2012": "'pūrvaśrutasyaitacchabdasya paścāt śruto yacchabdo viśeṣaṇam';",
  "GSP33bbdip11u:2013": "iti nyāyadīpokteḥ ya eṣa iti yojanā /",
  "GSP33bbdip11u:2014": "tathā ca ahaṃ 'mohaṃ sṛjāmi'; karomi /",
  "GSP33bbdip11u:2015": "'ya eṣa'; mohaḥ 'janān mohayiṣyati';",
  "GSP33bbdip11u:2016": "ajñānamithyājñānādikaṃ prāpayiṣyati / @#----------",
  "GSP33bbdip11u:2018": "BBsBh_1,1.1.104:",
  "GSP33bbdip11u:2019": "tvaṃ ca rudra mahābāho mohaśāstrāṇi kāraya /",
  "GSP33bbdip11u:2020": "BBsBhDīp_1,1.1.104:",
  "GSP33bbdip11u:2021": "parabādhakatvāt bāhuḥ prāṇyaṅgaṃ,",
  "GSP33bbdip11u:2022": "mahān bāhuryasya saḥ,",
  "GSP33bbdip11u:2023": "tasya sambuddhiḥ he 'mahābāho';",
  "GSP33bbdip11u:2024": "śatrubādhakāṅgayukta 'rudra';",
  "GSP33bbdip11u:2025": "'tvaṃ ca';",
  "GSP33bbdip11u:2026": "mohaṃ sṛja 'mohaśāstrāṇi';",
  "GSP33bbdip11u:2027": "ca 'kāraya'; kuru,",
  "GSP33bbdip11u:2028": "dadhīcyādibhiśca kāraya/",
  "GSP33bbdip11u:2029": "he 'mahābhuja';",
  "GSP33bbdip11u:2030": "mahābhakṣaka mahākuṭileti vā he rudra / @#----------",
  "GSP33bbdip11u:2032": "BBsBh_1,1.1.105:",
  "GSP33bbdip11u:2033": "atathyāni vitathyāni darśayasva mahābhuja /",
  "GSP33bbdip11u:2034": "BBsBhDīp_1,1.1.105:",
  "GSP33bbdip11u:2035": "teṣviti śeṣaḥ tathā ca - 'teṣu';",
  "GSP33bbdip11u:2036": "mohaśāstreṣu 'atathyāni';",
  "GSP33bbdip11u:2037": "kvāpyavidyamānāni liṅgamūlānveṣaṇādīni 'vitathyāni';",
  "GSP33bbdip11u:2038": "vyadhikaraṇatvena vidyamānāni viṣṇuniṣṭhāni vāyuniṣṭhāni vā rudrādiniṣṭhatayocyamānāni sarvottamatvasarvasvātantryaviṣabhakṣaṇādīni 'darśayasva';",
  "GSP33bbdip11u:2039": "pratipādayeti yāvat / @#----------",
  "GSP33bbdip11u:2041": "BBsBh_1,1.1.106:",
  "GSP33bbdip11u:2042": "prakāśaṃ kuru cātmānamaprakāśaṃ ca māṃ kuru /",
  "GSP33bbdip11u:2043": "BBsBhDīp_1,1.1.106:",
  "GSP33bbdip11u:2044": "'mām ātmānam';",
  "GSP33bbdip11u:2045": "ityuddeśyadvitīyāntam /",
  "GSP33bbdip11u:2046": "parasparasamuccaye caśabdau /",
  "GSP33bbdip11u:2047": "tathā ca lokeṣu 'ātmānaṃ';",
  "GSP33bbdip11u:2048": "svātmānamuddiśya 'prakāśaṃ';",
  "GSP33bbdip11u:2049": "prasiddhiṃ 'kuru'; /",
  "GSP33bbdip11u:2050": "na kevalametāvat,",
  "GSP33bbdip11u:2051": "kintu 'mām'; uddiśya 'aprakāśam';",
  "GSP33bbdip11u:2052": "aprasiddhiṃ ca kurvītyarthaḥ /",
  "GSP33bbdip11u:2053": "kecittu - prakāśo 'syāstīti prakāśamiti arśaādyajantatvamāśritya uddeśyadvitīyānāśrayaṇena prakāśaṃ prasiddhamiti vyācakṣate / @#----------",
  "GSP33bbdip11u:2055": "BBsBh_1,1.1.107:",
  "GSP33bbdip11u:2056": "iti vārāhavacanāt /",
  "GSP33bbdip11u:2057": "śaive ca skānde -",
  "GSP33bbdip11u:2058": "BBsBhDīp_1,1.1.107:",
  "GSP33bbdip11u:2059": "'vārāhavacanāt';",
  "GSP33bbdip11u:2060": "ityasyetareṣāṃ mohārthaṃ kṛtatvāvagamāditi hetumukhena 'na cetara';",
  "GSP33bbdip11u:2061": "iti pratijñāvākyenānvayaḥ /",
  "GSP33bbdip11u:2062": "liṅgamūlānveṣaṇakathā tu - pūrvaṃ jagatkartṛtvaviṣaye viṣṇuviriñcayorvivādo 'bhūt ahameva jagataḥ kartā na matto 'nyaḥ iti /",
  "GSP33bbdip11u:2063": "etasminnantare tayorgarvavināśāya tanmadhye kiñcana liṅgamudabhūt /",
  "GSP33bbdip11u:2064": "tau tat dṛṣṭvā sarvadevasannidhau parasparaṃ samayaṃ cakratuḥ /",
  "GSP33bbdip11u:2065": "tatra brahmā viṣṇumāha - avayormadhye 'sya liṅgasya yo 'ntamādiṃ ca gacchati sa bhavedadhiko loke,",
  "GSP33bbdip11u:2066": "lokakartā ca sa prabhuḥ /",
  "GSP33bbdip11u:2067": "tasmāddhe viṣṇo tvaṃ liṅgasya mūlagaveṣaṇāyādhastādvraja,",
  "GSP33bbdip11u:2068": "ahamantagaveṣaṇāya ūrdhvaṃ gamiṣyāmi iti /",
  "GSP33bbdip11u:2069": "evaṃ tau samayaṃ kṛtvā mārgamāṇau nirgatau /",
  "GSP33bbdip11u:2070": "tatra viṣṇurvarāharūpeṇādhastādgaveṣituṃ yayau /",
  "GSP33bbdip11u:2071": "vāṇījānistu haṃsarūpeṇordhvaṃ yayo /",
  "GSP33bbdip11u:2072": "atha punarviṣṇuḥ svasthānaṃ samāgatya sarvadevasannidhau ahaṃ liṅgasyādimadrākṣamiti satyam āha /",
  "GSP33bbdip11u:2073": "brahmāpi samāgatya ahamantamadrākṣamiti chadmanā mṛṣā āha /",
  "GSP33bbdip11u:2074": "atha liṅgarūpī maheśvaraḥ tayorvacaḥ śrutvā he viṣṇo yatastvaṃ satyamevāvocaḥ ataḥ tava loke matsamā pūjā bhaviṣyati /",
  "GSP33bbdip11u:2075": "brahmaṇastu netyuvāca /",
  "GSP33bbdip11u:2076": "tato brahmā he rudra mamānṛtoktikṛtāparādhastvayā kṣantavya ityāha /",
  "GSP33bbdip11u:2077": "tato rudro na mama vaco mithyā bhaviṣyati /",
  "GSP33bbdip11u:2078": "tathāpi tvaṃ mithyoktikṛtadoṣaparihārārthaṃ gandhamādanagiriṃ vraja /",
  "GSP33bbdip11u:2079": "tatra kratūn kuruṣva/",
  "GSP33bbdip11u:2080": "tatastava śrautasmārtakarmasveva pūjā bhaviṣyati /",
  "GSP33bbdip11u:2081": "na tu devālayādiṣvityuktvāntaradhīyatetyādirūpā skāndapurāṇasthā/",
  "GSP33bbdip11u:2082": "nanu tathāpyasyārthasya skāndabrahmavaivartādipurāṇavirodhassyāt,",
  "GSP33bbdip11u:2083": "teṣāṃ śivabrahmādipāramyaviṣayatvādityata āha - 'śaive ca'; iti /",
  "GSP33bbdip11u:2084": "caśabdo 'pyarthassamuccaye,",
  "GSP33bbdip11u:2085": "yadyapītyādyarthe ca - 'śaive';",
  "GSP33bbdip11u:2086": "śivotkarṣapare 'pīti 'skānde';",
  "GSP33bbdip11u:2087": "vacanādityanuṣaṅgadyotakaśca /",
  "GSP33bbdip11u:2088": "evamuttaratrāpi / @#----------",
  "GSP33bbdip11u:2090": "BBsBh_1,1.1.108:",
  "GSP33bbdip11u:2091": "śvapacādapi kaṣṭatvaṃ brahmeśānādayassurāḥ /",
  "GSP33bbdip11u:2092": "BBsBh_1,1.1.109:",
  "GSP33bbdip11u:2093": "tadaivācyuta yāntyeva yadaiva tvaṃ parāṅmukhaḥ // iti //",
  "GSP33bbdip11u:2094": "BBsBhDīp_1,1.1.108-109:",
  "GSP33bbdip11u:2095": "he 'acyuta'; 'yadaiva';",
  "GSP33bbdip11u:2096": "yadi ca tvameva sarvathā 'parāṅmukho';",
  "GSP33bbdip11u:2097": "bhavasi anugrahaṃ ca karoṣi 'tadā';",
  "GSP33bbdip11u:2098": "tarhi 'brahmeśānādayaḥ surāḥ';",
  "GSP33bbdip11u:2099": "śvapacādapi śvānaṃ pacatīti śvapaco nīcaḥ tasmādapi 'kaṣṭatvaṃ';",
  "GSP33bbdip11u:2100": "kleśayuktatvaṃ kaṣṭaṃ vā 'yāntyeva'; ityarthaḥ /",
  "GSP33bbdip11u:2101": "asya tarkatvāttasya viparyayaparyavasāne brahmādīnāṃ viṣṇvadhīnatvam atyantatadanugrahapātratvaṃ ca siddhyatīti na pramāṇavirodhaḥ /",
  "GSP33bbdip11u:2102": "itiśabdasya 'iti skānde';",
  "GSP33bbdip11u:2103": "ityanvayaḥ / @#----------",
  "GSP33bbdip11u:2105": "BBsBh_1,1.1.110:",
  "GSP33bbdip11u:2106": "brāhme ca brahmavaivarte -",
  "GSP33bbdip11u:2107": "BBsBh_1,1.1.111:",
  "GSP33bbdip11u:2108": "nāhaṃ na ca śivo 'nye ca tacchaktyekāṃśabhāginaḥ /",
  "GSP33bbdip11u:2109": "BBsBh_1,1.1.112:",
  "GSP33bbdip11u:2110": "bālaḥ krīḍanakairyadvat krīḍate 'smābhiracyutaḥ // iti /",
  "GSP33bbdip11u:2111": "BBsBhDīp_1,1.1.110-112:",
  "GSP33bbdip11u:2112": "'brāhme'; brahmaviṣaye /",
  "GSP33bbdip11u:2113": "atra 'aham'; iti caturmukha ucyate /",
  "GSP33bbdip11u:2114": "'yadvat'; iti śravaṇāt 'tadvat';",
  "GSP33bbdip11u:2115": "iti labhyate /",
  "GSP33bbdip11u:2116": "caśabdau samuccayārthau /",
  "GSP33bbdip11u:2117": "'asmābhiḥ'; ityatra śivaścānye ca ahaṃ ca vayaṃ tairityekaśeṣaḥ /",
  "GSP33bbdip11u:2118": "tathā ca yadyapi vayaṃ 'tacchaktyekāṃśabhāginaḥ';",
  "GSP33bbdip11u:2119": "tasyācyutasya yā śaktiḥ sāmarthyaṃ tasyaikāṃśabhāgino na bhavāmaḥ tathāpi 'yadvat';",
  "GSP33bbdip11u:2120": "yathā 'bālaḥ krīḍanakaiḥ';",
  "GSP33bbdip11u:2121": "krīḍāsādhanapadārthaiḥ 'krīḍate';",
  "GSP33bbdip11u:2122": "'tadvat';",
  "GSP33bbdip11u:2123": "tathā 'acyuto';",
  "GSP33bbdip11u:2124": "harirapi 'asmābhiḥ';",
  "GSP33bbdip11u:2125": "karaṇaiḥ 'krīḍate';",
  "GSP33bbdip11u:2126": "sṛṣṭyādikrīḍāṃ karotītyarthaḥ /",
  "GSP33bbdip11u:2127": "punarna cetyuktiḥ tātparyārthā,",
  "GSP33bbdip11u:2128": "'nā'; puruṣa iti vā /",
  "GSP33bbdip11u:2129": "itiśabdasya iti brahmavaivarte ityanvayaḥ /",
  "GSP33bbdip11u:2130": "'skānde'; 'brahmavaivarte';",
  "GSP33bbdip11u:2131": "ityanayoḥ 'vacanāt';",
  "GSP33bbdip11u:2132": "itipadadvārā 'na cetaragranthavirodhaḥ';",
  "GSP33bbdip11u:2133": "ityanenānvayaḥ /",
  "GSP33bbdip11u:2134": "tathā ca teṣāṃ śaivāditve 'pi na virodhitvam,",
  "GSP33bbdip11u:2135": "tatrāpi viṣṇūttamatvāderapyuktyā svavirodhena śivādyutkarṣe 'prāmāṇyāt /",
  "GSP33bbdip11u:2136": "na ca viparītaṃ kiṃ na syāditi vācyam,",
  "GSP33bbdip11u:2137": "śivādyutkarṣādeḥ śaivādipurāṇeṣvevāsādhāraṇyena prāptatvāt,",
  "GSP33bbdip11u:2138": "tatraiva viṣṇūtkarṣoktau tatra prāmāṇyasya śivādyutkarṣādāvaprāmāṇyasya ca niścayena vaiparītyāyogāt /",
  "GSP33bbdip11u:2139": "tasmātpāśupatādiparikalpitaśivādyuttamatvaparipāṭī darśanabhāṣayā teṣūpanyasyata iti na tadvirodha iti bhāvaḥ / @#----------",
  "GSP33bbdip11u:2141": "BBsBh_1,1.1.113:",
  "GSP33bbdip11u:2142": "na ca vaiṣṇaveṣu tathā /",
  "GSP33bbdip11u:2143": "tacca “eṣa“mohaṃ ityuktam //",
  "GSP33bbdip11u:2144": "// iti jijñāsādhikaraṇam //",
  "GSP33bbdip11u:2145": "BBsBhDīp_1,1.1.113:",
  "GSP33bbdip11u:2146": "tathāpi viṣṇūttamatvarūdrādhamatvayorvaiṣṇavagranthavirodho 'stītyata āha - 'na ca'; iti /",
  "GSP33bbdip11u:2147": "samuccaye caśabdaḥ /",
  "GSP33bbdip11u:2148": "tathā ca - 'vaiṣṇaveṣu';",
  "GSP33bbdip11u:2149": "viṣṇuviṣayapurāṇādiṣvapi 'tathā';",
  "GSP33bbdip11u:2150": "viṣṇoranyasyottamatvamuktaṃ na,",
  "GSP33bbdip11u:2151": "ata eva 'tathā';",
  "GSP33bbdip11u:2152": "śaivavat sarvottamatvādhamatvaviṣaye virodho netyarthaḥ,",
  "GSP33bbdip11u:2153": "yena svavirodhena svaviṣaye 'prāmāṇyaṃ syāditi bhāvaḥ /",
  "GSP33bbdip11u:2154": "tarhi vaiṣṇaveṣu rāmakṛṣṇādiviṣṇukartṛkaśivastutyādi kathamucyata ityata āha - 'tacca'; iti /",
  "GSP33bbdip11u:2155": "castavarthaḥ /",
  "GSP33bbdip11u:2156": "vacanādityanuvtate /",
  "GSP33bbdip11u:2157": "tadityasyāvṛttiḥ /",
  "GSP33bbdip11u:2158": "tathā ca - co yato vaiṣṇaveṣu yacchivastutyādyucyate tattu 'eṣa moham';",
  "GSP33bbdip11u:2159": "iti vacanājjñātena tena mohārthatvena 'uktaṃ';",
  "GSP33bbdip11u:2160": "pratyuktaṃ samāhitaṃ",
  "GSP33bbdip11u:2161": "ityuktamityarthaḥ /",
  "GSP33bbdip11u:2162": "asya 'ato na tadvirodhaḥ';",
  "GSP33bbdip11u:2163": "ityadhyāhṛtenānvayaḥ /",
  "GSP33bbdip11u:2164": "// iti jijñāsādhikaraṇam //",
  "GSP33bbdip11u:2166": "// 2. janmādhikaraṇam //",
  "GSP33bbdip11u:2167": "BBsBh_1,1.2.1:",
  "GSP33bbdip11u:2168": "brahmaṇo lakṣaṇamāha -",
  "GSP33bbdip11u:2169": "janmādyasya yataḥ / BBs_1,1.2 /",
  "GSP33bbdip11u:2170": "sṛṣṭisthitisaṃhāraniyamanajñānājñānabandhamokṣā yataḥ /",
  "GSP33bbdip11u:2171": "BBsBhDīp_1,1.2.1:",
  "GSP33bbdip11u:2172": "etadadhikaraṇapratipādyaṃ darśayati - 'brahmaṇaḥ'; iti /",
  "GSP33bbdip11u:2173": "nirbādharūḍhibalāt jīva evedaṃ brahma,",
  "GSP33bbdip11u:2174": "tasya cāsandhigdhatvānna jijñāsyatvamiti prāptetannirākartuṃ brahmaśabdena jīvagrahaṇe bādhakarūpaṃ śrutyuktaṃ jijñāsyabrahmaṇo lakṣaṇamāha sūtrakāra ityarthaḥ /",
  "GSP33bbdip11u:2175_0": "“śrutyuktaṃ lakṣaṇamāha“iti ṭīkayā “sā viṣṇorbrahmatvavidhātrī taittirīyaśrutiryāni",
  "GSP33bbdip11u:2175_1": "tasya lakṣaṇānyāha tānyanena sūtreṇa bhagavānāha“iti tattvapradīpokteḥ tacchabdādhyāhāreṇa bhāṣyārtha uktaḥ /",
  "GSP33bbdip11u:2176": "ata eva lakṣaṇamiti samudāyaikavacanamiti jñātavyam/",
  "GSP33bbdip11u:2177": "anena pūrvatra vivakṣitabrahmajijñāsākṣepeṇeha pūrvapakṣotthānāt pūrvādhikaraṇenāsyākṣepikī saṅgatiruktā bhavati /",
  "GSP33bbdip11u:2178": "brahmaviṣayatvācchāstrasaṅgatiḥ siddhaiva /",
  "GSP33bbdip11u:2179": "yadyapi 'brahmaśabdaśca viṣṇāveva';",
  "GSP33bbdip11u:2180": "ityanena brahmaśabdo viṣṇāveva mukhya ityuktam /",
  "GSP33bbdip11u:2181": "tathāpi bhāṣyakārairuktatve 'pi sūtrakṛtānuktatvāt brahma kiṃ jīva uta viṣṇuriti bhavatyeva sandehaḥ /",
  "GSP33bbdip11u:2182": "sūtraṃ paṭhati - 'janma'; iti /",
  "GSP33bbdip11u:2183": "yata ityuktestadbrahmeti prakṛtaṃ bhavatīti śeṣaḥ/",
  "GSP33bbdip11u:2184": "yadvā - “janmādyasya yata iti sūtre śrutamiti vākyaśeṣaḥ”/",
  "GSP33bbdip11u:2185": "iti sudhokteḥ śrutamiti vākyaśeṣaḥ /",
  "GSP33bbdip11u:2186": "janma ādiryasya sṛṣṭyādisamudāyasya tajjanmādīti tadguṇasaṃvijñānabahuvrīhiḥ,",
  "GSP33bbdip11u:2187": "tasya samāsārthaikadeśasya janmano guṇatvena viśeṣaṇatvena saṃvijñānāt /",
  "GSP33bbdip11u:2188": "tathā ca - 'asya';",
  "GSP33bbdip11u:2189": "pramitasya jagato 'janmādi yato';",
  "GSP33bbdip11u:2190_0": "bhavati śrutamiti vā tadbrahmeti sūtrārtha ityabhipretya asya jagato janma ādipadokte",
  "GSP33bbdip11u:2190_1": "sthitisaṃhṛtī yatastadbrahmetyādyanyathāpratītivāraṇāya sūtraṃ yathāvadvyācaṣṭe - 'sṛṣṭi'; iti /",
  "GSP33bbdip11u:2191": "atra prayojakavyāpāravācisṛṣṭisaṃhāraniyamanaśabdairlakṣaṇayā prapañcaniṣṭhajanmanāśaniyamyatvarūpaprayojyavyāpārāḥ pratipādyante /",
  "GSP33bbdip11u:2192": "lakṣaṇāprayojanaṃ brahmaṇa upādānatvābhāvapradarśanamiti candrikoktiḥ /",
  "GSP33bbdip11u:2193": "sṛṣṭyādīnāmaṣṭānāṃ ca pratyekaṃ lakṣaṇatvaṃ,",
  "GSP33bbdip11u:2194": "na tu samuditaveṣeṇa,",
  "GSP33bbdip11u:2195": "ativyāptyādyabhāvāt /",
  "GSP33bbdip11u:2196": "etacca lakṣaṇamanantaguṇapūrṇatvasyāpyupalakṣakam /",
  "GSP33bbdip11u:2197": "ekenopalakṣaṇasambhave 'pi mumukṣujñeyatvātsārthakamaṣṭānāṃ vacanam /",
  "GSP33bbdip11u:2198": "yathoktaṃ śrīmanmahābhāratatātparyanirṇaye -",
  "GSP33bbdip11u:2199": "sṛṣṭirakṣāhṛtijñānaniyatyajñānabandhanān /",
  "GSP33bbdip11u:2200": "mokṣaṃ ca viṣṇutaścaiva jñātvā muktirna cānyathā //",
  "GSP33bbdip11u:2201": "iti / yata ityanantaraṃ 'śrutāḥ';",
  "GSP33bbdip11u:2202": "'bhavanti';",
  "GSP33bbdip11u:2203": "iti vā śeṣaḥ /",
  "GSP33bbdip11u:2204": "asya tadbrahmetyupaskṛtenānvayaḥ // @#----------",
  "GSP33bbdip11u:2206": "BBsBh_1,1.2.2:",
  "GSP33bbdip11u:2207": "utpattisthitisaṃhārā niyatirjñānamāvṛtiḥ /",
  "GSP33bbdip11u:2208": "bandhamokṣau ca puruṣādyasmātsa harirekarāṭ //",
  "GSP33bbdip11u:2209": "iti skānde //",
  "GSP33bbdip11u:2210": "BBsBhDīp_1,1.2.2:",
  "GSP33bbdip11u:2211": "nanu jagajjanmādikartṛtvaṃ yadi viṣṇvekaniṣṭhaṃ bhavettadā brahmaśabdena jīvagrahaṇe bādhakarūpaṃ syāt;",
  "GSP33bbdip11u:2212": "tasya viṣṇvekaniṣṭhatvameva kuto jñāyata ityata āha - 'utpatti'; iti /",
  "GSP33bbdip11u:2213": "asya jagato 'yasmāt';",
  "GSP33bbdip11u:2214": "puruṣāt 'utpattisthitisaṃhārāḥ';",
  "GSP33bbdip11u:2215": "bhavanti 'niyatiḥ';",
  "GSP33bbdip11u:2216": "niyamanam 'āvṛtiḥ jñānaṃ';",
  "GSP33bbdip11u:2217": "ca yasmādbhavati 'bandhamokṣau ca';",
  "GSP33bbdip11u:2218": "yasmādbhavataḥ 'saḥ ekarāṭ';",
  "GSP33bbdip11u:2219": "svatantro 'hariḥ';",
  "GSP33bbdip11u:2220": "eva ityarthaḥ /",
  "GSP33bbdip11u:2221": "viriñcādiṣu ativyāptiparihārārtham 'ekarāṭ'; iti/",
  "GSP33bbdip11u:2222": "'iti skānde'; ityanantaraṃ 'vacanāt sṛṣṭyādikartā harireva';",
  "GSP33bbdip11u:2223": "iti vākyaśeṣaḥ / @#----------",
  "GSP33bbdip11u:2225": "BBsBh_1,1.2.3:",
  "GSP33bbdip11u:2226": "“yato vā imāni bhūtāni jāyante /",
  "GSP33bbdip11u:2227": "yena jātāni jīvanti /",
  "GSP33bbdip11u:2228": "yatprayantyabhisaṃviśanti /",
  "GSP33bbdip11u:2229": "tadvijijñāsasva tadbrahmeti”//",
  "GSP33bbdip11u:2230": "(tai.u. 3-1.)",
  "GSP33bbdip11u:2231": "BBsBhDīp_1,1.2.3:",
  "GSP33bbdip11u:2232_0": "jijñāsyaṃ brahma viṣṇureva bhavet janmādikartṛtvāt ityanumāne hetvasiddhiṃ jijñāsyabrahmalakṣaṇasya",
  "GSP33bbdip11u:2232_1": "tatrānupalambhakṛtāsambhavaṃ vā nirākartuṃ jagatkāraṇatvalakṣaṇaṃ jijñāsye brahmaṇi",
  "GSP33bbdip11u:2232_2": "“tadvijijñāsasva“ityataḥ pūrvavākye kathitamityāha - 'yataḥ'; iti /",
  "GSP33bbdip11u:2233": "vaiśabdaḥ prasiddhau /",
  "GSP33bbdip11u:2234": "bhūtaśabdaḥ “astitvādbhūtanāmabhyaḥ sarvajīvebhya eva yat“iti gītātātparyanirṇayavacanājjīvavācī tadupalakṣitasarvajagatparaḥ /",
  "GSP33bbdip11u:2235": "tathā ca - 'imāni bhūtāni yato jāyante yena jātāni';",
  "GSP33bbdip11u:2236": "utpannāni 'jīvanti';",
  "GSP33bbdip11u:2237": "prāṇaṃ dadhati 'yat';",
  "GSP33bbdip11u:2238": "ca pralaye 'prayanti';",
  "GSP33bbdip11u:2239": "praviśanti yacca 'abhi';",
  "GSP33bbdip11u:2240": "svecchayā samyak 'viśanti';",
  "GSP33bbdip11u:2241": "muktau 'tat';",
  "GSP33bbdip11u:2242": "tadeva 'brahma'; nānyat /",
  "GSP33bbdip11u:2243": "mukhyataḥ tajjñānāya vedārthabhūtaṃ 'tadvijijñāsasva';",
  "GSP33bbdip11u:2244": "tadviṣayakavicāraṃ kurvityarthaḥ /",
  "GSP33bbdip11u:2245": "itiśabdaḥ śrutistha eva /",
  "GSP33bbdip11u:2246": "tasya 'iti varuṇo bhṛgumuvāca';",
  "GSP33bbdip11u:2247": "iti kriyāpadenānvayaḥ / @#----------",
  "GSP33bbdip11u:2249": "BBsBh_1,1.2.4:",
  "GSP33bbdip11u:2250": "ya u tridhātu pṛthivīmuta dyāṃ eko dādhāra bhuvanāni viśvā //",
  "GSP33bbdip11u:2251": "(ṛ.saṃ. 1-154-4.)",
  "GSP33bbdip11u:2252": "caturbhissākaṃ navatiṃ ca nāmabhiḥ cakraṃ na vṛttaṃ vyatīṃravīvipat //",
  "GSP33bbdip11u:2253": "(ṛ.saṃ. 1-155-6.)",
  "GSP33bbdip11u:2254": "BBsBhDīp_1,1.2.4:",
  "GSP33bbdip11u:2255_0": "lakṣaṇasyātivyāptiśaṅkāṃ uktānumānasya vyabhicāraśaṅkāṃ vā parihartuṃ spaṣṭārthatvātprathamaṃ",
  "GSP33bbdip11u:2255_1": "smṛtimupanyasya idānīṃ sṛṣṭyādikartṛtvaṃ pratyekamapi viṣṇvekaniṣṭhaṃ kimu sarvamiti",
  "GSP33bbdip11u:2255_2": "bhāvena sthitikartṛtvasya viṣṇvekaniṣṭhatve śrutimāha - 'yaḥ'; iti /",
  "GSP33bbdip11u:2256": "uśabda evārthaḥ,",
  "GSP33bbdip11u:2257": "tridhātvityekaṃ padaṃ,",
  "GSP33bbdip11u:2258": "utaśabdassamuccaye /",
  "GSP33bbdip11u:2259": "tathā ca - 'yo'; viṣṇuḥ 'ekaḥ';",
  "GSP33bbdip11u:2260": "eva 'tridhātu';",
  "GSP33bbdip11u:2261": "prakṛtipuruṣakāladhārakaḥ 'pṛthivīṃ';",
  "GSP33bbdip11u:2262": "bhūmiṃ 'dyāṃ';",
  "GSP33bbdip11u:2263": "śriyaṃ ca 'viśvā';",
  "GSP33bbdip11u:2264": "viśvāni sarvāṇi ca 'bhuvanāni';",
  "GSP33bbdip11u:2265": "'dādhāra';",
  "GSP33bbdip11u:2266": "dadhāretyarthaḥ /",
  "GSP33bbdip11u:2267": "niyamanasyāpi viṣṇvekakartṛtve śrutimāha - 'caturbhiḥ'; iti /",
  "GSP33bbdip11u:2268": "sa iti śeṣaḥ,",
  "GSP33bbdip11u:2269": "naśabda ivārthaḥ,",
  "GSP33bbdip11u:2270": "caśabdo mātrārthaḥ /",
  "GSP33bbdip11u:2271": "tathā ca - sa bṛhaccharīro mūlarūpī viṣṇuḥ 'nāmabhiśca';",
  "GSP33bbdip11u:2272": "nāmamātraiḥ svarūpabhedaśūnyaiḥ 'caturbhiḥ';",
  "GSP33bbdip11u:2273": "vāsudevasaṅkarṣaṇapradyumnāniruddhaiḥ 'sākaṃ navatiṃ';",
  "GSP33bbdip11u:2274": "navatisaṅkhyākān 'vyatīn';",
  "GSP33bbdip11u:2275": "- deveṣu yaugiko 'yaṃ śabdaḥ - viśeṣeṇādhikān devān kimutānyān 'vṛttaṃ cakraṃ na';",
  "GSP33bbdip11u:2276": "vartulaṃ rathāṅgamiva yugapat 'avīvipat',",
  "GSP33bbdip11u:2277": "viparivartana iti dhātuḥ,",
  "GSP33bbdip11u:2278": "paryavartayadityarthaḥ /",
  "GSP33bbdip11u:2279": "aṣṭau vasavaḥ ekādaśa rudrāḥ viṣṇuvyatiriktaikādaśādityāḥ hiraṇyagarbheṇa saha daśa prajeśvarāḥ pradhānena pañcāśanmaruta iti navatiḥ /",
  "GSP33bbdip11u:2280": "tattvapradīpe tu - prathamaṃ ṭīkoktārthamabhidhāya -",
  "GSP33bbdip11u:2281": "ādityā vasavo rudrā marutaścāśvināvapi /",
  "GSP33bbdip11u:2282": "bṛhaspatiśac kāmaśca manurdakṣo vināyakaḥ /",
  "GSP33bbdip11u:2283": "bhṛguścaivāniruddhaśca dharmo nirṛtireva ca /",
  "GSP33bbdip11u:2284": "kuberasahitā devāḥ navatissamprakīrtitāḥ /",
  "GSP33bbdip11u:2285": "ananto garuḍo vāyuḥ catvāro brahmaṇā saha //",
  "GSP33bbdip11u:2286": "iti pramāṇānusāreṇa prakārāntareṇa caturuttaranavatiruktā /",
  "GSP33bbdip11u:2287": "tatraiva nāmavadbhiḥ kīrtimadbhiriti ca vyākhyātam / @#----------",
  "GSP33bbdip11u:2289": "BBsBh_1,1.2.5:",
  "GSP33bbdip11u:2290": "paro mātrayā tanvā vṛdhāna na te mahitvamanvaśnuvanti /",
  "GSP33bbdip11u:2291": "na te viṣṇo jāyamāno na jāto devamahimnaḥ paramantamāpa //",
  "GSP33bbdip11u:2292": "(ṛ.saṃ.8-99-1.)",
  "GSP33bbdip11u:2293": "BBsBhDīp_1,1.2.5:",
  "GSP33bbdip11u:2294": "eteṣāṃ lakṣaṇānāmativyāptiṃ viṣṇvekaniṣṭhatvoktyā smṛtyā cārthāt parihṛtāmapi sākṣādanyatra lakṣaṇābhāvaṃ pratipādayantyā śrutyā nirāha - 'paraḥ'; iti /",
  "GSP33bbdip11u:2295": "viṣṇāvityākṛṣyate /",
  "GSP33bbdip11u:2296": "tattvodyotaṭīkoktarītyā muktā amuktāśceti śeṣaḥ /",
  "GSP33bbdip11u:2297": "ata eva ṭīkāyāṃ ka ityuktam /",
  "GSP33bbdip11u:2298": "tathā ca - 'tanvā';",
  "GSP33bbdip11u:2299": "svamūrtyaiva na tu kīrtimātreṇa 'vṛdhāna';",
  "GSP33bbdip11u:2300": "aparicchinna he viṣṇo tvaṃ yato 'mātrayā';",
  "GSP33bbdip11u:2301": "miteḥ 'paraḥ';",
  "GSP33bbdip11u:2302": "vilakṣaṇo 'si aparimito 'sīti yāvat /",
  "GSP33bbdip11u:2303": "ata evaṃbhūtasya 'te mahitvaṃ';",
  "GSP33bbdip11u:2304": "jagatsṛṣṭyādirūpaṃ mahimānam 'anu';",
  "GSP33bbdip11u:2305": "api ke 'pi muktā amuktāśca 'nāśnuvanti';",
  "GSP33bbdip11u:2306": "na prāpnuvantītyarthaḥ /",
  "GSP33bbdip11u:2307": "yadvā - 'nāśnuvanti';",
  "GSP33bbdip11u:2308": "nānubhavantītyarthaḥ /",
  "GSP33bbdip11u:2309": "nāśnuvantīti vartamānaniṣedhāt syāduttaratretyata āha - 'na'; iti /",
  "GSP33bbdip11u:2310": "prāpnotīti śeṣaḥ /",
  "GSP33bbdip11u:2311": "tathā ca - he 'viṣṇo';",
  "GSP33bbdip11u:2312": "'devamahimnaḥ';",
  "GSP33bbdip11u:2313": "ramādimahimnaḥ 'param antaṃ';",
  "GSP33bbdip11u:2314": "sīmānaṃ mahimatāratamyaparāvadhibhūtaṃ 'te mahitvaṃ';",
  "GSP33bbdip11u:2315": "mahimānaṃ 'jāyamāno';",
  "GSP33bbdip11u:2316": "na prāpnoti,",
  "GSP33bbdip11u:2317": "jāto 'nāpa'; ityarthaḥ /",
  "GSP33bbdip11u:2318": "upalakṣaṇaṃ caitat janiṣyamāṇo na prāpsyatītyapi draṣṭavyam /",
  "GSP33bbdip11u:2319": "ata eva tattvapradīpe - “paro mātrayā tanvā vṛdhāna /",
  "GSP33bbdip11u:2320": "na te mahitvamanvaśnuvanti /",
  "GSP33bbdip11u:2321": "ubhe te vidma rajasī pṛthivyā viṣṇo devatvaṃ paramasya vitse /",
  "GSP33bbdip11u:2322": "na te viṣṇo jāyamāno na jāto devamahimnaḥ paramantamāpa /",
  "GSP33bbdip11u:2323": "udastabhnā nākamṛṣvaṃ bṛhantaṃ dādhartha prācīṃ kakubhaṃ pṛthivyāḥ“iti ṛgdvayamevameva vyākhyātam /",
  "GSP33bbdip11u:2324": "tathā hi - mātrāyāḥ paraḥ parimāṇātītaḥ tanvā vṛdhānaḥ tanvā vardhamānaḥ dehena pūrṇaḥ - itthaṃ bhāve tṛtīyā -",
  "GSP33bbdip11u:2325": "deharūpeṇa pūrṇa ityarthaḥ /",
  "GSP33bbdip11u:2326": "yataścidānandādyātmako viṣṇorabhinnaśca dehaḥ /",
  "GSP33bbdip11u:2327": "te mahitvaṃ mahimānaṃ nānubhavanti na prāpnuvanti ca /",
  "GSP33bbdip11u:2328": "te tvadīyāyāḥ pṛthivyāḥ prakṛteḥ rajasī rajoguṇakārye ubhe puṇyapāpe vayaṃ vidmaḥ /",
  "GSP33bbdip11u:2329": "prakṛteḥ rajasā hi puṇyapāpe sṛjyate /",
  "GSP33bbdip11u:2330": "paramasya te mahimānaṃ tvameva vitse /",
  "GSP33bbdip11u:2331": "tvameva mahimnaḥ mahimasamudāyasyāntaṃ brahmaṇaḥ śriyo vā mahimānamatiśayito hi viṣṇumahimā anyamahimnāṃ param antaṃ te mahimānaṃ na kañcidāpa /",
  "GSP33bbdip11u:2332": "yatrākaṃ nāsti tannākam /",
  "GSP33bbdip11u:2333": "ṛṣvaṃ prakāśarūpam /",
  "GSP33bbdip11u:2334": "bṛhantaṃ pūrṇaṃ lokam udastabhnāḥ udastabhnaḥ uccairastambhayaḥ /",
  "GSP33bbdip11u:2335": "pṛthivyāḥ prathivyātmakasya brahmāṇḍasya prācīṃ kakubhaṃ diśaṃ indrasthāpanena dādhartha dhṛtavānasi /",
  "GSP33bbdip11u:2336": "sarvadhāraṇopalakṣaṇametaditi / @#----------",
  "GSP33bbdip11u:2338": "BBsBh_1,1.2.6:",
  "GSP33bbdip11u:2339": "yo naḥ pitā janitā yo vidhātā dhāmāni veda bhavanāni viśvā //",
  "GSP33bbdip11u:2340": "(ṛ.saṃ. 10-82-3.) ityādi ca // 2//",
  "GSP33bbdip11u:2341": "BBsBhDīp_1,1.2.6:",
  "GSP33bbdip11u:2342": "jagatkāraṇatvaṃ ca brahmaṇo na vikāritvena,",
  "GSP33bbdip11u:2343": "kintu pitṛvannimittattvenaiveti śrutyā darśayati, -",
  "GSP33bbdip11u:2344": "'yaḥ'; iti / 'yaḥ'; eka eva 'naḥ';",
  "GSP33bbdip11u:2345": "asmadādisarveṣāṃ 'janitā';",
  "GSP33bbdip11u:2346": "janayitaiva 'pitā';",
  "GSP33bbdip11u:2347": "na dattaputrapitṛvat pālakapitṛmātram /",
  "GSP33bbdip11u:2348": "yadvā - “sa eva pitṛsaṃsthastupātṛtvātpitṛnāmakaḥ“ityaitareyabhāṣyadiśā “pitā pātā“iti tattvapradīpokteḥ 'janitā';",
  "GSP33bbdip11u:2349": "janakaḥ 'pitā';",
  "GSP33bbdip11u:2350": "pātā cetyarthaḥ /",
  "GSP33bbdip11u:2351": "'yo vidhātā'; viśeṣeṇa dhārakaḥ poṣakaḥ,",
  "GSP33bbdip11u:2352": "“muktānāṃ poṣaṇaṃ ca jñānamokṣadānena“iti tattvapradīpokteḥ /",
  "GSP33bbdip11u:2353": "“vidhātā kartā“iti prameyadīpoktiḥ /",
  "GSP33bbdip11u:2354": "tasyā dhāraṇapoṣaṇayoriti bhāvaḥ /",
  "GSP33bbdip11u:2355": "yo 'viśvā'; viśvāni sarvāṇi bhuvanāni tadgata 'dhāmāni';",
  "GSP33bbdip11u:2356": "gṛhāṇi jīvādisvarūpāṇi ca 'veda';",
  "GSP33bbdip11u:2357": "jānātītyarthaḥ /",
  "GSP33bbdip11u:2358": "'ityādi'; iti vākyam 'uktārthe pramāṇam'; iti śeṣaḥ /",
  "GSP33bbdip11u:2359": "ādiśabdena etajjātīyakaśrutyantaraṃ “dyāvābhūmī janayan“iti ca gṛhyate // 2 //",
  "GSP33bbdip11u:2360": "// iti janmādhikaraṇam //",
  "GSP33bbdip11u:2362": "// 3. śāstrayonitvādhikaraṇam //",
  "GSP33bbdip11u:2363": "BBsBh_1,1.3.1:",
  "GSP33bbdip11u:2364": "anumānato 'nye na kalpanīyāḥ /",
  "GSP33bbdip11u:2365": "śāstrayonitvāt / BBs_1,1.3 /",
  "GSP33bbdip11u:2366": "BBsBhDīp_1,1.3.1:",
  "GSP33bbdip11u:2367": "atrādhikaraṇe pūrvoktajagajjanmādikāraṇatvarūpabrahmalakṣaṇasya rudrādiṣvativyāptiparihārāya jagatkāraṇe pramāṇamucyate /",
  "GSP33bbdip11u:2368": "siddhāntapratijñāmupaskṛtya darśayati - 'anumānataḥ'; iti /",
  "GSP33bbdip11u:2369": "kāraṇatveneti śeṣaḥ/",
  "GSP33bbdip11u:2370": "tathā ca - śivo jagajjanmādikartā sarvajñatvāt vyatirekeṇa yajñadattavat ityādyanumānāt viṣṇoḥ 'anye';",
  "GSP33bbdip11u:2371": "rudrādayo 'pi jagatkāraṇatvena 'na kalpanīyāḥ';",
  "GSP33bbdip11u:2372": "na śaṅkyā ityarthaḥ/",
  "GSP33bbdip11u:2373": "kuta ityatastatra hetvākāṅkṣāyāṃ sūtramupanyasyati - 'śāstrayonitvāt'; iti/",
  "GSP33bbdip11u:2374": "jagatkāraṇasyeti śeṣaḥ /",
  "GSP33bbdip11u:2375": "“tannirdhāritayuktirvā“ityanuvyākhyāpade “tannirdhāritetyataḥ paraṃ vyāptiśabdo 'dhyāhāryaḥ“iti sudhokteryathā tatra madhye 'dhyāhāraḥ,",
  "GSP33bbdip11u:2376": "yathā vā “sarvendriyavivarjitatvādyartha uktaḥ“iti gītābhāṣyaprameyadīpe ādītyataḥ paraṃ śabdaśabdo 'dhyāhārya ityuktestatra yathā madhye 'dhyāhāraḥ,",
  "GSP33bbdip11u:2377": "yathā vā “puruṣādvadhavikārasamūhatenakṛteṣu“iti mahābhāṣyavākye samāsamadhye teneti padādhyāhāraḥ,",
  "GSP33bbdip11u:2378": "tathātrāpi śāstraśabdātparamekaśabdo 'dhyāhāryaḥ yoniśabdātprāk jñaptiśabdaśca /",
  "GSP33bbdip11u:2379": "tathā ca ṛgādirūpaṃ śāstraṃ ca tadekamasahāyaṃ ca jñaptiyonirjñaptikāraṇaṃ yasya vastunaḥ tattathoktaṃ tasya bhāvastattvaṃ tasmāditisūtrārthaḥ /",
  "GSP33bbdip11u:2380": "anena na jagatkāraṇamānumānikaṃ tasya śāstraikasamadhigamyatvāt dharmādivat ityanumānamuktaṃ bhavati /",
  "GSP33bbdip11u:2381": "na ca dṛṣṭānte sādhyavaikalyam /",
  "GSP33bbdip11u:2382": "na hi dharmādiniścayo 'numānena bhavati /",
  "GSP33bbdip11u:2383": "tathā ca - anumānādanyeṣāṃ jagatkāraṇatāsādhanamayuktamiti na teṣu lakṣaṇasyātivyāptiriti bhāvaḥ / @#----------",
  "GSP33bbdip11u:2385": "BBsBh_1,1.3.2:",
  "GSP33bbdip11u:2386": "“nāvedavinmanute taṃ bṛhantam /",
  "GSP33bbdip11u:2387": "sarvānubhumātmana sāmparāye“(tai. brā. 3-12-9)",
  "GSP33bbdip11u:2388": "“aupaniṣadaḥ puruṣaḥ“( )",
  "GSP33bbdip11u:2389": "ityādiśrutibhyaśca /",
  "GSP33bbdip11u:2390": "BBsBhDīp_1,1.3.2:",
  "GSP33bbdip11u:2391": "kāraṇasya śāstraikavedyatvaṃ kuta ityata āha - 'na'; iti /",
  "GSP33bbdip11u:2392": "taittirīyavākyamidam /",
  "GSP33bbdip11u:2393": "atra hrasvokārapāṭhaḥ/",
  "GSP33bbdip11u:2394": "'aupaniṣadaḥ';",
  "GSP33bbdip11u:2395": "iti śrutyantaram /",
  "GSP33bbdip11u:2396": "atrāṅaḥ praśleṣaḥ kāryaḥ /",
  "GSP33bbdip11u:2397": "ādiśabdena “sarve vedā yatpadaṃ“(kaṭha. u. 2-15)",
  "GSP33bbdip11u:2398": "“vedāhyevainaṃ“(bhāllaveyaṃ)",
  "GSP33bbdip11u:2399": "“taṃ tvaupaniṣadaṃ puruṣaṃ pṛcchāmi“(bṛ. u. 5-9-26)",
  "GSP33bbdip11u:2400": "iti vākyaṃ ca gṛhyate /",
  "GSP33bbdip11u:2401": "'taṃ'; pūrvaprakṛtaṃ 'bṛhantaṃ';",
  "GSP33bbdip11u:2402": "pūrṇaṃ 'sarvānubhuṃ';",
  "GSP33bbdip11u:2403": "sarvamanubhavatīti sarvānubhūḥ taṃ sarvajñam /",
  "GSP33bbdip11u:2404": "yadvā - sarvamanubhāvayatīti sarvānubhustaṃ ātmānaṃ sarvajagatkartāraṃ sarvasvāminaṃ vā /",
  "GSP33bbdip11u:2405": "'sāmparāye'; samyakparasyāyaḥ prāptiḥ samparāyaḥ sa eva sāmparāyaḥ,",
  "GSP33bbdip11u:2406": "tādarthye saptamī,",
  "GSP33bbdip11u:2407": "tathā ca mokṣāya 'avedavit';",
  "GSP33bbdip11u:2408": "- viṣṇutattvanirṇayaṭīkoktarītyā atra vedaśabdena sadāgamā gṛhyante /",
  "GSP33bbdip11u:2409": "tathā ca sadāgamatadarthājñānī vedaviruddhajñānī vā 'na manute'; na jānāti,",
  "GSP33bbdip11u:2410": "vedādanyat jagatkartāraṃ na pramāpayatīti yāvat /",
  "GSP33bbdip11u:2411": "kintu vedavideva jānāti veda eva pramāpayatīti prathamaśrutyarthaḥ /",
  "GSP33bbdip11u:2412": "puruṣo jagatkartā ā aupaniṣadaḥ upaniṣadekasamadhigamya ityanyaśrutyarthaḥ /",
  "GSP33bbdip11u:2413": "gamyatvaṃ grāhyatvaṃ taddhitārthaḥ /",
  "GSP33bbdip11u:2414": "ādiśabdopāttaśrutyapekṣayā 'śrutibhyaśca';",
  "GSP33bbdip11u:2415": "iti bahuvacanam/",
  "GSP33bbdip11u:2416": "caśabdo 'dhyāhṛtasādhyasamuccaye,",
  "GSP33bbdip11u:2417": "svoktisamuccaye vā /",
  "GSP33bbdip11u:2418": "asya śāstrayonitvādityanenānvayaḥ /",
  "GSP33bbdip11u:2419": "kāraṇasyeti śeṣaḥ /",
  "GSP33bbdip11u:2420": "tathā caivamādiśrutibhyaḥ kāraṇasya śāstraikayonitvāvagamāt nāsiddhiriti bhāvaḥ /",
  "GSP33bbdip11u:2421": "nañdvayāṅghaṭitaśrutyudāharaṇena sūtra ekaśabdo 'dhyāhārya iti sūcitam / @#----------",
  "GSP33bbdip11u:2423": "BBsBh_1,1.3.3:",
  "GSP33bbdip11u:2424": "na cānumānasya niyataprāmāṇyam /",
  "GSP33bbdip11u:2425": "śrutisāhāyyarahitamanumānaṃ na kutracit /",
  "GSP33bbdip11u:2426": "niścayātsādhayedarthaṃ pramāṇāntarameva ca //",
  "GSP33bbdip11u:2427": "BBsBhDīp_1,1.3.3:",
  "GSP33bbdip11u:2428": "aupaniṣadasyāpi kāraṇasyānumānena siddhiḥ kiṃ na syādityata āha - 'na ca'; iti /",
  "GSP33bbdip11u:2429": "co 'vadhāraṇe /",
  "GSP33bbdip11u:2430": "tathā ca - 'anumānasya';",
  "GSP33bbdip11u:2431": "anumānamātrasya 'prāmāṇyam';",
  "GSP33bbdip11u:2432": "atīndriyārthapramāpakatvaṃ netyarthaḥ /",
  "GSP33bbdip11u:2433": "tathā ca - na tenānyasya jagatkartṛtāsādhanaṃ yuktamiti bhāvaḥ /",
  "GSP33bbdip11u:2434": "nanu kathametat 'sarvadharmopapatteśca'; (sū. 2-1-38)",
  "GSP33bbdip11u:2435": "ityadhikaraṇe svātantryādihetunā viṣṇoḥ pūrṇatvādisiddhyaṅgīkārādityata uktam - 'niyata'; iti /",
  "GSP33bbdip11u:2436": "idaṃ ca svātantryārthakaṃ pramāṇarūpaprakṛtyarthaviśeṣaṇam /",
  "GSP33bbdip11u:2437": "anumānasyeti hetugarbham /",
  "GSP33bbdip11u:2438": "tathā ca - anumānatvādeva na tasya svātantryeṇādṛṣṭārthaniścāyakatvaṃ,",
  "GSP33bbdip11u:2439": "pratipakṣādisambhavāt,",
  "GSP33bbdip11u:2440": "kintvasvātantryeṇa /",
  "GSP33bbdip11u:2441": "svātantryaṃ ca sahāyarāhityam /",
  "GSP33bbdip11u:2442": "tacca na svātantryādihetāvasti śrutisāhāyyarahitatvena svatantratvānna pramāṇatvamiti bhāvaḥ /",
  "GSP33bbdip11u:2443": "kuto nānumānasya niyataprāmāṇyamityata āha - 'śruti'; iti /",
  "GSP33bbdip11u:2444": "smṛterapyupalakṣakametat /",
  "GSP33bbdip11u:2445": "atra sahāyaśabdo mūlavācī /",
  "GSP33bbdip11u:2446": "tasmātsvārthe ṣyañ /",
  "GSP33bbdip11u:2447": "śrutiśca tatsāhāyyaṃ ceti karmadhārayaḥ,",
  "GSP33bbdip11u:2448": "tatastena rahitamiti tatpuruṣaḥ /",
  "GSP33bbdip11u:2449": "śrutyanugrāhyatvarahitamiti yāvat /",
  "GSP33bbdip11u:2450": "caḥ samuccaye /",
  "GSP33bbdip11u:2451": "evaśabdo bhinnakramaḥ /",
  "GSP33bbdip11u:2452": "tathā ca - 'kutracit';",
  "GSP33bbdip11u:2453": "asmādādyadṛṣṭe śraute 'rthe 'śrutisāhāyyarahitamanumānam';",
  "GSP33bbdip11u:2454": "īśvaro na svatantraḥ cetanatvādityādi liṅgam,",
  "GSP33bbdip11u:2455": "tathā yajñahiṃsādharmatvānumānaṃ ca tathā 'pramāṇāntaram';",
  "GSP33bbdip11u:2456": "anumānādanyat rāmakṛṣmādidoṣagrāhi mānuṣatvagrāhi ca pratyakṣaṃ 'niścayāt';",
  "GSP33bbdip11u:2457": "sphuṭamatīndriyārthaṃ 'na sādhayet'; iti yojanā /",
  "GSP33bbdip11u:2458": "yadvā - arthaṃ niścayānna sādhayenna sādhayedevetyarthaḥ /",
  "GSP33bbdip11u:2459": "uktaṃ hi gītābhāṣye - “sa niścayena yoktavyaḥ yoktavya eva bubhūṣuṇetyarthaḥ“iti uktaṃ hi prameyadīpikāyām “ayogavyavacchede niścayaśabdaḥ“iti / @#----------",
  "GSP33bbdip11u:2461": "BBsBh_1,1.3.4:",
  "GSP33bbdip11u:2462": "śrutismṛtisahāyaṃ yat pramāṇāntaramuttamam /",
  "GSP33bbdip11u:2463": "pramāṇapadavīṃ gacchennātra kāryā vicāraṇā /",
  "GSP33bbdip11u:2464": "BBsBhDīp_1,1.3.4:",
  "GSP33bbdip11u:2465": "tarhi kīdṛśasya pratyakṣāderadṛṣṭārthaniścāyakatvamityata āha 'śruti'; iti /",
  "GSP33bbdip11u:2466": "bahuvrīhirayam /",
  "GSP33bbdip11u:2467": "tathā ca - śrutismṛtirūpasahakāriyuktaṃ 'yatpramāṇāntaraṃ';",
  "GSP33bbdip11u:2468": "yaśodādipratyakṣaṃ tat 'uttamam'; /",
  "GSP33bbdip11u:2469": "ataḥ tat 'pramāṇapadavīm';",
  "GSP33bbdip11u:2470": "anupramāṇasya pramākaraṇatvarūpāṃ paddhatiṃ 'gacchet';",
  "GSP33bbdip11u:2471": "prāpnuyādityanvayaḥ /",
  "GSP33bbdip11u:2472": "taditi pāṭhe 'pyevameva yojanā /",
  "GSP33bbdip11u:2473": "evaṃ śrutismṛtisahāyo yastarkaḥ viṣṇuḥ svatantraḥ pūrṇatvāditi samavyāptikānumānaṃ so 'pi pramāṇapadavīṃ gacchedityanvayaḥ /",
  "GSP33bbdip11u:2474": "'atra'; asmin viṣaye 'vicāraṇā';",
  "GSP33bbdip11u:2475": "saṃśayo 'na';",
  "GSP33bbdip11u:2476": "kārya ityarthaḥ nātretyanena svoktārthe 'prāmāṇyaśaṅkā nirākṛtā / @#----------",
  "GSP33bbdip11u:2478": "BBsBh_1,1.3.5:",
  "GSP33bbdip11u:2479": "pūrvottarāvirodhena ko 'trārtho 'bhimato bhavet /",
  "GSP33bbdip11u:2480": "ityādyamūhanaṃ tarkaḥ śuṣkatarkaṃ tu varjayet //",
  "GSP33bbdip11u:2481": "ityādi mahākaurme /",
  "GSP33bbdip11u:2482": "BBsBhDīp_1,1.3.5:",
  "GSP33bbdip11u:2483": "tarkapadasya vyāpyāropeṇetyādyanyathāpratītinirāsāya tarkasvarūpamāha - 'pūrva'; iti /",
  "GSP33bbdip11u:2484": "'atra'; vipratipanne vākye 'ko 'rtho 'bhimataḥ';",
  "GSP33bbdip11u:2485": "tātparyaviṣayo 'bhavedityādyam';",
  "GSP33bbdip11u:2486": "evaṃbhūtavimarśapūrvakaṃ 'pūrvottarāvirodhena';",
  "GSP33bbdip11u:2487": "upakramopasaṃhārāvirodhena tadaikarūpyeṇa-liṅgāntarasyāpyupalakṣaṇametat - tathā ca - upakramāditātparyaliṅgaiḥ atra tātparyaviṣayārtho 'yameva bhavedityādyaṃ yat 'ūhanaṃ';",
  "GSP33bbdip11u:2488": "yatpramājñānaṃ tatsādhanaṃ liṅgaṃ sa eva 'tarkaḥ';",
  "GSP33bbdip11u:2489": "atrābhimataḥ /",
  "GSP33bbdip11u:2490": "'śuṣkatarkaṃ';",
  "GSP33bbdip11u:2491": "śrutismṛtisahāyarahitaṃ tannirapekṣaṃ cetanatvādi tarkaṃ tu varjayet,",
  "GSP33bbdip11u:2492": "tenātīndriyārthaniścayo na kārya ityarthaḥ /",
  "GSP33bbdip11u:2493": "kecittu ka - ityasyobhayārthatvamāśrisya “kaśchandasām“(ṛ. 10-115-9)",
  "GSP33bbdip11u:2494": "iti vākyam 'atra';",
  "GSP33bbdip11u:2495": "ityanena parāmṛśyate /",
  "GSP33bbdip11u:2496": "ata eva 'ityādyam';",
  "GSP33bbdip11u:2497": "ityapi yuktamityāhuḥ /",
  "GSP33bbdip11u:2498": "'kaurme'; ityanantaraṃ purāṇe yata uktamiti śeṣaḥ /",
  "GSP33bbdip11u:2499": "asya 'na ca'; ityanenānvayaḥ / @#----------",
  "GSP33bbdip11u:2501": "BBsBh_1,1.3.6:",
  "GSP33bbdip11u:2502": "śakyatvāccānumānāṃ sarvatra /",
  "GSP33bbdip11u:2503": "BBsBhDīp_1,1.3.6:",
  "GSP33bbdip11u:2504": "na kevalaṃ śrutyādisāhityahīnānumānasya prāmāṇyābhāve sādhaka sadbhāvaḥ,",
  "GSP33bbdip11u:2505": "api tu tatprāmāṇyābhyupagame bādhakaṃ cāstītyāha - 'śakyatvāt'; iti /",
  "GSP33bbdip11u:2506": "prayoktumiti śeṣaḥ /",
  "GSP33bbdip11u:2507": "'anumānām'; iti karmaṇi ṣaṣṭhī /",
  "GSP33bbdip11u:2508": "caśabdo na kevalamityuktasamuccayārthaḥ /",
  "GSP33bbdip11u:2509": "tathā ca - śrutyādisāhityahīnānām 'anumānāṃ';",
  "GSP33bbdip11u:2510": "cetanatvavastutvādirūpakevalahetūnāṃ 'sarvatra';",
  "GSP33bbdip11u:2511": "rudrāderjagatkāraṇatvābhāvādau śaśādeḥ śṛṅgitvādau sādhyo 'pi prayoktuṃ 'śakyatvāt';",
  "GSP33bbdip11u:2512": "nānumānasya niyataprāmāṇyamiti yojanā / @#----------",
  "GSP33bbdip11u:2514": "BBsBh_1,1.3.7:",
  "GSP33bbdip11u:2515": "sarvatra śakyate kartumāgamaṃ hi vinānumā /",
  "GSP33bbdip11u:2516": "tasmānna sā śaktimatī vināgamamudīkṣitum // iti vārāhe /",
  "GSP33bbdip11u:2517": "BBsBhDīp_1,1.3.7:",
  "GSP33bbdip11u:2518": "atraiva pramāṇamāha - sarvatreti /",
  "GSP33bbdip11u:2519": "'hi'; yasmāt 'āgamaṃ vinā';",
  "GSP33bbdip11u:2520": "taddhīnā 'anumā';",
  "GSP33bbdip11u:2521": "'sarvatra';",
  "GSP33bbdip11u:2522": "īśvarakāraṇatvābhāvādau 'kartuṃ';",
  "GSP33bbdip11u:2523": "prayoktuṃ 'śakyate';",
  "GSP33bbdip11u:2524": "'tasmāt';",
  "GSP33bbdip11u:2525": "anumā 'āgamaṃ vinā udīkṣitum';",
  "GSP33bbdip11u:2526": "udīkṣayituṃ jñāpayitum arthamiti śeṣaḥ 'śaktimatī';",
  "GSP33bbdip11u:2527": "sāmarthyayutā netyarthaḥ /",
  "GSP33bbdip11u:2528": "'vārāhe'; ityasyāpi 'kaurme';",
  "GSP33bbdip11u:2529": "itivadanvayaḥ /",
  "GSP33bbdip11u:2530": "tasmātkevalānumānasyānirṇāyakatvācchāstreṇaiva kartṛtvaniścaya iti sthitam / @#----------",
  "GSP33bbdip11u:2532": "BBsBh_1,1.3.8:",
  "GSP33bbdip11u:2533": "reto dhāturvaṭakaṇikā ghṛtadhūmādhivāsanam /",
  "GSP33bbdip11u:2534": "jātismṛtirayaskāntaḥ sūryakānto 'mbubhakṣaṇam /",
  "GSP33bbdip11u:2535": "pretya bhūtāpyayaścaiva devatābhyupayācanam /",
  "GSP33bbdip11u:2536": "mṛte karmanivṛttiśca pramāṇamiti niścayaḥ /",
  "GSP33bbdip11u:2537": "iti mokṣadharmavacanānna nāstikyavādo yujyate //",
  "GSP33bbdip11u:2538": "BBsBhDīp_1,1.3.8:",
  "GSP33bbdip11u:2539": "nanvatīndriyārthābhāvena pratyakṣetarasyāprāmāṇyātkathaṃ śāstrādīśvarasiddhiriti nāstikyavādaṃ mokṣadharmavacanena nirācaṣṭe - reta iti /",
  "GSP33bbdip11u:2540": "reta ityādiprathamaikavacanāntānāṃ padānāṃ pratyekaṃ pramāṇamiti padenānvayaḥ /",
  "GSP33bbdip11u:2541": "'atrārthe'; iti śeṣaḥ /",
  "GSP33bbdip11u:2542": "tathā ca - retodhātvādi 'atrārthe';",
  "GSP33bbdip11u:2543": "atīndriyārthasattve anumānādiprāmāṇye ca pramāṇaṃ pramāpakaṃ bhavatītyarthaḥ/",
  "GSP33bbdip11u:2544": "bhāṣyakārīyadvitīyetiśabdasya evaṃ mokṣadharmavacanātpratītairhetubhirnāstikyavādo na yujyata iti yojanā /",
  "GSP33bbdip11u:2545": "nāstikā eva nāstikyaṃ,",
  "GSP33bbdip11u:2546": "nāstikasamudāyo vā nāstikyam /",
  "GSP33bbdip11u:2547": "tathā ca - nāsti paralokaḥ,",
  "GSP33bbdip11u:2548": "dharmo nāsti,",
  "GSP33bbdip11u:2549": "adharmo nāstīti dhiyā vāda ityarthaḥ /",
  "GSP33bbdip11u:2550": "yadvā - nyāyadīpikoktarītyā - āstikyaṃ dharmādāvastyanena prayojanamiti bhāvo buddhiḥ,",
  "GSP33bbdip11u:2551": "tatpūrvako vādaḥ,",
  "GSP33bbdip11u:2552": "tadanyo nāstikyavāda ityarthaḥ /",
  "GSP33bbdip11u:2553": "retodhātvādīnāmanumāpakatvaprakārastvittham - retaśśabditacaramadhātuśarīrayoḥ kāryakāraṇabhāvo na pratyakṣaḥ,",
  "GSP33bbdip11u:2554": "kintvanvayavyatirekākhyānumānagamya iti tatprāmāṇyasiddhiḥ /",
  "GSP33bbdip11u:2555": "mṛtaśarīre siktasya retasaḥ śarīrākāraṇatvena yadadhiṣṭhite śarīre siktaṃ retaḥ śarīrātmanā pariṇamati tajjīvasiddhiḥ/",
  "GSP33bbdip11u:2556": "vandhyādisarvaśarīre siktasya retasaḥ kāryākaratvena yatpreritaṃ retaḥ kāryakaraṃ tadīśvarādṛṣṭasiddhiḥ /",
  "GSP33bbdip11u:2557": "tata eva tatpratipādakāgamaprāmāṇyasiddhiḥ /",
  "GSP33bbdip11u:2558": "evaṃ vātapittādidhāturapathyādinā jīvaccharīre kvacideva vikriyate,",
  "GSP33bbdip11u:2559": "na mṛtaśarīre,",
  "GSP33bbdip11u:2560": "nāpi jīvatsarvaśarīreṣu /",
  "GSP33bbdip11u:2561": "tato jīveśvaratadbodhakāgamaprāmāṇyādisiddhiḥ /",
  "GSP33bbdip11u:2562": "vaṭakaṇikāpadoktavaṭabījādvaṭa utpadyata iti suprasiddham,",
  "GSP33bbdip11u:2563": "na ca bharjitāyāstasyāḥ,",
  "GSP33bbdip11u:2564": "nāpyabharjitābhyassarvābhya iti tatprerakeśvādṛṣṭasiddhiḥ /",
  "GSP33bbdip11u:2565": "ghṛtena jīvaccharīra eva pīnatā jāyate,",
  "GSP33bbdip11u:2566": "na mṛtaśarīre kṣiptena nāpi jāvatsarvaśarīreṣu /",
  "GSP33bbdip11u:2567": "'dhūmādhivāsanaṃ';",
  "GSP33bbdip11u:2568": "nāma puṣpādisampattyarthaḥ dhūmena vṛkṣasya saṃskāraḥ /",
  "GSP33bbdip11u:2569": "tenāśuṣkavṛkṣeṣveva puṣpādisampattiḥ,",
  "GSP33bbdip11u:2570": "na śuṣke,",
  "GSP33bbdip11u:2571": "nāpyaśuṣkeṣu sarveṣu /",
  "GSP33bbdip11u:2572": "etābhyāmapi liṅgābhyāṃ jīveśvarādṛṣṭādisiddhiḥ /",
  "GSP33bbdip11u:2573": "keṣāñcitsādhanaviśeṣāt 'jātismṛtiḥ';",
  "GSP33bbdip11u:2574": "pūrvajanmasmṛtirbhavati anenaiva puṇyena evaṃ svargo 'nubhūtaḥ,",
  "GSP33bbdip11u:2575": "anena pāpenetthaṃ narakamanubhūtamiti /",
  "GSP33bbdip11u:2576": "sā ca kasyacideva,",
  "GSP33bbdip11u:2577": "na sarvasya,",
  "GSP33bbdip11u:2578": "na cetanādyabhāve sā yuktetyato 'pi cetanādṛṣṭādisiddhiḥ /",
  "GSP33bbdip11u:2579": "ayaskāntākhyaśilāviśeṣeṇāyo bhramati,",
  "GSP33bbdip11u:2580": "na cācetane ceṣṭakatvaṃ dṛṣṭaṃ,",
  "GSP33bbdip11u:2581": "nāpi sarvacetanānāmityetasmādapi tatprerakeśvarādṛṣṭādisiddhiḥ /",
  "GSP33bbdip11u:2582": "sūryakāntākhyaśilāviśeṣeṇāgnirjāyate,",
  "GSP33bbdip11u:2583": "na cāsau śaktiracetane yuktā /",
  "GSP33bbdip11u:2584": "ato 'pi prerakeśvarādṛṣṭādisiddhiḥ /",
  "GSP33bbdip11u:2585": "ambubhakṣaṇena jīvaccharīra eva tṛṣṇā nivartate,",
  "GSP33bbdip11u:2586": "na ca tanmṛtaśarīre pātrāntare vā nihitaṃ pacyate /",
  "GSP33bbdip11u:2587": "nāpi jīvatsarvaśarīreṣu /",
  "GSP33bbdip11u:2588": "tasmādapi jīveśvarādisiddhiḥ /",
  "GSP33bbdip11u:2589": "pretyetyanantaraṃ sthitasyeti śeṣaḥ /",
  "GSP33bbdip11u:2590": "'pretya'; jīvaṃ vihāya sthitasya dehasya 'bhūtāpyayo';",
  "GSP33bbdip11u:2591": "bhūteṣu laya ityarthaḥ /",
  "GSP33bbdip11u:2592": "tathā ca - maraṇena dehasya pṛthivyādipañcabhūteṣu layo bhavati,",
  "GSP33bbdip11u:2593": "na jīvato,",
  "GSP33bbdip11u:2594": "na cecchayetyato 'pi tanniyāmakeśvarādisiddhiḥ /",
  "GSP33bbdip11u:2595": "evaṃ devatābhyupayācanena keṣāñcideva sampadādikaṃ bhavati,",
  "GSP33bbdip11u:2596": "evaṃ mṛte dehe ceṣṭānivṛttirbhavati,",
  "GSP33bbdip11u:2597": "na purā na svecchayā /",
  "GSP33bbdip11u:2598": "ato 'pi jīveśvarādṛṣṭādisiddhiriti / @#----------",
  "GSP33bbdip11u:2600": "BBsBh_1,1.3.9:",
  "GSP33bbdip11u:2601": "darśanācca tapa ādiphalasya /",
  "GSP33bbdip11u:2602": "BBsBhDīp_1,1.3.9:",
  "GSP33bbdip11u:2603": "yuktyantareṇāpi nāstikyavādaṃ dūṣayati - darśanācceti /",
  "GSP33bbdip11u:2604": "co yuktisamuccaye /",
  "GSP33bbdip11u:2605": "ādiśabdena pāpaṃ gṛhyate/",
  "GSP33bbdip11u:2606": "tathā ca svādhyāyabrahmacaryādirūpātyutkaṭatapaādiphalasya tejassvitvādeḥ pratyakṣata eva darśanācca na nāstikyavādo yujyata ityarthaḥ /",
  "GSP33bbdip11u:2607": "puṇyapāpākhyātīndriyavastunastatsādhakānumānāgamaprāmāṇyasya cāṅgīkāryatvāditi bhāvaḥ / @#----------",
  "GSP33bbdip11u:2609": "BBsBh_1,1.3.10:",
  "GSP33bbdip11u:2610": "ṛgyajussāmātharvāśca bhārataṃ pañcarātrakam /",
  "GSP33bbdip11u:2611": "mūlarāmāyaṇaṃ caiva śāstramityabhidhīyate //",
  "GSP33bbdip11u:2612": "BBsBhDīp_1,1.3.10:",
  "GSP33bbdip11u:2613": "nanu yadyanumānasyāniścāyakatvena śāstrādeva kāraṇatvasiddhiḥ,",
  "GSP33bbdip11u:2614": "tarhi pāśupatādiśāstreṇa rudrāderjagatkāraṇatvasiddhiḥ syādityata āha - ṛgiti /",
  "GSP33bbdip11u:2615": "akārānto 'yamatharvaśabdaḥ /",
  "GSP33bbdip11u:2616": "ṛkca yajuśca sāma cātharvaśceti tathoktāḥ /",
  "GSP33bbdip11u:2617": "evaśabdasya ṛgādikameveti sambandhaḥ /",
  "GSP33bbdip11u:2618": "'mūlarāmāyaṇamevetyavāntararāmāyaṇavyudāsaḥ';",
  "GSP33bbdip11u:2619": "iti sudhoktiḥ /",
  "GSP33bbdip11u:2620": "caśabdau samuccaye / @#----------",
  "GSP33bbdip11u:2622": "BBsBh_1,1.3.11:",
  "GSP33bbdip11u:2623": "yaccānukūlametasya tacca śāstraṃ prakīrtitam /",
  "GSP33bbdip11u:2624": "ato 'nyo granthavistāro naiva śāstraṃ kuvartma tat //",
  "GSP33bbdip11u:2625": "iti skānde /",
  "GSP33bbdip11u:2626": "BBsBhDīp_1,1.3.11:",
  "GSP33bbdip11u:2627": "tarhi mānavādyaśāstraṃ syādityata āha - yacceti /",
  "GSP33bbdip11u:2628": "co 'vadhāraṇe,",
  "GSP33bbdip11u:2629": "dvitīyo 'pyarthe /",
  "GSP33bbdip11u:2630": "tathā ca 'etasya';",
  "GSP33bbdip11u:2631": "ṛgādeḥ 'yat';",
  "GSP33bbdip11u:2632": "yadeva 'anukūlam';",
  "GSP33bbdip11u:2633": "aviruddhārthapratipādakaṃ mānavādi purāṇādikaṃ vā 'tat';",
  "GSP33bbdip11u:2634": "sarvamapi 'śāstraṃprakīrtitaṃ';",
  "GSP33bbdip11u:2635": "prāmāṇikaiḥ 'ataḥ';",
  "GSP33bbdip11u:2636": "etasmāt vedāt tadanukūlācca 'anyaḥ';",
  "GSP33bbdip11u:2637": "viruddhaḥ udāsīnaśca yo 'granthavistāraḥ';",
  "GSP33bbdip11u:2638": "pāśupatādirūpagranthavistaraḥ 'tannaiva śāstram',",
  "GSP33bbdip11u:2639": "kintu 'kuvartma';",
  "GSP33bbdip11u:2640": "kutsitamārgaḥ,",
  "GSP33bbdip11u:2641": "mārga iva mārgaḥ,",
  "GSP33bbdip11u:2642": "kutsitajñānopāyo 'mānamityarthaḥ/",
  "GSP33bbdip11u:2643": "ṛgādikamevetyevakārastu viruddhādiviṣaya iti bhāvaḥ /",
  "GSP33bbdip11u:2644": "skānde purāṇe ityuktamityanvayaḥ /",
  "GSP33bbdip11u:2645": "pāśupatādeḥ kuvartmatvamitiśabdārthaḥ / @#----------",
  "GSP33bbdip11u:2647": "BBsBh_1,1.3.12:",
  "GSP33bbdip11u:2648": "sāṅkhyaṃ yogaḥ pāśupataṃ vetāraṇyakameva ca /",
  "GSP33bbdip11u:2649": "ityārabhya vedapañcarātrayoraikyābhiprāyeṇa pañcarātrasyaiva prāmāṇyamuktamitareṣāṃ bhinnamatatvaṃ pradarśya mokṣadharmeṣvapi //",
  "GSP33bbdip11u:2650": "BBsBhDīp_1,1.3.12:",
  "GSP33bbdip11u:2651": "ito 'pi pāśupatādikaṃ kuvartmetyāha - sāṅkhyamiti /",
  "GSP33bbdip11u:2652": "atraivaṃ yojanā - na kevalaṃ skānde,",
  "GSP33bbdip11u:2653": "kintu mokṣadharmeṣvapi /",
  "GSP33bbdip11u:2654": "'sāṅkhyaṃ yogaḥ pāśupataṃ vedāraṇyakameva ca';",
  "GSP33bbdip11u:2655": "'ityārabhya';",
  "GSP33bbdip11u:2656": "upakramyādhītena",
  "GSP33bbdip11u:2657": "pañcarātras kṛtsnasya vaktā nārāyaṇassvayam /",
  "GSP33bbdip11u:2658": "jñāneṣveteṣu rājendra sarveṣvetaddhiśiṣyate //",
  "GSP33bbdip11u:2659": "ityuttaravākyena sāṅkhyādiṣu prakṛteṣvapi tatparityāgena pañcarātrasyaiva prāmāṇyarūpamādhikyamuktaṃ yato 'taḥ pāśupatādikaṃ kuvartma amānameveti /",
  "GSP33bbdip11u:2660": "nanvanena pañcarātraprāmāṇyameva bhavennānyāprāmāṇyamityata āha - itareṣāmiti /",
  "GSP33bbdip11u:2661": "vedapañcarātrayoranyeṣāṃ sāṅkhyādīnāmityarthaḥ/",
  "GSP33bbdip11u:2662": "'bhinnamatattvaṃ';",
  "GSP33bbdip11u:2663": "viruddhadarśanatvaṃ 'pradarśya';",
  "GSP33bbdip11u:2664": "jñāpayitvā pratipādyeti yāvat/",
  "GSP33bbdip11u:2665": "sāṅkhyaṃ yogaḥ pāśupataṃ vedāraṇyakameva ca /",
  "GSP33bbdip11u:2666": "jñānānyetāni bhinnāni nātra kāryā vicāraṇā //",
  "GSP33bbdip11u:2667": "iti vākyaśeṣeṇeti śeṣaḥ /",
  "GSP33bbdip11u:2668": "pradarśyetyasya pañcarātrasyaiva prāmāṇyamuktamityanenānvayaḥ /",
  "GSP33bbdip11u:2669": "parasparaviruddhānāmekaprāmāṇyoktāvanyāprāmāṇyalābhāditi bhāvaḥ /",
  "GSP33bbdip11u:2670": "tarhi vedāraṇyakasyāpyaprāmāṇyaṃ syādityata āha - vedeti /",
  "GSP33bbdip11u:2671": "'aikyābhiprāyeṇa'; iti /",
  "GSP33bbdip11u:2672": "ekārthatvarūpamūlamūlibhāvābhiprāyeṇetyarthaḥ /",
  "GSP33bbdip11u:2673": "tathā ca pañcarātrasya vedasamānārthatvena tatprāmāṇyoktau vedaprāmāṇyamevoktaṃ bhavatīti na tasyāprāmāṇyamiti bhāvaḥ /",
  "GSP33bbdip11u:2674": "na caikyābhiprāyaḥ kutaḥ kalpyata iti vācyam,",
  "GSP33bbdip11u:2675": "yato 'dṛṣṭaviṣayasya pauruṣeyasya pañcarātrasya nirmūlatve 'prāmāṇyādādhikyakathanamasaṅgataṃ syāt /",
  "GSP33bbdip11u:2676": "'sāṅkhyam'; īśvarāvatārānyakapiloktaṃ śāstram /",
  "GSP33bbdip11u:2677": "kapilo vāsudevākhyaḥ tantraṃ sāṅkhyaṃ jagāda ha /",
  "GSP33bbdip11u:2678": "sarvāgamaviruddhaṃ ca kapilo 'nyo jagāda ha //",
  "GSP33bbdip11u:2679": "ityuktatvāt /",
  "GSP33bbdip11u:2680": "'yogo'; hi hiraṇyagarbhoktaṃ pātañjalam /",
  "GSP33bbdip11u:2681": "'pāśupataṃ'; paśupatinā proktam /",
  "GSP33bbdip11u:2682": "araṇye nirjane deśe adhyetavyatvādāraṇyakamityupaniṣaducyate /",
  "GSP33bbdip11u:2683": "vedāścāraṇyakāni ca,",
  "GSP33bbdip11u:2684": "teṣāṃ samāhāraḥ vedāraṇyakaṃ,",
  "GSP33bbdip11u:2685": "dvandvaikavadbhāvo vā /",
  "GSP33bbdip11u:2686": "varṇāśramarājadānadharmādipratipādyadharmabahutvāt mokṣadharmāṇāṃ bhedādvā mokṣadharmeṣviti bahuvacanam /",
  "GSP33bbdip11u:2687": "ata eva tattvapradīpe - mokṣadharmeṣviti bahuvacanaṃ dharmabhedādityuktam /",
  "GSP33bbdip11u:2688": "mokṣadharme hi -",
  "GSP33bbdip11u:2689": "sāṅkhyaṃ yogaḥ pāśupataṃ vedāraṇyakameva ca /",
  "GSP33bbdip11u:2690": "jñānānyetāni bhinnāni utāho neti cocyatām /",
  "GSP33bbdip11u:2691": "iti vaiśampāyanoktaṃ prativacanaṃ cāsti /",
  "GSP33bbdip11u:2692": "ime yudhiṣṭhirabhīṣmakartṛke ca /",
  "GSP33bbdip11u:2693": "bhagavataḥ jñānāni jñānasādhanāni bhinnāni bhinnamatāni /",
  "GSP33bbdip11u:2694": "viruddhanāmapi matānāṃ na sarveṣāṃ prāmāṇyaṃ sambhavati vastuno bahurūpatvābhāvāt,",
  "GSP33bbdip11u:2695": "kintvekasyātra prāmāṇyamitareṣāmaprāmāṇyaṃ vācyam /",
  "GSP33bbdip11u:2696": "tatra kasya prāmāṇyaṃ kasya vāprāmāṇyamiti punaryudhiṣṭhirajanamejayahārdapraśnottaramāha bhīṣmo vaiśampāyanaśca /",
  "GSP33bbdip11u:2697": "“sāṅkhyasya vaktā kapilaḥ“ityārabhya “pañcarātrasya kṛtsnasya“ityanena jñāneṣu jñānasādhaneṣu etatpañcarātram /",
  "GSP33bbdip11u:2698": "abhiprāyastu paramāptatamena nārāyaṇena sarvasya pañcarātrasya kṛtatvātprāmāṇyaṃ tāvatsiddham,",
  "GSP33bbdip11u:2699": "viruddhānāṃ caikaprāmāṇye anyāprāmāṇyaṃ ca/",
  "GSP33bbdip11u:2700": "etaccādyavākyasthavedāraṇyakapadena vedamūlakapañcarātrasyottaravākyasthapañcarātrapadena ca mūlabhūtavedāraṇyakasyopalakṣaṇāmaṅgīkṛtyobhayorekavākyatāyāmeva sambhavati /",
  "GSP33bbdip11u:2701": "anyathā pañcarātrasya pūrvamaprakṛtatvena pūrvottaravākyayorasaṅgatatvāpātaḥ /",
  "GSP33bbdip11u:2702": "upalakṣaṇāmaṅgīkṛtyaikavākyatāyāṃ ca svīkṛtāyāṃ vedapañcarātrayoreva prāmāṇayaṃ siddhyati /",
  "GSP33bbdip11u:2703": "na tadviruddhapāśupatādīnāmiti teṣāmaprāmāṇyameveti / @#----------",
  "GSP33bbdip11u:2705": "BBsBh_1,1.3.13:",
  "GSP33bbdip11u:2706": "śāstraṃ yoniḥ pramāṇamasyeti śāstrayoni // 3 //",
  "GSP33bbdip11u:2707": "BBsBhDīp_1,1.3.13:",
  "GSP33bbdip11u:2708": "evaṃ sūtraṃ vyākhyāya yatpareṇoktaṃ śāstrasya yoniriti tadayuktamiti bhāvena svābhimatārthaṃ darśayati - śāstramiti /",
  "GSP33bbdip11u:2709": "kāraṇārthakena yoniśabdena yogyatayā jñaptessambandhe pramāṇamiti paryavasyatītyabhiprāyeṇa 'yoniḥ pramāṇam';",
  "GSP33bbdip11u:2710": "iti vyākhyātam /",
  "GSP33bbdip11u:2711": "'asya'; jagatkāraṇasya 'iti śāstrayoni';",
  "GSP33bbdip11u:2712": "ityanantaraṃ tuśabdo 'dhyāhāryaḥ /",
  "GSP33bbdip11u:2713": "ata eva gītābhāṣye “iti tu śāstrayonitvam“ityuktam /",
  "GSP33bbdip11u:2714": "turevārthaḥ /",
  "GSP33bbdip11u:2715": "tathā ca - śāstraṃ yoniḥ pramāṇaṃ yasya tacchāstrayonītyeva śāstrayonipadārtho brahma,",
  "GSP33bbdip11u:2716": "na tu śāstrasya yonītyarthaḥ/",
  "GSP33bbdip11u:2717": "paravyākhyānaṃ tūktānupayuktamayuktaṃ ceti ṭīkāyāmeva dūṣitam // 3 //",
  "GSP33bbdip11u:2718": "// iti śāstrayonitvādhikaraṇam //",
  "GSP33bbdip11u:2720": "// 4. samanvayādhikaraṇam //",
  "GSP33bbdip11u:2721": "BBsBh_1,1.4.1:",
  "GSP33bbdip11u:2722": "ajñānāṃ pratīyamānamapi netareṣāṃ śāstrayonitvam /",
  "GSP33bbdip11u:2723": "kutaḥ?",
  "GSP33bbdip11u:2724": "tat tu samanvayāt / BBs_1,1.4 /",
  "GSP33bbdip11u:2725": "BBsBhDīp_1,1.4.1:",
  "GSP33bbdip11u:2726_0": "atrādhikaraṇe jagatkāraṇasya śāstrayonitvānna lakṣaṇātivyāptiriti pūrvādhikaraṇaphalākṣepaparihāramukhena",
  "GSP33bbdip11u:2726_1": "tasya lakṣaṇatvasiddhaye viṣṇoreva jagatkāraṇatvena śāstragamyatvaṃ netareṣāmapīti samarthyate /",
  "GSP33bbdip11u:2727": "pūrvapakṣasūcanapūrvakaṃ siddhāntamāha - ajñānāmiti //",
  "GSP33bbdip11u:2728": "kartari ṣaṣṭhīyam /",
  "GSP33bbdip11u:2729": "itareṣāṃ iti sambandhe /",
  "GSP33bbdip11u:2730": "samuccayārthasyāperubhayatrānvayaḥ /",
  "GSP33bbdip11u:2731": "pratītyā āgamopalakṣaṇā vā /",
  "GSP33bbdip11u:2732": "tathā ca - na kevalaṃ pāśupatādyuktam,",
  "GSP33bbdip11u:2733": "kintu 'ajñānāṃ';",
  "GSP33bbdip11u:2734": "śrutitātparyārthājñānibhirāpātataḥ jñāyamānamapi na kevalaṃ viṣṇoḥ kintu 'itareṣāṃ';",
  "GSP33bbdip11u:2735": "rudrādīnāmapi śāstrayonitvaṃ,",
  "GSP33bbdip11u:2736": "jagatkāraṇatvena śāstragamyatvaṃ netyarthaḥ /",
  "GSP33bbdip11u:2737": "nanu pratītyāderajñānamūlatvādikaṃ parikalpyānyeṣāṃ kāraṇatayā śāstrayonitvāgrahaṇe ko heturiti pṛcchati - kuta iti /",
  "GSP33bbdip11u:2738": "pratīyamānamapītyanenāsyānvayaḥ /",
  "GSP33bbdip11u:2739": "tatra hetukathanāya sūtramupanyasyati - tattviti /",
  "GSP33bbdip11u:2740": "yata ityādau grāhyam / @#----------",
  "GSP33bbdip11u:2742": "BBsBh_1,1.4.2:",
  "GSP33bbdip11u:2743": "anvaya upapattyādi liṅgam /",
  "GSP33bbdip11u:2744": "BBsBhDīp_1,1.4.2:",
  "GSP33bbdip11u:2745": "sūtrākṣarāṇi vyācaṣṭe - anvaya iti /",
  "GSP33bbdip11u:2746": "anvīyate svārthena sambadhyate tatparatayā jñāyate śāstraṃ śabdo vānenetyanvayaḥ upapattyāditātparyaliṅgamityarthaḥ /",
  "GSP33bbdip11u:2747": "sūtrānusārādekavacanaṃ samudāyābhiprāyam /",
  "GSP33bbdip11u:2748": "tena copakramādīnāṃ kvacidavirodhaṃ sūcayati /",
  "GSP33bbdip11u:2749": "ādipadaṃ śrutiliṅgavākyaprakaraṇasthānasamākhyānāmapi grāhakam /",
  "GSP33bbdip11u:2750": "atra śrutyādiṣaṭkaṃ ca grāhyamiti ṭīkokteḥ /",
  "GSP33bbdip11u:2751": "atra vākye śrutyādiṣaṭkamapyādipadena grāhyamiti hi tasyārthaḥ /",
  "GSP33bbdip11u:2752": "parantu śrutyādīnāmupakramādivattātparyagrāhakatvābhāvādāgamārthamātranirṇāyakatvāt nātra tannidarśakapramāṇoktiḥ /",
  "GSP33bbdip11u:2753": "ata evottaratra -",
  "GSP33bbdip11u:2754": "śrutirliṅgaṃ samākhyā ca vākyaṃ prakaraṇaṃ tathā /",
  "GSP33bbdip11u:2755": "pūrvaṃ pūrvaṃ balīyaḥ syādevamāgamanirṇaye //",
  "GSP33bbdip11u:2756": "iti tatrāpi pramāṇaṃ vakṣyati /",
  "GSP33bbdip11u:2757": "uktaṃ hi pramāṇalakṣaṇaṭīkāyām “upakramādīnāṃ tātparyaliṅgatvameteṣāṃ punarartha eveti viśeṣajñāpanārtho yogavibhāgaḥ“iti /",
  "GSP33bbdip11u:2758": "na caivam “atra śrutyādiṣaṭkaṃ ca grāhyam“iti ṭīkāyāṃ tātparyagrāhakeṣvantarbhāvoktirayukteti vācyam,",
  "GSP33bbdip11u:2759": "yato 'tretyasya samanvayaśabdārtha ityevārtho na tātparyagrahakeṣviti,",
  "GSP33bbdip11u:2760": "'ākāśastalliṅgāt';",
  "GSP33bbdip11u:2761": "'śabdādeva pramitaḥ'; (bra.sū. 1-1-22, 7-24)",
  "GSP33bbdip11u:2762": "ityādau śrutiliṅgādibhirāgamārthaniraṇayadarśanena teṣāmapi anvīyate śaktirūpasambandhavattayā jñāyate padajātamebhiritivyutpattyā anvayaśabdārthatvaucityāt /",
  "GSP33bbdip11u:2763": "na copakramopasaṃhārābhyāsāpūrvatāphalārthavādopapattayaḥ śrutiliṅgavākyaprakaraṇasthānasamākhyāśca tātparyaliṅgānīti jñānapādīyasudhāvirodha iti vācyam,",
  "GSP33bbdip11u:2764": "atra śakterapi saṃyojanāt /",
  "GSP33bbdip11u:2765": "ata eva candrikāyāmupakramādipramāṇakaḥ śaktitātparyalakṣaṇassambandhaḥ samanvaya ityuktam /",
  "GSP33bbdip11u:2766": "atradipadaṃ śrutyādīnāmapi grāhakam /",
  "GSP33bbdip11u:2767": "vyutkrameṇānvayaḥ /",
  "GSP33bbdip11u:2768": "anenātra bṛhatsaṃhitāvacanodāharaṇaṃ vakṣyamāṇasya śrutirliṅgamiti vacanasyopalakṣakamiti sūcitam / @#----------",
  "GSP33bbdip11u:2770": "BBsBh_1,1.4.3:",
  "GSP33bbdip11u:2771": "uktaṃ ca bṛhatsaṃhitāyām -",
  "GSP33bbdip11u:2772": "upakramopasaṃhārāvabhyāso 'pūrvatā phalam /",
  "GSP33bbdip11u:2773": "arthavādopapattī ca liṅgaṃ tātparyanirṇaye //",
  "GSP33bbdip11u:2774": "iti /",
  "GSP33bbdip11u:2775": "BBsBhDīp_1,1.4.3:",
  "GSP33bbdip11u:2776": "kāni tānyupapattyādīni kutra ca liṅgānītyata āha - uktaṃ ceti /",
  "GSP33bbdip11u:2777": "upapattyādītyanuṣajyate/",
  "GSP33bbdip11u:2778": "na kevalamupapattyādyuktaṃ nirdiṣṭaṃ,",
  "GSP33bbdip11u:2779": "kintu tajjñāpyaṃ coktamiti cārthaḥ /",
  "GSP33bbdip11u:2780": "asmaduktamupapattyādi liṅgaṃ bṛhatsaṃhitāyāmapyuktamiti vā /",
  "GSP33bbdip11u:2781": "kimuktamityatastatpaṭhati - upakrameti /",
  "GSP33bbdip11u:2782": "prakaraṇādirupakramaḥ tadanta upasaṃhāraḥ /",
  "GSP33bbdip11u:2783": "upakramopasaṃhāraśca tau tathoktau /",
  "GSP33bbdip11u:2784_0": "atropakramopasaṃhāratadaikarūpyābhyāsāpūrvatāphalārthavādāśceti pramāṇalakṣaṇokteḥ",
  "GSP33bbdip11u:2784_1": "pratyekavivakṣayā viśakalitāvupakramopasaṃhārau dvau samudāyavivakṣayā ubhayāvirodhalakṣaṇaṃ",
  "GSP33bbdip11u:2784_2": "ekārthatvalakṣaṇaṃ vā tadaikarūpyamapi pṛthaktātparyagrāhakamanusandheyam /",
  "GSP33bbdip11u:2785": "ata eva dvivacanaprayogaḥ /",
  "GSP33bbdip11u:2786": "ekaprakārāsakṛduktirabhyāsaḥ /",
  "GSP33bbdip11u:2787": "prācuryeṇa pramāṇāntarāsiddhārthabodhakatā apūrvatā /",
  "GSP33bbdip11u:2788": "phalavadarthapratipādakaṃ phalam /",
  "GSP33bbdip11u:2789": "stutiḥ, nindā,",
  "GSP33bbdip11u:2790": "ekakartṛkopākhyānarūpā parakṛtiḥ,",
  "GSP33bbdip11u:2791": "anekakartṛkopākhyānarūpaḥ purākalpaśca,",
  "GSP33bbdip11u:2792": "arthavādaḥ /",
  "GSP33bbdip11u:2793": "upapattiḥ yuktiḥ /",
  "GSP33bbdip11u:2794": "'tātparyanirṇaye';",
  "GSP33bbdip11u:2795": "vākyatātparyaniścaye 'liṅgaṃ';",
  "GSP33bbdip11u:2796": "sādhanamitiyarthaḥ/",
  "GSP33bbdip11u:2797": "yadvā - nirṇetavye tātparye sādhye 'liṅgaṃ';",
  "GSP33bbdip11u:2798": "heturityarthaḥ/",
  "GSP33bbdip11u:2799": "liṅgamityasya upakramādipadaiḥ yathāyogyaṃ pratyekaṃ sambandhaḥ /",
  "GSP33bbdip11u:2800": "smṛterupakramāditve 'pi virodhe uttarottaraprābalyasūcanāya bhāṣye upapattyādīti vyatyasyoktiḥ /",
  "GSP33bbdip11u:2801": "sāmānyaviśeṣabhāvena upapatterupakramādibhyaḥ pṛthaguktiḥ /",
  "GSP33bbdip11u:2802": "yadvā - etaccopakramādi svārthe śabdātmakamapi idametatparam abādhe satyetadupakramatvāt",
  "GSP33bbdip11u:2803": "ityādirūpeṇa vākyatātparye liṅgaṃ ca bhavati /",
  "GSP33bbdip11u:2804": "upapattistu yathāgnyādirūpasvarthe tathā tātparye 'pi ayametattātparyaviṣayaḥ upapannatvāt iti prakāreṇa liṅgarūpeti pṛthaguktiḥ / @#----------",
  "GSP33bbdip11u:2806": "BBsBh_1,1.4.4:",
  "GSP33bbdip11u:2807": "upakramāditātparyaliṅgaiḥ samyaṅnirūpyamāṇe tadevaśāstragamyam /",
  "GSP33bbdip11u:2808": "BBsBhDīp_1,1.4.4:",
  "GSP33bbdip11u:2809": "sūtraṃ yojayati - upakramādīti /",
  "GSP33bbdip11u:2810": "'śāstre'; iti śeṣaḥ /",
  "GSP33bbdip11u:2811": "samityasyārthaḥ samyagiti /",
  "GSP33bbdip11u:2812": "sarvasminnityapi draṣṭavyam /",
  "GSP33bbdip11u:2813": "'nirūpyamāṇe';",
  "GSP33bbdip11u:2814": "ityanena saṃśabdārthasya adhyāhṛtakriyayānvayo darśitaḥ /",
  "GSP33bbdip11u:2815": "tuśabdasyārtha eveti /",
  "GSP33bbdip11u:2816": "'śāstrayoni';",
  "GSP33bbdip11u:2817": "ityanuṣaktapadasyārthaḥ śāstrāgamyamiti /",
  "GSP33bbdip11u:2818": "tathā ca yato 'trānvayapadoktaiḥ śrutiliṅgavākyaprakaraṇasthānasamākhyopakramādibhiḥ śaktitātparyaliṅgaiḥ 'saṃ samyak';",
  "GSP33bbdip11u:2819": "balābalavimarśapūrvakaṃ 'sarvasmin';",
  "GSP33bbdip11u:2820": "śāstre ṛgādirūpe 'nirūpyamāṇe';",
  "GSP33bbdip11u:2821": "vicāryamāṇe ekārthe śaktitātparyarūpavyāpakadharmavattayā avagamyamāne 'tadeva';",
  "GSP33bbdip11u:2822": "viṣṇvākhyaṃ brahmaiva 'śāstragamyaṃ';",
  "GSP33bbdip11u:2823": "tatpramāṇakaṃ pratīyate,",
  "GSP33bbdip11u:2824": "na rudrādi,",
  "GSP33bbdip11u:2825": "ato 'jñānāṃ pratīyamānamapi netareṣāṃ śāstrayonitvamiti yojanā /",
  "GSP33bbdip11u:2826": "liṅgairiti tṛtīyayā nirūpyamāṇe iti saptamīprayoge ca upakramādikaṃ tātparyahetuḥ /",
  "GSP33bbdip11u:2827": "tātparyaṃ ca śāstrapramāṇakatve heturiti sūcitaṃ bhavati /",
  "GSP33bbdip11u:2828": "na kevalamupapattyādikaṃ samanvayaśabdārthaḥ,",
  "GSP33bbdip11u:2829": "kintu taddhetukaḥ śāstrajanyapramāgocaratvarūpaḥ śāstrayonitve hetubhūtaḥ /",
  "GSP33bbdip11u:2830": "“tatparatvasambandho 'pi“iti sudhokteḥ /",
  "GSP33bbdip11u:2831": "anena 'samanvayāt';",
  "GSP33bbdip11u:2832": "sāvakāśatvaniravakāśatvādinā balābalaniścayapurassaraṃ anyatarabādhayā vākyārthavimarśarūpasamyagvicāritatvalakṣaṇasamyakttvayuktādupakramā-",
  "GSP33bbdip11u:2833_0": "diśaktitātprayaliṅgasamudāyātmasamanvayāt sarvaśāstrasya bhagavatyeva samyagvacanavṛttyā",
  "GSP33bbdip11u:2833_1": "śaktitātparyākhyasambandhāvagamāt tadviṣṇvākhyaṃ brahmaiva jagatkāraṇatayā śāstrayoni",
  "GSP33bbdip11u:2833_2": "na rudrādīti 'samanvayāt';",
  "GSP33bbdip11u:2834": "ityasyāvṛttyā sūtrayojanā darśitā bhavati / @#----------",
  "GSP33bbdip11u:2836": "BBsBh_1,1.4.5:",
  "GSP33bbdip11u:2837": "māṃ vidhatte 'bhidhatte māṃ vikalpyo 'pohyā ityaham /",
  "GSP33bbdip11u:2838": "ityasyā hṛdayaṃ sākṣānnānyo madveda kaścana /",
  "GSP33bbdip11u:2839": "iti bhāgavate // 4 //",
  "GSP33bbdip11u:2841": "BBsBhDīp_1,1.4.5:",
  "GSP33bbdip11u:2842": "nanu karmavidhānādirūpaśāstrasya kathaṃ brahmaparatetyāśaṅkāṃ bhagavadvākyena pratiṣedhati - māmiti/",
  "GSP33bbdip11u:2843": "yadyapi bhāgavate “ityasyā hṛdayaṃ loke“iti pāṭhaḥ,",
  "GSP33bbdip11u:2844": "tathā pūrvottarārdhayorvyutkrameṇa pāṭhaśca dṛśyate/",
  "GSP33bbdip11u:2845": "tathāpyācāryokteranyakalpīyo 'yamityadoṣaḥ /",
  "GSP33bbdip11u:2846": "ekādaśaskandhe uddhavaṃ prati kṛṣṇavacanametat /",
  "GSP33bbdip11u:2847": "atrāsmacchabdena kṛṣṇa ucyate /",
  "GSP33bbdip11u:2848": "tathā ca “vasante vasante” ityādi karmavidhātrī śrutiḥ 'mām';",
  "GSP33bbdip11u:2849": "uddiśyaiva matpūjātvena karmavidhatte /",
  "GSP33bbdip11u:2850": "indrādyabhidhātrī 'māmabhidhatte';",
  "GSP33bbdip11u:2851": "madguṇānaiśvaryādīnabhidhatte /",
  "GSP33bbdip11u:2852": "'ahaṃ vikalpyaḥ';",
  "GSP33bbdip11u:2853": "kalpanaṃ vidhānaṃ tathā ca -",
  "GSP33bbdip11u:2854": "catvāri vākparimitā padāni tāni vidurbrāhmaṇā ye manīṣiṇaḥ /",
  "GSP33bbdip11u:2855": "guhā trīṇi nihitā neṅgayanti turīyaṃ vāco manuṣyā vadanti // (ṛ. 1-164-45.)",
  "GSP33bbdip11u:2856": "iti śrutyā yā vāgvaktṛttvānnimittādvākbdito hariḥ tasyā yāni sthānāpekṣayā 'parimitāni';",
  "GSP33bbdip11u:2857": "paricchinnāni 'catvāri padāni';",
  "GSP33bbdip11u:2858": "vāsudevādirūpāṇi tāni ye manīṣiṇaḥ brāhmaṇāḥ ta eva viduḥ /",
  "GSP33bbdip11u:2859": "tatra vāco hṛdayaguhāyāṃ nihitāni vāsudevāditrīṇi rūpāṇi 'manuṣyāḥ';",
  "GSP33bbdip11u:2860": "sādhāraṇāḥ 'neṅgayanti'; na jānanti /",
  "GSP33bbdip11u:2861": "'turīyam'; aniruddhākhyaṃ tu 'vadanti';",
  "GSP33bbdip11u:2862": "jānanatītyevaṃrūpeṇa ahameva catuṣṭvasaṅkhyāviśiṣṭavāsudevādivividharūpatayā bahutvena vidheya ityarthaḥ /",
  "GSP33bbdip11u:2863": "'ahamapohyaḥ';",
  "GSP33bbdip11u:2864": "'na surāṃ pibet'; (manu. 11-94.)",
  "GSP33bbdip11u:2865": "ityādivākyenāpriyāditi śeṣaḥ/",
  "GSP33bbdip11u:2866": "tathā ca “niṣedhabuddhiviṣayamapriyaṃ hi hareḥ smṛtam“iti bhāgavatatātparyokteḥ surāpānādikaṃ madaprītisādhanatvāt niṣidhyate ityapriyadvārā 'na surāṃ pibet';",
  "GSP33bbdip11u:2867": "ityādinā ahameva niṣedhya ityarthaḥ /",
  "GSP33bbdip11u:2868": "athavā - ahamapriyādapohyaḥ mamāprītikarātsurāpānaśabditāt “surā harerguṇā me syuḥ“iti cintanāttapadapekṣya apohyo niṣedhya ityarthaḥ /",
  "GSP33bbdip11u:2869": "taduktaṃ bhāgavatatātparye - vidhirūpatvena kalpanaṃ vikalpaḥ catvāri vāgityādi /",
  "GSP33bbdip11u:2870": "tatra vāgityanuvādaḥ /",
  "GSP33bbdip11u:2871": "vidhibhāge hareḥ pūjaivābhidhāne ca tadguṇāḥ /",
  "GSP33bbdip11u:2872": "vikalpe tadbahutvaṃ cāpyapohe tu tadapriyam /",
  "GSP33bbdip11u:2873": "ucyate sarvavedeṣu tacca veda sa eva hi // iti / tathā -",
  "GSP33bbdip11u:2874": "surā harerguṇāḥ proktāste me syuriti cintanam /",
  "GSP33bbdip11u:2875": "surāpānamiti proktaṃ tanna kuryātkathañcana // iti /",
  "GSP33bbdip11u:2876": "tattvapradīpe tu - 'dve vā va brahmaṇo rūpe';",
  "GSP33bbdip11u:2877": "iti vikalpya vividhaṃ kalpayitvā 'tatra yassa ātmā';",
  "GSP33bbdip11u:2878": "(talavakārabrāhmaṇam)",
  "GSP33bbdip11u:2879": "iti sadoṣādapohyo nirdeṣatvena vidheyo 'pyahamevetyarthaḥ uktaḥ /",
  "GSP33bbdip11u:2880": "atra tattvapradīpapakṣe vikalpyeti lyap /",
  "GSP33bbdip11u:2881": "ṭīkākṛtpakṣe tu vikalpyaśabdassamāsāntargato vyasto veti viśeṣaḥ /",
  "GSP33bbdip11u:2882": "iyaṃ ca bhagavati",
  "GSP33bbdip11u:2883": "vākyasamanvayarītiḥ - ādyasya itiśabdasya prakārārthasya hṛdayamityanenānvayaḥ /",
  "GSP33bbdip11u:2884": "dvitīyasya evaṃbhūtāyā ityarthaḥ /",
  "GSP33bbdip11u:2885": "tathā ca hyevaṃbhūtāyā vidhiniṣedhādirūpāyā anyaparatvena pratītāyāścāsyāśśruteriti 'māṃ vidhatte';",
  "GSP33bbdip11u:2886": "ityādyuktaprakāreṇa 'hṛdayaṃ';",
  "GSP33bbdip11u:2887": "tātparyam 'ahameva veda';",
  "GSP33bbdip11u:2888": "jānāmi 'madanyaḥ kaścana';",
  "GSP33bbdip11u:2889": "ko 'pi viśeṣataḥ prāyaḥ na veda na jānātītyarthaḥ /",
  "GSP33bbdip11u:2890": "bhāgavata ityanantaraṃ tadeva śāstragamyamityuktatvāt na kathamitiśaṅkāvakāśa iti vākyaśeṣaḥ // 4 //",
  "GSP33bbdip11u:2891": "// iti samanvayādhikaraṇam //",
  "GSP33bbdip11u:2893": "// 5. īkṣatyadhikaraṇam //",
  "GSP33bbdip11u:2894": "BBsBh_1,1.5.1:",
  "GSP33bbdip11u:2895": "nanu yato vāco nivartante /",
  "GSP33bbdip11u:2896": "aprāpya manasā saha /",
  "GSP33bbdip11u:2897": "(tai.u. 2-4-1.)",
  "GSP33bbdip11u:2898": "BBsBhDīp_1,1.5.1:",
  "GSP33bbdip11u:2899": "atrādhikaraṇe saṃśabdoktaṃ vācyatvaṃ kārtsnyaṃ cākṣipya samādhīyate /",
  "GSP33bbdip11u:2900": "pūrvapakṣayati - nanviti /",
  "GSP33bbdip11u:2901": "'ityādibhiśśrutibhiḥ';",
  "GSP33bbdip11u:2902": "iti tṛtīyāpañcamyarthe /",
  "GSP33bbdip11u:2903": "netyādyāvartate /",
  "GSP33bbdip11u:2904": "tathā ca 'tat';",
  "GSP33bbdip11u:2905": "pūrvasūtre tacchabdoktaṃ brahmaśabdagocaraṃ śāstroktaṃ kāraṇaṃ na, kutaḥ?",
  "GSP33bbdip11u:2906": "yato na śabdagocaraṃ śāstramukhyārthaḥ na,",
  "GSP33bbdip11u:2907": "tadapi kutaḥ?",
  "GSP33bbdip11u:2908": "yato na śabdagocaraṃ śabdāvācyaṃ,",
  "GSP33bbdip11u:2909": "nacekṣaṇīyatvavirodhaḥ tadasiddheḥ /",
  "GSP33bbdip11u:2910": "kutaḥ? yato na tadgocaraṃ jñānaviṣayaḥ na,",
  "GSP33bbdip11u:2911": "ajñeyamiti yāvat /",
  "GSP33bbdip11u:2912": "na cāvācyatvājñeyatvayorasiddhiḥ /",
  "GSP33bbdip11u:2913": "“yato vāco nivartante“ityādi śruteriti yojanā/",
  "GSP33bbdip11u:2914": "'yato vācaḥ'; iti vākye avācyatvasya 'aprāpya manasā saha';",
  "GSP33bbdip11u:2915": "ityajñeyatvasya ca uktatvāditi bhāvaḥ /",
  "GSP33bbdip11u:2916": "“trayī na śrutigocarā“ityatra gocaraśabdasya viśeṣyaliṅgatayā prayogāt 'na tacchabdagocaram'; iti sādhu /",
  "GSP33bbdip11u:2917_0": "sudhāyāṃ tu śabdānāṃ gavāṃ jñānānāṃ caraścaraṇaṃ vṛttiryasmin tacchabdagocaramiti",
  "GSP33bbdip11u:2917_1": "vyadhikaraṇabahuvrīhiṃ caraścaraṇamasyāstīti matvarthīyācpratyayāntatvaṃ cāśritya",
  "GSP33bbdip11u:2917_2": "śabdagocaramityasya sādhutvamuktam /",
  "GSP33bbdip11u:2918": "'yataḥ'; iti taittirīyavākyam /",
  "GSP33bbdip11u:2919": "yato 'vāco'; vedā vāgindriyāṇi ca 'manasā';",
  "GSP33bbdip11u:2920": "manorūpendriyeṇa saha 'tamaprāpya';",
  "GSP33bbdip11u:2921": "tadviṣayakavṛttijñānamajānantya eva nivartante /",
  "GSP33bbdip11u:2922": "taṃ brahmaṇa ānandaṃ vidvānna bibheti ityarthaḥ /",
  "GSP33bbdip11u:2923": "guṇaguṇinorabhedāśrayeṇaitadudāhṛtam / @#----------",
  "GSP33bbdip11u:2925": "BBsBh_1,1.5.2:",
  "GSP33bbdip11u:2926": "'aśabdamasparśamarūpamavyayaṃ tathārasaṃ nityamagandhavacca yat'/",
  "GSP33bbdip11u:2927": "(kaṭha. 3-15.)",
  "GSP33bbdip11u:2928": "BBsBhDīp_1,1.5.2:",
  "GSP33bbdip11u:2929": "'aśabdam'; iti kāṭhakavākyam /",
  "GSP33bbdip11u:2930": "atra sarvatra yacchabdo yojyaḥ /",
  "GSP33bbdip11u:2931": "na vidyate śabdo guṇaḥ pramāṇaṃ vā yasmiṃstattathoktam /",
  "GSP33bbdip11u:2932": "prākṛtaśabdaguṇaśūnyaṃ śabdapramāṇāviṣayaḥ śabdabhinnaṃ cetyarthaḥ /",
  "GSP33bbdip11u:2933": "'asparśaṃ'; sparśaguṇaśūnyaṃ tata eva sparśaliṅgāviṣayaḥ tadbhinnaṃ ca,",
  "GSP33bbdip11u:2934": "'arūpaṃ'; rūparahitam ata eva cakṣuṣapratyakṣāviṣayastadbhinnaṃ ca /",
  "GSP33bbdip11u:2935": "'arasaṃ'; rasaguṇaśūnyaṃ rasabhinnaṃ ca /",
  "GSP33bbdip11u:2936": "agandhamityasyāpyupalakṣakametat /",
  "GSP33bbdip11u:2937": "anena pañcamātrāvilakṣaṇatvamapyuktam /",
  "GSP33bbdip11u:2938": "'avyayaṃ nityam';",
  "GSP33bbdip11u:2939": "ityābhāyāṃ svarūpato dehataśca nāśaśūnyatvamucyate /",
  "GSP33bbdip11u:2940": "agandhavadityanena gandhavatpṛthivīlakṣaṇatvamuktam /",
  "GSP33bbdip11u:2941": "anenopalakṣaṇayā pañcamahābhūtavilakṣaṇatvamapyuktaṃ bhavati /",
  "GSP33bbdip11u:2942": "asya 'nicāyya taṃ mṛtyumukhātpramucyate';",
  "GSP33bbdip11u:2943": "ityanenānvayaḥ/ @#----------",
  "GSP33bbdip11u:2945": "BBsBh_1,1.5.3:",
  "GSP33bbdip11u:2946": "'avacanenaiva provāca';",
  "GSP33bbdip11u:2947": "(bāṣkalaśrutiḥ)",
  "GSP33bbdip11u:2948": "BBsBhDīp_1,1.5.3:",
  "GSP33bbdip11u:2949": "'avacanena'; ityanyacchrutivākyam /",
  "GSP33bbdip11u:2950": "'avacanena'; vacanavṛttiṃ vinaiva lakṣaṇayā 'provāca brahma guruḥ';",
  "GSP33bbdip11u:2951": "śiṣyāyopadideśeti pararītyārthaḥ / @#----------",
  "GSP33bbdip11u:2953": "BBsBh_1,1.5.4:",
  "GSP33bbdip11u:2954": "'yadvācānabhyuditaṃ yena vāgabhyudyate ... yacchrotreṇa na śruṇoti yena śrotramidaṃ śrutam'",
  "GSP33bbdip11u:2955": "(ke.1.)",
  "GSP33bbdip11u:2956": "ityādibhiśśrutibhiḥ na tacchabdagocaram /",
  "GSP33bbdip11u:2957": "BBsBhDīp_1,1.5.4:",
  "GSP33bbdip11u:2958": "'yadvācā'; ityanyattalavakāravākyam /",
  "GSP33bbdip11u:2959": "'vācā'; taduccāryeṇa śabdena yat 'anabhyuditam'; anuktam /",
  "GSP33bbdip11u:2960": "yena vāk 'abhyudyate'; ucyate /",
  "GSP33bbdip11u:2961": "śrotrendriyeṇa na śṛṇoti puruṣaḥ /",
  "GSP33bbdip11u:2962": "yenedaṃ śrotraṃ śrutaṃ tadeva brahma tvaṃ viddhītyarthaḥ /",
  "GSP33bbdip11u:2963": "atra pūrvapakṣarītyā vacanavṛttiniṣedhaḥ /",
  "GSP33bbdip11u:2964": "ādipadenaivaṃjātīyakā śrutirgṛhyate / @#----------",
  "GSP33bbdip11u:2966": "BBsBh_1,1.5.5:",
  "GSP33bbdip11u:2967": "netyāha -",
  "GSP33bbdip11u:2968": "īkṣater nāśabdam / BBs_1,1.5 /",
  "GSP33bbdip11u:2969": "'sa etasmājjīvaghanātparātparaṃ puriśayaṃ puruṣamīkṣate'; (pra.5-5.)",
  "GSP33bbdip11u:2970": "'ātmanyevātmānaṃ paśyet'; (bṛ.6-4-23.)",
  "GSP33bbdip11u:2971": "'vijñāya prajñāṃ kurvīta'; (bṛ. 6-4-21.)",
  "GSP33bbdip11u:2972": "ityādivacanairīkṣaṇīyatvādvācyameva /",
  "GSP33bbdip11u:2973": "BBsBhDīp_1,1.5.5:",
  "GSP33bbdip11u:2974": "siddhāntayatsūtramavatārayati - neti //",
  "GSP33bbdip11u:2975": "itiśabda āvartate /",
  "GSP33bbdip11u:2976": "tathā ca atra sūtrakāraḥ iti pūrvapakṣyuktaṃ śrutitātparyāparijñānaprāptaṃ brahmaṇo 'vācyatvaṃ neti niṣedhatītyarthaḥ /",
  "GSP33bbdip11u:2977": "sūtraṃ paṭhati - īkṣateriti /",
  "GSP33bbdip11u:2978": "atra tadityanuvartate /",
  "GSP33bbdip11u:2979": "tacca ādhyāyaparisamāpteḥ vidheyasamarpakamapīhoddeśyasamarpakam /",
  "GSP33bbdip11u:2980": "na vidyate śabdo vācako yasya tadaśabdam /",
  "GSP33bbdip11u:2981": "tathā ca 'tat';",
  "GSP33bbdip11u:2982": "brahma 'aśabdaṃ';",
  "GSP33bbdip11u:2983": "śabdāvācyaṃ na,",
  "GSP33bbdip11u:2984": "kintu vācyameva /",
  "GSP33bbdip11u:2985": "kutaḥ? īkṣateḥ /",
  "GSP33bbdip11u:2986": "dhātunirdeśo 'yaṃ,",
  "GSP33bbdip11u:2987": "tathaiva sudhokteḥ /",
  "GSP33bbdip11u:2988": "tathāpi śabdamātrasyāsādhakatayā tena tadartho lakṣyate /",
  "GSP33bbdip11u:2989": "tena prakṛtānukūlatayekṣaṇīyatvaṃ vivakṣyate /",
  "GSP33bbdip11u:2990": "tathā ca 'īkṣateḥ';",
  "GSP33bbdip11u:2991": "īkṣaṇīyatvāt jñānaviṣayatvādityarthaḥ ityāśayena sūtraṃ vyācaṣṭe - sa iti /",
  "GSP33bbdip11u:2992": "idaṃ ca ṣaṭpraśnavākyam /",
  "GSP33bbdip11u:2993_0": "atra “yaḥ punaretaṃ trimātreṇaumityanenaivākṣareṇa paraṃ puruṣamabhidhyāyīta sa tejasi",
  "GSP33bbdip11u:2993_1": "sūrye sampanno yathā pādodarastavacā vinirmucyate evaṃ ha vai sa pāpmanā vinirmuktaḥ",
  "GSP33bbdip11u:2993_2": "sa sāmabhirunnīyate brahmalokam“iti pūrvavākye prakṛto yaḥ akārokāramakārākhyāṃśatrayayuktapraṇavoktaprakāreṇa",
  "GSP33bbdip11u:2993_3": "paramātmānamabhidhyāya tamaparokṣīkṛtya ca tejorūpe sūrye sampannatvagvinirmuktasarpavadvidhūtapāpassāmābhimānidevaiḥ",
  "GSP33bbdip11u:2993_4": "satyākhyaṃ brahmalokaṃ prāptaḥ praṇavopāsako jīvaḥ saḥ 'jīvaghanāt';",
  "GSP33bbdip11u:2994": "jīvasārāttacchreṣṭhāt 'etasmāt';",
  "GSP33bbdip11u:2995": "caturmukhāttadupadeśena 'parātparam';",
  "GSP33bbdip11u:2996": "uttamāduttamaṃ 'puriśayaṃ'",
  "GSP33bbdip11u:2997": "sakaladehāntargataṃ 'puruṣaṃ';",
  "GSP33bbdip11u:2998": "pūrṇaṃ vāsudevaṃ paramātmānaṃ 'īkṣate';",
  "GSP33bbdip11u:2999": "jānātītyarthaḥ /",
  "GSP33bbdip11u:3000": "yadyapi ṣaṭpraśnaṭīkāyāṃ “jīvaghanādviriñcāttadupāsanayeti yāvat,",
  "GSP33bbdip11u:3001": "īkṣate punarabhivṛddhajñāno bhavati /",
  "GSP33bbdip11u:3002": "īkṣitvāca taṃ prāpnoti“ityukterīkṣateraparokṣajñānārthatvaṃ pratīyate /",
  "GSP33bbdip11u:3003_0": "tathāpi mūle jñānasāmānyaviṣayatvarūpekṣaṇīyatvahetorasiddhiparihārāya asyāḥ śruterupanyastatvāt",
  "GSP33bbdip11u:3003_1": "“hiraṇyagarbhopadeśena“iti ṭīkokteśceha prakṛtānuguṇyādīkṣatiḥ parokṣajñānārtho vyākhyeyaḥ /",
  "GSP33bbdip11u:3004": "'ātmani'; ityaparaṃ kāṇvavākyaṃ jijñāsānaye vyākṛtam /",
  "GSP33bbdip11u:3005": "'vijñāya'; ityanyadvājasaneyavākyam/",
  "GSP33bbdip11u:3006": "'brāhmaṇo'; brahmaniṣṭho dhīraḥ 'taṃ';",
  "GSP33bbdip11u:3007": "paramātmānamevaṃ śāstreṇācāryādvā 'vijñāya';",
  "GSP33bbdip11u:3008": "parokṣato jñātvā 'prajñāṃ';",
  "GSP33bbdip11u:3009": "prakṛṣṭamapokṣajñānaṃ 'kurvīta'",
  "GSP33bbdip11u:3010": "sampādayedityarthaḥ /",
  "GSP33bbdip11u:3011": "ityādīti /",
  "GSP33bbdip11u:3012": "evamādivākyairityarthaḥ /",
  "GSP33bbdip11u:3013": "ādiśabdena “ātmā vā are draṣṭavyaḥ“(bṛ.u. 4-4-5.)",
  "GSP33bbdip11u:3014": "“ajaātmā mahān dhruvaḥ“(bṛ.u. 6-4-20.)",
  "GSP33bbdip11u:3015": "“tameva dhīro vijñāya“(bṛ.u. 6-4-21.)",
  "GSP33bbdip11u:3016": "ityādikaṃ gṛhyate /",
  "GSP33bbdip11u:3017": "īkṣaṇīyatvāt /",
  "GSP33bbdip11u:3018": "avagamopalakṣakametat /",
  "GSP33bbdip11u:3019": "anyathānanvayāt /",
  "GSP33bbdip11u:3020": "anenāsiddhiḥ parihṛtā /",
  "GSP33bbdip11u:3021": "tadanyathānupapatteriti śeṣaḥ /",
  "GSP33bbdip11u:3022": "vācyameveti sautranañdvayalabdhārthoktiḥ /",
  "GSP33bbdip11u:3023": "na tvavācyaṃ nāpi lakṣyamiti evaśabdārthaḥ /",
  "GSP33bbdip11u:3024": "tadityanenāsyānvayaḥ /",
  "GSP33bbdip11u:3025": "aniyamasūcanāya sūtrabhāṣyayoḥ pratijñāhetvorvyutkrameṇoktiḥ / @#----------",
  "GSP33bbdip11u:3027": "BBsBh_1,1.5.6:",
  "GSP33bbdip11u:3028": "aupaniṣadatvānnāvacanenekṣaṇam /",
  "GSP33bbdip11u:3029": "BBsBhDīp_1,1.5.6:",
  "GSP33bbdip11u:3030": "nanvastvīkṣaṇīyatvaṃ brahmaṇaḥ,",
  "GSP33bbdip11u:3031": "tathāpi na tadanyathānupapattyā tasya vācyatvaṃ vācyaṃ pratyakṣādināpīkṣaṇīyatvopapatterityata āha - aupaniṣadatvāditi /",
  "GSP33bbdip11u:3032": "tadityetadvipariṇamyānuvartate /",
  "GSP33bbdip11u:3033": "tathā ca 'tasya';",
  "GSP33bbdip11u:3034": "brahmaṇaḥ 'aupaniṣadatvāt';",
  "GSP33bbdip11u:3035": "upaniṣadekasamadhigamyatvāt 'avacanena';",
  "GSP33bbdip11u:3036": "vacanetarapramāṇena 'īkṣaṇaṃ';",
  "GSP33bbdip11u:3037": "jñānaṃ netyarthaḥ /",
  "GSP33bbdip11u:3038": "tathā ca śrutismṛtisāhāyyarahitapratyakṣādyavedyatvaviśiṣṭekṣaṇīyatvānyathānupapattyā brahmaṇo vācyatvaṃ siddhyatyeveti bhāvaḥ /",
  "GSP33bbdip11u:3039": "pariśeṣapramāṇaparatayā vā idamāvṛttya vyākhyeyam /",
  "GSP33bbdip11u:3040": "yojanā tu brahmaṇaśrutiṣūktaṃ īkṣaṇaṃ pramāṇenaiva hi bhavet /",
  "GSP33bbdip11u:3041": "prasaktapramāṇeṣu ca 'nāvacanena';",
  "GSP33bbdip11u:3042": "vacanetarapramāṇenekṣaṇaṃ sambhavati aupaniṣadatvāt vacanenaiva bhavadīkṣaṇaṃ nāvacanena vacanavṛttyanyalakṣaṇādinā sambhavati /",
  "GSP33bbdip11u:3043": "kutaḥ? 'avacanena';",
  "GSP33bbdip11u:3044": "bhāvapradhāno bahuvrīhiḥ /",
  "GSP33bbdip11u:3045": "avacanatvenāvācyatvena nimittena ataḥ pariśeṣādīkṣaṇaṃ vācyatvameva sādhayatīti / @#----------",
  "GSP33bbdip11u:3047": "BBsBh_1,1.5.7:",
  "GSP33bbdip11u:3048": "'sarve vedā yatpadamāmanti tapāṃsi sarvāṇi ca yadvadanti'; /",
  "GSP33bbdip11u:3049": "(kaṭha. 2-15.)",
  "GSP33bbdip11u:3050": "BBsBhDīp_1,1.5.7:",
  "GSP33bbdip11u:3051": "nanu śrutisiddhamavācyatvaṃ kathamīkṣaṇīyatvayuktimātreṇa dūṣyate?",
  "GSP33bbdip11u:3052": "'prābalyamāgamasyaiva';",
  "GSP33bbdip11u:3053": "iti yuktitaḥ śruteḥ prābalyokterityataḥ sautro heturāgamopalakṣaka iti bhāvena vācyatve śrutismṛtī cāha - sarva iti //",
  "GSP33bbdip11u:3054": "kaṭhānāmiyaṃ śrutiḥ/",
  "GSP33bbdip11u:3055": "sarve vedā 'yatpadaṃ';",
  "GSP33bbdip11u:3056": "yasya brahmaṇaḥ svarūpam 'āmananti';",
  "GSP33bbdip11u:3057": "mukhyavṛttyā satātparyaṃ pratipādayanti /",
  "GSP33bbdip11u:3058": "sarve vedāḥ sarvāṇi tapāṃsi prasiddhāni 'yat';",
  "GSP33bbdip11u:3059": "brahma prati 'vadanti';",
  "GSP33bbdip11u:3060": "yaduddeśena kartavyānīti bodhayantītyarthaḥ /",
  "GSP33bbdip11u:3061": "tattvapradīparītyā 'tapāṃsi';",
  "GSP33bbdip11u:3062": "ālocanarūpā yuktaya iti vā /",
  "GSP33bbdip11u:3063": "sarvairvedairahameva 'vedyo';",
  "GSP33bbdip11u:3064": "mukhyataḥ pratipādyaḥ /",
  "GSP33bbdip11u:3065": "ahaṃ 'vedāntakṛt';",
  "GSP33bbdip11u:3066": "brahmasūtrakṛt 'vedavit';",
  "GSP33bbdip11u:3067": "vedārthajñānī ceti gītāsmṛtyarthaḥ /",
  "GSP33bbdip11u:3068": "ādipadāt 'atha kasmāducyate';",
  "GSP33bbdip11u:3069": "'nāmāni sarvāṇi';",
  "GSP33bbdip11u:3070": "'vacasāṃ vācyamuttamam';",
  "GSP33bbdip11u:3071": "ityādessaṅgrahaḥ /",
  "GSP33bbdip11u:3072": "tathā ca śrutau 'āmananti';",
  "GSP33bbdip11u:3073": "iti sākṣādvācyatvokteḥ,",
  "GSP33bbdip11u:3074": "smṛtau ca 'ahameva';",
  "GSP33bbdip11u:3075": "ityavadhāraṇopapattaye mukhyatayā vedyatvasya vivakṣaṇīyatvāt tasya ca vācyatvaṃ vināyogātsarvaśabdalakṣaṇāyāścāsambhavādvācyatvamevābhyāṃ siddhyatīti bhāvaḥ /",
  "GSP33bbdip11u:3076": "smṛtibhyaścetyasya vācyamevetyanenānvayaḥ /",
  "GSP33bbdip11u:3077": "ādiśabdopāttaśrutismṛtyapekṣayā bahuvacanam /",
  "GSP33bbdip11u:3078": "na kevalamīkṣaṇīyatvahetoriti cārthaḥ /",
  "GSP33bbdip11u:3079": "vedaiśca sarvairahameva vedyo vedāntakṛdvedavideva cāham /",
  "GSP33bbdip11u:3080": "(bha.gī. 15-15.)",
  "GSP33bbdip11u:3081": "ityādiśrutismṛtismṛtibhyaśca / @#----------",
  "GSP33bbdip11u:3083": "BBsBh_1,1.5.8:",
  "GSP33bbdip11u:3084": "avācyatvādikaṃ tvaprasiddhatvāt /",
  "GSP33bbdip11u:3085": "BBsBhDīp_1,1.5.8:",
  "GSP33bbdip11u:3086": "nanvevaṃ vācyatvasya yuktyādisiddhatve avācyatvājñeyatvābhidhāyakodāhṛtaśruteḥ 'yato vācaḥ';",
  "GSP33bbdip11u:3087": "ityādirūpāyāḥ kā gatirityata āha - avācyatvādikamiti /",
  "GSP33bbdip11u:3088": "ajñeyatvamatarkyatvaṃ ca ādiśabdārthaḥ /",
  "GSP33bbdip11u:3089": "tuśabdaḥ śaṅkāvyāvartakaḥ bhinnakrameṇāvadhāraṇe vā /",
  "GSP33bbdip11u:3090": "tathā ca 'aprasiddhatvāt';",
  "GSP33bbdip11u:3091": "sākalyena agocaratvānnimittādeva brahmaṇi 'avācyatvādikam';",
  "GSP33bbdip11u:3092": "avācyatvādivyapadeśo yujyata iti na tadvirodha iti bhāvaḥ /",
  "GSP33bbdip11u:3093": "anena siddhānte 'aśabdam';",
  "GSP33bbdip11u:3094": "ityāderaprasiddhatvātsākalyena vācakaśabdaśūnyamityādirthaḥ /",
  "GSP33bbdip11u:3095": "'avacanena'; ityasya tu sākalyena vacanamantareṇetyartha ityuktaṃ bhavati / @#----------",
  "GSP33bbdip11u:3097": "BBsBh_1,1.5.9:",
  "GSP33bbdip11u:3098": "na tadīdṛgiti jñeyaṃ na vācyaṃ na ca tarkyate /",
  "GSP33bbdip11u:3099": "paśyanto 'pi na paśyanti mero rūpaṃ vipaścitaḥ //",
  "GSP33bbdip11u:3100": "itivat //",
  "GSP33bbdip11u:3101": "BBsBhDīp_1,1.5.9:",
  "GSP33bbdip11u:3102": "nanvaprasiddhinimittako 'vācyatvādivyapadeśaḥ kva dṛṣṭa ityata āha - na taditi /",
  "GSP33bbdip11u:3103": "yasmāt 'vipaścito';",
  "GSP33bbdip11u:3104": "jñānino mero rūpaṃ paśyanto 'pi 'īdṛgiti';",
  "GSP33bbdip11u:3105": "sākalyena 'na paśyanti'; na jānanti /",
  "GSP33bbdip11u:3106": "anenāprasiddhatvahetuḥ sūcitaḥ /",
  "GSP33bbdip11u:3107": "tasmānmero rūpaṃ na jñeyaṃ pratyakṣeṇa /",
  "GSP33bbdip11u:3108": "na vācyaṃ śabdena /",
  "GSP33bbdip11u:3109": "'na tarkyate';",
  "GSP33bbdip11u:3110": "nānumīyate ca liṅgenetyucyata ityarthaḥ /",
  "GSP33bbdip11u:3111": "itivaditi /",
  "GSP33bbdip11u:3112": "iti vākya ivetyarthaḥ /",
  "GSP33bbdip11u:3113": "asyāvācyatvādikamiti pūrveṇānvayaḥ /",
  "GSP33bbdip11u:3114": "tathā ca yathā merurūpe aprasiddhinimittakāvācyatvādivyapadeśastathā brahmaṇyapīti bhāvaḥ / @#----------",
  "GSP33bbdip11u:3116": "BBsBh_1,1.5.10:",
  "GSP33bbdip11u:3117": "aprasiddheravācyaṃ tadvācyaṃ sarvāgamoktitaḥ /",
  "GSP33bbdip11u:3118": "atarkyaṃ tarkyamajñeyaṃ jñeyamevaṃ paraṃ smṛtam //",
  "GSP33bbdip11u:3119": "iti gāruḍe //",
  "GSP33bbdip11u:3120": "BBsBhDīp_1,1.5.10:",
  "GSP33bbdip11u:3121": "na kevalaṃ 'paśyantaḥ';",
  "GSP33bbdip11u:3122": "ityuktyanyathānupapattimātreṇaiva aprasiddherajñeyatvātarkyatvāvācyatvavyapadeśa iti vyavasthā siddhā,",
  "GSP33bbdip11u:3123": "api tu smṛtisiddhā ceti bhāvenāha - aprasiddheriti /",
  "GSP33bbdip11u:3124": "tadbrahma yataḥ 'paraṃ';",
  "GSP33bbdip11u:3125": "pūrṇam atassākalyenāprasiddhatvādavācyamucyate /",
  "GSP33bbdip11u:3126": "sarvasadāgamoktatvāttatprasiddhatvādvācyaṃ ca bhavatītyarthaḥ /",
  "GSP33bbdip11u:3127": "evamaprasiddhiprasiddhibhyāṃ tat atarkyam anumeyaṃ ca ajñeyaṃ jñeyaṃ jñānipratyakṣagamyaṃ ca 'smṛtaṃ';",
  "GSP33bbdip11u:3128": "smṛtikārairuktamityarthaḥ /",
  "GSP33bbdip11u:3129": "gāruḍe ityanantaraṃ uktamiti śeṣaḥ /",
  "GSP33bbdip11u:3130": "asyāpyavācyatvādikamityanenānvayaḥ / @#----------",
  "GSP33bbdip11u:3132": "BBsBh_1,1.5.11:",
  "GSP33bbdip11u:3133": "na cāśabdatvamitarasiddham //",
  "GSP33bbdip11u:3134": "BBsBhDīp_1,1.5.11:",
  "GSP33bbdip11u:3135": "evaṃ 'yato vācaḥ';",
  "GSP33bbdip11u:3136": "ityādiśrutīnāṃ yuktyādibalādarthāntaropapatterna tadbalācchabdāvācyaṃ brahmeti sūtraṃ vyākhyāyāpavyākhyāṃ pratyākhyāti - na ceti /",
  "GSP33bbdip11u:3137": "caśabdaḥ svasiddhamapi netisamuccaye /",
  "GSP33bbdip11u:3138": "tathā ca jagatkāraṇaṃ 'aśabdaṃ';",
  "GSP33bbdip11u:3139": "pradhānaṃ na, kutaḥ?",
  "GSP33bbdip11u:3140": "aśabdaṃ hi tat /",
  "GSP33bbdip11u:3141": "'aśabdaṃ'; pradhānaṃ kāraṇaṃ neti vā, kutaḥ?",
  "GSP33bbdip11u:3142": "'īkṣateḥ'; 'tadaikṣata';",
  "GSP33bbdip11u:3143": "iti jagatkāraṇasyekṣaṇakartṛtvaśravaṇātpradhānasya cācetanatvena tadasambhavāditi sāṅkhyamatanirākaraṇaparatayā vyākhyāne prathamapratijñāyāṃ hetūkṛtam 'aśabdatvam';",
  "GSP33bbdip11u:3144": "aśrautatvam",
  "GSP33bbdip11u:3145": "'itarasiddhaṃ';",
  "GSP33bbdip11u:3146": "svetarasāṅkhyasiddhaṃ na,",
  "GSP33bbdip11u:3147": "na kevalametāvat,",
  "GSP33bbdip11u:3148": "kintu svasiddhamapi na,",
  "GSP33bbdip11u:3149": "sāṅkhyena vaidikatvābhyupagateḥ /",
  "GSP33bbdip11u:3150": "sūtrakāreṇa 'ajāmekām'; (tai. ā. 10-10-1.)",
  "GSP33bbdip11u:3151": "ityādi śrutyuktatvāṅgīkārāt /",
  "GSP33bbdip11u:3152": "yadvā - tattvapradīparītyā māyinā sāṅkhyaṃ prati hetutvenopanyastamaśabdatvaṃ māyītarasya sāṅkhyasya na siddhaṃ nāpi sāṅkhyetaramāyisiddhamuktahetubhyāmeva /",
  "GSP33bbdip11u:3153": "tathā cāsiddhiriti na tadvyākhyānaṃ yuktamitibhāvaḥ /",
  "GSP33bbdip11u:3154": "evamaśabdatvaṃ śrautatvaṃ brahmaṇassāṅkhyetaramāyisiddhaṃ na,",
  "GSP33bbdip11u:3155": "tanmate avācyatvāt /",
  "GSP33bbdip11u:3156": "cakārādīkṣitṛtvamapi siddhaṃ na,",
  "GSP33bbdip11u:3157": "tasyekṣatisvarūpatvādityapi vyākhyeyam /",
  "GSP33bbdip11u:3158": "tathā ca hetudvayamapi svapakṣapratikūlamiti na paravyākhyā yukteti bhāvaḥ tattvapradīpe tu 'naca';",
  "GSP33bbdip11u:3159": "ityādibhāṣyaṃ 'itarasiddhaṃ';",
  "GSP33bbdip11u:3160": "māyisiddhamaśabdatvaṃ na śrutyarthaḥ uktanyāyena brahmaṇo vācyatvāt /",
  "GSP33bbdip11u:3161": "evam 'aśabdatvam';",
  "GSP33bbdip11u:3162": "avācyatvaṃ brahmaṇa itarasya māyino 'pi na siddham /",
  "GSP33bbdip11u:3163": "brahmaṇi vyavahārābhāvaprasaṅgāt iti dvedhā vyākhyāyaparakṛtavyākhyāpratyākhyānāya paroktahetoṣṭīkārītyāsiddhyuktiparatayāpi vyākhyātam // 5 // @#----------",
  "GSP33bbdip11u:3165": "BBsBh_1,1.5.12:",
  "GSP33bbdip11u:3166": "gauṇaścennātmaśabdāt / BBs_1,1.6 /",
  "GSP33bbdip11u:3167": "BBsBhDīp_1,1.5.12:",
  "GSP33bbdip11u:3168": "īkṣaṇīyatvasya hetorvyadhikaraṇāsiddhimākṣipya samādhātuṃ sūtram - 'oṃ gauṇaścennātmaśabdāt'; iti /",
  "GSP33bbdip11u:3169": "asyārthaḥ - 'yataḥ ātmanyevātmānaṃ paśyet';",
  "GSP33bbdip11u:3170": "ityādiśrutyukta ātmā 'gauṇaḥ';",
  "GSP33bbdip11u:3171": "sattvādiguṇabaddho jīva evātastadanyathānupapattyā vācyo 'pi sa eva syānna nirguṇaḥ paramātmeti cet - na, kutaḥ?",
  "GSP33bbdip11u:3172": "'ātmānaṃ paśyet';",
  "GSP33bbdip11u:3173": "itīkṣaṇīye tasminnātmaśabdaśravaṇāditi /",
  "GSP33bbdip11u:3174": "'ātmapatasāmānādhikaraṇyāya pulliṅganirdeśaḥ'; // @#----------",
  "GSP33bbdip11u:3176": "BBsBh_1,1.5.13:",
  "GSP33bbdip11u:3177": "na ca gauṇa ātmā dṛśyo vācyaśca na nirguṇa iti yuktam /",
  "GSP33bbdip11u:3178": "ātmaśabdāt /",
  "GSP33bbdip11u:3179": "BBsBhDīp_1,1.5.13:",
  "GSP33bbdip11u:3180": "sūtraṃ vyācaṣṭe - na ceti /",
  "GSP33bbdip11u:3181": "atra yato 'dṛśyaḥ';",
  "GSP33bbdip11u:3182": "īkṣatiśrutau dṛśyatayoktaḥ 'ātmā';",
  "GSP33bbdip11u:3183": "jīvākhyo gauṇa eva atastadanyathānupapattyā vācyo 'pi sa eva syāt 'na nirguṇaḥ';",
  "GSP33bbdip11u:3184": "guṇātīto viṣṇuḥ 'dṛśyaḥ';",
  "GSP33bbdip11u:3185": "īkṣatiśruttyuktaḥ /",
  "GSP33bbdip11u:3186": "gauṇagrahaṇe bādhakasyetarajñāpakasya cābhāvāditi bhāvaḥ /",
  "GSP33bbdip11u:3187": "ato na sa vācyaḥ iti codyaṃ na yuktam /",
  "GSP33bbdip11u:3188": "kutaḥ? 'ātmaśabdāt';",
  "GSP33bbdip11u:3189": "'ātmanyeva';",
  "GSP33bbdip11u:3190": "iti vākye īkṣaṇīye tasmin ātmaśabdaśravaṇāddṛśyo nirguṇa eva,",
  "GSP33bbdip11u:3191": "ata evekṣatyā liṅgena vācyo 'pi sa eva bhavediti yojanā /",
  "GSP33bbdip11u:3192": "yadyapi sudhāyāṃ gauṇapadaṃ māyāśabalitaiśvaryādidharmayuktasaguṇabrahmaparatayā vyākhyātaṃ tathāpi pūrvapakṣiṇo māyāśabalitaṃ vā guṇabaddhā jīvā vā dṛśyā vācyāśca,",
  "GSP33bbdip11u:3193": "na sarvathā nirguṇaṃ brahmetyāśayānna virodhaḥ / @#----------",
  "GSP33bbdip11u:3195": "BBsBh_1,1.5.14:",
  "GSP33bbdip11u:3196": "yo guṇaissarvato hīno yaśca doṣavivarjitaḥ /",
  "GSP33bbdip11u:3197": "heyopādeyarahitaḥ sa ātmetyabhidhīyate /",
  "GSP33bbdip11u:3198": "etadanyasvabhāvo yaḥ so 'nātmeti satāṃ matam /",
  "GSP33bbdip11u:3199": "anātmanyātmaśabdastu sopacāraḥ prayujyate //",
  "GSP33bbdip11u:3200": "iti vāmane //",
  "GSP33bbdip11u:3201": "BBsBhDīp_1,1.5.14:",
  "GSP33bbdip11u:3202": "nanvātmaśabdasadbhāve kuto 'yaṃ nirguṇo na gauṇa ityata āha - ya iti /",
  "GSP33bbdip11u:3203": "yaḥ 'sarvataḥ';",
  "GSP33bbdip11u:3204": "prakāreṇa 'guṇaiḥ';",
  "GSP33bbdip11u:3205": "sattvādibhiḥ śūnyaḥ yaśca dukhakhādidoṣarahitaḥ yaśca heyopādeyarahitaḥ /",
  "GSP33bbdip11u:3206": "bhāvapradhāno 'yam /",
  "GSP33bbdip11u:3207": "heyatvasahitopādeyatvarahita iti /",
  "GSP33bbdip11u:3208": "upādeya evetyarthaḥ /",
  "GSP33bbdip11u:3209": "tattvapradīparītyā svābhāvikadoṣarahito guṇapūrṇatvenāptakāmatvādupādeyarahita iti vā /",
  "GSP33bbdip11u:3210": "tattvodyotaṭīkārītyā doṣābhāvāddhāturabhāvādvā heyatvarahitaḥ,",
  "GSP33bbdip11u:3211": "laukikaguṇābhāvādupādāturanyasya svatantrasyābhāvādvā upādeyatvarahitaḥ aniṣṭābhāvāddheyaṃ nāsti,",
  "GSP33bbdip11u:3212": "apūrtyabhāvādupādeyamasya nāstīti vā tathoktaḥ /",
  "GSP33bbdip11u:3213": "ya evaṃ bhūtassa ātmetyabhidhīyate /",
  "GSP33bbdip11u:3214": "ya etadviruddhasvabhāvavān so 'nātmeti satāṃ mataṃ sammatamitythaḥ /",
  "GSP33bbdip11u:3215": "kvacit 'hṛdi hyeṣa ātmā'",
  "GSP33bbdip11u:3216": "ityādāvetadanyasvabhāve 'pyātmapadaprayogāt",
  "GSP33bbdip11u:3217": "kathaṃ so 'nātmetyata āha - anātmanīti /",
  "GSP33bbdip11u:3218": "'anātmani'; ātmaśabdamukhyārthabhinne jīve 'ātmaśabdaḥ';",
  "GSP33bbdip11u:3219": "'sopacāraḥ';",
  "GSP33bbdip11u:3220": "upacāraḥ paramamukhyavṛttyanyamukhyavṛttiḥ tatsahitastadvṛttika ityarthaḥ/",
  "GSP33bbdip11u:3221": "tuśabdo viśeṣārthaḥ /",
  "GSP33bbdip11u:3222": "'vāmane'; ityanantaraṃ 'nirguṇaikaniṣṭhatvenoktāt'; iti śeṣaḥ /",
  "GSP33bbdip11u:3223": "asya nāyaṃ dṛśyo",
  "GSP33bbdip11u:3224": "vācyaśca gauṇaḥ,",
  "GSP33bbdip11u:3225": "kintu nirguṇa evetyanenānvayaḥ / @#----------",
  "GSP33bbdip11u:3227": "BBsBh_1,1.5.15:",
  "GSP33bbdip11u:3228": "'dve vāva brahmaṇo rūpe ātmā caivānātmā ca /",
  "GSP33bbdip11u:3229": "tatra yaḥ sa ātmā sa nityaḥ śuddhaḥ kevalo nirguṇaśca /",
  "GSP33bbdip11u:3230": "atha ha yo 'nīdṛśaḥ so 'nātmā';",
  "GSP33bbdip11u:3231": "iti talavakārabrāhmaṇam /",
  "GSP33bbdip11u:3232": "BBsBhDīp_1,1.5.15:",
  "GSP33bbdip11u:3233": "atraiva pramāṇāntaramāha - dve vāveti /",
  "GSP33bbdip11u:3234": "'brahmaṇaḥ'; parabrahmaṇaḥ rūpaṃ ca rūpaṃ ca rūpe /",
  "GSP33bbdip11u:3235": "tatrādyo rūpaśabdaḥ svarūpaparaḥ dvitīyo rūpyate jñāyate brahmākhyamiti vyutpattyā pratimāparaḥ /",
  "GSP33bbdip11u:3236": "vāveti nipātasamudāyaḥ prasiddhidyotakaḥ /",
  "GSP33bbdip11u:3237": "te rūpe darśayati - ātmeti /",
  "GSP33bbdip11u:3238": "ātmaśabdamukhyavācyastadavācyaścetyarthaḥ /",
  "GSP33bbdip11u:3239": "'tatra'; ātmanātnormadhye 'sa yaḥ';",
  "GSP33bbdip11u:3240": "ityanvayaḥ /",
  "GSP33bbdip11u:3241": "anyathā paunaruktyāt /",
  "GSP33bbdip11u:3242": "tathā ca 'saḥ';",
  "GSP33bbdip11u:3243": "prasiddho 'yaḥ';",
  "GSP33bbdip11u:3244": "ātmā ātmaśabdamukhyārtho viṣṇuḥ 'saḥ nityaḥ';",
  "GSP33bbdip11u:3245": "dehahānyādirahitaḥ 'śuddhaḥ';",
  "GSP33bbdip11u:3246": "karmalepavidhuraḥ 'kevalaḥ';",
  "GSP33bbdip11u:3247": "jaḍāmiśraḥ 'nirguṇaḥ';",
  "GSP33bbdip11u:3248": "sattvādiguṇābaddha ityarthaḥ /",
  "GSP33bbdip11u:3249": "co viśeṣaṇasamuccaye /",
  "GSP33bbdip11u:3250": "evaṃ prathamoddiṣṭātmaśabdārthaṃ lakṣaṇamukhena pradarśya athānātmānamuktalakṣaṇavyatirekamukhena darśayati - atheti /",
  "GSP33bbdip11u:3251": "yasmādātmā evaṃ bhūtaḥ 'atha';",
  "GSP33bbdip11u:3252": "tasmāt 'yo 'nīdṛśaḥ';",
  "GSP33bbdip11u:3253": "nityatvādirahitaḥ ha prasiddhaḥ /",
  "GSP33bbdip11u:3254": "'so 'nātmeti'; satāṃ sammatamityarthaḥ /",
  "GSP33bbdip11u:3255": "'brāhmaṇam'; ityanantaraṃ yato nirguṇasya viṣṇorevātmatvaṃ vaktīti śeṣaḥ /",
  "GSP33bbdip11u:3256": "asyāpi 'vāmane';",
  "GSP33bbdip11u:3257": "itivadanvayaḥ / @#----------",
  "GSP33bbdip11u:3259": "BBsBh_1,1.5.16:",
  "GSP33bbdip11u:3260": "na ca mukhye satyamukhyaṃ yujyate /",
  "GSP33bbdip11u:3261": "BBsBhDīp_1,1.5.16:",
  "GSP33bbdip11u:3262": "nanūpacāreṇāpyātmaśabdasya gauṇe prayogasadbhāvātsa eva śrutyukto dṛśya ātmā kiṃ na syādityata āha - na ceti /",
  "GSP33bbdip11u:3263": "'mukhye'; ātmapadamukhyārthe nirguṇe dṛśyatayekṣatiśrutipratipādye sambhavati sati amukhyārthagauṇagrahaṇaṃ na yujyata ityarthaḥ /",
  "GSP33bbdip11u:3264": "atra satītyanena mukhyasambhavākhyo heturuktaḥ /",
  "GSP33bbdip11u:3265": "amukhyaṃ na yujyata ityanena sādhyam /",
  "GSP33bbdip11u:3266": "ubhayasamuccaye śaṅkāparihārasamuccaye vā caśabdaḥ // 6 // @#----------",
  "GSP33bbdip11u:3268": "BBsBh_1,1.5.17:",
  "GSP33bbdip11u:3269": "tanniṣṭhasya mokṣopadeśāt / BBs_1,1.7 /",
  "GSP33bbdip11u:3270": "BBsBhDīp_1,1.5.17:",
  "GSP33bbdip11u:3271": "nanu ātmaśabdo mukhyata eva gauṇātmaparaḥ kiṃ na syāt /",
  "GSP33bbdip11u:3272": "na coktaśrutismṛtivirodhaḥ,",
  "GSP33bbdip11u:3273": "tatrātmaśabdo nirguṇe viṣṇau mukhyo jīveṣvamukhya ityanukteḥ ātmanātmaśabdayoścetanācetanaviṣayatvasambhavāt /",
  "GSP33bbdip11u:3274": "kiñca - ātmānātmaśabdayoḥ prasiddhacetanācetanaparatveśruterārjavaṃ,",
  "GSP33bbdip11u:3275": "prasiddhārthāparityāgāt,",
  "GSP33bbdip11u:3276": "rūpaśabdasyānekārthākalpanācca /",
  "GSP33bbdip11u:3277": "na ca jīve nirdeṣatvādyayogaḥ,",
  "GSP33bbdip11u:3278": "duḥkhādidoṣasyaupādhikatvena jīvasyāpi svabhāvato nirdeṣatayā śruteḥ svabhāvaviṣayatvopapatterityāśaṅkāṃ parihartuṃ sūtraṃ paṭhati - oṃ tanniṣṭhasya iti//",
  "GSP33bbdip11u:3279": "neti vartate /",
  "GSP33bbdip11u:3280": "tathā ca - 'tanniṣṭhasya';",
  "GSP33bbdip11u:3281": "asya ātmajñāninaḥ 'mokṣopadeśāt';",
  "GSP33bbdip11u:3282": "nātmaśabdamukhyavācyo gauṇa iti sūtrārthaḥ / @#----------",
  "GSP33bbdip11u:3284": "BBsBh_1,1.5.18:",
  "GSP33bbdip11u:3285": "na hi gauṇātmaniṣṭhasya mokṣaḥ /",
  "GSP33bbdip11u:3286": "BBsBhDīp_1,1.5.18:",
  "GSP33bbdip11u:3287": "tanniṣṭhasya mokṣopadeśe 'pi kuto 'yamātmā na gauṇa ityaprayojakatvamāśaṅkhyāha - na hīti /",
  "GSP33bbdip11u:3288": "gauṇamokṣapadasamabhivyāhṛto hiśabdo virodhākhyahetusūcakaḥ /",
  "GSP33bbdip11u:3289": "tathā ca - 'hi'; yasmāt 'gauṇātmaniṣṭhasya';",
  "GSP33bbdip11u:3290": "guṇabaddhajīvajñāninaḥ tajjñānādguṇabandhanivṛttirūpo 'mokṣo';",
  "GSP33bbdip11u:3291": "na sambhavati,",
  "GSP33bbdip11u:3292": "virodhāt tasmāt 'na hi';",
  "GSP33bbdip11u:3293": "nāprayojakatā śaṅkyetyarthaḥ / @#----------",
  "GSP33bbdip11u:3295": "BBsBh_1,1.5.19:",
  "GSP33bbdip11u:3296": "yasyānuvittaḥ pratibuddha ātmā asmin sandohe gahane praviṣṭaḥ /",
  "GSP33bbdip11u:3297": "sa viśvakṛtsa hi sarvasya kartā tasya lokaḥ sa u loka eva",
  "GSP33bbdip11u:3298": "(bṛ.u. 6-4-13.)",
  "GSP33bbdip11u:3299": "ityātmaniṣṭhasya mokṣa upadiśyate /",
  "GSP33bbdip11u:3300": "BBsBhDīp_1,1.5.19:",
  "GSP33bbdip11u:3301": "asiddhiśaṅkāṃ parihartuṃ ko 'sāvātmaniṣṭhasya mokṣopadeśa ityatastaṃ darśayati - yasyeti /",
  "GSP33bbdip11u:3302": "atra śrutiḥ svaprayuktamuśabdam eveti vyācaṣṭe /",
  "GSP33bbdip11u:3303": "'u'; ekaḥ pradhāna iti vā /",
  "GSP33bbdip11u:3304": "tacchabdo viṣṇutajjñāniparaḥ /",
  "GSP33bbdip11u:3305": "tathā ca - 'hi'; yasmāt 'saḥ';",
  "GSP33bbdip11u:3306": "viṣṇuḥ 'sarvasya kartā';",
  "GSP33bbdip11u:3307": "tasmādeva 'viśvakṛt';",
  "GSP33bbdip11u:3308": "vāyukartā 'pratibuddhaḥ';",
  "GSP33bbdip11u:3309": "svatassarvajñaḥ 'asmin sandohe';",
  "GSP33bbdip11u:3310": "sanduhyate puruṣārtho aneneti vā kāryakāraṇasaṅkhātarūpatvādvā bhūtasamudāyarūpatvādvā sandohanāmake madhyadehe sthite 'gahane';",
  "GSP33bbdip11u:3311": "gambhīre hṛdayaguhāsthāne 'praviṣṭaḥ';",
  "GSP33bbdip11u:3312": "saḥ 'ātmā';",
  "GSP33bbdip11u:3313": "viṣṇuḥ 'yasya';",
  "GSP33bbdip11u:3314": "yenopāsakena 'anuvittaḥ';",
  "GSP33bbdip11u:3315": "samayagjñātaḥ 'tasya';",
  "GSP33bbdip11u:3316": "adhikāriṇaḥ 'u';",
  "GSP33bbdip11u:3317": "pradhānaḥ tasya viṣṇoryo 'lokaḥ';",
  "GSP33bbdip11u:3318": "sa eva lokaḥ sthānaṃ bhavatītyarthaḥ /",
  "GSP33bbdip11u:3319": "'sandoghe'; iti pāṭhe 'pyayayamevārthaḥ 'sandehe';",
  "GSP33bbdip11u:3320": "iti pāṭhe anekārthasaṅkaṭa ityarthaḥ /",
  "GSP33bbdip11u:3321": "tattvapradīpe tu - sa viśvakṛt kṛtakṛtyaḥ /",
  "GSP33bbdip11u:3322": "kutaḥ? yataḥ sa hi paramātmā prasannaḥ sarvaśaktiḥ sarvamasya jñāninaḥ kāryaṃ karotītyuktam /",
  "GSP33bbdip11u:3323": "asmin pakṣe prathamaḥ prathamāntatacchabdo viṣṇujñāniparaḥ,",
  "GSP33bbdip11u:3324": "viśvaśabdaḥ kṛtyaparaḥ,",
  "GSP33bbdip11u:3325": "sarvaśabdo jñānikāryaparaḥ /",
  "GSP33bbdip11u:3326": "ṭīkākṛtpakṣe tu - prathamaḥ prakṛtaviṣṇuparaḥ,",
  "GSP33bbdip11u:3327": "viśvaśabdo vāyuparaḥ,",
  "GSP33bbdip11u:3328": "sarvaśabdo jagatpara iti bhedaḥ /",
  "GSP33bbdip11u:3329": "pakṣadvaye 'pi dvitīyatṛtīyau viṣṇutallokapara/",
  "GSP33bbdip11u:3330": "'iti'; ityevaṃrūpe bṛhadāraṇyake 'ātmaniṣṭhasya';",
  "GSP33bbdip11u:3331": "tajjñānino 'mokṣa upadiśyate'; /",
  "GSP33bbdip11u:3332": "asya yata ityupadiśyate ato 'na gauṇa ātmā';",
  "GSP33bbdip11u:3333": "iti vakṣyamāṇapratijñayānvayaḥ /",
  "GSP33bbdip11u:3334": "sūtrasya tu na gauṇa ātmaśabda iti pūrveṇānvayaḥ /",
  "GSP33bbdip11u:3335": "ātmetyanena sautratacchabdo nātmaśabdaparaḥ,",
  "GSP33bbdip11u:3336": "kintvarthataḥ pradhānātmapara ityuktaṃ bhavati / @#----------",
  "GSP33bbdip11u:3338": "BBsBh_1,1.5.20:",
  "GSP33bbdip11u:3339": "ayamātmā brahma (mā.u. 1-2, bṛ.u. 4-5-19.)",
  "GSP33bbdip11u:3340": "BBsBhDīp_1,1.5.20:",
  "GSP33bbdip11u:3341": "ātmaśabdo viṣṇāveva mukhyaḥ na jīveṣvityatra na kevalaṃ tanniṣṭhasyetyādinoktamanumānaṃ mānam,",
  "GSP33bbdip11u:3342": "kintu sūtrakṛdabhipretāḥ spaṣṭaśrutismṛtayaśceti bhāvena tāṃ tāścāha - ayamiti /",
  "GSP33bbdip11u:3343": "brahmetyantasya upadiśyata iti pūrveṇānvayaḥ /",
  "GSP33bbdip11u:3344": "'ayamātmā'; ramābrahmādiṣu ādānādikartṛtvena sthitaḥ ātmā 'brahma';",
  "GSP33bbdip11u:3345": "viṣṇureveti māṇḍūkaśrutyarthaḥ",
  "GSP33bbdip11u:3346": "“so 'yaṃ viṣṇū ramābrahmarudrānantādigaḥ sadā /",
  "GSP33bbdip11u:3347": "ādānādanakartṛtvādātmā“iti māṇḍūkabhāṣyoktaḥ / @#----------",
  "GSP33bbdip11u:3349": "BBsBh_1,1.5.21:",
  "GSP33bbdip11u:3350": "brahmeti paramātmeti bhagavāniti śabdyate //",
  "GSP33bbdip11u:3351": "dattaṃ durvāsasaṃ somamātmeśabrahmasambhavān //",
  "GSP33bbdip11u:3352": "cetanastu dvidhā prokto jīva ātmeti ca prabho /",
  "GSP33bbdip11u:3353": "jīvā brahmādayaḥ proktā ātmaikastu janārdanaḥ //",
  "GSP33bbdip11u:3354": "itareṣvātmaśabdastu sopacāraḥ prayujyate /",
  "GSP33bbdip11u:3355": "tasyātmano nirguṇasya jñānānmokṣa udāhṛtaḥ //",
  "GSP33bbdip11u:3356": "saguṇāstvapare proktāstajjñānānnaiva mucyate /",
  "GSP33bbdip11u:3357": "paro hi puruṣo viṣṇustasmānmokṣastatassmṛtaḥ //",
  "GSP33bbdip11u:3358": "iti pādme //",
  "GSP33bbdip11u:3359": "BBsBhDīp_1,1.5.21:",
  "GSP33bbdip11u:3360": "“vadanti tattattvavidastattvaṃ yajjñānamadvayam /",
  "GSP33bbdip11u:3361": "brahma“ityaparaṃ bhāgavatavākyam /",
  "GSP33bbdip11u:3362_0": "advayaṃ samādhikaśūnyaṃ jñānasvarūpaṃ yattattvaṃ vadanti jñāninaḥ tat deśakālādiṣu",
  "GSP33bbdip11u:3362_1": "bṛṃhitatvāt sarvāntaryāmitvādyaiśvaryādiguṇavāttvācca nimittāt 'brahmeti paramātmeti",
  "GSP33bbdip11u:3362_2": "bhagavāniti śabdyate';",
  "GSP33bbdip11u:3363": "abhidhīyata ityarthaḥ /",
  "GSP33bbdip11u:3364": "asyāpi pūrveṇa sambandhaḥ /",
  "GSP33bbdip11u:3365": "tatraiva caturthaskandhe “dattam“ityanyadvākyam /",
  "GSP33bbdip11u:3366": "etacca 'anasūyā tathaivātrerjajñe putrānakalmaṣān';",
  "GSP33bbdip11u:3367": "iti pūrvārdhenaivānvetavyam /",
  "GSP33bbdip11u:3368": "patnī marīcessukalā suṣuve kardamātmajā /",
  "GSP33bbdip11u:3369": "kāśyapaṃ pūrṇimānaṃ ca yayorāpūritaṃ jagat //",
  "GSP33bbdip11u:3370": "iti prakṛtena samuccayārthastathāśabdaḥ /",
  "GSP33bbdip11u:3371": "tathā ca - anasūyākhyā atribhāryā atreḥ sakāśāt 'ātmeśabrahmasambhavān';",
  "GSP33bbdip11u:3372": "ātmā viṣṇurīśorudraḥ brahmā caturmukhaḥ ātmā ceśaśca brahmā ca te tathoktāḥ taissaha bhavantītyātmeśabrahmasambhavāḥ tān 'akalmaṣān';",
  "GSP33bbdip11u:3373": "apāpān yo dattaḥ durvāsāḥ somaścaitān putrān 'jajñe';",
  "GSP33bbdip11u:3374": "janayāmāsetyarthaḥ /",
  "GSP33bbdip11u:3375": "yadvā - anasūyā atrerdattādīn janayāmāsa,",
  "GSP33bbdip11u:3376": "te ca ātmeśabrahmasambhavā iti vipariṇāmena vyākhyeyam /",
  "GSP33bbdip11u:3377": "atra brahmāveśena sahotpanne candre niruktasambhavaśabdo mukhyaḥ /",
  "GSP33bbdip11u:3378": "sākṣādviṣṇurudrāṃśatvena tatsambhūtayordattadurvāsasostu chatrinyāyenāmukhya iti draṣṭavyam /",
  "GSP33bbdip11u:3379": "yadyapi “atreḥ patnyanasūyā trīn jajñe 'tiyaśasaḥ sutān /",
  "GSP33bbdip11u:3380": "dattam“iti bhāgavatapāṭhaḥ,",
  "GSP33bbdip11u:3381": "tathāpyanuvyākhyāne evaṃ paṭhitatvāttathaiva sudhāyāṃ vyākhyātatvāttadanyakalpīyaṃ pāṭhāntaraṃ bhaviṣyatītyadoṣaḥ /",
  "GSP33bbdip11u:3382": "asyāpītyupadiśyata ityanenānvayaḥ /",
  "GSP33bbdip11u:3383": "cetanastviti pāvākyam /",
  "GSP33bbdip11u:3384": "'prabho'; iti kasyacitsambodhanam /",
  "GSP33bbdip11u:3385": "tatreti śeṣaḥ /",
  "GSP33bbdip11u:3386": "ādyastuśabdo viśeṣārthaḥ /",
  "GSP33bbdip11u:3387": "dvitīyo 'vadhāraṇe /",
  "GSP33bbdip11u:3388": "tathā ca - 'jīvāḥ brahmādayaḥ proktāḥ ātmā tu';",
  "GSP33bbdip11u:3389": "tacchabdamukhyavācyastu 'janārdano';",
  "GSP33bbdip11u:3390": "viṣṇuḥ 'ekaḥ';",
  "GSP33bbdip11u:3391": "eva proktaḥ pramāṇeṣu /",
  "GSP33bbdip11u:3392": "'itareṣu'; brahmādiṣu 'ātmaśabdaḥ sopācāraḥ';",
  "GSP33bbdip11u:3393": "paramamukhyavṛttyapekṣayā hīnavṛttiyukta iti jñānibhirabhidhīyata ityartaḥ /",
  "GSP33bbdip11u:3394": "kutastasyaivātmatvaṃ nānyeṣāmityata āha - tasyeti /",
  "GSP33bbdip11u:3395": "yataḥ 'tasya';",
  "GSP33bbdip11u:3396": "nirguṇasya ātmano 'jñānānmokṣo';",
  "GSP33bbdip11u:3397": "bhavatīti “yasyānuvittaḥ“(bṛ.u. 6-4-31.)",
  "GSP33bbdip11u:3398": "ityādau 'udāhṛtaḥ';",
  "GSP33bbdip11u:3399": "uktaḥ ato 'yamātmā nirguṇo viṣṇureva nānyaḥ /",
  "GSP33bbdip11u:3400": "kutaḥ? tasyaiva viṣṇornirguṇasya mokṣadātṛtvasambhavāt,",
  "GSP33bbdip11u:3401": "anyeṣāṃ tadasambhavādityarthaḥ /",
  "GSP33bbdip11u:3402": "ātmajñānānmokṣopadeśe 'pi kuto netareṣāmātmatvaṃ teṣāmapi mokṣadātṛtvasambhavādityata āha - saguṇā iti /",
  "GSP33bbdip11u:3403": "turavadhāraṇe /",
  "GSP33bbdip11u:3404": "tathāca - 'apare';",
  "GSP33bbdip11u:3405": "viṣṇoranye brahmādayo yataḥ 'saguṇāḥ';",
  "GSP33bbdip11u:3406": "sattvādiguṇabaddhā eva na svatastadvidhurāḥ ataḥ 'tajjñānānnaiva';",
  "GSP33bbdip11u:3407": "sarvathā 'mucyate';",
  "GSP33bbdip11u:3408": "adhikārītyarthaḥ,",
  "GSP33bbdip11u:3409": "guṇabaddhātmavijñānāt guṇabandhanivṛttirūpamokṣāyāgāditi bhāvaḥ /",
  "GSP33bbdip11u:3410": "nanu viṣṇāvapi nirguṇatvenāstu mokṣadātṛtvasambhāvanā,",
  "GSP33bbdip11u:3411": "tanniścayastu kuta ityata āha - paro hīti /",
  "GSP33bbdip11u:3412": "'hi'; yasmāt 'viṣṇuparaḥ';",
  "GSP33bbdip11u:3413": "svatantraḥ /",
  "GSP33bbdip11u:3414": "tattvapradīparītyā sarvottama iti vā,",
  "GSP33bbdip11u:3415": "'puruṣaḥ'; pūrṇaḥ 'tasmānmokṣastato';",
  "GSP33bbdip11u:3416": "viṣṇorbhavedeveti smṛtaḥ smṛtyukta ityarthaḥ/",
  "GSP33bbdip11u:3417": "'iti pādme'; ityasyāpi ityupadiśyata iti pūrveṇānvayaḥ// 7// @#----------",
  "GSP33bbdip11u:3419": "BBsBh_1,1.5.22:",
  "GSP33bbdip11u:3420": "heyatvāvacanāc ca / BBs_1,1.8 /",
  "GSP33bbdip11u:3421": "'tamevaikaṃ jānatha ātmānamanyā vāco vimuñcatha /",
  "GSP33bbdip11u:3422": "amṛtasyaiṣa setuḥ'; (muṃ. u. 2-2-5.)",
  "GSP33bbdip11u:3423": "ityanyeṣāṃ heyatvavaca-",
  "GSP33bbdip11u:3424": "nādasyāheyatvavacanānna gauṇa ātmā //",
  "GSP33bbdip11u:3425": "BBsBhDīp_1,1.5.22:",
  "GSP33bbdip11u:3426": "yuktyantareṇātmaśabdādito na gauṇa ityāha sūtrakṛt - heyatveti /",
  "GSP33bbdip11u:3427": "atra heyatvaṃ nāma mokṣārthaṃ prādhānyena jñeyatvenāvihitatvam /",
  "GSP33bbdip11u:3428": "tathā ca - na kevalaṃ tanniṣṭhasya mokṣopadeśāt,",
  "GSP33bbdip11u:3429": "kintu “tamevaikam“iti śrutau ātmano heyatvāvacanāt,",
  "GSP33bbdip11u:3430": "pratyuta 'jānatha';",
  "GSP33bbdip11u:3431": "ityaheyatvavacanāt,",
  "GSP33bbdip11u:3432": "jīvasya ca “anyā vāco vimuñcatha“iti mumukṣubhirheyatvavacanācceti sūtravṛttimabhipretya sūtraṃ vyācaṣṭe - tamiti /",
  "GSP33bbdip11u:3433": "he ṛṣayaḥ 'tam';",
  "GSP33bbdip11u:3434": "ātmānaṃ viṣṇum 'eva ekaṃ';",
  "GSP33bbdip11u:3435": "pradhānaṃ 'jānatha'; jānīdhvam /",
  "GSP33bbdip11u:3436": "'anyāḥ'; jīvādiviṣayiṇīḥ 'vācaḥ vimuñcatha'; tyajata,",
  "GSP33bbdip11u:3437": "prādhānyena viṣṇvitarān na jānīdhvamityarthaḥ /",
  "GSP33bbdip11u:3438": "'jānatha ātmānam';",
  "GSP33bbdip11u:3439": "iti viśleṣo viṣṇoḥ sarvato vilakṣaṇatvapradarśanārthaḥ /",
  "GSP33bbdip11u:3440": "vikaraṇavyatyayastu chāndasaḥ /",
  "GSP33bbdip11u:3441": "amṛtasyetyekavacanaṃ samudāyavivakṣayā /",
  "GSP33bbdip11u:3442": "tathā ca - 'amṛtasya';",
  "GSP33bbdip11u:3443": "muktavargasya 'eṣaḥ';",
  "GSP33bbdip11u:3444": "viṣṇuḥ setuḥ';",
  "GSP33bbdip11u:3445": "mukhyāśraya ityarthaḥ /",
  "GSP33bbdip11u:3446": "'iti'; ityevaṃrūpāyāṃ muṇḍakaśrutau 'anyeṣāṃ';",
  "GSP33bbdip11u:3447": "jīvānāṃ 'heyatvavacanāt';",
  "GSP33bbdip11u:3448": "ityanena caśabdasamucceyaṃ darśitam /",
  "GSP33bbdip11u:3449": "sautranaño vyatyāsena anvayamabhipretya samucceyāntaramāha - asya viṣṇoraheyatveti /",
  "GSP33bbdip11u:3450": "caśabdaḥ samuccaye /",
  "GSP33bbdip11u:3451": "sūtre gauṇasūtrādanuvṛttasya “na gauṇa ātmaśabdaḥ“ityasyārthamāha - neti /",
  "GSP33bbdip11u:3452": "gauṇa ātmaśabdamukhyavācyo na,",
  "GSP33bbdip11u:3453": "kintu nirguṇo viṣṇurevetyarthaḥ/",
  "GSP33bbdip11u:3454": "tathā ca - ātmaśabdādīkṣatiśrutyukto 'pi nirguṇa eveti siddham/",
  "GSP33bbdip11u:3455": "tasyekṣatyanyathānupapattyā vācyatvamiti bhāvaḥ // 8 // @#----------",
  "GSP33bbdip11u:3457": "BBsBh_1,1.5.23:",
  "GSP33bbdip11u:3458": "svāpyayāt / BBs_1,1.9 /",
  "GSP33bbdip11u:3459": "pūrṇamadaḥ pūrṇamidaṃ pūrṇātpūrṇamudacyate /",
  "GSP33bbdip11u:3460": "pūrṇasya pūrṇamādāya pūrṇamevāvaśiṣyate //",
  "GSP33bbdip11u:3461": "(bṛ. u. 7-1-1.)",
  "GSP33bbdip11u:3462": "“sa ātmana ātmānamuddhṛtyātmanyeva vilāpayatyathātmaiva bhavati”/",
  "GSP33bbdip11u:3463": "sa devī bahudhā bhūtvā nirguṇaḥ puruṣottamaḥ /",
  "GSP33bbdip11u:3464": "ekībhūya punaśśete nirdeṣo harirādikṛt // iti //",
  "GSP33bbdip11u:3465": "BBsBhDīp_1,1.5.23:",
  "GSP33bbdip11u:3466": "yuktyantareṇāpi nirguṇasya viṣṇorvācyatvamupapādayatsūtramupanyasyati - svāpyayāditi /",
  "GSP33bbdip11u:3467": "sūtraṃ vyācaṣṭe pūrṇamiti /",
  "GSP33bbdip11u:3468": "'ado'; mūlarūpaṃ 'pūrṇam';",
  "GSP33bbdip11u:3469": "'idam';",
  "GSP33bbdip11u:3470": "avatārarūpaṃ ca 'pūrṇam'; /",
  "GSP33bbdip11u:3471": "'pūrṇam'; avatārarūpaṃ sṛṣṭikāle 'pūrṇāt';",
  "GSP33bbdip11u:3472": "mūlarūpāt 'udacyate';",
  "GSP33bbdip11u:3473": "udgacchati /",
  "GSP33bbdip11u:3474": "tattvapradīparītyā amuṣmādidaṃ saṅkhyāmātreṇodacyate ekameva bahusaṅkhyaṃ bhavati viśeṣādeveti vā /",
  "GSP33bbdip11u:3475": "pralaye mūlarūpaṃ 'pūrṇasya';",
  "GSP33bbdip11u:3476": "svasya 'pūrṇam';",
  "GSP33bbdip11u:3477": "avatārarūpam 'ādāya';",
  "GSP33bbdip11u:3478": "svīkṛtyaikībhūya 'pūrṇameva';",
  "GSP33bbdip11u:3479": "anyatrālīnaṃ sadeva svayam 'avaśiṣyate';",
  "GSP33bbdip11u:3480": "iti bṛhadāraṇyakaśrutyarthaḥ /",
  "GSP33bbdip11u:3481": "'sa'; ityanyāśrutiḥ /",
  "GSP33bbdip11u:3482": "tadarthastu - 'sa';",
  "GSP33bbdip11u:3483": "viṣṇuḥ 'ātmanaḥ';",
  "GSP33bbdip11u:3484": "svasmāt mūlarūpāt 'ātmānam';",
  "GSP33bbdip11u:3485": "avatāragataṃ svasvarūpaṃ 'uddhṛtya';",
  "GSP33bbdip11u:3486": "sṛṣṭikāle pṛthagvyaktīkṛtya pralaye 'ātmani';",
  "GSP33bbdip11u:3487": "svasvinneva 'vilāpayati';",
  "GSP33bbdip11u:3488": "ekībhāvayati /",
  "GSP33bbdip11u:3489": "'atha'; anantaraṃ sa viṣṇuḥ 'ātmaiva';",
  "GSP33bbdip11u:3490": "mūlarūpyeva 'bhavati';",
  "GSP33bbdip11u:3491": "avaśiṣyata iti /",
  "GSP33bbdip11u:3492": "'sa devaḥ'; iti skāndasmṛtiḥ śrautatacchabdārthavivaraṇarūpā /",
  "GSP33bbdip11u:3493": "'devo'; dyotanādeḥ 'nirguṇaḥ';",
  "GSP33bbdip11u:3494": "sattvādiguṇebhyo niṣkrāntaḥ tata eva guṇakāryadoṣahīnaḥ 'puruṣottamaḥ';",
  "GSP33bbdip11u:3495": "kṣarākṣaracetanottamaḥ 'ādikṛt';",
  "GSP33bbdip11u:3496": "viśvasyotpattikartā prathamakartā vā 'saḥ';",
  "GSP33bbdip11u:3497": "śvetadvīpago 'hariḥ';",
  "GSP33bbdip11u:3498": "ādisṛṣṭau 'bahudhābhūtvā';",
  "GSP33bbdip11u:3499": "varāhādibahurūpāṇi sṛṣṭvā 'punaḥ';",
  "GSP33bbdip11u:3500": "atha pralaye 'ekībhūya';",
  "GSP33bbdip11u:3501": "mūlarūpeṇa tānyekatāṃ prāpayitvā ahipatau 'śete';",
  "GSP33bbdip11u:3502": "yoganidrāṃ karotītyarthaḥ /",
  "GSP33bbdip11u:3503": "itītyasya iti śrutyuktatvāccetyadhyāhāreṇa 'vācyameva tat';",
  "GSP33bbdip11u:3504": "iti paramasādhyenānvayaḥ / @#----------",
  "GSP33bbdip11u:3506": "BBsBh_1,1.5.24:",
  "GSP33bbdip11u:3507": "svasyaiva svasminnapyayavacanāt /",
  "GSP33bbdip11u:3508": "na hi gauṇātmani nirdeṣasya layaḥ // 9 //",
  "GSP33bbdip11u:3509": "BBsBhDīp_1,1.5.24:",
  "GSP33bbdip11u:3510": "etacchrutyukto 'pi nirguṇaḥ kutaḥ?",
  "GSP33bbdip11u:3511": "gauṇa eva kiṃ na syādityastatra sautraṃ hetuṃ sāvadhāraṇasvaśabdāvṛttyā yojayati - svasyaiveti //",
  "GSP33bbdip11u:3512": "evakāro bhinnakramaḥ /",
  "GSP33bbdip11u:3513": "itiśabda āvṛtto 'trāpi yojyaḥ/",
  "GSP33bbdip11u:3514": "vacanādityāvartate /",
  "GSP33bbdip11u:3515": "na gauṇa ityanuvartate /",
  "GSP33bbdip11u:3516": "ayamiti śeṣaḥ /",
  "GSP33bbdip11u:3517": "svāpyayapadaṃ pūrṇatvasyāpyupalakṣakam /",
  "GSP33bbdip11u:3518": "tathā ca pūrṇamiti śrutau svāpyayapadopalakṣitapūrṇatvasya vacanāt svasya svasminnevāpyayavacanācca,",
  "GSP33bbdip11u:3519": "sa iti spaṣṭaśrutāvapi ātmanyeva vilāpayīti svasya svasminnevāpyayavacanāt,",
  "GSP33bbdip11u:3520": "tasya ca nirguṇahariniṣṭhatāyāḥ smṛtau vacanācca ayaṃ nirguṇa eva na gauṇa iti yojanā /",
  "GSP33bbdip11u:3521": "vācyatve svāpyayasya sākṣāddhetutvābhāvāt sūtre bhāṣye ca caśabdābhāvaḥ /",
  "GSP33bbdip11u:3522": "yadyapyatropalakṣaṇābhiprāyakaṭīkārītyā pūrṇatvahetusamuccāyakaścaśabdo 'nuvartanīyaḥ /",
  "GSP33bbdip11u:3523": "tathāpyasya vācyatve sākṣadahetutvāttatra hetvantarasya jñāpakacaśabdo nānuvartanīyaḥ / na ca",
  "GSP33bbdip11u:3524": "śrutyuktatvāccetyadhyāhṛtahetau caśabdāvaśyaṃbhāvāt kathaṃ tadabhāva iti vācyam,",
  "GSP33bbdip11u:3525": "sūtraśrutahetau caśabdābhāva ityabhiprāyāt /",
  "GSP33bbdip11u:3526": "ata eva ṭīkāyāṃ tatretyuktam /",
  "GSP33bbdip11u:3527": "tathā cāyaṃ sūtrārthaḥ - na kevalaṃ nirguṇaviṣṇvākhyaṃ brahma īkṣaṇīyatvādvācyam,",
  "GSP33bbdip11u:3528": "kintvetacchrutyuktatvācca /",
  "GSP33bbdip11u:3529": "śrutyuktaṃ nirguṇameva na gauṇamiti kutaḥ?",
  "GSP33bbdip11u:3530": "purṇatvātsvasya svasminnapyayācca,",
  "GSP33bbdip11u:3531": "gauṇasyāpūrṇatvāt anyasmin layena svāpyayaśūnyatvācceti /",
  "GSP33bbdip11u:3532": "śrutyuktasvāpyayapūrṇatvayorasiddhiparihārāya hetau sādhyasāmānādhikaraṇyopapādanāya ca śrutismṛtyorvacanādityuktaṃ bhāṣye /",
  "GSP33bbdip11u:3533": "nanvayaṃ svāpyayavān anyatrālīnaśca gauṇassyāt,",
  "GSP33bbdip11u:3534": "nirguṇo 'nyo 'stīti cet - na,",
  "GSP33bbdip11u:3535": "yadyayaṃ svāpyayavān gauṇaḥ tarhyayaṃ nirguṇaścobhau pralaye 'nyatra layahīnau tiṣṭhataḥ?",
  "GSP33bbdip11u:3536": "uta ekasminnanyasya layo bhavati?",
  "GSP33bbdip11u:3537": "nādyaḥ “idaṃ vā agne naiva kiñca nāsīt“(tai.brā. 2-2-9-1.)",
  "GSP33bbdip11u:3538": "ityādiśrutivirodhāt,",
  "GSP33bbdip11u:3539": "atra pralaye dvitīyamātraniṣedhāt /",
  "GSP33bbdip11u:3540": "dvitīye na tāvadgauṇasya nirguṇe layaḥ,",
  "GSP33bbdip11u:3541": "tasya svāpyayavattayā avasthānābhyupagamāt /",
  "GSP33bbdip11u:3542": "tathā ca nirguṇasya saguṇe layo vācyaḥ /",
  "GSP33bbdip11u:3543": "sa ca na sambhavatītyāha - na hīti /",
  "GSP33bbdip11u:3544": "'gauṇātmani';",
  "GSP33bbdip11u:3545": "jīve 'nirdeṣasya';",
  "GSP33bbdip11u:3546": "sattvādiguṇabandharūpadoṣahīnasya nirguṇasya viṣṇorlayo nopapadyata ityarthaḥ /",
  "GSP33bbdip11u:3547": "hiśabdena “yatprayanti“(tai.u.3-1.)",
  "GSP33bbdip11u:3548": "ityādiśrutivirodhāditi hetuḥ sūcitaḥ /",
  "GSP33bbdip11u:3549": "tasmānnirguṇasya svasminneva layo vācya ityato 'yamananyalīno nirguṇa eveti tasyaiva śrutyuktatvādvācyatvaṃ siddhamiti bhāvaḥ /",
  "GSP33bbdip11u:3550": "atra naye gauṇādivyapadeśaḥ sattvādiguṇayuktatvatadabhāvarūpadharmāśrayajīvaparamātmaviṣayaka eva,",
  "GSP33bbdip11u:3551": "na tu mukhyāsambhave gauṇāśrayaṇādityatreva nirguṇo 'yamityatreva vā mukhyārthaguṇahīnaviṣaya iti sūcanāya nirguṇasyeti vaktavyatve 'pi nirdeṣasyetyuktam / @#----------",
  "GSP33bbdip11u:3553": "BBsBh_1,1.5.25:",
  "GSP33bbdip11u:3554": "na ca kāsucicchākhāsvanyathocyate //",
  "GSP33bbdip11u:3555": "gatisāmānyāt / BBs_1,1.10 /",
  "GSP33bbdip11u:3556": "sarve vedā yuktayaḥ supramāṇā brāhmaṃ jñānaṃ paramaṃ tvekameva /",
  "GSP33bbdip11u:3557": "prakāśayante na virodhaḥ kutaścidvedeṣu sarveṣu tathetihāse //",
  "GSP33bbdip11u:3558": "iti paiṅgiśrutergaterjñānasya sāmyameva //",
  "GSP33bbdip11u:3559": "BBsBhDīp_1,1.5.25:",
  "GSP33bbdip11u:3560": "nanvastu nirguṇasya viṣṇorvācyatvopapattau satyāṃ kāraṇatvena śāstragamyatvam /",
  "GSP33bbdip11u:3561": "taccopakramādibalāt prasiddhaśākhāsveva kāraṇatvena pratipādyatvaparyavasitam /",
  "GSP33bbdip11u:3562": "aprasiddhaśākhāsu punaranyo 'pi kāraṇatvena ucyatām /",
  "GSP33bbdip11u:3563": "na ca tā na santi,",
  "GSP33bbdip11u:3564": "tāsāmānantyeneyattāniścayādityata āha - na ceti //",
  "GSP33bbdip11u:3565": "co 'pyarthaḥ /",
  "GSP33bbdip11u:3566": "tathā ca - 'kāsucit';",
  "GSP33bbdip11u:3567": "aprasiddhaśākhāsu 'anyathā';",
  "GSP33bbdip11u:3568": "anyo nirguṇāt saguṇo 'pi 'anyathā';",
  "GSP33bbdip11u:3569": "akāraṇatvādeḥ kāraṇatvena ātmaśabdamukhyavācyatvena mokṣajanakajñānaviṣayatvena ca,",
  "GSP33bbdip11u:3570": "nirguṇo vā 'anyathā';",
  "GSP33bbdip11u:3571": "akāraṇatvādinā 'ucyate';",
  "GSP33bbdip11u:3572": "ucyatāmiti 'na'",
  "GSP33bbdip11u:3573": "iti yojanā / 'nānyathā';",
  "GSP33bbdip11u:3574": "ityanena sūtre gauṇasūtrānnetyasyānuvṛttiḥ anyathetyadhyāhāraśca sūcitaḥ /",
  "GSP33bbdip11u:3575": "'tattu sam'; ityuktādanyathā netyarthaḥ /",
  "GSP33bbdip11u:3576": "kuto netyatastatra hetutvena sūtramupanyasya vyācaṣṭe - gatīti /",
  "GSP33bbdip11u:3577": "uttarasūtrapadākarṣaṇena sarvādhikārisādhāraṇaṃ gatisāmānyasya śrutatvāditi yojanāmabhipretya asiddhiparihārāya tatsūtrasūcitāṃ śrutimāha - sarva iti /",
  "GSP33bbdip11u:3578": "vedā ityasya vivaraṇaṃ 'sarve'; iti /",
  "GSP33bbdip11u:3579": "tathā ca - 'sarve vedāḥ';",
  "GSP33bbdip11u:3580": "tathā 'supramāṇāḥ';",
  "GSP33bbdip11u:3581": "suṣṭhu pramāṇaṃ pramāṇānantaraṃ mūlabhūtaṃ yāsāṃ tāḥ 'yuktayaḥ'; /",
  "GSP33bbdip11u:3582": "'tathetihāse';",
  "GSP33bbdip11u:3583": "iti vakṣyamāṇānurodhādatretihāsā apyupalakṣyāḥ /",
  "GSP33bbdip11u:3584": "tathā cetihāsāśca /",
  "GSP33bbdip11u:3585": "'brāhmaṃ'; brahmaikaviṣayam 'ekam';",
  "GSP33bbdip11u:3586": "ekavidhameva ramārthaviṣayakatvāt 'paramam';",
  "GSP33bbdip11u:3587": "uttamaṃ 'jñānaṃ';",
  "GSP33bbdip11u:3588": "'prakāśyante';",
  "GSP33bbdip11u:3589": "utpādayanti,",
  "GSP33bbdip11u:3590": "na punaranekam /",
  "GSP33bbdip11u:3591": "ataḥ 'sarveṣu vedeṣu';",
  "GSP33bbdip11u:3592": "tathā yuktiṣu 'tathetihāse';",
  "GSP33bbdip11u:3593": "itihāseṣu 'kutaścit';",
  "GSP33bbdip11u:3594": "kaścidapi viṣayakṛto vā prakārakṛto vā 'virodho na';",
  "GSP33bbdip11u:3595": "ityarthaḥ jñānarūpamekameva brahmasvarūpaṃ",
  "GSP33bbdip11u:3596": "jñāpayantīti vā /",
  "GSP33bbdip11u:3597": "śruteriti pañcamī tṛtīyārthe /",
  "GSP33bbdip11u:3598": "gaterityasya vyākhyā jñānasyeti /",
  "GSP33bbdip11u:3599": "sāmānyāditi sautrapade prātipadikārthamāha - sāmyamiti /",
  "GSP33bbdip11u:3600": "viṣayaguṇānāmananyathoktyā sāmyamityarthaḥ /",
  "GSP33bbdip11u:3601": "“na hyekatra jñānānandādikamuktvānyatrājñānādirūpatvaṃ brahmaṇa ucyate“iti tattvapradīpokteḥ kathyata iti śeṣaḥ /",
  "GSP33bbdip11u:3602": "na tu viṣamatvamiti vā svayameva sākṣānna tvanyamukheneti vā evaśabdārthaḥ /",
  "GSP33bbdip11u:3603": "tathā ca - 'sarve vedā';",
  "GSP33bbdip11u:3604": "iti śrutyā svayameva sākṣādgateḥ sarvaśākhotpādyajñānasya sāmānyāt ekavidhatvokteḥ na kāsucicchākhāsu anyathocyata iti sūtrārthaḥ /",
  "GSP33bbdip11u:3605": "atra bhinnaviṣayaprakārakeṣvapi jñāneṣu jñānatvena sāmyasattvātsāmyādityuktau viṣayaprakāraikyaṃ na siddhyatīti sāmānyāt samānatvāt ekavidhatvāt ityuktaṃ sūtre /",
  "GSP33bbdip11u:3606": "bhāṣyapadasyāpyayamevārtha eti dhyeyam // 10 // @#----------",
  "GSP33bbdip11u:3608": "BBsBh_1,1.5.26:",
  "GSP33bbdip11u:3609": "śrutatvāc ca / BBs_1,1.11 /",
  "GSP33bbdip11u:3610": "“eko devassarvabhūteṣu gūḍhaḥ sarvavyāpī sarvabhūtāntarātmā /",
  "GSP33bbdip11u:3611": "karmādhyakṣassarvabhūtādhivāsaḥ sākṣī cetā kevalo nirguṇaśca”/",
  "GSP33bbdip11u:3612": "(śve.6-11)",
  "GSP33bbdip11u:3613": "iti na śabdaḥ śrūyate /",
  "GSP33bbdip11u:3614": "na cāprasiddhaṃ kalpyam /",
  "GSP33bbdip11u:3615": "sarvaśabdāvācyasya lakṣaṇāyukteḥ // 5 //",
  "GSP33bbdip11u:3616": "BBsBhDīp_1,1.5.26:",
  "GSP33bbdip11u:3617": "itaśca nirguṇaṃ brahma vācyamityāha sūtrakṛt - śrutatvācceti/",
  "GSP33bbdip11u:3618": "co hetusamuccaye /",
  "GSP33bbdip11u:3619": "tadaśabdaṃ neti vartate/",
  "GSP33bbdip11u:3620": "tathā ca tadviṣṇvākhyaṃ nirguṇaṃ na kevalamīkṣatyādibhiḥ nāśabdaṃ śabdavācyam /",
  "GSP33bbdip11u:3621": "kintu “ekaḥ“iti śvetāśvataraśrutau 'śrutatvācca';",
  "GSP33bbdip11u:3622": "svavācakanāmnā sākṣāduktatvāccetyartha ityāśayena sūtropāttaśrutiṃ paṭhati - eka iti /",
  "GSP33bbdip11u:3623": "'ekaḥ'; pradhānaḥ svasmin bhedaśūnya iti vā 'devo';",
  "GSP33bbdip11u:3624": "dyotanādeḥ 'sarvabhūteṣu gūḍhaḥ';",
  "GSP33bbdip11u:3625": "sarvaprāṇiṣu guptatayāvasthitaḥ /",
  "GSP33bbdip11u:3626": "na kevalaṃ bhūteṣu sthitaḥ kintu 'sarvavyāpī';",
  "GSP33bbdip11u:3627": "ca deśataḥ kālato guṇataśca sarvaṃ vyāpnotītyarthaḥ /",
  "GSP33bbdip11u:3628": "na kevalaṃ sarvabhūteṣu sthitimātraṃ,",
  "GSP33bbdip11u:3629": "kintu 'sarvabhūtāntarātmā';",
  "GSP33bbdip11u:3630": "sarvaprāṇināṃ antaḥsthitvā ā samyak tanniyantā ca mātā ceti vā /",
  "GSP33bbdip11u:3631": "ādānādikartṛtvādvā tathoktaḥ /",
  "GSP33bbdip11u:3632": "'karmādhyakṣaḥ';",
  "GSP33bbdip11u:3633": "karmādhipatiḥ,",
  "GSP33bbdip11u:3634": "“karmopari asyākṣāṇīndriyāṇi vartanta ityadhyakṣaḥ“iti tattvapradīpokteḥ /",
  "GSP33bbdip11u:3635": "'sarvabhūtādhivāsaḥ';",
  "GSP33bbdip11u:3636": "sarvaprāṇināmāśrayaḥ /",
  "GSP33bbdip11u:3637": "sarvaṃ sākṣādīkṣate paśyatīti 'sākṣī'; /",
  "GSP33bbdip11u:3638": "īkṣaṇaṃ ca na prākṛtaṃ kintu caitanyasvarūpamityāha - 'cetā';",
  "GSP33bbdip11u:3639": "jñānarūpa iti /",
  "GSP33bbdip11u:3640": "'kevalo'; jaḍāmiśraḥ samābhyadhikaśūnya iti vā “kevalaṃ tādṛśābhāvāt“iti dvitīyatātparyokteḥ /",
  "GSP33bbdip11u:3641": "kevalaṃ caitanyenekṣaṇamasaṃprajñātasamādhisthasya yogino 'pi bhavatīti tadvyāvartanāyāha 'nirguṇa';",
  "GSP33bbdip11u:3642": "iti sattvādiguṇabandhahīna ityarthaḥ,",
  "GSP33bbdip11u:3643": "prākṛtaguṇahīna iti vā /",
  "GSP33bbdip11u:3644": "itiśabdasya 'śrutau nirguṇasya';",
  "GSP33bbdip11u:3645": "iti padadvayādhyāhāreṇa śrutatvāditi sūtreṇānvayaḥ /",
  "GSP33bbdip11u:3646": "“atra vācyatvaṃ pratipādayatsūtraṃ tadupāttaśrutyudāharaṇapūrvakaṃ paṭhati - eka iti“iti kvacitkaṭīkāpāṭhānusāreṇa bhāṣye kvacit śrutipāṭhānantaraṃ sūtrapāṭho dṛśyate /",
  "GSP33bbdip11u:3647": "tatpakṣe tvanvayassulabha eveti dhyeyam /",
  "GSP33bbdip11u:3648": "śrutatve 'pyaśabdaḥ kiṃ na syādityaprayojakatvaśaṅkāyāmāha - na hīti /",
  "GSP33bbdip11u:3649": "'hi'; yataḥ 'aśabdaḥ';",
  "GSP33bbdip11u:3650": "avācyaḥ padārtho 'na śrūyate';",
  "GSP33bbdip11u:3651": "na śrutipadenocyata ityarthaḥ /",
  "GSP33bbdip11u:3652": "ato nāprayojakatvaṃ hetoriti vākyaśeṣaḥ /",
  "GSP33bbdip11u:3653": "virodhādityapi hiśabdārthaḥ /",
  "GSP33bbdip11u:3654": "nanu aśabdasyāpi brahmaṇo lakṣaṇayā śrutatvaṃ kiṃ na syādityata āha - na ceti /",
  "GSP33bbdip11u:3655": "'aprasiddham';",
  "GSP33bbdip11u:3656": "avācyasya brahmaṇo lakṣyatvaṃ na kalpyamityarthaḥ /",
  "GSP33bbdip11u:3657": "kutaḥ? yato 'vācyasya vastuno lakṣyatvamaprasiddham ata iti vyāptiparatvenāpīdaṃ yojanīyam /",
  "GSP33bbdip11u:3658": "nanu kathametat?",
  "GSP33bbdip11u:3659": "gaṅgāpadāvācyasyāpi tīrasya tatpadalakṣyatvaprasiddherityata uktaṃ - sarveti /",
  "GSP33bbdip11u:3660": "'sarvaśabdāvācyasya';",
  "GSP33bbdip11u:3661": "brahmaṇo lakṣaṇāyāḥ vedapadalakṣyatvasyāyukteḥ vipratipannaṃ na lakṣyaṃ,",
  "GSP33bbdip11u:3662": "kenāpi padenāvācyatvāt vyatirekeṇa tīravaditi yuktiviruddhatvādityarthaḥ /",
  "GSP33bbdip11u:3663": "tathā ca - nāsmābhiḥ kevalāvācyatvena lakṣyatvābhāvaḥ sādhyate yena tīrādau vyabhicāraḥ śaṅkayeta,",
  "GSP33bbdip11u:3664": "kintu sarvaśabdāvācyatvena /",
  "GSP33bbdip11u:3665": "tacca na tīrādigataṃ,",
  "GSP33bbdip11u:3666": "tasya tīrādipadavācyatvāt /",
  "GSP33bbdip11u:3667": "brahma tu na tathā,",
  "GSP33bbdip11u:3668": "tasya sarvaśabdāvācyatayaiva pareṇāṅgīkṛtatvāt /",
  "GSP33bbdip11u:3669": "ato na vyabhicāra iti yuktivirodho duṣparihara iti bhāvaḥ /",
  "GSP33bbdip11u:3670": "nanu lakṣyatvābhāvavati pravāhādau hetvabhāvādasādhāraṇamiti cet - na,",
  "GSP33bbdip11u:3671": "lakṣaṇāyogyasyaiva lakṣyapadārthatve",
  "GSP33bbdip11u:3672": "sarvapadārthānāmapi kiñcitpadalakṣaṇāyogyatvena tadabhāvarūpasādhyasya kutrāpyabhāvena sapakṣasyaivābhāvāt // 11 //",
  "GSP33bbdip11u:3673": "// iti īkṣatyadhikaraṇam //",
  "GSP33bbdip11u:3675": "// 6. ānandamayādhikaraṇam //",
  "GSP33bbdip11u:3676": "BBsBh_1,1.6.1:",
  "GSP33bbdip11u:3677": "tameva samasvayaṃ prakaṭayati 'ānandamayo 'bhyāsāt';",
  "GSP33bbdip11u:3678": "ityādinā samastenādhyāyena prāyeṇa /",
  "GSP33bbdip11u:3679": "BBsBhDīp_1,1.6.1:",
  "GSP33bbdip11u:3680": "athādhyāyapādayorupodghātatvena pīṭharūpāyāmasyāṃ pañcādhikaraṇyaṃ brahmasvarūpanarūpaṇe anavaśeṣātkimadhyāyātmakaśeṣagranthenetyata āha - tameveti //",
  "GSP33bbdip11u:3681": "tathāpītyādau yojyam /",
  "GSP33bbdip11u:3682": "samanvayaśabdaśca vipariṇāmenāvartanīyaḥ /",
  "GSP33bbdip11u:3683": "tathā ca - tathāpi prakaṭanaṃ vinādhyāyākhyaśeṣagranthasya kṛtyāntarābhāve 'pi 'tameva';",
  "GSP33bbdip11u:3684": "“tattu samanvayāt“ityanena hetutayā sāmānyataḥ siddhavadupanyastameva samanvayāt 'samanvayam';",
  "GSP33bbdip11u:3685": "upakramādiliṅgajñāpyaṃ samyagvacanavṛttyā sarvaśāstrīyavacanānāṃ harau nirūpaṇaṃ tatparatvaṃ 'prakaṭayati';",
  "GSP33bbdip11u:3686": "prativākyagrahaṇena taddhetūpanyāsādinā prapañcayati “ānandamayo 'bhyāsāt“ityādinā anena prathamenādhyāyena sūtrakāra ityarthaḥ /",
  "GSP33bbdip11u:3687": "anyathā pratijñāmātrasya “tadeva śāstrayoni,",
  "GSP33bbdip11u:3688": "samanvayāt“iti siddhavadupanyāsamātrasya sādhakatve “viṣṇoranyadeva śāstrayoni, kutaḥ?",
  "GSP33bbdip11u:3689": "samanvayāt samyaktātparyaviṣayatvāt,",
  "GSP33bbdip11u:3690": "tathā anyadeva tātparyaviṣayaḥ, kutaḥ?",
  "GSP33bbdip11u:3691": "upakramādiliṅgāt“ityapi prativādī brūyāditi bhāvaḥ /",
  "GSP33bbdip11u:3692": "yathopakramādikaṃ tajjñāpyaṃ tātparyaṃ ca samanvayaśabdārthaḥ tathā bhāṣyaṃ yojitam adhastāt /",
  "GSP33bbdip11u:3693": "yadyapyatra sūtrasya pratīkatvena uttaratra udāhariṣyamāṇatvānnātrāpyudāhartavyatā /",
  "GSP33bbdip11u:3694_0": "tathāpi sūtrānudāharaṇe ānandamayākhyaviṣayāparijñānāttasya viṣṇutvasamarthane kā",
  "GSP33bbdip11u:3694_1": "pūrvasaṅgatirityevaṃ śaṅkānudayāt tanmūlapraśnānudayāt ānandamayāparijñāne brahmaṇastadavayavatvapratītimukhenākṣeparūpaśaṅkānudayācca",
  "GSP33bbdip11u:3694_2": "etadākṣeparūpasaṅgatipradarśanāya",
  "GSP33bbdip11u:3695": "ca adhikaraṇasaṅgativiṣayakaśaṅkotthāpanāya atrāpi sūtrodāharaṇaṃ,",
  "GSP33bbdip11u:3696": "uttaratra tu pratīkatveneti draṣṭavyam /",
  "GSP33bbdip11u:3697": "adhyāyāntaravyāvṛttyarthamānandamayetyādi /",
  "GSP33bbdip11u:3698": "prathamenetyanukttvā evaṃvacanena etadadhikaraṇamārabhyādhyāyārambhaḥ,",
  "GSP33bbdip11u:3699": "pañcādhikaraṇyāstu nādhyāyāntarbhāva ityapi sūcitam /",
  "GSP33bbdip11u:3700": "samanvayādhikaraṇamārabhyaivādhyāyārambhaḥ tasyaitatprapañcatvāditi pakṣe adhyāyena adhyāyaśeṣeṇetyartha ityavirodhaḥ /",
  "GSP33bbdip11u:3701": "caturthapāde na samanvayaḥ kriyata iti paramatanirāsāya 'samastena';",
  "GSP33bbdip11u:3702": "samagreṇetyuktam /",
  "GSP33bbdip11u:3703": "devatāpaśūdrādhikaraṇayoḥ samanvayākaraṇāt samastenetyanupapannamityāśaṅkānirākaraṇāya 'prāyeṇa';",
  "GSP33bbdip11u:3704": "prācuryeṇeti /",
  "GSP33bbdip11u:3705": "prāya iti sakārāntāvyayaparyāyo 'yamakārāntaḥ prāyaśabdaḥ /",
  "GSP33bbdip11u:3706": "tasmātprakṛtyāditvāttṛtīyāyāṃ prāyeṇeti bhavati /",
  "GSP33bbdip11u:3707": "ata eva viṣṇutattvanirṇayaṭīkāyāṃ bhūmārthe 'prāyaḥ';",
  "GSP33bbdip11u:3708": "ityavyayamapyasti ityapiśabdaḥ prāyoji /",
  "GSP33bbdip11u:3709": "prameyadīpe 'pi sāntasyaivāvyayatvamuktam / @#----------",
  "GSP33bbdip11u:3711": "BBsBh_1,1.6.2:",
  "GSP33bbdip11u:3712": "prāyeṇānyatraprasiddhānāṃ śabdānāṃ paramātmani samanvayaḥ pradarśyate 'smin pāde /",
  "GSP33bbdip11u:3713": "nānyathā tadadṛṣṭe /",
  "GSP33bbdip11u:3714": "BBsBhDīp_1,1.6.2:",
  "GSP33bbdip11u:3715": "tarhi adhyāyasyaikārthatvāt pādabhedaḥ kiṃ nibandhana ityataḥ samanvetavyabhedāt samanvaye 'pyavāntarabheda iti bhāvena prathamādhyāprathamapādapratipādyaṃ darśayati - prāyeṇeti //",
  "GSP33bbdip11u:3716": "'asmin'; prathame pāde 'prāyeṇa';",
  "GSP33bbdip11u:3717": "bāhulyena 'anyatra';",
  "GSP33bbdip11u:3718": "viṣṇoranyatra 'prasiddhānāṃ';",
  "GSP33bbdip11u:3719": "śrutyādito lokato vādmapātato rūḍhatvena pratīyamānānāṃ nāmātmakānāṃ 'śabdānāṃ';",
  "GSP33bbdip11u:3720": "'paramātmani';",
  "GSP33bbdip11u:3721": "viṣṇau niruktaḥ 'samanvayaḥ';",
  "GSP33bbdip11u:3722": "'pradarśyate';",
  "GSP33bbdip11u:3723": "prapañcyata ityarthaḥ /",
  "GSP33bbdip11u:3724": "atrāpi antaradhikaraṇe antaḥsthatvaliṅgasamanvayapratipādanāt avyāptinirāsāya - prāyeṇeti /",
  "GSP33bbdip11u:3725": "tattvapradīpe tu eka eva bhāṣye prāyeṇeti śabdaḥ /",
  "GSP33bbdip11u:3726": "tasyaivottaratrāpi sambandha ityāśayena “prāyeṇānyatra prasiddhānāṃ śabdānāmiti ca sambandhaḥ“ityuktam /",
  "GSP33bbdip11u:3727": "tathā - ānandamayādhikaraṇe liṅgavicārattadapi prāyeṇeti vyāvartyamiti coktam /",
  "GSP33bbdip11u:3728": "yadvā - ṭīkāyāmapyāvṛttyabhiprāyeṇaikasyaiva punaruttaratrāpi anvayapradarśanāya pratīkagrahaṇaṃ kṛtamiti na granthavairūpyaṃ kalpyam /",
  "GSP33bbdip11u:3729": "ata eva tattvapradīpānusāreṇa “ānandamayanāmnaḥ iti ṭīkāyāmānandamayanāmaśbadaḥ ānandādināmaparo vā yojyaḥ“ityuktaṃ candrikāyām /",
  "GSP33bbdip11u:3730": "atha paroktaṃ pādārthaṃ dūṣayati - neti /",
  "GSP33bbdip11u:3731": "'anyathā'; prathame spaṣṭabrahmaliṅgānāṃ śabdānāṃ dvitīyatṛtīyayoraspaṣṭabrahmaliṅgānāṃ samanvayaḥ pratipādyate /",
  "GSP33bbdip11u:3732": "tayostu saviśeṣanirviśeṣaviṣayatayā bhedaḥ /",
  "GSP33bbdip11u:3733": "caturthapāde tu pradhānasyāśābdatvoktirityevaṃ rūpo 'smaduktādanyaprakāreṇa pādārtho na vācyaḥ ityarthaḥ /",
  "GSP33bbdip11u:3734": "kuto netyata āha - taditi /",
  "GSP33bbdip11u:3735": "'tasya'; paroktapādārthaniyamasya 'adṛṣṭeḥ';",
  "GSP33bbdip11u:3736": "etadadhyāyagatapādeṣvadarśanādityarthaḥ /",
  "GSP33bbdip11u:3737": "sarvasāṅkaryāditi bhāvaḥ /",
  "GSP33bbdip11u:3738": "tacca ṭīkādāvuktam / @#----------",
  "GSP33bbdip11u:3740": "BBsBh_1,1.6.3:",
  "GSP33bbdip11u:3741": "brahmajijñāsā kartavyetyuktam /",
  "GSP33bbdip11u:3742": "tacca 'brahma pucchaṃ pratiṣṭhā'",
  "GSP33bbdip11u:3743": "(tai. 2-5-2.)",
  "GSP33bbdip11u:3744": "BBsBhDīp_1,1.6.3:",
  "GSP33bbdip11u:3745_0": "nanvānandamayādhikaraṇamārabhya sarveṣāmadhikaraṇānāmavaśyavaktavye saṅgatipañcake",
  "GSP33bbdip11u:3745_1": "asminnadhikaraṇe lokato 'nyatraprasiddhānandamayaśabdopalakṣitaguṇivāciśabdānāmānandādiguṇavāciśabdānāṃ",
  "GSP33bbdip11u:3745_2": "ca brahmaṇi samanvayakaraṇāt",
  "GSP33bbdip11u:3746": "asyāstu śāstre 'dhyāye pāde cāntarbhāvarūpā saṅgatiḥ /",
  "GSP33bbdip11u:3747": "tathāpi ānandamayasya viṣṇutvasamarthane kā pūrvasaṅgatirityato 'vyavahitapūrvādhikaraṇenaiva saṅgatirvaktavyeti niyamābhāvāt",
  "GSP33bbdip11u:3748": "vyavahitapūrveṇa jijñāsādhikaraṇena tadviṣayeṇa ca asyānantaryalakṣaṇalakṣitāmākṣepikīṃ saṅgatiṃ tāvaddarśayati - brahmeti //",
  "GSP33bbdip11u:3749": "uktaṃ jijñāsādhikaraṇe iti śeṣaḥ /",
  "GSP33bbdip11u:3750": "'tacceti'; /",
  "GSP33bbdip11u:3751": "yajjijñāsyatayā pratijñātaṃ brahma tadevetyarthaḥ /",
  "GSP33bbdip11u:3752": "yadvā - prakṛtānusandhānārthaścaśabdaḥ /",
  "GSP33bbdip11u:3753": "itītyanantaraṃ 'śrutau'; iti śeṣaḥ /",
  "GSP33bbdip11u:3754": "'ānandamayāvayavarūpamiti';",
  "GSP33bbdip11u:3755": "ānandamayākhyasya kasyacitpucchākhyāvayavabhūtaṃ pratīyata ityarthaḥ/",
  "GSP33bbdip11u:3756": "nanu brahmaṇo 'vayavatvoktāvapi kimarthamānandamayasya viṣṇutvasamarthanamityata āha - na hīti/",
  "GSP33bbdip11u:3757": "hiśabdo hetau/",
  "GSP33bbdip11u:3758": "'ata'; ityāvartate /",
  "GSP33bbdip11u:3759": "'tacca'; ityādi 'ityata āha';",
  "GSP33bbdip11u:3760": "ityantaṃ saṅgatiprayojanobhayaparatayā vyākhyeyam /",
  "GSP33bbdip11u:3761": "na hītyetattadupapādakam /",
  "GSP33bbdip11u:3762": "yojanā tu - yato 'brahma pucchaṃ pratiṣṭhā';",
  "GSP33bbdip11u:3763": "iti śrutau jijñāsyatayoktaṃ brahma ānandamayākhyasya kasyacidavayavarūpaṃ 'pratīyate';",
  "GSP33bbdip11u:3764": "ucyate yataśca anyāṅgatayā jijñāsyatve 'pi 'avayavinam';",
  "GSP33bbdip11u:3765": "ānandamayaṃ vinā 'avayavamātrasya';",
  "GSP33bbdip11u:3766": "avayavasyaiva kevalasya brahmaṇo na pṛthak 'jñeyatā';",
  "GSP33bbdip11u:3767": "jijñāsyatā sambhavati /",
  "GSP33bbdip11u:3768": "amukhyatvāt /",
  "GSP33bbdip11u:3769": "nāpi jijñāsāyā eva tyāgo yujyate /",
  "GSP33bbdip11u:3770": "“tadvijijñāsasva“(tai. u. 3-1.)",
  "GSP33bbdip11u:3771": "iti śrutivihitatvādityevaṃ śaṅkā prāptā /",
  "GSP33bbdip11u:3772": "ataḥ śaṅkārūpasaṅgatisadbhāvāt atrānandamayasya viṣṇvanyatvapakṣe brahmajijñāsākṣepāt viṣṇutvapakṣe ca tatsamādhānāt evaṃ ca pūrvapakṣasiddhāntayoḥ phalasadbhāvācca 'ato';",
  "GSP33bbdip11u:3773": "brahmajijñāsāsiddhyartham 'ānandamayo 'bhyāsāt';",
  "GSP33bbdip11u:3774": "ityānandamayasya viṣṇutvam 'āha';",
  "GSP33bbdip11u:3775": "samarthayati sūtrakāra iti /",
  "GSP33bbdip11u:3776": "“tasmādvā etasmādvijñānamayāt /",
  "GSP33bbdip11u:3777": "anyo 'ntara ātmānandamayaḥ /",
  "GSP33bbdip11u:3778": "tenaiṣa pūrṇaḥ /",
  "GSP33bbdip11u:3779": "sa vā eṣa puruṣavidha eva /",
  "GSP33bbdip11u:3780": "tasya puruṣavidhatām /",
  "GSP33bbdip11u:3781": "anvayaṃ puruṣavidhaḥ /",
  "GSP33bbdip11u:3782": "tasya priyameva śiraḥ /",
  "GSP33bbdip11u:3783": "modo dakṣiṇaḥ pakṣaḥ /",
  "GSP33bbdip11u:3784": "pramoda uttaraḥ pakṣaḥ /",
  "GSP33bbdip11u:3785": "ānanda ātmā /",
  "GSP33bbdip11u:3786": "brahma pucchaṃ pratiṣṭhā“(tai.u. 2-5-2.)",
  "GSP33bbdip11u:3787": "iti taittirīyavākyasyāyamarthaḥ /",
  "GSP33bbdip11u:3788": "'tasmāt'; ātmapadoditāt 'etasmāt';",
  "GSP33bbdip11u:3789": "jīvaśarīragatāt vijñānapūrṇatvāt vijñānamayaśabdavācyāt viṣṇoḥ ananyo 'pyanyaśabdoktaḥ 'ānandamayaḥ';",
  "GSP33bbdip11u:3790": "ānandapūrṇatvādānandamayaśabdavācyaḥ 'ātmā';",
  "GSP33bbdip11u:3791": "nārāyaṇaḥ 'antaro';",
  "GSP33bbdip11u:3792": "vijñānamayasyāntaḥsthitaḥ 'tena';",
  "GSP33bbdip11u:3793": "ānandamayena 'eṣaḥ';",
  "GSP33bbdip11u:3794": "vijñānamayaśabdavācyo vāsudevaḥ 'pūrṇaḥ';",
  "GSP33bbdip11u:3795": "niśchidratvena pūritaḥ /",
  "GSP33bbdip11u:3796": "vaiśabdaḥ prasiddhau /",
  "GSP33bbdip11u:3797": "'sa eṣa'; ānandamayaḥ 'puruṣavidha eva';",
  "GSP33bbdip11u:3798": "puruṣākāra eva /",
  "GSP33bbdip11u:3799": "'tasya'; ānandamayasya śarīrasthānīyasya puruṣākāratām 'anu';",
  "GSP33bbdip11u:3800": "anusṛtya 'ayaṃ';",
  "GSP33bbdip11u:3801": "vijñānamayaḥ śarīrasthānīyaḥ 'puruṣavidhaḥ';",
  "GSP33bbdip11u:3802": "tasmātprādurbhūtaḥ,",
  "GSP33bbdip11u:3803": "uttaraiḥ pūritāḥ pūrve niśchidratvena sarvaśaḥ /",
  "GSP33bbdip11u:3804": "sarve 'pi puruṣākārā uttarātpūrvasambhavaḥ //",
  "GSP33bbdip11u:3805": "iti taittirīyabhāṣyokteḥ /",
  "GSP33bbdip11u:3806": "'tasya'; ānandamayasya viṣṇoḥ avayavabhūtaṃ 'pareyaṃ priyanāmakam';",
  "GSP33bbdip11u:3807": "iti bhāṣyokteḥ /",
  "GSP33bbdip11u:3808": "parairuttamaiḥ devaiḥ prāpyatvātpriyaśabdavācyaṃ yatsukhaṃ tattasya 'śiraḥ';",
  "GSP33bbdip11u:3809": "tadevānandamayākhyasya jīvaśarīrasya parairanyairupakartṛbhiḥ prāpyatvāt priyanāmakamupakārajanyavaiṣayikasukhākhyaṃ yacchiraḥ tatsthaṃ ca /",
  "GSP33bbdip11u:3810": "evamānandamayākhyasya viṣṇoḥ ye dakṣiṇottarabāhumadhyadehāḥ modapramodakāritvānandatvanimittairmoda-",
  "GSP33bbdip11u:3811": "pramodānandanāmānaḥ te ānandamayākhyajīvaśarīrasya dakṣiṇottarapakṣātmanāmāno dakṣiṇasavyabāhumadhyadehāḥ/",
  "GSP33bbdip11u:3812": "'modo'; bhoganimittakaḥ 'pramodaḥ';",
  "GSP33bbdip11u:3813": "“tadviśeṣotthaḥ“ityaitareyabhāṣyokteḥ /",
  "GSP33bbdip11u:3814": "munnāma viṣayotthaṃ yatprakṛṣṭaviṣayātpramut /",
  "GSP33bbdip11u:3815": "sukhaṃ svarūpabhūtaṃ yadānanda iti kathyate //",
  "GSP33bbdip11u:3816": "iti bṛhadbhāṣyokteśca /",
  "GSP33bbdip11u:3817": "apakṛṣṭaviṣayodbhūtatvaprakṛṣṭaviṣayotthatvajīvasvarūpānandatvanimittairmodapramodānandanāmānasteṣu sthitāśca /",
  "GSP33bbdip11u:3818": "evamānandamayākhyasya viṣṇoḥ 'pucchaṃ';",
  "GSP33bbdip11u:3819": "pratiṣṭhati gacchati loka ābhyāmiti vyutpattyā pratiṣṭhāpadokto yaḥ pādākhyo 'vayavaḥ tadbrahma 'brahmasṛṣṭyā tu bṛṃhayet';",
  "GSP33bbdip11u:3820_0": "iti taittirīyabhāṣyoktarītyā sṛṣṭyādikriyayā viśvaguṇavṛddhikaratvādbrahmaśabdavācyaḥ",
  "GSP33bbdip11u:3820_1": "sa evānandamayākhyajīvaśarīrasya yat pucchaṃ yaḥ pādākhyo 'vayavaḥ tatsthite brahmākhye",
  "GSP33bbdip11u:3820_2": "pradhānavāyau sthitaḥ /",
  "GSP33bbdip11u:3821": "anena kośāvayavasya brahmaśabdavācyatvaṃ brahmaśabdavācyapradhānavāyvadhiṣṭhānatvanimittaṃ,",
  "GSP33bbdip11u:3822": "pradhānavāyorbrahmaśabdavācyatvaṃ tu parabrahmādhiṣṭhānatvādityuktaṃ bhavati /",
  "GSP33bbdip11u:3823": "anenānandamayādiśabdavācyasya viṣṇoravayava-",
  "GSP33bbdip11u:3824": "bhūtāḥ ye priyādayaḥ te viṣṇvabhinnāḥ ye cānandamayādijīvakośāvayavāḥ priyādayaste pratiśarīraṃ bhinnā iti dvividhāḥ priyādaya ityuktaṃ bhavati /",
  "GSP33bbdip11u:3825": "yathoktaṃ candrikāyām - ye jīvābhimanyamānānandamayādikośāvayavāḥ priyādayaste pratiśarīraṃ bhinnāḥ,",
  "GSP33bbdip11u:3826": "na te ānandamayādyākhyasya viṣṇoravayavāḥ /",
  "GSP33bbdip11u:3827_0": "ye ca bhagavato 'vayavāḥ priyādayo na te pratiśarīraṃ bhinnā kintvabhinnā iti jīvasvarūpasyānandasya",
  "GSP33bbdip11u:3827_1": "hṛdayākhyamadhyagatatvātkośamadhyadehatvaṃ svarūpadehasya jaḍāvayavatvaṃ cāmukhyaṃ yujyate /",
  "GSP33bbdip11u:3828": "yadyapi bhāṣye 'śiro nārāyaṇaḥ';",
  "GSP33bbdip11u:3829": "ityudāhariṣyamāṇavacanaparyālocanayādmanandamayākhyo nārāyaṇaḥ punarnārāyaṇādirūpeṇa pañcadhā bhinnaḥ śiraḥprabhṛtyavayavātmanā tiṣṭhatīti pratīyate /",
  "GSP33bbdip11u:3830": "taittirīyabhāṣye tu - priyādīnāmanandamayāvayavatvam /",
  "GSP33bbdip11u:3831": "tathāpi priyādisukhaviśeṣadehasthitabrahmākhyapradhānavāyugatānāṃ nārāyaṇādirūpāṇāmeva ānandamayākhyaviṣṇvavayavatvasambhavātteṣāmeva /",
  "GSP33bbdip11u:3832": "pareyaṃ priyanāmakam /",
  "GSP33bbdip11u:3833": "modapramodanāmānau modanācca pramodanāt /",
  "GSP33bbdip11u:3834": "dehasthavāyusaṃsthaṃ ca brahma sṛṣṭyā tu bṛṃhayet // iti /",
  "GSP33bbdip11u:3835": "taittirīyabhāṣyoktarītyā priyādiśabdavācyatvasyāpi sambhavānna virodhaḥ /",
  "GSP33bbdip11u:3836": "tattvapradīpe tu - priyaśirastvādinaye “śravaṇotthaṃ priyaṃ,",
  "GSP33bbdip11u:3837": "darśanottho modaḥ,",
  "GSP33bbdip11u:3838": "bhogotthaḥ pramodaḥ“iti padatrayasyārthāntaramuktam /",
  "GSP33bbdip11u:3839": "tathā tatraiva “'abhāvaṃ bādariḥ';",
  "GSP33bbdip11u:3840": "iti sūtreṇa 'priyāpriye'; (chāṃ. 8-12-1.)",
  "GSP33bbdip11u:3841": "iti śrutisthapriyaśabdena 'pareyaṃ priyanāmakam';",
  "GSP33bbdip11u:3842": "iti taittirīyachāndogyabhāṣyayoruktatvātparaprāpyasukhasāmānyavācakena prākṛtaṃ sukhaṃ grāhyamiti sūcitam“iti coktam /",
  "GSP33bbdip11u:3843": "idaṃ tvavadhayam - paridṛśyamānamannamayaṃ śarīram /",
  "GSP33bbdip11u:3844": "tadantaḥ prāṇamayo dehaḥ tadantarmanomayo dehaḥ /",
  "GSP33bbdip11u:3845": "tadantarvijñānamayo dehaḥ /",
  "GSP33bbdip11u:3846": "tadantarānandamayo 'sti /",
  "GSP33bbdip11u:3847": "eteṣu pañcasu dehākhyakośeṣu tattacchabdavācyāni puruṣākārāṇi aniruddhapradyumnasaṅkarṣaṇavāsudevanārāyaṇarūpāṇi dehadehibhāvena vartanta iti /",
  "GSP33bbdip11u:3848": "ityānandamayāvayavarūpaṃ pratīyate /",
  "GSP33bbdip11u:3849": "na hyavayavinaṃ vinā avayavamātrasya jñeyatetyata āha // -",
  "GSP33bbdip11u:3850": "ānandamayo 'bhyāsāt / BBs_1,1.12 / @#----------",
  "GSP33bbdip11u:3852": "BBsBh_1,1.6.4:",
  "GSP33bbdip11u:3853": "ānandamayo brahmādiḥ prakṛtirviṣṇurvā /",
  "GSP33bbdip11u:3854": "BBsBhDīp_1,1.6.4:",
  "GSP33bbdip11u:3855": "evaṃ saṅgatiṃ phalaṃ coktvā viṣayasaṃśayau darśayati - ānandamaya iti //",
  "GSP33bbdip11u:3856": "ānandamaya ityupalakṣakapadena viṣayo darśitaḥ /",
  "GSP33bbdip11u:3857": "brahmādirityatra brahmā ādiryasya jīvasaṅghasyeti vigrahaḥ /",
  "GSP33bbdip11u:3858": "brahmā caturmukhaḥ,",
  "GSP33bbdip11u:3859": "ādiśabdena rudrendrabṛhaspatimukhā devāstattaddehāgatajīvāśca gṛhyante /",
  "GSP33bbdip11u:3860": "prakṛtiśabdena citprakṛtiḥ /",
  "GSP33bbdip11u:3861": "'iti saṃśaya'; iti śeṣaḥ / @#----------",
  "GSP33bbdip11u:3863": "BBsBh_1,1.6.5:",
  "GSP33bbdip11u:3864": "brahmaśabdāddhiraṇyagarbhasya prāptiḥ /",
  "GSP33bbdip11u:3865": "śatānandanāmnā ca /",
  "GSP33bbdip11u:3866": "BBsBhDīp_1,1.6.5:",
  "GSP33bbdip11u:3867": "atra sayuktikaṃ pūrvapakṣānāha - brahmaśabdāditi //",
  "GSP33bbdip11u:3868": "ānandamayamadhikṛtyadāhṛte 'asti brahmeti cedveda'; (tai.u. 2-6-1.)",
  "GSP33bbdip11u:3869": "ityādau śrutādbrahmaśabdādityarthaḥ /",
  "GSP33bbdip11u:3870": "brahmaśabdasya anyatrāpi vṛtteḥ kathaṃ tena caturmukhasyānandamayatvaniśca ityato yuktyantaramāha - śateti /",
  "GSP33bbdip11u:3871": "co 'pyarthe samuccaye /",
  "GSP33bbdip11u:3872": "“te ye śataṃ prajāpaterānandāḥ,",
  "GSP33bbdip11u:3873": "sa eko brahmaṇa ānandaḥ“(tai.u. 2-8-4.)",
  "GSP33bbdip11u:3874": "iti vākyādarthātsūcitena śatānandanāmnetyarthaḥ /",
  "GSP33bbdip11u:3875": "yadvā - ānandamayaśabdasamānārthakena hiraṇyagarbhe vidyamānena śatānandanāmnetyarthaḥ/",
  "GSP33bbdip11u:3876": "'prāptiḥ'; ānandamayatvasyeti śeṣaḥ /",
  "GSP33bbdip11u:3877": "tathā ca - hiraṇyagarbhasya ānandamayatvasya prāptirityanvayaḥ / @#----------",
  "GSP33bbdip11u:3879": "BBsBh_1,1.6.6:",
  "GSP33bbdip11u:3880": "aṣṭamūrtitvātsūrye proktatvācca rudrasya /",
  "GSP33bbdip11u:3881": "BBsBhDīp_1,1.6.6:",
  "GSP33bbdip11u:3882": "evamekaṃ pūrvapakṣamabhidhāya anyamāha - aṣṭamūrtitvāditi //",
  "GSP33bbdip11u:3883": "caśabdo rudrasya ceti sambadhyate /",
  "GSP33bbdip11u:3884": "prāptirityasyānukarṣaṇārtho vā tathā ca - rudrasya cānandamayatvaprāptiḥ kutaḥ?",
  "GSP33bbdip11u:3885": "sūrye proktatvāt /",
  "GSP33bbdip11u:3886": "'yaścāsāvāditye'; (tai.u. 2-8-5.)",
  "GSP33bbdip11u:3887": "ityānandamayasya sūrye sthiteḥ uktatvādrudrasya ca sūryādyaṣṭaśarīratvādityarthaḥ /",
  "GSP33bbdip11u:3888": "tathā ca - rūdraliṅgasya ānandamaye śrutatvāt ānandamayo rudra evepi bhāvaḥ /",
  "GSP33bbdip11u:3889": "rudrasya sūryādyaṣṭapratimatvaṃ ca -",
  "GSP33bbdip11u:3890": "sūryo jalaṃ mahī vahnirvāyurākāśa eva ca /",
  "GSP33bbdip11u:3891": "dīkṣito brāhmaṇassoma ityetāstanavaḥ kramāt //",
  "GSP33bbdip11u:3892": "iti viṣṇupurāṇavākyātsiddham / @#----------",
  "GSP33bbdip11u:3894": "BBsBh_1,1.6.7:",
  "GSP33bbdip11u:3895": "evamanyeṣāmapi /",
  "GSP33bbdip11u:3896": "BBsBhDīp_1,1.6.7:",
  "GSP33bbdip11u:3897": "pūrvapakṣāntaraṃ darśayati - evamiti //",
  "GSP33bbdip11u:3898": "uktābhyām 'anyeṣām';",
  "GSP33bbdip11u:3899": "indrabṛhaspatyādīnāmapi 'evam';",
  "GSP33bbdip11u:3900": "uktaprakāreṇa svāvarasūryādyadhiṣṭhātṛtvādinā ānandamayatvaprāptirityarthaḥ / @#----------",
  "GSP33bbdip11u:3902": "BBsBh_1,1.6.8:",
  "GSP33bbdip11u:3903": "'mama yonirmahadbrahma'; (bha. gī. 14-3.)",
  "GSP33bbdip11u:3904": "iti brahmaśabdāt,",
  "GSP33bbdip11u:3905": "bahubhāvācca prakṛteḥ /",
  "GSP33bbdip11u:3906": "BBsBhDīp_1,1.6.8:",
  "GSP33bbdip11u:3907": "sayuktikaṃ pūrvapakṣāntaramāha - mameti /",
  "GSP33bbdip11u:3908": "yojanā tu citprakṛtervānandamayatvaprāptiḥ /",
  "GSP33bbdip11u:3909": "kutaḥ? brahmaśabdāt/",
  "GSP33bbdip11u:3910": "ānandamaye śrutasya brahmaśabdasya 'mama yonirmahadbrahma tasmin garbhaṃ dadhāmyaham';",
  "GSP33bbdip11u:3911": "iti gītāyāṃ citprakṛtau prayogāditi/",
  "GSP33bbdip11u:3912": "smṛtau - mahat brahmeti bhinne pade /",
  "GSP33bbdip11u:3913": "tathā ca mahat brahmaśabdavācyā lakṣmīḥ mama yoniḥ garbhādhānārthaṃ bhāryā /",
  "GSP33bbdip11u:3914": "tasmin brahmaṇi prakṛtau ahaṃ garbhaṃ dadhāmi dadha ityarthaḥ /",
  "GSP33bbdip11u:3915": "arjunaṃ prati kṛṣṇavākyametat /",
  "GSP33bbdip11u:3916": "kathaṃ sāvakāśena brahmaśabdena prakṛterānandamayatvaniścaya ityato hetvantaramāha - 'bahubhāvāt';",
  "GSP33bbdip11u:3917": "bahurūpatvācceti /",
  "GSP33bbdip11u:3918": "co hetusamuccaye /",
  "GSP33bbdip11u:3919": "tathā ca 'so 'kāmayata /",
  "GSP33bbdip11u:3920": "bahu syām'; (tai.u. 2-6-2.)",
  "GSP33bbdip11u:3921": "ityānandamayasya 'bahubhāvāt';",
  "GSP33bbdip11u:3922": "bahubhāvaśravaṇāt tadabhimānitvāccitprakṛteḥ svābhimanyamānavikārijaḍadvārā bahubhāvasambhavādityarthaḥ /",
  "GSP33bbdip11u:3923": "evaṃ prakṛterityasya jaḍaprakṛterityarthāśrayeṇa pūrvapakṣāntaramapi draṣṭavyam /",
  "GSP33bbdip11u:3924": "yojanā tu jaḍaprakṛtervānandamayatvaprāptiḥ /",
  "GSP33bbdip11u:3925": "kutaḥ? abhimānitvena vinā sākṣādbahubhāvādeveti / @#----------",
  "GSP33bbdip11u:3927": "BBsBh_1,1.6.9:",
  "GSP33bbdip11u:3928": "bṛha jātijīvakamalāsanaśabdarāśiṣviti brahmaśabdādeva",
  "GSP33bbdip11u:3929": "sarvajīvānām,",
  "GSP33bbdip11u:3930": "annamayatvādeśca /",
  "GSP33bbdip11u:3931": "BBsBhDīp_1,1.6.9:",
  "GSP33bbdip11u:3932": "sayuktikaṃ pūrvapakṣāntaramāha - bṛha jātīti /",
  "GSP33bbdip11u:3933": "tattaddehagatasarvajīvānāṃ vā ānandamayatvaprāptiḥ /",
  "GSP33bbdip11u:3934": "kutaḥ? jīvānāṃ brahmaśabdāt /",
  "GSP33bbdip11u:3935": "jīvavācibrahmaśabdādityarthaḥ /",
  "GSP33bbdip11u:3936": "na tatra pṛthaghgheturgaveṣaṇīya ityevaśabdārthaḥ /",
  "GSP33bbdip11u:3937": "kuto brahmaśabdasya jīvavācitvamityata uktam - bṛha jātīti /",
  "GSP33bbdip11u:3938": "bṛhadhātuḥ jātyādiṣu vartata ityarthaḥ /",
  "GSP33bbdip11u:3939": "itītyanantaraṃ dhātuvyākhyānāditi śeṣaḥ /",
  "GSP33bbdip11u:3940": "brahmaśabdasya sādhāraṇatvādaniścāyakatvamityata āha - annamayatvādeśceti /",
  "GSP33bbdip11u:3941": "idaṃ cāvartate,",
  "GSP33bbdip11u:3942": "tatra dvitīyo vipariṇamyate /",
  "GSP33bbdip11u:3943": "ādiśabdo bhinnakramaḥ /",
  "GSP33bbdip11u:3944": "tena prāṇādikaṃ gṛhyate /",
  "GSP33bbdip11u:3945": "yathākramaśca caśabda uktānuktahetusamuccaye /",
  "GSP33bbdip11u:3946": "tathā ca - na kevalaṃ brahmaśabdāt,",
  "GSP33bbdip11u:3947": "kintu,",
  "GSP33bbdip11u:3948": "yato jīvānām 'annarasamayaḥ';",
  "GSP33bbdip11u:3949": "'prāṇamayaḥ';",
  "GSP33bbdip11u:3950": "ityuktānnādimayatvāt annādivikāradehādyabhimānitvādannamayatvādi prāptam atastatprāyapaṭhitatvāccānandamayatvaprāptiriti yojanā /",
  "GSP33bbdip11u:3951": "atra hiraṇyagarbhādīnāṃ jīvatve 'pi devatvavivakṣayā pṛthaguktiḥ /",
  "GSP33bbdip11u:3952": "ata eva tattvapradīpe - “brahmādiryasya devatāsaṅghasya“ityapi brahmādirityasya vigraho darśitaḥ /",
  "GSP33bbdip11u:3953": "tatrāpi hiraṇyagarbharudrayoratiprasiddhatvādvakṣyamāṇakrameṇa pṛthaguktiḥ /",
  "GSP33bbdip11u:3954": "atha indrādīnāṃ “brahmā śivaḥ sureśādyāḥ“iti vacanoktakrameṇa kṣaradevoktyanantaramakṣarāyāḥ prakṛteruktiḥ /",
  "GSP33bbdip11u:3955": "atha atyalpapratibhānatvāt dṛśyamānadehābhimānijīvānāmiti dhyeyam / @#----------",
  "GSP33bbdip11u:3957": "BBsBh_1,1.6.10:",
  "GSP33bbdip11u:3958": "tathāpi na ta ānandamayaśabdenocyante /",
  "GSP33bbdip11u:3959": "kintu, viṣṇureva /",
  "GSP33bbdip11u:3960": "'tadeva brahma paramaṃ kavīnām'; (mahānā. 1-3.)",
  "GSP33bbdip11u:3961": "'etameva brahmetyācakṣate'; (ai.ā. 3-2-3-12.)",
  "GSP33bbdip11u:3962": "BBsBhDīp_1,1.6.10:",
  "GSP33bbdip11u:3963": "siddhāntayati - tathāpīti //",
  "GSP33bbdip11u:3964": "yadyapyevamanyeṣāṃ prāptiḥ,",
  "GSP33bbdip11u:3965": "tathāpi atra ye ānandamayaśabdenocyante na te hiraṇyagarbhādaya ityarthaḥ /",
  "GSP33bbdip11u:3966": "kastarhītyāśaṅkate - kintviti /",
  "GSP33bbdip11u:3967": "uttaramāha - viṣṇureveti /",
  "GSP33bbdip11u:3968": "ya ucyate sa viṣṇurevetyanvayaḥ /",
  "GSP33bbdip11u:3969": "anenodāhṛtānandamaya iti sūtrapratijñābhāgasya saṅgatyarthamanvayārthaṃ samanvayasūtrodāhṛto vidheyasamarpakaḥ 'tattu';",
  "GSP33bbdip11u:3970": "iti pratijñābhāgo vyākhyāto bhavati /",
  "GSP33bbdip11u:3971": "kuta ānandamayo viṣṇurevetyataḥ pravṛttaṃ sautraṃ hetuṃ vyācaṣṭe - tadeveti /",
  "GSP33bbdip11u:3972": "ityādiṣu vākyeṣu tasminviṣṇāveva prasiddhasya mukhyārthatvenoktasya brahmaśabdasya tasminnānandamaye ānandamayaṃ pratyudāhṛte 'asanneva';",
  "GSP33bbdip11u:3973": "iti śloke 'abhyāsāt';",
  "GSP33bbdip11u:3974": "asakṛcchravaṇādityarthaḥ /",
  "GSP33bbdip11u:3975": "abhyāsādityanantaraṃ 'viṣṇau tātparyāvagamāt'; iti śeṣaḥ /",
  "GSP33bbdip11u:3976": "aprayojakatvaśaṅkāvāraṇāya brahmaśabdasyānyatra niravakāśatvajñāpanāya tasmin prasiddheti eveti coktam/",
  "GSP33bbdip11u:3977": "ādiśabdena 'paramaṃ yo mahadbrahma';",
  "GSP33bbdip11u:3978": "'vāsudevātparaḥ",
  "GSP33bbdip11u:3979": "ko nu brahmaśabdodito bhavet';",
  "GSP33bbdip11u:3980": "iti vākyaṃ gṛhyate /",
  "GSP33bbdip11u:3981": "tadeveti śrutyarthastu jijñāsānaye 'bhihitaḥ /",
  "GSP33bbdip11u:3982": "'etameva'; iti śrutyarthaḥ sarvatrādhikaraṇe vakṣyate / @#----------",
  "GSP33bbdip11u:3984": "BBsBh_1,1.6.11:",
  "GSP33bbdip11u:3985": "brahmaśabdaḥ pare viṣṇau nānyatra kvacidiṣyate /",
  "GSP33bbdip11u:3986": "asampūrṇāḥ pare yasmādupacāreṇa vā bhavet //",
  "GSP33bbdip11u:3987": "brahmeti paramātmeti bhagavāniti śabdyate /",
  "GSP33bbdip11u:3988": "vāsudevātmakaṃ brahma mūlamantreṇa vā yatiḥ /",
  "GSP33bbdip11u:3989": "ityādiṣu tasminneva prasiddhabrahmaśabdābhyāsāt /",
  "GSP33bbdip11u:3990": "BBsBhDīp_1,1.6.11:",
  "GSP33bbdip11u:3991": "'brahmaśabdaḥ';",
  "GSP33bbdip11u:3992": "iti smṛtau 'pare';",
  "GSP33bbdip11u:3993": "pūrṇe iti hetugarbhaviśeṣaṇam /",
  "GSP33bbdip11u:3994": "vāśabdo 'vadhāraṇe /",
  "GSP33bbdip11u:3995": "tathā ca yato viṣṇuḥ paraḥ,",
  "GSP33bbdip11u:3996": "ataḥ 'pare'; viṣṇāveva brahmaśabdo mukhyatayā 'iṣyate';",
  "GSP33bbdip11u:3997": "aṅgīkriyate prāmāṇikaiḥ /",
  "GSP33bbdip11u:3998": "na tu viṣṇoḥ 'anyatra';",
  "GSP33bbdip11u:3999": "hiraṇyagarbhādiṣvapītyarthaḥ /",
  "GSP33bbdip11u:4000": "kuta ityatasteṣāṃ brahmaśabdamukhyārthatvābhāve hetumāha - 'pare';",
  "GSP33bbdip11u:4001": "anye yasmādasampūrṇā iti /",
  "GSP33bbdip11u:4002": "tarhi 'tasmādetadbrahma nāma rūpamannaṃ ca jāyate'; (mu. 1-1-9.)",
  "GSP33bbdip11u:4003": "'dve brahmaṇī veditavye'; (maitri.u. 6-22.)",
  "GSP33bbdip11u:4004": "'brahmāṇi jīvāḥ sarve 'pi';",
  "GSP33bbdip11u:4005": "ityādau brahmaśabdasteṣu kathamiṣyata ityata āha - kvacidanyatreṣṭo 'pi brahmaśabdaḥ 'upacāreṇa';",
  "GSP33bbdip11u:4006": "paramamukhyavṛttyanyamukhyavṛttyaiva bhavediti /",
  "GSP33bbdip11u:4007": "'brahma'; iti bhāgavatasmṛtyarthaḥ /",
  "GSP33bbdip11u:4008": "prāgevoktaḥ /",
  "GSP33bbdip11u:4009": "madhye ātmapadopetasādhāraṇasmṛtyupādānanimittaṃ tu abhyāsādityasya 'anyontara ātmā'; (tai. u. 2-2-1.)",
  "GSP33bbdip11u:4010": "ityādau brahmavācakātmaśabdābhyāsādityapyartho varṇanīya iti jñāpanamityuktaṃ candrikāyām /",
  "GSP33bbdip11u:4011": "'vāsudevātmakam';",
  "GSP33bbdip11u:4012": "iti vyāsasmṛtivākyaṃ tu 'buddhyāvihiṃsan puṣpairvā praṇavena samarcayet';",
  "GSP33bbdip11u:4013": "iti pūrvavākyena saha yojanīyam /",
  "GSP33bbdip11u:4014": "atra hi vāsudevātmakaṃ brahmetyāderbhagavān brahmeti pratīyate iti nyāyadīpokteḥ /",
  "GSP33bbdip11u:4015": "'yatiḥ'; 'vāsudevātmakaṃ';",
  "GSP33bbdip11u:4016": "kṛṣṇākhyaṃ brahma 'buddhyā';",
  "GSP33bbdip11u:4017": "manasā samarcayedityanena yatīnāṃ mānasapūjocyate puṣpādyairvā samarcayet ityanena kāyikapūjā /",
  "GSP33bbdip11u:4018": "'avihiṃsan'; kasyāpi hiṃsāṃ hānimakurvanniti teṣāṃ sāmānyadharmoktiḥ /",
  "GSP33bbdip11u:4019": "anena yatīnāṃ vaiṣṇavatvaprayuktāt",
  "GSP33bbdip11u:4020": "tulasīpuṣpādyāharaṇarūpādvaiśeṣikāddharmādahiṃsālakṣaṇaḥ sāmānyadharma eva balavānityuktaṃ bhavati /",
  "GSP33bbdip11u:4021": "yathoktaṃ bṛhadbhāṣye - 'sāmānyadharmo balavān dharmādvaiśeṣikādyataḥ'; iti /",
  "GSP33bbdip11u:4022": "'praṇavena'; oṅkāreṇa 'mūlamantreṇa';",
  "GSP33bbdip11u:4023": "aṣṭākṣareṇa vā samarcayedityanena vācikapūjocyate iti jñātavyam / @#----------",
  "GSP33bbdip11u:4025": "BBsBh_1,1.6.12:",
  "GSP33bbdip11u:4026": "vikāraśabdān neti cen na prācuryāt / BBs_1,1.13 /",
  "GSP33bbdip11u:4027": "vikārātmakatvāttadabhimānitvācca yujyate prakṛtyādīnāṃ mayaṭchabdaḥ /",
  "GSP33bbdip11u:4028": "na tu paramātmanaḥ iti mābhūt /",
  "GSP33bbdip11u:4029": "pracurānandatvāddhyānandamayaḥ /",
  "GSP33bbdip11u:4030": "na tu tadvikānatvāt /",
  "GSP33bbdip11u:4031": "BBsBhDīp_1,1.6.12:",
  "GSP33bbdip11u:4032": "uktamākṣipya samādadhatsūtraṃ paṭhitvākṣepāṃśaṃ vyācaṣṭe - vikāreti //",
  "GSP33bbdip11u:4033": "atra co hetusamuccaye /",
  "GSP33bbdip11u:4034": "prakṛtiśabdena cidacitprakṛtī gṛhyete /",
  "GSP33bbdip11u:4035": "ādiśabdena jīvā gṛhyante /",
  "GSP33bbdip11u:4036": "prakṛtyādaya iti ca vipariṇamyate /",
  "GSP33bbdip11u:4037": "nañ āvartate /",
  "GSP33bbdip11u:4038": "ānandamaya ityasti,",
  "GSP33bbdip11u:4039": "kiṃ tu viṣṇuriti ca /",
  "GSP33bbdip11u:4040": "tuśabdo viśeṣārtho 'vadhāraṇārthe ca /",
  "GSP33bbdip11u:4041": "tathā ca - ānandamayo na viṣṇuḥ,",
  "GSP33bbdip11u:4042": "kintu,",
  "GSP33bbdip11u:4043": "prakṛtyādaya eva /",
  "GSP33bbdip11u:4044": "kutaḥ? yato 'tra 'vikāraśabdo';",
  "GSP33bbdip11u:4045": "vikārārthakamayaṭchabdo 'yujyate';",
  "GSP33bbdip11u:4046": "prayujyate /",
  "GSP33bbdip11u:4047": "sa ca yato vikāratadabhimānitvābhyāmeva 'yujyate';",
  "GSP33bbdip11u:4048": "pravartate /",
  "GSP33bbdip11u:4049": "ataḥ prakṛtyādīnāmeva yujyate /",
  "GSP33bbdip11u:4050": "kutaḥ? jaḍaprakṛtervikārātmakatvāccetanaprakṛtyādīnāṃ ca vikārābhimānitvāt /",
  "GSP33bbdip11u:4051": "na tu paramātmanaḥ,",
  "GSP33bbdip11u:4052": "tasyāvikāritvādanabhimānitvācceti yojanā /",
  "GSP33bbdip11u:4053": "'iti cenna'; ityaṃśaṃ vyācaṣṭe - iti mābhūditi /",
  "GSP33bbdip11u:4054": "śaṅketi śeṣaḥ /",
  "GSP33bbdip11u:4055": "kuta ityataḥ pravṛttaṃ sautraṃ hetuṃ vyācaṣṭe - pracureti /",
  "GSP33bbdip11u:4056": "ānandamayaḥ kathyata iti śeṣaḥ /",
  "GSP33bbdip11u:4057": "hiśabdo hetau /",
  "GSP33bbdip11u:4058": "tuśabdo 'vadhāraṇārthaḥ /",
  "GSP33bbdip11u:4059": "tathā ca 'hi'; yataḥ 'ānandamayaḥ';",
  "GSP33bbdip11u:4060": "padārthaḥ 'pracurānandatvāt';",
  "GSP33bbdip11u:4061": "pūrṇānandatvācca nimittādevānandamayapadena kathyate 'na tadvikāratvāt';",
  "GSP33bbdip11u:4062": "ānandavikāratvādata iti śaṅkā mābhūditi yojanā /",
  "GSP33bbdip11u:4063_0": "mayaṭchabdasya prācuryarūpārthāntaramapekṣya pravṛttatvena tadvirodhābhāvāditi bhāvaḥ",
  "GSP33bbdip11u:4063_1": "mayaḍityākhyapratyayasya prācuryārthatvaṃ ca 'tādātmyārthe vikārārthe prācuryārthe mayaṭ tridhā';",
  "GSP33bbdip11u:4064": "iti vacanātsiddhamityapi herarthaḥ /",
  "GSP33bbdip11u:4065_0": "yadyapi śrutisūtragatānandamaya iti vyākhyeyapadasya taddhitāntasyārthakathanāya",
  "GSP33bbdip11u:4065_1": "tadanukūlatayā ānandaḥ pracuro yasmin sa ānandapracuraḥ iti samāsaḥ kāryo na tadviparītaḥ",
  "GSP33bbdip11u:4065_2": "pracura ānando 'smin sa pracurānanda iti /",
  "GSP33bbdip11u:4066": "tathāpyāndamaya iti taddhitavṛttyananuguṇānandapracuraiti samāsavākyābhidhāne brāhmaṇapracuro grāma itivat ānānandasyāpi prāptestadvāraṇāya pracurānanda iti viparītasamāsaḥ kṛtaḥ /",
  "GSP33bbdip11u:4067": "kecittu - sūtre prācuryādityuktatvādānandasyetyarthalabdhaṃ,",
  "GSP33bbdip11u:4068": "tathā caitadvākyānusāreṇānandapracuratvāditi samāsavākyaprayogaḥ kāryo yadyapi,",
  "GSP33bbdip11u:4069": "tathāpi uktaprayojanābhiprāyeṇa pracurānandatvāditi sautravyāsavākyaviparītasamāsaḥ kṛta ityāhuḥ /",
  "GSP33bbdip11u:4070": "tanna, “ānandapracura iti yathāsthitābhidhāne“ityādiṭīkāvirodhāt /",
  "GSP33bbdip11u:4071": "yadyapyānandamaya iti śrutisūtrānusāreṇa prācuryasya viśeṣyatvenoktāvapi nānānandaprāptiḥṣa prākāśapracuro ravirityukte 'pi savitaryandhakāraleśāpratīteḥ /",
  "GSP33bbdip11u:4072": "tathā cānandapracuratvādityeva vyākhyātumucitam /",
  "GSP33bbdip11u:4073": "prācuryasya vyadhikaraṇasajātīyajaivānandālpatvenāpi nirūpayituṃ śakyatvāt /",
  "GSP33bbdip11u:4074_0": "tathāpi prācuryasya viśeṣaṇatāyāmanānandāprāpteḥ parairapi svīkṛtatvāt viśeṣyatāyāṃ",
  "GSP33bbdip11u:4074_1": "tu tasya samānādhikaraṇavijātīyālpatvanirūpyatvāt brāhmaṇapracuro grāma ityādāviva",
  "GSP33bbdip11u:4074_2": "tatprāptirevetyaṅgīkṛtatvādubhayavādisiddhyanusāreṇaiva vyākhyātavyatvāt tadabhiprāyeṇa",
  "GSP33bbdip11u:4074_3": "pracurānandatvāditi vyākhyātaṃ bhāṣye ityuktaṃ candrikāyām / @#----------",
  "GSP33bbdip11u:4076": "BBsBh_1,1.6.13:",
  "GSP33bbdip11u:4077": "annādīnāṃ ca prācuryameva /",
  "GSP33bbdip11u:4078": "'adyate 'tti ca'; (tai. 2-2.)",
  "GSP33bbdip11u:4079": "iti vyākhyānāttatprācuryaṃ ca yujyate /",
  "GSP33bbdip11u:4080": "BBsBhDīp_1,1.6.13:",
  "GSP33bbdip11u:4081": "nanu nāyamānandamayaśabdaḥ pracurānandatāmabhidhatte /",
  "GSP33bbdip11u:4082": "kintu vikārārthatvameva /",
  "GSP33bbdip11u:4083": "annādivikārārthānnamayādiśabdaissaha paṭhitatvādityata āha - annādīnāṃ ceti //",
  "GSP33bbdip11u:4084": "idaṃ cāvartate /",
  "GSP33bbdip11u:4085": "mayaṭchabda iti cānuvartate /",
  "GSP33bbdip11u:4086": "tena samuccayārtha caśabdasyānvayaḥ /",
  "GSP33bbdip11u:4087": "vācyavācakayorabhedavyapadeśaḥ /",
  "GSP33bbdip11u:4088": "tathā ca na kevalamānandasya mayaṭchabdaḥ,",
  "GSP33bbdip11u:4089": "kintvannādīnāṃ sambandhimayaṭchabdo 'pi annādīnāṃ prācuryameva vaktītyarthaḥ /",
  "GSP33bbdip11u:4090": "evaśabdo vikārārthatāvyāvṛttyarthaḥ /",
  "GSP33bbdip11u:4091": "ādiśabdena prāṇādayo gṛhyante /",
  "GSP33bbdip11u:4092": "pūrvam 'annamayatvādeśca'; iti,",
  "GSP33bbdip11u:4093": "atra ca 'annādīnām';",
  "GSP33bbdip11u:4094": "iti bahūnāṃ grahaṇāt,",
  "GSP33bbdip11u:4095": "sautrānandamayaśabdo 'jahatsvārthalakṣaṇayā samānanyāyaśabdāntaropalakṣaka iti sūcitam /",
  "GSP33bbdip11u:4096": "nanu kathamatrānnamayaśabdo 'nnaprācuryārthaḥ /",
  "GSP33bbdip11u:4097": "auṣadhijanitānnaprācuryasya annopajīviṣu pārthivaśarīreṣu sambhave 'pi aprākṛtavigrahe harau asambhavāt /",
  "GSP33bbdip11u:4098": "annaprācuryakathanasyātyalpatvāpādakatvāccetyata āha - adyata iti /",
  "GSP33bbdip11u:4099": "'vākyena annaśabdasya'; iti śeṣaḥ /",
  "GSP33bbdip11u:4100": "'yujyate'; ityanantaram 'annamayaśabdārthaḥ';",
  "GSP33bbdip11u:4101": "ityadhyāhāraḥ /",
  "GSP33bbdip11u:4102": "'paramātmanaḥ'; ityasti /",
  "GSP33bbdip11u:4103": "na kevalaṃ sahapāṭhavirodhābhāva iti cārthaḥ/",
  "GSP33bbdip11u:4104": "tathā cetthaṃ yojanā - 'tatprācuryam';",
  "GSP33bbdip11u:4105": "annaprācuryamannamayaśabdārtho yujyate /",
  "GSP33bbdip11u:4106": "kathaṃ? yatastatparamātmano yajyate /",
  "GSP33bbdip11u:4107": "na cālpārthatvena māhātmyarūpatvābhāvātsa kathaṃ harau yujyata iti vācyam /",
  "GSP33bbdip11u:4108": "yato 'trānnaśabdena sudhoktarītyā bhāvapradhānena tattadbhūtādyatvabhūtāttṛtvarūpārthadvayameva yujyate,",
  "GSP33bbdip11u:4109": "ucyate na prasiddhānnam /",
  "GSP33bbdip11u:4110": "ku etajjñāyate /",
  "GSP33bbdip11u:4111": "“adyate 'tti ca bhūtāni /",
  "GSP33bbdip11u:4112": "tasmādannaṃ taducyata iti“vākyenānnaśabdasya vyākhyānāt /",
  "GSP33bbdip11u:4113": "prasiddhānnasya bhūtāttṛtvāyogena tadgrahaṇāsambhavāditi /",
  "GSP33bbdip11u:4114": "śrutyarthastu - yato bhūtaiḥ prāṇibhiḥ 'adyate';",
  "GSP33bbdip11u:4115": "upajīvyate 'bhūtānyatti';",
  "GSP33bbdip11u:4116": "saṃharati ca /",
  "GSP33bbdip11u:4117": "tasmāttadviṣṇvākhyaṃ brahmānnamucyate vedeṣviti /",
  "GSP33bbdip11u:4118": "evaṃ prāṇamanaśśabdayoḥ prakṛṣṭaceṣṭakatvapūrṇāvabodhārthatvena śvāsavāyvantaḥkaraṇabuddhiprācuryārthatāyāmalpārthatā pariharaṇīyā // @#----------",
  "GSP33bbdip11u:4120": "BBsBh_1,1.6.14:",
  "GSP33bbdip11u:4121": "upajīvyatvamevādyatvam /",
  "GSP33bbdip11u:4122": "'sa vā eṣaḥ'; (tai. 2-2.)",
  "GSP33bbdip11u:4123": "ityanyaprārambhāt /",
  "GSP33bbdip11u:4124": "BBsBhDīp_1,1.6.14:",
  "GSP33bbdip11u:4125": "nanu tathāpi pracurabhūtādyatvaṃ kathamabhisaṃhitaṃ brahmaṇaḥ,",
  "GSP33bbdip11u:4126": "bhakṣyatvarūpādyatvasya tatrāyogādityato 'dyatvaśabdārtamāha - upajīvyatvamiti //",
  "GSP33bbdip11u:4127": "atra 'ato 'dyate';",
  "GSP33bbdip11u:4128": "ityanuvyākhyānānusāreṇādyatvamiti chedaḥ /",
  "GSP33bbdip11u:4129": "tathā ca sudhoktarītyā gauṇyā vṛttyā upajīvyatvamevādyatvaṃ vivakṣitaṃ,",
  "GSP33bbdip11u:4130": "na tu carvyatvam /",
  "GSP33bbdip11u:4131": "tacca brahmaṇyaviruddhamiti bhāvaḥ /",
  "GSP33bbdip11u:4132": "tattvapradīpe tu - “na cānyānnaṃ sarvabhūtādyaṃ,",
  "GSP33bbdip11u:4133": "na ca tatkasyāpi mukhyādyam /",
  "GSP33bbdip11u:4134": "kintu tadgato viṣṇurevādanaphalabhūtatṛptituṣṭidātṛtvānmukhyādyaḥ,",
  "GSP33bbdip11u:4135": "tasmādupajīvyatvamevādyatvam,",
  "GSP33bbdip11u:4136": "atttṛtvātsarvalokānāmannamityucyate hariḥ /",
  "GSP33bbdip11u:4137": "upajīvyaśca bhūtānāmiti cānnaṃ janārdanaḥ //",
  "GSP33bbdip11u:4138": "iti ukteḥ“iti upajīvyatvasya mukhyārthataivoktā /",
  "GSP33bbdip11u:4139": "na ca virodhaḥ,",
  "GSP33bbdip11u:4140": "kampanādhikaraṇoktarītyā samanvayatātparyeṇa tattvapradīpapravṛtteḥ /",
  "GSP33bbdip11u:4141": "'vajravat'; ityādāviva yathā kathañcidbrahmaparatvābhiprāyeṇa sudhāpravṛtteḥ /",
  "GSP33bbdip11u:4142": "nanu kathamannamayaśabdaḥ tatprācuryārtho yujyate /",
  "GSP33bbdip11u:4143": "“oṣadhībhyo 'nnam /",
  "GSP33bbdip11u:4144": "annātpuruṣaḥ“(tai.u. 2-1-2.)",
  "GSP33bbdip11u:4145": "iti prasiddhānnavikāradehamuktvā “sa vā eṣa puruṣo 'nnarasamayaḥ“(tai.u. 2-1-3.)",
  "GSP33bbdip11u:4146": "iti ya eva puruṣaḥ so 'nnarasamaya iti annavikārapuruṣaparāmarśādanuvādāt /",
  "GSP33bbdip11u:4147": "anyathā tadvirodhaḥ syādityata āha - sa iti /",
  "GSP33bbdip11u:4148": "'avirodhaḥ'; ityākṛṣyate /",
  "GSP33bbdip11u:4149": "tathāceti vākyena yasmādātmanaḥ ākāśādikamutpannaṃ sa eṣa puruṣa iti 'anyasya';",
  "GSP33bbdip11u:4150": "dehādanyasyātmanaḥ 'prārambhāt';",
  "GSP33bbdip11u:4151": "parāmarśāt 'avirodho';",
  "GSP33bbdip11u:4152": "na parāmarśavirodhaḥ /",
  "GSP33bbdip11u:4153": "kimarthamasau parāmṛśyate ityāśaṅkāpanodanāya parāmarśāditi vaktavye prārambhādityāha /",
  "GSP33bbdip11u:4154": "pūrvamātmanaḥ ākāśādikāraṇatvamuktvā tasyaiva 'anyārtham';",
  "GSP33bbdip11u:4155": "anyakāryāya annamayādipañcarūpatvapradarśanāya punaḥ 'prārambhāt';",
  "GSP33bbdip11u:4156": "prakrāntatvādityarthaḥ /",
  "GSP33bbdip11u:4157": "'sa vā'; iti śrutau vaiśabdo 'vadhāraṇe prasiddhau vā /",
  "GSP33bbdip11u:4158": "annaśabdo bhāvapradhānaḥ/",
  "GSP33bbdip11u:4159": "rasatvamuttamatvaṃ,",
  "GSP33bbdip11u:4160": "taccānnatvaviśeṣaṇam /",
  "GSP33bbdip11u:4161": "tathā ca yasmātsatyatvādilakṣaṇopetādātmana ākāśādikamutpannaṃ 'saḥ';",
  "GSP33bbdip11u:4162": "ātmapadodito bhūtādisraṣṭā 'eṣaḥ';",
  "GSP33bbdip11u:4163": "jīvaśarīragaḥ 'puruṣaḥ';",
  "GSP33bbdip11u:4164": "pūrṇaṣaḍguṇaḥ dehākhyapuriśayaḥ bhagavān 'annarasamayaḥ';",
  "GSP33bbdip11u:4165": "uttamānnatvapūrṇa ityarthaḥ /",
  "GSP33bbdip11u:4166": "taittirīyabhāṣye tu - “annasyātttṛtvādi-",
  "GSP33bbdip11u:4167": "rūpasyānnamayaśarīrasya yataḥ sārabhūto viṣṇuḥ ato 'nnarasamayaḥ“iti annaśabdasyāvṛttyā rasaśabdasya kramavyatyāsena ca vyākhyātam / @#----------",
  "GSP33bbdip11u:4169": "BBsBh_1,1.6.15:",
  "GSP33bbdip11u:4170": "'ye 'nnaṃ brahmopāsate'; (tai. 2-2.)",
  "GSP33bbdip11u:4171": "ityādibrahmaśabdādbahurūpatvācca na vikāritvamavirodhaśca /",
  "GSP33bbdip11u:4172": "BBsBhDīp_1,1.6.15:",
  "GSP33bbdip11u:4173": "nanvevaṃ mayaṭchabdasyobhayārthe prayogādatrāpyubhayapakṣe doṣadarśanātpañcānāṃ mayaṭāṃ prācuryamevārtho na vikāritvamityatra kiṃ niyāmakam?",
  "GSP33bbdip11u:4174": "kiñcānnamayādīnāṃ pañcānāṃ brahmatābhyupagatau 'ekameva'; (chā.u. 6-2-1.)",
  "GSP33bbdip11u:4175": "ityādiśrutivirodhaḥ syāt ityata āha - ye 'nnaṃ brahmeti //",
  "GSP33bbdip11u:4176": "atrādiśabdena 'ye prāṇaṃ brahmopāsate'; (tai.u. 2-3-1.)/",
  "GSP33bbdip11u:4177": "'ānandaṃ brahmaṇo vidvān'; (tai.u. 2-4-1.)",
  "GSP33bbdip11u:4178": "'vijñānaṃ brahma cedveda'; (tai.u. 2-5-1.)",
  "GSP33bbdip11u:4179": "'asti brahmeti cedveda'; (tai.u. 2-6-1.)",
  "GSP33bbdip11u:4180": "iti vākyajātaṃ gṛhyate /",
  "GSP33bbdip11u:4181": "asti ānandarūpaṃ tadvacca /",
  "GSP33bbdip11u:4182": "'ityādi'; iti luptasaptamīvibhaktikam /",
  "GSP33bbdip11u:4183": "'ślokeṣu'; iti śeṣaḥ /",
  "GSP33bbdip11u:4184": "brahmaśabdapadaṃ tacchravaṇopalakṣakam /",
  "GSP33bbdip11u:4185": "evaṃ pradarśite hetudvaye 'dhyāhṛtahetudvārānvayayogye krameṇa sādhye āha - na vikāritvamiti /",
  "GSP33bbdip11u:4186": "'mayaṭāmartha iti niścīyate'; iti śeṣaḥ /",
  "GSP33bbdip11u:4187": "'avirodho'; virodhābhāvaḥ /",
  "GSP33bbdip11u:4188": "caśabdo 'pyarthaḥ /",
  "GSP33bbdip11u:4189": "tathā cetthaṃ yojanā - 'ye 'nnaṃ brahma';",
  "GSP33bbdip11u:4190": "ityādiṣu annamayādīnpratyudāhṛtaślokeṣu annamayādiviṣayatvena 'brahmaśabdāt';",
  "GSP33bbdip11u:4191": "brahmaśabdaśravaṇādanyathāsiddhatatsamabhivyāhārāt ubhayathāpi sambhavatāṃ mayaṭāṃ prācuryamevārthaḥ na vikāritvamiti niścīyate /",
  "GSP33bbdip11u:4192": "ato na niyāmakākṣepo yuktaḥ /",
  "GSP33bbdip11u:4193": "evamekasyaiva brahmaṇo 'bahurūpatvācca';",
  "GSP33bbdip11u:4194": "śabdādekasyaiva bahurūpatvavacanopapatteḥ 'ekameva';",
  "GSP33bbdip11u:4195": "iti śrutivirodho 'pi neti /",
  "GSP33bbdip11u:4196": "pūrvaṃ 'tasminneva prasiddhabrahmaśabdābhyāsāt';",
  "GSP33bbdip11u:4197_0": "ityuktvā atra brahmaśabdādityetāvanmātrokteḥ prayojanaṃ tu “brahmaśabdasyānandavijñānamayayorivānyeṣvabhyāsābhāvātteṣvasiddhiparihāreṇa",
  "GSP33bbdip11u:4197_1": "brahmaśabdaśravaṇarūpasarvasādhāraṇahetvarthakathanameva“ityuktaṃ candrikāyām / @#----------",
  "GSP33bbdip11u:4199": "BBsBh_1,1.6.16:",
  "GSP33bbdip11u:4200": "na ca pṛthakkalpanā yuktā /",
  "GSP33bbdip11u:4201": "svarūpaṃ ca yujyate pracuraprakāśo raviritivat /",
  "GSP33bbdip11u:4202": "BBsBhDīp_1,1.6.16:",
  "GSP33bbdip11u:4203": "atrānyaiḥ ānandamaya eva brahma /",
  "GSP33bbdip11u:4204": "tadgatamayaṭa eva prācuryārthatā /",
  "GSP33bbdip11u:4205": "annamayādayastu kośāḥ /",
  "GSP33bbdip11u:4206": "tadgatānāṃ mayaṭāṃ ca vikārārthatvamityuktam /",
  "GSP33bbdip11u:4207": "tadayuktamityāha - na ceti //",
  "GSP33bbdip11u:4208": "prāyapaṭitamayaṭāṃ 'pṛthakkalpanā';",
  "GSP33bbdip11u:4209": "arthadvaividhyakalpanā na yuktā /",
  "GSP33bbdip11u:4210": "tataścānnamayādīnāṃ madhye ekasyaiva brahmatvakalpanā ca na yuktaiva,",
  "GSP33bbdip11u:4211": "prāyapāṭhavirodhena kliṣṭatvādityarthaḥ /",
  "GSP33bbdip11u:4212": "yastu vādī annamayādīnāṃ pañcānāmapyabrahmatāṃ brūte,",
  "GSP33bbdip11u:4213": "sa tu sūtrakāreṇaiva pūrvapakṣīkṛta iti na tatpakṣaṃ pratyākṣipadbhāṣyakāraḥ /",
  "GSP33bbdip11u:4214": "tattvapradīpe tu - na ceti vākyaṃ na ca māyinā pṛthakkalpanā 'satyaṃ jñānamanantaṃ brahma'; (tai.u. 2-1-1.)",
  "GSP33bbdip11u:4215": "'tasmādvā etasmādātmanaḥ'; (tai.u. 2-1-2.)",
  "GSP33bbdip11u:4216": "ityatra brahmocyate /",
  "GSP33bbdip11u:4217": "annamayādayaḥ pañcakośā mitho bhinnāḥ teṣāṃ brahmaśabdoktatve 'pi abrahmatvam/",
  "GSP33bbdip11u:4218": "antyapucchasyaiva brahmatvam /",
  "GSP33bbdip11u:4219": "annamayādyatikramo mokṣaḥ /",
  "GSP33bbdip11u:4220": "vakṣyamāṇānāṃ cakṣuśśrotramanovācāṃ nānnamayādiṣvanuvṛttiḥ /",
  "GSP33bbdip11u:4221": "'annaṃ brahmeti vyajānāt'; (tai.u. 3-2.)",
  "GSP33bbdip11u:4222": "ityādau pañcamasyānandasya brahmatvam /",
  "GSP33bbdip11u:4223": "'etamānandamayamātmānamupasaṅkramya'; (tai.u. 3-10-5.)",
  "GSP33bbdip11u:4224": "ityetasmādbrahmānandamayādyatikramanirguṇavākyātpṛthageva 'imān lokān'; (tai.u. 3-10-5.)",
  "GSP33bbdip11u:4225": "ityādiko vākyaśeṣaḥ saguṇavākyaikavākyatāpannaḥ tatphalapratipādaka ityādikā yuktā /",
  "GSP33bbdip11u:4226": "uktahetubhiratyantāsaṅgatatvāt ityantyapakṣanirākaraṇaparatayā vyākhyātam /",
  "GSP33bbdip11u:4227": "na caivametadvirodhaṣṭīkāyā iti vācyam /",
  "GSP33bbdip11u:4228": "bhāṣyakāraḥ savistaraṃ viśiṣya na nirācakhyāviti ṭīkābhiprāyābhyupagamāt /",
  "GSP33bbdip11u:4229": "nanu 'na brahmaṇi pracurānandaḥ';",
  "GSP33bbdip11u:4230": "ityādiprayogo yujyate/",
  "GSP33bbdip11u:4231": "tasyānandādisvarūpatvāt 'ghṛtapracura odanaḥ';",
  "GSP33bbdip11u:4232": "ityādau bhedasthala eva tathā prayogādityata āha - svarūpe ceti /",
  "GSP33bbdip11u:4233": "caśabdo 'pyarthaḥ /",
  "GSP33bbdip11u:4234": "itiśabdaḥ śabdapadārthaḥ /",
  "GSP33bbdip11u:4235": "'raviritivat';",
  "GSP33bbdip11u:4236": "ityanantaraṃ 'vyavahāraḥ'; iti śeṣaḥ /",
  "GSP33bbdip11u:4237": "'svarūpe ca'; ityasyāvṛttiḥ /",
  "GSP33bbdip11u:4238": "tathā ca prakāśasvarūpe 'pi sūryabimbe viśeṣabalāt 'pracuraprakāśo raviritivat';",
  "GSP33bbdip11u:4239": "evaṃrūpavyavahāravat ānandādisvarūpe 'pi harau viśeṣeṇa tathā vyavahāro yujyata eveti na tadanupapattirityarthaḥ / @#----------",
  "GSP33bbdip11u:4241": "BBsBh_1,1.6.17:",
  "GSP33bbdip11u:4242": "taddhetuvyapadeśāc ca / BBs_1,1.14 /",
  "GSP33bbdip11u:4243": "'ko hyevānyātmakaḥ prāṇyāt /",
  "GSP33bbdip11u:4244": "yadeṣa ākāśa ānando na syāt'; (tai. 2-7.) iti /",
  "GSP33bbdip11u:4245": "BBsBhDīp_1,1.6.17:",
  "GSP33bbdip11u:4246": "ānandamayamātrasya viṣṇutve,",
  "GSP33bbdip11u:4247": "hetvantararūpaṃ prācuryameva mayaḍartha ityatra ca hetuṃ pratipādayatsūtramupanyasyati - taddhetviti //",
  "GSP33bbdip11u:4248": "ānandamaya iti tattviti cānuvartate /",
  "GSP33bbdip11u:4249": "tadityasyāvṛttiḥ /",
  "GSP33bbdip11u:4250": "sa cāsau hetuścetyapi vigrahaḥ /",
  "GSP33bbdip11u:4251": "tathā ca na kevalaṃ brahmaśabdābhyāsāt /",
  "GSP33bbdip11u:4252": "kintu 'taddhetuvyapadeśāt';",
  "GSP33bbdip11u:4253_0": "tasminnānandamayaprakaraṇe tasya viṣṇoḥ tasmin anandapūrṇatvenānandamayatve prācuryasyaiva",
  "GSP33bbdip11u:4253_1": "mayaḍarthatve ca taddhetuvyapadeśāt lokaceṣṭakatvākhyahetūkteścānandapūrṇatvenaivānandamayaśabdavācyo",
  "GSP33bbdip11u:4253_2": "viṣṇureveti sūtravṛttimabhipretya tameva hetuvyapadeśaṃ darśayati - kohīti /",
  "GSP33bbdip11u:4254": "'yat'; yadā yadi 'eṣaḥ ākāśaḥ';",
  "GSP33bbdip11u:4255": "āsamantātprakāśamāno viṣṇurānandaḥ pūrṇānando na syāt tadāsau lokaṃ na pravartayediti śeṣaḥ /",
  "GSP33bbdip11u:4256": "ānandodrekamantareṇa pravṛtto kāraṇāntarābhāvāditi bhāvaḥ /",
  "GSP33bbdip11u:4257": "yadyasau na lokaṃ pravartayet /",
  "GSP33bbdip11u:4258": "tadā 'ko hyevānyāt';",
  "GSP33bbdip11u:4259": "ko vā janaḥ lokaṃ ceṣṭayet /",
  "GSP33bbdip11u:4260": "'kaśca prāṇyāt';",
  "GSP33bbdip11u:4261": "dharmādau ca kaḥ pravartayet /",
  "GSP33bbdip11u:4262": "na ko 'pi /",
  "GSP33bbdip11u:4263": "anyasyāsvātantryāditi taittirīyabhāṣyaṭīkārītyā śrutyarthaḥ /",
  "GSP33bbdip11u:4264": "sudhāyāṃ tu ṇyarthānandarbhāvena na ko 'pi lokikīṃ vaidikīṃ pravṛttiṃ kuryāditi vyākhyātam /",
  "GSP33bbdip11u:4265": "itītyasya iti taddhetuvyapadeśādityanvayaḥ // @#----------",
  "GSP33bbdip11u:4267": "BBsBh_1,1.6.18:",
  "GSP33bbdip11u:4268": "māntravarṇikameva ca gīyate / BBs_1,1.15 /",
  "GSP33bbdip11u:4269": "'brahmāvidāpnoti param';",
  "GSP33bbdip11u:4270": "iti sūcayitvā 'satyaṃ jñānamanantaṃ brahma'(tai.2-1)",
  "GSP33bbdip11u:4271": "iti mantravarṇalakṣitaṃ parameva brahma śabdānusandhānādgīyate /",
  "GSP33bbdip11u:4272": "BBsBhDīp_1,1.6.18:",
  "GSP33bbdip11u:4273": "yaduktaṃ brahmaśabdādānandamayādīnāṃ viṣṇutvamiti na tadyuktam /",
  "GSP33bbdip11u:4274": "brahmaśabdasya aparabrahmaṇi jīve 'pyupapatteḥ/",
  "GSP33bbdip11u:4275_0": "tasya parabrahmaṇi mukhyatve 'pi viṣṇoḥ ānandamayāvayavatvoktyādinā bādhakenāmukhyārthasyaiva",
  "GSP33bbdip11u:4275_1": "grahaṇopapatterityāśaṅkāṃ pariharat ānandamayādiśabdavācyasya viṣṇutve yuktyantaraṃ",
  "GSP33bbdip11u:4275_2": "vadan sūtraṃ paṭhitvā vyācaṣṭe - māntravarṇikamiti /",
  "GSP33bbdip11u:4276": "yata ityādau yojyaṃ,",
  "GSP33bbdip11u:4277": "'na te'; iti pratijñānuvartate /",
  "GSP33bbdip11u:4278": "tathā ca yataḥ 'satyaṃ jñānamanantaṃ brahma'; (tai.u. 2-1-1.)",
  "GSP33bbdip11u:4279": "iti 'mantravarṇe';",
  "GSP33bbdip11u:4280": "mantrākṣare tadātmakavākyaviśeṣe 'lakṣitaṃ';",
  "GSP33bbdip11u:4281": "lakṣaṇavattayā proktameva parameva brahma nālakṣitaṃ,",
  "GSP33bbdip11u:4282": "nāparamityevārthaḥ/",
  "GSP33bbdip11u:4283": "annamayādiśabdaiḥ 'gīyate';",
  "GSP33bbdip11u:4284": "pratipādyate ato 'pyānandamayādayo nāpare /",
  "GSP33bbdip11u:4285": "kintu parameva brahmeti yojanā /",
  "GSP33bbdip11u:4286": "kuto 'nnamayādiśabdairmantravarṇalakṣitasyaiva pratipādanaṃ jñāyata ityata uktam - śabdānusandhānāditi /",
  "GSP33bbdip11u:4287": "'śabdānāṃ'; satyaṃ jñānamanantam ityevaṃrūpāṇām annamayādiśabdānāṃ ca arthānusandhānāt jātāt 'anusandhānāt'",
  "GSP33bbdip11u:4288": "ekārthatvajñānādityarthaḥ /",
  "GSP33bbdip11u:4289": "mantravarṇe 'pi brahmetyevoktatvātkathaṃ tadarthānāmapyannamayādiśabdānāṃ parabrahmārthatājñaptirityata āha - brahmaviditi /",
  "GSP33bbdip11u:4290": "pravṛtta iti śeṣaḥ /",
  "GSP33bbdip11u:4291": "asya buddhyā viviktena mantravarṇapadenānvayaḥ /",
  "GSP33bbdip11u:4292": "tathā ca yato 'brahmavidāpnoti param'; (tai.u. 2-1-1.) iti /",
  "GSP33bbdip11u:4293": "parabrahmatajjñānatatprāptīḥ sūcayitvā saṅkṣepeṇaktvā tatra prāptaśaṅkāpanodāya pravṛtto mantravarṇaḥ /",
  "GSP33bbdip11u:4294": "tato 'tra lakṣitaṃ paraṃ",
  "GSP33bbdip11u:4295": "brahmaiveti jñāyata ityarthaḥ / sūtre",
  "GSP33bbdip11u:4296": "ānandamayādistattviti cānuvartate /",
  "GSP33bbdip11u:4297": "caśabdo yatha ityarthe yuktisayuccaye ca /",
  "GSP33bbdip11u:4298": "tathā ca na kevalaṃ brahmaśabdādevānandamayādiviṣṇvākhyaṃ parabrahmaiva nāparabrahmetyavasīyate /",
  "GSP33bbdip11u:4299": "kintu yato māntravarṇikaṃ 'satyaṃ jñānam';",
  "GSP33bbdip11u:4300": "iti vedavākyena lakṣaṇavattayā proktaṃ paraṃ brahamaivānnamayādiśabdaiḥ 'gīyate';",
  "GSP33bbdip11u:4301": "pratipādyate ca /",
  "GSP33bbdip11u:4302": "atastatsamākhyānādārthikādapīti sūtrārthaḥ /",
  "GSP33bbdip11u:4303": "'brahmavit'; parabrahmajñānī 'paraṃ';",
  "GSP33bbdip11u:4304": "paramaṃ brahmāpnoti /",
  "GSP33bbdip11u:4305": "parabrahmaprāptikāmaḥ parabrahma jānīyāt iti śruteḥ phalito 'rthaḥ /",
  "GSP33bbdip11u:4306": "kiṃ tadbrahmeti śaṅkāyāṃ satyamityādi pravṛttam /",
  "GSP33bbdip11u:4307": "tatra satyaśabdenoktaṃ yat gatijīvananāśaprāpakatvaṃ tadevānnamayaprāṇamayaśabdābhyāmucyate /",
  "GSP33bbdip11u:4308": "anantaśabdenoktaṃ deśataḥ kālato vastutaśca aparicchinnatvam /",
  "GSP33bbdip11u:4309": "paramātmānantaḥ pūrṇānandatvādityānandamayaśabdenopapādyata iti satyādiśabdānāṃ annamayādiśabdānāṃ cakārthatvam anusandheyam /",
  "GSP33bbdip11u:4310": "atra deśānantyaṃ nāma anavadhikaparimāṇatvam /",
  "GSP33bbdip11u:4311": "kālānantyaṃ nāma anavacchinnasattākatvam /",
  "GSP33bbdip11u:4312": "vastvānantyaṃ nāma aparicchinnasaṅkhyāguṇakarmavigrahavattvam // @#----------",
  "GSP33bbdip11u:4314": "BBsBh_1,1.6.19:",
  "GSP33bbdip11u:4315": "na cāvayavatvavirodhaḥ /",
  "GSP33bbdip11u:4316": "'sa śiraḥ, sa dakṣiṇaḥ pakṣaḥ,",
  "GSP33bbdip11u:4317": "sa uttaraḥ pakṣaḥ,",
  "GSP33bbdip11u:4318": "sa ātmā,",
  "GSP33bbdip11u:4319": "sa puccham'; iti tasyaivāvayavatvokteścaturvedaśikhāyām /",
  "GSP33bbdip11u:4320": "BBsBhDīp_1,1.6.19:",
  "GSP33bbdip11u:4321": "nanu viṣṇorānandamayatvaṃ na yuktaṃ,",
  "GSP33bbdip11u:4322": "tasya tadavayavatvāt /",
  "GSP33bbdip11u:4323": "na cāsiddhiḥ,",
  "GSP33bbdip11u:4324": "brahmapucchamityukteḥ /",
  "GSP33bbdip11u:4325": "avayavinaścāvayavatvavirodhādityata āha - na ceti /",
  "GSP33bbdip11u:4326": "tasyetyātkṛṣyate /",
  "GSP33bbdip11u:4327": "'tasya'; viṣṇorānandamayatve tadavayavatvoktivirodho netyarthaḥ /",
  "GSP33bbdip11u:4328": "avayavatve ca avayavitvasya virodho 'pi neti caśabdārthaḥ /",
  "GSP33bbdip11u:4329": "kuta ityato 'vayavina evāvayavatvasyāvayavitvasya ca śrutyuktatvenāvayavyāderavayavādyabhedādityāśayena tāṃ śrutimudāharati - sa iti /",
  "GSP33bbdip11u:4330": "'saḥ'; nārāyaṇaḥ 'śiraḥ'; śīrṣaṃ,",
  "GSP33bbdip11u:4331": "śiraḥ sa iti vā /",
  "GSP33bbdip11u:4332": "evam uttaratrāpi vyākhyeyam /",
  "GSP33bbdip11u:4333": "dvitīyāditacchabdāḥ smṛtyanusārātpradyumnādiparāḥ /",
  "GSP33bbdip11u:4334": "'pakṣo'; bāhuḥ 'uttaraḥ';",
  "GSP33bbdip11u:4335": "savyaḥ 'ātmā';",
  "GSP33bbdip11u:4336": "madhyadehaḥ 'pucchaṃ';",
  "GSP33bbdip11u:4337": "pādau itītyasyaivaṃrūpāyāṃ caturvedaśikhāyāṃ tasyaivāvayavibhūtasyaiva viṣṇoravayavatvokterityanvayaḥ /",
  "GSP33bbdip11u:4338": "evaśabdenāvayavāvayavibhedo nivāritaḥ /",
  "GSP33bbdip11u:4339": "evaṃ avayavasyāvayavitve na kevalamiyaṃ śrutiḥ,",
  "GSP33bbdip11u:4340": "kintu - bhāṣye upalakṣaṇayā gṛhītā 'padaṃ pucchaṃ pratiṣṭhā vai puruṣaḥ';",
  "GSP33bbdip11u:4341": "iti tattvapradīpodāhṛtaśrutirapi pramāṇatayā grāhyā /",
  "GSP33bbdip11u:4342": "asmin pakṣe bhāṣyagatāvayavaśabdaḥ arśaādyajanto 'vayaviparaḥ // @#----------",
  "GSP33bbdip11u:4344": "BBsBh_1,1.6.20:",
  "GSP33bbdip11u:4345": "śiro nārāyaṇaḥ pakṣo dakṣiṇassavya eva ca /",
  "GSP33bbdip11u:4346": "pradyumnaścāniruddhaśca sandoho vāsudevakaḥ //",
  "GSP33bbdip11u:4347": "nārāyaṇo 'tha sandoho vāsudevaḥ śiro 'pi vā /",
  "GSP33bbdip11u:4348": "pucchaṃ saṅkarṣaṇaḥ proktaḥ eka eva tu pañcadhā //",
  "GSP33bbdip11u:4349": "aṅgāṅgitvena bhagavān krīḍate puruṣottamaḥ //",
  "GSP33bbdip11u:4350": "aiśvaryānna virodhaśca cintyastasmin janārdane /",
  "GSP33bbdip11u:4351": "atarkye hi kutastarkastvaprameye kutaḥ pramā //",
  "GSP33bbdip11u:4352": "iti bṛhatsaṃhitāyām //",
  "GSP33bbdip11u:4353": "BBsBhDīp_1,1.6.20:",
  "GSP33bbdip11u:4354": "avayavina avayavatvaṃ viruddhamityāśaṅkāṃ śrutyā parihṛtyātra smṛtiṃ cāha - śira iti /",
  "GSP33bbdip11u:4355": "atra citrādau likhyamānanavanārīrūpe avayavibhūtānāmanekastrīṇāmekadehāvayavatvaṃ tathā nārāyaṇādipañcarūpāṇāṃ ekāvayavatvamucyate/",
  "GSP33bbdip11u:4356": "ādyaścaḥ pakṣasamuccaye /",
  "GSP33bbdip11u:4357": "rūpayoḥ parasparasamuccaye dvau /",
  "GSP33bbdip11u:4358": "avayavibhūta eva nārāyaṇaḥ śira ityevaśabdānvayaḥ /",
  "GSP33bbdip11u:4359": "evamavayavibhūtaḥ pradyumno dakṣiṇaḥ pakṣo bāhuḥ /",
  "GSP33bbdip11u:4360": "aniruddhaḥ savyaḥ /",
  "GSP33bbdip11u:4361": "vāsudevaḥ 'sandoho';",
  "GSP33bbdip11u:4362": "madhyadeha ityanvayaḥ /",
  "GSP33bbdip11u:4363": "apiveti nipātasamudāyaḥ pakṣāntare /",
  "GSP33bbdip11u:4364": "pūrvasmin pakṣe nārāyaṇasya",
  "GSP33bbdip11u:4365": "śīrṣatvam / vāsudevasya madhyadehatvam /",
  "GSP33bbdip11u:4366": "asmin pakṣe tu - tadaṃśe vaiparītyamityupāsanābhedena pakṣabhedoktiḥ/",
  "GSP33bbdip11u:4367": "saṅkarṣaṇastūbhayatra 'pucchaṃ';",
  "GSP33bbdip11u:4368": "pādau prokta ityanvayaḥ /",
  "GSP33bbdip11u:4369": "tuśabdena dvirūpatvaṃ suparṇarūpatvaviśeṣo vā jñāyate /",
  "GSP33bbdip11u:4370": "tataḥ kimityata āha - eka iti /",
  "GSP33bbdip11u:4371": "evaṃ 'puruṣottamaḥ';",
  "GSP33bbdip11u:4372": "kṣarākṣarapuruṣābhyām uttamo bhagavān kṛṣṇaḥ 'eka eva';",
  "GSP33bbdip11u:4373": "pañcadhā vibhaktaḥ eka evāyavaiḥ abhinna eva na tu bhinnaḥ /",
  "GSP33bbdip11u:4374": "'aṅgatvena'; avayavatvena 'aṅgitvena';",
  "GSP33bbdip11u:4375": "avayavitvena prakāreṇa tadbhāvaṃ prāptaḥ krīḍata ityarthaḥ /",
  "GSP33bbdip11u:4376": "itthaṃbhūtalakṣaṇe tṛtīyā /",
  "GSP33bbdip11u:4377": "nanvastavevaṃ tāvatā na virodhaparihāro jāta ityata āha - aiśvaryāditi /",
  "GSP33bbdip11u:4378": "'tasmin'; avayavibhāvādyāpanne janārdane 'tasmin';",
  "GSP33bbdip11u:4379": "avayavatvādau tadviṣaye 'virodhaḥ';",
  "GSP33bbdip11u:4380": "sahānavasthānarūpo 'na cintyaḥ';",
  "GSP33bbdip11u:4381": "na kenacitkalpyaḥ /",
  "GSP33bbdip11u:4382": "kutaḥ? 'aiśvaryāt';",
  "GSP33bbdip11u:4383": "īśvarasāmarthyāt tayorekatrāvasthānarūpāvirodhopapatteḥ īśvaraśaktiścāghaṭitaghaṭiketi bhāvaḥ /",
  "GSP33bbdip11u:4384": "evaṃ 'tasmin';",
  "GSP33bbdip11u:4385": "avayave 'tasmin';",
  "GSP33bbdip11u:4386": "avayavitve na virodhaḥ /",
  "GSP33bbdip11u:4387": "kutaḥ? ekaikasyāvayavasya sarveśvaratvādityapi vyākhyeyam /",
  "GSP33bbdip11u:4388": "evaṃ na virodha ityetat avayavāvayavinorabhede 'yamavayavī ayam avayava iti bhedavyavahāravirodho 'pi netyapi vyākhyeyam /",
  "GSP33bbdip11u:4389": "tatra hetustu viśeṣabalācchaktivyaktibhāvāditi caśabdena sūcitaḥ /",
  "GSP33bbdip11u:4390": "ata eva caśabdo 'nuktasamuccayārthaḥ aiśvaryāccetyanveti /",
  "GSP33bbdip11u:4391": "kiñca - kiṃ tarkānyapramāṇenāvayavino 'vayavatvamavayavasyāvayavitvaṃ ca viruddham?",
  "GSP33bbdip11u:4392": "uta avayavī nāvayavaḥ avayavitvāt /",
  "GSP33bbdip11u:4393": "avayavo vā nāvayavī avayavatvāllokavaditi tarkapadoktānumānena?",
  "GSP33bbdip11u:4394": "nādyo 'siddhatvāt /",
  "GSP33bbdip11u:4395": "na dvitīya ityāha - atarkya iti /",
  "GSP33bbdip11u:4396": "'hi'; yasmādatarkyaḥ tasmāt 'atarkye';",
  "GSP33bbdip11u:4397": "tarkāgocare bhagavati tadviṣaye 'tarkaḥ';",
  "GSP33bbdip11u:4398": "avayavī nāvayavaḥ avayavitvāt ityādirūpo hetuḥ 'kutaḥ';",
  "GSP33bbdip11u:4399": "sādhako bādhako vā netyarthaḥ /",
  "GSP33bbdip11u:4400": "kiñca - loke parimitaśaktitva eva virodhadarśanāt viṣṇorvirodhopayogiparimitaśaktiśūnyatvāt tarkyatvāṅgīkāre 'pi na virodha",
  "GSP33bbdip11u:4401": "ityāha - aprameya iti /",
  "GSP33bbdip11u:4402": "'aprameye'; deśakālaguṇairaparicchinne bhagavati 'pramā';",
  "GSP33bbdip11u:4403": "etāvadeva sāmarthyaṃ nāto 'dhikamiti śaktiparicchedaḥ 'kutaḥ';",
  "GSP33bbdip11u:4404": "netyarthaḥ /",
  "GSP33bbdip11u:4405": "tathā ca paroktatarkasya sopādhikatvenāpramāṇatvānna virodhitvamiti bhāvaḥ /",
  "GSP33bbdip11u:4406": "anena 'atarkya';",
  "GSP33bbdip11u:4407": "ityasyāsattarkāgocara ityartha ityuktaṃ bhavati /",
  "GSP33bbdip11u:4408": "iti bṛhatsaṃhitāyāmityasya 'tasyaivāvayavatvokteḥ';",
  "GSP33bbdip11u:4409": "ityanuṣaktenānvayaḥ // @#----------",
  "GSP33bbdip11u:4411": "BBsBh_1,1.6.21:",
  "GSP33bbdip11u:4412": "rasaśabdena viśeṣaṇāttattatsārabhūtaṃ cinmātramevocyate /",
  "GSP33bbdip11u:4413": "idamiti ca dṛśyamānasannihitatvāt /",
  "GSP33bbdip11u:4414": "BBsBhDīp_1,1.6.21:",
  "GSP33bbdip11u:4415": "nanu yaduktaṃ sa vā iti vākye 'sya paramātmana eva parāmarśaḥ na annātpuruṣaḥ ityuktadehasyeti tadayuktam;",
  "GSP33bbdip11u:4416": "ātmano dūrasthatvāddehasya sa samāpasthatvātsamīpoktaparityāgena dūrasthaparāmarśāṅgīkāre kāraṇābhāvāt /",
  "GSP33bbdip11u:4417": "kiñca - puruṣapadena prakṛtasyaiva puruṣapadenoktatvāt ātmanaśca tena aprakṛtatvātpuruṣapadena parāmarśāyogaḥ / na ca -",
  "GSP33bbdip11u:4418": "prakṛtiṃ puruṣaṃ caivaṃ viddhyanādī ubhāvapi /",
  "GSP33bbdip11u:4419": "puruṣaḥ prakṛtistho hi bhuṅkte prakṛtijān guṇān //",
  "GSP33bbdip11u:4420": "iti vākyadvayasthapuruṣapadena ekavidhenaiva vyavasthāyā paramātmajīvayoruktigrahaṇavadihāpi ekavidhenaiva dviruktena puruṣapadena vyavasthayārthadvayoktyaṅgīkāro 'stviti vācyam /",
  "GSP33bbdip11u:4421": "tatra duḥkhānubhavitṛtvarūpabhedakaśrutivatprakṛte bhedakābhāvena annātpuruṣaḥ ityatra dehaḥ,",
  "GSP33bbdip11u:4422": "sa vā ityatra ca paramātmaivocyata iti vyavasthāṅgīkārāyogādityata āha - raseti //",
  "GSP33bbdip11u:4423": "sa vā eṣaḥ iti vartate /",
  "GSP33bbdip11u:4424": "tadityāvartate /",
  "GSP33bbdip11u:4425": "evamucyata iti ca /",
  "GSP33bbdip11u:4426": "anyadvihāyeti śeṣaḥ /",
  "GSP33bbdip11u:4427": "tathā ca sa vā iti vākyena cideva cinmātraṃ brahmacaitanyameva ucyate parāmṛśyate na dehaḥ /",
  "GSP33bbdip11u:4428": "na ca tasya dūroktivirodhaḥ,",
  "GSP33bbdip11u:4429": "puruṣapadenāprakṛtatvavirodhaśceti vācyam /",
  "GSP33bbdip11u:4430": "yatastat ātmana ākāśassambhūtaḥ (tai.u. 2-1-2.)",
  "GSP33bbdip11u:4431": "ityākāśādipuruṣāntaśabdairuktaṃ tattatsārabhūtam ākāśādipadārthaśreṣṭhabhūtaṃ cinmātraṃ brahmaiva sa vā iti parāmarśavākyenocyate /",
  "GSP33bbdip11u:4432": "evaṃ tarhi puruṣapadena dvayorapi prakṛtatvādubhayaparāmarśo 'yamastviti na ca vācyam /",
  "GSP33bbdip11u:4433": "yataḥ tatsārabhūtaṃ puruṣasārabhūtaṃ cinmātraṃ brahmaivānyadehādikaṃ vihāya saḥ iti parāmarśavākyenocyate /",
  "GSP33bbdip11u:4434": "kuta ityata āha - raseti /",
  "GSP33bbdip11u:4435": "rasaśabdaghaṭitānnarasamayaśabdena viśeṣaṇāt sārānnamayatvarūpapuruṣaviśeṣaṇābhidhānādityarthaḥ /",
  "GSP33bbdip11u:4436": "jaḍāmiśrajīvavilakṣaṇabrahmabodhārthaṃ mātrapadam /",
  "GSP33bbdip11u:4437": "rasaśabdena rasaśabdārthena mukhyatvena viśeṣaṇāt viśeṣitatvāt annatvarūpaviśeṣaṇasyeti vā /",
  "GSP33bbdip11u:4438": "tataścātra annaraso 'nnasāro 'nnaśabdārtheṣu mukhyāttṛtvādilakṣaṇastatpracuraḥ iti sudhokteḥ /",
  "GSP33bbdip11u:4439": "ṭīkāyāṃ caitanyamātraṃ brahmaivetyanvayaḥ /",
  "GSP33bbdip11u:4440": "nanvanuvākāntare annamayaprāṇamayamanomayavijñānamayānandamayā me śuddhyantām (yājñikī. 66.)",
  "GSP33bbdip11u:4441": "iti prārthitaśuddhīnāmannamayādikośānāmabhidhānam/",
  "GSP33bbdip11u:4442": "kintu, tattatsārabhūtaṃ tattatkośaniyāmakaṃ tadgataṃ brahmacaitanyameva ucyate /",
  "GSP33bbdip11u:4443": "kutaḥ? atra sa vā eṣaḥ (tai.u. 2-1-3.)",
  "GSP33bbdip11u:4444": "ityādau raso vai saḥ ityante cānnamayādīnāṃ kośavyāvṛttyarthaṃ tadbhedārthameva rasaśabdena viśeṣaṇāt viśeṣitatvādityarthaḥ /",
  "GSP33bbdip11u:4445": "ādau viśeṣitatvaṃ ghaṭitatvam /",
  "GSP33bbdip11u:4446": "tathā ca śabdāntaranyāyenānnamayādyapekṣayānnarasamayādīnāṃ bheda iti bhāvaḥ /",
  "GSP33bbdip11u:4447": "upalakṣaṇametat /",
  "GSP33bbdip11u:4448": "vyavahitākāśādikāraṇātmaparāmarśinā tacchabdena ca viśeṣaṇādityapi draṣṭavyam /",
  "GSP33bbdip11u:4449": "nanu yadi paridṛśyamānadeha eva nānnamayaḥ,",
  "GSP33bbdip11u:4450": "kintu brahmaiva tasyaiva ca saḥ ityādau parāmarśaḥ,",
  "GSP33bbdip11u:4451": "tadā tasyedameva śiraḥ (tai.u. 2-1-3.)",
  "GSP33bbdip11u:4452": "iti pratyakṣanirdeśo nopapadyate/",
  "GSP33bbdip11u:4453": "na ca vācyam upaniṣaddraṣṭā munirbrahmāparokṣīkṛtya pratyakṣato nirdiśatīti /",
  "GSP33bbdip11u:4454": "tathā sati tenāparokṣīkṛtaprāṇamayādāvapi tathā nirdeśaprasaṅgāt /",
  "GSP33bbdip11u:4455": "kiñca - svasyāparokṣato jñātatvena śabdānapekṣaṇāt upadeśyapuruṣāṇāṃ cāparokṣāyogyatvānnirdeśavaiyarthyamityata tadasyetyapi vyākhyeyam /",
  "GSP33bbdip11u:4456_0": "tathā ca asya annamayabhagavacchiraḥpakṣādeḥ dṛśyamānapratyakṣasiddhadehaśiraḥpakṣādau",
  "GSP33bbdip11u:4456_1": "vastravarmāntarvartijānuvīrāvayavavat sannihitatvāt samyaṅniyāmakatvena sthitatvāt",
  "GSP33bbdip11u:4456_2": "lakṣaṇayā brahmaśirasi idamiti nirdeśo yujyata iti yojanā /",
  "GSP33bbdip11u:4457": "lakṣaṇābījaṃ śakyasambandhaṃ darśayituṃ - dṛśyamāneti /",
  "GSP33bbdip11u:4458": "tathā ca vastraprāvṛte varmāntargate vā jānunīdaṃ jānviti vyavahāravadayamapi vyavahāro yujyata eveti na tadvirodha iti bhāvaḥ / @#----------",
  "GSP33bbdip11u:4460": "BBsBh_1,1.6.22:",
  "GSP33bbdip11u:4461": "ananyo 'pyanyaśabdena tathaiko bahurūpavān /",
  "GSP33bbdip11u:4462": "procyate bhagavānviṣṇuraiśvaryāt puruṣottamaḥ //",
  "GSP33bbdip11u:4463": "iti brahmāṇḍe purāṇe -",
  "GSP33bbdip11u:4464": "BBsBhDīp_1,1.6.22:",
  "GSP33bbdip11u:4465": "nanvannamayādīnāṃ pañcānāṃ brahmatānupapannā 'tasmādvā etasmādannarasamayāt /",
  "GSP33bbdip11u:4466": "anyo 'ntara ātmā prāṇamayaḥ'; (tai.u. 2-2-2.)",
  "GSP33bbdip11u:4467": "iti parasparaṃ bhinnatvenoktatvāt /",
  "GSP33bbdip11u:4468": "evamekasyaiva brahmaṇo bahurūpatvāt na 'ekameva';",
  "GSP33bbdip11u:4469": "iti śrutivirodhaḥ ityapyayuktamapramitatvādityata āha - ananya iti //",
  "GSP33bbdip11u:4470": "apiryadyapītyadyarthe /",
  "GSP33bbdip11u:4471": "tathāśabdaḥ samuccaye /",
  "GSP33bbdip11u:4472": "tathā ca 'puruṣottamo bhagavānviṣṇuḥ';",
  "GSP33bbdip11u:4473": "'ananyo 'pi';",
  "GSP33bbdip11u:4474": "abhinno 'pi anyo bhinna iti śabdena procyata /",
  "GSP33bbdip11u:4475": "tathā yadyapyekastathāpi bahurūpavān bhavatītyarthaḥ /",
  "GSP33bbdip11u:4476": "kathamityata ubhayaghaṭakamāha -",
  "GSP33bbdip11u:4477": "aiśvaryāditi /",
  "GSP33bbdip11u:4478": "acintyaśakterityarthaḥ /",
  "GSP33bbdip11u:4479": "upalakṣaṇametat /",
  "GSP33bbdip11u:4480": "annamayādipañcakośagatānyatvāntaratvādayo dharmāstadgatabhagavadrūpeṣūpacaryanta ityapi draṣṭavyam /",
  "GSP33bbdip11u:4481": "ata eva tṛtīye 'sthānabhedādaiśvaryācca';",
  "GSP33bbdip11u:4482": "iti bhāṣye sthānabhedākhyaṃ hetvantaramabhihitam /",
  "GSP33bbdip11u:4483": "taittirīyabhāṣye tu - bhedābhāve 'pi saṅkhyāviśeṣayuktatvādanyatvoktirityuktam /",
  "GSP33bbdip11u:4484": "brahmāṇḍe purāṇe ityanantaram uktatvānna virodha ityanvayaḥ/ @#----------",
  "GSP33bbdip11u:4486": "BBsBh_1,1.6.23:",
  "GSP33bbdip11u:4487": "na coktaprāptyā viriñcādirucyate /",
  "GSP33bbdip11u:4488": "netaro 'nupapatteḥ / BBs_1,1.16 /",
  "GSP33bbdip11u:4489": "na hyanyajñānānmokṣa upapadyate /",
  "GSP33bbdip11u:4490": "'tamevaṃ vidvānamṛta iha bhavati /",
  "GSP33bbdip11u:4491": "nānyaḥ panthā ayanāya vidyate'; (tai. ā. 3-12-7.)",
  "GSP33bbdip11u:4492": "iti hyuktam /",
  "GSP33bbdip11u:4493": "BBsBhDīp_1,1.6.23:",
  "GSP33bbdip11u:4494_0": "nanu brahmaśabdasya sādhāraṇatvāt taddhetuvyapadeśasya viṣṇuniṣṭhatayā spaṣṭapratibhānāt",
  "GSP33bbdip11u:4494_1": "mantravarṇasamākhyāyāśca anyaliṅgādibhyo durbalatvena sāvakāśatvāt ananyathāsiddhahetvantarasya",
  "GSP33bbdip11u:4494_2": "cābhāvādānandamayādayo viriñcādaya eva santviti śaṅkāṃ pariharatsūtramavatārayati - na ceti //",
  "GSP33bbdip11u:4495": "co 'vadhāraṇe /",
  "GSP33bbdip11u:4496": "viriñcādaya ityanenānveti /",
  "GSP33bbdip11u:4497": "tathā ca 'uktaprāptyā';",
  "GSP33bbdip11u:4498": "brahmaśabdaśatānandatvāṣṭamūrtitvabahubhāvādirūpoktaprāpakenānnamayādiśabdairviriñcādirevocyate /",
  "GSP33bbdip11u:4499": "na viṣṇuriti na,",
  "GSP33bbdip11u:4500": "kintu,",
  "GSP33bbdip11u:4501": "viṣṇureva tairucyate /",
  "GSP33bbdip11u:4502": "na viriñcādirityarthaḥ /",
  "GSP33bbdip11u:4503": "kuto neti hetvākāṅkṣāyāṃ sūtramupanyasya pratijñāṃśasya na cetyādibhāṣyeṇaiva vyākhyātatvātsautramananyathāsiddhahetumeva vyācaṣṭe - netara iti /",
  "GSP33bbdip11u:4504": "hiśabdo hetau /",
  "GSP33bbdip11u:4505": "'anyajñānāt';",
  "GSP33bbdip11u:4506": "viṣṇvanyaviriñcādijñānāt /",
  "GSP33bbdip11u:4507": "yadyapyayaṃ netara ityuktasādhye na hetuḥ/",
  "GSP33bbdip11u:4508": "tathāpi tasyānanyathāsiddhatvopapādakatvāddhetutvoktiḥ /",
  "GSP33bbdip11u:4509": "asya hetuvākyasya adhyāhṛtahetuvākyadvārā na ceti pratijñayānvayaḥ /",
  "GSP33bbdip11u:4510": "anenānandamayādiḥ viṣṇoritaro viriñcādirna, kutaḥ?",
  "GSP33bbdip11u:4511": "'brahmavidāpnoti param (tai.u. 2-1-1.)",
  "GSP33bbdip11u:4512": "... sarvaṃ vai te 'nnamāpnuvanti (tai.u. 2-2-1.)",
  "GSP33bbdip11u:4513": ".... sarvameva ta āyuryanti'; (tai.u. 2-3-1.)",
  "GSP33bbdip11u:4514": "ityādinā ānandamayādermuktihetujñānaviṣayatvokteḥ,",
  "GSP33bbdip11u:4515": "tasya cetaratra 'anupapatteḥ';",
  "GSP33bbdip11u:4516": "ayogāditi sūtrārtha ukto bhavati /",
  "GSP33bbdip11u:4517": "viṣṇujñānādeva mokṣo netarajñānādityetatkuta ityata āha - tamiti /",
  "GSP33bbdip11u:4518": "'hi'; yasmāt 'tamevam';",
  "GSP33bbdip11u:4519": "iti śrutyā mokṣasya viṣṇujñānādanya upāyo nāstītyuktam /",
  "GSP33bbdip11u:4520": "tasmādviṣṇoranyajñānānmokṣo nopapadyata ityarthaḥ /",
  "GSP33bbdip11u:4521": "śrutyarthastu prāgevoktaḥ // @#----------",
  "GSP33bbdip11u:4523": "BBsBh_1,1.6.24:",
  "GSP33bbdip11u:4524": "bhedavyapadeśāc ca / BBs_1,1.17 /",
  "GSP33bbdip11u:4525": "'te ye śataṃ prajāpaterānandāḥ'; (tai. 2-8.)",
  "GSP33bbdip11u:4526": "'adṛśye 'nātmye 'nirukte 'nilayane 'bhayaṃ pratiṣṭhāṃ vindate /",
  "GSP33bbdip11u:4527": "atha so 'bhayaṃ gato bhavati'; (tai. 2-7.)",
  "GSP33bbdip11u:4528": "'sa yaścāyaṃ puruṣe'; (tai. 2-8.)",
  "GSP33bbdip11u:4529": "ityādi bhedavyapadeśāt /",
  "GSP33bbdip11u:4530": "BBsBhDīp_1,1.6.24:",
  "GSP33bbdip11u:4531": "hetvantareṇa brahmādīnāmānandamayatvaṃ parākurvatsūtraṃ paṭhitvā vyācaṣṭe - bhedeti /",
  "GSP33bbdip11u:4532": "atra pūrvahetusamuccāyakena caśabdenānandamayādirnetara iti pratijñāvākyānuvṛtterapi sūcanāt /",
  "GSP33bbdip11u:4533": "tadvihāya sūtroktaṃ bhedavyapadeśaṃ darśayati - te ye śatamiti //",
  "GSP33bbdip11u:4534": "ādiśabdaḥ 'ānandāḥ';",
  "GSP33bbdip11u:4535": "ityataḥ paro 'pi yojyaḥ /",
  "GSP33bbdip11u:4536": "tatrādyena 'te ye śatam';",
  "GSP33bbdip11u:4537": "ityasya pūrvottarataittirīyavākyāni gṛhyante /",
  "GSP33bbdip11u:4538": "dvitīyena 'yato vāco nivartante /",
  "GSP33bbdip11u:4539": "aprāpya manasā saha /",
  "GSP33bbdip11u:4540": "ānandaṃ brahmaṇo vidvān',",
  "GSP33bbdip11u:4541": "(tai.u. 2-4-1.) ityādi /",
  "GSP33bbdip11u:4542": "yadvā sakṛcchruta eva sarvasaṅgrāhakaḥ/",
  "GSP33bbdip11u:4543": "anena nānandamaya itaro viriñcaḥ, kutaḥ?",
  "GSP33bbdip11u:4544": "bhedavyapadeśāt /",
  "GSP33bbdip11u:4545": "viriñcasya 'te ye śatam'; (tai.u. 2-8-4.)",
  "GSP33bbdip11u:4546": "ityādinā rudrācchataguṇānandatvokteḥ,",
  "GSP33bbdip11u:4547": "ānandamayasya ca 'yato vācaḥ';",
  "GSP33bbdip11u:4548": "ityādināparimitānandatvokteḥ /",
  "GSP33bbdip11u:4549": "evaṃ na rudraḥ,",
  "GSP33bbdip11u:4550": "tasya hiraṇyagarbhācchatāṃśonānandatvokteḥ /",
  "GSP33bbdip11u:4551": "nāpi prakṛtyādayaḥ,",
  "GSP33bbdip11u:4552": "'adṛśyenātmye';",
  "GSP33bbdip11u:4553": "ityādau prakṛtyādyayogyasvātantryādirūpabhedakadharmaśravaṇāt /",
  "GSP33bbdip11u:4554": "nāpyānandamayo brahmādijīvasamudāyaḥ,",
  "GSP33bbdip11u:4555": "tasya 'sa yaścāyam';",
  "GSP33bbdip11u:4556": "iti apakṛṣṭotkṛṣṭasarvajīsthitirūpabhedakadharmokteḥ jīvasamudāyasya cānevaṃvidhatvāditi sūtrārtha ukto bhavati /",
  "GSP33bbdip11u:4557": "ete ca sarve vyapadeśāḥ taittirīyaśrutigatāḥ /",
  "GSP33bbdip11u:4558": "tatra 'prajāpatiḥ śivaḥ śepho liṅgamityabhidhīyate';",
  "GSP33bbdip11u:4559": "iti śaivapurāṇavacanāt 'prajāpateḥ';",
  "GSP33bbdip11u:4560": "rudrasya 'ye śataṃ';",
  "GSP33bbdip11u:4561": "śataguṇitā ānandāḥ te 'brahmaṇaḥ';",
  "GSP33bbdip11u:4562": "caturmukhasya eka ānanda iti prathamavākyasyārthaḥ /",
  "GSP33bbdip11u:4563": "'adṛśye'; sākalyenājñeye 'anātmye';",
  "GSP33bbdip11u:4564": "ātmanaḥ ime ātmyāḥ jīvagīṇāḥ na vidyante ātmyāḥ yasmin so 'nātmyaḥ tasmin jīvaguṇavidhure /",
  "GSP33bbdip11u:4565": "athavā - ātmanaḥ svāmino 'yamātmyaḥ svāmisambandhī sa netyanātmyaḥ tasmin,",
  "GSP33bbdip11u:4566": "svāmirahita iti yāvat /",
  "GSP33bbdip11u:4567": "'anirukte'; sākalyena nirvacanāgocare /",
  "GSP33bbdip11u:4568": "'anilayane'; ananyāśraye ānandamayaśabdavācye viṣṇau tadviṣaye yo 'dhikārī 'abhayaṃ';",
  "GSP33bbdip11u:4569": "yathā bhavati tathā dhyānarūpāṃ 'pratiṣṭhāṃ';",
  "GSP33bbdip11u:4570": "sthitiṃ 'vindate'; prāpnoti,",
  "GSP33bbdip11u:4571": "karotīti yāvat /",
  "GSP33bbdip11u:4572": "'atha'; anantaraṃ 'saḥ';",
  "GSP33bbdip11u:4573": "upāsakaḥ 'abhayaṃ';",
  "GSP33bbdip11u:4574": "bhayarahitaṃ bhagavantaṃ 'gataḥ';",
  "GSP33bbdip11u:4575": "prāpto bhavatīti dvitīyabhedavyapadeśasyārthaḥ /",
  "GSP33bbdip11u:4576": "'puruṣe'; puruṣapadopalakṣitāpakṛṣṭajīveṣu 'yaḥ';",
  "GSP33bbdip11u:4577": "ayamānandamayo viṣṇurasti /",
  "GSP33bbdip11u:4578": "'yaścāditye';",
  "GSP33bbdip11u:4579": "ādityapadopalakṣitotkṛṣṭajīveṣvasti 'saḥ';",
  "GSP33bbdip11u:4580": "ubhayatra sthito viṣṇuḥ 'ekaḥ';",
  "GSP33bbdip11u:4581": "abhinna iti tṛtīyabhedavyapadeśasyārthaḥ /",
  "GSP33bbdip11u:4582": "'yato vācaḥ'; ityādistu prāgeva vyākhyātaḥ // @#----------",
  "GSP33bbdip11u:4584": "BBsBh_1,1.6.25:",
  "GSP33bbdip11u:4585": "na ca 'tattvamasi'; (chā. 6-8.)",
  "GSP33bbdip11u:4586": "'ahaṃ brahmāsmi'; (bṛ. 3-4-10.)",
  "GSP33bbdip11u:4587": "ityādiśrutivirodhaḥ /",
  "GSP33bbdip11u:4588": "'nāmāni sarvāṇi yamāviśanti';",
  "GSP33bbdip11u:4589": "(bhāllaveyaśruti)",
  "GSP33bbdip11u:4590": "iti tattacchabdavācyatvokteḥ /",
  "GSP33bbdip11u:4591": "BBsBhDīp_1,1.6.25:",
  "GSP33bbdip11u:4592": "nanvastvānandamayaḥ paraṃ brahma /",
  "GSP33bbdip11u:4593": "tathāpi tena kathaṃ brahmādīnāṃ bhedaḥ sambhavati /",
  "GSP33bbdip11u:4594": "tadbhedasya 'tattvamasi';",
  "GSP33bbdip11u:4595": "ityādi śrutiviruddhatvādityata āha - na ceti //",
  "GSP33bbdip11u:4596": "bhedavyapadeśasyeti śeṣaḥ /",
  "GSP33bbdip11u:4597": "caḥ samuccaye /",
  "GSP33bbdip11u:4598": "etadvirodhaśaṅkāparihārasamuccitasyaiva bhedavyapadeśasya vivakṣitārthasādhakatvāt /",
  "GSP33bbdip11u:4599": "evamanyatrāpi /",
  "GSP33bbdip11u:4600": "tvaṃ tadbrahmāsītyadvaitarītyādya-",
  "GSP33bbdip11u:4601": "śrutyarthaḥ /",
  "GSP33bbdip11u:4602": "dvatīyasyāstu ahaṃ brahmābhinno 'smīti /",
  "GSP33bbdip11u:4603": "ādyam uddālakena śvetaketuṃ pratyupadiṣṭaṃ chandogavākyam /",
  "GSP33bbdip11u:4604": "dvitīyaṃ bṛhadāraṇyake vāmadevoktam /",
  "GSP33bbdip11u:4605": "atrobhayatrāpi viśiṣṭayoraikyāsambhavāt tattvamahaṃbrahmapadairlakṣitacaitanyayoraikyamucyate /",
  "GSP33bbdip11u:4606": "ādiśabdena 'tadyo 'haṃ so 'sau yo 'sau so 'haṃ'; (ai.ā. 2-2-4.)",
  "GSP33bbdip11u:4607": "'yo 'sāvasau puruṣaḥ so 'hamasmi'; (ī. 26.)",
  "GSP33bbdip11u:4608": "ityādiśrutirgṛhyate /",
  "GSP33bbdip11u:4609": "kuto netyatastatraitacchrutīnāṃ parabrahmārthakatvena advaitārthatvābhāvāditi hetūpaskāramabhipretya teṣāṃ parabrahmārthatve pramāṇamāha - nāmānīti /",
  "GSP33bbdip11u:4610": "'nāmāni'; iti śrutyā tasya brahmaṇaḥ 'tattacchabdaiḥ';",
  "GSP33bbdip11u:4611": "tattvamādipadairvācyatvokterityarthaḥ /",
  "GSP33bbdip11u:4612": "tathā ca padasamanvayenaiteṣāṃ brahmaparatvānnaitadvirodha iti bhāvaḥ /",
  "GSP33bbdip11u:4613": "tatprakārastu - tatatvāttat /",
  "GSP33bbdip11u:4614": "tvampadabodhyajīvāntaryāmitvādabhimukhatvādvā tvam /",
  "GSP33bbdip11u:4615": "asanāt jagatsaṃharaṇādasiḥ /",
  "GSP33bbdip11u:4616": "aheyatvāt haṃnāmakajīvabhinnatvādvā aham /",
  "GSP33bbdip11u:4617": "pūrṇatvādbrahma /",
  "GSP33bbdip11u:4618": "asanānminuterasmi /",
  "GSP33bbdip11u:4619": "yadvā - sumitatvāt smītyukto jīvaḥ,",
  "GSP33bbdip11u:4620": "tadbhinnaṃ pūrṇaṃ brahma asmītyucyata iti /",
  "GSP33bbdip11u:4621": "jñānarūpatvāt nitarāṃ yantṛtvācca yaḥ /",
  "GSP33bbdip11u:4622": "saraṇātsāratvācca saḥ /",
  "GSP33bbdip11u:4623": "amuṣmin amuṣmin sthitatvātparokṣatvācca asāvasauśabdavācyaḥ ityaitareyaśrutyarthaḥ /",
  "GSP33bbdip11u:4624": "'asau'; prāṇe sthitaḥ 'puruṣaḥ';",
  "GSP33bbdip11u:4625": "pūrṇaṣaḍguṇaḥ iti īśāvāsyaśrutyarthaḥ / @#----------",
  "GSP33bbdip11u:4627": "BBsBh_1,1.6.26:",
  "GSP33bbdip11u:4628": "idaṃ hi viśvaṃ bhagavānivetaro yato jagatsthānanirodhasambhavaḥ /",
  "GSP33bbdip11u:4629": "asarvaḥ sarva ityapi (turaśrutiḥ) /",
  "GSP33bbdip11u:4630": "BBsBhDīp_1,1.6.26:",
  "GSP33bbdip11u:4631": "astu vā etacchrutīnāṃ aikyaparatvaṃ vākyānvayarītyā /",
  "GSP33bbdip11u:4632": "tathāpi naikyaśrutivirodho bhedaśruteḥ śaṅkanīyaḥ,",
  "GSP33bbdip11u:4633": "bhagavataḥ sarvaikyaśruteḥ sarvasvāmitvanimittaikyaparatvādityāśayena tatra pramāṇatvena bhāgavatasmṛtiṃ paṭhati - idaṃ hīti //",
  "GSP33bbdip11u:4634": "'bhagavān'; svayam 'itaro 'pi';",
  "GSP33bbdip11u:4635": "jagato bhinno 'pi san 'idaṃ';",
  "GSP33bbdip11u:4636": "pramitaṃ viśvamivocyate 'tattvamasi';",
  "GSP33bbdip11u:4637": "'ahaṃ brahmāsmi';",
  "GSP33bbdip11u:4638": "ityādivacaneṣu /",
  "GSP33bbdip11u:4639": "yathoktaṃ prathamatātparye - 'itaro 'pi bhagavānviśvamiva'; iti /",
  "GSP33bbdip11u:4640": "kutaḥ? 'yataḥ';",
  "GSP33bbdip11u:4641": "kāraṇāt 'jagatsthānanirodhasambhavaḥ';",
  "GSP33bbdip11u:4642": "jagataḥ sthānaṃ sthitiḥ nirodho nāśaḥ sambhavaḥ utpattiḥ te yasmādbhavanti sa tathoktaḥ /",
  "GSP33bbdip11u:4643": "yadvā - sthāpayati nirodhayati sambhāvyatyasmāditi tathoktaḥ /",
  "GSP33bbdip11u:4644": "athavā - tiṣṭhatyasmāt niruddhyate pralīyate 'smin sambhāvayatīti sa tathoktaḥ /",
  "GSP33bbdip11u:4645": "tathā ca jagatsṛṣṭyādikartetyarthaḥ /",
  "GSP33bbdip11u:4646": "evambhūtsya jagadbhedaḥ pramāṇasiddha iti jñāpanāya hiśabdaḥ /",
  "GSP33bbdip11u:4647": "tattvapradīpe tu - bahuvrīhiṃ vinā idaṃ viśvaṃ bhagavāniva;",
  "GSP33bbdip11u:4648": "etadadhīnatvāt /",
  "GSP33bbdip11u:4649": "sa tvitaraḥ /",
  "GSP33bbdip11u:4650": "kaḥ? 'yato'; yasmāt 'jagatsthānanirodhasambhavo';",
  "GSP33bbdip11u:4651": "jagatsṛṣṭyādikamityuktam /",
  "GSP33bbdip11u:4652": "atra ṭīkāyāṃ ca bhagavānidaṃ viśvamivetyanvayaḥ /",
  "GSP33bbdip11u:4653": "svāmitvenaikyavyapadeśa ityetadevāha - asarva iti /",
  "GSP33bbdip11u:4654": "turaśrutiḥ /",
  "GSP33bbdip11u:4655": "bhagavān sarvabhinno 'pi sarvasvāmitvāt sarva ityabhedena vedādiṣūcyate ityarthaḥ /",
  "GSP33bbdip11u:4656": "ityapīti śrutisthaḥ apiḥ samuccaye /",
  "GSP33bbdip11u:4657": "yata iti śeṣaḥ /",
  "GSP33bbdip11u:4658": "asya ato 'pi na virodha ityanvayaḥ / @#----------",
  "GSP33bbdip11u:4660": "BBsBh_1,1.6.27:",
  "GSP33bbdip11u:4661": "vidyā'tmani bhidābodhaḥ /",
  "GSP33bbdip11u:4662": "bhedadṛṣṭyābhimānena nissaṅgenāpi karmaṇā /",
  "GSP33bbdip11u:4663": "BBsBhDīp_1,1.6.27:",
  "GSP33bbdip11u:4664": "nanu bhedajñānasya mithyājñānatvātkathaṃ tadanusāreṇaikyaśrutayo yojyanta ityāśaṅkāṃ bhāgavatavākyena pariharati - vidyeti //",
  "GSP33bbdip11u:4665": "idaṃ ca kā vidyetyuddhavapraśnasyottaratvena kṛṣṇenoktaṃ vacanamekādaśaskandhe /",
  "GSP33bbdip11u:4666": "'ātmani'; paramātmani 'bhidābodho';",
  "GSP33bbdip11u:4667": "jīvādbhedajñānaṃ jīve vā yadīśvarādbhedajñānam /",
  "GSP33bbdip11u:4668": "saiva vidyetyarthaḥ /",
  "GSP33bbdip11u:4669": "na ca bhidāyā abodha iti vyākhyeyam,",
  "GSP33bbdip11u:4670": "ajñānasya vidyātvābhāvāt /",
  "GSP33bbdip11u:4671": "nanu bhedajñānasya puruṣārthahetutvāt kathaṃ tasya vidyātvamityata āha - bhedeti /",
  "GSP33bbdip11u:4672": "idaṃ ca bhāgavate tṛtīyaskandhagataṃ vākyam -",
  "GSP33bbdip11u:4673": "ādyaḥ sthiracarāṇāṃ yo vedagarbhaḥ saharṣibhiḥ /",
  "GSP33bbdip11u:4674": "yogeśvaraiḥ kumārādyaiḥ siddhairyogapravartakaiḥ //",
  "GSP33bbdip11u:4675": "iti pūrvavākyena",
  "GSP33bbdip11u:4676": "kartṛtvātsaguṇaṃ brahma puruṣaṃ puruṣarṣabham /",
  "GSP33bbdip11u:4677": "sa saṅgatya punaḥ kāle kāleneśvaramūrtinā //",
  "GSP33bbdip11u:4678": "jāte 'guṇavyatikare yathāpūrvaṃ prajāpate //",
  "GSP33bbdip11u:4679": "ityuttaravākyena ca saha yojanīyam /",
  "GSP33bbdip11u:4680": "tatprakārastu - yaḥ 'sthiracarāṇāṃ';",
  "GSP33bbdip11u:4681": "sthāvarajaṅgamānām 'ādyo';",
  "GSP33bbdip11u:4682": "hiraṇyagarbhaḥ saḥ 'ṛṣibhiḥ';",
  "GSP33bbdip11u:4683": "manuṣyottamamārabhya garuḍaśeṣāntaiḥ jñānibhiryogasiddhaiḥ sanatkumārādyaiḥ saha 'bhedadṛṣṭyā';",
  "GSP33bbdip11u:4684": "jīveśvarādibhedajñānena 'abhimānena';",
  "GSP33bbdip11u:4685": "abhito harermānena parameśvare bahumānena āgraheṇa ca 'niḥsaṅgena karmaṇāpi';",
  "GSP33bbdip11u:4686": "phalābhisandhirahitanivṛttakarmaṇā ca muktassan 'kartṛtvāt';",
  "GSP33bbdip11u:4687": "jagatkartṛtvānnimittāt 'saguṇaṃ';",
  "GSP33bbdip11u:4688": "sārvajñādiguṇasampūrṇaṃ 'puruṣarṣabhaṃ';",
  "GSP33bbdip11u:4689": "kṣarākṣarebhyo varaṃ 'puruṣaṃ';",
  "GSP33bbdip11u:4690": "paramapuruṣākhyaṃ brahma 'kāle';",
  "GSP33bbdip11u:4691": "pralayakāle 'saṅgatya';",
  "GSP33bbdip11u:4692": "praviśya punaḥ 'kālena';",
  "GSP33bbdip11u:4693": "kālākhyena 'īśvaramūrtinā';",
  "GSP33bbdip11u:4694": "mūrtyā 'kāle';",
  "GSP33bbdip11u:4695": "sṛṣṭikāle 'jāte';",
  "GSP33bbdip11u:4696": "utpanne sati 'aguṇavyatikare';",
  "GSP33bbdip11u:4697": "sattvādiguṇavikriyāhīne viṣṇuloke 'yathāpūrvaṃ';",
  "GSP33bbdip11u:4698": "pūrvavat prajāyate sarvamuktādhipatirjāyate iti sudhāyāmuktaḥ /",
  "GSP33bbdip11u:4699": "karmanirṇayaṭīkāyāṃ tu - na kevalaṃ saguṇaṃ,",
  "GSP33bbdip11u:4700": "kintu,",
  "GSP33bbdip11u:4701": "'brahma'; purṇaṃ 'puruṣamiti';",
  "GSP33bbdip11u:4702": "bhagavato nāmakīrtanam /",
  "GSP33bbdip11u:4703": "puruṣatvoktyāsmādādisālakṣaṇyaṃ prāptaṃ,",
  "GSP33bbdip11u:4704": "tatparihārāya - puruṣarṣabhamiti /",
  "GSP33bbdip11u:4705": "tadupapādanāya kartṛtvātsaguṇaṃ brahmeti viśeṣārtha uktaḥ /",
  "GSP33bbdip11u:4706": "tattvapradīpe tu - abhimāneneti padaṃ abhito mānena viśeṣajñāneneti vyākhyāya,",
  "GSP33bbdip11u:4707": "'guṇavyatikare';",
  "GSP33bbdip11u:4708": "iti padaṃ chitvā 'sa';",
  "GSP33bbdip11u:4709": "brahmādijīvasaṅghaḥ pralaye jñānaiśvaryādyanantaguṇaṃ brahma 'saṅgatya';",
  "GSP33bbdip11u:4710": "prāpya 'punaḥ kāle';",
  "GSP33bbdip11u:4711": "sṛṣṭikāle 'kālena';",
  "GSP33bbdip11u:4712": "jñānātmanā 'īśvaramūrtinā';",
  "GSP33bbdip11u:4713": "viṣṇurūpeṇa 'guṇavyatikare';",
  "GSP33bbdip11u:4714": "guṇānāṃ sattvādīnāṃ vyatikare vaiṣamye jāte sati yathāpūrvaṃ jñānādiguṇatāratamyaṃ parasparabhedaṃ ca avihāya tadviśiṣṭa eva 'prajāyate';",
  "GSP33bbdip11u:4715": "prakarṣeṇa muktāvabhivyajyate /",
  "GSP33bbdip11u:4716": "na tu tadabhinno bhavatīti vyākhyātam/",
  "GSP33bbdip11u:4717": "ayaṃ padacchedaṣṭīkākṛto 'pi sammataḥ /",
  "GSP33bbdip11u:4718": "tatpakṣe 'guṇavyatikare kāle';",
  "GSP33bbdip11u:4719": "sṛṣṭikāle ityarthaḥ /",
  "GSP33bbdip11u:4720": "ubhayatrāpi yathāpūrvamityasya saṃsāra ivetyartha /",
  "GSP33bbdip11u:4721": "pūrvakalpe iveti vā / @#----------",
  "GSP33bbdip11u:4723": "BBsBh_1,1.6.28:",
  "GSP33bbdip11u:4724": "'juṣṭaṃ yadā paśyatyanyamīśamasya mahimānamiti vītaśokaḥ'; (mu. 3-1-2.)",
  "GSP33bbdip11u:4725": "BBsBhDīp_1,1.6.28:",
  "GSP33bbdip11u:4726": "atraivārthe atharvaṇavākyaṃ pramāṇayati - juṣṭamiti //",
  "GSP33bbdip11u:4727": "juṣṭaṃ sarvasevyam īśaṃ svatantram /",
  "GSP33bbdip11u:4728": "ata eva anyaṃ jīvādbhinnaṃ viṣṇum iti tadetatsatyam (mu. 2-1-1-.)",
  "GSP33bbdip11u:4729": "ityādinā prāguktaprakāreṇa asya mahimānaṃ ca yadā paśyati /",
  "GSP33bbdip11u:4730": "paśyo jīvaḥ tadā vītaśoko mukto bhavatītyarthaḥ /",
  "GSP33bbdip11u:4731": "tattvapradīpe tu - juṣṭaṃ devaiḥ asya jīvasya īśam anyaṃ yadā paśyati mahimānaṃ mahimaguṇātmakaṃ tadā tadaiva vītaśoko bhavati na duḥkhaleśamapi spṛśati jīvaḥ /",
  "GSP33bbdip11u:4732": "na tu mahimaguṇavihīnam anyamanīśamasevitaṃ paśyan vītaśoko bhavatīti vyākhyātam /",
  "GSP33bbdip11u:4733": "yadyapīyaṃ śrutiḥ viśeṣaṇabhedavyapadeśābhyām (bra. sū. 1-2-22.)",
  "GSP33bbdip11u:4734": "ityatra ayamanyomārga ityukte prasiddhamārgādanyatvabodhavat anyamīśamityukte īśaśabditasya brahmaṇaḥ prasiddheśādrudrāt anyatvapratīterbrahmaṇo rudrādanyatve pramāṇatvenoktā /",
  "GSP33bbdip11u:4735": "na tu brahmaṇo jīvādanyatve,",
  "GSP33bbdip11u:4736": "nāpi īśatvamanyatve hetūkṛtam /",
  "GSP33bbdip11u:4737": "tathāpi tat vyākhyānānantaramabhipretyeti na tadvirodhaḥ /",
  "GSP33bbdip11u:4738": "ata eva dyubhvādinaye bhedavyapadeśāt (bra.sū. 1-3-5.)",
  "GSP33bbdip11u:4739": "ityatra jīveśabhede 'pīyaṃ pramāṇatayodāhṛtā / @#----------",
  "GSP33bbdip11u:4741": "BBsBh_1,1.6.29:",
  "GSP33bbdip11u:4742": "'asarvaḥ sarva ivātmaiva sannanātmeva pratyaṅparāṅivaika īyate bahudheyate'",
  "GSP33bbdip11u:4743": "'sa puruṣaḥ'; 'sa īśvaraḥ sa brahma'",
  "GSP33bbdip11u:4744": "BBsBhDīp_1,1.6.29:",
  "GSP33bbdip11u:4745": "evaṃ svāmitvārthatayā parābhimatādvaitaśrutīrvyākhyāya vākyasamanvayāśrayaṇena antaryāmitayāpi tāḥ śrutismṛtibhyāṃ vyācaṣṭe - asarva iti /",
  "GSP33bbdip11u:4746": "yadyapi asarvaḥ iti vākyam ātmaśabdasya svāmitvārthatvamupetya svāmitvena nimittenaikyaśrutayaḥ pravṛttā ityatra pramāṇatayodāhṛtam /",
  "GSP33bbdip11u:4747": "tathāpi svāmitvenevāntaryāmitayāpyaikyaśrutayaḥ pravṛttā ityubhayatrāpyasya pramāṇatvasambhavādubhayatrāpi pramāṇatayodāharaṇaṃ yuktam /",
  "GSP33bbdip11u:4748": "tattvapradīpakṛtāmapi svāmitvenevāntaryāmitayāpyaikyaśrutayaḥ pravṛttā ityubhayatrāpi asarvaḥ iti śrutiḥ pramāṇamityabhiprāyaḥ /",
  "GSP33bbdip11u:4749": "na caivaṃ tattadantaryāmitvenāpi tattacchabdavācyatvaṃ viṣṇorastītyāha - sarvāntaryāmikaḥ iti tattvapradīpavirodhaḥ;",
  "GSP33bbdip11u:4750": "atra padasamanyavābhiprāyapratīteriti vācyam /",
  "GSP33bbdip11u:4751": "antaryāmitvenāpītyuktyā na kevalaṃ nāmāni iti śrutibalāttattacchabdapravṛttinimittatvena tattacchabdavācyatvaṃ viṣṇoḥ,",
  "GSP33bbdip11u:4752": "api tu antaryāmitvenāpītyetāvanmātrapratīteḥ atra padasamanvaye tātparyānavagamāt /",
  "GSP33bbdip11u:4753": "mahāvākyagatasyaitadādiśabdasyaikaikasya sarvāntaryāmikaḥ iti smṛtibalāt antaryāmitvanimittena viṣṇuvācitve 'pi padāntarāṇānyaparatvena vākyasamanvayasyaiva vaktavyatvāt /",
  "GSP33bbdip11u:4754": "yadā nāmāni iti śrutibalāt kriyākārakādisarvārthavācisarvapadasya viṣṇuvācitvābhyupagamaḥ tadaiva padasamanvayaḥ /",
  "GSP33bbdip11u:4755": "na tvekaikasya viṣṇuvācitva iti na virodhaḥ tathā cāntaryāmitvanimittena tattvamasyādivākyagatatvamahamādipadānāṃ viṣṇuvācitve tvaṃ tvadantaryāmī tat brahma /",
  "GSP33bbdip11u:4756": "ahaṃ madantaryāmī brahmeti vākyānvayo draṣṭavyaḥ /",
  "GSP33bbdip11u:4757": "na caivami asi asmi iti kriyāpadānvayāyogaḥ /",
  "GSP33bbdip11u:4758": "jīvaviśiṣṭāntaryāmivācakasya tvamādiśabdasya dagdhṛśabdasyāyasīvāntaryāmiṇi mukhyavṛttiḥ /",
  "GSP33bbdip11u:4759": "jīvetvamukhyavṛttirityāśrayaṇenāmukhyārthavivakṣayā asi asmītyādipadaprayogopapatteḥ /",
  "GSP33bbdip11u:4760": "yadyapi nimittakathanaprakaraṇe vidyātmani bhedadṛṣṭyā juṣṭaṃ yadā iti vākyatrayasyānvayābhāvaḥ /",
  "GSP33bbdip11u:4761": "tathāpi svāmitvanimittenaikyavyapadeśa ityatra śrutismṛtyorupanyāne sati tatra prāptaśaṅkāparihārasyāvaśyakatvenāvasarasaṅgatyā tadvākyatrayapravṛtteḥ /",
  "GSP33bbdip11u:4762": "ityādeḥ ityasāyatrākarṣaṇena na virodhaḥ ityasyānukarṣaṇena cānvayo draṣṭavyaḥ /",
  "GSP33bbdip11u:4763": "śrutyarthastu - viṣṇuḥ asarvo 'pi sarvanātmako 'pi sarva iva sarvātmaka iva sarvātmakatvena īyate /",
  "GSP33bbdip11u:4764": "kuta ityatastatrāntaryāmitvaṃ hetutvenābhipretya anantaryāmitvapratītyā tasyāsiddhimāśaṅkyāha - ātmaiveti /",
  "GSP33bbdip11u:4765": "ātmaiva antaryāmyeva san anātmeva anantaryāmitvena īyate jñāyate rāmakṛṣṇādirūpeṣu /",
  "GSP33bbdip11u:4766": "tathā ca ajñānamūlā anantaryāmitvapratītiriti bhāvaḥ /",
  "GSP33bbdip11u:4767": "nanu viṣṇorantaryāmitve pratyaktvaṃ syāt taccānupapannaṃ,",
  "GSP33bbdip11u:4768": "parāktvena pratīterityata āha - pratyaṅiti /",
  "GSP33bbdip11u:4769": "bhagavān pratyaṅ dehāntargato 'pi parāṅiva bahirmātravṛttitveneyate /",
  "GSP33bbdip11u:4770": "tathā ca bahirmātravṛttitvapratītirbhrāntiriti bhāvaḥ/",
  "GSP33bbdip11u:4771": "nanu viṣṇau viruddhānekadharmābhyupagame bhedāpattyā ekameva iti śrutivirodha ityata āha - eka iti /",
  "GSP33bbdip11u:4772": "eka eva bahudhā bahurūpeṇeyata ityarthaḥ /",
  "GSP33bbdip11u:4773": "tathā caikasyaiva rūpabāhulyāt sarvadharmopapattiriti bhāvaḥ /",
  "GSP33bbdip11u:4774": "dvigrahaṇātsarvatra kriyāsambandhaḥ sūcitaḥ /",
  "GSP33bbdip11u:4775": "tattvapradīpe tu - pratyaṅ parāṅiva abhimukho 'pyanabhimukha iva eka eva bahudheyate jñāyate prāpyate ca ityuktam /",
  "GSP33bbdip11u:4776": "antaryāmitvanimittena sarvātmakatvena vyapadiśyamānaḥ kiṃ sarvajñaḥ?",
  "GSP33bbdip11u:4777": "kva ca vyapadiśyata?",
  "GSP33bbdip11u:4778": "ityata āha - sa puruṣa iti /",
  "GSP33bbdip11u:4779": "anena puruṣa evedaṃ sarvam (tai.ā. 3-12.)",
  "GSP33bbdip11u:4780": "iti śrutimupādatte /",
  "GSP33bbdip11u:4781": "sampūrṇaṣaḍguṇatvāt dehākhyapure śayanādvā puruṣasaṃjña ityarthaḥ /",
  "GSP33bbdip11u:4782": "sthalāntaramāha - sa iti /",
  "GSP33bbdip11u:4783": "anena sarvaṃ khalvidaṃ brahma (chā. 3-14-1.)",
  "GSP33bbdip11u:4784": "iti śrutimupādatte /",
  "GSP33bbdip11u:4785": "saḥ sarvātmakatvena vyapadiśyamāno bhagavān brahma sarvatra pūrṇatvādbrahmasaṃjña ityarthaḥ /",
  "GSP33bbdip11u:4786": "nanvanyatrādṛṣṭamantargatasya bahirgatatvādikaṃ kathaṃ ghaṭata ityata āha - sa īśvara iti /",
  "GSP33bbdip11u:4787": "saḥ hariḥ yataḥ īśvaraḥ acintyaśaktyupetaḥ atastasmin anyatrāghaṭitamapi sarvaṃ ghaṭata iti // @#----------",
  "GSP33bbdip11u:4789": "BBsBh_1,1.6.30:",
  "GSP33bbdip11u:4790": "sarvāntaryāmiko viṣṇuḥ sarvanāmnābhidhīyate /",
  "GSP33bbdip11u:4791": "eṣo 'haṃ tvamasau ceti na tu sarvasvarūpataḥ //",
  "GSP33bbdip11u:4792": "naitadicchanti puruṣamekaṃ kurukulodvaha /",
  "GSP33bbdip11u:4793": "ityādeśca /",
  "GSP33bbdip11u:4794": "BBsBhDīp_1,1.6.30:",
  "GSP33bbdip11u:4795": "smṛtau kapratyayaḥ sarvadehagatasyāpi viṣṇorajñātatvamāha /",
  "GSP33bbdip11u:4796": "yadvā - yāmo niyamanaṃ tatra bhava ityarthe ṭhak,",
  "GSP33bbdip11u:4797": "yato viṣṇuḥ sarvāntaryāmikaḥ sarvāntarniyāmakaḥ ata eva eṣa ātmeti hovāca (chā. 8-3-4.)",
  "GSP33bbdip11u:4798": "so 'hamasmi (ī. 16.)",
  "GSP33bbdip11u:4799": "tattvamasi (chā. 6-8-7.)",
  "GSP33bbdip11u:4800": "yo 'sāvasau puruṣaḥ (ī. 16.)",
  "GSP33bbdip11u:4801": "iti vākyasthena eṣo 'haṃtvamasāviti sarvanāmnā sarvavācakasarvanāmasaṃṅakaśabdena sarvamiti nāmnā cābhidhīyate /",
  "GSP33bbdip11u:4802": "na tu sarvasvarūpatvādityarthaḥ /",
  "GSP33bbdip11u:4803": "śreṣṭhavastvaikyārthatayāpi aikyaśrutīḥ smṛtyā vyākhyāti - naitaditi /",
  "GSP33bbdip11u:4804": "mokṣadharme hi vaiśampāyanaṃ prati he brahman bhedavākyāt bahavaḥ puruṣāḥ pratipattavyāḥ /",
  "GSP33bbdip11u:4805": "aikyavākyaṃ tu pradhānapuruṣaparamiti vā?",
  "GSP33bbdip11u:4806": "utāho aikyavākyāt eka eva puruṣaḥ,",
  "GSP33bbdip11u:4807": "dvaitavākyaṃ tu vyāvahārikabhedaparamiti?",
  "GSP33bbdip11u:4808": "tathā - puruṣabāhulyamupetyaikyavākyasya śreṣṭhaparatvapakṣe 'pi ātmasu kiṃ sarve samāḥ?",
  "GSP33bbdip11u:4809": "utaikaḥ śreṣṭhaḥ?",
  "GSP33bbdip11u:4810": "dvitīye ko 'sāvatra puruṣeṣu śreṣṭhaḥ?",
  "GSP33bbdip11u:4811": "sa kathaṃ hi śreṣṭhaḥ?",
  "GSP33bbdip11u:4812": "taṃ tathā ca bhavān vaktumarhatītyāśayena kṛtasya janamejayapraśnasya vaiśampāyanenoktamuttaram -",
  "GSP33bbdip11u:4813": "naitadicchanti puruṣamekaṃ kurukulodvaha /",
  "GSP33bbdip11u:4814": "bahūnāṃ puruṣāṇāṃ hi yathaikā yonirucyate //",
  "GSP33bbdip11u:4815": "tathā taṃ puruṣaṃ viśvamākhyāsyāmi guṇādhikam //",
  "GSP33bbdip11u:4816": "iti / asyārthaḥ - etanmataṃ necchanti vidvāṃsaḥ /",
  "GSP33bbdip11u:4817": "etaditi kimityatastadvivṛṇoti - puruṣamekamiti /",
  "GSP33bbdip11u:4818": "tathā ca vedāḥ ekameva puruṣaṃ vadantītyetanmataṃ jñānino necchantītyarthaḥ /",
  "GSP33bbdip11u:4819": "yadvā - etasmin jagati ekaṃ puruṣaṃ necchanti,",
  "GSP33bbdip11u:4820": "kintu bahavaḥ puruṣāḥ santīti /",
  "GSP33bbdip11u:4821": "tarhyadvaitaśrutivirodha iti na vācyam /",
  "GSP33bbdip11u:4822": "yato bahūnāṃ śreṣṭhaḥ eka eva,",
  "GSP33bbdip11u:4823": "tatparamaikyavākyam /",
  "GSP33bbdip11u:4824": "bahūnāṃ kaḥ śreṣṭhaḥ?",
  "GSP33bbdip11u:4825": "sa kathaṃ śreṣṭhaḥ?",
  "GSP33bbdip11u:4826": "ityasyottaramāha - bahūnāmiti /",
  "GSP33bbdip11u:4827_0": "he kurukulodvaha eteṣāṃ bahūnāṃ puruṣāṇām ātmānāṃ madhye yā yoniḥ yaḥ kāraṇabhūtaḥ",
  "GSP33bbdip11u:4827_1": "ekā śreṣṭhaḥ yathā ca śreṣṭha ucyate śrutyādau tathā tena prakāreṇa taṃ viśvaṃ pūrṇaṃ",
  "GSP33bbdip11u:4827_2": "guṇādhikaṃ puruṣam ākhyāsyāmi vyākhyāsyāmīti prameyadīpikāvyāsatīrthīyadiśā smṛtyarthaḥ /",
  "GSP33bbdip11u:4828": "anena parābhimataikyavākyamuttamavastvaikyaparam /",
  "GSP33bbdip11u:4829": "tathā ca sarvotkṛṣṭaṃ yadekaṃ brahmatattvamasi tasmādatyavaro 'si atyavaro 'smīti śrutyartha ukto bhavati /",
  "GSP33bbdip11u:4830": "ityādeśca ityasya na ca tattvamasītyādivirodhaḥ ityanenānvayaḥ / @#----------",
  "GSP33bbdip11u:4832": "BBsBh_1,1.6.31:",
  "GSP33bbdip11u:4833": "uktā ca prāptiḥ /",
  "GSP33bbdip11u:4834": "'brahmaiva san'; (bṛ. 6-4.)",
  "GSP33bbdip11u:4835": "ityapi, jīva eva brahmaśabdaḥ /",
  "GSP33bbdip11u:4836": "upapadyate ca virodhe //",
  "GSP33bbdip11u:4837": "BBsBhDīp_1,1.6.31:",
  "GSP33bbdip11u:4838": "nanvadvaitaśrutyabhāve kathamadvaitaṃ bhedaśrutyādinā niṣidhyate /",
  "GSP33bbdip11u:4839": "tasyāpratyakṣatvena śrutiṃ vinā prāptyabhāvāt /",
  "GSP33bbdip11u:4840": "aprāptasya ca pratiṣedhāyogāt ityata āha - uktā ceti //",
  "GSP33bbdip11u:4841": "caḥ sādhyasamuccaye /",
  "GSP33bbdip11u:4842": "co yato na ca tattvamasi ityādinā jīveśvaikyasya prāptiḥ śrutyarthāparijñānanimittā prasaktiruktā /",
  "GSP33bbdip11u:4843": "ato na tanniṣedhānupapattirityarthaḥ /",
  "GSP33bbdip11u:4844": "nanvetacchrutīnāmavirodhakatve 'pi bhedaśruteḥ brahmaiva san brahmāpyeti iti śrutivirodhastu bhaviṣyati /",
  "GSP33bbdip11u:4845": "atra brahmaiveteyavakāreṇa jīvasyābrahmatāniṣedhena tadadhīnatvādinā nimittena abrahmabhūte brahmatvavyavahāra ityuktagaterasambhavādityata āha - brahmaiveti /",
  "GSP33bbdip11u:4846": "apiḥ samuccaye /",
  "GSP33bbdip11u:4847": "na kevalaṃ tattvamasītyādikamaviruddham /",
  "GSP33bbdip11u:4848": "kintu brahmaiva san iti bṛhadāraṇyavākyamapītyarthaḥ /",
  "GSP33bbdip11u:4849": "kuta ityata āha - jīve eveti /",
  "GSP33bbdip11u:4850": "saptamīyaṃ viṣayārthe /",
  "GSP33bbdip11u:4851": "tathā ca yato brahmaiva san iti vākye śruto 'yamādyo brahmaśabdaḥ brahmāṇi jīvāḥ sarve 'pi iti śruterjīva eva,",
  "GSP33bbdip11u:4852": "na parabrahmaṇi ata ityarthaḥ /",
  "GSP33bbdip11u:4853": "yadvā - jīva iti prathamāntam /",
  "GSP33bbdip11u:4854": "tathā ca iti vākye śrutādyabrahmaśabdokto jīva eva,",
  "GSP33bbdip11u:4855": "na parabrahmetyarthaḥ /",
  "GSP33bbdip11u:4856": "tathā ca iti vākye śrutādyabrahmaśabdokto jīva eva,",
  "GSP33bbdip11u:4857": "na parabrahmetyarthaḥ /",
  "GSP33bbdip11u:4858": "tathā ca saḥ muktajīvo brahmaiva san jīva eva san jīvabhāvamavihāyaiva pralaye parabrahmāpnoti /",
  "GSP33bbdip11u:4859": "apihitassan praviśatīti śrutyarthopapatteḥ noktabhedavyapadeśasyaitacchrutivarodha iti bhāvaḥ /",
  "GSP33bbdip11u:4860": "yathoktaṃ bṛhadbhāṣye -",
  "GSP33bbdip11u:4861": "jīvo 'pi brahmaśabdokto jaḍādbahuguṇatvataḥ / iti //",
  "GSP33bbdip11u:4862": "prāpnoti paramaṃ brahma pralaye pralaye sadā / iti //",
  "GSP33bbdip11u:4863": "yadyapi muktāvabhede pareṇeyaṃ śrutirāśaṅkitā /",
  "GSP33bbdip11u:4864": "tathaiva viṣṇutattvavinirṇayaṭīkokteḥ /",
  "GSP33bbdip11u:4865": "tathā ca muktāviti vācyaṃ,",
  "GSP33bbdip11u:4866": "na tu pralaya iti /",
  "GSP33bbdip11u:4867": "tathāpi sarvajīvasādhāraṇyāya pralaya ityuktiḥ /",
  "GSP33bbdip11u:4868": "nanu brahmaśabdasya parabrahmaṇyeva mukhyatvānna jīve 'sau yujyata ityata āha - upapadyata iti /",
  "GSP33bbdip11u:4869": "co 'pyarthaḥ /",
  "GSP33bbdip11u:4870": "tathā ca brahmaśabdo yadyapi parabrahmaṇi mukhyaḥ,",
  "GSP33bbdip11u:4871": "tathāpi virodhe svīyapūrvottaravākyavirodhe prāmāṇāntaravirodhe vā sati jīve 'pyupapadyata ityarthaḥ /",
  "GSP33bbdip11u:4872": "prakṛte ca brahmāpyeti ityuttarabhāvisvavākyena paramaṃ sāmyam iti pūrvavākyena bhedagrāhipratyakṣādinā ca virodho 'stīti bhāvaḥ / @#----------",
  "GSP33bbdip11u:4874": "BBsBh_1,1.6.32:",
  "GSP33bbdip11u:4875": "pramādātmakatvādbandhasya vimuktatvaṃ ca yujyate /",
  "GSP33bbdip11u:4876": "BBsBhDīp_1,1.6.32:",
  "GSP33bbdip11u:4877": "nanu tathāpi bhedavyapadeśasya vimuktaśca vimucyate (kaṭha. 2-5-1.)",
  "GSP33bbdip11u:4878": "iti kaṭhaśrutivirodhaḥ /",
  "GSP33bbdip11u:4879": "atra saṃsāre 'pi jīvasya muktatvoktyā tadanyathānupapattyā parabrahmatvāvagamāt ityata āha - pramādeti //",
  "GSP33bbdip11u:4880": "caśabdo 'pyarthe samuccaye ca /",
  "GSP33bbdip11u:4881": "tathā ca api - jīvasya parabrahmatvābhāve 'pi vimuktatvaṃ vimuktatvavacanaṃ ca yujyate /",
  "GSP33bbdip11u:4882": "na kevalaṃ brahmaśabda upapadyate iti cārthaḥ /",
  "GSP33bbdip11u:4883_0": "katham? bandhasya svataḥkartṛtvabhoktṛtvābhimānarūpasya jīvagatasaṃsārasya pramādātmakatvāt",
  "GSP33bbdip11u:4883_1": "pramādapadoktājñānamūlatvena tannimittapratītikatvenāsvābhāvikatvāt pramādapadoktājñānamūlatvena",
  "GSP33bbdip11u:4883_2": "tannimittapratītikatvenāsvābhāvikatvāt /",
  "GSP33bbdip11u:4884": "asvābhāvike cāvidyamānapadaprayogadarśanādityarthaḥ /",
  "GSP33bbdip11u:4885": "ato na tadvirodha iti bhāvaḥ /",
  "GSP33bbdip11u:4886": "bandhasyājñānamūlatvaṃ ca -",
  "GSP33bbdip11u:4887": "ubhe satye kṣatriyādya pravṛtte",
  "GSP33bbdip11u:4888": "moho mṛtyuḥ saṅgato yaṃ kavīnām /",
  "GSP33bbdip11u:4889": "pramādaṃ vai mṛtyumahaṃ bravīmi",
  "GSP33bbdip11u:4890": "tathāpramādādamṛtatvaṃ bravīmi /",
  "GSP33bbdip11u:4891": "iti tattvapradīpanyāyāmṛtodāhṛtabhāratavacanasiddhaṃ dhṛtarāṣṭraṃ prati sanatsujātavākyametat /",
  "GSP33bbdip11u:4892": "he kṣatriyādya mṛtyuḥ saṃsāra tadabhāvarūpāmṛtatvaṃ cetyubhe api satye eva pravṛtte /",
  "GSP33bbdip11u:4893": "tayormadhye mṛtyuḥ mohaḥ ajñānādhīnastanmūlaḥ /",
  "GSP33bbdip11u:4894": "tarhi mithyā syādityato netyāha - pramādaṃ vā iti /",
  "GSP33bbdip11u:4895": "ahaṃ mṛtyuṃ saṃsāraṃ pramādaṃ asvābhāvikaṃ bravīmi /",
  "GSP33bbdip11u:4896": "amṛtatvaṃ muktatvaṃ tu apramādāt pramādāpāyāt bravīmītyarthaḥ / @#----------",
  "GSP33bbdip11u:4898": "BBsBh_1,1.6.33:",
  "GSP33bbdip11u:4899": "muktirhitvānyathā rūpaṃ svarūpeṇa vyavasthitiḥ /",
  "GSP33bbdip11u:4900": "iti hi bhāgavate /",
  "GSP33bbdip11u:4901": "BBsBhDīp_1,1.6.33:",
  "GSP33bbdip11u:4902": "bandhasyāsvābhāvikatvaṃ kutaḥ siddhamityata āha - muktiriti //",
  "GSP33bbdip11u:4903": "'anyathārūpam';",
  "GSP33bbdip11u:4904": "asvābhāvikaṃ rūpaṃ 'hitvā';",
  "GSP33bbdip11u:4905": "tyaktvā 'svarūpeṇa';",
  "GSP33bbdip11u:4906": "nijarūpeṇāvasthitireva muktirityarthaḥ /",
  "GSP33bbdip11u:4907": "bhāgavata ityasya pramādātmakatvokterityanenānvayaḥ / @#----------",
  "GSP33bbdip11u:4909": "BBsBh_1,1.6.34:",
  "GSP33bbdip11u:4910": "na ca tattadanumānavirodhaḥ /",
  "GSP33bbdip11u:4911": "BBsBhDīp_1,1.6.34:",
  "GSP33bbdip11u:4912": "nanu bhedokteḥ śrutivirodhābhāve 'pi jīvo brahmābhinnaḥ cetanatvāt brahmavat /",
  "GSP33bbdip11u:4913": "bhedo mithyā bhedatvāt candrabhedavat /",
  "GSP33bbdip11u:4914": "vimatāni śarīrāṇi madbhogāyatanāni śarītvāt maccharīravat /",
  "GSP33bbdip11u:4915": "ityanumānavirodhastu bhaviṣyatītyata āha - na ceti //",
  "GSP33bbdip11u:4916": "co 'virodhasamuccaye /",
  "GSP33bbdip11u:4917": "tathā ca na kevalaṃ śrutivirodhābhāvaḥ,",
  "GSP33bbdip11u:4918": "kintu tasyāḥ bhedokteḥ tenādvaitaparikalpitānumānena virodho 'pi netyarthaḥ /",
  "GSP33bbdip11u:4919": "anena sautraścaśabdo vyākhyātaḥ / @#----------",
  "GSP33bbdip11u:4921": "BBsBh_1,1.6.35:",
  "GSP33bbdip11u:4922": "kāmāc ca nānumānāpekṣā / BBs_1,1.18 /",
  "GSP33bbdip11u:4923": "yathākāmaṃ hyanumātuṃ śakyate /",
  "GSP33bbdip11u:4924": "ato na tattve pṛthaganumānamapekṣyate /",
  "GSP33bbdip11u:4925": "BBsBhDīp_1,1.6.35:",
  "GSP33bbdip11u:4926": "tatra hetvākāṅkṣāyāṃ sūtramupanyasya vyācaṣṭe - kāmāditi //",
  "GSP33bbdip11u:4927": "'hi'; yato 'bhedasādhanāya paropanyastam 'anumānam';",
  "GSP33bbdip11u:4928": "anumānatvena parābhimataṃ 'pṛthak';",
  "GSP33bbdip11u:4929": "pratyakṣādiviruddhaṃ śrutisāhāyyarahitaṃ ca ataḥ 'tattve';",
  "GSP33bbdip11u:4930": "viṣaye jñānopalakṣakametat /",
  "GSP33bbdip11u:4931": "tattvajñānārthaṃ 'nāpekṣyate';",
  "GSP33bbdip11u:4932": "tattvajñānakāraṇaṃ na bhavatītyarthaḥ /",
  "GSP33bbdip11u:4933": "na cāprayojakatā /",
  "GSP33bbdip11u:4934": "'hi'; yataḥ 'yathākāmaṃ';",
  "GSP33bbdip11u:4935": "yatheccham īśvaro na svatantraḥ cetanatvāt devadattavat /",
  "GSP33bbdip11u:4936": "jaḍa ātmā vastutvādityādirūpeṇa na tattve atattve 'pi anumātuṃ śakyate /",
  "GSP33bbdip11u:4937": "ataḥ anena pratyakṣādiviruddhasyāpi pramāṇatve cetanatvavastutvāderapi pramāṇatvaṃ syāt aviśeṣāditi vipakṣe bādhakatarka ukto bhavati /",
  "GSP33bbdip11u:4938": "sūtre 'kāmāt';",
  "GSP33bbdip11u:4939": "ityekadeśotkīrtanena yathākāmāditi samagraśabdo lakṣyate jyotiśśabdena jyotiṣṭomaśabdavat ityāśayena yathākāmamityuktam /",
  "GSP33bbdip11u:4940": "hītyanena pañcamī vyākhyātā /",
  "GSP33bbdip11u:4941": "'tattve'; ityanenāsminnityasyākarṣo 'dhyāhāro vā jñāpitaḥ /",
  "GSP33bbdip11u:4942": "'anumānam'; ityanena 'nānumā';",
  "GSP33bbdip11u:4943": "iti bhinnapadatvaṃ 'pṛthak';",
  "GSP33bbdip11u:4944": "ityanena naño viruddhārthakatvamāśritya 'nānumā';",
  "GSP33bbdip11u:4945": "ityaikapadyaṃ ca sūcitam /",
  "GSP33bbdip11u:4946": "'nāpekṣyate';",
  "GSP33bbdip11u:4947": "ityanena naśabdaghaṭitasamāsamaṅgīkṛtya 'nāpekṣā';",
  "GSP33bbdip11u:4948": "ityaṃśo vyākhyātaḥ /",
  "GSP33bbdip11u:4949": "smṛtyanusāreṇa sūtre bhāṣye ca tattvajñānāsādhanatvaprakaṭanāya parābhimatānumāne sādhanagocarecchāviṣayatvaniṣedhaḥ /",
  "GSP33bbdip11u:4950": "tathā cāyaṃ sūtrārthaḥ - 'anumā';",
  "GSP33bbdip11u:4951": "anumānatvena parābhimatamabhedasādhakamanumānam 'asmiṃstattve';",
  "GSP33bbdip11u:4952": "tattvajñānārthaṃ 'nāpekṣā';",
  "GSP33bbdip11u:4953": "na apekṣā yasyāṃ sā tathāktā tattvajñānakāraṇaṃ na bhavati /",
  "GSP33bbdip11u:4954": "kuta etat? yataḥ iyamanumā 'nānumā';",
  "GSP33bbdip11u:4955": "pratyakṣādiviruddhānumā /",
  "GSP33bbdip11u:4956": "tadviruddhāpi sadanumā kiṃ na syāt? na syāt /",
  "GSP33bbdip11u:4957": "kutaḥ? 'yathākāmāt'; asyāḥ /",
  "GSP33bbdip11u:4958": "kāma icchā tadanusāripravṛttimattvāt /",
  "GSP33bbdip11u:4959": "tathā ca pratyakṣādiviruddhāyā api prāmāṇye uktarītyā atattvaviṣaye pravṛttāyā anumāyā api prāmāṇyaṃ syāt,",
  "GSP33bbdip11u:4960": "aviśeṣāditi bhāvaḥ /",
  "GSP33bbdip11u:4961": "yata evamato na dvaitaśruteranumānavirodho 'pīti / @#----------",
  "GSP33bbdip11u:4963": "BBsBh_1,1.6.36:",
  "GSP33bbdip11u:4964": "uktaṃ ca skānde -",
  "GSP33bbdip11u:4965": "yathākāmānumā yasmāttasmātsānapagā śruteḥ /",
  "GSP33bbdip11u:4966": "pūrvāparāvirodhāya ceṣyate nānyathā kvacit // iti /",
  "GSP33bbdip11u:4967": "BBsBhDīp_1,1.6.36:",
  "GSP33bbdip11u:4968": "atraiva smṛtisammatimāha - uktaṃ ceti //",
  "GSP33bbdip11u:4969": "caḥ samuccaye /",
  "GSP33bbdip11u:4970": "na kevalaṃ sūtrakṛtā,",
  "GSP33bbdip11u:4971": "skānde 'pyuktamiti /",
  "GSP33bbdip11u:4972": "kimuktamityatastatpaṭhati - yatheti /",
  "GSP33bbdip11u:4973": "padārthānativṛttyartho 'yaṃ yathāśabdaḥ /",
  "GSP33bbdip11u:4974": "liṅgamārṣam /",
  "GSP33bbdip11u:4975": "yadvā - nāyamavyayībhāvaḥ,",
  "GSP33bbdip11u:4976": "kintvanatikrāntaḥ kāmo yayeti bahuvrīhisamāsaḥ /",
  "GSP33bbdip11u:4977": "pravartata iti śeṣaḥ /",
  "GSP33bbdip11u:4978": "apavṛttaṃ viruddhaṃ gaṃ gamanaṃ yasyāḥ sā apagā,",
  "GSP33bbdip11u:4979": "na apagā anapagā iti vigrahaḥ /",
  "GSP33bbdip11u:4980": "tathā ca yasmāt 'anumā';",
  "GSP33bbdip11u:4981": "śrutyādiviruddhaṃ pṛthaganumānaṃ 'yathākāmā';",
  "GSP33bbdip11u:4982": "kāmamanatikramya pravartate /",
  "GSP33bbdip11u:4983": "puruṣecchānusāreṇa pravṛttimatīti yāvat/",
  "GSP33bbdip11u:4984": "tasmāt 'śruteranapagā';",
  "GSP33bbdip11u:4985": "śrutyanukūlā tadaviruddhaiva sā 'pūrvāparāvirodhāya';",
  "GSP33bbdip11u:4986": "śruteḥ pūrvottaravākyavirodhaparihārārtham 'iṣyate'; apakṣyate /",
  "GSP33bbdip11u:4987": "na kevalamatīndriyārthatattvaniścayāyeti caśabdārthaḥ /",
  "GSP33bbdip11u:4988": "kvacidanyathā cet yatra śrutyādyānukūlyaṃ tadavirodhaḥ,",
  "GSP33bbdip11u:4989": "pūrvottarāvirodhāya tattvaniścayāya ca kāraṇatayeṣyate /",
  "GSP33bbdip11u:4990": "nānyathā nānyā pṛthaganumā kvacidvākye 'pi /",
  "GSP33bbdip11u:4991": "kutaḥ? yat sā anumā kevalānumā yathākāmā tasmāditi yojyam /",
  "GSP33bbdip11u:4992": "yathākāmānumetyekaṃ padaṃ vā /",
  "GSP33bbdip11u:4993": "yathākāmā ca sānumeti vigrahaḥ /",
  "GSP33bbdip11u:4994": "tathātve - yasmādeṣānapagā na tasmātsā noktaphalārthamapekṣyate /",
  "GSP33bbdip11u:4995": "'anyathā'; yuktiṃ vinā netyāvṛttyānvayaḥ /",
  "GSP33bbdip11u:4996": "ata eva sudhāyāṃ 'yathāyogyākhilajñatā';",
  "GSP33bbdip11u:4997": "ityekaṃ padamityuktam /",
  "GSP33bbdip11u:4998": "itiśabdasya skānda ityanenānvayaḥ / @#----------",
  "GSP33bbdip11u:5000": "BBsBh_1,1.6.37:",
  "GSP33bbdip11u:5001": "'naiṣā tarkeṇa matirāpaneyā';",
  "GSP33bbdip11u:5002": "(kaṭha. 2-9.) iti ca //",
  "GSP33bbdip11u:5003": "BBsBhDīp_1,1.6.37:",
  "GSP33bbdip11u:5004": "spaṣṭoktitvātprathamaṃ smṛtimupanyasyātraiva arthe śrutisammatiṃ cāha - naiṣeti /",
  "GSP33bbdip11u:5005": "āpaneyetyatra ā apeti vicchedaḥ /",
  "GSP33bbdip11u:5006": "viruddhārthayorupasargayoḥ krameṇa sambandhaḥ /",
  "GSP33bbdip11u:5007": "tathā ca 'eṣā';",
  "GSP33bbdip11u:5008": "parabrahmaviṣayā 'matiḥ';",
  "GSP33bbdip11u:5009": "śuṣkatarkeṇa 'āneyā';",
  "GSP33bbdip11u:5010": "utpādyā 'apaneyā';",
  "GSP33bbdip11u:5011": "nirākāryā ca na bhavatītyarthaḥ /",
  "GSP33bbdip11u:5012": "'proktānyena sujñānāya preṣṭha';",
  "GSP33bbdip11u:5013": "iti vākyaśeṣaḥ /",
  "GSP33bbdip11u:5014": "preṣṭheti naciketasaṃ prati yamasya sambuddhiḥ /",
  "GSP33bbdip11u:5015": "'anyena'; anyatvajñāninā jīveśvarādibhedajñāninā bhagavadbhaktyādimateti yāvat/",
  "GSP33bbdip11u:5016": "ācāryeṇa 'proktā';",
  "GSP33bbdip11u:5017": "tadupadesājjātā 'sujñānāya';",
  "GSP33bbdip11u:5018": "syādityarthaḥ /",
  "GSP33bbdip11u:5019": "iti ceti caḥ samuccaye /",
  "GSP33bbdip11u:5020": "tathā ca iti kaṭhaśrutau coktamiti sambandhaḥ / @#----------",
  "GSP33bbdip11u:5022": "BBsBh_1,1.6.38:",
  "GSP33bbdip11u:5023": "asminn asya ca tadyogaṃ śāsti / BBs_1,1.19 /",
  "GSP33bbdip11u:5024": "asya jīvasya /",
  "GSP33bbdip11u:5025": "yuktisamuccaye caśabdaḥ /",
  "GSP33bbdip11u:5026": "'so 'śnute sarvān kāmān saha brahmaṇā vipaścitā'; (tai. 2-9.)",
  "GSP33bbdip11u:5027": "'anilayane 'bhayaṃ pratiṣṭhāṃ vindate'; (tai. 2-7.)",
  "GSP33bbdip11u:5028": "'etamānandamayamātmānamupasaṅkrāmati'; (tai. 2-8.) ityādi // 6 //",
  "GSP33bbdip11u:5029": "BBsBhDīp_1,1.6.38:",
  "GSP33bbdip11u:5030": "nanvastvānandamayena brahmaṇā hiraṇyagarbhādijīvānāṃ bhedaḥ /",
  "GSP33bbdip11u:5031": "tathāpi saḥ vyāvahārikaḥ saṃsāra evāsti,",
  "GSP33bbdip11u:5032": "na pāramārthiko muktāvapi /",
  "GSP33bbdip11u:5033": "udāhṛtaśrutīnāṃ sāṃsārikabhedaparatvopapatterityāśaṅkāṃ pariharatsūtraṃ paṭhati - asminniti/",
  "GSP33bbdip11u:5034": "atrāsyeti nānandamayaparāmarśaḥ /",
  "GSP33bbdip11u:5035": "kintu netara ityuktajīvasyetyāha - asyeti /",
  "GSP33bbdip11u:5036": "asyānyasya ceti pratītinirāsāya caśabdaṃ vyākhyāti yuktīti /",
  "GSP33bbdip11u:5037": "astīti śeṣaḥ /",
  "GSP33bbdip11u:5038": "kiṃ tadyogaśāsanamityata āha - so 'śnuta iti /",
  "GSP33bbdip11u:5039": "kriyāviśeṣaṇametat /",
  "GSP33bbdip11u:5040": "luptavibhaktiko vā nirdeśaḥ /",
  "GSP33bbdip11u:5041": "tathā ca 'ityādi śāsti';",
  "GSP33bbdip11u:5042": "ityādinā śāstīti vānvayaḥ /",
  "GSP33bbdip11u:5043": "anena na kevalaṃ bhedavyapadeśādānandamayena jīvānāṃ bhedaḥ siddhaḥ /",
  "GSP33bbdip11u:5044": "kiṃ nāma? yato 'smin prakaraṇe asya jīvasyānenānandamayena saha 'asmiṃśca';",
  "GSP33bbdip11u:5045": "mokṣe 'pi 'yogaṃ';",
  "GSP33bbdip11u:5046": "sambandhaṃ śrutiḥ śāsti ato 'pi /",
  "GSP33bbdip11u:5047": "ato na tadaikyaṃ jīvānāṃ nāpi sāṃsārika eva bhedaḥ /",
  "GSP33bbdip11u:5048": "na caitāvatā kathaṃ bhedasiddhiḥ /",
  "GSP33bbdip11u:5049": "sambandhasya bhedasāpekṣatvāt /",
  "GSP33bbdip11u:5050": "yadvā - yasmāt 'asmin';",
  "GSP33bbdip11u:5051": "prakaraṇadvaye 'pi 'asya';",
  "GSP33bbdip11u:5052": "jīvasya 'tadyogaṃ';",
  "GSP33bbdip11u:5053": "tairānandamayādyairyogaṃ sambandhaṃ 'śāsti';",
  "GSP33bbdip11u:5054": "pratipādayati phalatvena śrutiriti śeṣaḥ /",
  "GSP33bbdip11u:5055": "tasmādānandamayo na jīvakośādiriti sūtrārtha ukto bhavati /",
  "GSP33bbdip11u:5056": "'saḥ'; brahmajñānī 'vipaścitā';",
  "GSP33bbdip11u:5057": "sarvajñena jñātenaiva 'parabrahmaṇā';",
  "GSP33bbdip11u:5058": "caturmukhena ca saha 'sarvān';",
  "GSP33bbdip11u:5059": "svayogyakāmān 'aśnute';",
  "GSP33bbdip11u:5060": "muktau prāpnotīti śrutyarthaḥ /",
  "GSP33bbdip11u:5061": "'adṛśye 'nātmye';",
  "GSP33bbdip11u:5062": "iti vākyaṃ tu prāgeva vyākhyātam /",
  "GSP33bbdip11u:5063": "dehādutkrānto jīvaḥ 'etam';",
  "GSP33bbdip11u:5064": "'āndamayaṃ';",
  "GSP33bbdip11u:5065": "pūrṇānandaṃ paramātmānaṃ 'upasaṅkrāmati';",
  "GSP33bbdip11u:5066": "tatsamīpaṃ prāpnotītyanuvākāntaragatatṛtīyavākyasyārthaḥ //",
  "GSP33bbdip11u:5067": "// ityānandamayādhikaraṇam //",
  "GSP33bbdip11u:5069": "// 7. antassthatvādhikaraṇam //",
  "GSP33bbdip11u:5070": "BBsBh_1,1.7.1:",
  "GSP33bbdip11u:5071": "'adṛśye 'nātmye'; ityuktam /",
  "GSP33bbdip11u:5072": "taccādṛśyatvam 'antaḥpraviṣṭaṃ kartārametam /",
  "GSP33bbdip11u:5073": "antaścandramasi manasā carantam /",
  "GSP33bbdip11u:5074": "sahaiva santaṃ na vijānanti devāḥ'",
  "GSP33bbdip11u:5075": "(tai. ā. 3-11.) ityantaḥsthasya kasyaciducyate /",
  "GSP33bbdip11u:5076": "sa ca 'indro rājā'; ...",
  "GSP33bbdip11u:5077": "(tai. ā. 3-11-6.) 'sapta yuñjanti'; (tai. ā. 3-11-8.)",
  "GSP33bbdip11u:5078": "ityādibhiranyaḥ pratīyate /",
  "GSP33bbdip11u:5079": "tasmātsa evānandamaya iti na mantavyam //",
  "GSP33bbdip11u:5080": "BBsBhDīp_1,1.7.1:",
  "GSP33bbdip11u:5081_0": "atrādhikaraṇe adhidaivagatānyatraprasiddhendrādināmasamanvasiddhyarthaṃ dehāntasthatvarūpaliṅgasamanvayaḥ",
  "GSP33bbdip11u:5081_1": "kriyata iti śāstrādhyāyapādasaṅgatayaḥ siddhā ityāśayena pūrvādhikaraṇatadviṣayavākyasaṅgatī",
  "GSP33bbdip11u:5081_2": "darśayati - adṛśya iti //",
  "GSP33bbdip11u:5082": "pūrvādhikaraṇodāhṛte 'adṛśye anātmye';",
  "GSP33bbdip11u:5083": "iti vākye ānandamayasya kārtsnyenājñeyatvarūpamadṛśyatvamuktamityarthaḥ /",
  "GSP33bbdip11u:5084": "tataḥ kimityata āha - tacceti /",
  "GSP33bbdip11u:5085": "caśabda evārthe/",
  "GSP33bbdip11u:5086": "tathā ca yatpūrvoktamadṛśyatvaṃ tadeva 'antaḥpraviṣṭam';",
  "GSP33bbdip11u:5087": "iti vākye na vijānantītyanena kasyacidantasthasyocyate /",
  "GSP33bbdip11u:5088": "devājñeyatvātkaimutyena pratipādyata ityarthaḥ /",
  "GSP33bbdip11u:5089": "anenāntasthatvamukhenādṛśyatvānandamayatvayoranyaniṣṭhatvākṣepāt pūrvādhikaraṇenāsyākṣepikī saṅgatiruktā bhavati /",
  "GSP33bbdip11u:5090": "hṛdayaguhāntaḥpraviṣṭaṃ jagatkartāraṃ candramasyantarmanasā svecchayā carantaṃ sahaiva sthitam etaṃ devāstattvābhimāninaḥ kārtsnyena na vijānantīti śrutyarthaḥ /",
  "GSP33bbdip11u:5091": "pūrvapakṣe tviyamanyaparā /",
  "GSP33bbdip11u:5092": "tatra sayuktikaṃ pūrvapakṣamāha - sa ceti /",
  "GSP33bbdip11u:5093": "caśabdo 'vadhāraṇe /",
  "GSP33bbdip11u:5094": "anya ityāvartate /",
  "GSP33bbdip11u:5095": "tathā ca so 'ntasstho viṣṇoḥ 'anyaḥ';",
  "GSP33bbdip11u:5096": "anya eva bhavet, kutaḥ?",
  "GSP33bbdip11u:5097": "'indro rājā'; ityādivākyairyato 'nyo 'ntaḥsthatayā pratīyate ata iti yojanā /",
  "GSP33bbdip11u:5098": "ādiśabdena",
  "GSP33bbdip11u:5099": "apāṃ netāraṃ bhuvanasya gopām /",
  "GSP33bbdip11u:5100": "tvaṣṭāraṃ rūpāṇi vikurvanti vipaścim /",
  "GSP33bbdip11u:5101": "brahmendramagniṃ jagataḥ pratiṣṭhāṃ diva ātmānaṃ savitāraṃ bṛhaspatim /",
  "GSP33bbdip11u:5102": "caturhetāraṃ pradiśo 'nukḷptaṃ vāco vīryaṃ tapasānvavindat /",
  "GSP33bbdip11u:5103": "ityādi varuṇatvaṣṭragnyādiprapakatattacchrutiliṅghaṭitataittirīyavākyāni gṛhyante /",
  "GSP33bbdip11u:5104": "pūrvapakṣaphalamāha - tasmāditi /",
  "GSP33bbdip11u:5105": "idaṃ cāvartate /",
  "GSP33bbdip11u:5106": "prasajyata iti śeṣaḥ /",
  "GSP33bbdip11u:5107": "tathā ca 'tasmāt';",
  "GSP33bbdip11u:5108": "antasthasya viṣṇvanyatvāt 'saḥ';",
  "GSP33bbdip11u:5109": "adṛśyo 'nya eva prasajyate /",
  "GSP33bbdip11u:5110": "tasmādanyasyādṛśyatvāt 'so 'nya eva';",
  "GSP33bbdip11u:5111": "indrādyanyatamaānandamayaḥ prasajyate na viṣṇuriti yojanā /",
  "GSP33bbdip11u:5112": "rājā ya indro jagataḥ 'īśe';",
  "GSP33bbdip11u:5113": "īṣṭe jagadīśvaratvena vartata ityarthaḥ /",
  "GSP33bbdip11u:5114": "yasmādīśe īṣṭe tasmājjagato rājeti vā /",
  "GSP33bbdip11u:5115": "etaduttarasya 'saptahotā';",
  "GSP33bbdip11u:5116": "iti padasya sapta buddhīndriyāṇi viṣayeṣu jīvena juhotīti saptahotā /",
  "GSP33bbdip11u:5117": "viṣayānandriyaiḥ jīvena vetyarthaḥ/",
  "GSP33bbdip11u:5118": "'sapta yuñjanti';",
  "GSP33bbdip11u:5119": "iti vākye ādyārdhasya 'sapta';",
  "GSP33bbdip11u:5120": "chandāṃsi gāyatryādīni",
  "GSP33bbdip11u:5121": "aśvarūpāṇi 'ekacakraṃ';",
  "GSP33bbdip11u:5122": "sūryarathaṃ prati svātmānaṃ yuñjanti rathe yuktāni bhavantītyarthaḥ /",
  "GSP33bbdip11u:5123": "saptacchando 'bhimāninā pṛthagvedābhimānī saptacchando nāmā ekaḥ pradhāno 'śvo 'sti /",
  "GSP33bbdip11u:5124": "'chando 'bhimāninā pṛthagvedābhimānī saptacchando nāmā saptasveko 'sti';",
  "GSP33bbdip11u:5125": "iti tattvapradīpokteḥ /",
  "GSP33bbdip11u:5126": "ata eva 'sapta yuñjanti .... eko aśvo vahati saptanāmā';",
  "GSP33bbdip11u:5127": "ityanayorna virodhaḥ /",
  "GSP33bbdip11u:5128": "sūryarathacakrasya sthitimāha - trinābhīti /",
  "GSP33bbdip11u:5129": "trirāvṛttamāsacatuṣṭayātmakanābhitrayopetam 'ajaraṃ';",
  "GSP33bbdip11u:5130": "sadā dṛḍham arvaśabditebhyo vājibhyo dūrasthatvādanarvaṃ cakraṃ sūryarathasyāstītyarthaḥ /",
  "GSP33bbdip11u:5131": "cakrasya mānasottaragiriśikharavalayaparivartitvāt arvatāṃ merumānasottaramadhyākāśagāmitvāddūrasthatvaṃ yuktam /",
  "GSP33bbdip11u:5132": "yena 'yatra'; cakre 'imā';",
  "GSP33bbdip11u:5133": "imāni viśvāni sarvāṇi bhuvanāni 'tasthuḥ';",
  "GSP33bbdip11u:5134": "sthitāḥ ityuttarārdhasyārthaḥ /",
  "GSP33bbdip11u:5135": "jagataḥ 'pratiṣṭhām';",
  "GSP33bbdip11u:5136": "āśrayaṃ 'caturhetāram';",
  "GSP33bbdip11u:5137": "antaḥkaraṇacatuṣṭaye viṣayāṇāṃ hotāraṃ 'pradiśaḥ';",
  "GSP33bbdip11u:5138": "pratidiśam 'anukḷptaṃ';",
  "GSP33bbdip11u:5139": "vyavasthitaṃ 'vācaḥ';",
  "GSP33bbdip11u:5140": "vedasya 'vīryaṃ';",
  "GSP33bbdip11u:5141": "sāraṃ mukhyārtham 'indram agniṃ';",
  "GSP33bbdip11u:5142": "'divo';",
  "GSP33bbdip11u:5143": "devyāḥ 'ātmānaṃ';",
  "GSP33bbdip11u:5144": "svāminaṃ vāyuṃ 'savitāraṃ bṛhaspatiṃ';",
  "GSP33bbdip11u:5145": "'brahmā';",
  "GSP33bbdip11u:5146": "hiraṇyagarbhaḥ tapasā 'anvavindat';",
  "GSP33bbdip11u:5147": "labdhavānityarthaḥ /",
  "GSP33bbdip11u:5148": "siddhāntayati - itīti // @#----------",
  "GSP33bbdip11u:5150": "BBsBh_1,1.7.2:",
  "GSP33bbdip11u:5151": "antas taddharmopadeśāt / BBs_1,1.20 /",
  "GSP33bbdip11u:5152": "antaḥ śrūyamāṇo viṣṇureva /",
  "GSP33bbdip11u:5153": "'antassamudre manasā carantam /",
  "GSP33bbdip11u:5154": "brahmānvavindaddaśahotāramarṇe'; (tai.u. 3-11-1.)",
  "GSP33bbdip11u:5155": "'samudre antaḥ kavayo vicakṣate marīcīnāṃ padamicchanti vedhasaḥ'; (tai.ā. 3-11-11.)",
  "GSP33bbdip11u:5156": "'yasyāṇḍakośaṃ śuṣmamāhuḥ'; (tai.ā. 3-11-4.)",
  "GSP33bbdip11u:5157": "ityāditaddharmopadeśāt /",
  "GSP33bbdip11u:5158": "sa hi kṣīrasamudraśīyī /",
  "GSP33bbdip11u:5159": "BBsBhDīp_1,1.7.2:",
  "GSP33bbdip11u:5160": "kuto na mantavyamityatastatra hetutvena sūtramupanyasya vyācaṣṭe - antariti //",
  "GSP33bbdip11u:5161": "sūtre 'ntarityuddeśyabhāge apekṣitaṃ padamadhyāhṛtya darśayati - śrūyamāṇa iti /",
  "GSP33bbdip11u:5162": "antassthatvena śrutyocyamāna ityarthaḥ /",
  "GSP33bbdip11u:5163": "vidheyasamarpakasyānuvṛttasya tattu,",
  "GSP33bbdip11u:5164": "ityasyārthamāha - viṣṇureveti /",
  "GSP33bbdip11u:5165": "taittirīyopaniṣadgatabhinnabhinnavākyodāharaṇapūrvakaṃ hetvaṃśaṃ vyācaṣṭe - antariti/",
  "GSP33bbdip11u:5166": "ityādīti /",
  "GSP33bbdip11u:5167": "tasya dharmāstaddharmāḥ teṣāmupadeśo vacanaṃ ityādirūpaścāsau taddharmopadeśaśca ityāditaddharmopadeśaḥ tasmādityarthaḥ /",
  "GSP33bbdip11u:5168": "yadvā - luptavibhaktiko 'yaṃ nirdeśaḥ /",
  "GSP33bbdip11u:5169": "tathā cetyāderupadeśādityarthaḥ /",
  "GSP33bbdip11u:5170": "samudāyaikavacanametat /",
  "GSP33bbdip11u:5171": "anena 'antaḥpraviṣṭam';",
  "GSP33bbdip11u:5172": "iti vākye 'antaḥśrūyamāṇo';",
  "GSP33bbdip11u:5173": "hṛdayāntassthatvena śrutyukto viṣṇureva,",
  "GSP33bbdip11u:5174": "na tvanyaḥ / kutaḥ?",
  "GSP33bbdip11u:5175": "tasya viṣṇordharmāṇāṃ kṣīrapralayābdhisthatvabrahmajñeyatvabrahmatapolabhyatvabrahmāṇḍavīyatvādirūpāṇāṃ 'tasmin';",
  "GSP33bbdip11u:5176": "antaḥśrute tenāntarityādinā 'upadeśāt';",
  "GSP33bbdip11u:5177": "uktatvāditi sūtrārtha ukto bhavati /",
  "GSP33bbdip11u:5178": "upadeśādityantasya sūtrasya tasmādanya eveti na mantavyamityanenānvayaḥ /",
  "GSP33bbdip11u:5179": "'brahmā'; vartamānacaturmukhaḥ 'samudre';",
  "GSP33bbdip11u:5180": "pralayābdhau kṣīrābdhau ca 'antararṇe';",
  "GSP33bbdip11u:5181": "jale kṣīre ca 'manasā';",
  "GSP33bbdip11u:5182": "svecchayā sañcarantaṃ 'daśahotāraṃ';",
  "GSP33bbdip11u:5183": "jñānakarmākhyadaśendriyeṣu viṣayahotāraṃ tattadviṣayasthāpakaṃ daśendriyāṇi jīvena viṣayeṣu juhvataṃ vā viṣṇum 'anvavindat'; vyajānāt /",
  "GSP33bbdip11u:5184": "'kavayo'; jñāninaḥ 'samudre';",
  "GSP33bbdip11u:5185": "kṣīrapralayābdhyorantaḥsthitaṃ vicakṣate jānanti /",
  "GSP33bbdip11u:5186": "'vedhaso'; bhūtabhaviṣyadbrahmāṇaḥ 'marīcirmitaruktvataḥ';",
  "GSP33bbdip11u:5187": "iti chāndogyabhāṣyokteḥ /",
  "GSP33bbdip11u:5188": "pramitaruktvanimittāt marīcipadoktānāṃ jīvānāṃ padam āśrayaṃ viṣṇum icchanti prārthayanti /",
  "GSP33bbdip11u:5189": "tattvapradīparītyā 'kavayaḥ';",
  "GSP33bbdip11u:5190": "santaḥ 'vedhaso';",
  "GSP33bbdip11u:5191": "vicakṣate vicakṣaṇāya",
  "GSP33bbdip11u:5192": "jñānāya marīcīnāṃ padaṃ viṣṇum icchantītyekānvayo vā /",
  "GSP33bbdip11u:5193": "kavayaḥ 'aṇḍakośaṃ';",
  "GSP33bbdip11u:5194": "brahmāṇḍākhyasthānaṃ 'yasya';",
  "GSP33bbdip11u:5195": "viṣṇoḥ 'śuṣmaṃ';",
  "GSP33bbdip11u:5196": "vīryaṃ tadupādānakamāhuriti śrutyarthaḥ /",
  "GSP33bbdip11u:5197": "viriñcivākyasyāsya 'prāṇa ulbaṃ tena kḷpto amṛtenāhamasmi';",
  "GSP33bbdip11u:5198": "iti vākyaśeṣaḥ /",
  "GSP33bbdip11u:5199": "tasya 'ulbaṃ';",
  "GSP33bbdip11u:5200": "jarāyuḥ 'prāṇaḥ';",
  "GSP33bbdip11u:5201": "antaḥprāvaraṇaṃ yena sahaiva jāyate /",
  "GSP33bbdip11u:5202": "'tena'; amṛtena 'ahaṃ';",
  "GSP33bbdip11u:5203": "kḷpto 'smītyarthastattvapradīpe 'bhihitaḥ /",
  "GSP33bbdip11u:5204": "kṣīrasamudrasthatvasya viṣṇuliṅgatvaṃ kuta ityata āha - sa hīti /",
  "GSP33bbdip11u:5205": "'saḥ'; viṣṇuḥ hiśabdena lokaprasiddhatvāditi hetu sūcitaḥ / @#----------",
  "GSP33bbdip11u:5207": "BBsBh_1,1.7.3:",
  "GSP33bbdip11u:5208": "tasya ca vīryamaṇḍakośaḥ /",
  "GSP33bbdip11u:5209": "so 'bhidhyāya śarīrātsvātsisṛkṣurvividhāḥ prajāḥ /",
  "GSP33bbdip11u:5210": "apa eva sasarjādau tāsu vīryamavāsṛjat /",
  "GSP33bbdip11u:5211": "tadaṇaḍamabhavaddhaimaṃ sahasrāṃśusamaprabham /",
  "GSP33bbdip11u:5212": "yasmin jajñe svayaṃ brahmā sarvalokapitāmahaḥ /",
  "GSP33bbdip11u:5213": "āpo nārā iti proktā āpo vai narasūnavaḥ /",
  "GSP33bbdip11u:5214": "ayanaṃ tasya tāḥ pūrvaṃ tena nārāyaṇaḥ smṛtaḥ /",
  "GSP33bbdip11u:5215": "iti vyāsasmṛteḥ /",
  "GSP33bbdip11u:5216": "BBsBhDīp_1,1.7.3:",
  "GSP33bbdip11u:5217": "astu viṣṇoḥ kṣīrābdhisthatvaṃ liṅgaṃ prasiddhatvāt,",
  "GSP33bbdip11u:5218": "tathāpi pralayārṇavasthatvasya brahmāṇḍavīryatvasya ca kuto viṣṇudharmatvamityatastayorviṣṇudharmatve pramāṇaṃ vaktuṃ pratijānīte - tasyeti /",
  "GSP33bbdip11u:5219": "'aṇḍakośo'; brahmāṇḍākhyasthānaṃ 'tasya';",
  "GSP33bbdip11u:5220": "viṣṇorvīryamityarthaḥ /",
  "GSP33bbdip11u:5221": "caśabdātsaḥ pralayasamudraśāyīti pratijñā sūcyate /",
  "GSP33bbdip11u:5222": "tasyaivetyavadhāraṇe vā caśabdaḥ /",
  "GSP33bbdip11u:5223": "tathātve pratijñāntaramupalakṣaṇīyam /",
  "GSP33bbdip11u:5224": "ata eva pralayābdhiśāyitve 'āpo nārāḥ';",
  "GSP33bbdip11u:5225": "iti paścātpramāṇopanyāsaḥ śrutāvaṇḍakośaśabdaśravaṇe 'pi pratyayasya svārthikatvāttattyāgenāṇḍakośa ityevānūditam /",
  "GSP33bbdip11u:5226": "śrutāvapi tathaiva chedo vā /",
  "GSP33bbdip11u:5227": "'saḥ'; vāsudevāt jāto viṣṇuḥ 'svāt';",
  "GSP33bbdip11u:5228": "svakīyāccharīrāt vividhāḥ prajāḥ 'sisṛkṣuḥ';",
  "GSP33bbdip11u:5229": "sraṣṭumicchuḥ 'abhidhyāya';",
  "GSP33bbdip11u:5230": "vicintya 'ādau';",
  "GSP33bbdip11u:5231": "aṇḍasṛṣṭeḥ pūrvameva 'apaḥ';",
  "GSP33bbdip11u:5232": "tadāvaraṇarūpāḥ sasarja /",
  "GSP33bbdip11u:5233": "tāsvapsu vīryam 'avāsṛjat';",
  "GSP33bbdip11u:5234": "nyadhāt māyādvāreti śeṣaḥ /",
  "GSP33bbdip11u:5235": "'haimaṃ'; hiraṇyātmakaṃ 'sahasrāṃśusamaprabhaṃ';",
  "GSP33bbdip11u:5236": "sūryasamaprakāśaṃ 'tat';",
  "GSP33bbdip11u:5237": "vīryaṃ brahmāṇḍākhyamabhavat /",
  "GSP33bbdip11u:5238": "'yasmin'; aṇḍe 'sarvalokapitāmaho';",
  "GSP33bbdip11u:5239": "brahmā caturmukhaḥ 'svayaṃ';",
  "GSP33bbdip11u:5240": "svatantrāt hareḥ sākṣājjajñe ityarthaḥ /",
  "GSP33bbdip11u:5241": "yataḥ āpo 'narasūnavaḥ';",
  "GSP33bbdip11u:5242": "narasya viṣṇossūnavaḥ /",
  "GSP33bbdip11u:5243": "'viṣṇurnaro nāśātparo yataḥ';",
  "GSP33bbdip11u:5244": "iti bhāgavatatātparyokteḥ /",
  "GSP33bbdip11u:5245": "ato nārāḥ proktāḥ yena kāraṇena 'pūrvaṃ';",
  "GSP33bbdip11u:5246": "pralaye 'tāḥ';",
  "GSP33bbdip11u:5247": "āpaḥ tasya viṣṇoḥ ayanaṃ 'tena saḥ nārāyaṇaḥ smṛtaḥ';",
  "GSP33bbdip11u:5248": "tacchabdavācyatvena smṛtyukta ityarthaḥ / yadyapi -",
  "GSP33bbdip11u:5249": "puruṣo 'ṇḍaṃ vinirbhidya yadādau sa vinirgataḥ /",
  "GSP33bbdip11u:5250": "ātmano 'yanamanvicchannapo 'srākṣīcchuciḥ śucīḥ //",
  "GSP33bbdip11u:5251": "iti bhāgavate /",
  "GSP33bbdip11u:5252": "aṇḍaṃ praviṣṭo yo viṣṇuḥ so 'ṇḍaṃ bhittvā prakāśitaḥ /",
  "GSP33bbdip11u:5253": "so 'po 'sṛjattato nārā .... /",
  "GSP33bbdip11u:5254": "iti bhāgavatatātparye cāṇḍasṛṣṭyanantaram apsṛṣṭirucyate /",
  "GSP33bbdip11u:5255": "tathāpi sā bahiḥsṛṣṭeranyāntareti na virodhaḥ /",
  "GSP33bbdip11u:5256": "itītyasya 'tasya ca vīryamaṇḍakośaḥ,",
  "GSP33bbdip11u:5257": "sa hi pralayasamudraśāyī yataḥ';",
  "GSP33bbdip11u:5258": "iti pūrveṇānvayaḥ / @#----------",
  "GSP33bbdip11u:5260": "BBsBh_1,1.7.4:",
  "GSP33bbdip11u:5261": "'ahaṃ tattejo raśmīnnārāyaṇaṃ puruṣaṃ jātamagrataḥ /",
  "GSP33bbdip11u:5262": "puruṣātprakṛtirjagadaṇḍam';",
  "GSP33bbdip11u:5263": "iti caturvedaśikhāyām // 20 //",
  "GSP33bbdip11u:5264": "BBsBhDīp_1,1.7.4:",
  "GSP33bbdip11u:5265": "itaśca brahmāṇḍajanakavīryatvaṃ pralayasthatvaṃ ca tasyaiva jñāyata ityāha - ahamiti /",
  "GSP33bbdip11u:5266": "'tripuruṣaṃ māyābījamajāyata';",
  "GSP33bbdip11u:5267": "iti vākyaśeṣaḥ /",
  "GSP33bbdip11u:5268": "taditi vyāptivacano 'sarvanāmaśabdaḥ /",
  "GSP33bbdip11u:5269": "athavā sarvanāmaśabdaḥ,",
  "GSP33bbdip11u:5270": "ata eva ṭīkāyāṃ tadaheyamiti vyutkramaḥ kṛtaḥ /",
  "GSP33bbdip11u:5271": "tathā ca tatprasiddhaṃ vyāptaṃ vā 'aham';",
  "GSP33bbdip11u:5272": "aheyaṃ ratiḥ śaṃ ca mitamasyeti raśmirjīvaḥ tamindayati prerayatīti raśmīt jīvaprerakaṃ,",
  "GSP33bbdip11u:5273": "inda preraṇe iti dhātoḥ ayaṃ dakārāntaḥ śabdaḥ /",
  "GSP33bbdip11u:5274": "anukṛtyadhikaraṇe tu - indhī dīptāviti dhātuvyākhyānāt raśmīt bhagavadapekṣayā raśmirūpāṇām alpānāṃ sūryāditejasāṃ prakāśakamiti vyākhyātam,",
  "GSP33bbdip11u:5275": "tatra dhakārānto 'gnīcchabdavadayaṃ śabdo jñātavyaḥ /",
  "GSP33bbdip11u:5276": "'tejaḥ'; jagatprakāśakaṃ 'puruṣaṃ';",
  "GSP33bbdip11u:5277": "pūrṇaṣaḍguṇaṃ nārāyaṇaṃ tadākhyaṃ brahma teja iti vā /",
  "GSP33bbdip11u:5278": "'agrataḥ'; pralaye 'jātaṃ';",
  "GSP33bbdip11u:5279": "sthitaṃ tasmānnārāyaṇākhyapuruṣāt 'agrataḥ';",
  "GSP33bbdip11u:5280": "prathamaṃ 'prakṛtiḥ';",
  "GSP33bbdip11u:5281": "cetanā jāyate gacchatīti jagat jīvasamudāyaḥ,",
  "GSP33bbdip11u:5282": "jātamityasyobhayatra yathāyogyaṃ sambandhaḥ /",
  "GSP33bbdip11u:5283": "janiśca yathā yogyā grāhyā /",
  "GSP33bbdip11u:5284": "paścāt 'aṇḍaṃ ca';",
  "GSP33bbdip11u:5285": "'tripuruṣaṃ';",
  "GSP33bbdip11u:5286": "brahmavāyurudrākhyapuruṣatrayayuktaṃ 'māyābījaṃ';",
  "GSP33bbdip11u:5287": "prakṛtyupādānakam ajāyateti tattvapradīpadiśā śrutyarthaḥ /",
  "GSP33bbdip11u:5288": "caturvedaśikhāyām ityasya vacanādityadhyāhāreṇa tasyetyanenānvayaḥ / @#----------",
  "GSP33bbdip11u:5290": "BBsBh_1,1.7.5:",
  "GSP33bbdip11u:5291": "bhedavyapadeśāc cānyaḥ / BBs_1,1.21 /",
  "GSP33bbdip11u:5292": "'indrasyātmā nihitaḥ pañca hotā';",
  "GSP33bbdip11u:5293": "... 'vāyorātmānaṃ kavayo nicikyuḥ';",
  "GSP33bbdip11u:5294": "... 'antarāditye manasā carantam,",
  "GSP33bbdip11u:5295": "devānāṃhṛdayaṃ brahmānvavindat'",
  "GSP33bbdip11u:5296": "(tai.ā. 3-11.) ityādibhedavyapadeśāt // 21 //",
  "GSP33bbdip11u:5297": "BBsBhDīp_1,1.7.5:",
  "GSP33bbdip11u:5298": "yadyevaṃ samudrasthatvādiliṅgādantasstho viṣṇuḥ,",
  "GSP33bbdip11u:5299": "tarhi tenāntassthena viṣṇunā indrādīnāmabhedo 'tra vivakṣito 'stu /",
  "GSP33bbdip11u:5300": "indrādiprāpakakaśrutyāderapi sadbhāvāt /",
  "GSP33bbdip11u:5301": "śrutyādeśca svabhāvato liṅgasya niravakāśatayā balavattvenānyatarabādhenānyatarapakṣanirṇayāyogāt /",
  "GSP33bbdip11u:5302_0": "evaṃ ca pūrvottarapakṣadvaye anyonyaṃ bādhyabādhakabhāvaśūnye sati tadanyathānupapattyā",
  "GSP33bbdip11u:5302_1": "antaḥsthena viṣṇunendrādīnāmabhedaḥ prāpta ityāśaṅkāṃ pariharatsūtraṃ paṭhitvā vyācaṣṭe - bhedeti /",
  "GSP33bbdip11u:5303": "taittirīye - 'indrasya';",
  "GSP33bbdip11u:5304": "ityeko bhedavyapadeśaḥ /",
  "GSP33bbdip11u:5305": "'vāyoḥ'; ityanyaḥ /",
  "GSP33bbdip11u:5306": "'antaḥ'; ityaparaḥ /",
  "GSP33bbdip11u:5307": "'devānām'; iti cetaraḥ /",
  "GSP33bbdip11u:5308": "ādiśabdena 'amṛtaṃ devānāmāyuḥ prajānāmindraṃ rājānaṃ savitāram';",
  "GSP33bbdip11u:5309": "ityādikaṃ gṛhyate /",
  "GSP33bbdip11u:5310": "vyapadeśādityasyānya iti sautrapratijñayānvayaḥ /",
  "GSP33bbdip11u:5311": "anena sūtre vidheyasamuccayārthakacaśabdasya bhinnakrameṇa anvayena na kevalamantaśśrūyamāṇo viṣṇuḥ,",
  "GSP33bbdip11u:5312": "kintvindrādibhyo 'nyaśca /",
  "GSP33bbdip11u:5313": "kutaḥ? tasyendrādyantaryāmitvadantassthatvakathanena tebhyo bhedokteriti sūtrārtha ukto bhavati /",
  "GSP33bbdip11u:5314": "atra śrutāvindraśabdo 'nyaparaḥ;",
  "GSP33bbdip11u:5315": "ṣaṣṭhīśravaṇāt /",
  "GSP33bbdip11u:5316": "'indro rājā'; ityādau tu indrādiśabdāḥ paramamukhyavṛttyā viṣṇuparā eva,",
  "GSP33bbdip11u:5317": "bādhakābhāvāt /",
  "GSP33bbdip11u:5318": "tathā ca mano vihāya pañcasu jñānendriyeṣu śabdādiviṣayahotā tairviṣayānubhāvakaḥ /",
  "GSP33bbdip11u:5319": "indrasyātmā antaryāmī ādānādikartā vā /",
  "GSP33bbdip11u:5320": "sarvahṛdayeṣu 'nihitaḥ';",
  "GSP33bbdip11u:5321": "sannihitaḥ 'kavayo';",
  "GSP33bbdip11u:5322": "jñāninaḥ 'vāyorātmānaṃ nicikyuḥ';",
  "GSP33bbdip11u:5323": "dadṛśuḥ āditye 'ntaḥ 'manasā';",
  "GSP33bbdip11u:5324": "svecchayā sañcarantaṃ viṣṇuṃ kavayaḥ anvavindan /",
  "GSP33bbdip11u:5325": "'brahmā'; caturmukhaḥ devānāṃ hṛdyayanāt sthiteḥ pravartanādvā hṛdayaṃ viṣṇum 'anvavindat';",
  "GSP33bbdip11u:5326": "apaśyaditi śrutyarthaḥ /",
  "GSP33bbdip11u:5327": "// ityantassthatvādhikaraṇam // 7 //",
  "GSP33bbdip11u:5329": "// 8. ākāśādhikaraṇam //",
  "GSP33bbdip11u:5330": "BBsBh_1,1.8.1:",
  "GSP33bbdip11u:5331": "'ko hyevānyātkaḥ prāṇyāt /",
  "GSP33bbdip11u:5332": "yadeṣa ākāśa ānando na syāt'",
  "GSP33bbdip11u:5333": "(tai. 2-7.) iti ākāśasyānandamayatve heturuktaḥ na tu viṣṇoḥ /",
  "GSP33bbdip11u:5334": "BBsBhDīp_1,1.8.1:",
  "GSP33bbdip11u:5335": "atrādhikaraṇe bhagatavi lokato 'nyatraprasiddhākāśapadopalakṣitādhibhautikāśeṣaśabdasamanvayaḥ kriyate /",
  "GSP33bbdip11u:5336": "phalakathanena pūrvapakṣaḥ sūcito bhavatītyāśayena pūrvapakṣaphalamāha - ko hīti //",
  "GSP33bbdip11u:5337": "itīti /",
  "GSP33bbdip11u:5338": "ityānandamayādhikaraṇodāhṛtavākyenetyarthaḥ /",
  "GSP33bbdip11u:5339": "tuśabdasyākāśasya tviti sambandhaḥ /",
  "GSP33bbdip11u:5340": "tathā ca chandogaśrutyuktākāśābhinnākāśasyaivetyarthaḥ /",
  "GSP33bbdip11u:5341": "'ānandamayatve';",
  "GSP33bbdip11u:5342": "pūrṇānandatvena nimittena ānandamayaśabdavācyatve 'hetuḥ';",
  "GSP33bbdip11u:5343": "lokaceṣṭakatvarūpaḥ /",
  "GSP33bbdip11u:5344": "tuśabdārthaivakāravyāvartyamāha - neti /",
  "GSP33bbdip11u:5345": "anena viṣṇubhinnabhūtākāśasyaiva chandogaśrutyuktākāśaśabdavācyatvamiti pūrvapakṣe 'ko hi';",
  "GSP33bbdip11u:5346": "iti taittirīyaśrutyukto 'pi sa eveti taduktahetunā tasyaivānandamayatvaṃ sidhyati,",
  "GSP33bbdip11u:5347": "na viṣṇoriti phalamuktaṃ bhavati /",
  "GSP33bbdip11u:5348": "pūrvasaṅgatistvadhikāśaṅkāṃ kṛtvātra pūrvanyāya evātidiśyata ityātideśikī draṣṭavyā / @#----------",
  "GSP33bbdip11u:5350": "BBsBh_1,1.8.2:",
  "GSP33bbdip11u:5351": "iti na mantavyam / yataḥ -",
  "GSP33bbdip11u:5352": "ākāśas talliṅgāt / BBs_1,1.22 /",
  "GSP33bbdip11u:5353": "'asya lokasya kā gatirityākāśa iti hovāca'; (chā. 1-9.)",
  "GSP33bbdip11u:5354": "ityatra bhūtākāśasya prāptiḥ /",
  "GSP33bbdip11u:5355": "na cāsau yujyate,",
  "GSP33bbdip11u:5356": "kintu, viṣṇureva /",
  "GSP33bbdip11u:5357": "'sa eṣa parovarīyānudgīthaḥ sa eṣo 'nantaḥ'; (chā. 1-9.)",
  "GSP33bbdip11u:5358": "ityāditalliṅgāt /",
  "GSP33bbdip11u:5359": "BBsBhDīp_1,1.8.2:",
  "GSP33bbdip11u:5360": "siddhāntayati - itīti //",
  "GSP33bbdip11u:5361": "kuto na mantavyamityāśaṅkāyāṃ tatra hetutayā sūtramupādatte /",
  "GSP33bbdip11u:5362": "yata iti /",
  "GSP33bbdip11u:5363": "idaṃ cāvartate /",
  "GSP33bbdip11u:5364": "tatrādyasya 'yataścodeti';",
  "GSP33bbdip11u:5365": "itivat kuta ityarthaḥ /",
  "GSP33bbdip11u:5366": "'yacchabdastu parāmarśe praśnārthe 'pi bhaṇyate';",
  "GSP33bbdip11u:5367": "iti bhāgavatatātparyokteḥ /",
  "GSP33bbdip11u:5368": "dvitīyastu na mantavyamiti pratijñāyāṃ sūtrārthasya hetutvadyotakaḥ /",
  "GSP33bbdip11u:5369": "viṣayādeḥ pūrvapakṣaphalakathanena sūcane 'pi mukhato 'nukteḥ tadanuvādapūrvakaṃ sūtraṃ vyācaṣṭe - asyeti /",
  "GSP33bbdip11u:5370": "'ityatra'; vākye pratipādyatvasyeti śeṣaḥ /",
  "GSP33bbdip11u:5371": "co 'pyarthaḥ /",
  "GSP33bbdip11u:5372": "yadyapi tathāpītyarthe /",
  "GSP33bbdip11u:5373": "'asau'; ākāśo 'tra vācya iti śeṣaḥ/",
  "GSP33bbdip11u:5374": "sūtre 'nuvṛttasya 'tattu';",
  "GSP33bbdip11u:5375": "ityasyārtho viṣṇureveti /",
  "GSP33bbdip11u:5376": "ityādīti /",
  "GSP33bbdip11u:5377": "luptavibhaktiko nirdeśaḥ ādiśabdāt 'sarvāṇi bhūtāni';",
  "GSP33bbdip11u:5378": "ityādijagatkāraṇatvapratipādakaṃ vākyaṃ gṛhyate /",
  "GSP33bbdip11u:5379": "yathoktaṃ tattvapradīpe - “sarvāṇi bhūtāni';",
  "GSP33bbdip11u:5380": "ityādinā udīryamāṇaṃ jagadutpādakatvādikamādiśabdādupādadīta“iti /",
  "GSP33bbdip11u:5381": "liṅgapadaṃ śrutyupalakṣakam /",
  "GSP33bbdip11u:5382": "tathā cetthaṃ yojanā-yadyapi 'asya lokasya';",
  "GSP33bbdip11u:5383": "iti chandogavākye bhūtākāśasya śrutyādibalādasti pratipādyatvasya prāptiḥ /",
  "GSP33bbdip11u:5384": "tathāpi nāsāvatra vākye ākāśapadena vācyo yujyate,",
  "GSP33bbdip11u:5385": "kintu - viṣṇureva /",
  "GSP33bbdip11u:5386": "kutaḥ? 'sa eṣaḥ';",
  "GSP33bbdip11u:5387": "ityādivākye 'talliṅgāt';",
  "GSP33bbdip11u:5388": "tasya viṣṇorliṅgamasādhāraṇadharmaḥ parovarīyastavādiḥ /",
  "GSP33bbdip11u:5389": "tasya tasminnākāśe śravaṇāduktatvāt /",
  "GSP33bbdip11u:5390": "yata evaṃ talliṅgāt asau",
  "GSP33bbdip11u:5391": "chandogaśrutyuktākāśo viṣṇureva,",
  "GSP33bbdip11u:5392": "tata eva 'ko hi';",
  "GSP33bbdip11u:5393": "iti taittirīyavākye 'pyasāveva pratipādyata iti tasyaivānandamayatve heturukto na tu bhūtasya/",
  "GSP33bbdip11u:5394": "ato bhūtākāśasyānandamayatve heturuktaḥ,",
  "GSP33bbdip11u:5395": "na tu viṣṇoriti na mantavyamiti /",
  "GSP33bbdip11u:5396": "anena sūtrayojanā darśitā/",
  "GSP33bbdip11u:5397": "asyetyāderayamarthaḥ - 'asya';",
  "GSP33bbdip11u:5398": "pratyakṣasiddhasya",
  "GSP33bbdip11u:5399": "pṛthivīlokasya tadabhimāninaścaturmukhasya 'kā gatiḥ';",
  "GSP33bbdip11u:5400": "āśraya iti śilakena pṛṣṭaḥ pravāhaṇo rājā ādīptatvādākāśanāmako viṣṇuriti pratyuvāca /",
  "GSP33bbdip11u:5401_0": "kathamityākāṅkṣāyāṃ tadupapādanāya tasyākāśasya mahimānamāha - 'sarvāṇi havā imāni",
  "GSP33bbdip11u:5401_1": "bhūtānyākāśādeva samutpadyante ākāśaṃ pratyastaṃ yanti ākāśo hyevaibhyo jyāyānākāśaḥ",
  "GSP33bbdip11u:5401_2": "parāyaṇaṃ sa eṣa paro varīyānudgīthaḥ sa eṣo 'nantaḥ'; iti /",
  "GSP33bbdip11u:5402": "atra vaiśabdasya prasiddhidyotakasya sannihitasarvabhūtānvaye vā,",
  "GSP33bbdip11u:5403": "'syurevaṃ tu punarvaivetyavadhāraṇavācakāḥ';",
  "GSP33bbdip11u:5404": "ityabhidhānādavadhāraṇārthatvaṃ vā draṣṭavyam /",
  "GSP33bbdip11u:5405": "bhūtaśabdo bhūtākāśa evātrocyate iti pūrvapakṣe ākāśavyatiriktabhūtaparaḥ /",
  "GSP33bbdip11u:5406": "siddhānte tu sarvabhūtaparaḥ /",
  "GSP33bbdip11u:5407": "brahmādisarvajagatparo vā /",
  "GSP33bbdip11u:5408": "tathā ca 'sarvāṇīmāni';",
  "GSP33bbdip11u:5409": "pramitāni ākāśādibhūtāni brahmādijagadvā ākāśādeva samutpadyante /",
  "GSP33bbdip11u:5410": "'havai'; prasiddhaṃ hi /",
  "GSP33bbdip11u:5411": "ākāśaṃ 'pratyastam';",
  "GSP33bbdip11u:5412": "adarśanaṃ 'yanti';",
  "GSP33bbdip11u:5413": "tatraiva pralaye muktau ca līnāḥ bhavanti /",
  "GSP33bbdip11u:5414": "kutaḥ? 'hi'; yasmādākāśa eva 'ebhyo';",
  "GSP33bbdip11u:5415": "brahmādibhyo 'jyāyān';",
  "GSP33bbdip11u:5416": "adhikottamaḥ /",
  "GSP33bbdip11u:5417": "kuta etat? yata ākāśaḥ 'parāyaṇam';",
  "GSP33bbdip11u:5418": "uttamāśrayaḥ naitasmāduttamaṃ vastvāśaṅkyamiti bhāvenāha - sa iti /",
  "GSP33bbdip11u:5419": "'sa eṣaḥ'; ākāśanāmā bhagavān 'parovarīyān'; atra -",
  "GSP33bbdip11u:5420": "parasmāduttamaṃ proktaṃ paro iti tataḥ param /",
  "GSP33bbdip11u:5421": "parovaraṃ paraṃ tasmātproktaṃ pārovarīyakam //",
  "GSP33bbdip11u:5422_0": "iti sāmasaṃhitāvacanānusāreṇādau para iti śabdāntarasya madhye varaśabdāntarasya",
  "GSP33bbdip11u:5422_1": "ca āvāpena vṛttivākye subādeśasya sorulopena rutvotvaguṇeṣu samāne pare optaśabdadvayasya",
  "GSP33bbdip11u:5422_2": "lope cottamottamottama ityartho jñātavyaḥ /",
  "GSP33bbdip11u:5423": "'udgīthaḥ'; uccatvena gīta ukto vedena /",
  "GSP33bbdip11u:5424": "takārasya thakāro vyatyayāt /",
  "GSP33bbdip11u:5425": "'sa eṣaḥ'; ākāśaḥ 'ananto';",
  "GSP33bbdip11u:5426": "deśakālaguṇairaparicchanna iti /",
  "GSP33bbdip11u:5427": "chāndogyabhāṣye tu 'uccatvādgīthatvātsarvasthānasthatvādudgītho bhagavān';",
  "GSP33bbdip11u:5428": "iti vyākhyātam / @#----------",
  "GSP33bbdip11u:5430": "BBsBh_1,1.8.3:",
  "GSP33bbdip11u:5431": "'viṣṇornu kaṃ vīryāṇi pravocaṃ yaḥ pārthivān vimame rajāṃsi'; (ṛ. 1-154-1.)",
  "GSP33bbdip11u:5432": "'paro mātrayā tanvā vṛdhāna'; (ṛ. 7-99-1.)",
  "GSP33bbdip11u:5433": "ityādinā tasyaiva hi talliṅgam /",
  "GSP33bbdip11u:5434": "BBsBhDīp_1,1.8.3:",
  "GSP33bbdip11u:5435": "'sa eṣo 'nantaḥ';",
  "GSP33bbdip11u:5436": "ityuktānantatvasyāparimitatvasya viṣṇuniṣṭhatvaṃ kuto jñāyata ityata āha-viṣṇoriti/",
  "GSP33bbdip11u:5437": "viṣṇorvīryāṇi 'kaṃ';",
  "GSP33bbdip11u:5438": "ko 'nu ko vā 'pravocam'; prāvocat /",
  "GSP33bbdip11u:5439": "sākalyena pravakti na ko 'pi /",
  "GSP33bbdip11u:5440": "'yaḥ'; kaḥ kavirbahmā 'pārthivāni rajāṃsi';",
  "GSP33bbdip11u:5441": "pārthivaparamāṇūn 'vimame'; gaṇayati /",
  "GSP33bbdip11u:5442": "so 'pi na pravaktīti śrutyarthaḥ/",
  "GSP33bbdip11u:5443": "'parovarīyān';",
  "GSP33bbdip11u:5444": "ityuktasarvottamatvasya viṣṇudharmatvaṃ kuta ityata āha - para iti /",
  "GSP33bbdip11u:5445": "atra 'na te mahitvamanvaśnuvanti';",
  "GSP33bbdip11u:5446": "iti uttaravākyāduktārtho jñāyate /",
  "GSP33bbdip11u:5447": "ata evādiśabda ubhayānvayī /",
  "GSP33bbdip11u:5448": "tatrādyo 'viṣṇornu vīryagaṇanāṃ katamo 'rhatīha yaḥ parthivānyapi kavirvimame rajāṃsi';",
  "GSP33bbdip11u:5449": "iti smṛtigrāhī /",
  "GSP33bbdip11u:5450": "vyākhyāteyaṃ śrutirjanmanaye /",
  "GSP33bbdip11u:5451": "ityādinā vākyeneti śeṣaḥ /",
  "GSP33bbdip11u:5452": "yadyapi śrutyanusārātsarvottamatve prathamaṃ pramāṇaṃ vaktavyaṃ na tu anantatve /",
  "GSP33bbdip11u:5453": "ata eva ṭīkāyāmādau sarvottamatvaṃ gṛhītam/",
  "GSP33bbdip11u:5454": "tathāpi anantatvasya sāvakāśatvaśaṅkāviṣayatvātprathamaṃ tatra pramāṇopanyāsaḥ /",
  "GSP33bbdip11u:5455": "ata eva tatraivottaratra smṛtyā sāvakāśatvaśaṅkāparihāraḥ /",
  "GSP33bbdip11u:5456": "'tasya'; viṣṇoḥ hiśabdo yata ityarthe /",
  "GSP33bbdip11u:5457": "'tat'; anantatvādi 'liṅgaṃ';",
  "GSP33bbdip11u:5458": "dharma ityavagatam/",
  "GSP33bbdip11u:5459": "ato na hetuviśeṣaṇāsiddhiriti vākyaśeṣaḥ /",
  "GSP33bbdip11u:5460": "evakārapāṭhe nānaikāntyamiti śeṣaḥ /",
  "GSP33bbdip11u:5461": "uttaratrānvayo vā/",
  "GSP33bbdip11u:5462": "yadyapi 'anantaḥ';",
  "GSP33bbdip11u:5463": "iti śrutiḥ;",
  "GSP33bbdip11u:5464": "vācakaśabdatvāt /",
  "GSP33bbdip11u:5465": "tathāpi tatpadapravṛttinimittasya liṅgatvamapyaviruddham / @#----------",
  "GSP33bbdip11u:5467": "BBsBh_1,1.8.4:",
  "GSP33bbdip11u:5468": "ananto bhagavān brahmā ānandetyādibhiḥ padaiḥ /",
  "GSP33bbdip11u:5469": "procyate viṣṇurevaikaḥ pareṣāmupacārataḥ /",
  "GSP33bbdip11u:5470": "iti brāhme /",
  "GSP33bbdip11u:5471": "BBsBhDīp_1,1.8.4:",
  "GSP33bbdip11u:5472": "nanvanantatvam 'anantākāśavatpaśyan';",
  "GSP33bbdip11u:5473": "ityākāśasyāpi smaryate,",
  "GSP33bbdip11u:5474": "ataḥ sāvakāśatvātkathaṃ viṣṇoreva talliṅgamityataḥ smṛtimāha - ananta iti /",
  "GSP33bbdip11u:5475": "ānandeti luptavibhaktiko nirdeśaḥ/",
  "GSP33bbdip11u:5476": "viṣṇurevaiko mukhyatayā procyata iti sambandhaḥ /",
  "GSP33bbdip11u:5477": "'pareṣāṃ'; viṣṇoranyeṣām 'upacārataḥ';",
  "GSP33bbdip11u:5478": "svasvasamīpagataparamātmasambandhādeva vācyateti śeṣaḥ /",
  "GSP33bbdip11u:5479": "iti brāhma ityasya tasyaiva talliṅgamityuktamiti pūrveṇānvayaḥ /",
  "GSP33bbdip11u:5480": "anenaivakāro liṅgasya niravakāśatvajñāpaka iti sūcitam / @#----------",
  "GSP33bbdip11u:5482": "BBsBh_1,1.8.5:",
  "GSP33bbdip11u:5483": "'nāmāni sarvāṇi yamāviśanti';",
  "GSP33bbdip11u:5484": "(bhāllaveya) iti coktam // 22 //",
  "GSP33bbdip11u:5485": "BBsBhDīp_1,1.8.5:",
  "GSP33bbdip11u:5486": "nanu śrutyā pūrvapakṣite kathaṃ liṅgena nirṇayaḥ /",
  "GSP33bbdip11u:5487": "liṅgasya śrutito durbalatvādityataḥ ākāśaśrutirviṣṇau sāvakāśeti śrutyā darśayati - nāmānīti /",
  "GSP33bbdip11u:5488": "'co'; yato 'nāmāni sarvāṇi';",
  "GSP33bbdip11u:5489": "iti vākyena viṣṇorākāśādisarvaśabdavācyatvamuktam,",
  "GSP33bbdip11u:5490": "ato liṅgena śruterbādhayā nirṇayo yukta iti yojanā /",
  "GSP33bbdip11u:5491": "// ityākāśādhikaraṇam // 8 //",
  "GSP33bbdip11u:5493": "// 9. prāṇādhikaraṇam //",
  "GSP33bbdip11u:5494": "BBsBh_1,1.9.1:",
  "GSP33bbdip11u:5495": "ata eva prāṇaḥ / BBs_1,1.23 /",
  "GSP33bbdip11u:5496": "BBsBhDīp_1,1.9.1:",
  "GSP33bbdip11u:5497": "atrādhikaraṇe lokato 'nyatra prasiddhādhyātmikāśeṣaśabdopalakṣakapraṇaśabdasya brahmaṇi samanvayaḥ kriyate /",
  "GSP33bbdip11u:5498": "sarvatrādau sūtraṃ pāṭhyam /",
  "GSP33bbdip11u:5499": "paścātsaṅgatyādikaṃ vaktavyamiti sūcayitumatra sūtramādāveva paṭhati - ata eveti / @#----------",
  "GSP33bbdip11u:5501": "BBsBh_1,1.9.2:",
  "GSP33bbdip11u:5502": "tadvai tvaṃ prāṇo abhavaḥ mahān bhogaḥ prajāpateḥ /",
  "GSP33bbdip11u:5503": "bhujaḥ kariṣyamāṇaḥ yaddevān prāṇayo nava (tai. ā. 3-14.)",
  "GSP33bbdip11u:5504": "iti mahābhogaśabdena paramānandatvaṃ prāṇasyoktam //",
  "GSP33bbdip11u:5505": "BBsBhDīp_1,1.9.2:",
  "GSP33bbdip11u:5506": "viṣayavākyodāharṇapūrvakaṃ pūrvādhikaraṇena saṅgatiṃ viṣayasaṃśayau ca sūcayati - taditi //",
  "GSP33bbdip11u:5507": "atra yattadorāvṛttiḥ /",
  "GSP33bbdip11u:5508": "bhujyata iti bhogaḥ ānandaḥ /",
  "GSP33bbdip11u:5509": "tena tadvānupalakṣyate,",
  "GSP33bbdip11u:5510": "dharmādharmiṇorabhedavivakṣā vā /",
  "GSP33bbdip11u:5511": "tathā ca he viṣṇo 'yat';",
  "GSP33bbdip11u:5512": "yasmāt 'prajāpateḥ';",
  "GSP33bbdip11u:5513": "hiraṇyagarbhasya tadupakṣitānāṃ sakalajīvānāṃ 'bhujaḥ';",
  "GSP33bbdip11u:5514": "bhogān yogyānandān 'kariṣyamāṇaḥ';",
  "GSP33bbdip11u:5515": "upalakṣaṇametat - kurvāṇo 'kārṣīśca /",
  "GSP33bbdip11u:5516": "'tasmāttvaṃ';",
  "GSP33bbdip11u:5517": "'mahān bhogaḥ';",
  "GSP33bbdip11u:5518": "pūrṇānandavānabhavaḥ/",
  "GSP33bbdip11u:5519": "svasya mahābhogābhāve parasmai taddānānupapatteḥ /",
  "GSP33bbdip11u:5520": "yasmācca pāyuguhyaikyena navendriyābhimānino devān tvaṃ 'prāṇayaḥ'; aceṣṭayaḥ/",
  "GSP33bbdip11u:5521": "idamapyupalakṣaṇaṃ - ceṣṭayasi ceṣṭayiṣyasi ca /",
  "GSP33bbdip11u:5522": "tasmāttvaṃ prāṇaḥ prāṇaśabdavācyo 'bhava iti siddhāntarītyā śrutyarthaḥ /",
  "GSP33bbdip11u:5523": "pūrvapakṣe tvetatsarvaṃ mukhyaprāṇe yojyam /",
  "GSP33bbdip11u:5524": "itīti /",
  "GSP33bbdip11u:5525": "'iti'; taittirīyaśākhāgatavākye 'paramānandatvaṃ';",
  "GSP33bbdip11u:5526": "pūrṇānandatvaparyavasitaṃ 'tadvai tvam';",
  "GSP33bbdip11u:5527": "iti vākye 'mahābhogaśabdena';",
  "GSP33bbdip11u:5528": "'mahān bhogaḥ';",
  "GSP33bbdip11u:5529": "iti padadvayātmakavākyena ca prāṇasyoktamiti yojanā /",
  "GSP33bbdip11u:5530": "anena prāṇākhyo viṣayaḥ /",
  "GSP33bbdip11u:5531": "tasya viṣṇvanyatvākṣepamukhenānandamayatvasyāpyanyaniṣṭhatvākṣepādānandamayādhikaraṇenāsyākṣepikī saṅgatiḥ /",
  "GSP33bbdip11u:5532": "saḥ vāyuruta viṣṇuriti saṃśayaśca sūcito bhavati / @#----------",
  "GSP33bbdip11u:5534": "BBsBh_1,1.9.3:",
  "GSP33bbdip11u:5535": "sa ca prāṇaḥ prasiddhervāyuḥ ityāpatati /",
  "GSP33bbdip11u:5536": "BBsBhDīp_1,1.9.3:",
  "GSP33bbdip11u:5537": "sayuktikaṃ pūrvapakṣaṃ darśayati - sa ceti //",
  "GSP33bbdip11u:5538": "tacchabda āvartate /",
  "GSP33bbdip11u:5539": "caśabdo 'vadhāraṇe /",
  "GSP33bbdip11u:5540": "vāyurityanena sambadhyate /",
  "GSP33bbdip11u:5541": "ānandamayaśceti samuccaye vā /",
  "GSP33bbdip11u:5542": "tathā ca paramānandatvaṃ yasya prāṇasyoktaṃ saḥ 'prāṇaḥ';",
  "GSP33bbdip11u:5543": "tacchabdavācyo mukhyavāyureveti 'āpatati'; prāpnoti /",
  "GSP33bbdip11u:5544": "ata evānandamayo 'pi sa evetyāpatati /",
  "GSP33bbdip11u:5545": "kutaḥ? prasiddheḥ prāṇaśruteḥ tasyāśca tasminvāyau prasiddhe rūḍhatvāt /",
  "GSP33bbdip11u:5546_0": "prāṇapadapravṛttinimittasya jīvanāḍihetutvasya ca śarīre sati mukhye jīvanādikaṃ",
  "GSP33bbdip11u:5546_1": "sambhavati nāsatītyanvayavyatirekābhyāṃ svaśarīragatavāyuvikāradvārā mukhyavāyāveva",
  "GSP33bbdip11u:5546_2": "prasiddherdarśanāditi yojanā / @#----------",
  "GSP33bbdip11u:5548": "BBsBh_1,1.9.4:",
  "GSP33bbdip11u:5549": "na caivam /",
  "GSP33bbdip11u:5550": "yato viṣṇureva prāṇaḥ,",
  "GSP33bbdip11u:5551": "ata eva 'śrīśca te lakṣmīśca patnyau /",
  "GSP33bbdip11u:5552": "ahorātre pārśve'; (tai.ā. 3-13.)",
  "GSP33bbdip11u:5553": "ityāditalliṅgādeva //",
  "GSP33bbdip11u:5554": "BBsBhDīp_1,1.9.4:",
  "GSP33bbdip11u:5555": "siddhāntayati - na ceti //",
  "GSP33bbdip11u:5556": "evaṃ prāṇasya vāyutvaṃ ānandamayatvaṃ ca na yuktamityarthaḥ / kuto",
  "GSP33bbdip11u:5557": "naivamityāśaṅkāyāṃ tatra hetutayā sūtraṃ vyācaṣṭe - yata iti /",
  "GSP33bbdip11u:5558": "sūtrārthasya hetutvadyotako 'yaṃ yataśśabdaḥ /",
  "GSP33bbdip11u:5559": "sūtre 'nuvṛttasya tattvityasyārtho viṣṇureveti /",
  "GSP33bbdip11u:5560": "tathā ca yato 'yaṃ prāṇo viṣṇoreva ato naivamityanvayaḥ /",
  "GSP33bbdip11u:5561": "kuto 'yaṃ prāṇo viṣṇurevetyataḥ sautraṃ hetumanūdya vyācaṣṭe - ata eveti /",
  "GSP33bbdip11u:5562": "ityādīti /",
  "GSP33bbdip11u:5563": "ityādinoktaṃ yadviṣṇuliṅgaṃ tasmādevetyarthaḥ /",
  "GSP33bbdip11u:5564": "kathaṃ śrutyā pūrvapakṣite liṅgena nirṇaya ityato liṅgasya niravakāśatvajñāpanāyaivakāraḥ /",
  "GSP33bbdip11u:5565": "tathā ca sāvakāśaśruterniravakāśaliṅgena bādha iti bhāvaḥ /",
  "GSP33bbdip11u:5566": "he viṣṇo 'te'; tava śrīśca lakṣmīśceti dve patnyau staḥ /",
  "GSP33bbdip11u:5567": "vakṣasthalāśritā śrīḥ aṅkasthitā lakṣmīriti sampradāyavidaḥ /",
  "GSP33bbdip11u:5568": "tattvapradīpe tu - aṅkasthitā śrīḥ vakṣasi lakṣmabhūtā lakṣmīrityuktam/",
  "GSP33bbdip11u:5569": "'ahorātre'; tadabhimānisūryacandrau 'pārśve';",
  "GSP33bbdip11u:5570": "pārśvasthitāvityarthaḥ /",
  "GSP33bbdip11u:5571": "divārātramete pārśvagate iti vā /",
  "GSP33bbdip11u:5572": "yadyapīdam 'adbhyaḥ';",
  "GSP33bbdip11u:5573": "iti pūrvānuvākagatam /",
  "GSP33bbdip11u:5574": "'tadvai tvaṃ prāṇaḥ';",
  "GSP33bbdip11u:5575": "ityetacca 'bhartā san bhriyamāṇaḥ';",
  "GSP33bbdip11u:5576": "ityuttarānuvākagatam /",
  "GSP33bbdip11u:5577": "tathā ca nānayorliṅgaliṅgibhāvo yujyate /",
  "GSP33bbdip11u:5578": "tathāpi 'śrīśca te';",
  "GSP33bbdip11u:5579": "iti yuṣmacchabdenoktasya 'tadvai tvaṃ prāṇaḥ';",
  "GSP33bbdip11u:5580": "ityatrāpi yuṣmacchabdena pratyabhijñānāttadupapattiḥ /",
  "GSP33bbdip11u:5581": "niravakāśatvādbhinnānuvākasthasyāpi mukhato grahaṇaṃ yuktam /",
  "GSP33bbdip11u:5582": "ādiśabdena 'hariṃ harantamanuyanti devāḥ /",
  "GSP33bbdip11u:5583": "viśvasyeśānaṃ vṛṣabhaṃ matīnām'; (tai.ā. 3-15.)",
  "GSP33bbdip11u:5584": "iti tattvapradīpodāhṛtamanuvākāntarasthaṃ gṛhyate /",
  "GSP33bbdip11u:5585": "sarvabuddhiniyantāraṃ jagatpatiṃ sarvasaṃhartāraṃ hariṃ devāḥ anugacchantītyarthaḥ /",
  "GSP33bbdip11u:5586": "candrikāyāṃ tu - 'bhartā san';",
  "GSP33bbdip11u:5587": "ityuttarānuvākagataṃ 'tamevamṛtyumamṛtantamāhustaṃ bhartāraṃ tamugoptāramāhuḥ'; (tai.ā. 3-14.)",
  "GSP33bbdip11u:5588": "ityādikamādipadena grāhyamityuktam /",
  "GSP33bbdip11u:5589": "yadyapi taittirīyaśākhāyāṃ 'hrīścate'; iti pāṭhaḥ /",
  "GSP33bbdip11u:5590": "tathāpi vājasaneyaśākhābhiprāyeṇa evamudāhṛtamiti dhyeyam /",
  "GSP33bbdip11u:5591": "sūtrārtastu spaṣṭaḥ /",
  "GSP33bbdip11u:5592": "// iti prāṇādhikaraṇam // 9 //",
  "GSP33bbdip11u:5594": "// 10. jyotiradhikaraṇam //",
  "GSP33bbdip11u:5595": "BBsBh_1,1.10.1:",
  "GSP33bbdip11u:5596": "'yo veda nihitaṃ guhāyām';",
  "GSP33bbdip11u:5597": "(tai.u. 2-1.) ityuktam /",
  "GSP33bbdip11u:5598": "tacca guhānihitam /",
  "GSP33bbdip11u:5599": "'vi me karṇā patayato vicakṣurvī3daṃ jyotirhṛdaya āhitaṃ yat /",
  "GSP33bbdip11u:5600": "vi me manaścarati dūra ādhīḥ kiṃ svidvakṣyāmi kimu nūmaniṣye'",
  "GSP33bbdip11u:5601": "(ṛ. 6-9-6.) iti jyotiruktam /",
  "GSP33bbdip11u:5602": "BBsBhDīp_1,1.10.1:",
  "GSP33bbdip11u:5603": "atrādhikaraṇe tattatsūktagatāśeṣaśabdopalakṣakasya lokato 'nyatraprasiddhasya jyotirnāmno brahmaṇi samanvayaḥ kriyate /",
  "GSP33bbdip11u:5604": "pūrvādhikaraṇatadviṣayasaṅgatī viṣayavākyodāharaṇapūrvakaṃ viṣayasaṃśayau ca darśayati - yo vedeti //",
  "GSP33bbdip11u:5605": "tataḥ kimityata āha - tacceti /",
  "GSP33bbdip11u:5606": "co 'vadhāraṇe /",
  "GSP33bbdip11u:5607": "tathā ca yatpūrvaṃ māntravarṇikapadopāttamantravarṇagatena 'yo veda';",
  "GSP33bbdip11u:5608": "iti vākyena guhānihitaṃ vastūktaṃ tadevānandamayādyākhyamityuktam /",
  "GSP33bbdip11u:5609": "tadeva 'vime karṇā';",
  "GSP33bbdip11u:5610": "iti vākye 'jyotiruktaṃ'",
  "GSP33bbdip11u:5611": "jyotiśśabdenoktamityarthaḥ/",
  "GSP33bbdip11u:5612": "anena vakṣyamāṇapūrvapakṣaparyālocanayā jyotiṣo viṣṇvanyatvasādhanamukhenānandamayatvasyānyaniṣṭhatvākṣepādānandamayādhikaraṇenāsyākṣepikī saṅgatiḥ sūcitā bhavati /",
  "GSP33bbdip11u:5613": "jyotirviṣayaḥ kimagniruta viṣṇuriti sandehaśca sūcito bhavati /",
  "GSP33bbdip11u:5614": "'vi me'; iti ṛṅmantre vītyupasargāṇāṃ kriyāpadenānvayaḥ / tatra",
  "GSP33bbdip11u:5615": "dhātoreva vicaraṇābhidhāyakatvam /",
  "GSP33bbdip11u:5616": "upasargāstu dyotakāḥ na vācakāḥ /",
  "GSP33bbdip11u:5617": "ata eva sūtre caraṇābhidhānāt ityevoktam/",
  "GSP33bbdip11u:5618": "bhāṣye tu 'vicaraṇābhidhānāt';",
  "GSP33bbdip11u:5619": "iti spaṣṭārthamuktam /",
  "GSP33bbdip11u:5620": "ata eva tattvapradīpe 'spaṣṭatvāya vicaraṇābhidhānāt ityuktam'; ityuktam/",
  "GSP33bbdip11u:5621": "'me'; ityasmacchabdena mantradraṣṭā ṛṣirucyate /",
  "GSP33bbdip11u:5622": "'dūra ādhīḥ'; ityasya ekapadatve 'pi avagrahadarśanena dvikhaṇḍatvādvibhajyānvayaḥ /",
  "GSP33bbdip11u:5623": "āṅ īṣadabhivyāptyubhayārthakaḥ /",
  "GSP33bbdip11u:5624": "vartata iti śeṣaḥ /",
  "GSP33bbdip11u:5625": "tathā ca yato me karṇau jyotiṣo viruddhaṃ patayataḥ patataḥ /",
  "GSP33bbdip11u:5626": "svārthe ṇic /",
  "GSP33bbdip11u:5627": "cakṣuśca viruddhaṃ patatīti vipariṇāmenānvayaḥ /",
  "GSP33bbdip11u:5628": "yathā karṇāderjyotirvidūratvaṃ evaṃ jyotiṣo 'pi karṇādividūratvamityāha - vīdamiti /",
  "GSP33bbdip11u:5629": "kampo 'tyantamityarthe /",
  "GSP33bbdip11u:5630": "tathā ca yadidaṃ hṛdaye 'āhitam';",
  "GSP33bbdip11u:5631": "ā samantāt sthitaṃ jyotistadatyantaṃ karṇādiviruddhaṃ vartate /",
  "GSP33bbdip11u:5632": "evaṃ me manaḥ jyotiṣo dūre vicarati atīva taddarśanaviruddhaṃ vartate /",
  "GSP33bbdip11u:5633": "manaścaraṇasya tattvaniṣṭhāvirodhitvaṃ 'cañcalaṃ hi manaḥ kṛṣṇa';",
  "GSP33bbdip11u:5634": "iti gītāyāmuktam /",
  "GSP33bbdip11u:5635": "ataḥ kāraṇāt 'ādhīḥ';",
  "GSP33bbdip11u:5636": "īṣadbuddhirahaṃ vyāptabuddhirapīti vā 'kiṃ svit';",
  "GSP33bbdip11u:5637": "kiṃ nu vakṣyāmi /",
  "GSP33bbdip11u:5638": "kimu kiṃ vā nu idānīṃ 'maniṣye';",
  "GSP33bbdip11u:5639": "cintayāmīti mantrārthaḥ /",
  "GSP33bbdip11u:5640": "tattvapradīpe tu - ā samantāddūrasthabuddhirahamityekānvayena vyākhyātam / @#----------",
  "GSP33bbdip11u:5642": "BBsBh_1,1.10.2:",
  "GSP33bbdip11u:5643": "tacca jyotiragnisūktatvātprasiddheścāgnireveti prāptam /",
  "GSP33bbdip11u:5644": "BBsBhDīp_1,1.10.2:",
  "GSP33bbdip11u:5645": "atha sayuktikaṃ pūrvapakṣayati - tacceti /",
  "GSP33bbdip11u:5646": "cassamuccaye /",
  "GSP33bbdip11u:5647": "taditi cāvartate /",
  "GSP33bbdip11u:5648": "agniśabdo bhūtataddevatāparaḥ/",
  "GSP33bbdip11u:5649": "dvitīyacaśabdo bhinnakramaḥ /",
  "GSP33bbdip11u:5650": "tathā ca tajjyotirguhānihitaṃ cāgnireva bhavediti prāptaṃ, kutaḥ?",
  "GSP33bbdip11u:5651": "'prasiddheḥ';",
  "GSP33bbdip11u:5652": "jyotiśśrutestasyāśca tasminnagnāveva prasiddheḥ rūḍhatvāt /",
  "GSP33bbdip11u:5653": "na kevalaṃ śruterevedaṃ jyotiragniḥ,",
  "GSP33bbdip11u:5654": "kintu tasya jyotiṣaḥ 'agnisūktatvāt';",
  "GSP33bbdip11u:5655": "agniprakaraṇagatatvācceti yojanā /",
  "GSP33bbdip11u:5656": "ata eva pūrvapakṣopasaṃhāraṭīkāyāṃ śrutiprakaraṇayorbalavatvāditi prasiddhapadalakṣitāyāḥ śruteḥ prathamamuktiḥ /",
  "GSP33bbdip11u:5657": "ata eva candrikāyāṃ bhāṣye agnisūktasthatvācceti caśabdaprayogādityuktam /",
  "GSP33bbdip11u:5658": "tathā ca śrutiprakaraṇābhyāṃ guhānihitatvaliṅgamātrasya bādhāt agnirevedaṃ jyotirguhānihitaṃ ceti bhāvaḥ / @#----------",
  "GSP33bbdip11u:5660": "BBsBh_1,1.10.3:",
  "GSP33bbdip11u:5661": "ata āha -",
  "GSP33bbdip11u:5662": "jyotiś caraṇābhidhānāt / BBs_1,1.24 /",
  "GSP33bbdip11u:5663": "viṣṇureva jyotiḥ /",
  "GSP33bbdip11u:5664": "karṇādīnāṃ vicaraṇābhidhānāt /",
  "GSP33bbdip11u:5665": "BBsBhDīp_1,1.10.3:",
  "GSP33bbdip11u:5666": "siddhāntayatsūtramavatārayati - ata iti //",
  "GSP33bbdip11u:5667": "yataḥ pūrvapakṣaḥ prāpto 'taḥ uttaraṃ sūtramāha bhagavānbādarāyaṇa ityarthaḥ /",
  "GSP33bbdip11u:5668": "tadeva sūtraṃ paṭhati jyotiriti /",
  "GSP33bbdip11u:5669": "sūtre tattvityasya anuvṛttiṃ vipariṇāmaṃ cābhipretya pratijñāṃśaṃ vyācaṣṭe - viṣṇureveti /",
  "GSP33bbdip11u:5670": "'jyotiḥ'; tacchabdavācyo viṣṇureva bhavediti yojanā /",
  "GSP33bbdip11u:5671": "kuta ityataḥ prāptaṃ 'caraṇābhidhānāt';",
  "GSP33bbdip11u:5672": "iti hetvaṃśaṃ caraṇaśabdasya vicaraṇārthatvaṃ karṇādīnāmityasya adhyāhāraṃ cābhipretya vyācaṣṭe - karṇādīnāmiti /",
  "GSP33bbdip11u:5673": "atra vākye karṇādīnāmetajjyotiḥprati viruddhacaraṇokteḥ karṇādividūratvaliṅgaśravaṇādityarthaḥ /",
  "GSP33bbdip11u:5674": "atra karṇādividūratvaṃ nāma tairiyaditi paricchedāyogyavaibhavatvaṃ,",
  "GSP33bbdip11u:5675": "na tu karṇādividūratvamātram /",
  "GSP33bbdip11u:5676": "tadviṣaye tasyāsambhavāt /",
  "GSP33bbdip11u:5677": "abhidhānaparyantadhāvanaṃ hetvasiddhiparihārāyeti draṣṭavyam / @#----------",
  "GSP33bbdip11u:5679": "BBsBh_1,1.10.4:",
  "GSP33bbdip11u:5680": "sa hi 'paro mātrayā tanvā vṛdhāna'; (ṛ. 7-99-1.)",
  "GSP33bbdip11u:5681": "ityādinā karṇādividūraḥ // 10 //",
  "GSP33bbdip11u:5682": "BBsBhDīp_1,1.10.4:",
  "GSP33bbdip11u:5683": "nanvastu jyotiṣaḥ karṇādividūratvoktiḥ,",
  "GSP33bbdip11u:5684": "tāvatā tasya viṣṇutvaṃ kuta ityataḥ karṇādividūratvasya viṣṇvekaliṅgatve śrutimudāharan tatpratijānīte - sa hīti //",
  "GSP33bbdip11u:5685": "evetyanuṣajyate /",
  "GSP33bbdip11u:5686": "ādiśabdena 'na te viṣṇo';",
  "GSP33bbdip11u:5687": "ityādikaṃ gṛhyate /",
  "GSP33bbdip11u:5688": "tathā ca 'hi'; yasmāt 'saḥ';",
  "GSP33bbdip11u:5689": "viṣṇureva 'paro mātrayā';",
  "GSP33bbdip11u:5690": "ityādivākyena karṇādividūra iti pramitaḥ tasmānnāprayojakatā,",
  "GSP33bbdip11u:5691": "na vā hetuviśeṣaṇāsiddhirityadhyāhāreṇa yojanā /",
  "GSP33bbdip11u:5692": "anena 'jyotiḥ';",
  "GSP33bbdip11u:5693": "tacchabdavācyaṃ brahmaiva /",
  "GSP33bbdip11u:5694": "kutaḥ? atra karṇādīnāmetajjyotiḥ prati sākalyena tadaviṣayīkaraṇarūpaviruddha 'caraṇābhidhānāt';",
  "GSP33bbdip11u:5695": "karṇādividūratvaliṅgaśravaṇāt ittyāvṛttyadhyāhārābhyāṃ sūtrārtha ukto bhavati /",
  "GSP33bbdip11u:5696": "māpayati jñāpayati viṣayāniti vā mīyante viṣayā aneneti vā mātrā indriyagaṇaḥ tayā tatastvaṃ 'paro';",
  "GSP33bbdip11u:5697": "dūro 'sīti he viṣṇo anyamahimnaḥ paramantaṃ sīmānaṃ te mahimānaṃ ko 'pi śrotrādinā nāpeti ca prakṛtānuguṇyena śrutirvyākhyeyā /",
  "GSP33bbdip11u:5698": "atra tattvapradīpasannyāyaratnāvalīkārayoḥ jyotirityādicatussūcī ekamevāntarbhedādhikaraṇamityabhipretam /",
  "GSP33bbdip11u:5699": "agnisūktacchāndogyagataviṣayavākyabhedādanayorbhedaḥ /",
  "GSP33bbdip11u:5700": "ṭīkākṛtastujyotissūtramekamadhikaraṇaṃ 'chandaḥ';",
  "GSP33bbdip11u:5701": "ityāditrisūtrī adhikaraṇāntaramiti jñātavyam // 10 //",
  "GSP33bbdip11u:5702": "// iti jyotiradhikaraṇam // 10 //",
  "GSP33bbdip11u:5704": "// 11. chando 'bhidhānādhikaraṇam //",
  "GSP33bbdip11u:5705": "BBsBh_1,1.11.1:",
  "GSP33bbdip11u:5706": "chando 'bhidhānān neti cen na tathā ceto'rpaṇanigadāt tathā hi darśanam / BBs_1,1.25 /",
  "GSP33bbdip11u:5707": "BBsBhDīp_1,1.11.1:",
  "GSP33bbdip11u:5708": "atrādhikaraṇe adhivedagatagāyatryādyaśeṣaśabdasamanvayaḥ kriyate /",
  "GSP33bbdip11u:5709": "saṅgatyādijijñāsājananāya sūtramevādau paṭhati - chanda iti //",
  "GSP33bbdip11u:5710": "atra chanda ityāvartate /",
  "GSP33bbdip11u:5711": "tacca vyastaṃ samastaṃ ca /",
  "GSP33bbdip11u:5712": "tathā ca 'chando 'bhidhānāt';",
  "GSP33bbdip11u:5713": "'gāyatrī vā idam';",
  "GSP33bbdip11u:5714": "iti vākyasthagāyatrīśabdena caturviṃśatyakṣaramantraviśeṣātmakachandasaḥ pratipādanāt,",
  "GSP33bbdip11u:5715": "tacchabdasya tatra rūḍhatvāt,",
  "GSP33bbdip11u:5716": "gāyatrīśabdavācyo na viṣṇuḥ,",
  "GSP33bbdip11u:5717": "kintu chanda eva /",
  "GSP33bbdip11u:5718": "yato gāyatrī na viṣṇuḥ,",
  "GSP33bbdip11u:5719": "api tu chandaḥ,",
  "GSP33bbdip11u:5720": "ato jyotirapi na viṣṇuḥ kintu chandaḥ /",
  "GSP33bbdip11u:5721": "kutaḥ? 'chando 'bhidhānāt';",
  "GSP33bbdip11u:5722": "chandasā gāyatryā tadaikyābhiprāyeṇa jyotiṣo 'bhidhānāt upakramāditi cet - na,",
  "GSP33bbdip11u:5723": "viṣṇureva jyotiḥ /",
  "GSP33bbdip11u:5724": "kutaḥ? 'nigadāt';",
  "GSP33bbdip11u:5725": "gāyatrīpadena viṣṇorevābhidhānāt /",
  "GSP33bbdip11u:5726": "gāyatryādipadairviṣṇorevābhidhānaṃ ca tadabhedavidhānārthaṃ kintu tathopāsanārthamevetyāha - tatheti /",
  "GSP33bbdip11u:5727": "'tathā'; gāyatryādiśabdārthaguṇasvarūpatvena 'cetaso';",
  "GSP33bbdip11u:5728": "manasaḥ 'arpaṇāya';",
  "GSP33bbdip11u:5729": "brahmaṇyādhānāyopāsanārthameva viṣṇornigadādityarthaḥ /",
  "GSP33bbdip11u:5730": "upāsanetyanuktvā",
  "GSP33bbdip11u:5731": "cetorpaṇetyuktirupāsanāsvarūpakathanārthā /",
  "GSP33bbdip11u:5732": "anena prasiddhagāyatryādipadena viṣṇorabhidhānaṃ vyarthamiti śaṅkā parihṛtā/",
  "GSP33bbdip11u:5733": "nanu bhavedgāyatrīśabdavācyatvena viṣṇorjyotiśśabdavācyatvasādhanam,",
  "GSP33bbdip11u:5734": "yadi gāyatrīśabdavācyatvaṃ viṣṇoḥ pramitaṃ syāt /",
  "GSP33bbdip11u:5735": "tadeva kuta ityata āha - tathā hīti /",
  "GSP33bbdip11u:5736": "'hi'; yasmāt 'tathā';",
  "GSP33bbdip11u:5737": "gānatrāṇakartṛtvanimittena viṣṇorgāyatrīśabdavācyatvasādhakaṃ 'darśanaṃ';",
  "GSP33bbdip11u:5738": "dṛśyate jñāyate 'rtho yayeti vyupattyā 'gāyati ca trāyati ca';",
  "GSP33bbdip11u:5739": "(śākhāntaram)",
  "GSP33bbdip11u:5740": "ityādirūpā śrutirasti tasmāditi sūtrārthaḥ / @#----------",
  "GSP33bbdip11u:5742": "BBsBh_1,1.11.2:",
  "GSP33bbdip11u:5743": "'atha yadataḥ paro divo jyotirdīpyate'; (chāṃ. 3-13-7.)",
  "GSP33bbdip11u:5744": "ityuktasya jyotiṣo 'gāyatrī vā idaṃ sarvam'; (chāṃ. 3-12.1.)",
  "GSP33bbdip11u:5745": "iti gāyatryā samārambhaḥ kṛtaḥ //",
  "GSP33bbdip11u:5746": "tasmānna viṣṇuriti cet - na,",
  "GSP33bbdip11u:5747": "tathā cetor'paṇārthaṃ hi nigadyate /",
  "GSP33bbdip11u:5748": "agnigāyatryādiśabdārtharūpo 'sāviti cetor'paṇārthaṃ hi nigadyate /",
  "GSP33bbdip11u:5749": "BBsBhDīp_1,1.11.2:",
  "GSP33bbdip11u:5750": "śrutyādisaṅgativiṣayavākyaviṣayasaṃśayapūrvapakṣatatphalāni sūcayan sūtre pūrvapakṣāṃśaṃ vyācaṣṭe - atheti //",
  "GSP33bbdip11u:5751": "uktasyetyāvartyate /",
  "GSP33bbdip11u:5752": "tathā ca 'hṛdaya āhitaṃ yat';",
  "GSP33bbdip11u:5753": "iti guhānihitatvena yaduktaṃ tasyaiva 'jyotiṣaḥ';",
  "GSP33bbdip11u:5754": "punaḥ 'atha yadataḥ paro divo jyotirdīpyate viśvataḥ pṛṣṭheṣu sarvataḥ pṛṣṭheṣu anuttameṣūttameṣu lokeṣu /",
  "GSP33bbdip11u:5755": "idaṃ vāva tadyadidamasminnantaḥpuruṣe jyotiḥ';",
  "GSP33bbdip11u:5756": "iti chāndogye 'pyuktasya 'gāyatryā';",
  "GSP33bbdip11u:5757": "itthaṃbhūtalakṣaṇe tṛtīyā /",
  "GSP33bbdip11u:5758": "gāyatrītvena tadrūpatayā 'samārambhaḥ';",
  "GSP33bbdip11u:5759": "pāṭhaḥ kṛtaḥ /",
  "GSP33bbdip11u:5760": "kuto 'yaṃ vijñāyate?",
  "GSP33bbdip11u:5761": "yato 'gāyatrī vā idaṃ sarvaṃ vāgvai gāyatrī vāgvā idaṃ sarvam';",
  "GSP33bbdip11u:5762": "iti vākye 'gāyatryā';",
  "GSP33bbdip11u:5763": "gāyatrīśabdena tadaikyatātparyeṇa 'samārambhaḥ';",
  "GSP33bbdip11u:5764": "upakramaḥ kṛtaḥ ata iti yojanā /",
  "GSP33bbdip11u:5765": "tataḥ kimityata āha - tasmāditi/",
  "GSP33bbdip11u:5766": "idaṃ cāvartate /",
  "GSP33bbdip11u:5767": "jyotirgāyatrīti ca śeṣaḥ /",
  "GSP33bbdip11u:5768": "chanda iti cānuṣajyate /",
  "GSP33bbdip11u:5769": "tathā ca yasmādgāyatryā samārambhaḥ kṛtaḥ,",
  "GSP33bbdip11u:5770": "sa ca yasmādanupasañjātavirodhitvena balavān,",
  "GSP33bbdip11u:5771": "tasmādidaṃ jyotirgāyatryeva bhavet /",
  "GSP33bbdip11u:5772": "sā ca gāyatrī virṇasamāveśalakṣaṇamantrātmakachanda eva bhavet, na viṣṇuḥ /",
  "GSP33bbdip11u:5773": "kutaḥ? tasmāt gāyatrīśabdasya chandasyeva rūḍhatvādvāktvābhidhānācceti yojanā /",
  "GSP33bbdip11u:5774": "anena 'gāyatrī vā idaṃ sarvam';",
  "GSP33bbdip11u:5775": "iti pūrvavākyasthagāyatrīśabdasya viṣṇvanyaparatve tata evottaravākyasthajyotiṣo viṣṇvanyatvāpattyā tata eva agnisūktagatajyotiṣo 'pi tadanyatvameva bhavet /",
  "GSP33bbdip11u:5776": "ata evānandamayatvamapi anyasyaiva bhavenna viṣṇoriti pūrvoktākṣepeṇa etadadhikaraṇotthānātpūrveṇāsyākṣepikī saṅgatiḥ /",
  "GSP33bbdip11u:5777": "evaṃ gāyatrī viṣayaḥ /",
  "GSP33bbdip11u:5778": "kiṃ chandoviśeṣaḥ uta viṣṇuriti sandehaḥ /",
  "GSP33bbdip11u:5779": "tathā gāyatrī chandoviśeṣa eva bhavet;",
  "GSP33bbdip11u:5780": "tacchabdasya tatra rūḍhatvāditi sayuktikaḥ pūrvapakṣaḥ /",
  "GSP33bbdip11u:5781": "tathā tasmāt jyotirapi chanda eveti tasyaiva guhānihitatvamāndamayatvaṃ ceti pūrvapakṣaphalaṃ ca sūcitaṃ bhavati /",
  "GSP33bbdip11u:5782": "atra pūrvapakṣe gāyatryādiśabdāḥ mantraparāḥ,",
  "GSP33bbdip11u:5783": "sarvamapi vākyaṃ tanmāhātmyaparatayā yojanīyam/",
  "GSP33bbdip11u:5784": "siddhānte tu 'atha';",
  "GSP33bbdip11u:5785": "ityāderayamarthaḥ - bhagavanmāhātmyāntarārambhe 'thaśabdaḥ 'yat';",
  "GSP33bbdip11u:5786": "śvetadvīpānantāsanavaikuṇṭhagataṃ nārāyaṇavāsudevavaikuṇṭhākhyaṃ rūpatrayaṃ tat 'ataḥ';",
  "GSP33bbdip11u:5787": "etasmādvivakṣitādbuddhisthāt 'divaḥ paraḥ';",
  "GSP33bbdip11u:5788": "paraṃ tadapekṣayoccasthānasthitamityarthaḥ /",
  "GSP33bbdip11u:5789": "'jyotiḥ'; tejomayaṃ evaṃbhūtaṃ tat 'viśvataḥ pṛṣṭheṣu'",
  "GSP33bbdip11u:5790": "pṛthivyāṃ brahmaṇo merau vaijayante 'ntarikṣagam /",
  "GSP33bbdip11u:5791": "tṛtīyaṃ satyaloke ca sadanaṃ trividhaṃ matam //",
  "GSP33bbdip11u:5792": "iti vacanādantarikṣagavaijayantamerusatyalokagatebhyo brahmasadanebhyaḥ krameṇocceṣu 'sarvataḥ pṛṣṭheṣu';",
  "GSP33bbdip11u:5793": "antarikṣapṛthivīsvarātmakalokebhyaḥ krameṇocceṣu 'anuttameṣu';",
  "GSP33bbdip11u:5794": "na vidyate uttamo loko yebhyasteṣu pratyavareṣviti vā /",
  "GSP33bbdip11u:5795": "'uttameṣu'; svayamevottameṣu 'lokeṣu';",
  "GSP33bbdip11u:5796": "śvetadvīpānantāsanavaikuṇṭheṣu 'dīpyate'; prakāśate",
  "GSP33bbdip11u:5797": "'tat'; dīpyamānaṃ tejaḥ 'idaṃ vāva'; idaṃ khalu/",
  "GSP33bbdip11u:5798": "idaṃ ca kim? 'yadidamasmin puruṣe';",
  "GSP33bbdip11u:5799": "hṛdaye 'antarjyotiḥ';",
  "GSP33bbdip11u:5800": "tacchabditaṃ brahmāsti tattenaikībhūtamityarthaḥ /",
  "GSP33bbdip11u:5801": "yo gāyatrīnāmā gāyatrīsaṃsthaḥ strīrūpo hayaśīrṣākhyo bhagavān tadidaṃ prathamaṃ rūpamityāśayena tasya dvitīyaṃ rūpaṃ vaktuṃ gāyatrītyādivākyaṃ pravṛttam /",
  "GSP33bbdip11u:5802": "'yadidaṃ kiñca bhūtaṃ';",
  "GSP33bbdip11u:5803": "pūrṇaṃ matsyādyavatārarūpaṃ yacca 'sarvaṃ';",
  "GSP33bbdip11u:5804": "sarvāntaḥsthitaṃ rūpaṃ tatsarvaṃ 'gāyatrī';",
  "GSP33bbdip11u:5805": "gāyatrīnāmā bhagavāneva /",
  "GSP33bbdip11u:5806": "vai prasiddham /",
  "GSP33bbdip11u:5807": "tasyaiva tṛtīyaṃ rūpamāha - vāgiti /",
  "GSP33bbdip11u:5808": "gāyatrīnāmā bhagavān 'vāgvai';",
  "GSP33bbdip11u:5809": "vāṅnāmako viṣṇureva /",
  "GSP33bbdip11u:5810": "kuto 'sya viṣṇutvamityatastallakṣaṇayogādityāha - vāgvā iti /",
  "GSP33bbdip11u:5811": "'idaṃ sarvaṃ bhūtaṃ';",
  "GSP33bbdip11u:5812": "prāṇijātaṃ 'vāgvai';",
  "GSP33bbdip11u:5813": "vāṅnāmakabhagavadadhīnameva /",
  "GSP33bbdip11u:5814": "ataḥ sarvasvāmitvādvāco viṣṇutvamiti /",
  "GSP33bbdip11u:5815": "siddhāntasūtrāṃśamanukaroti - neti /",
  "GSP33bbdip11u:5816": "nigadyata ityatrāpi sambadhyate /",
  "GSP33bbdip11u:5817": "tathā ca jyotiḥśabdena viṣṇureva nigadyata ityarthaḥ /",
  "GSP33bbdip11u:5818": "kuta ityato nigadāditi hetuṃ yojayati - hi nigadyata iti /",
  "GSP33bbdip11u:5819": "gāyatrīśabdeneti śeṣaḥ /",
  "GSP33bbdip11u:5820": "tathā ca 'hi'; yasmādgāyatrīśabdenāpi viṣṇureva 'nigadyate';",
  "GSP33bbdip11u:5821": "abhīdhīyate tasmādityarthaḥ /",
  "GSP33bbdip11u:5822": "viṣṇorgāyatryādiśabdairabhidhānaṃ ca na tadabhedavidhānārthaṃ,",
  "GSP33bbdip11u:5823": "kintu tathopāsanārthamevetyāha - tatheti /",
  "GSP33bbdip11u:5824": "ceto 'rpaṇetyuktiprayojanaṃ pūrvavat /",
  "GSP33bbdip11u:5825": "bhāṣyatvajñāpanāya tathetyādisvapadāni tathāśabdārthakathanena vivṛṇoti - agnīti /",
  "GSP33bbdip11u:5826_0": "atra jyotiśśabdopalakṣakāgnipadaṃ jyotissūtrasya bhinnādhikaraṇatvapakṣe anyatra",
  "GSP33bbdip11u:5826_1": "prasiddhasya gāyatrīpadasya viṣṇau prayoge prayojanamatra vadatā sūtrakṛtā pūrvatrottaratra",
  "GSP33bbdip11u:5826_2": "cāgnyādipadasya viṣṇau prayoge prayojanaṃ sūcitamiti darśayitum /",
  "GSP33bbdip11u:5827": "na ca gāyatryādipadābhyāmeva gāyatrīpadasamanvayaphalasya pūrvatrottaratra coktasamanvayaphalasya ca sūcanasambhavādagnipadaṃ vyarthamiti vācyam /",
  "GSP33bbdip11u:5828": "phalībhūtasamanvayaviṣayatvenāsyāpi avaśyopādeyatvāt /",
  "GSP33bbdip11u:5829": "samānaprakaraṇasthavāgādigrāhakatvena ādiśabdasyāpyāvaśyakatvāt /",
  "GSP33bbdip11u:5830": "avaśyāpekṣitābhyāmubhābhyāmapyānandamayādyadhikaraṇeṣu uttaratra coktaprayojanasyāpi sūcanasambhavādubhayamapyāvaśyakam /",
  "GSP33bbdip11u:5831": "jyotirityādicatuḥsūtryā ekādhikaraṇatvapakṣe tu sākṣātsamanvetavyapaśabdatvenaiva śabdadvayopādānaṃ,",
  "GSP33bbdip11u:5832": "na tu phalatvenāgniśabdasyādhikaraṇāntare 'pyetannyāyasūcanaṃ tu ādiśabdenaiva,",
  "GSP33bbdip11u:5833": "na tūbhābhyām /",
  "GSP33bbdip11u:5834": "bhinnajātīyānekaśabdagrahaṇārthaṃ śabdadvayottarādipadam /",
  "GSP33bbdip11u:5835_0": "ata eva tattvapradīpe ādiśabdasyobhayatrānvayaṃ prathamādiśabdena tejaḥśabdānāṃ dvitīyena",
  "GSP33bbdip11u:5835_1": "chandaśśabdānāṃ ca grahaṇamabhipretya 'agnyāditejaḥśabdānāṃ gāyatryādichandaśśabdānāṃ ca'; ityuktam /",
  "GSP33bbdip11u:5836": "kecittu bhāṣyagatahiśabdo jñānārthamatha dhyānārthamiti pramāṇaprasiddhidyotakaḥ,",
  "GSP33bbdip11u:5837": "adhikaraṇāntare 'pyasya nyāyasyānusandheyatvajñāpakaścetyāhuḥ /",
  "GSP33bbdip11u:5838": "ceto 'rpaṇārthamiti sāvadhāraṇam /",
  "GSP33bbdip11u:5839": "tathā ca 'asau';",
  "GSP33bbdip11u:5840": "bhagavānagnigāyatryādiśabdairagnigāyatryādiśabdārthaguṇasvarūpa iti /",
  "GSP33bbdip11u:5841": "tatra 'ceto 'rpaṇārthaṃ';",
  "GSP33bbdip11u:5842": "budhyavatāraṇārtham upāsanārthameva nigadyate,",
  "GSP33bbdip11u:5843": "na tadabhedavidhānārthamityarthaḥ /",
  "GSP33bbdip11u:5844": "itītyantena tathāśabdārtha uktaḥ/",
  "GSP33bbdip11u:5845": "anenāprasiddhagāyatryādipadena viṣṇorabhidhānasya vaiyarthyaśaṅkā parihṛtā / @#----------",
  "GSP33bbdip11u:5847": "BBsBh_1,1.11.3:",
  "GSP33bbdip11u:5848": "tathā hi darśanaṃ 'gāyati trāyati ca';",
  "GSP33bbdip11u:5849": "(chāṃ. 3-12-1.) ityādi /",
  "GSP33bbdip11u:5850": "BBsBhDīp_1,1.11.3:",
  "GSP33bbdip11u:5851_0": "nanu bhavedgāyatryādiśabdavācyatvena viṣṇorjyotiśśabdavācyatāsādhanaṃ yadīyaṃ gāyatrī",
  "GSP33bbdip11u:5851_1": "viṣṇuḥ syāttadeva kuta ityato gānatrāṇakartṛtvaliṅgādityāśayena tasyāsiddhiparihārāya",
  "GSP33bbdip11u:5851_2": "pravṛttaṃ tathāhīti sūtraśeṣam",
  "GSP33bbdip11u:5852": "anukṛtya darśanapadoktāṃ śrutiṃ darśayati - tatheti //",
  "GSP33bbdip11u:5853": "'hi'; yasmāt 'ityādi darśanaṃ';",
  "GSP33bbdip11u:5854": "śrutirastītyanvayaḥ /",
  "GSP33bbdip11u:5855": "yadyapi 'gāyati trāyate ca';",
  "GSP33bbdip11u:5856": "iti pāṭhaḥ chandogānam,",
  "GSP33bbdip11u:5857": "tathāpi śākhāntaramevedamityadoṣaḥ /",
  "GSP33bbdip11u:5858": "ādipadena 'yā vai sā gāyatrī iyaṃ vāva sā yeyaṃ pṛthivyasyāṃ hīdaṃ sarvaṃ bhūtaṃ pratiṣṭhitametāmeva nātiśīyate'; (chāṃ. 3-12.2.)",
  "GSP33bbdip11u:5859": "ityādikaṃ gṛhyate /",
  "GSP33bbdip11u:5860": "śrutyarthastu - yato gāyatrīvācyo bhagavān vedān 'gāyati';",
  "GSP33bbdip11u:5861": "mukhānnissārayati prathamo vakteti yāvat /",
  "GSP33bbdip11u:5862": "yasmācca 'trāyate';",
  "GSP33bbdip11u:5863": "akhilamiti śeṣaḥ/",
  "GSP33bbdip11u:5864": "ato gāyatrīśabdenocyate /",
  "GSP33bbdip11u:5865": "'yā'; prasiddhā gāyatrī tannāmā viṣṇuḥ 'sā iyaṃ vai'; iyaṃ khalu /",
  "GSP33bbdip11u:5866": "kimiyam? 'yeyaṃ pṛthivī';",
  "GSP33bbdip11u:5867": "tannāmā bhagavān /",
  "GSP33bbdip11u:5868": "kathaṃ pṛthivī viṣṇurityataḥ tallakṣaṇayogādityāha - asyāṃ hīdamiti /",
  "GSP33bbdip11u:5869": "'asyāṃ'; pṛthivyāṃ 'bhūtaṃ';",
  "GSP33bbdip11u:5870": "prāṇijātamāśritamiti /",
  "GSP33bbdip11u:5871": "sudhāyāṃ tu pūrvapakṣānuguṇatayā gāyatrī 'gāyati';",
  "GSP33bbdip11u:5872": "arthaṃ pratipādayati,",
  "GSP33bbdip11u:5873": "adhyetṛn 'trāyate';",
  "GSP33bbdip11u:5874": "pālayati pāpāt rakṣatītyartha uktaḥ / @#----------",
  "GSP33bbdip11u:5876": "BBsBh_1,1.11.4:",
  "GSP33bbdip11u:5877": "sarvachando 'bhidho hyeṣaḥ sarvadevābhidho hyasau /",
  "GSP33bbdip11u:5878": "sarvalokābhidho hyeṣasteṣāṃ tadupacārataḥ //",
  "GSP33bbdip11u:5879": "iti vāmane //",
  "GSP33bbdip11u:5880": "BBsBhDīp_1,1.11.4:",
  "GSP33bbdip11u:5881_0": "nanu gāyatryādiśabdasya anyatra rūḍhatvātkathaṃ liṅgamātreṇa viṣṇutvaniścaya ityato",
  "GSP33bbdip11u:5881_1": "gāyatryādiśruteḥ sāvakāśatvāditi bhāvena gāyatryagnipṛthivyādiśabdāḥ na kevalaṃ śrutyuktayogena viṣṇau sāvakāśāḥ,",
  "GSP33bbdip11u:5882": "api tu paurāṇikarūḍhyā gāyatryāḥ bhagavadadhīnatvādapītyāśayena tatra smṛtimāha - sarveti /",
  "GSP33bbdip11u:5883": "'eṣaḥ'; viṣṇuḥ 'sarvachando 'bhidhaḥ';",
  "GSP33bbdip11u:5884": "sarvachandasām abhidhevābhidhā yasyeti bahuvrīhiḥ /",
  "GSP33bbdip11u:5885": "chandovācakagāyatryādisarvaśabdavācyaḥ /",
  "GSP33bbdip11u:5886": "'evamasau'; viṣṇuḥ sarvadevatāvācakāgnyādiśabdavācyaḥ /",
  "GSP33bbdip11u:5887": "tathā 'eṣaḥ'; viṣṇuḥ sarvalokavācakapṛthivyādiśabdavācya ityarthaḥ /",
  "GSP33bbdip11u:5888": "kuta ityataḥ chanda ādīnāṃ bhagavadadhīnatvāditi pratyekaṃ hetutrayasūcanāya hiśabdatrayaṃ,",
  "GSP33bbdip11u:5889": "vedaprasiddhijñāpānāya vā /",
  "GSP33bbdip11u:5890": "chandasāṃ lokānāṃ ca pratyakṣatvāt devānāṃ ca parokṣatvādeṣo 'sāviti vicitroktiḥ /",
  "GSP33bbdip11u:5891": "kathaṃ tarhyanyatra vyavahāra ityata āha - teṣāmiti /",
  "GSP33bbdip11u:5892": "chandodevalokānāmityarthaḥ /",
  "GSP33bbdip11u:5893": "'tat'; tacchabdabodhyatvam 'upacārato';",
  "GSP33bbdip11u:5894": "viṣṇusamīpe caraṇāttadadhīnatvādamukhyata evetyarthaḥ/",
  "GSP33bbdip11u:5895": "vāmana ityasya 'hi';",
  "GSP33bbdip11u:5896": "yato vāmane iti 'darśanaṃ';",
  "GSP33bbdip11u:5897_0": "pratipādanamastyataḥ śrutermukhyavṛtyā viṣṇāveva sāvakāśatvāt liṅgasyāmukhyato 'pyanyatrānavakāśatvāttena",
  "GSP33bbdip11u:5897_1": "tadbādhopapatterbhavatyeva gānatrāṇakartṛtvaliṅgamātreṇāyaṃ nirṇaya ityupaskareṇānvayaḥ / @#----------",
  "GSP33bbdip11u:5899": "BBsBh_1,1.11.5:",
  "GSP33bbdip11u:5900": "bhūtādipādavyapadeśopapatteś caivam / BBs_1,1.26 /",
  "GSP33bbdip11u:5901": "BBsBhDīp_1,1.11.5:",
  "GSP33bbdip11u:5902": "hetvantareṇāpi gāyatryāḥ viṣṇutvaṃ sādhayatsūtramupanyasya tadgṛhītāṃ śrutimudāharati - bhūtādīti/",
  "GSP33bbdip11u:5903": "itiśabdasya bhūtādītyanenānvayaḥ /",
  "GSP33bbdip11u:5904": "sūtre bhūtaṃ viśvamādiḥ prathamoddiṣṭaṃ yeṣu te bhūtādayaḥ,",
  "GSP33bbdip11u:5905": "te pādāḥ yasya gāyatrīpadārthasya sa bhūtādipādaḥ,",
  "GSP33bbdip11u:5906": "tasya vyapadeśaḥ tatpratipādakaṃ vākyaṃ tasyopapatteḥ yuktatvāditi vigrahaḥ /",
  "GSP33bbdip11u:5907": "pādaśabdo bhāvapradhānaḥ /",
  "GSP33bbdip11u:5908": "ata eva bhūtādipādatvasyetyuktaṃ ṭīkāyām /",
  "GSP33bbdip11u:5909": "evamityasya cobhayatrānvayaḥ /",
  "GSP33bbdip11u:5910": "tathā ca 'pādo 'sya sarvā bhūtāni /",
  "GSP33bbdip11u:5911": "tripādasyāmṛtaṃ divi';",
  "GSP33bbdip11u:5912": "ityevaṃ gāyatryāḥ",
  "GSP33bbdip11u:5913": "bhūtādiśabdagṛhītāmṛtākhyāṃśacatuṣṭavattvopadeśāt tasya ca viṣṇāvevopapatteranyatrānupapattereva gāyatrīśabdavācyo viṣṇureva bhavedityarthaḥ /",
  "GSP33bbdip11u:5914": "caśabdasya vyapadeśapadenānvaye gāyatryā viṣṇutve sādhye pūrvasūtre darśanapadoktahetoḥ etatsūtroktahetudvayasya ca samuccaye saḥ /",
  "GSP33bbdip11u:5915": "yathāśrutānvaye tu bhūtādipādatvasya viṣṇuliṅgatvaṃ na kevalaṃ viṣṇorevopapatteḥ siddham,",
  "GSP33bbdip11u:5916": "kintu puruṣasūktoktatvācceti hetusamuccaye sa iti jñeyam /",
  "GSP33bbdip11u:5917": "chāndogye hi 'saiṣā catuṣpadā ṣaḍvidhā gāyatrī'; (chā. 3-12-5.)",
  "GSP33bbdip11u:5918_0": "iti vākyena yaiṣā ṣaḍvidhā gāyatrī sā catuṣpadetyevaṃ gāyatrīnāmakasya bhagavataḥ",
  "GSP33bbdip11u:5918_1": "prāguktagāyatrībhūtavākpṛthivīśarīrahṛdayalakṣaṇaṣaḍvidhatvamanūdya aṃśacatuṣṭayavattvarūpaṃ",
  "GSP33bbdip11u:5918_2": "catuṣpādatvaṃ vidhāya svoktārtha eva puruṣasūktamantraḥ samākhyārūpatvenodāhṛto brāhmaṇena",
  "GSP33bbdip11u:5918_3": "'tadetadṛcābhyanūktam'; (chāṃ. 3-12-5.)",
  "GSP33bbdip11u:5919": "iti 'tadetat';",
  "GSP33bbdip11u:5920": "bhagavataścatuṣpādatvaṃ 'ṛcā';",
  "GSP33bbdip11u:5921": "ṛṅmantreṇa 'abhi';",
  "GSP33bbdip11u:5922": "niśśaṅkaṃ spaṣṭam 'anu';",
  "GSP33bbdip11u:5923": "ānukūlyenoktamityarthaḥ / @#----------",
  "GSP33bbdip11u:5925": "BBsBh_1,1.11.6:",
  "GSP33bbdip11u:5926": "'tāvānasya mahimā tato jyāyāṃśca puruṣaḥ /",
  "GSP33bbdip11u:5927": "pādo 'sya sarvā bhūtāni tripādasyāmṛtaṃ divi'; (chāṃ. 3-12-6.) iti /",
  "GSP33bbdip11u:5928": "BBsBhDīp_1,1.11.6:",
  "GSP33bbdip11u:5929": "kimuktamityatastanmantraṃ paṭhati - tāvāniti //",
  "GSP33bbdip11u:5930": "yadyapi ṛci 'etāvān';",
  "GSP33bbdip11u:5931": "iti 'viśvā';",
  "GSP33bbdip11u:5932": "iti ca pāṭhaḥ /",
  "GSP33bbdip11u:5933": "tathāpi śākhāntarapāṭho 'yamityadoṣaḥ /",
  "GSP33bbdip11u:5934": "'asya'; puruṣasya 'puruṣa evedaṃ sarvam'; (tai.ā. 3-12.)",
  "GSP33bbdip11u:5935": "ityṛcā yassarveśānatvādirūpaḥ tāvānmahimoktaḥ,",
  "GSP33bbdip11u:5936": "na kevalametāvān,",
  "GSP33bbdip11u:5937": "kintu,",
  "GSP33bbdip11u:5938": "puruṣaḥ 'tataḥ';",
  "GSP33bbdip11u:5939": "pūrvoktadapi mahimno 'jyāyān';",
  "GSP33bbdip11u:5940": "adhikamāhātmyopeta ityarthaḥ /",
  "GSP33bbdip11u:5941": "jyāyastvameva darśayati - pādo 'syetyādinā /",
  "GSP33bbdip11u:5942": "'sarvā bhūtāni';",
  "GSP33bbdip11u:5943": "sarvaṃ viśvam 'asya';",
  "GSP33bbdip11u:5944": "viṣṇorekaḥ 'pādaḥ';",
  "GSP33bbdip11u:5945": "pādavatpādo bhinnāṃśaḥ /",
  "GSP33bbdip11u:5946": "yadyapi tattvapradīpe - viśvabhūvidhirbhāti /",
  "GSP33bbdip11u:5947": "tathāpi ṭīkāyāṃ sarvāṇi bhūtānyasyaikaḥ pāda iti pādavidhānadarśanāt;",
  "GSP33bbdip11u:5948": "candrikāyāṃ 'paśvekatvavat vidheyagatatvātpādaikatvaṃ vivakṣitam';",
  "GSP33bbdip11u:5949": "ityuktatvācca,",
  "GSP33bbdip11u:5950": "tattvapradīpo 'pyevameva vyākhyeyaḥ /",
  "GSP33bbdip11u:5951": "asya 'amṛtaṃ';",
  "GSP33bbdip11u:5952": "nāśarahitam ata eva svarūpabhūtaṃ 'tripāt';",
  "GSP33bbdip11u:5953": "trayāṇāṃ pādānām aṃśānāṃ samudāyo nārāyaṇavāsudevavaikuṇṭhasaṃjñaṃ triṣu rūḍhyā dyotamānatvācca dyuśabdavācyeṣu śvetadvīpānantāsanavaikuṇṭheṣu tiṣṭhatīti ṛcoktamityarthaḥ /",
  "GSP33bbdip11u:5954": "yadyapi bhūtaśabdo 'bhinnapādassarvajīvāḥ';",
  "GSP33bbdip11u:5955": "iti chāndogyabhāṣye jīvaparatayā vyākhyātaḥ /",
  "GSP33bbdip11u:5956": "tathāpi 'suvarṇam';",
  "GSP33bbdip11u:5957": "iti śrutyanusāreṇa atra viśvārthatayā vyākhyātavyaḥ / @#----------",
  "GSP33bbdip11u:5959": "BBsBh_1,1.11.7:",
  "GSP33bbdip11u:5960": "suvarṇaṃ kośaṃ rajasā parīvṛtam /",
  "GSP33bbdip11u:5961": "devānāṃ vasudhānīṃ virājam /",
  "GSP33bbdip11u:5962": "amṛtasya pūrṇāṃ tāmu kalāṃ vicakṣate /",
  "GSP33bbdip11u:5963": "pādaṃ ṣaḍḍhoturna kilā vivitse (tai.ā. 3-11.) iti śruteḥ /",
  "GSP33bbdip11u:5964": "pāda iti ekadeśaparimitaṃ caturbhāgabala itivadbhinnaṃ ca /",
  "GSP33bbdip11u:5965": "BBsBhDīp_1,1.11.7:",
  "GSP33bbdip11u:5966": "nanu gāyatryāmiva viṣṇāvapi bhūtādipādatvoktiranupapannā /",
  "GSP33bbdip11u:5967": "tasya bhūtabhinnatvādityata āha - suvarṇamityādi //",
  "GSP33bbdip11u:5968": "'suvarṇam'; ityārabhya 'bhinnaṃ ca';",
  "GSP33bbdip11u:5969": "ityantamekavākyatayārthakrameṇa vyākhyeyam /",
  "GSP33bbdip11u:5970": "yajñadattasya,",
  "GSP33bbdip11u:5971": "devadattaḥ,",
  "GSP33bbdip11u:5972": "ityucyate,",
  "GSP33bbdip11u:5973": "viśvamiti ca śeṣaḥ /",
  "GSP33bbdip11u:5974": "pāda iti cāvartate /",
  "GSP33bbdip11u:5975": "caśabdaevārthe hetau ca /",
  "GSP33bbdip11u:5976": "ekadeśaparimitamiti hetugarbhamāvartanīyam /",
  "GSP33bbdip11u:5977": "tathā ca 'co'; yataḥ śrutisthena pāda iti śabdena na bhūtānāmityamṛtapādatrayavatsvarūpāṃśatvamucyate/",
  "GSP33bbdip11u:5978": "yenānupapattiḥ syāt /",
  "GSP33bbdip11u:5979": "kintu, yajñadattasya caturbhāgabalo devadatta iti vadbhinnameva viśvam /",
  "GSP33bbdip11u:5980": "yataḥ 'parimitam';",
  "GSP33bbdip11u:5981": "viṣṇupādaparimitasāmarthyam ataḥ pāda iti viṣṇupādatvenocyate ityarthaḥ /",
  "GSP33bbdip11u:5982": "asyāto viṣṇau bhūtādipādavyapadeśopapatteścaivamiti pūrveṇānvayaḥ /",
  "GSP33bbdip11u:5983": "tarhi viśvacatuṣṭayasamo harirityāgatamityato 'pyāha - pāda itīti/",
  "GSP33bbdip11u:5984": "tathā ca yataḥ śrautapāda iti padena caturbhāgabala itivat na viśvaṃ viṣṇusāmarthyasya caturthāṃśaparimitamityucyate /",
  "GSP33bbdip11u:5985": "kintu, 'ekadeśaparimitaṃ';",
  "GSP33bbdip11u:5986": "viṣṇusāmarthyaikadeśaparimitamiti ato noktadoṣa ityarthaḥ /",
  "GSP33bbdip11u:5987": "kuta etat jñāyata ityata āha - suvarṇaṃ kośamiti /",
  "GSP33bbdip11u:5988": "'śruteḥ'; taittirīyaśruteḥ /",
  "GSP33bbdip11u:5989": "śrutau tṛtīyārthe ṣaṣṭhī,",
  "GSP33bbdip11u:5990": "samudāyaikavacanaṃ caitat /",
  "GSP33bbdip11u:5991": "ata eva 'muktaiḥ pūrṇām';",
  "GSP33bbdip11u:5992": "ityuktaṃ ṭīkāyām /",
  "GSP33bbdip11u:5993": "evaṃ ca tattpradīpaṭīkayorekavākyatayā /",
  "GSP33bbdip11u:5994": "pādamityāvartate /",
  "GSP33bbdip11u:5995": "tatraikaṃ bhāvasādhanam /",
  "GSP33bbdip11u:5996": "na kileti dīrghaḥ sāṃhitikaḥ /",
  "GSP33bbdip11u:5997": "tathā ca ekasmin kapāle 'suvarṇaṃ';",
  "GSP33bbdip11u:5998": "tanmayaṃ 'rajasā parīvṛtaṃ';",
  "GSP33bbdip11u:5999": "rajoguṇopalakṣitabagnīranabho 'haṃkṛnmahattattvaguṇatrayaiḥ parivṛtaṃ 'virājaṃ';",
  "GSP33bbdip11u:6000": "brahmaṇaḥ śarīraṃ,",
  "GSP33bbdip11u:6001": "tattvapradīparītyā viśeṣeṇa rājantamiva 'kośaṃ';",
  "GSP33bbdip11u:6002": "liṅgavyatyayaḥ,",
  "GSP33bbdip11u:6003": "brahmāṇḍākhyaṃ yadasti /",
  "GSP33bbdip11u:6004": "devānāṃ 'vasudhānīṃ';",
  "GSP33bbdip11u:6005": "dravyanidhānamañjūṣām 'amṛtaiḥ';",
  "GSP33bbdip11u:6006": "muktaiḥ pūrṇāṃ tāṃ 'ṣaḍḍhotuḥ';",
  "GSP33bbdip11u:6007": "ṣaḍindriyeṣu viṣayān juhvataḥ,",
  "GSP33bbdip11u:6008": "ṣaḍindriyāṇi viṣayeṣu jīvena juhvato vā,",
  "GSP33bbdip11u:6009": "ṣaḍindriyaiḥ sārādanakarturvā,",
  "GSP33bbdip11u:6010": "viṣṇoḥ 'kalāmu';",
  "GSP33bbdip11u:6011": "ekadeśaparimitāmeva 'pādaṃ vicakṣate';",
  "GSP33bbdip11u:6012": "pādaśabdenācakṣate vadanti puruṣasūktādyāgamā iti śeṣaḥ /",
  "GSP33bbdip11u:6013": "na kila atra pādaśabdenāṅghri vadanti,",
  "GSP33bbdip11u:6014": "nāpi caturthāṃśamityevārthaḥ /",
  "GSP33bbdip11u:6015": "kutaḥ? yataḥ sā mañjūṣā 'pādaṃ';",
  "GSP33bbdip11u:6016": "pādatvaṃ caturthabhāgasāmyaṃ 'na vivitse';",
  "GSP33bbdip11u:6017": "na lebhe kileti śrutyarthaḥ /",
  "GSP33bbdip11u:6018": "sattarkadīpāvalyām - pādaṃ na vivitse iti /",
  "GSP33bbdip11u:6019": "pādasāmyaṃ na lebhe ityuktam /",
  "GSP33bbdip11u:6020": "atra pakṣadvaye 'pi puruṣavyatyayastulyaḥ /",
  "GSP33bbdip11u:6021": "ṭīkākṛtpakṣe lakāravyatyayaśca /",
  "GSP33bbdip11u:6022": "yadvā - liṅgavyatyayasya chāndasatvaṃ kośamityasya dvitīyāntatvaṃ copetya strīliṅgapadānāmapi kośaviśeṣaṇatvenaika evānvayaḥ/ @#----------",
  "GSP33bbdip11u:6024": "BBsBh_1,1.11.8:",
  "GSP33bbdip11u:6025": "sa hi puruṣasūktābhidheyaḥ /",
  "GSP33bbdip11u:6026": "'yajñena yajñamayajanta'; (tai.ā. 3-12.)",
  "GSP33bbdip11u:6027": "iti yajñaśabdāt /",
  "GSP33bbdip11u:6028": "'yajño viṣṇurdevatā';",
  "GSP33bbdip11u:6029": "(śrutyantaram.)",
  "GSP33bbdip11u:6030": "iti hi śrutiḥ /",
  "GSP33bbdip11u:6031": "BBsBhDīp_1,1.11.8:",
  "GSP33bbdip11u:6032": "syādetadevaṃ yadi 'tāvān';",
  "GSP33bbdip11u:6033": "ityasyāmṛci viṣṇurabhidhīyate ityatra pramāṇaṃ syāt,",
  "GSP33bbdip11u:6034": "tadeva nāsti,",
  "GSP33bbdip11u:6035_0": "ato liṅgamanyaniṣṭhaṃ bhaviṣyatītyataḥ sautracaśabdena bhūtādipādatvasya viṣṇuliṅgatve",
  "GSP33bbdip11u:6035_1": "sādhye puruṣasūktoktatvāditi yadanumānaṃ sūcitaṃ tasyāprayojakatvamāśaṅkya pariharati - sa hīti //",
  "GSP33bbdip11u:6036": "'hi'; yasmāt 'saḥ';",
  "GSP33bbdip11u:6037": "viṣṇureva 'puruṣasūktābhidheyaḥ';",
  "GSP33bbdip11u:6038": "tatpratipādyaḥ tasmātsa eva puruṣasūktoktabhūtādipādo 'pīti yojanā /",
  "GSP33bbdip11u:6039": "anyathā bhūtādipādatvasya viṣṇudharmatvābhāve puruṣasūktapratipādyatvaṃ na syāditi bhāvaḥ /",
  "GSP33bbdip11u:6040": "yadvā - gāyatryā viṣṇutve sādhye sūtre bhinnakrameṇānvitacaśabdasūcitayuktyantaramāha - sa hīti /",
  "GSP33bbdip11u:6041": "asya tasmādgāyātrī viṣṇureveti pradhānapratijñāvākyenānvayaḥ /",
  "GSP33bbdip11u:6042": "catuṣpadetyuktagāyatrīcatuṣpādatvasya puruṣasūktamantreṇopapādanāt tatpratipādyatve tadupapādyagāyatrīśabdārthatāpi tasyaiva prāpnotīti bhāvaḥ /",
  "GSP33bbdip11u:6043": "puruṣasūktoktasya viṣṇutvaṃ kuta ityata āha - yajñeneti /",
  "GSP33bbdip11u:6044": "devāḥ 'yajñena';",
  "GSP33bbdip11u:6045": "jñānakarmātmakena rudrākhyapaśunā vā 'yajñaṃ';",
  "GSP33bbdip11u:6046": "viṣṇum 'ayajanta';",
  "GSP33bbdip11u:6047": "apūjayanniti śrutyarthaḥ /",
  "GSP33bbdip11u:6048": "iti yajñaśabdāditi /",
  "GSP33bbdip11u:6049": "iti vākye yajñaśabdaśravaṇādityarthaḥ /",
  "GSP33bbdip11u:6050": "yajñaśabdaḥ kathaṃ viṣṇutvaniścāyaka ityato vidvadrūḍhyetyāha - yajña iti /",
  "GSP33bbdip11u:6051": "'hi'; yataḥ yajña iti padena viṣṇvākhyā devatācyata ityarthaḥ /",
  "GSP33bbdip11u:6052": "yadyapi 'yajño vai viṣṇuḥ';",
  "GSP33bbdip11u:6053": "ityadhvaryūṇāṃ śrutiḥ /",
  "GSP33bbdip11u:6054": "tathāpi śrutyantaramidamityadoṣaḥ / @#----------",
  "GSP33bbdip11u:6056": "BBsBh_1,1.11.9:",
  "GSP33bbdip11u:6057": "tasmin kāle mahārāja rāma evābhidhīyate /",
  "GSP33bbdip11u:6058": "yathā hi pauruṣe sūkte viṣṇurevābhidhīyate /",
  "GSP33bbdip11u:6059": "iti ca skānde //",
  "GSP33bbdip11u:6060": "BBsBhDīp_1,1.11.9:",
  "GSP33bbdip11u:6061": "nanu puruṣasūktaṃ na viṣṇuprakaraṇaṃ,",
  "GSP33bbdip11u:6062": "kintvanyaprakaraṇameva /",
  "GSP33bbdip11u:6063": "na ca yajñaśrutivirodhaḥ /",
  "GSP33bbdip11u:6064": "paśurūpānyaprakaraṇe tadanyaviṣṇuśruteḥ ayogāditivācyam /",
  "GSP33bbdip11u:6065": "tasyāḥ prāsaṅgikatvasambhavāt /",
  "GSP33bbdip11u:6066": "na ca tata eva bhūtādipādatvasya viṣṇuliṅgatvaniścayaḥ /",
  "GSP33bbdip11u:6067": "tathāpyasiddhiḥ /",
  "GSP33bbdip11u:6068": "'pādo 'sya viśvā bhūtāni';",
  "GSP33bbdip11u:6069": "iti śruterbhūtādipāde yajñaśruterabhāvādtyataḥ puruṣasūktoktasya viṣṇutve smṛtiñcāha - tasminniti //",
  "GSP33bbdip11u:6070": "mahārājeti kasyacitsambodhanaṃ rāmaviśeṣaṇaṃ vā /",
  "GSP33bbdip11u:6071": "tathātve dīrghassyāt /",
  "GSP33bbdip11u:6072": "tathā ca he mahārāja 'tasmin';",
  "GSP33bbdip11u:6073": "tretāyuge sarvaiḥ puruṣanāmabhī rāma evābhidhīyate ityarthaḥ /",
  "GSP33bbdip11u:6074": "ata evāṃśādhikaraṇe -",
  "GSP33bbdip11u:6075": "nakṣatramānagaṇitaṃ trayodaśasahasrakam /",
  "GSP33bbdip11u:6076": "brahmalokasamaṃ cakre samastaṃ sarveṣāmabhavattadā //",
  "GSP33bbdip11u:6077": "rāmorāma iti hyākhyā sarveṣāmabhavattadā /",
  "GSP33bbdip11u:6078": "sarvo rāmamayo loko yadā rāmastvapālayat //",
  "GSP33bbdip11u:6079": "iti skānde ityuktaṃ tattvapradīpe /",
  "GSP33bbdip11u:6080": "atra dṛṣṭāntamāha - yatheti /",
  "GSP33bbdip11u:6081": "yathā kṛtsne pauruṣe sūkte viṣṇureva na tvanyaḥ /",
  "GSP33bbdip11u:6082": "paśuḥ naraḥ prāsaṅgikatayābhidhīyate ityarthaḥ /",
  "GSP33bbdip11u:6083": "anena siddhasyaiva dṛṣṭāntatvātpuruṣasūktasya viṣṇuparatvaṃ siddhamiti bhāvaḥ /",
  "GSP33bbdip11u:6084": "skānda ityantaraṃ etaduktamiti śeṣaḥ /",
  "GSP33bbdip11u:6085": "asya sa hīti purvavākyenānvayaḥ/ @#----------",
  "GSP33bbdip11u:6087": "BBsBh_1,1.11.10:",
  "GSP33bbdip11u:6088": "upadeśabhedān neti cen nobhayasminn apy avirodhāt / BBs_1,1.27 /",
  "GSP33bbdip11u:6089": "'tripādasyāmṛtaṃ divi'; (chāṃ. 3-12-6.)",
  "GSP33bbdip11u:6090": "iti pūrvopadeśaḥ /",
  "GSP33bbdip11u:6091": "'paro divaḥ'; (chāṃ. 3-13-7.)",
  "GSP33bbdip11u:6092": "iti pañcamyantaḥ paścimaḥ /",
  "GSP33bbdip11u:6093": "tasmānnekaṃ vastvatrocyate iti cet - na,",
  "GSP33bbdip11u:6094": "trisaptalokāpekṣayā ubhayasminnapyavirodhāt //",
  "GSP33bbdip11u:6095": "BBsBhDīp_1,1.11.10:",
  "GSP33bbdip11u:6096": "uktamākṣipya samādadhatsūtramupanyasyati - upadeśeti //",
  "GSP33bbdip11u:6097": "'upadeśayoḥ';",
  "GSP33bbdip11u:6098": "saptamīpañcamīyutavākyayoḥ 'upadeśena';",
  "GSP33bbdip11u:6099": "gāyatrījyotiṣoḥ dyusthatvadivaḥparatvarūpaviruddhadharmoktyā 'bhedāt';",
  "GSP33bbdip11u:6100": "virodhāt na dvayorviṣṇvākhyam ekaṃ vastu pratipādyaṃ,",
  "GSP33bbdip11u:6101": "kintu bhinnameveti cet - na,",
  "GSP33bbdip11u:6102": "kintu 'ubhayasmin';",
  "GSP33bbdip11u:6103": "ubhayatrāpyupadeśe ekameva pratipādyaṃ,",
  "GSP33bbdip11u:6104": "katham? avirodhāt /",
  "GSP33bbdip11u:6105": "trisaptalokāpekṣayā saptamīpañcamyoḥ ekārthatvena virodhābhāvāditi sūtrayojanāmabhiprayannākṣepāṃśaṃ tāvadvyācaṣṭe - tripāditi /",
  "GSP33bbdip11u:6106": "'pūrvopadeśaḥ'; pūrvoktiḥ /",
  "GSP33bbdip11u:6107": "'paścimaḥ'; paścāttanaḥ uttara upadeśastadbhinno 'stīti śeṣaḥ/",
  "GSP33bbdip11u:6108": "virodhasphoraṇāya pañcamyanta ityādyuktiḥ /",
  "GSP33bbdip11u:6109": "upakramagatasya prābalyopapādanāya pūrva ityuktiḥ /",
  "GSP33bbdip11u:6110": "tataḥ kimityata āha - tasmāditi /",
  "GSP33bbdip11u:6111": "yasmādevaṃ bhinnopadeśadvayamasti tasmādatropadeśadvaye gāyatrījyotiśśabdābhyāṃ naikaṃ vastu viṣṇvākhyamucyate /",
  "GSP33bbdip11u:6112": "kutaḥ? yato 'tra 'naikam';",
  "GSP33bbdip11u:6113": "anekaṃ vastu dyusthatvadivaḥparatvarūpaṃ dharmadvayamucyate /",
  "GSP33bbdip11u:6114": "kintvatra 'naikam';",
  "GSP33bbdip11u:6115": "anekaṃ vastudvayamucyate iti yojanā /",
  "GSP33bbdip11u:6116": "siddhāntayatsūtrāṃśaṃ vyācaṣṭe - neti /",
  "GSP33bbdip11u:6117": "nātra vastudvayamucyate ityarthaḥ /",
  "GSP33bbdip11u:6118": "kiṃ tvitiśeṣaḥ,",
  "GSP33bbdip11u:6119": "ekaṃ vastūcyate iti anuṣajyate /",
  "GSP33bbdip11u:6120": "ubhayasminniti sādhyāntargatam /",
  "GSP33bbdip11u:6121": "apiśabdo na kevalamekatra,",
  "GSP33bbdip11u:6122": "kintūbhayatrāpīti samuccaye /",
  "GSP33bbdip11u:6123": "tathā ca kintūbhayasmin apyupadeśe ekameva viṣṇvākhyaṃ vastūcyate iti yojanā /",
  "GSP33bbdip11u:6124": "virodhātkathametadyujyate ityata āha - trisaptalokāpekṣayeti /",
  "GSP33bbdip11u:6125": "trilokavivakṣayā saptalokavivakṣayā ca 'avirodhāt';",
  "GSP33bbdip11u:6126": "ubhayatrāpyekavastvabhidhāne virodhābhāvādityarthaḥ /",
  "GSP33bbdip11u:6127": "ayaṃ bhāvaḥ - yadā bhūrbhuvassvariti lokatrayavivakṣā,",
  "GSP33bbdip11u:6128_0": "tadā lakṣayojanocchritāntarikṣākhyabhuva uparitanasya sarvasyāpi dyutvāt śvetadvīpānantasanavaikuṇṭhānāṃ",
  "GSP33bbdip11u:6128_1": "cāntarikṣāduparitanatvāttatratyaṃ nārāyaṇavāsudevavaikuṇṭhākhyaṃ tripācchabdoktaṃ",
  "GSP33bbdip11u:6128_2": "rūpatrayaṃ divitiṣṭhatītyucyate iti na saptamyantopadeśavirodhaḥ / na ca",
  "GSP33bbdip11u:6129": "pṛthivīstheṣu sarvocco loko 'nantāsanātmakaḥ /",
  "GSP33bbdip11u:6130": "antarikṣātmakebhyaśca śvetadvīpasthito hariḥ //",
  "GSP33bbdip11u:6131": "ityukteranantāsanasya nāntarikṣāduparitanateti śaṅkyam /",
  "GSP33bbdip11u:6132": "tasya pṛthivīsthatve 'pi bahulakṣayojanocchritatvenaikalakṣayojanocchritāntarikṣāduparitanatvopapatteḥ /",
  "GSP33bbdip11u:6133": "sarvapṛthivīsthoccatvoktyā tu na pṛthivīsthānyoccatvayogovyāvartyate /",
  "GSP33bbdip11u:6134": "kintu pṛthivīsthoccatvāyogaḥ /",
  "GSP33bbdip11u:6135": "yadā tu bhūrbhuvassvarmaharjanaspassatyamiti saptalokavivakṣā /",
  "GSP33bbdip11u:6136": "tadendrasadanasya dyutvāt taduccasyāpyuparisthitatvena tatsajātīyasyavaikuṇṭhasya divaḥ paratvam /",
  "GSP33bbdip11u:6137": "pṛthivyāṃ dyaurmahāmerurākāśe sūryamaṇḍalam /",
  "GSP33bbdip11u:6138": "divīndrasadanaṃ caiva tatpare tu divaḥ pare //",
  "GSP33bbdip11u:6139": "iti smṛtermerorapi dyutvāttaduccasya bhūspṛṣṭatvena tatsajātīyasyānantāsanasyāpi divaḥ paratā /",
  "GSP33bbdip11u:6140_0": "evaṃ sūryamaṇḍalasyāpi dyutvāttaduccasyoparisthatvena tatsajātīyasya bhūmeḥ kiñcidantaritasya",
  "GSP33bbdip11u:6140_1": "sarvargasamonnatasya śvetadvīpasyāpi divaḥ paratvamastīti na pañcamyantopadeśavirodho 'pīti /",
  "GSP33bbdip11u:6141": "dyuparatvaṃ ca sambhāvitasajātīyadyuparatvamiti na yāvattvayatkiñcittvamukhena dūṣaṇāvakāśaḥ /",
  "GSP33bbdip11u:6142": "vaikuṇṭhasya svargalokātparatvenaiva divaḥ paratvasiddhāvapi tasya 'sarvataḥ pṛṣṭheṣu';",
  "GSP33bbdip11u:6143": "ityanenaiva uktatvāt svargatyāgenendrasadanasya dyutvoktiḥ /",
  "GSP33bbdip11u:6144": "na ca lokatrayavivakṣayaivānantāsanādīnāmapi mervādiparatvena divaḥ paratvasyāpi siddheḥ saptalokavivakṣā vyartheti vācyam /",
  "GSP33bbdip11u:6145": "tathā sati vaikuṇṭhasyāpi dyuśabdārthaniviṣṭatvena tasya sarvadyuparatvāsiddhyāpatyā 'dvyātmakebhyaśca sarvebhyo vaikuṇṭhaścocca ucyate';",
  "GSP33bbdip11u:6146": "iti pramāṇavirodhāpātāt /",
  "GSP33bbdip11u:6147": "chāndogyabhāṣye tu -",
  "GSP33bbdip11u:6148": "anantaśayanaṃ caiva tathānantāsanaṃ hareḥ /",
  "GSP33bbdip11u:6149": "bahulakṣocchrite nitye vimāne saṃsthitaṃ yataḥ //",
  "GSP33bbdip11u:6150": "citprakṛtyātmani yato divīti kathitaṃ śrutau /",
  "GSP33bbdip11u:6151": "iti pramāṇabalena citprakṛtyātmakānantāsanaśvetadvīpavaikuṇṭhākhyasthānatraye saptamyanto dyuśabdo dyotamānatvanimittena yaugikaḥ,",
  "GSP33bbdip11u:6152": "svargādau tu rūḍha iti upadeśayoravirodha iti prakārāntareṇa virodhaparihāraḥ kṛtaḥ // 11 //",
  "GSP33bbdip11u:6153": "// iti chando 'bhidhānādhikaraṇam // 11 //",
  "GSP33bbdip11u:6155": "// 12. pādāntyaprāṇādhikaraṇam //",
  "GSP33bbdip11u:6156": "BBsBh_1,1.12.1:",
  "GSP33bbdip11u:6157": "prāṇo viṣṇurityuktam /",
  "GSP33bbdip11u:6158": "tatra 'tā vā etāḥ śīrṣan chriyaḥ śritāścakṣuḥ śrotraṃ mano vākprāṇaḥ'; (ai.ā. 2-1-4.)",
  "GSP33bbdip11u:6159": "ityatra prāṇasya viṣṇutvaṃ na vidyate /",
  "GSP33bbdip11u:6160": "indriyaissahābhidhānāditi / ata āha -",
  "GSP33bbdip11u:6161": "BBsBhDīp_1,1.12.1:",
  "GSP33bbdip11u:6162": "atrādhikaraṇe lokato 'nyatra prasiddhaprāṇanāmno viṣṇau samanvayaḥ pratipādyate /",
  "GSP33bbdip11u:6163": "śrutyādisaṅgativiṣayavākyaviṣayasaṃśayasayuktikapūrvapakṣān darśayati - prāṇa iti //",
  "GSP33bbdip11u:6164": "ādyaprāṇādhikaraṇe 'tadvai tvam'; (tai.ā. 3-14.)",
  "GSP33bbdip11u:6165": "iti vākyoktaprāṇo viṣṇurityuktamityarthaḥ /",
  "GSP33bbdip11u:6166": "tataḥ kimityata āha - tatreti /",
  "GSP33bbdip11u:6167": "uktamityanuṣajyate /",
  "GSP33bbdip11u:6168": "tasyāvṛttivipariṇāmau /",
  "GSP33bbdip11u:6169": "evaṃ tatretyapyāvartanīyam /",
  "GSP33bbdip11u:6170": "tathā ca 'tatra';",
  "GSP33bbdip11u:6171": "tadvai tvamiti vākye uktasya prāṇasya viṣṇutvaṃ na vidyate na yujyate /",
  "GSP33bbdip11u:6172": "kutaḥ? yatastatra 'tadvai tvam';",
  "GSP33bbdip11u:6173": "iti vākyoktaprāṇaviṣaye 'ukte';",
  "GSP33bbdip11u:6174": "śrute 'tā vā etāḥ';",
  "GSP33bbdip11u:6175": "ityaitareyavākye uktasya śrutasya prāṇasya viṣṇutvaṃ na vidyata iti yojanā /",
  "GSP33bbdip11u:6176": "kuto na vidyate ityata āha - indriyaissahābhidhānāditi /",
  "GSP33bbdip11u:6177": "indriyaissaha paṭhitatvāt indriyagaṇe gaṇitatvāt ityarthaḥ /",
  "GSP33bbdip11u:6178": "anenaitareyaprāṇasya viṣṇvanyatvākṣepamukhena prācīnataittirīyoktaprāṇasyāpyanyatvākṣepāttenāsyākṣepikī saṅgatiruktā bhavati /",
  "GSP33bbdip11u:6179": "aitareyaprāṇākhyo viṣayaḥ /",
  "GSP33bbdip11u:6180": "prāṇo 'nya uta viṣṇuriti saṃśayaśca sūcitaḥ /",
  "GSP33bbdip11u:6181": "tathā vāyvādiranya eveti pūrvapakṣaḥ /",
  "GSP33bbdip11u:6182": "indriyagaṇe gaṇitatvākhyatatsādhakaliṅgaṃ ca sūcitam /",
  "GSP33bbdip11u:6183": "'tā vā etāḥ'; ityetacca caturmukhaśirasi śiraśśabdapravṛttinimittakathanāya pravṛttam /",
  "GSP33bbdip11u:6184": "vaiśabdaḥ prasiddhau /",
  "GSP33bbdip11u:6185": "tathā ca yataḥ 'tā etāḥ';",
  "GSP33bbdip11u:6186": "cakṣuḥ śrotraṃ manovākprāṇa ityetacchabdavācyāstadabhimāninyo devatāḥ /",
  "GSP33bbdip11u:6187": "'śīrṣan'; śīrṣṇi śiraḥsaṃjñikamūrdhni śritāḥ /",
  "GSP33bbdip11u:6188": "ata eva śrayaṇācchriya iti siddhānte śrutyarthaḥ /",
  "GSP33bbdip11u:6189": "anena cakṣurādibhiḥ śritatvaṃ śiraḥpadapravṛttinimittamityuktaṃ bhavati /",
  "GSP33bbdip11u:6190": "pūrvapakṣī tu prāṇaśabdamanyamātraparaṃ manyate /",
  "GSP33bbdip11u:6191": "siddhāntayatsūtramavatārayati - ata iti /",
  "GSP33bbdip11u:6192": "yataḥ pūrvapakṣaḥ prāptaḥ ata uttaraṃ sūtramāha bhagavān bādarāyaṇa ityarthaḥ / @#----------",
  "GSP33bbdip11u:6194": "BBsBh_1,1.12.2:",
  "GSP33bbdip11u:6195": "prāṇas tathānugamāt / BBs_1,1.28 /",
  "GSP33bbdip11u:6196": "'taṃ devāḥ prāṇayanta'; (ai.ā. 2-1-5.)",
  "GSP33bbdip11u:6197": "'sa eṣo 'suḥ sa eṣa prāṇaḥ'; (ai.ā. 2-1-5.)",
  "GSP33bbdip11u:6198": "'prāṇa ṛca ityeva vidyāt'; (ai.ā.2-2-2.)",
  "GSP33bbdip11u:6199": "'tadayaṃ prāṇo 'dhitiṣṭhati'; (ai.ā. 2-3-8.)",
  "GSP33bbdip11u:6200": "ityādyānugamāt /",
  "GSP33bbdip11u:6201": "BBsBhDīp_1,1.12.2:",
  "GSP33bbdip11u:6202": "sūtraṃ paṭhitvā tatrānugamāditi hetvaṃśaṃ śrutyudāharaṇena vyācaṣṭe - prāṇa iti //",
  "GSP33bbdip11u:6203": "ityādīti /",
  "GSP33bbdip11u:6204": "evamādivākyoktānāṃ devatopadeśyatvādiliṅgānāmatrāsmin prakaraṇe bahuṣu sthaleṣu 'anugamāt';",
  "GSP33bbdip11u:6205": "anuvṛtterabhyāsādityarthaḥ /",
  "GSP33bbdip11u:6206": "ādipadena 'prāṇo hyevaiṣa ya eṣa tapati';",
  "GSP33bbdip11u:6207": "iti sūryamaṇḍalasthatvapratipādakavākyaṃ gṛhyate /",
  "GSP33bbdip11u:6208": "tathā 'sarvāṇi bhūtānyāpipīlikābhyaḥ prāṇena bṛhatyā viṣṭabdhāni';",
  "GSP33bbdip11u:6209": "ityādi vākyaṃ ca gṛhyate / @#----------",
  "GSP33bbdip11u:6211": "BBsBh_1,1.12.3:",
  "GSP33bbdip11u:6212": "atrāpi prāṇo viṣṇureva /",
  "GSP33bbdip11u:6213": "BBsBhDīp_1,1.12.3:",
  "GSP33bbdip11u:6214": "sautraṃ tathāśabdaṃ vyācaṣṭe - atrāpīti //",
  "GSP33bbdip11u:6215": "śruta iti śeṣaḥ /",
  "GSP33bbdip11u:6216": "na kevalaṃ 'tadvai tvam'; ityatra,",
  "GSP33bbdip11u:6217": "kintvaitareye 'pīti samuccaye 'piśabdaḥ /",
  "GSP33bbdip11u:6218": "sūtre anuvṛttasya tattvityasyārthamāha - viṣṇureveti /",
  "GSP33bbdip11u:6219": "anena yathā",
  "GSP33bbdip11u:6220": "'tadvaitvam';",
  "GSP33bbdip11u:6221": "iti śrutyuktaprāṇo viṣṇuḥ tathaitareyokto 'pi viṣṇureva, na tvanyaḥ /",
  "GSP33bbdip11u:6222": "kutaḥ? viṣṇuliṅgānāṃ devatopadeśyatvādīnāmasmin prakaraṇe 'anugamāt';",
  "GSP33bbdip11u:6223": "anuvṛtterabhyāsāditi sūtrārtha ukto bhavati /",
  "GSP33bbdip11u:6224": "aitareye 'taṃ devāḥ prāṇayanta';",
  "GSP33bbdip11u:6225": "iti ekakhaṇḍasthavākyam /",
  "GSP33bbdip11u:6226": "'taṃ'; nārāyaṇaṃ vāyuṃ ca devāḥ 'prāṇayanta';",
  "GSP33bbdip11u:6227": "prakarṣeṇa śiṣyapraśiṣyadiṣu nītavantaḥ upadidiśurityarthaḥ /",
  "GSP33bbdip11u:6228": "anena viṣṇoḥ sarvadevopāsyatvamuktaṃ bhavati /",
  "GSP33bbdip11u:6229": "'sa eṣo 'suḥ sa eṣa prāṇaḥ sa eṣa bhūtiḥ';",
  "GSP33bbdip11u:6230": "ityādyanyakhaṇḍagataṃ vākyam /",
  "GSP33bbdip11u:6231": "anena bhūtitvādinā devādyupāsyatvamucyate /",
  "GSP33bbdip11u:6232_0": "'sa eṣaḥ'; bhagavān duṣṭanirasanādasuḥ prakṛṣṭānandarūpatvātprāṇaḥ devānāṃ bhūtiśabditajñānādyaiśvaryapradatvādasurāṇām",
  "GSP33bbdip11u:6232_1": "ajñānādyanaiśvaryahetutvācca bhūtyabhūtiśabdavācya ityarthaḥ /",
  "GSP33bbdip11u:6233": "tatraiva 'tā vā etāḥ sarvā ṛcaḥ sarve vedāḥ sarve ghoṣā ekaiva vyāhṛtiḥ /",
  "GSP33bbdip11u:6234": "prāṇa eva prāṇa ṛca ityeva vidyāt';",
  "GSP33bbdip11u:6235": "iti anyadvākyam /",
  "GSP33bbdip11u:6236": "atra prāṇasyasarvavedoktatvamucyate /",
  "GSP33bbdip11u:6237": "yāstāḥ etāḥ sarvā ṛcastāsāṃ 'ekaiva vyāhṛtiḥ';",
  "GSP33bbdip11u:6238": "ekameva vyāhartavyaṃ pratipādyam /",
  "GSP33bbdip11u:6239": "tacca kim? prāṇo viṣṇureva /",
  "GSP33bbdip11u:6240": "kiñca ye sarve vedāḥ teṣāmapi prāṇa eva pratipādyaḥ/",
  "GSP33bbdip11u:6241": "api ca ye samudrādighoṣāḥ teṣāmapi,",
  "GSP33bbdip11u:6242": "kimu vedānām /",
  "GSP33bbdip11u:6243": "tatra ṛcastu viśeṣata indrādināmavato viṣṇorguṇān alpajñānāmapi prakāśayantīti,",
  "GSP33bbdip11u:6244": "prāṇe nārāyaṇe tadviṣayā eva 'vidyāt';",
  "GSP33bbdip11u:6245": "tatpratipādikā eveti jānīyādityarthaḥ /",
  "GSP33bbdip11u:6246_0": "aitareyabhāṣye tu - prathamaprāṇapadamapi viṣayasaptamyantatayā vyāhṛtiśabdaṃ ca",
  "GSP33bbdip11u:6246_1": "vyāharaṇaparatayā vyākhyāya ekameva vyāharaṇaṃ nirdeṣaguṇapūrtivācakatvādekaprakārameva",
  "GSP33bbdip11u:6246_2": "nāmetyarthaḥ uktaḥ /",
  "GSP33bbdip11u:6247": "tattvapradīpe 'pyayamevoktaḥ /",
  "GSP33bbdip11u:6248": "atha devarathaḥ 'tasya vāguddhiḥ śrotre pakṣasī cakṣuṣī yukte manaḥ saṅgṛhītā tadayaṃ prāṇo 'dhitiṣṭhati';",
  "GSP33bbdip11u:6249": "iti vākyāntaraṃ atra prāṇasya deharathatvamucyate /",
  "GSP33bbdip11u:6250": "prameyāntarakathanārambhārtho 'thaśabdaḥ /",
  "GSP33bbdip11u:6251": "ucyata iti śeṣaḥ/",
  "GSP33bbdip11u:6252": "tathā ca devasya viṣṇoḥ vāyoḥ adhyātmamadhidaivataṃ ca ratha ucyate ityarthaḥ /",
  "GSP33bbdip11u:6253": "tasyādhyātmaṃ dehākhyarathasya 'vāk';",
  "GSP33bbdip11u:6254": "vāgākhyā umā uddhiḥ dhāraṇarajjurūpā adhidaivaṃ viṣṇurathasya prasiddhasyandanasya ca nāgākāromā uddhiḥ 'śrotre';",
  "GSP33bbdip11u:6255": "dakṣavāmapārśvagatacandratadbhārye 'pakṣasī';",
  "GSP33bbdip11u:6256": "pārśvayuktāśvau anyatrāśvarūpau pārśvayoryuktau 'cakṣuṣī';",
  "GSP33bbdip11u:6257": "ubhayapārśvagatasūryatadbhārye ca 'yukte';",
  "GSP33bbdip11u:6258": "agrato niyuktāśvau 'mano';",
  "GSP33bbdip11u:6259": "mano 'bhimānī rudraḥ 'saṅgṛhītā';",
  "GSP33bbdip11u:6260": "sārathiḥ evam adhidaivaṃ prasiddhasyandanasyāpi rudraḥ sārathiḥ /",
  "GSP33bbdip11u:6261": "sa cāsāvayaṃ ca tadayamityekaṃ padam /",
  "GSP33bbdip11u:6262": "tattvapradīparītyā",
  "GSP33bbdip11u:6263": "bhinnapadatve 'pi taditi rathatayoktaṃ śarīraṃ parāmṛśyate /",
  "GSP33bbdip11u:6264": "liṅgavyatyayena taṃ rathamiti vā /",
  "GSP33bbdip11u:6265": "ayaṃ prāṇo viṣṇuḥ vāyuścādhitiṣṭhatītyarthaḥ /",
  "GSP33bbdip11u:6266": "liṅgena pūrvapakṣite kathaṃ tenaiva siddhānta ityāśaṅkānudayāya liṅgabāhulyoktiḥ / @#----------",
  "GSP33bbdip11u:6268": "BBsBh_1,1.12.4:",
  "GSP33bbdip11u:6269": "viṣṇumevānayan devā viṣṇuṃ bhūtimupāsate /",
  "GSP33bbdip11u:6270": "sa eva sarvavedoktastadratho deha ucyate //",
  "GSP33bbdip11u:6271": "iti skānde /",
  "GSP33bbdip11u:6272": "BBsBhDīp_1,1.12.4:",
  "GSP33bbdip11u:6273": "nanu bāhulyena balavataḥ saiddhāntikaliṅgādapi pūrvavādyuktaliṅgameva balavat /",
  "GSP33bbdip11u:6274": "niravakāśatvena svabhāvato balavattvāt /",
  "GSP33bbdip11u:6275": "na cāviśeṣeṇanirṇayaḥ,",
  "GSP33bbdip11u:6276": "bāhulyena balavato 'pi svābāvabalinaḥ prābalyāt / yadāhuḥ -",
  "GSP33bbdip11u:6277": "dvividhaṃ balavattvaṃ ca bahutvācca svabhāvataḥ /",
  "GSP33bbdip11u:6278": "tayossvabhāvo balavān upajīvyadikaśca saḥ //",
  "GSP33bbdip11u:6279": "iti / ataḥ kathaṃ tairviṣṇutvaniścaya ityato devatopadeśyatvādiliṅgānāṃ niravakāśatvamapi smṛtyā sādhayati",
  "GSP33bbdip11u:6280": "- viṣṇumiti / devāḥ viṣṇumeva prādhānyena śiṣyādiṣu jñānasampradāyapravartanena 'ānayan'; upādiśan /",
  "GSP33bbdip11u:6281": "bhūtimuddiśya viṣṇumevopāsate /",
  "GSP33bbdip11u:6282": "bhūtimiti vidheyaviśeṣaṇaṃ vā /",
  "GSP33bbdip11u:6283": "tathā ca viṣṇuṃ bhūtiṃ bhūtirjñānādyaiśvaryarūpa ityupāsate ityarthaḥ /",
  "GSP33bbdip11u:6284": "'saḥ'; viṣṇurmukhyavācyatayeti śeṣaḥ,",
  "GSP33bbdip11u:6285": "tenaivakāropapattiḥ /",
  "GSP33bbdip11u:6286": "'tadratho'; viṣṇoreva rathaḥ /",
  "GSP33bbdip11u:6287": "atraivakārasya dvirgrahaṇātsarvatrānuṣaṅgaḥ sūcitaḥ /",
  "GSP33bbdip11u:6288": "tena sarvaliṅgānāmapi niravagakāśatvamuktaṃ bhavati /",
  "GSP33bbdip11u:6289": "skānde ityanantaraṃ liṅgānāmananyathāsiddhatvamuktamiti vākyaśeṣaḥ /",
  "GSP33bbdip11u:6290": "tathā caikaprakāreṇa prabalātpūrvapakṣiliṅgātprakāradvayenāpi prabalasya saiddhāntikaliṅgasyādhikyena nirṇayopapattiriti bhāvaḥ /",
  "GSP33bbdip11u:6291": "abhyupetya cedamuditam /",
  "GSP33bbdip11u:6292": "vastustu pūrvapakṣiliṅgasya na niravakāśatvenāpi prābalyamasti,",
  "GSP33bbdip11u:6293": "prāṇaiḥ sahagaṇitatvasyāntaryāminiṣṭhatāsambhavāt / @#----------",
  "GSP33bbdip11u:6295": "BBsBh_1,1.12.5:",
  "GSP33bbdip11u:6296": "brahmaśabdānugamācca //",
  "GSP33bbdip11u:6297": "BBsBhDīp_1,1.12.5:",
  "GSP33bbdip11u:6298": "yadā bahutvaniravakāśatvākhyaprakāradvayenāpi durbalaliṅgasyobhayathāprabalaliṅgato bādhasambhavena tainaiva prāṇasya viṣṇutvasiddhiḥ,",
  "GSP33bbdip11u:6299": "tadā kimu vācyaṃ niravakāśabrahmaśabdābhyāsāditi bhāvenānugamapadaṃ prakārāntareṇa vyācaṣṭe - brahmeti //",
  "GSP33bbdip11u:6300": "asmin prakaraṇe 'etadbrahma'; (ai.ā. 2-1-1.)",
  "GSP33bbdip11u:6301": "'brahmaṇo lokaḥ'; (ai.ā. 2-1-3.)",
  "GSP33bbdip11u:6302": "'brahmemaṃ puruṣam'; (ai.ā. 2-1-4.)",
  "GSP33bbdip11u:6303": "'udaraṃ brahmetyācakṣate'; (ai.ā. 2-1-4.)",
  "GSP33bbdip11u:6304": "'a iti brahma'; (ai.ā. 2-3-8.)",
  "GSP33bbdip11u:6305": "ityādi niravakāśabrahmaśabdābhyāsāccetyarthaḥ /",
  "GSP33bbdip11u:6306": "etadviṣṇusvarūpaṃ brahma guṇapūrṇam /",
  "GSP33bbdip11u:6307": "ayaṃ jīvo brahmaṇaḥ parasyāśrayaḥ /",
  "GSP33bbdip11u:6308": "imaṃ puruṣaṃ caturmukhaṃ parabrahma prāpadyata /",
  "GSP33bbdip11u:6309": "vāyuryatra sthita urveva garaṇaṃ stavanaṃ cakre tatsthānamudaraṃ tadgatamityarthaḥ / @#----------",
  "GSP33bbdip11u:6311": "BBsBh_1,1.12.6:",
  "GSP33bbdip11u:6312": "na vaktur ātmopadeśād iti ced adhyātmasaṃbandhabhūmā hy asmin / BBs_1,1.29 /",
  "GSP33bbdip11u:6313": "'prāṇo vā ahamasmyṛṣe'; (ai.ā. 2-2-3.)",
  "GSP33bbdip11u:6314": "iti vakturātmo-",
  "GSP33bbdip11u:6315": "padeśādindra eveti cet - na,",
  "GSP33bbdip11u:6316": "'prāṇastvaṃ prāṇaḥ sarvāṇi bhūtāni'",
  "GSP33bbdip11u:6317": "(ai.ā. 2-2-3.) iti bahvadhyātmasambandho hyatra vidyate // 29 //",
  "GSP33bbdip11u:6318": "BBsBhDīp_1,1.12.6:",
  "GSP33bbdip11u:6319": "uktamākṣipya samādadhatsūtraṃ paṭhitvākṣepāṃśaṃ tāvadvyācaṣṭe - neti //",
  "GSP33bbdip11u:6320": "prāṇa ityanuvartate /",
  "GSP33bbdip11u:6321": "tathā ca prāṇo viṣṇuriti na yuktam /",
  "GSP33bbdip11u:6322": "kutaḥ? 'prāṇo vā ahamasmyṛṣe';",
  "GSP33bbdip11u:6323": "iti vākyena bṛhatīsahasravakturviśvāmitrasyendreṇa prāṇatayā ātmanaḥ svasyaivopadeśādityarthaḥ /",
  "GSP33bbdip11u:6324": "prāṇa indra eveti phaloktiḥ /",
  "GSP33bbdip11u:6325": "na tūktahetoḥ sādhyoktiḥ /",
  "GSP33bbdip11u:6326": "'prāṇo vāhamasmyṛṣe';",
  "GSP33bbdip11u:6327": "iti vākyaṃ tu 'tamindra uvāca ṛṣe priyaṃ vai me dhāmopāgāḥ varaṃ te dadāmīti /",
  "GSP33bbdip11u:6328": "sa hovāca tvāmeva jānīyāmiti /",
  "GSP33bbdip11u:6329": "tamindra uvāca';",
  "GSP33bbdip11u:6330": "iti pūrvavākyena saha vyākhyeyam/",
  "GSP33bbdip11u:6331": "tatprakārastu - 'taṃ';",
  "GSP33bbdip11u:6332": "viśvāmitraṃ 'indraḥ';",
  "GSP33bbdip11u:6333": "tadantaḥstho bhagavānuvāca /",
  "GSP33bbdip11u:6334": "kimiti? he ṛṣe me priyaṃ dhāmopāgāḥ prāpnuhi /",
  "GSP33bbdip11u:6335": "te varaṃ dadāmīti /",
  "GSP33bbdip11u:6336": "vaiśabdo 'vadhāraṇe prasiddhau vā/",
  "GSP33bbdip11u:6337": "evaṃ trivāraṃ śaṃsanena dhāmaśabditasālokyaprāptibhagavatpuraprāptisādhanabhagavatprasādaṃ prāptaḥ 'saḥ';",
  "GSP33bbdip11u:6338": "viśvāmitraḥ indrāviṣṭena hariṇā varaṃ te dadānīti punaruktassan uvāca /",
  "GSP33bbdip11u:6339": "kimiti? tvāṃ sāmānyataḥ pūrvam ahaṃ jāne /",
  "GSP33bbdip11u:6340": "adhunā kīdṛśastvamiti viśeṣato jānīyāmiti /",
  "GSP33bbdip11u:6341": "evamuktaḥ 'indraḥ';",
  "GSP33bbdip11u:6342": "tadantargato hariḥ ṛṣiṃ pratyuvāca /",
  "GSP33bbdip11u:6343": "kimiti? he ṛṣe ahaṃ prakṛṣṭānandarūpatvātprāṇaśabdavācyo 'smīti /",
  "GSP33bbdip11u:6344_0": "atra vākyasamanvayapakṣe 'smadādiṣūpapadeṣu vihitānāmasmītyāditiṅantapadānāṃ tadvṛtteḥ",
  "GSP33bbdip11u:6344_1": "sulabhatvāditi tattvanirṇayaṭīkārītyā ahamitīndrāntaḥsthena hariṇā svātmano nirdeśādasmīti",
  "GSP33bbdip11u:6344_2": "uttamapuruṣopapattiḥ /",
  "GSP33bbdip11u:6345": "pūrvapakṣirītyā śrutyarthastu spaṣṭaḥ /",
  "GSP33bbdip11u:6346": "ahaṃ prāṇo 'smīti padānāṃ aheyatvaprakṛṣṭānandatvasaṃhartṛtvajñātṛtvanimittaiḥ bhagavati samanvayapakṣe tu na tadanupapattiriti dhyeyam /",
  "GSP33bbdip11u:6347": "nañadhyāhāreṇa siddāntāṃśaṃ vyācaṣṭe - neti /",
  "GSP33bbdip11u:6348": "anugamādityanuvartate /",
  "GSP33bbdip11u:6349": "netyāvartate /",
  "GSP33bbdip11u:6350": "hiśabdo yata ityarthe /",
  "GSP33bbdip11u:6351": "asyoktamiti śeṣaḥ /",
  "GSP33bbdip11u:6352": "tathā cetthaṃ tattvapradīpaṭīkoktā yojanā - nāyaṃ prāṇa indraḥ,",
  "GSP33bbdip11u:6353": "kintu viṣṇureva /",
  "GSP33bbdip11u:6354": "kutaḥ? 'anugamāt';",
  "GSP33bbdip11u:6355": "prāguktaprabalatamaliṅgādeḥ /",
  "GSP33bbdip11u:6356": "tathā satyupadeśavirodha iti",
  "GSP33bbdip11u:6357": "cet - na, kutaḥ?",
  "GSP33bbdip11u:6358": "yato 'tra prakaraṇe svasthitasyaiva prathamaṃ 'prāṇo vā ahamasmyṛṣe';",
  "GSP33bbdip11u:6359": "iti vākyena paramātmatvamuktamindreṇa /",
  "GSP33bbdip11u:6360": "tarhyaikyoktivirodha ityapi na /",
  "GSP33bbdip11u:6361": "yato 'tra tasyaiva prāṇākhyaparamātmanaḥ 'prāṇastvaṃ prāṇaḥ sarvāṇi bhūtāni';",
  "GSP33bbdip11u:6362": "ityevamādivākyena 'bahvadhyātmasambandhaḥ';",
  "GSP33bbdip11u:6363": "indrādijīvarūpabahudehasambandhaḥ sarvagatatvameva ṛṣiṃ prati indreṇoktaṃ 'vidyate';",
  "GSP33bbdip11u:6364": "asti natvaikyamata iti /",
  "GSP33bbdip11u:6365": "sūtroktasambandhabāhulyaṃ sambandhini paryavasyatītyāśayena",
  "GSP33bbdip11u:6366": "bahvityuktam /",
  "GSP33bbdip11u:6367": "bhūmaśabdasya bhāvavācitve 'pi bhāvabhavitrorabhedāt bhavitari prayogaḥ /",
  "GSP33bbdip11u:6368": "sūtre tu paranipāta ārṣaḥ /",
  "GSP33bbdip11u:6369": "athavā - adhikaścāsāvātmā cādhyātmā tasya sambandhaḥ bahuścāsāvadhyātmasambandhaśceti vigrahaḥ /",
  "GSP33bbdip11u:6370": "tathā ca 'hi'; yataḥ 'atra';",
  "GSP33bbdip11u:6371": "indre 'bahuḥ';",
  "GSP33bbdip11u:6372": "bahulaḥ paramātmasambandhaḥ sannidhiviśeṣo vidyata ityarthaḥ /",
  "GSP33bbdip11u:6373": "vidyata ityanantaraṃ tadapekṣayāyam upadeśo na svāpekṣayeti śeṣaḥ /",
  "GSP33bbdip11u:6374": "tathācendre tātkālikeśvarasannidhānaviśeṣābhiprāyā 'prāṇo vā aham'; ityuktiḥ,",
  "GSP33bbdip11u:6375": "na svāpekṣayeti nopadeśavirodha iti bhāvaḥ /",
  "GSP33bbdip11u:6376": "kuto na svāpekṣayetyataḥ prāṇastavamityādyāha /",
  "GSP33bbdip11u:6377": "yojanā tu - hi yasmāt 'prāṇastvam';",
  "GSP33bbdip11u:6378": "ityādi vākyenāsya prāṇasya 'bahvadhyātmasambandhaḥ';",
  "GSP33bbdip11u:6379": "adhyātmatvenāntaryāmitvena indrādirūpabahudehasambandhaḥ sarvagatatvamuktaṃ vidyate na caitadatra jīvaviśeṣendre vidyate yujyate tasmāditi /",
  "GSP33bbdip11u:6380": "prathamapakṣe 'yasyātmā śarīram';",
  "GSP33bbdip11u:6381": "(mādhyandina)",
  "GSP33bbdip11u:6382": "iti śruterindrādīnāṃ viṣṇudehatvādaikyavyapadeśaḥ śarīraśarīribhāvanibandhana iti jñāpanāyādhyātmetyuktiḥ /",
  "GSP33bbdip11u:6383": "anena bṛhatīsahasravakturviśvāmitrasya taṃ pratīndreṇa prāṇatayātmopadeśādayaṃ prāṇo na viṣṇuḥ,",
  "GSP33bbdip11u:6384": "kintu indra eveti cet - nendro 'yaṃ prāṇaḥ,",
  "GSP33bbdip11u:6385": "kintu viṣṇureva /",
  "GSP33bbdip11u:6386": "kutaḥ? anugamāt prāguktabalatamaliṅgādeḥ /",
  "GSP33bbdip11u:6387": "na copadeśavirodhaḥ /",
  "GSP33bbdip11u:6388": "yato 'yamindragatādhyātmaviṣaya eva /",
  "GSP33bbdip11u:6389": "kutaḥ? hi yasmādasmin prakaraṇe 'dhyātmasambandhabhūmā /",
  "GSP33bbdip11u:6390": "atrādhyātmasambandhaśabdenātmādhikāre vartamānamiti /",
  "GSP33bbdip11u:6391": "adhiścāsau ātmā ceti dehaḥ paramātmā cocyate /",
  "GSP33bbdip11u:6392": "tathā ca yasmādadhyātmano viṣṇorindraviśvāmitrādidehasambandha ukto 'sti tasmāt /",
  "GSP33bbdip11u:6393_0": "athavā - hi yasmāt asminnindre adhyātmasambandhabhūmā - adhirīśvare - adhikasyātmanaḥ",
  "GSP33bbdip11u:6393_1": "paramātmanaḥ sambandhasyāveśasya bhūmā bāhulyaṃ vidyate tasmādupadeśasya sannihitaparamātmaviṣayatvopapteriti bhāvaḥ /",
  "GSP33bbdip11u:6394": "tadapi kutaḥ?",
  "GSP33bbdip11u:6395": "hi yasmāt asmin prakaraṇe 'dhyātmasambandhabhūmoktaḥ tasmāditi sūtrārtha ukto bhavati / @#----------",
  "GSP33bbdip11u:6397": "BBsBh_1,1.12.7:",
  "GSP33bbdip11u:6398": "śāstradṛṣṭyā tūpadeśo vāmadevavat / BBs_1,1.30 /",
  "GSP33bbdip11u:6399": "śāstramantaryāmī /",
  "GSP33bbdip11u:6400": "BBsBhDīp_1,1.12.7:",
  "GSP33bbdip11u:6401": "nanu yadi prāṇaśabdenendreṇāpi viṣṇureva svātmādisarvagatatayocyate tarhi mayi prāṇa iti nirdeśaḥ syāt /",
  "GSP33bbdip11u:6402": "na tvahamiti /",
  "GSP33bbdip11u:6403": "viṣṇāvahamityādirūpopadeśāyogādityāśaṅkāṃ pariharatsūtraṃ paṭhati - śāstreti //",
  "GSP33bbdip11u:6404": "turevārtho 'pyarthaḥ,",
  "GSP33bbdip11u:6405": "yatha ityarthe smṛtisūcakaśca /",
  "GSP33bbdip11u:6406": "yujyata iti śeṣaḥ /",
  "GSP33bbdip11u:6407": "tathā ca yato 'pi prāṇasya viṣṇutve 'pyupadeśaḥ prāṇo vāham ityevaṃrūpo yujyate,",
  "GSP33bbdip11u:6408": "ato na tadanupapattiḥ /",
  "GSP33bbdip11u:6409": "kathamayaṃ yujyate?",
  "GSP33bbdip11u:6410": "yato 'yamupadeśaḥ 'śāstradṛṣṭyā';",
  "GSP33bbdip11u:6411": "śāsti sarvamiti śāstraṃ antaryāmī bhagavān,",
  "GSP33bbdip11u:6412": "taddṛṣṭyā tadapekṣayaiva pravṛtto na tvaikyena /",
  "GSP33bbdip11u:6413": "na cāntaryāmiṇi ahamādiprayogādarśanāt tadayogaḥ /",
  "GSP33bbdip11u:6414": "yato 'vāmadevavat';",
  "GSP33bbdip11u:6415": "tatkartṛkaprayogavat /",
  "GSP33bbdip11u:6416": "yathā vāmadevo nāma ṛṣiḥ antaryāmivivakṣayā 'ahaṃ manurabhavam';",
  "GSP33bbdip11u:6417": "iti svasmin ahaṃmanvādiśabdān prayuyuje /",
  "GSP33bbdip11u:6418": "tathā ayamapyupadeśo yujyate ata iti sūtrayojanāmabhiprayan sautraśāstrapadaṃ vyācaṣṭe - śāstramiti /",
  "GSP33bbdip11u:6419": "viṣṇuriti śeṣaḥ /",
  "GSP33bbdip11u:6420": "tathācāntaryāmī viṣṇariha śāstrapadenokta ityarthaḥ /",
  "GSP33bbdip11u:6421": "antaryāmīti prakṛtābhiprāyeṇa /",
  "GSP33bbdip11u:6422": "yadvā - śāsti prerayati sarvāniti vyutapattyā antaryāmītyetadeva śāstramityasya vyākhyānaṃ bhavatīti",
  "GSP33bbdip11u:6423": "nāpadārthatvaśaṅkāvakāśaḥ /",
  "GSP33bbdip11u:6424": "ata eva bhāgavate dhyeye 'ntaryāmiṇyeva śāstraśabdaprayogaḥ/",
  "GSP33bbdip11u:6425": "aitareyabhāṣye 'śāsturantaryāmiṇaḥ';",
  "GSP33bbdip11u:6426": "iti śāstṛśabdaṃ mūlīkṛtya vyākhyāne 'pi,",
  "GSP33bbdip11u:6427": "tadanusāreṇa ca tattvapradīpe śāsturantaryāmiṇo viṣṇoriti vyākhyānepi nāsya tadvirodhaḥ śaṅkyaḥ,",
  "GSP33bbdip11u:6428": "yatastatparyāyaśabdavyākhyānenaiva śāstraśabdo vyākhyāto bhavatītyāśayena śāstraśabdaparyāyaśāstṛśabdo vyākhyāyate /",
  "GSP33bbdip11u:6429": "yadvā - śāstraśabde śāstṛ a ityavayavavibhāgamabhipretya śāstrityaṃśasyāntaryāmiṇa ityanena aśabdasya viṣṇorityanena ca vyākhyātattvāt,",
  "GSP33bbdip11u:6430": "atra tu avayavavibhāgamavivakṣitvā śāstramityakhaṇḍapadasyāntaryāmiti vyākhyānāt tadanukūlatayā 'saṃvicchāstram';",
  "GSP33bbdip11u:6431": "iti vacanopanyāsācca na virodhaḥ / @#----------",
  "GSP33bbdip11u:6433": "BBsBh_1,1.12.8:",
  "GSP33bbdip11u:6434": "'saṃvicchāstraṃ paraṃ padam';",
  "GSP33bbdip11u:6435": "iti hi bhāgavate /",
  "GSP33bbdip11u:6436": "BBsBhDīp_1,1.12.8:",
  "GSP33bbdip11u:6437": "antaryāmiṇo viṣṇoḥ śāstrapadavācyatve pramāṇamāha - saṃviditi //",
  "GSP33bbdip11u:6438": "prathamaskandhe vyāsaṃ prati nāradavākyamidam /",
  "GSP33bbdip11u:6439": "svapno māyāgrahaḥ śayyā jāgradābhāsa ātmanaḥ /",
  "GSP33bbdip11u:6440": "nāmarūpakriyāvṛttiḥ saṃvicchāstraṃ paraṃ padam // iti /",
  "GSP33bbdip11u:6441": "asyārthaḥ - ātmano jīvasya māyāvāsanākhyasaṃskāropādānakavastujñānarūpaḥ",
  "GSP33bbdip11u:6442": "svapnaḥ / agrahaḥ jāgratsvapnaviṣayajñānarahitā śayyā suṣuptiḥ nāmarūpakriyāsu śabdārthakarmasu vṛttirvyāvṛttiryanyāḥ sā /",
  "GSP33bbdip11u:6443": "ābhāsaḥ pratyayaḥ saṃjñādiviṣayajñānarūpo jāgracca /",
  "GSP33bbdip11u:6444": "āhatyaitadavasthātrayaṃ yasmādātmanaḥ parabrahmaṇo bhavati,",
  "GSP33bbdip11u:6445": "tatsaṃvit sarvaviṣayaka-",
  "GSP33bbdip11u:6446": "yathārthajñānarūpaṃ sarvajñaṃ vā /",
  "GSP33bbdip11u:6447": "śāstraṃ sarvaniyantṛ,",
  "GSP33bbdip11u:6448": "paraṃ uttamaṃ padaṃ sadbhiḥ prāpyaṃ brahma aham acintayamiti /",
  "GSP33bbdip11u:6449": "bhāgavata ityanantaraṃ 'prayogāt'; iti śeṣaḥ /",
  "GSP33bbdip11u:6450": "asyāntaryāmītyanenānvayaḥ / @#----------",
  "GSP33bbdip11u:6452": "BBsBh_1,1.12.9:",
  "GSP33bbdip11u:6453": "tattannāmnocyate viṣṇuḥ sarvaśāstṛtvahetutaḥ /",
  "GSP33bbdip11u:6454": "na kvāpi kiñcinnāmāsti tamṛte puruṣottamam //",
  "GSP33bbdip11u:6455": "iti pādme //",
  "GSP33bbdip11u:6456": "BBsBhDīp_1,1.12.9:",
  "GSP33bbdip11u:6457": "nanvantaryāmiṇi ahamādiprayogaḥ kathaṃ sambhavatītyāśaṅkyāṃ tatra tuśabdasūcitāṃ smṛtimevāha - tattaditi/",
  "GSP33bbdip11u:6458": "viṣṇuḥ 'tattannātmā';",
  "GSP33bbdip11u:6459": "anyaparatvena prasiddhāhamādināmnocyate iti /",
  "GSP33bbdip11u:6460": "anena tasyāntaryāmiṇi viṣṇau vidvadrūḍhirdarśitā /",
  "GSP33bbdip11u:6461": "'sarvaśāstṛtvahetutaḥ';",
  "GSP33bbdip11u:6462": "sarvaniyantṛtvanimitteneti /",
  "GSP33bbdip11u:6463": "anena mahāyogo darśitaḥ /",
  "GSP33bbdip11u:6464": "tatra tasya svātantryanimittokteḥ /",
  "GSP33bbdip11u:6465": "anena paramata ivāsmanmate 'pi lākṣaṇikatvaṃ parihṛtam 'puruṣottamam';",
  "GSP33bbdip11u:6466": "antaryāmiṇaṃ viṣṇuṃ 'ṛte'; vinā,",
  "GSP33bbdip11u:6467": "anyatra 'kvāpi';",
  "GSP33bbdip11u:6468": "jīvādau 'kiṃ cit';",
  "GSP33bbdip11u:6469": "ahamādirūpaṃ 'nāma';",
  "GSP33bbdip11u:6470": "vācakatayā nāstīti /",
  "GSP33bbdip11u:6471": "anena harau paramamukhyatā anyatra kevalamukhyatā coktā /",
  "GSP33bbdip11u:6472": "anyathā na kvāpīti sāmānyaniṣedhāyogāt /",
  "GSP33bbdip11u:6473": "atrāhamādiśabdāḥ pratyagādivācitvena prasiddhāḥ,",
  "GSP33bbdip11u:6474": "pratyagādayaśca sarvadā piṇḍībhūtāḥ,",
  "GSP33bbdip11u:6475": "tānavivekenājñāḥ kevalajīvādau prayuñjate dahati śabdamiva kāṣṭhe /",
  "GSP33bbdip11u:6476": "prājñāstu mukhyāmukhyavivekavanto hyamukhmarthamanādṛtya mukhyārthe harau prayuñjataiti tattvanirṇaṭīkoktamanusandheyam /",
  "GSP33bbdip11u:6477": "'pādme'; ityanantaram 'antaryāmiṇyahamādipadānāṃ mukhyatvokteḥ śāstradṛṣṭyā ahamādyupadeśo yukta eva';",
  "GSP33bbdip11u:6478": "iti vākyaśeṣaḥ / @#----------",
  "GSP33bbdip11u:6480": "BBsBh_1,1.12.10:",
  "GSP33bbdip11u:6481": "'ahaṃ manurabhavaṃ sūryaśca';",
  "GSP33bbdip11u:6482": "(ṛ.4-23-1.) ityādivat // 30 //",
  "GSP33bbdip11u:6483": "BBsBhDīp_1,1.12.10:",
  "GSP33bbdip11u:6484": "nanvantaryāmiṇi ahamādiprayogādarśanāt tadayoga ityāśaṅkāṃ sūtroktadṛṣṭāntavivaraṇena pariharati - ahamiti //",
  "GSP33bbdip11u:6485": "'ahaṃ'; vāmadevasaṃjñakaṛṣyantaryāmī tattadantaryāmitayā manuḥ sūryaścābhavamiti ṛṅmantrārthaḥ /",
  "GSP33bbdip11u:6486": "ādipadena 'ahaṃ kakṣīvānṛṣirasmi vipro 'haṃ kutsam'; (ṛ.4-26-1.)",
  "GSP33bbdip11u:6487": "ityādikaṃ gṛhyate /",
  "GSP33bbdip11u:6488": "'ityādivat'; evamādiprayogavadityasya 'śāstradṛṣṭyopadeśaḥ';",
  "GSP33bbdip11u:6489": "ityanenānvayaḥ / @#----------",
  "GSP33bbdip11u:6491": "BBsBh_1,1.12.11:",
  "GSP33bbdip11u:6492": "jīvamukhyaprāṇaliṅgān neti cen nopāsātraividhyādāśritatvād iha tadyogāt / BBs_1,1.31 /",
  "GSP33bbdip11u:6493": "'tāvanti śatasaṃvatsarasyāhnāṃ sahasrāṇi bhavanti'; (ai.ā. 2-2-4.)",
  "GSP33bbdip11u:6494": "iti jīvaliṅgaṃ prāṇasaṃvādādimukhyaprāṇaliṅgaṃ tasmāt neti cet -",
  "GSP33bbdip11u:6495": "BBsBhDīp_1,1.12.11:",
  "GSP33bbdip11u:6496": "punaruktamākṣipya samādadhatsūtramupanyasya ākṣepāṃśaṃ tāvadvyācaṣṭe - jīveti //",
  "GSP33bbdip11u:6497": "anusandhīyate",
  "GSP33bbdip11u:6498": "uktamiti ca śeṣaḥ /",
  "GSP33bbdip11u:6499": "saṃvādo vivādaḥ kalahaḥ prāṇasya prāṇaissaha saṃvāda iti vigrahaḥ /",
  "GSP33bbdip11u:6500": "tathā ca yasmādatra prakaraṇe 'taṃ śataṃ varṣāṇyabhyārcat tasmācchataṃ varṣāṇi puruṣāyuṣo bhavanti'; (ai.ā. 2-2-1.)",
  "GSP33bbdip11u:6501": "ityanena yacchatasaṃvatsaraparyantaṃ prāṇasya jīvadehe 'vastānahetukaṃ śatāyuṣṭvarūpaṃ jīvaliṅgamuktaṃ tat 'tāvanti śatasaṃvatsarasyāhnāṃ sahasrāṇi bhavanti';",
  "GSP33bbdip11u:6502": "ityādinā bahuṣu sthaleṣu anusandhīyate /",
  "GSP33bbdip11u:6503": "yasmācca 'tā ahiṃsantāhamukthamahamukthamasmi'; (ai.ā. 2-1-4.)",
  "GSP33bbdip11u:6504": "iti vākyena prāṇasya prāṇairindriyaiḥ saha saṃvādarūpamukhyaprāṇaliṅgamuktam /",
  "GSP33bbdip11u:6505_0": "yasmāccādipadagṛhītaṃ 'prāṇo vaṃśa iti sthaviraḥ śākalyastadyathā śālāvaṃśe sarve",
  "GSP33bbdip11u:6505_1": "'nye vaṃśāḥ samāhitāssyuḥ evamasmin prāṇe cakṣuśśrotraṃ mano vāgindriyāṇi śarīraṃ",
  "GSP33bbdip11u:6505_2": "sarva ātmā samāhitaḥ'; (ai.ā. 3-2-1-1.)",
  "GSP33bbdip11u:6506": "iti vākyena sarvajīvendriyadehadhārakatvarūpaliṅgaṃ coktamasti tasmādayaṃ prāṇo na viṣṇuḥ,",
  "GSP33bbdip11u:6507": "kintu jīvamukhyaprāṇāveveti yojanā /",
  "GSP33bbdip11u:6508": "yadyapi 'tasmācchataṃ varṣāṇi puruṣāyuṣo bhavanti'; (ai.ā. 2-2-1.)",
  "GSP33bbdip11u:6509": "iti śatāyuṣṭvaliṅgapratipādakavākyamevodāharaṇīyaṃ,",
  "GSP33bbdip11u:6510": "na tu 'tāvanti'; iti vākyam /",
  "GSP33bbdip11u:6511": "tathāpi liṅgasya bahuṣu sthaleṣu anugamo 'stīti jñāpanāyopaniṣado jīvaliṅge tātparyamastīti jñāpayitum anusandhivākyamevodāhṛtam /",
  "GSP33bbdip11u:6512": "siddhānte śrutyarthastu - puruṣāyuṣaḥ śatasaṃvatsarasyāhnāṃ sahasrāṇi śatasaṃvatsarāntaḥpraviṣṭāharniyāmakasūryagatabhagavatpuruṣarūpāṇi tāvanti sahasrāṇi /",
  "GSP33bbdip11u:6513": "kiyanti? bṛhatīsahasragatākṣarāṇāṃ vācyāni puṃrūpāṇi yāvanti sahasrāṇi tāvanti /",
  "GSP33bbdip11u:6514": "tathā ca tāni ṣaṭtriṃśatsahasrāṇi sampannāni bhavanti /",
  "GSP33bbdip11u:6515": "'tāḥ'; cakṣurādidevatāḥ 'ahiṃsanta';",
  "GSP33bbdip11u:6516": "vivādamakurvan /",
  "GSP33bbdip11u:6517": "kinviti? ahamasya caturmukhadehasyoktho 'smi utthāpako 'smīti / @#----------",
  "GSP33bbdip11u:6519": "BBsBh_1,1.12.12:",
  "GSP33bbdip11u:6520": "na, antarbahissarvagatatvenetyupāsātraividhyādihāśritatvācca /",
  "GSP33bbdip11u:6521": "BBsBhDīp_1,1.12.12:",
  "GSP33bbdip11u:6522": "parihārāṃśaṃ vyācaṣṭe - neti //",
  "GSP33bbdip11u:6523": "prāṇo viṣṇurneti na,",
  "GSP33bbdip11u:6524": "kintu viṣṇurevāyaṃ,",
  "GSP33bbdip11u:6525": "na jīvādirityarthaḥ /",
  "GSP33bbdip11u:6526": "kuto netyatastatra prāguktānugamahetvanuṣaṅgaṃ,",
  "GSP33bbdip11u:6527": "na coktajīvamukhyaprāṇaliṅgavirodha ityatastatrahetutvena yataḥ śāstradṛṣṭyā tvayamupadeśaḥ ityasyānuṣaṅgaṃ,",
  "GSP33bbdip11u:6528": "kimarthamantaryāmīti praśnasyāntarupāstyarthamiti parihāraṃ cābhipretya na copāsane 'vāntarabhedābhāva iti codyottaratvena pravṛttam 'upāsā';",
  "GSP33bbdip11u:6529": "iti sūtrāṃśaṃ vyācaṣṭe - antariti /",
  "GSP33bbdip11u:6530": "gatatvenetyasyāntarbahissarvaśabdaiḥ pratyekaṃ sambandhaḥ /",
  "GSP33bbdip11u:6531": "itiśabdaḥ prakārārthaḥ /",
  "GSP33bbdip11u:6532": "tathā ca dehāntargatatvena tadbahirgatatvena sarvagatatveneti prakāreṇa 'upāsātraividhyāt';",
  "GSP33bbdip11u:6533": "bhagavadupāsanasya trividhatvādityarthaḥ/",
  "GSP33bbdip11u:6534": "nanu tathāpi kathanaṃ vyarthaṃ vastuta upāsanātraividhyasyehānuktasyāntaryāmikathanāprayojakatvādityataḥ pravṛttam 'āśritatvāt';",
  "GSP33bbdip11u:6535": "ityaṃśaṃ caśabdādhyāhāreṇa vyācaṣṭe - iheti /",
  "GSP33bbdip11u:6536": "etatprakaraṇe uktatvādityarthaḥ /",
  "GSP33bbdip11u:6537": "upāsātraividhyasyeti vipariṇāmenātrānvīyate / co",
  "GSP33bbdip11u:6538": "hetūpapādakahetusamuccaye /",
  "GSP33bbdip11u:6539": "tathā ca atroktatraividhyāntargatāntaropāsanārthamantaryāmikathanaṃ yuktamiti bhāvaḥ / @#----------",
  "GSP33bbdip11u:6541": "BBsBh_1,1.12.13:",
  "GSP33bbdip11u:6542": "'sa etameva sīmānaṃ vidāryaitayā dvārā prāpadyata'; (ai.ā. 2-4-3.)",
  "GSP33bbdip11u:6543": "'sa etameva puruṣaṃ brahma tatamamapaśyat'; (ai.ā. 2-4-3.)",
  "GSP33bbdip11u:6544": "'etaddha sma vai tadvidvānāha mahidāsa aitareyaḥ'; (ai.ā.2-1-8.)",
  "GSP33bbdip11u:6545": "ityādinā /",
  "GSP33bbdip11u:6546": "BBsBhDīp_1,1.12.13:",
  "GSP33bbdip11u:6547": "atropāsanātraividhyamucyata ityatrāpi kiṃ liṅgamityata āha - sa iti /",
  "GSP33bbdip11u:6548": "'saḥ'; vāsudevo bhagavān 'etameva sīmānaṃ';",
  "GSP33bbdip11u:6549": "śiromadhyaṃ vidāryaiva 'etayā dvārā';",
  "GSP33bbdip11u:6550": "suṣumnānāḍyā 'prāpadyata'; prāptaḥ /",
  "GSP33bbdip11u:6551": "caturmukhahṛdayamiti śeṣaḥ /",
  "GSP33bbdip11u:6552": "anena bhagavato dehāntaḥpraveśokteḥ ukteścopāsanārthatvāt antarupāstiruktā bhavati /",
  "GSP33bbdip11u:6553": "'saḥ'; caturmukhadehe prākprapadābhyāmantaḥ praviṣṭo nārāyaṇaḥ 'etameva puruṣaṃ';",
  "GSP33bbdip11u:6554": "vyāsakṛṣṇakapilādirūpamātmānam ātataguṇaṃ svasvarūpabhūtamādānādikartāraṃ vā /",
  "GSP33bbdip11u:6555": "tatamaṃ 'lopaḥ samāne';",
  "GSP33bbdip11u:6556": "iti sūtrāttalopaḥ /",
  "GSP33bbdip11u:6557": "tamabarthe mapratyayo vā /",
  "GSP33bbdip11u:6558": "tathā ca tatamaṃ atiśayena vyāptaṃ niravadhikavyāptimantaṃ 'brahma'",
  "GSP33bbdip11u:6559": "guṇapūrṇam 'apaśyat';",
  "GSP33bbdip11u:6560": "tadguṇakatayā tadrūpaṃ dadarśetyarthaḥ /",
  "GSP33bbdip11u:6561": "kecittu - takāra eva vyāptyabhidhāyaka ityāhuḥ /",
  "GSP33bbdip11u:6562": "anena sarvagatatvaṃ tathopāsanārthamuktam /",
  "GSP33bbdip11u:6563": "'tadetat'; prakṛtaṃ sarvaṃ 'vidvān';",
  "GSP33bbdip11u:6564": "jānannaitareyaḥ itarāyā apatyaṃ pumān viśālasaṃjñāt ṛṣeḥ utpannaḥ aitareyaḥ /",
  "GSP33bbdip11u:6565": "'mahidāso'; mahino mahātmāno devāḥ dāsabhūtāḥ yasyāsau bhagavānāhetyarthaḥ /",
  "GSP33bbdip11u:6566": "hasmavaiśabdāḥ prasiddhidyotakāḥ /",
  "GSP33bbdip11u:6567": "atra bahirupāstyarthaṃ mahidāsa āheti bahirupāstiruktā bhavati /",
  "GSP33bbdip11u:6568": "na ca vācyamatra svarūpamātramucyate,",
  "GSP33bbdip11u:6569": "nopāsanārthamiti /",
  "GSP33bbdip11u:6570": "upāsanāṃ vinoktiprayojanābhāvāt /",
  "GSP33bbdip11u:6571": "ityādinetyasyetyādināvākyenopāsanātraividhyasyāśritatvādarthāduktatvādityanvayaḥ /",
  "GSP33bbdip11u:6572": "ādiśabdena 'taṃ prapadābhyāṃ prāpadyata brahmemaṃ puruṣametasyāmetam'; (ai.ā. 2-1-4.)",
  "GSP33bbdip11u:6573": "ityādikaṃ gṛhyate /",
  "GSP33bbdip11u:6574": "nanu 'etaddhasmavai tadvidvānāha hiraṇyadanvaidaḥ'; (ai.ā. 2-1-5.)",
  "GSP33bbdip11u:6575": "itivanmahidāso 'pi ṛṣitvenocyatāmiti cenna /",
  "GSP33bbdip11u:6576": "asyāḥ upaniṣadaḥ aitareyasaṃjñayaivetarāputrasya mahidāsasya ṛṣitvasiddhyā taduktervyarthatvāt / @#----------",
  "GSP33bbdip11u:6578": "BBsBh_1,1.12.14:",
  "GSP33bbdip11u:6579": "mahidāsābhidho jajñe itarāyāstapobalāt /",
  "GSP33bbdip11u:6580": "sākṣātsa bhagavānviṣṇuryastantraṃ vaiṣṇavaṃ vyadhāt //",
  "GSP33bbdip11u:6581": "iti brahmāṇḍe /",
  "GSP33bbdip11u:6582": "BBsBhDīp_1,1.12.14:",
  "GSP33bbdip11u:6583": "tathāpi mahidāsasya viṣṇutvaṃ kuto jñāyata ityata āha - mahidāseti //",
  "GSP33bbdip11u:6584": "'jajñe'; vyakto babhūva /",
  "GSP33bbdip11u:6585": "'sa ca'; mahidāsaḥ -",
  "GSP33bbdip11u:6586": "mahidāsastvaitareyo bahvṛcopaniṣadgataḥ /",
  "GSP33bbdip11u:6587": "sākṣātsa bhagavānviṣṇustannāmaiko munirhyabhūt //",
  "GSP33bbdip11u:6588": "iti chāndogyabhāṣye anantaroktabhagavadanyaḥ tatsaṃjñaketarāputraḥ ṛṣiratra na vivakṣitaḥ, kintu /",
  "GSP33bbdip11u:6589": "yo 'vaiṣṇavaṃ';",
  "GSP33bbdip11u:6590": "viṣṇuviṣayaṃ 'tantraṃ';",
  "GSP33bbdip11u:6591": "granthaṃ 'vyadhāt'; nirmame /",
  "GSP33bbdip11u:6592": "yadvā - 'tantraṃ';",
  "GSP33bbdip11u:6593": "pañcarātraṃ vyadhāt nāradādibhyo vyācakhyau /",
  "GSP33bbdip11u:6594": "yaśca 'sākṣāt';",
  "GSP33bbdip11u:6595": "svayaṃ 'bhagavān';",
  "GSP33bbdip11u:6596": "pūrṇajñānādimān 'viṣṇuḥ';",
  "GSP33bbdip11u:6597": "tadavatārabhūtaḥ pūrvoktaḥ sa evātra vivakṣita ityāha - sākṣāditi/",
  "GSP33bbdip11u:6598": "brahmāṇḍe purāṇa ityasyāśritatvādityanenānvayaḥ /",
  "GSP33bbdip11u:6599": "mahidāsasya viṣṇutvoktiriti tadarthaḥ /",
  "GSP33bbdip11u:6600": "tena caśabdānvayaḥ / @#----------",
  "GSP33bbdip11u:6602": "BBsBh_1,1.12.15:",
  "GSP33bbdip11u:6603": "tattadupāsanāyogyatayā ca puruṣāṇām /",
  "GSP33bbdip11u:6604": "BBsBhDīp_1,1.12.15:",
  "GSP33bbdip11u:6605": "nanvekavidhopāsanayā sarveṣāṃ brahmāparokṣasambhavātkimupāsātraividhyena ityataḥ pravṛttaṃ 'tadyogāt';",
  "GSP33bbdip11u:6606": "iti sūtraśeṣaṃ vyācaṣṭe - tattaditi //",
  "GSP33bbdip11u:6607": "upāsanetyanena puruṣāṇāmityanena ca tadityasyāvṛttiḥ sūcitā /",
  "GSP33bbdip11u:6608": "caḥ samuccaye /",
  "GSP33bbdip11u:6609_0": "tathā ca teṣāṃ puruṣāṇāṃ manuṣyarṣigandharvadevākhyādhikāriṇāṃ teṣu trividhopāsaneṣu",
  "GSP33bbdip11u:6609_1": "madhye tattadupāsane yathākramaṃ bahirantarvyāptirūpaikaikopāsana eva yogyatayā yogyatvena hetunetyarthaḥ /",
  "GSP33bbdip11u:6610": "asyopāsātraividhyādityanenānvayaḥ /",
  "GSP33bbdip11u:6611": "tathā cānekavidhopāstiyogyatāvatāmadhikāriṇāṃ naikavidhopāsanayā brahmajñānamiti tattraividhyamāvaśyakamiti bhāvaḥ / @#----------",
  "GSP33bbdip11u:6613": "BBsBh_1,1.12.16:",
  "GSP33bbdip11u:6614": "keṣāṃcitsarvagatvena keṣāṃciddhṛdaye hariḥ /",
  "GSP33bbdip11u:6615": "keṣāñcidbahirevāsau upāsyaḥ puruṣottamaḥ /",
  "GSP33bbdip11u:6616": "iti brāhme /",
  "GSP33bbdip11u:6617": "BBsBhDīp_1,1.12.16:",
  "GSP33bbdip11u:6618": "puruṣāṇāmuktānekavidhopāsanayogyatā kuto jñāyata ityataḥ kartṛviśeṣānanupādāya sāmānyataḥ upāsakatraividhyapratipādikāṃ smṛtiṃ paṭhati - keṣāñciditi //",
  "GSP33bbdip11u:6619": "'puruṣottamo';",
  "GSP33bbdip11u:6620": "hariḥ 'keṣāñcit';",
  "GSP33bbdip11u:6621": "devānāṃ devaiḥ sarvagatatvena prakāreṇopāsyaḥ /",
  "GSP33bbdip11u:6622": "'keṣāñcit'; ṛṣigandharvādīnāṃ 'hṛdaye';",
  "GSP33bbdip11u:6623": "svasvahṛdayākāśe upāsyaḥ /",
  "GSP33bbdip11u:6624": "'keṣāñcit'; manuṣyottamānāṃ tu bahirevopāsya ityarthaḥ /",
  "GSP33bbdip11u:6625": "prācuryādevamuktiḥ /",
  "GSP33bbdip11u:6626": "iti brāhma ityasya tattadupāsanayogyatayā tadviśiṣṭatvena puruṣāṇāmāśritatvāduktatvāditi pūrveṇānvayaḥ / @#----------",
  "GSP33bbdip11u:6628": "BBsBh_1,1.12.17:",
  "GSP33bbdip11u:6629": "agnau kriyāvatāṃ viṣṇuryogināṃ hṛdaye hariḥ /",
  "GSP33bbdip11u:6630": "pratimāsvaprabuddhānāṃ sarvatra viditātmanām //",
  "GSP33bbdip11u:6631": "iti ca // 31 //",
  "GSP33bbdip11u:6632": "// iti pādāntyaprāṇādhikaraṇam //",
  "GSP33bbdip11u:6633": "iti śrīmadānandatīrthabhagavatpādācāryaviracite brahmasūtrabhāṣye prathamādhyāyasya prathama pādaḥ",
  "GSP33bbdip11u:6634": "BBsBhDīp_1,1.12.17:",
  "GSP33bbdip11u:6635": "atraivādhikaraṇe kartṛviśeṣapratipādakaṃ viśeṣapramāṇamāha - agnāviti //",
  "GSP33bbdip11u:6636": "viṣṇuḥ 'kriyāvatāṃ'",
  "GSP33bbdip11u:6637": "yajñādikriyānuṣṭhātṛṇām 'agnau';",
  "GSP33bbdip11u:6638": "gārhapatyādau upāsyaḥ hariḥ /",
  "GSP33bbdip11u:6639": "'yoginām'; ṛṣīṇāṃ hṛdaye upāsyaḥ /",
  "GSP33bbdip11u:6640": "'aprabuddhānāṃ';",
  "GSP33bbdip11u:6641": "mandamatīnāṃ atyalpapratibhānāṃ manuṣyottamānāṃ 'pratimāsu';",
  "GSP33bbdip11u:6642": "kṛṣṇarāmādivigraheṣu upāsyaḥ /",
  "GSP33bbdip11u:6643": "'viditātmanāṃ';",
  "GSP33bbdip11u:6644": "viśeṣato jñātabhagavadrūpāṇām aśrutapratibhānāṃ devānāṃ tu 'sarvatra';",
  "GSP33bbdip11u:6645": "sarvasthāneṣūpāsya ityarthaḥ /",
  "GSP33bbdip11u:6646": "atrāgnau pratimāsviti vākyadvayena bahirmātropāsanopalakṣyate /",
  "GSP33bbdip11u:6647": "ata eva sthānadvayoktiḥ /",
  "GSP33bbdip11u:6648": "yathāśruteḥ sūryādau",
  "GSP33bbdip11u:6649": "viṣṇūpāsterbahirupāstitvaṃ na syāt /",
  "GSP33bbdip11u:6650": "yogināmityanenāntarupāstiruktā /",
  "GSP33bbdip11u:6651": "'ṛṣayo 'ntaḥprakāśāḥ'; () iti śruteḥ /",
  "GSP33bbdip11u:6652": "sarvatreti sarvagatopāstiriti jñātavyam /",
  "GSP33bbdip11u:6653": "na cātra “yeṣāṃ bahirupāsanena mokṣasteṣāmapi hṛdyupāsanaṃ kiñcitkāryameva“iti bṛhadbhāṣyeṇa “bhagavān bimbadarśanenainaṃ mocayati“iti nyāyavivaraṇena ca virodhaśśaṅkyaḥ /",
  "GSP33bbdip11u:6654": "agnāviti vākye 'nyaniṣedhābhāvena bimbaśabditasvasvayogyātmāparokṣārthaṃ hṛdyupāsanasyāpi sarvaiḥ kāryatvābhyupagamāt /",
  "GSP33bbdip11u:6655": "mocakayogyāparokṣadvārābhūtāvatārādyaparokṣasādhanopāsanāya eva taistaiḥ prācuryeṇa prakaraṇasyāgnāviti vākyena vyavasthayā pratipādanācca /",
  "GSP33bbdip11u:6656": "iti ceti /",
  "GSP33bbdip11u:6657": "caḥ samuccaye /",
  "GSP33bbdip11u:6658": "vacanadvayasyāpyekārthasādhakatvādasyāpi brāhme āśritatvāditi pūrveṇānvayaḥ /",
  "GSP33bbdip11u:6659": "tattadupāsanayogyatāvattvena puruṣaviśeṣāṇāmuktatvāditi tadarthaḥ /",
  "GSP33bbdip11u:6660": "ato na tadyogāditi hetvasiddhiḥ śaṅkyeti bhāva /",
  "GSP33bbdip11u:6661": "anena nātroktaprāṇo viṣṇuḥ,",
  "GSP33bbdip11u:6662": "kintu jīvamukhyaprāṇāveva /",
  "GSP33bbdip11u:6663": "kutaḥ? 'jīvamukhyaprāṇaliṅgāt';",
  "GSP33bbdip11u:6664": "śatāyuṣṭvarūpajīvaliṅgasyaprāṇasaṃvādādirūpamukhyaprāṇaliṅgasya ceha śravaṇāditi cet - na,",
  "GSP33bbdip11u:6665": "viṣṇurevāyaṃ prāṇaḥ, na jīvādiḥ /",
  "GSP33bbdip11u:6666": "kutaḥ? 'anugamāt'; hetoreva,",
  "GSP33bbdip11u:6667": "na cānyaśrutiliṅgavirodhaḥ /",
  "GSP33bbdip11u:6668": "uktarītyā 'tadyogāt';",
  "GSP33bbdip11u:6669": "teṣāmantaryāmiviṣayatvopapatteḥ /",
  "GSP33bbdip11u:6670": "yataśśāstradṛṣṭyāyam upadeśa iti vā /",
  "GSP33bbdip11u:6671": "kimarthamatrāntaryāmikathanamiti cet,",
  "GSP33bbdip11u:6672": "antarupāstyarthamiti brūmaḥ /",
  "GSP33bbdip11u:6673": "na copāsane 'vāntarabhedābhāvaḥ /",
  "GSP33bbdip11u:6674": "'upāsātraividhyāt';",
  "GSP33bbdip11u:6675": "antarādibhedena bhagavadupāsanasya trividhatvāt /",
  "GSP33bbdip11u:6676": "na ca tathāpi kathanamayuktam /",
  "GSP33bbdip11u:6677": "vāstavatraividhyasyehānuktasya kathanāprayojakatvāditi vācyam /",
  "GSP33bbdip11u:6678": "'iha'; prakaraṇe tatraividhyasyāśritatvāduktatvāt /",
  "GSP33bbdip11u:6679": "na caikavidhopāsanayā sarveṣāṃ brahmāparokṣasambhavāt kimupāsātraividhyeneti vācyam /",
  "GSP33bbdip11u:6680": "'tadyogāt'; teṣāṃ puruṣāṇāṃ tasmin tadupāsana eva yogyatvāt /",
  "GSP33bbdip11u:6681": "anekavidhopāstiyogyatāvatāṃ ca puruṣāṇāṃ ekavidhapāsanayāparokṣāsambhavena yogyatābhedādupāsātraividhyasyāvaśyakatvāditi sūtrārtha ukto bhavati /",
  "GSP33bbdip11u:6682": "na ca vivādakartṛtvaliṅgasyāntaryāmiviṣayatve 'udāsīnau ca tāvāstāṃ keśavaścābjasambhavaḥ';",
  "GSP33bbdip11u:6683": "iti vacanavirodhaḥ śaṅkyaḥ /",
  "GSP33bbdip11u:6684": "tasyāntaryāmiviṣayabhinnabāhyarūpaviṣayatvāt /",
  "GSP33bbdip11u:6685": "ato 'nyaliṅgānāṃ tattadantaryāmiviṣayatvopapatteḥ tadvirodhābhāvāt /",
  "GSP33bbdip11u:6686": "viṣṇurevāyaṃ prāṇaḥ ānandamayaśceti yuktā tajjijñāseti siddham /",
  "GSP33bbdip11u:6687": "// iti pādāntyaprāṇādhikaraṇam //",
  "GSP33bbdip11u:6688": "iti śrīmatparamahaṃsaparivrājakācāryāṇāṃ sarvatantrasvatantrāṇāṃ",
  "GSP33bbdip11u:6689": "śrīmadraghunāthatīrthapūjyapādānāṃ śiṣyeṇa",
  "GSP33bbdip11u:6690": "śrīmajjagannāthayatinā kṛtāyāṃ",
  "GSP33bbdip11u:6691": "śrīmadbrahmasūtrabhāṣyadīpikāyāṃ",
  "GSP33bbdip11u:6692": "prathamādhyāyasya prathamaḥ pādaḥ",
  "GSP33bbdip11u:6693": "// om //",
  "GSP33bbdip11u:6694": "1. tataḥ saptadaśe jātaḥ satyavatyāṃ parāśarāt /",
  "GSP33bbdip11u:6695": "cakre vedataroḥ śākhā dṛṣṭvā puṃso 'lpamedhasaḥ //",
  "GSP33bbdip11u:6696": "śrīmadbhāgavatam, 1-3-21",
  "GSP33bbdip11u:6697": "1. taduktam īśāvāsyabhāṣyaṭīkāyāṃ - 'brahmādīnām aprāptajñānamutpadyate śriyastu sarvadā vidyata iti vivekaḥ'; iti/"
}