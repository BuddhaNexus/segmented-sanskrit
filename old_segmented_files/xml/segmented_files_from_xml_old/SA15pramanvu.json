{
  "SA15pramanvu:0": "Pramāṇavārtikam",
  "SA15pramanvu:1": "prathamaḥ paricchedaḥ",
  "SA15pramanvu:2": "pramāṇasiddhiḥ",
  "SA15pramanvu:3": "Pramāṇav_1.1 vidhūtakalpanājālagambhīrodāramūrtaye /",
  "SA15pramanvu:4": "namaḥ samantabhadrāya samantaspharaṇatviṣe //",
  "SA15pramanvu:5": "Pramāṇav_1.2 prāyaḥ prākṛtasaktirapratibalaprajño janaḥ kevalam /",
  "SA15pramanvu:6": "nānarthyeva subhāṣitaiḥ parigato vidveṣṭyapīrṣyāmalaiḥ /",
  "SA15pramanvu:7": "tenāyaṃ na paropakāra iti naścintāpi cetaściram sūktābhyāsavivardhitavyasanamityatrānubaddhaspṛham //",
  "SA15pramanvu:8": "Pramāṇav_1.3 pramāṇamavisaṃvādi jñānamarthakriyāsthitiḥ /",
  "SA15pramanvu:9": "avisaṃvādanaṃ śābde 'pyabhiprāyanivedanāt //",
  "SA15pramanvu:10": "Pramāṇav_1.4 vaktṛvyāapāraviṣayo yo 'rtho buddhau prakāśate /",
  "SA15pramanvu:11": "prāmāṇyaṃ tatra śabdasya nāthatattvanibandhanam //",
  "SA15pramanvu:12": "Pramāṇav_1.5 gṛhītagrahaṇānneṣṭaṃ sāṃvṛtam dhīpramāṇatā /",
  "SA15pramanvu:13": "pravṛttestatpradhānatvāt heyopādeyavastuni //",
  "SA15pramanvu:14": "Pramāṇav_1.6 viṣayākārabhedācca dhiyo 'dhigamabhedataḥ /",
  "SA15pramanvu:15": "bhāvādevāsya tadbhāve svarūpasya svato gatiḥ //",
  "SA15pramanvu:16": "Pramāṇav_1.7 prāmāṇyaṃ vyavahāreṇa śāstraṃ mohanirvatanam /",
  "SA15pramanvu:17": "ajñātārthaprakāśo vā svarūpādhigateḥ param //",
  "SA15pramanvu:18": "Pramāṇav_1.8 prāptaṃ sāmānyavijñānamavijñāte svalakṣaṇe /",
  "SA15pramanvu:19": "yajjñānamityabhiprāyāt svalakṣaṇavicārataḥ //",
  "SA15pramanvu:20": "Pramāṇav_1.9 tadvat pramāṇaṃ bhagavānabhūtavinivṛttaye /",
  "SA15pramanvu:21": "bhūtoktiḥ sādhanāpekṣā tato yuktā pramāṇatā //",
  "SA15pramanvu:22": "Pramāṇav_1.10 nityaṃ pramāṇaṃ naivāsti prāmāṇyādvastusadgateḥ /",
  "SA15pramanvu:23": "jñeyānityatayā tasyā adhrauvyātkramajanmanām //",
  "SA15pramanvu:24": "Pramāṇav_1.11 nityādutpattiviśleṣādapekṣāyā ayogataḥ /",
  "SA15pramanvu:25": "kathañcinnoparkāyatvāt anitye 'pyapramāṇatā //",
  "SA15pramanvu:26": "Pramāṇav_1.12 sthitvāpravṛttiḥ saṃsthānaviśeṣārthakriyādiṣu /",
  "SA15pramanvu:27": "iṣṭasiddhirasiddhirvā dṛṣṭānte saṃśayo 'thavā //",
  "SA15pramanvu:28": "Pramāṇav_1.13 siddhaṃ yādṛgadhiṣṭhātṛbhāvābhāvānuvṛttimat /",
  "SA15pramanvu:29": "sanniveśādi tadyuktaṃ tasmād yadanumīyate //",
  "SA15pramanvu:30": "Pramāṇav_1.14 vastubhede prasiddhasya śabdasāmyādabhedinaḥ /",
  "SA15pramanvu:31": "na yuktānumitiḥ pāṇḍudravyādiva hutāśane //",
  "SA15pramanvu:32": "Pramāṇav_1.15 anyathā kumbhakāreṇa mṛdvikārasya kasyacit /",
  "SA15pramanvu:33": "ghaṭādeḥ karaṇāt sidhyed valmīkasyāpi tatkṛtiḥ //",
  "SA15pramanvu:34": "Pramāṇav_1.16 sādhyenānugamāt kārye sāmānyenāpi sādhane /",
  "SA15pramanvu:35": "sambandhibhedād bhedoktidoṣaḥ kāryasamo mataḥ //",
  "SA15pramanvu:36": "Pramāṇav_1.17 jātyantare prasiddhasya śabdasāmānyadarśanāt /",
  "SA15pramanvu:37": "na yuktaṃ sādhanaṃ gotvād vāgādīnāṃ viṣāṇavat //",
  "SA15pramanvu:38": "Pramāṇav_1.18 vivakṣāparatantratvānna śabdāḥ santi kutra vā /",
  "SA15pramanvu:39": "tadbhāvādarthasiddhau tu sarva sarvasya sidhyati //",
  "SA15pramanvu:40": "Pramāṇav_1.19 etena kāpilādīnām acaitanyādi cintitam /",
  "SA15pramanvu:41": "anityādeśca caitanyaṃ maraṇāt tvagapohataḥ //",
  "SA15pramanvu:42": "Pramāṇav_1.20 vastusvarūpe siddhe 'yaṃ nyāyaḥ siddhe viśeṣaṇam /",
  "SA15pramanvu:43": "abādhakamasiddhāvapyākāśāśrayavad dhvaneḥ //",
  "SA15pramanvu:44": "Pramāṇav_1.21 asiddhāvapi śabdasya śiddhe vastuni sidhyati /",
  "SA15pramanvu:45": "aulūkyasya yathā bauddhenoktaṃ mūrtyādisādhanam //",
  "SA15pramanvu:46": "Pramāṇav_1.22 tasyaiva vyabhicārādau śabde 'pyavyabhicāriṇa /",
  "SA15pramanvu:47": "doṣavat sādhanaṃ jñeyaṃ vastuno vastusiddhitaḥ //",
  "SA15pramanvu:48": "Pramāṇav_1.23 yathā tatkāraṇaṃ vastu tathaiva tadakāraṇam /",
  "SA15pramanvu:49": "yadā tatkāraṇaṃ kena mataṃ neṣṭamakāraṇam //",
  "SA15pramanvu:50": "Pramāṇav_1.24 śastrauṣadhābhisambandhāccaitrasya vraṇarohaṇe /",
  "SA15pramanvu:51": "asambaddhasya kiṃ sthāṇoḥ kāraṇatvaṃ na kalpyate //",
  "SA15pramanvu:52": "Pramāṇav_1.25 svabhāvabhedena vinā vyāpāro 'pi na yujyate /",
  "SA15pramanvu:53": "nityasyāvyatirekitvāt sāmarthya ca duranvayam //",
  "SA15pramanvu:54": "Pramāṇav_1.26 yeṣu satsu bhavatyeva yattebhyo 'nyasya kalpane /",
  "SA15pramanvu:55": "taddhetutvena sarvatra hetunāmanavasthitiḥ //",
  "SA15pramanvu:56": "Pramāṇav_1.27 svabhāvapariṇāmena heturaṅkurajanmani /",
  "SA15pramanvu:57": "bhūmyādistasya saṃskāre tadviśeṣasya darśanāt //",
  "SA15pramanvu:58": "Pramāṇav_1.28 yathā viśeṣeṇa vinā viṣayendriyasaṃhatiḥ /",
  "SA15pramanvu:59": "buddherhetustathedaṃ cenna tatrāpi viśeṣataḥ //",
  "SA15pramanvu:60": "Pramāṇav_1.29 pṛthak pṛthagaśaktānāṃ svabhāvātiśaye 'sati /",
  "SA15pramanvu:61": "saṃhatāvapyasāmarthya syāt siddho 'tiśayastataḥ //",
  "SA15pramanvu:62": "Pramāṇav_1.30 tasmāt pṛthagaśakteṣu yeṣu sambhāvyate guṇaḥ /",
  "SA15pramanvu:63": "saṃhatau hetutā teṣāṃ neśvarāderabhedataḥ //",
  "SA15pramanvu:64": "Pramāṇav_1.31 prāmāṇyañca parokṣārthajñānaṃ yatsādhanasya ca /",
  "SA15pramanvu:65": "abhāvān nāstyanuṣṭhānamiti kecit pracakṣate //",
  "SA15pramanvu:66": "Pramāṇav_1.32 jñānavān mṛgyate kaścit taduktapratipattaye /",
  "SA15pramanvu:67": "ajñopadeśakaraṇe vipralambhanaśaṅkibhiḥ //",
  "SA15pramanvu:68": "Pramāṇav_1.33 tasmādanuṣṭheyagataṃ jñānamasya vicāryatām /",
  "SA15pramanvu:69": "kīṭasaṃkhyāparijñānaṃ tasya naḥ kvopayujyate //",
  "SA15pramanvu:70": "Pramāṇav_1.34 heyopādeyatattvasya sābhyupāyasya vedakaḥ /",
  "SA15pramanvu:71": "yaḥ pramāṇamasāviṣṭo na tu savasya vedakaḥ //",
  "SA15pramanvu:72": "Pramāṇav_1.35 dūraṃ paśyatu vā mā vā tattvamiṣṭaṃ tu paśyatu /",
  "SA15pramanvu:73": "pramāṇaṃ dūradarśī cedeta gṛdhrānupāsmahe //",
  "SA15pramanvu:74": "Pramāṇav_1.36 sādhanaṃ karuṇābhyāsāt sā buddherdehasaṃśrayāt /",
  "SA15pramanvu:75": "asiddhi 'bhyāsa iti cennāśrayapratiṣedhataḥ //",
  "SA15pramanvu:76": "Pramāṇav_1.37 prāṇāpānendriyadhiyāṃ dehādeva na kevalāt /",
  "SA15pramanvu:77": "sajātinirapekṣāṇāṃ janma janmaparigrahe //",
  "SA15pramanvu:78": "Pramāṇav_1.38 atiprasaṅgātya ddṛṣṭaṃ pratisandhānaśaktimat /",
  "SA15pramanvu:79": "kimāsīt tasya yannāsti paśyād yena na sandhimat //",
  "SA15pramanvu:80": "Pramāṇav_1.39 na sa kaścit pṛthivyāderaṃśo yatra na jantavaḥ /",
  "SA15pramanvu:81": "saṃsvedajādyā jāyante sarva bījātmakaṃ tataḥ //",
  "SA15pramanvu:82": "Pramāṇav_1.40 tat sajātyanapekṣāṇāmakṣādīnāṃ samudbhave /",
  "SA15pramanvu:83": "pariṇamo yathaikasya syāt sarvasyāviśeṣataḥ //",
  "SA15pramanvu:84": "Pramāṇav_1.41 pratyekamupaghāte 'pi nendriyāṇāṃ manomateḥ /",
  "SA15pramanvu:85": "upaghāto 'sti bhaṅge 'syāsteṣāṃ bhaṅgaśca dṛśyate //",
  "SA15pramanvu:86": "Pramāṇav_1.42 tasmāt sthityāśrayo buddherbuddhimeva samāśritaḥ /",
  "SA15pramanvu:87": "kaścinnimittamakṣāṇāṃ tasmādakṣāṇi buddhitaḥ //",
  "SA15pramanvu:88": "Pramāṇav_1.43 yādṛśyākṣepikā sāsīt paścādapyastu tādṛśī /",
  "SA15pramanvu:89": "tajjñānairupakāryatvāduktaṃ kāyāśritaṃ manaḥ //",
  "SA15pramanvu:90": "Pramāṇav_1.44 yadyapyakṣairvinā buddhirna tānyapi tayā vinā /",
  "SA15pramanvu:91": "tathāpyanyo 'nyahetutvaṃ tato 'pyanyo 'nyahetuke //",
  "SA15pramanvu:92": "Pramāṇav_1.45 nākramāt kramiṇo bhāvo nāpyapekṣyāviśeṣiṇaḥ /",
  "SA15pramanvu:93": "kramād bhavantī dhīḥ kāyāt kramaṃ tasyāpi śaṃsati //",
  "SA15pramanvu:94": "Pramāṇav_1.46 pratikṣaṇamapūrvasya pūrvaḥ pūrvaḥ kṣaṇo bhavet /",
  "SA15pramanvu:95": "tasya heturato heturdṛṣṭa evāstu sarvadā //",
  "SA15pramanvu:96": "Pramāṇav_1.47 cittāntarasya sandhāne ko virodho 'ntyacetasaḥ /",
  "SA15pramanvu:97": "tadvadapyarhataścittasandhānaṃ kuto matam //",
  "SA15pramanvu:98": "Pramāṇav_1.48 asiddhārthaḥ pramāaṇena kiṃ siddhānto 'nugamyate /",
  "SA15pramanvu:99": "hetorvaikalyatastaccet kiṃ tadevātra noditam //",
  "SA15pramanvu:100": "Pramāṇav_1.49 taddhīvad grahaṇaprāptermanojñānaṃ na sendriyāt /",
  "SA15pramanvu:101": "jñānotpādanasāmarthyabhedānna sakalādapi //",
  "SA15pramanvu:102": "Pramāṇav_1.50 acetanatvānnānyasmād hetvabhedāt sahasthitiḥ /",
  "SA15pramanvu:103": "akṣavad rūparasavad arthadvāreṇa vikriyā //",
  "SA15pramanvu:104": "Pramāṇav_1.51 sattopakāriṇī yasya nityaṃ tadanubandhataḥ /",
  "SA15pramanvu:105": "sa hetuḥ saptamī tasmādutpādāditi cocyate //",
  "SA15pramanvu:106": "Pramāṇav_1.52 astūpakārako vāpi kadāciccittasantateḥ /",
  "SA15pramanvu:107": "vahnayādivad ghaṭādināṃ vinivṛttirna tāvatā //",
  "SA15pramanvu:108": "Pramāṇav_1.53 anivṛttiprasaṅśca dehe tiṣṭhati cetasaḥ /",
  "SA15pramanvu:109": "tadbhāvabhāvād vaśyatvāt prāṇāpānau tato na tat //",
  "SA15pramanvu:110": "Pramāṇav_1.54 preraṇākarṣaṇe vāyoḥ prayatnena vinā kutaḥ /",
  "SA15pramanvu:111": "nirhrāsāatiśayāpattirnirhrāsātiśayāt tayoḥ //",
  "SA15pramanvu:112": "Pramāṇav_1.55 tulyaḥ prasaṅgo 'pi tayoḥ na tulyaṃ cittakāraṇe /",
  "SA15pramanvu:113": "sthityāvedhakamanyacca yataḥ kāraṇamiṣyate //",
  "SA15pramanvu:114": "Pramāṇav_1.56 na doṣairviguṇo deho heturvartyādivad yadi /",
  "SA15pramanvu:115": "mṛte śamīkṛte doṣe punarujjīvanaṃ bhavet //",
  "SA15pramanvu:116": "Pramāṇav_1.57 nivṛtte 'pyanale kāṣṭhavikārāvinivṛttivat /",
  "SA15pramanvu:117": "tasyānivṛttiriti cenna cikitsāprayogataḥ //",
  "SA15pramanvu:118": "Pramāṇav_1.58 apunarbhāvataḥ kiñcad vikārajananaṃ kvacit /",
  "SA15pramanvu:119": "ciñcid viparyayādagniryathā kāṣṭhasuvarṇayoḥ //",
  "SA15pramanvu:120": "Pramāṇav_1.59 ādyasyālpo 'pyasaṃhāryaḥ pratyāneyastu yatkṛtaḥ /",
  "SA15pramanvu:121": "vikāraḥ syāt punarbhāvaḥ tasya hemnikharatvavat //",
  "SA15pramanvu:122": "Pramāṇav_1.60 durlabhatvāt samādhāturasādhyaṃ kiñcidīritam /",
  "SA15pramanvu:123": "āyuḥkṣayād vā doṣe tu kevale nāstyasādhyatā //",
  "SA15pramanvu:124": "Pramāṇav_1.61 mṛte viṣādisaṃhārāt taṃddaśacchedato 'pi vā /",
  "SA15pramanvu:125": "vikārahetorvigame sa nocchavasiti sa nocchvasiti kiṃ punaḥ //",
  "SA15pramanvu:126": "Pramāṇav_1.62 upādānāvikāreṇa nopādeyasya vikriyā /",
  "SA15pramanvu:127": "kartu śakyāvikāreṇa mṛdaḥ kuṇḍādike yathā //",
  "SA15pramanvu:128": "Pramāṇav_1.63 avikṛtya hi yad vastu yaḥ padārtho vikāryate /",
  "SA15pramanvu:129": "upādānaṃ na tat tasya yuktaṃ gogavayādivat //",
  "SA15pramanvu:130": "Pramāṇav_1.64 cetaḥśarīrayorevam taddhetoḥ kāryajanmanaḥ /",
  "SA15pramanvu:131": "sahakārāt sahasthānamagnitāmradravatvavat //",
  "SA15pramanvu:132": "Pramāṇav_1.65 anāśrayāt sadasatornāśrayaḥ sthitikāraṇam /",
  "SA15pramanvu:133": "sataścedāśrayo nāsyāḥ sthāturavyatirekataḥ //",
  "SA15pramanvu:134": "Pramāṇav_1.66 vyatireke 'pi taddhetustena bhāvasya kiṃ kṛtam /",
  "SA15pramanvu:135": "abināśaprasaṅgaḥ sa nāśahetormato yadi //",
  "SA15pramanvu:136": "Pramāṇav_1.67 tulyaḥ prasaṅgastatrāpi kiṃ punaḥ sthitihetunā /",
  "SA15pramanvu:137": "ā nāśakāgamāt sthānaṃ tataśced vastudharmatā //",
  "SA15pramanvu:138": "Pramāṇav_1.68 nāśasya satyabādho 'sāviti ki sthitihetunā /",
  "SA15pramanvu:139": "yathā jalāderādhāra iti cet tulyamatra ca //",
  "SA15pramanvu:140": "Pramāṇav_1.69 pratikṣaṇavināśe hi bhavānāṃ bhāvasantateḥ /",
  "SA15pramanvu:141": "tathotpatteḥ sahetutvādāśrayo 'yuktamanyathā //",
  "SA15pramanvu:142": "Pramāṇav_1.70 syādādhāro jalādīnāṃ gamanapratibandhataḥ /",
  "SA15pramanvu:143": "agatīnāṃ kimādhārairguṇasāmānyakarmaṇām //",
  "SA15pramanvu:144": "Pramāṇav_1.71 etena samavāyaśca samavāyi ca kāraṇam /",
  "SA15pramanvu:145": "vyavasthitatvaṃ jātyādernirastamanapāśrayāt //",
  "SA15pramanvu:146": "Pramāṇav_1.72 parato bhāvānāśaścet tasya kiṃ sthitihetunā /",
  "SA15pramanvu:147": "sa vinaśyed vināpyanyairaśaktāḥ sthitihetavaḥ //",
  "SA15pramanvu:148": "Pramāṇav_1.73 sthitimān nāśrayaḥ sarvaḥ sarvotpattai ca sāśrayaḥ /",
  "SA15pramanvu:149": "tasmāt sarvasya bhāvasya na vināśaḥ kadācana //",
  "SA15pramanvu:150": "Pramāṇav_1.74 svayaṃ vinaśvarātmā cet tasya kaḥ sthāpakaḥ paraḥ /",
  "SA15pramanvu:151": "svayaṃ na naśvarātmā cet tasya kaḥ sthāpakaḥ paraḥ //",
  "SA15pramanvu:152": "Pramāṇav_1.75 buddhivyāpārabhedena nirhrāsātiśayāvapi /",
  "SA15pramanvu:153": "prajñāderbhavato dehanirhrāsatiśayau vinā //",
  "SA15pramanvu:154": "Pramāṇav_1.76 idaṃ dīpaprabhādīnāmāśritānāṃ na vidyate /",
  "SA15pramanvu:155": "syāt tato 'pi viśeṣo 'sya na citte 'nupakāriṇa //",
  "SA15pramanvu:156": "Pramāṇav_1.77 rāgādivṛddhiḥ puṣṭyādeḥ kadācit sukhaduḥkhajā /",
  "SA15pramanvu:157": "tayośca dhātusāmyāderantararthasya sannidheḥ //",
  "SA15pramanvu:158": "Pramāṇav_1.78 etena sannipātādeḥ smṛtibhraṃśādayo gatāḥ /",
  "SA15pramanvu:159": "vikārayati dhīreva hyantararthaviśeṣajā //",
  "SA15pramanvu:160": "Pramāṇav_1.79 śārdū laśoṇitādīnāṃ santānātiśaye kvacit /",
  "SA15pramanvu:161": "mohādayaḥ sambhavanti śravaṇekṣaṇato yathā //",
  "SA15pramanvu:162": "Pramāṇav_1.80 tasmāt svasyaiva saṃskāraṃ niyamenānuvartate /",
  "SA15pramanvu:163": "tannāntarīyakaṃ cittamataścittasamāśritam //",
  "SA15pramanvu:164": "Pramāṇav_1.81 yathā śrutādisaṃskāraḥ kṛtaścetasi cetasi /",
  "SA15pramanvu:165": "kālena vyajyate 'bhedāt syād dehe 'pi tato guṇaḥ //",
  "SA15pramanvu:166": "Pramāṇav_1.82 ananyasattvaneyasya hīnasthānaparigrahaḥ /",
  "SA15pramanvu:167": "ātmasnehavato duḥkhasukhatyāgāptivāñchayā //",
  "SA15pramanvu:168": "Pramāṇav_1.83 duḥkhe viparyāsamatiḥ tṛṣṇā cābandhakāraṇam //",
  "SA15pramanvu:169": "janmino yasya te na sto na sa janmādhigacchati //",
  "SA15pramanvu:170": "Pramāṇav_1.84 gatyāgatī na dṛṣṭe cedindriyāṇāmapāṭavāt /",
  "SA15pramanvu:171": "adṛṣṭirmandanetrasya tanudhūmāgatiryathā //",
  "SA15pramanvu:172": "Pramāṇav_1.85 tanutvānmūrtamapi tu kiñcit kvacidaśaktimat /",
  "SA15pramanvu:173": "jalavat sūtavaddhemni nādṛṣṭenāsadeva vā //",
  "SA15pramanvu:174": "Pramāṇav_1.86 pāṇyādikampe sarvasya kampaprāptervirodhinaḥ /",
  "SA15pramanvu:175": "ekasmin karmaṇo 'yogāt syāt pṛthak siddhiranyathā //",
  "SA15pramanvu:176": "Pramāṇav_1.87 ekasya cāvṛtau sarvasyāvṛtiḥ syādanāvṛtau /",
  "SA15pramanvu:177": "dṛśyeta rakte caikasmin rāgo 'raktasya vāgatiḥ //",
  "SA15pramanvu:178": "Pramāṇav_1.88 nāstyekasamudāyo 'smādanekatve 'pi pūrvavat /",
  "SA15pramanvu:179": "aviśeṣādaṇutvācca na gatiścenna sidhyati //",
  "SA15pramanvu:180": "Pramāṇav_1.89 aviśeṣo viśiṣṭānāmaindriyatvamato 'naṇuḥ /",
  "SA15pramanvu:181": "etenāvaraṇādīnāmabhāvaśca nirākṛtaḥ //",
  "SA15pramanvu:182": "Pramāṇav_1.90 kathaṃ vā sūtahemādimiśraṃ taptopalādi vā /",
  "SA15pramanvu:183": "dṛśyaṃ pṛthagaśaktānāmakṣādīnāṃ gatiḥ katham //",
  "SA15pramanvu:184": "Pramāṇav_1.91 saṃyogāccet samāno 'tra prasaṅgo hemasūtayoḥ /",
  "SA15pramanvu:185": "dṛśyaḥ saṃyoga iti cet kuto 'dṛśyāśraye gatiḥ //",
  "SA15pramanvu:186": "Pramāṇav_1.92 rasarūpādiyogaśca saṃyoga upacārataḥ /",
  "SA15pramanvu:187": "iṣṭaśced buddhibhedo 'stu paṃktirdirgheti vā katham //",
  "SA15pramanvu:188": "Pramāṇav_1.93 saṃkhyāsaṃyogakarmāderapi tadvat svarūpataḥ /",
  "SA15pramanvu:189": "abhilāpācca bhedena rūpaṃ buddhau na bhāsate //",
  "SA15pramanvu:190": "Pramāṇav_1.94 śabdajñāne vikalpena vastubhedānusāriṇā /",
  "SA15pramanvu:191": "guṇādiṣviva kalpyārthe naṣṭājāteṣu vā yathā //",
  "SA15pramanvu:192": "Pramāṇav_1.95 mato yadyupacāro 'tra sa iṣṭo yannibandhanaḥ /",
  "SA15pramanvu:193": "sa eva sarvabhāveṣu hetuḥ ki neṣyate tayoḥ //",
  "SA15pramanvu:194": "Pramāṇav_1.96 upacāro na sarvatra yadi bhinnaviśeṣaṇam /",
  "SA15pramanvu:195": "mukhyamityeva ca kuto 'bhinne bhinnārthateti cet //",
  "SA15pramanvu:196": "Pramāṇav_1.97 anarthāntarahetutve 'pyaparyāyaḥ sitādiṣu /",
  "SA15pramanvu:197": "saṃkhyādiyoginaḥ śabdāstatrāpyarthāntaraṃ yadi //",
  "SA15pramanvu:198": "Pramāṇav_1.98 guṇadravyāviśeṣaḥ syād bhinno vyāvṛttibhedataḥ /",
  "SA15pramanvu:199": "syādanarthāntarārthatve 'pyakarmādravyaśabdavat //",
  "SA15pramanvu:200": "Pramāṇav_1.99 vyatirekīva yaccāpi sūcyate bhāvavācibhiḥ /",
  "SA15pramanvu:201": "saṃkhyāditadvataḥ śabdaistaddharmāntarabhedakam //",
  "SA15pramanvu:202": "Pramāṇav_1.100 śrutistanmātrajijñāsoranākṣiptākhilāparā /",
  "SA15pramanvu:203": "bhinnaṃ dharmamivācaṣṭe yogo 'ṅgulyā iti kvacit //",
  "SA15pramanvu:204": "Pramāṇav_1.101 yuktāṅ gulīti sarveṣāmākṣepād dharmivācinī /",
  "SA15pramanvu:205": "khyātaikārthābhidhāne 'pi tathā bihitasaṃsthitiḥ //",
  "SA15pramanvu:206": "Pramāṇav_1.102 rūpādiśaktibhedānāmanākṣepeṇa vartate /",
  "SA15pramanvu:207": "tatsamānaphalāhetuvyavacchede ghaṭaśrutiḥ //",
  "SA15pramanvu:208": "Pramāṇav_1.103 ato na rūpaṃ ghaṭa ityekādhikararaṇa śrutiḥ /",
  "SA15pramanvu:209": "bhedo 'yamīdṛśo jātisamudāyābhidhāyinoḥ //",
  "SA15pramanvu:210": "Pramāṇav_1.104 rūpādayo ghaṭasyeti tatsāmānyopasarjanāḥ /",
  "SA15pramanvu:211": "tacchaktibhedāḥ khyāpyante vācyo 'nyo 'pi diśānayā //",
  "SA15pramanvu:212": "Pramāṇav_1.105 hetutve ca samastānāmekāṅgavikale 'pi na /",
  "SA15pramanvu:213": "pratyekamapi sāmarthye yugapad bahusambhavaḥ //",
  "SA15pramanvu:214": "Pramāṇav_1.106 nānekatvasya tulyatvāt prāṇāpānau niyāmakau /",
  "SA15pramanvu:215": "ekatve 'pi bahuvyaktistaddhetornityasannidheḥ //",
  "SA15pramanvu:216": "Pramāṇav_1.107 nānekaheturiti cennāviśeṣāt kramādapi /",
  "SA15pramanvu:217": "naikaprāṇe 'pyanekārthagrahaṇanniyamastataḥ //",
  "SA15pramanvu:218": "Pramāṇav_1.108 ekayānekavijñāne buddhyāstu sakṛdeva tat /",
  "SA15pramanvu:219": "avirodhāt krameṇāpi mābhūt tadaviśeṣataḥ //",
  "SA15pramanvu:220": "Pramāṇav_1.109 bahavaḥ kṣaṇikāḥ prāṇā asvajātīyakālikāḥ /",
  "SA15pramanvu:221": "tādṛśāmeva cittānāṃ kalpyante yadi kāraṇam //",
  "SA15pramanvu:222": "Pramāṇav_1.110 kramavantaḥ kathaṃ te syuḥ kramavaddhetunā vinā /",
  "SA15pramanvu:223": "pūrvasvajātihetutve na syādādyasya sambhavaḥ //",
  "SA15pramanvu:224": "Pramāṇav_1.111 taddhetustādṛśo nāsti sati vānekatā dhruvam /",
  "SA15pramanvu:225": "prāṇānāṃ bhinnadeśatvāt sakṛjjanma dhiyāmataḥ //",
  "SA15pramanvu:226": "Pramāṇav_1.112 yadyekakāliko 'neko 'pyekacaitanyakāraṇam /",
  "SA15pramanvu:227": "ekasyāpi va vaikalye syānmandaśvasitādiṣu //",
  "SA15pramanvu:228": "Pramāṇav_1.113 atha heturyathābhāvaṃ jñāne 'pi syād viśiṣṭatā /",
  "SA15pramanvu:229": "na hi tat tasya kārya yad yasya bhedānnna bhidyate //",
  "SA15pramanvu:230": "Pramāṇav_1.114 vijñānaṃ śaktiniyamādekamekasya kāraṇam /",
  "SA15pramanvu:231": "anyārthāsaktiviguṇe jñāne cārthāntarāgrahāt //",
  "SA15pramanvu:232": "Pramāṇav_1.115 śarīrāt sakṛdutpannā dhīḥ svajātyā niyamyate /",
  "SA15pramanvu:233": "parataścet samarthasya dehasya viratiḥ kutaḥ //",
  "SA15pramanvu:234": "Pramāṇav_1.116 anāśrayānnivṛtte syāccharīre cetasaḥ sthitiḥ /",
  "SA15pramanvu:235": "kevalasyeti ceccittasantānasthitikāraṇam //",
  "SA15pramanvu:236": "Pramāṇav_1.117 taddhetuvṛttilābhāya nāṅgatāṃ yadi gacchati /",
  "SA15pramanvu:237": "heturdehāntarotpattau pañcāyatanamaihikam //",
  "SA15pramanvu:238": "Pramāṇav_1.118 tadaṅgabhāvahetutvaniṣedhe 'nupalambhanam /",
  "SA15pramanvu:239": "aniścayakaraṃ proktaṃ indriyādyapi śeṣavat //",
  "SA15pramanvu:240": "Pramāṇav_1.119 dṛṣṭā ca saktiḥ pūrveṣāmindriyāṇāṃ svajātiṣu /",
  "SA15pramanvu:241": "vikāradarśanāt siddhamaparāparajanma ca //",
  "SA15pramanvu:242": "Pramāṇav_1.120 śarīrād yadi tajjanma prasaṅgaḥ pūrvavad bhavet /",
  "SA15pramanvu:243": "cittāccet tata evāstu janma dehāntarasya ca //",
  "SA15pramanvu:244": "Pramāṇav_1.121 tasmānna hetuvaikalyāt sarveṣāmantyacetasām /",
  "SA15pramanvu:245": "asandhirīdṛśaṃ tena śeṣavat sādhanaṃ matam //",
  "SA15pramanvu:246": "Pramāṇav_1.122 abhyāsena viśeṣe 'pi laṅghanodakatāpavat /",
  "SA15pramanvu:247": "svabhāvātikramo mā bhūditi ced āhitaḥ sa cet //",
  "SA15pramanvu:248": "Pramāṇav_1.123 punaryatnamapekṣeta yadi syāccāsthitāśrayaḥ /",
  "SA15pramanvu:249": "viśeṣo naiva vardheta svabhāvaśca na tādṛśaḥ //",
  "SA15pramanvu:250": "Pramāṇav_1.124 tatropayuktaśaktīnāṃ viśeṣānuttarān prati /",
  "SA15pramanvu:251": "sādhanānāmasāmārthyānnityaṃ cānāśrayasthiteḥ //",
  "SA15pramanvu:252": "Pramāṇav_1.125 viśeṣasyāsvabhāvatvād vṛddhāvapyāhito yadā /",
  "SA15pramanvu:253": "nāpekṣeta punaryatnaṃ yatno 'nyaḥ syād viśeṣakṛt //",
  "SA15pramanvu:254": "Pramāṇav_1.126 kāṣṭhapāradahemāderagnyāderiva cettasaḥ /",
  "SA15pramanvu:255": "abhyāsajāḥ pravarttante svarasena kṛpādayaḥ //",
  "SA15pramanvu:256": "Pramāṇav_1.127 tasmāt sa teṣāmutpannaḥ svabhāvo jāyate guṇaḥ /",
  "SA15pramanvu:257": "taduttarottaro yatno viśeṣasya vidhāyakaḥ //",
  "SA15pramanvu:258": "Pramāṇav_1.128 yasmācca tulyajātīyapūrvabījapravṛddhayaḥ /",
  "SA15pramanvu:259": "kṛpādibuddhayastāsāṃ satyabhyāse kutaḥ sthitiḥ //",
  "SA15pramanvu:260": "Pramāṇav_1.129 na caivaṃ laṅghanādeva laṅghanaṃ balayatnayoḥ /",
  "SA15pramanvu:261": "taddhetvoḥ sthitaśaktitvāllaṅ ghanasya sthitātmatā //",
  "SA15pramanvu:262": "Pramāṇav_1.130 tasyādau dehavaiguṇyāt paścādvadavilaṅghanam /",
  "SA15pramanvu:263": "śanairyatnena vaiguṇye niraste svabale sthitiḥ //",
  "SA15pramanvu:264": "Pramāṇav_1.131 kṛpā svabījaprabhavā svabījaprabhavairna cet /",
  "SA15pramanvu:265": "vipakṣairbādhyate citte prayātyatyantasātmatām //",
  "SA15pramanvu:266": "Pramāṇav_1.132 tathā hi mūlamabhyāsaḥ pūrvaḥ pūrvaḥ parasya tu /",
  "SA15pramanvu:267": "kṛpāvairāgyabodhādeścittadharmasya pāṭave //",
  "SA15pramanvu:268": "Pramāṇav_1.133 kṛpātmakatvamabhyāsād ghṛṇāvairāgyarāgavṛt /",
  "SA15pramanvu:269": "niṣpannaḥ karuṇotkarṣaḥ paraduḥkhākṣameritaḥ //",
  "SA15pramanvu:270": "Pramāṇav_1.134 dayāvān duḥkhahānārthamupāyeṣvabhiyujyate /",
  "SA15pramanvu:271": "parokṣopeyataddhetostadākhyānaṃ hi duṣkaram //",
  "SA15pramanvu:272": "Pramāṇav_1.135 yuktyāgamābhyāṃ vimṛśan duḥkhahetu parīkṣate /",
  "SA15pramanvu:273": "tasyānityādirūpaṃ ca duḥkhasyaiva viśeṣaṇaiḥ //",
  "SA15pramanvu:274": "Pramāṇav_1.136 yatastathā sthite hetau nivṛttirne ti paśyati /",
  "SA15pramanvu:275": "phalasya hetorhānārtha tadvipakṣaṃ parīkṣate //",
  "SA15pramanvu:276": "Pramāṇav_1.137 sādhyate tadvipakṣo 'po heto rūpāvabodhataḥ /",
  "SA15pramanvu:277": "ātmātmīyagrahakṛtaḥ snehaḥ saṃskāragocaraḥ //",
  "SA15pramanvu:278": "Pramāṇav_1.138 heturvirodhi nairātmdarśanaṃ tasya bādhakam /",
  "SA15pramanvu:279": "bahuśo bahudhopāyaṃ kālena bahunāsya ca //",
  "SA15pramanvu:280": "Pramāṇav_1.139 gacchantyabhyasyatastatra guṇadoṣāḥ prakāśatām /",
  "SA15pramanvu:281": "buddheśca pāṭavāddhetorvāsanātaḥ prahīyate //",
  "SA15pramanvu:282": "Pramāṇav_1.140 parārthavṛttaiḥ khaḍgāderviśeṣo 'yaṃ mahāmuneḥ /",
  "SA15pramanvu:283": "upāyābhyāsa evāyaṃ tādarthyācchāsanaṃ matam //",
  "SA15pramanvu:284": "Pramāṇav_1.149 niṣpatteḥ prathamaṃ bhāvāddheturuktamidaṃ dvayam /",
  "SA15pramanvu:285": "hetoḥ prahāṇaṃ triguṇaṃ sugatatvamaniḥśrayāt //",
  "SA15pramanvu:286": "Pramāṇav_1.142 duḥkhasya śastaṃ nairātmyadṛṣṭeśca yuktito 'pi vā /",
  "SA15pramanvu:287": "punarāvṛttirityuktau janmadoṣasamudbhavau //",
  "SA15pramanvu:288": "Pramāṇav_1.143 ātmadarśanabījasya hānādapunarāgamaḥ /",
  "SA15pramanvu:289": "tad bhūtabhinnātmatayā śeṣamakleśanirjvaram //",
  "SA15pramanvu:290": "Pramāṇav_1.144 kāyavāgbuddhivaiguṇyaṃ mārgoktyapaṭutāpi vā /",
  "SA15pramanvu:291": "aśeṣahānamabhyāsād uktyāderdoṣasaṃkṣayaḥ //",
  "SA15pramanvu:292": "Pramāṇav_1.145 netyeke vyatireko 'sya sandigdho vyabhicāryataḥ /",
  "SA15pramanvu:293": "akṣayitvaṃ ca doṣāṇāṃ nityatvādanupāyataḥ //",
  "SA15pramanvu:294": "Pramāṇav_1.146 upāyasyāparijñānādapi vā parikalpayet /",
  "SA15pramanvu:295": "hetumattvād viruddhasya hetorabhyāsataḥ kṣayāt //",
  "SA15pramanvu:296": "Pramāṇav_1.147 hetusvabhāvajñānena tajjñānamapi sādhyate /",
  "SA15pramanvu:297": "tāyaḥ svadṛṣṭamārgoktiḥ vaiphalyād vakti nānṛtam //",
  "SA15pramanvu:298": "Pramāṇav_1.148 dayālutvāt parārthañca sarvārambhābhiyogataḥ /",
  "SA15pramanvu:299": "tasmāt pramāṇam tāyo vā catuḥsatyaprakāśanam //",
  "SA15pramanvu:300": "Pramāṇav_1.149 duḥkhaṃ saṃsāriṇaḥ skandhāḥ rāgādeḥ pāṭavekṣaṇāt /",
  "SA15pramanvu:301": "abhyāsānna yadṛcchāto 'hetorjanmavirodhataḥ //",
  "SA15pramanvu:302": "Pramāṇav_1.150 vyabhicārānna vātādidhirmaḥ prakṛtisaṅkarāt /",
  "SA15pramanvu:303": "adoṣaścettadanyo 'pi dharmaḥ kiṃ tasya nekṣyate //",
  "SA15pramanvu:304": "Pramāṇav_1.151 na sarvadharmaḥ sarveṣāṃ samarāgaprasaṅgatā /",
  "SA15pramanvu:305": "rūpādivadadoṣaścet tulyaṃ tatrāpi codanam //",
  "SA15pramanvu:306": "Pramāṇav_1.152 ādhipatyaṃ viśiṣṭānāṃ yadi tatra na karmaṇām /",
  "SA15pramanvu:307": "viśeṣe 'pi ca doṣāṇāmaviśeṣād asiddhatā //",
  "SA15pramanvu:308": "Pramāṇav_1.153 na vikārād vikāreṇa sarveṣām na ca sarvajāḥ /",
  "SA15pramanvu:309": "kāraṇe vardhamāne ca kāryahānirna yujyate //",
  "SA15pramanvu:310": "Pramāṇav_1.154 tāpādiṣviva rāgādervikāro 'poi sukhādijaḥ /",
  "SA15pramanvu:311": "vaiṣamyajena duḥkhena rāgasyānudbhavo yadi //",
  "SA15pramanvu:312": "Pramāṇav_1.155 vācyaṃ kenodbhavaḥ sāmyānmadavṛddhiḥ smarastataḥ /",
  "SA15pramanvu:313": "rāgī viṣamadoṣo 'pi dṛṣṭaḥ sāmye 'pi nāparaḥ //",
  "SA15pramanvu:314": "Pramāṇav_1.156 kṣayādasṛksru to 'pyanye naikastrīniyato madaḥ /",
  "SA15pramanvu:315": "tenaikasyāṃ na tīvraḥ syād aṅga rūpādyapīti cet //",
  "SA15pramanvu:316": "Pramāṇav_1.157 na sarveṣāmanekāntānna cāpyaniyato bhavet /",
  "SA15pramanvu:317": "aguṇagrāhiṇo 'pi syāt aṅgaṃ so 'pi guṇagrahaḥ //",
  "SA15pramanvu:318": "Pramāṇav_1.158 yadi sarvo guṇagrāhī syād hetoraviśeṣataḥ /",
  "SA15pramanvu:319": "yadavastho mato rāgī na dveṣī syācca tādṛśaḥ //",
  "SA15pramanvu:320": "Pramāṇav_1.159 tayorasamarūpatvānniyamaścātra nekṣyate /",
  "SA15pramanvu:321": "sajātivāsanābhedapratibaddhapravṛttayaḥ //",
  "SA15pramanvu:322": "Pramāṇav_1.160 yasya rāgādayastasya naite doṣāḥ prasaṅginaḥ /",
  "SA15pramanvu:323": "etena bhūtadharmatvaṃ niṣiddham niḥśrayasya ca //",
  "SA15pramanvu:324": "Pramāṇav_1.161 niṣedhānna pṛthivyādiniḥśritā dhavalādayaḥ /",
  "SA15pramanvu:325": "tadupādāyaśabdaśca hetvarthaḥ svāśrayeṇa ca //",
  "SA15pramanvu:326": "Pramāṇav_1.162 avinirbhāgavartitvād rūpāderāśrayo 'pi vā /",
  "SA15pramanvu:327": "madādiśakteriva ced vinirbhāgaḥ na vastunaḥ //",
  "SA15pramanvu:328": "Pramāṇav_1.163 śaktirarthāntaraṃ vastu naśyennāśritāmāśraye /",
  "SA15pramanvu:329": "tiṣṭhatyavikale yāti tattulyaṃ cenna bhedataḥ //",
  "SA15pramanvu:330": "Pramāṇav_1.164 bhūtacetanayoḥ bhinnapratibhāsāvabodhataḥ /",
  "SA15pramanvu:331": "āvikārañca kāyasya tulyarūpaṃ bhavenmanaḥ //",
  "SA15pramanvu:332": "Pramāṇav_1.165 rūpādivat vikalpasya kaivārthaparatantratā /",
  "SA15pramanvu:333": "anapekṣya yadā kāyaṃ vāsanābodhakāraṇam //",
  "SA15pramanvu:334": "Pramāṇav_1.166 jñānaṃ syāt kasyacit kiñcit kutaścit tena kiñcina /",
  "SA15pramanvu:335": "avijñānasya vijñānānupādānācca sidhyati //",
  "SA15pramanvu:336": "vijñānaśaktisambandhādiṣṭaṃ cet sarvavastunaḥ /",
  "SA15pramanvu:337": "Pramāṇav_1.168 adṛṣṭapūrvamastīti tṛṇāgre kariṇāṃ śatam /",
  "SA15pramanvu:338": "yad rūpaṃ dṛśyatāṃ yātaṃ tad rūpaṃ prāṅ na dṛśyate //",
  "SA15pramanvu:339": "Pramāṇav_1.169 śatadhā viprakīrṇe 'pi hetau tad vidyate katham /",
  "SA15pramanvu:340": "rāgādyaniyamo 'pūrvaprādurbhāve prasajyate //",
  "SA15pramanvu:341": "Pramāṇav_1.170 bhūtātmatānatikrāntaḥ sarvo rāgādimān yadi /",
  "SA15pramanvu:342": "sarvaḥ samānarāgaḥ syād bhūtātiśayato na cet //",
  "SA15pramanvu:343": "Pramāṇav_1.171 bhūtānāṃ prāṇatābhede 'pyayaṃ bhedo yadāśrayaḥ /",
  "SA15pramanvu:344": "tannirhrāsātiśayavat tadbhāvāt tāni hāpayet //",
  "SA15pramanvu:345": "Pramāṇav_1.172 na ced bhede 'pi rāgādihetutulyātmatākṣayaḥ /",
  "SA15pramanvu:346": "sarvatra rāgaḥ sadṛśaḥ syāddhetossadṛśātmanaḥ //",
  "SA15pramanvu:347": "Pramāṇav_1.173 na hi gopratyayasyāsti samānātmabhuvaḥ kvacit /",
  "SA15pramanvu:348": "tāratabhyaṃ pṛthivyādau prāṇitāderihāpi vā //",
  "SA15pramanvu:349": "Pramāṇav_1.174 auṣṇyasya tāratamye 'pi nānuṣṇo 'gniḥ kadācana /",
  "SA15pramanvu:350": "tathehāpīti cennāgnerauṣṇyād bhedaniṣedhataḥ //",
  "SA15pramanvu:351": "Pramāṇav_1.175 tāratamyānubhavino yasyānyasya sato guṇāḥ /",
  "SA15pramanvu:352": "te kvacit pratihanyante tadbhede dhavalādivat //",
  "SA15pramanvu:353": "Pramāṇav_1.176 rūpādivanna niyamasteṣāṃ bhūtāvibhāgataḥ /",
  "SA15pramanvu:354": "tat tulyaṃ cenna rāgādeḥ sahotpattiprasaṅgataḥ //",
  "SA15pramanvu:355": "Pramāṇav_1.177 vikalpyaviṣayatvācca viṣayā na niyāmakāḥ /",
  "SA15pramanvu:356": "sabhāgahetuvirahād rāgāderniyamo na vā //",
  "SA15pramanvu:357": "Pramāṇav_1.178 sarvadā sarvabuddhīnāṃ janma vā hetusannidheḥ /",
  "SA15pramanvu:358": "kadācidupalambhāt tadadhru vaṃ doṣaniḥśrayāt //",
  "SA15pramanvu:359": "Pramāṇav_1.179 duḥkhaṃ hetuvaśatvācca na cātmā nāpyadhiṣṭhitam /",
  "SA15pramanvu:360": "nākāraṇamadhiṣṭhātā nityaṃ vā kāraṇaṃ katham //",
  "SA15pramanvu:361": "Pramāṇav_1.180 tasmādanekamekasmādū bhinnakālaṃ na jāyate /",
  "SA15pramanvu:362": "kāryānutpādato 'nyeṣu saṅgateṣvapi hetuṣu //",
  "SA15pramanvu:363": "Pramāṇav_1.181 hetvantarānumānaṃ syānnaitan nityeṣu vidyate /",
  "SA15pramanvu:364": "kādācitkatayā siddhā duḥkhasyāsya sahetutā //",
  "SA15pramanvu:365": "Pramāṇav_1.182 nityaṃ sattvamasattvaṃ vā hetorbāhyānapekṣaṇāt /",
  "SA15pramanvu:366": "taikṣṇyādīnāṃ yathā nāsti kāraṇaṃ kaṇṭakādiṣu //",
  "SA15pramanvu:367": "Pramāṇav_1.183 tathā kāraṇametat syād iti kecit pracakṣate /",
  "SA15pramanvu:368": "satyeva yasmin yajjanma vikāre vāpi vikriyā //",
  "SA15pramanvu:369": "Pramāṇav_1.184 tat tasya kāraṇaṃ prāhustat teṣāmapi vidyate /",
  "SA15pramanvu:370": "sparśasya rūpahetutvād darśane 'sti nimittatā //",
  "SA15pramanvu:371": "Pramāṇav_1.185 nityānāṃ pratiṣedhena neśvarādeśca sambhavaḥ /",
  "SA15pramanvu:372": "asāmarthyādato heturbhavavāñchāparigrahaḥ //",
  "SA15pramanvu:373": "Pramāṇav_1.186 yasmād deśaviśeṣasya tatprāptyāśākṛto nṛṇām /",
  "SA15pramanvu:374": "sā bhavecchāptyanāptīcchoḥ pravṛttiḥ sukhaduḥkhayoḥ //",
  "SA15pramanvu:375": "Pramāṇav_1.187 yato 'pi prāṇinaḥ kāmavibhavecche ca ta mate /",
  "SA15pramanvu:376": "sarvatra cātmasnehasya hetutvāt sampravartate //",
  "SA15pramanvu:377": "Pramāṇav_1.188 asukhe sukhasaṃjñasya tasmāt tṛṣṇā bhavāśrayaḥ /",
  "SA15pramanvu:378": "viraktajanmādṛṣṭerityācāryāḥ sampracakṣate //",
  "SA15pramanvu:379": "Pramāṇav_1.189 adeharāgādṛṣṭeśca dehād rāgasamudbhavaḥ /",
  "SA15pramanvu:380": "nimittopagamādiṣṭamupādānaṃ tu vāryate //",
  "SA15pramanvu:381": "Pramāṇav_1.190 imāṃ tu yuktimanvicchan vādhate svamataṃ svayam /",
  "SA15pramanvu:382": "janmanā sahabhāvaścet jātānāṃ rāgadarśanāt //",
  "SA15pramanvu:383": "Pramāṇav_1.191 sabhāgajāteḥ prāk siddhiḥ kāraṇatve 'pi noditam /",
  "SA15pramanvu:384": "ajñānam uktā tṛṣṇaiva santānapreraṇād bhave //",
  "SA15pramanvu:385": "Pramāṇav_1.192 ānantaryācca karmāpi sati tasminnasambhavāt /",
  "SA15pramanvu:386": "tadanātyantikaṃ hetoḥ pratibandhādisambhavāt //",
  "SA15pramanvu:387": "Pramāṇav_1.193 saṃsāritvādanirmokṣo neṣṭatvādaprasiddhitaḥ /",
  "SA15pramanvu:388": "yāvaccātmani na premṇo hāniḥ sa paritasyati //",
  "SA15pramanvu:389": "Pramāṇav_1.194 tāvad duḥkhitamāropya na ca svastho 'vatiṣṭhate /",
  "SA15pramanvu:390": "mithyādhyāropahānārtha yatno 'satyapi moktari //",
  "SA15pramanvu:391": "Pramāṇav_1.195 avasthā vītārāgāṇāṃ dayayā karmaṇāpi vā /",
  "SA15pramanvu:392": "ākṣipte 'vinivṛttīṣṭeḥ sahakārikṣayādalam //",
  "SA15pramanvu:393": "Pramāṇav_1.196 nākṣeptumaparaṃ karma bhavatṛṣṇāvilaṅghinām /",
  "SA15pramanvu:394": "duḥkhajñāne 'viruddhasya pūrvasaṃskāravāhinī //",
  "SA15pramanvu:395": "Pramāṇav_1.197 vastudharmo dayotpattirna sā satvānurodhinī /",
  "SA15pramanvu:396": "ātmāntarasamāropad rāgo dharme 'tadātmake //",
  "SA15pramanvu:397": "Pramāṇav_1.198 duḥkhasantānasaṃsparśamātreṇaivaṃ dayodayaḥ /",
  "SA15pramanvu:398": "mohaśca mūlaṃ doṣāṇāṃ sa ca sattvagraho vinā //",
  "SA15pramanvu:399": "Pramāṇav_1.199 tanādyahetau na dveṣo na doṣo 'taḥ kṛpā matā /",
  "SA15pramanvu:400": "nāmuktiḥ pūrvasaṃskārakṣaye 'nyāpratisandhitaḥ //",
  "SA15pramanvu:401": "Pramāṇav_1.200 akṣīṇaśaktiḥ saṃskāro yeṣāṃ tiṣṭhanti te 'naghāḥ /",
  "SA15pramanvu:402": "mandatvāt karuṇāyāśca na yatnaḥ sthāpane mahān //",
  "SA15pramanvu:403": "Pramāṇav_1.201 tiṣṭhantyeva parādhīnā yeṣāṃ tu mahatī kṛpā /",
  "SA15pramanvu:404": "satkāyadṛṣṭervigamādādya evābhavo bhavet //",
  "SA15pramanvu:405": "Pramāṇav_1.202 mārge cet sahajāhānerna hānau vā bhavaḥ kutaḥ /",
  "SA15pramanvu:406": "sukhī bhaveyaṃ duḥkhī vā mā bhūvamiti tṛṣyataḥ //",
  "SA15pramanvu:407": "Pramāṇav_1.203 yaivāhamiti dhīḥ saiva sahajaṃ sattvadarśanam /",
  "SA15pramanvu:408": "na hyapaśyannahamiti kaścidātmani snihyati //",
  "SA15pramanvu:409": "Pramāṇav_1.204 na cātmani vinā premṇā sukhakāmo 'bhidhāvati /",
  "SA15pramanvu:410": "duḥkhasyotpādahetutvaṃ bandho nityasya tat kutaḥ //",
  "SA15pramanvu:411": "Pramāṇav_1.205 aduḥkhotpādahetutvaṃ mokṣo nityasya tat kutaḥ /",
  "SA15pramanvu:412": "anityatvena yo 'vācyaḥ sa heturna hi kasyacit //",
  "SA15pramanvu:413": "Pramāṇav_1.206 bandhamokṣāvapyavācye na yujyete kathañcana /",
  "SA15pramanvu:414": "nityaṃ tamāhurvidvāṃso yaḥ svabhāvo na naśyati //",
  "SA15pramanvu:415": "Pramāṇav_1.207 tyaktvemāṃ hrepaṇīṃ dṛṣṭamato 'nityaḥ sa ucyatām /",
  "SA15pramanvu:416": "ukto mārgaḥ tadabhyāsādāśrayaḥ parivartate //",
  "SA15pramanvu:417": "Pramāṇav_1.208 sātmye 'pi doṣabhāvaścenmārgavat nāvibhutvataḥ /",
  "SA15pramanvu:418": "viṣayagrahaṇaṃ dharmo vijñānasya yathāsti saḥ //",
  "SA15pramanvu:419": "Pramāṇav_1.209 gṛhyate so 'sya janako vidyamānātmaneti ca /",
  "SA15pramanvu:420": "eṣā prakṛtirasyāstannimittāntarataḥ skhalat //",
  "SA15pramanvu:421": "Pramāṇav_1.210 vyāvṛttau pratyayāpekṣamadṛḍhaṃ sarpabuddhivat /",
  "SA15pramanvu:422": "prabhāsvaramidaṃ cittaṃ prakṛtyāgantavo malāḥ //",
  "SA15pramanvu:423": "Pramāṇav_1.211 tatprāgapyasamarthānāṃ paścācchaktiḥ kva tanmaye /",
  "SA15pramanvu:424": "nālaṃ praroḍhumatyantaṃ syandinyāmagnivad bhuvi //",
  "SA15pramanvu:425": "Pramāṇav_1.212 bādhakotpattisāmarthyagarbhe śakto 'pi vastuni /",
  "SA15pramanvu:426": "nirupadravabhūtārthasvabhāvasya viparyayaiḥ //",
  "SA15pramanvu:427": "Pramāṇav_1.213 na bādhā yatnavattve 'pi buddhestatpakṣapātataḥ /",
  "SA15pramanvu:428": "ātmagrahaikayonitvāt kāryakāraṇabhāvataḥ //",
  "SA15pramanvu:429": "Pramāṇav_1.214 rāgapratighayirbādhā bhede 'pi na parasparam /",
  "SA15pramanvu:430": "mohāvirodhānmaitryādernātyantaṃ doṣanigrahaḥ //",
  "SA15pramanvu:431": "Pramāṇav_1.215 tanmūlāśca malāḥ sarve sa ca satkāyadarśanam /",
  "SA15pramanvu:432": "vidyāyāḥ pratipakṣatvāccaittatvenopalabdhitaḥ //",
  "SA15pramanvu:433": "Pramāṇav_1.216 mithyopalabdhirajñānaṃ yukteścānyadayuktimat /",
  "SA15pramanvu:434": "vyākhyeyo 'tra virodho yaḥ tadvirodhācca tanmayaiḥ //",
  "SA15pramanvu:435": "Pramāṇav_1.217 virodhaḥ śūnyatādṛṣṭeḥ satvadoṣaiḥ prasidhyati /",
  "SA15pramanvu:436": "nākṣayaḥ prāṇidharmatvād rūpādivadasiddhitaḥ //",
  "SA15pramanvu:437": "Pramāṇav_1.218 sambandhe pratipakṣasya tyāgasyādarśanādapi /",
  "SA15pramanvu:438": "na kāṭhinyavadutpattiḥ punardoṣavirodhinaḥ /",
  "SA15pramanvu:439": "sātmatvenānapāyatvāt anekāntācca bhasmavat //",
  "SA15pramanvu:440": "Pramāṇav_1.219 yaḥ paśyatyātmānaṃ tatrāsyāhamiti śāśvataḥ snehaḥ /",
  "SA15pramanvu:441": "snehāt sukheṣu tṛṣyati tṛṣṇā doṣāṃstiraskurute //",
  "SA15pramanvu:442": "Pramāṇav_1.220 guṇadarśī paritṛṣyan mameti tatsādhanānyupādatte /",
  "SA15pramanvu:443": "tenātmābhiniveśo yāvat tāvat sa saṃsāre //",
  "SA15pramanvu:444": "Pramāṇav_1.221 ātmani sati parasaṃjñā svaparavibhāgāt parigrahadveṣau /",
  "SA15pramanvu:445": "anayoḥ sampratibaddhāḥ sarve doṣāḥ prajāyante //",
  "SA15pramanvu:446": "Pramāṇav_1.222 ātmani sati parasaṃjñā svaparavibhāgāt parigrahadveṣau /",
  "SA15pramanvu:447": "anayoḥ sampratibaddhāḥ sarve doṣāḥ prajāyante //",
  "SA15pramanvu:448": "niyamenātmani snihyaṃstadīye na virajyate //",
  "SA15pramanvu:449": "Pramāṇav_1.223 na cāstyātmani nirdoṣe snehāpagamakāraṇam /",
  "SA15pramanvu:450": "snehaḥ sadoṣa iti cet tataḥ kiṃ tasya varjanam //",
  "SA15pramanvu:451": "Pramāṇav_1.224 adūṣite 'sya viṣaye na śakyaṃ tasya vajanam /",
  "SA15pramanvu:452": "prahāṇiticchadveṣāderguṇadoṣānubandhinaḥ //",
  "SA15pramanvu:453": "Pramāṇav_1.225 tayoradṛṣṭirviṣaye na tu bāhyeṣu yaḥ kramaḥ /",
  "SA15pramanvu:454": "na hi snehaguṇāt snehaḥ kintvarthaguṇadarśanāt //",
  "SA15pramanvu:455": "Pramāṇav_1.226 kāraṇe 'vikale tasmin kārya kena nirvāryate /",
  "SA15pramanvu:456": "kā vā sadoṣatā dṛṣṭā snehe duḥkhasamāśrayaḥ //",
  "SA15pramanvu:457": "Pramāṇav_1.227 tathāpi na virāgo 'tra svatvadṛṣṭeryathātmani /",
  "SA15pramanvu:458": "na tairvinā duḥkhaheturātmā cet te 'pi tādṛśāḥ //",
  "SA15pramanvu:459": "Pramāṇav_1.228 nirdoṣaṃ dvayamapyevaṃ vairāgyānna dvayostataḥ /",
  "SA15pramanvu:460": "duḥkhabhāvanayā syāccedahidaṣṭāṅgahānivat //",
  "SA15pramanvu:461": "Pramāṇav_1.229 ātmīyabuddhīhānyātra tyāgo na tu viparyaye /",
  "SA15pramanvu:462": "upabhogāśrayatvena gṛhīteṣvandriyādiṣu //",
  "SA15pramanvu:463": "Pramāṇav_1.230 svatvadhīḥ kena vāryeta vairāgyaṃ tatra tat kutaḥ /",
  "SA15pramanvu:464": "pratyakṣameva sarvasya keśādiṣu kalevarāt //",
  "SA15pramanvu:465": "Pramāṇav_1.231 cyuteṣu saghṛṇā buddhirjāyate 'nyeṣu saspṛhā /",
  "SA15pramanvu:466": "samavāyādisambandhajanitā tatra hi svadhīḥ //",
  "SA15pramanvu:467": "Pramāṇav_1.232 sa tathaiveti sā doṣadṛṣṭāvapi na hīyate /",
  "SA15pramanvu:468": "samavāyādyabhāve 'pi sarvatrāstyupakāritā //",
  "SA15pramanvu:469": "Pramāṇav_1.233 duḥkhopakārānna bhavedaṃgulyāmiva cet svadhīḥ /",
  "SA15pramanvu:470": "na h yekāntena tad duḥkhaṃ bhūyasā saviṣānnavat //",
  "SA15pramanvu:471": "Pramāṇav_1.234 viśiṣṭasukhasaṅgāt syāt tadvirudve virāgitā /",
  "SA15pramanvu:472": "kiñcit parityajet saukhyaṃ viśiṣṭasukhatṛṣṇayā //",
  "SA15pramanvu:473": "Pramāṇav_1.235 nairātmye tu yathālābhamātmasnehāt pravartate /",
  "SA15pramanvu:474": "alābhe mattakāsinyā dṛṣṭā tiryakṣu kāmitā //",
  "SA15pramanvu:475": "Pramāṇav_1.236 yasyātmā vallabhastasya sa nāśaṃ kathamicchiti /",
  "SA15pramanvu:476": "nivṛttasarvānubhavavyavahāraguṇāśrayam //",
  "SA15pramanvu:477": "Pramāṇav_1.237 icchet prema katham premṇaḥ prakṛtirna hi tādṛśī /",
  "SA15pramanvu:478": "sarvathātmagrahaḥ snehamātmani draḍhayatyalam //",
  "SA15pramanvu:479": "Pramāṇav_1.238 ātmīyasnehabījaṃ tu tadavasthaṃ vyavasthitam /",
  "SA15pramanvu:480": "yatne 'pyātmīyavairāgyaṃ guṇaleśasamāśrayāt //",
  "SA15pramanvu:481": "Pramāṇav_1.239 vṛttimān pratibadhnāti taddoṣān saṃvṛṇoti ca /",
  "SA15pramanvu:482": "ātmanyapi virāgaścedidānīṃ yo virajyate //",
  "SA15pramanvu:483": "Pramāṇav_1.240 tyajatyasau yathātmānaṃ vyarthāto duḥkhabhāvanā /",
  "SA15pramanvu:484": "duḥkhabhāvanayāpyeṣa duḥkhameva vibhāvayet //",
  "SA15pramanvu:485": "Pramāṇav_1.241 pratyakṣaṃ pūrvamapi tat tathāpi na virāgavān /",
  "SA15pramanvu:486": "yadyapyekatra doṣeṇa tatkṣaṇaṃ calitā matiḥ //",
  "SA15pramanvu:487": "Pramāṇav_1.242 virakto naiva tatrāpi kāmīva vanitāntare /",
  "SA15pramanvu:488": "tyājyopādeyabhede hi saktiryaivaikabhāvinī //",
  "SA15pramanvu:489": "Pramāṇav_1.243 sā bījaṃ sarvasaktīnāṃ paryāyeṇa samudbhave /",
  "SA15pramanvu:490": "nirdoṣaviṣayaḥ sneho nirdoṣaḥ sādhanāni ca //",
  "SA15pramanvu:491": "Pramāṇav_1.244 etāvadeva ca jagat kvedānīṃ sa virajyate /",
  "SA15pramanvu:492": "sadoṣatāpi cet tasya tatrātmanyapi sā samā //",
  "SA15pramanvu:493": "Pramāṇav_1.245 tatrāviraktastaddoṣe kvedānīṃ sa virajyate /",
  "SA15pramanvu:494": "guṇadarśanasambhūtaṃ snehaṃ bādhitadoṣadṛk //",
  "SA15pramanvu:495": "Pramāṇav_1.246 sa cendriyādau na tvevaṃ bālāderapi sambhavāt /",
  "SA15pramanvu:496": "doṣavatyapi sadbhāvāt abhāvād guṇavatyapi //",
  "SA15pramanvu:497": "Pramāṇav_1.247 anyatrātmīyatāyāṃ vāpyatītādau vihānitaḥ /",
  "SA15pramanvu:498": "tata eva ca nātmīyabuddherapi guṇekṣaṇam //",
  "SA15pramanvu:499": "Pramāṇav_1.248 kāraṇam hīyate sāpi tasmānnāguṇadarśanāt /",
  "SA15pramanvu:500": "api cāsadguṇāropaḥ snehāt tatra hi dṛśyate //",
  "SA15pramanvu:501": "Pramāṇav_1.249 tasmāt tatkāraṇābādhī bidhistaṃ bādhate katham /",
  "SA15pramanvu:502": "parāparaprārthanāto vināśotpādabuddhitaḥ //",
  "SA15pramanvu:503": "Pramāṇav_1.250 indriyādau pṛthagbhūtamātmānaṃ vetyayaṃ janaḥ /",
  "SA15pramanvu:504": "tasmānnaikatvadṛṣṭyāpi snehaḥ snihyan sa ātmani //",
  "SA15pramanvu:505": "Pramāṇav_1.251 upalambhāntaraṅ geṣu prakṛtyaivānurajyate /",
  "SA15pramanvu:506": "pratyutpannāt tu yo duḥkhānnirvedo dveṣa īdṛśaḥ //",
  "SA15pramanvu:507": "Pramāṇav_1.252 na vairāgyam tadāpyasya sneho 'vasthāntareṣaṇāt /",
  "SA15pramanvu:508": "dveṣasya duḥkhayonitvāt sa tāvanmātrasaṃsthitiḥ //",
  "SA15pramanvu:509": "Pramāṇav_1.253 tasmin nivṛtte prakṛtiṃ svāmeva bhajate punaḥ /",
  "SA15pramanvu:510": "audāsīnyaṃ tu sarvatra tyāgopādānahānitaḥ //",
  "SA15pramanvu:511": "Pramāṇav_1.254 vāsīcandanakalpānāṃ vairāgyaṃ nāma kathyate /",
  "SA15pramanvu:512": "saṃskāraduḥkhatāṃ matvā kathitā duḥkhabhāvanā //",
  "SA15pramanvu:513": "Pramāṇav_1.255 sā ca naḥ pratyayotpattiḥ sā nairātmyadṛgāśrayaḥ /",
  "SA15pramanvu:514": "muktistu śūnyatādṛṣṭestadarthāḥ śeṣabhāvanāḥ //",
  "SA15pramanvu:515": "Pramāṇav_1.256 anityāt prāha tenaiva duḥkhaṃ duḥkhānnirātmatām /",
  "SA15pramanvu:516": "aviraktaśca tṛṣṇāvān sarvārambhasamāśritaḥ //",
  "SA15pramanvu:517": "Pramāṇav_1.257 so 'muktaḥ kleśakarmabhyāṃ saṃsārī nāma tādṛśaḥ /",
  "SA15pramanvu:518": "ātmīyameva yo necched bhoktāpyasya na vidyate //",
  "SA15pramanvu:519": "Pramāṇav_1.258 ātmāpi na tadā tasya kriyābhogau hi lakṣaṇam /",
  "SA15pramanvu:520": "tasmādanādisantānatulyajātīyabījikām //",
  "SA15pramanvu:521": "Pramāṇav_1.259 utkhātamūlāṃ kuruta sattvadṛṣṭiṃ mumukṣavaḥ /",
  "SA15pramanvu:522": "āgamasya tathābhāvanibandhanamapaśyatām //",
  "SA15pramanvu:523": "Pramāṇav_1.260 muktimāgamamātreṇa vadanna paritoṣakṛt /",
  "SA15pramanvu:524": "nālaṃ vījādisaṃsiddho vidhiḥ puṃsāmajanmane //",
  "SA15pramanvu:525": "Pramāṇav_1.261 tailābhyaṅgāgnidāhāderapi muktiprasaṅgataḥ /",
  "SA15pramanvu:526": "prāg gurorlāghavāt paścānna pāpaharaṇaṃ kṛtam //",
  "SA15pramanvu:527": "Pramāṇav_1.262 mā bhūd gauravamevāsya na pāpaṃ gurvamūrttitaḥ /",
  "SA15pramanvu:528": "mithyājñānatadudbhūtatarṣasañcetanāvaśāt //",
  "SA15pramanvu:529": "Pramāṇav_1.263 hīnasthānagatirjanma tatastacchinna jāyate /",
  "SA15pramanvu:530": "tayoreva hi sāmarthya jātau tanmātrabhāvataḥ //",
  "SA15pramanvu:531": "Pramāṇav_1.264 te cetane svayaṃ karmetyakhaṇḍaṃ janmakāraṇaṃ /",
  "SA15pramanvu:532": "gatipratītyoḥ karaṇānyāśrayāstānyadṛṣṭataḥ //",
  "SA15pramanvu:533": "Pramāṇav_1.265 adṛṣṭanāśādagatiḥ tatsaṃskāro na cetanā /",
  "SA15pramanvu:534": "sāmarthya karaṇotpatterbhāvābhāvānuvṛttitaḥ //",
  "SA15pramanvu:535": "Pramāṇav_1.266 dṛṣṭaṃ buddherna cānyasya santi tāni nayanti kim /",
  "SA15pramanvu:536": "dhāraṇapreraṇakṣobhanirodhāścetanāvaśāḥ //",
  "SA15pramanvu:537": "Pramāṇav_1.267 na syusteṣāmasāmarthye tasya dīkṣādyanantaram /",
  "SA15pramanvu:538": "atha buddhestadābhāvānna syuḥ sandhīyate malaiḥ //",
  "SA15pramanvu:539": "Pramāṇav_1.268 buddhasteṣāmasāmarthye jīvato 'pi syurakṣamāḥ /",
  "SA15pramanvu:540": "nirhrāsātiśayāt puṣṭau pratipakṣasvapakṣayoḥ //",
  "SA15pramanvu:541": "Pramāṇav_1.269 doṣāḥ svabījasantānā dīkṣite 'pyanivāritāḥ /",
  "SA15pramanvu:542": "nityasya nirapekṣatvāt kramotpattirvirudhyate //",
  "SA15pramanvu:543": "Pramāṇav_1.270 kriyāyāmakriyāyāñca kriyayoḥ sadṛśātmanaḥ /",
  "SA15pramanvu:544": "aikyañca hetuphalayorvyatirekastatastayoḥ //",
  "SA15pramanvu:545": "Pramāṇav_1.271 kṛrtṛ bhoktṛtvahāniḥ syāt sāmarthya ca na sidhyati /",
  "SA15pramanvu:546": "anyasmaraṇabhogādiprasaṅgāśca na bādhakāḥ //",
  "SA15pramanvu:547": "Pramāṇav_1.272 asmṛteḥ kasyacit tena hyanubhūteḥ smṛtodbhavaḥ /",
  "SA15pramanvu:548": "sthiraṃ sukhaṃ mamāhaṃ cetyādisatyacatuṣṭaye //",
  "SA15pramanvu:549": "Pramāṇav_1.273 abhūtān ṣoḍaśākārān āropya paritṛṣyati /",
  "SA15pramanvu:550": "tatraiva tadviruddhārthatattvākārānurodhinī //",
  "SA15pramanvu:551": "Pramāṇav_1.274 hanti sānucarāṃ tṛṣṇāṃ samyagdṛṣṭiḥ subhāvitā /",
  "SA15pramanvu:552": "trihetornodbhavaḥ karmadehayoḥ sthitayorapi //",
  "SA15pramanvu:553": "Pramāṇav_1.275 ekābhāvād vinā bījaṃ nāṃkurasyeva sambhavaḥ /",
  "SA15pramanvu:554": "asambhavād vipakṣasya na hāniḥ karmadehayo //",
  "SA15pramanvu:555": "Pramāṇav_1.276 aśakyatvācca tṛṣṇāyāṃ sthitāyāṃ punarudbhavāt /",
  "SA15pramanvu:556": "dvayakṣayārtha yatne ca vyarthaḥ karmakṣaye śramaḥ //",
  "SA15pramanvu:557": "Pramāṇav_1.277 phalavaicitryadṛṣṭeśca śaktibhedo 'numīyate /",
  "SA15pramanvu:558": "karmaṇāṃ tāpasaṃkleśāt naikarūpāt tataḥ kṣayaḥ //",
  "SA15pramanvu:559": "Pramāṇav_1.278 phalaṃ kathañcit tajjanyamalpaṃ syānna vijātimat /",
  "SA15pramanvu:560": "athāpi tapasaḥ śaktyā śaktisaṅkarasaṃkṣayaiḥ //",
  "SA15pramanvu:561": "Pramāṇav_1.279 kleśāt kutaściddhīyetāśeṣamakleśaleśataḥ /",
  "SA15pramanvu:562": "yadīṣṭamaparaṃ kleśāt tat tapaḥ kleśa eva cet //",
  "SA15pramanvu:563": "Pramāṇav_1.280 tat karmaphalamityasmānna śakteḥ saṅkarādikam /",
  "SA15pramanvu:564": "utpatsudoṣanirghātād ye 'pi doṣavirodhinaḥ //",
  "SA15pramanvu:565": "Pramāṇav_1.281 tajje karmaṇi śaktāḥ syuḥ kṛtihāniḥ kathaṃ bhavet /",
  "SA15pramanvu:566": "doṣā na karmaṇo duṣṭaḥ karoti na viparyayāt //",
  "SA15pramanvu:567": "Pramāṇav_1.282 mithyāvikalpena vinā nābhilāṣaḥ sukhādapi /",
  "SA15pramanvu:568": "tāyat tatvasthirāśeṣaviśeṣajñābasādhanam //",
  "SA15pramanvu:569": "Pramāṇav_1.283 bodhārthatvād gameḥ bāhyaśaikṣāśaikṣādhikastataḥ /",
  "SA15pramanvu:570": "parārthajñānaghaṭanaṃ tasmāt tacchāsanaṃ tataḥ //",
  "SA15pramanvu:571": "Pramāṇav_1.284 dayāparārthatantratvam siddhārthasyāvirāmataḥ /",
  "SA15pramanvu:572": "dayayā śreya ācaṣṭe jñānāt satyaṃ sasādhanam //",
  "SA15pramanvu:573": "Pramāṇav_1.285 taccabhiyogavān vaktuṃ yatastasmāt pramāṇatā /",
  "SA15pramanvu:574": "upadeśatathābhāvastutistadupadeśataḥ //",
  "SA15pramanvu:575": "Pramāṇav_1.286 pramāṇatattvasiddh yartham anumāne 'pyavāraṇāt /",
  "SA15pramanvu:576": "prayogadarśanād vāsya yat kiñcidudayātmakam //",
  "SA15pramanvu:577": "Pramāṇav_1.287 nirodhadharmakaṃ sarva tad ityādāvanekadhā /",
  "SA15pramanvu:578": "anumānāśrayo liṅgamavinābhāvalakṣaṇam /",
  "SA15pramanvu:579": "vyāptipradarśanāddhetoḥ sādhyenoktañca tat sphuṭam //",
  "SA15pramanvu:580": "dvitīyaḥ paricchedaḥ",
  "SA15pramanvu:581": "pratyakṣam",
  "SA15pramanvu:582": "Pramāṇav_2.1 mānaṃ dvividhaṃ viṣayadvai vidhyāt śaktyaśaktitaḥ /",
  "SA15pramanvu:583": "athaṃkriyāyām keśādirnārtho 'narthādhimokṣataḥ //",
  "SA15pramanvu:584": "Pramāṇav_2.2 sadṛśāsadṛśatvācca viṣayāviṣayatvataḥ /",
  "SA15pramanvu:585": "śabdasyānyanimittānāṃ bhāve dhīsadasattvataḥ //",
  "SA15pramanvu:586": "Pramāṇav_2.3 arthakriyāsamartha yat tadatra paramārthasat /",
  "SA15pramanvu:587": "anyat saṃvṛtaisat proktam te svasāmānyalakṣaṇe //",
  "SA15pramanvu:588": "Pramāṇav_2.4 aśaktaṃ sarvamiti ced bījāderaṅkurādiṣu /",
  "SA15pramanvu:589": "dṛṣṭā śaktiḥ matā sā cet saṃvṛtyā astu yathā tathā //",
  "SA15pramanvu:590": "Pramāṇav_2.5 sāsti sarvatra ced buddhernānvayavyatirekayoḥ /",
  "SA15pramanvu:591": "sāmānyalakṣaṇe 'dṛṣṭeḥ cakṣūrūpādibuddhivat //",
  "SA15pramanvu:592": "Pramāṇav_2.6 etena samayābhogādyantaraṅgānurodhataḥ /",
  "SA15pramanvu:593": "ghaṭotkṣepaṇasamānyasaṃkhyādiṣu dhiyo gatāḥ //",
  "SA15pramanvu:594": "Pramāṇav_2.7 keśādayo na sāmānyamanarthābhiniveśataḥ /",
  "SA15pramanvu:595": "jñeyatvena grahād doṣo nabhāveṣu prasajyate //",
  "SA15pramanvu:596": "Pramāṇav_2.8 teṣāmapi tathābhāve 'pratiṣedhāt sfuṭābhatā /",
  "SA15pramanvu:597": "jñānarūpatayārthatvāt keśādīti matiḥ punaḥ //",
  "SA15pramanvu:598": "Pramāṇav_2.9 sāmānyaviṣayā keśapratibhāsamanarthakam /",
  "SA15pramanvu:599": "jñānarūpatayārthatve sāmānye cet prasajyate //",
  "SA15pramanvu:600": "Pramāṇav_2.10 tatheṣṭatvādadoṣaḥ artharūpatvena samānatā /",
  "SA15pramanvu:601": "sarvatra samarūpatvāt tadvyāvṛttisamāśrayāt //",
  "SA15pramanvu:602": "Pramāṇav_2.11 na tad vastvabhidyeyatvāt sāphalyādakṣasaṃhateḥ /",
  "SA15pramanvu:603": "nāmādivacane vastṛśrotṛvācyānubandhini //",
  "SA15pramanvu:604": "Pramāṇav_2.12 asambandhini nāmādāvarthe syāsapravarttanam /",
  "SA15pramanvu:605": "sārūpyād bhrāntito vṛttirarthecet syānna sarvadā //",
  "SA15pramanvu:606": "Pramāṇav_2.13 deśabhrāntiśca na jñāne tulyamutpattito dhiyaḥ /",
  "SA15pramanvu:607": "tathāvidhāyā anyatra tatrānupasamād dhiyaḥ //",
  "SA15pramanvu:608": "Pramāṇav_2.14 bāhyārthapratibhāsāyā upāye vāpramāṇatā /",
  "SA15pramanvu:609": "vijñānavyatiriktasya vyatirekāprasiddhitaḥ //",
  "SA15pramanvu:610": "Pramāṇav_2.15 sarvajñānārthavatvāccet svapnādāvanyathekṣaṇāt /",
  "SA15pramanvu:611": "ayuktam na ca saṃskārānnīlādipratibhāsataḥ //",
  "SA15pramanvu:612": "Pramāṇav_2.16 nīlādyapratighātānna jñānaṃ tad yogyadeśakaiḥ /",
  "SA15pramanvu:613": "ajñātasya svayaṃ jñānāt nāmādyetena varṇitam //",
  "SA15pramanvu:614": "Pramāṇav_2.17 saiveṣṭārthavatī kena cakṣurādimatiḥ smṛtā /",
  "SA15pramanvu:615": "arthasāmarthyadṛṣteścedanyat prāptamanarthakam //",
  "SA15pramanvu:616": "Pramāṇav_2.18 pravṛttiḥ syādasambandhe 'pyarthasambandhavad yadi /",
  "SA15pramanvu:617": "atītānāgataṃ vācyaṃ na syādarthena tatkṣayāt //",
  "SA15pramanvu:618": "Pramāṇav_2.19 sāmānyagrahaṇācchabdādaprasaṅgo mato yadi /",
  "SA15pramanvu:619": "tanna kevalasāmānyāgrahaṇād grahaṇe 'pi vā //",
  "SA15pramanvu:620": "Pramāṇav_2.20 atatsamānatāvyaktī tena nityopalambhanam /",
  "SA15pramanvu:621": "nityatvācca yadi vyaktirvyakteḥ pratyakṣatāṃ prati //",
  "SA15pramanvu:622": "Pramāṇav_2.21 ātmani jñānajanane yacchaktaṃ śaktameva tat /",
  "SA15pramanvu:623": "athāśaktaṃ kadāciccedaśaktaṃ sarvadaiva tat //",
  "SA15pramanvu:624": "Pramāṇav_2.22 tasya śaktiraśaktirvā yā svabhāvena saṃsthitā /",
  "SA15pramanvu:625": "nityatvādapi kiṃ tasya kastāṃ kṣapayituṃ kṣamaḥ //",
  "SA15pramanvu:626": "Pramāṇav_2.23 tacca sāmānyavijñānamanurundhan vibhāvyate /",
  "SA15pramanvu:627": "nīlādyākāraleśo yaḥ sa tasmin kena nirmitaḥ //",
  "SA15pramanvu:628": "Pramāṇav_2.24 pratyakṣapratyayārthatvānnākṣāṇāṃ vyarthateti cet /",
  "SA15pramanvu:629": "saivaikarūpācchabdāderbhinnābhāsā matiḥ kutaḥ //",
  "SA15pramanvu:630": "Pramāṇav_2.25 na jātirjātimadvyaktirūpaṃ yenāparāśrayam /",
  "SA15pramanvu:631": "siddham pṛthak cet kāryatvaṃ hyapekṣetyabhidhīyate //",
  "SA15pramanvu:632": "Pramāṇav_2.26 niṣpatteraparādhīnamapi kārya svahetutaḥ /",
  "SA15pramanvu:633": "sambadhyate kalpanayā kimakārya kathañcana //",
  "SA15pramanvu:634": "Pramāṇav_2.27 anyatve tadasambaddhaṃ siddhāto niḥsvabhāvatā /",
  "SA15pramanvu:635": "jātiprasaṅgo 'bhāvasya na apekṣābhāvatastayoḥ //",
  "SA15pramanvu:636": "Pramāṇav_2.28 tasmādarūpā rūpāṇāṃ nāśrayeṇopakalpitā /",
  "SA15pramanvu:637": "tadviśeṣāvagāhārthairjātiḥ śabdaiḥ prakāśyate //",
  "SA15pramanvu:638": "Pramāṇav_2.29 tasyāṃ rūpāvabhāso yastattvenārthasya vā grahaḥ /",
  "SA15pramanvu:639": "bhrāntiḥ sānādikālīnadarśanābhyāsanirmitā //",
  "SA15pramanvu:640": "Pramāṇav_2.30 arthānāṃ yacca sāmānyamanyavyāvṛttilakṣaṇam /",
  "SA15pramanvu:641": "yanniṣṭhāsta ime śabdā na rūpaṃ tasya kiñcana //",
  "SA15pramanvu:642": "Pramāṇav_2.31 sāmānyabuddhau sāmānyenārūpāyāmavīkṣaṇāt /",
  "SA15pramanvu:643": "arthabhrāntirapīṣyeta sāmānyaṃ sāpi abhiplavāt //",
  "SA15pramanvu:644": "Pramāṇav_2.32 artharūpatayā tattvenābhāvācca na rūpiṇī /",
  "SA15pramanvu:645": "niḥsvabhāvatayāvācyaṃ kutaścid vacanānmatam //",
  "SA15pramanvu:646": "Pramāṇav_2.33 yadi vastuni vastūnāmavācyatvaṃ kathañcana /",
  "SA15pramanvu:647": "naiva vācyamupādānabhedād bhedopacārataḥ //",
  "SA15pramanvu:648": "Pramāṇav_2.34 atītānāgate 'pyarthe sāmānyavinivandhanāḥ /",
  "SA15pramanvu:649": "śrutayo niviśante sadasaddharmaḥ kathaṃ bhavet //",
  "SA15pramanvu:650": "Pramāṇav_2.35 upacārāt tadiṣṭaṃ ced varttamānaghaṭasya kā /",
  "SA15pramanvu:651": "pratyāsattirabhāvena yā paṭādau na vidyate //",
  "SA15pramanvu:652": "Pramāṇav_2.36 buddheraskhalitā vṛttirmukhyāropitayoḥ sadā /",
  "SA15pramanvu:653": "siṃhe māṇavake tadvad ghoṣaṇāpyasti laukikī //",
  "SA15pramanvu:654": "Pramāṇav_2.37 yatra rūḍhyāsadartho 'pi janaiḥ śabdo niveśitaḥ /",
  "SA15pramanvu:655": "sa mukhyastatra tatsāmyādū gauṇo 'nyatra skhaladgatiḥ //",
  "SA15pramanvu:656": "Pramāṇav_2.38 yathā bhāve 'pyabhāvākhyāṃ yathākalpanameva vā /",
  "SA15pramanvu:657": "kuryādaśakte śakte vā pradhānādiśrutiṃ janaḥ //",
  "SA15pramanvu:658": "Pramāṇav_2.39 śabdobhyo yādṛśī buddhirnaṣṭe 'naṣṭe 'pi dṛśyate /",
  "SA15pramanvu:659": "tādṛśyeva sadarthānāṃ naitacchrotrādicetasām //",
  "SA15pramanvu:660": "Pramāṇav_2.40 sāmānyamātragrahaṇāt sāmānyaṃ cetasorddhayoḥ /",
  "SA15pramanvu:661": "tasyāpi kevalasya prāg grahaṇaṃ vinivāritam //",
  "SA15pramanvu:662": "Pramāṇav_2.41 parasparaviśiṣṭānāmaviśiṣṭaṃ kathaṃ bhavet /",
  "SA15pramanvu:663": "tathā dvirūpatāyāṃ vā tad vastvekaṃ kathaṃ bhavet //",
  "SA15pramanvu:664": "Pramāṇav_2.42 tābhyāṃ tadanyadeva syād yadi rūpaṃ samaṃ tayoḥ /",
  "SA15pramanvu:665": "tayoriti na sambandho vyāvṛttistu na duṣyati //",
  "SA15pramanvu:666": "Pramāṇav_2.43 tasmāt samānataivāsmin sāmānte 'vastulakṣaṇam /",
  "SA15pramanvu:667": "kārya cet tadanekaṃ syānnaścaraṃ ca na tanmatam //",
  "SA15pramanvu:668": "Pramāṇav_2.44 vastumātrānubandhitvād vināśasya na nityatā /",
  "SA15pramanvu:669": "asambandhaśca jātīnāmakāryatvādarūpatā //",
  "SA15pramanvu:670": "Pramāṇav_2.45 yacca vastubalājjñānaṃ jāyate tasapekṣate /",
  "SA15pramanvu:671": "na saṃketa sa sāmānyabuddhuṣvetad vibhāvyate //",
  "SA15pramanvu:672": "Pramāṇav_2.46 yāpyabhedānugā buddhiḥ kācid vastudvayekṣaṇe /",
  "SA15pramanvu:673": "saṃketena vinā sārthapratyāsattinibandhanā //",
  "SA15pramanvu:674": "Pramāṇav_2.47 pratyasasattirvinā jātyā yatheṣtā cakṣurādiṣu /",
  "SA15pramanvu:675": "jñānakāryeṣu jātirvā yathānveti vibhāgataḥ //",
  "SA15pramanvu:676": "Pramāṇav_2.48 karthāñcadapi vijñāne tadrupānavabhāsataḥ /",
  "SA15pramanvu:677": "yadi nāmendriyāṇāṃ syād draṣṭā bhāseta tadvapuḥ //",
  "SA15pramanvu:678": "Pramāṇav_2.49 rūpavatvāt na jātīnāṃ kevalānāmadarśanāt /",
  "SA15pramanvu:679": "vyaktigrahe ca tacchabdarupādanyanna dṛśyate //",
  "SA15pramanvu:680": "Pramāṇav_2.50 jñānamātrārthakaraṇe 'pyayogyamata eva tat /",
  "SA15pramanvu:681": "tadayogyatayārūpaṃ taddhyavastuṣu lakṣaṇam //",
  "SA15pramanvu:682": "Pramāṇav_2.51 yathoktaviparītaṃ yat tat svalakṣaṇamiṣyate /",
  "SA15pramanvu:683": "sāmānyaṃ trividham tacca bhāvābhāvobhayāśrayāt //",
  "SA15pramanvu:684": "Pramāṇav_2.52 yadi bhāvāśrayaṃ jñānaṃ bhāve bhāvānubandhataḥ /",
  "SA15pramanvu:685": "noktottaratvād dṛṣṭatvād atītādiṣu cānyathā //",
  "SA15pramanvu:686": "Pramāṇav_2.53 bhāvadharmatvahāniścet bhāvagrahaṇapūrvakam /",
  "SA15pramanvu:687": "tajjñānamityadoṣo 'yam meyaṃ tvekaṃ svalakṣaraṇam //",
  "SA15pramanvu:688": "Pramāṇav_2.54 tasmādarthakriyāsiddheḥ sadasattāvicāraṇāt /",
  "SA15pramanvu:689": "tasya svapararūpābhyāṃ gatermeyadvayaṃ matam //",
  "SA15pramanvu:690": "Pramāṇav_2.55 ayathābhiniveśena dvitīyā bhrāntiriṣyate /",
  "SA15pramanvu:691": "gatiścet pararūpeṇa na ca bhrānteḥ pramāṇatā //",
  "SA15pramanvu:692": "Pramāṇav_2.56 abhiprāyāvisaṃvādādapi bhrānteḥ pramāṇatā /",
  "SA15pramanvu:693": "gatirapyanyathā dṛṣṭā pakṣaścāyaṃ kṛtottaraḥ //",
  "SA15pramanvu:694": "Pramāṇav_2.57 maṇipradīpaprabhayormaṇibuddhyābhidhāvatoḥ /",
  "SA15pramanvu:695": "mithyājñānāviśeṣe 'pi viśeṣo 'rthakriyāṃ prati //",
  "SA15pramanvu:696": "Pramāṇav_2.58 yathā tathāyathārthatve 'pyanumānatadābhayoḥ /",
  "SA15pramanvu:697": "arthakriyānurodhena pramāṇatvaṃ vyayasthitam //",
  "SA15pramanvu:698": "Pramāṇav_2.59 buddhiryatrārthasāmarthyādanvayavyatirekiṇī /",
  "SA15pramanvu:699": "tasya svatabtraṃ grahaṇamato 'nyad vastvatīndriyam //",
  "SA15pramanvu:700": "Pramāṇav_2.60 tasyādṛṣṭātmarūpasya gateranyo 'rtha āśrayaḥ /",
  "SA15pramanvu:701": "tadāśrayeṇa sambandhī yadi syād gamakastadā //",
  "SA15pramanvu:702": "Pramāṇav_2.61 gamakānugasāmānyarūpeṇaiva tadā gatiḥ /",
  "SA15pramanvu:703": "tasmāt sarvaḥ parokṣo 'rtho viśeṣeṇa na gamyate //",
  "SA15pramanvu:704": "Pramāṇav_2.62 yā ca sambandhino dharmād bhūtirdharmiṇi jñāyate /",
  "SA15pramanvu:705": "sānumānaṃ parokṣāṇāmekāntenaiva sādhanam //",
  "SA15pramanvu:706": "Pramāṇav_2.63 na pratyakṣaraparikṣābhyāṃ meyasyānyasya sambhavaḥ /",
  "SA15pramanvu:707": "tasmāt prameyadvitvena pramāṇadvitvamiṣyate //",
  "SA15pramanvu:708": "Pramāṇav_2.64 tryekasaṃkhyānirāso vā prameyadvayasarśanāt /",
  "SA15pramanvu:709": "ekamevāprameyatvādasataścenmataṃ ca naḥ //",
  "SA15pramanvu:710": "Pramāṇav_2.65 anekānto 'prameyatve 'sadbhāvasya niścayaḥ /",
  "SA15pramanvu:711": "tanniścyapramāraṇaṃ vā dvitīyam nākṣajā matiḥ //",
  "SA15pramanvu:712": "Pramāṇav_2.66 abhāve 'rthabalājjāterarthaśaktyanapekṣaṇe /",
  "SA15pramanvu:713": "vyavadhānādibhāve 'pi jāyetendriyajā matiḥ //",
  "SA15pramanvu:714": "Pramāṇav_2.67 abhāve vinivṛttiścet pratyakṣasyaiva niścayaḥ /",
  "SA15pramanvu:715": "viruddhaṃ saiva vā liṅgamanvayavyatirekiṇī //",
  "SA15pramanvu:716": "Pramāṇav_2.68 śiddhaṃ ca paracaitanyapratipatteḥ pramādvayam /",
  "SA15pramanvu:717": "vyavahārādau pravṛttaśca siddhastadbhāvaniścaḥ //",
  "SA15pramanvu:718": "Pramāṇav_2.69 pramāṇamavisaṃvādāt tat kvacid vyabhicārataḥ /",
  "SA15pramanvu:719": "nāśvāsa iti celliṅgadurdṛṣṭiretadīdṛśam //",
  "SA15pramanvu:720": "Pramāṇav_2.70 yataḥ kadācit siddhāsya pratītirvastunaḥ kvacit /",
  "SA15pramanvu:721": "tadvaśya tato jātaṃ tatsvabhāvo 'pi vā bhavet //",
  "SA15pramanvu:722": "Pramāṇav_2.71 svanimittāt svabhāvād vā vinā nārthasya sambhavaḥ /",
  "SA15pramanvu:723": "yacca rūpaṃ tayordṛṣṭaṃ tadevānyatra lakṣaṇam //",
  "SA15pramanvu:724": "Pramāṇav_2.72 svabhāve svanimitte vā dṛśye darśanahetuṣu /",
  "SA15pramanvu:725": "anyeṣu satsvadṛśye ca satta vā tadvataḥ katham //",
  "SA15pramanvu:726": "Pramāṇav_2.73 aprāmāṇye ca sāmānyabuddhestallopa āgataḥ /",
  "SA15pramanvu:727": "pretyabhāvavad akṣaistat paryāyeṇa pratīyate //",
  "SA15pramanvu:728": "Pramāṇav_2.74 tacca nendriyaśaktyādāvakṣabuddherasambhavāt /",
  "SA15pramanvu:729": "abhāvapratipattau syād buddherjanmānittikam //",
  "SA15pramanvu:730": "Pramāṇav_2.75 svalakṣaṇe ca pratyakṣamavikalpatayā vinā /",
  "SA15pramanvu:731": "vikalpena na sāmānyagrahastasmistato 'numā //",
  "SA15pramanvu:732": "Pramāṇav_2.76 prameyaniyame varṇānityatā na pratīyate /",
  "SA15pramanvu:733": "pramāṇamanyat tadbuddhurvinā liṅgena sambhavāt //",
  "SA15pramanvu:734": "Pramāṇav_2.77 viśeṣadṛṣṭe liṅgasya sambandhasyāprasiddhitaḥ /",
  "SA15pramanvu:735": "tat pramāṇāntaraṃ meyabahutvād bahutāpi vā //",
  "SA15pramanvu:736": "Pramāṇav_2.78 pramāṇānāmanekasya vṛtterekatra vā tathā /",
  "SA15pramanvu:737": "viśeṣadadṛṣṭerekatrisaṃkhyāpoho na vā bhavet //",
  "SA15pramanvu:738": "Pramāṇav_2.79 viṣayāniyamādanyaprameyasya ca sambhavāt /",
  "SA15pramanvu:739": "yojanād varṇasāmānye nāyaṃ doṣaḥ prasajyate //",
  "SA15pramanvu:740": "Pramāṇav_2.80 nāvasturūpaṃ tasyaiva tathā siddheḥ prasādhanāt /",
  "SA15pramanvu:741": "anyatra nānyasiddhiścenna tasyaiva prasiddhitaḥ //",
  "SA15pramanvu:742": "Pramāṇav_2.81 yo hi bhāvo yathābhūto sa tadṛgliṅ gacetasaḥ /",
  "SA15pramanvu:743": "hetustajjā tathābhūte tasmād vastuni liṅigadhīḥ //",
  "SA15pramanvu:744": "Pramāṇav_2.82 liṅgaliṅgidhiyorevaṃ pāramparyeṇa vastuni /",
  "SA15pramanvu:745": "prativabdhāt tadābhāsaśūnyayorapyavañcanam //",
  "SA15pramanvu:746": "Pramāṇav_2.83 tadrī pādhyavasāyācca tayostadrūpaśūnyayoḥ /",
  "SA15pramanvu:747": "tadrūpāvañcakatve 'pi kṛtā bhrāntivyavasthitiḥ //",
  "SA15pramanvu:748": "Pramāṇav_2.84 tasmād vastuni boddhavye vyāpakaṃ vyāpyacetasaḥ /",
  "SA15pramanvu:749": "nimittaṃ tatsvabhāvo vā kāraṇam tacca taddhiyaḥ //",
  "SA15pramanvu:750": "Pramāṇav_2.85 pratiṣedhastu sarvatra sādhyate 'nupalambhataḥ /",
  "SA15pramanvu:751": "siddhiṃ pramāṇairvadatāmarthādeva viparyayāt //",
  "SA15pramanvu:752": "Pramāṇav_2.86 dṛṣṭā viriddhadharmoktistasya tatkāraṇasya vā /",
  "SA15pramanvu:753": "niṣedhe yāpi tasyaiva sāpramāṇatvasūcanā //",
  "SA15pramanvu:754": "Pramāṇav_2.87 anyathaikasya dharmasya svabhāvoktyā parasya tat /",
  "SA15pramanvu:755": "nāstitvaṃ kena gamyeta virodhācced asāvapi //",
  "SA15pramanvu:756": "Pramāṇav_2.88 siddhaḥ kenāsahasthānāditi cet tat kuto matam /",
  "SA15pramanvu:757": "dṛśyasya darśanābhāvāhiti cet sāpramāṇatā //",
  "SA15pramanvu:758": "Pramāṇav_2.89 tasmāt svaśabdenoktāpi sābhāvasya prasādhikā /",
  "SA15pramanvu:759": "yasyāpramāṇaṃ sāvācyo niṣedhastena sarvathā //",
  "SA15pramanvu:760": "Pramāṇav_2.90 etena tadviruddhārthakāryoktirupavarṇatā /",
  "SA15pramanvu:761": "prayogaḥ kevalaṃ bhinnaḥ sarvatrārtho na bhidyate //",
  "SA15pramanvu:762": "Pramāṇav_2.91 viruddhaṃ tacca sopāyamavidhāyāpidhāya ca /",
  "SA15pramanvu:763": "pramāṇoktirniṣedhe yā na sāmnāyānusāriṇī //",
  "SA15pramanvu:764": "Pramāṇav_2.92 uktyādeḥ sarvavitpretyabhāvādipratiṣedhavat /",
  "SA15pramanvu:765": "atīndriyāṇāmarthānāṃ virodhasyāprasiddhitaḥ //",
  "SA15pramanvu:766": "Pramāṇav_2.93 bādhyavādhakabhāvaḥ kaḥ syātāṃ yadyuktisaṃvidau /",
  "SA15pramanvu:767": "tādṛśo 'nupalabdheśced ucyatāṃ saiva sādhanam //",
  "SA15pramanvu:768": "Pramāṇav_2.94 aniścakaraṃ proktamīdṛk cānupalambhanam /",
  "SA15pramanvu:769": "tannātyantaparokṣeṣu sadasattāviniścayau //",
  "SA15pramanvu:770": "Pramāṇav_2.95 bhinno 'bhinno 'pi vā dharmaḥ sa viruddhaḥ prayujjate /",
  "SA15pramanvu:771": "yathāgnirahime sādhye sattā vā janmabādhanī //",
  "SA15pramanvu:772": "Pramāṇav_2.96 yathā vastveva vastūnāṃ sādhane sādhanaṃ matam /",
  "SA15pramanvu:773": "tathā vastveva vastūnāṃ svanivṛttau nivarttakam //",
  "SA15pramanvu:774": "Pramāṇav_2.97 etena kalpanānyasto yatra kvacana sambhavāt /",
  "SA15pramanvu:775": "dharmaḥ pakṣasapakṣānyataratvādirapoditaḥ //",
  "SA15pramanvu:776": "Pramāṇav_2.98 tatrāpi vyāpako dharmo nivṛttergamako mataḥ /",
  "SA15pramanvu:777": "vyāpakasvanivṛttiścet paricchinnā kathañcana //",
  "SA15pramanvu:778": "Pramāṇav_2.99 yadapramāṇatābhāve liṅgaṃ tasyaiva kathyate /",
  "SA15pramanvu:779": "tadatyantavimūḍhārtham āgopālamasaṃvṛteḥ //",
  "SA15pramanvu:780": "Pramāṇav_2.100 etāvanniścayaphalamabhāve 'nupalambhanam /",
  "SA15pramanvu:781": "tacca hetau svabhāve vā dṛśye dṛśyatā mate //",
  "SA15pramanvu:782": "Pramāṇav_2.101 anumānādanityādergrahaṇe 'yaṃ kramo mataḥ /",
  "SA15pramanvu:783": "prāmāṇyameva nānyatra gṛhītaghaṇānmatam //",
  "SA15pramanvu:784": "Pramāṇav_2.102 nānyāsyānityatā bhāvāt pūrva siddhaḥ sa cenidriyāt /",
  "SA15pramanvu:785": "nānekarūpo vācyo 'sau vācyo dharmo vikalpajaḥ //",
  "SA15pramanvu:786": "Pramāṇav_2.103 sāmānyāśrayasaṃsiddhau sāmānyaṃ siddhameva tat /",
  "SA15pramanvu:787": "tadasiddhau tathāsyaiva hyanumānaṃ pravartate //",
  "SA15pramanvu:788": "Pramāṇav_2.104 kvacit tadaparijñānaṃ sadṛśāparasambhavāt /",
  "SA15pramanvu:789": "bhrānterapaśyato bhedaṃ māyāgolakabhedavat //",
  "SA15pramanvu:790": "Pramāṇav_2.105 tathā hyaliṅgamābālamasaṃśliṣṭottarodayam /",
  "SA15pramanvu:791": "paśyan paricchinattyeva dīpādi nāśinaṃ janaḥ //",
  "SA15pramanvu:792": "Pramāṇav_2.106 bhāvasvabhāvabhūtāyāmapi śaktau phale dṛśaḥ /",
  "SA15pramanvu:793": "anānantaryato moho viniśceturapāṭavāt //",
  "SA15pramanvu:794": "Pramāṇav_2.107 tasyava vinivṛttyarthamanumānopavarṇanam /",
  "SA15pramanvu:795": "vyasyantīkṣaṇādeva sarvākārān mahādhiyaḥ //",
  "SA15pramanvu:796": "Pramāṇav_2.108 vyāvṛtte sarvatastasmin vyāvṛttivinivbandhanāḥ /",
  "SA15pramanvu:797": "buddhayo 'rthe pravarttante bhinne bhinnāśrayā iva //",
  "SA15pramanvu:798": "Pramāṇav_2.109 yathācodanamākhyāśca so 'sati bhrāntikāraṇe /",
  "SA15pramanvu:799": "pratibhāḥ pratisandhatte svānurūpāḥ svabhāvataḥ //",
  "SA15pramanvu:800": "Pramāṇav_2.110 siddho 'trāpyathavā dhvaṃso liṅgādanupalambhanāt /",
  "SA15pramanvu:801": "prāgbhūtvā hyabhavan bhāvo 'nitya ityabhidhīyate //",
  "SA15pramanvu:802": "Pramāṇav_2.111 yasyobhayāntavyavadhisattāsambandhavā cinī /",
  "SA15pramanvu:803": "anityatāśrutistena tāvantāviti kau smṛtau //",
  "SA15pramanvu:804": "Pramāṇav_2.112 prākpaścādapyabhāvaścet sa evānityatā na kim /",
  "SA15pramanvu:805": "ṣaṣṭhayādyayogāditi cedū antayoḥ sa kathaṃ bhavet //",
  "SA15pramanvu:806": "Pramāṇav_2.113 sattāsambandhayordhrauvyādantābhyāṃ na viśeṣaṇam /",
  "SA15pramanvu:807": "aviśeṣaṇameva syādantau cet kāryakāraṇe //",
  "SA15pramanvu:808": "Pramāṇav_2.114 asambandhānna bhāvasya prāgabhāvaṃ sa vāñchati /",
  "SA15pramanvu:809": "tadupādhisamākhyāne te 'pyasya ca na sidhyataḥ //",
  "SA15pramanvu:810": "Pramāṇav_2.115 sattā svakāraṇāśleṣakaraṇāt kāraṇaṃ kila /",
  "SA15pramanvu:811": "sā sattā sa ca sambandho nityau kāryamatheha kim //",
  "SA15pramanvu:812": "Pramāṇav_2.116 yasyābhāvaḥ kriyetāsau na bhāvaḥ prāgabhāvavān /",
  "SA15pramanvu:813": "sambandhānabhyupagamānnityaṃ viśvamidaṃ tataḥ //",
  "SA15pramanvu:814": "Pramāṇav_2.117 tasmādanarthāskandinyo 'bhinnārthābhimateṣvapi /",
  "SA15pramanvu:815": "śabdeṣu vācyabhedinyo vyatirekāspadaṃ dhiyaḥ //",
  "SA15pramanvu:816": "Pramāṇav_2.118 viśeṣapratyabhijñānaṃ na pratikṣaṇabhedataḥ /",
  "SA15pramanvu:817": "na vā viśeṣaviṣayaṃ dṝṣṭasāmyena tadgrahāt //",
  "SA15pramanvu:818": "Pramāṇav_2.119 nidarśanaṃ tadeveti sāmānyāgrahaṇaṃ yadi /",
  "SA15pramanvu:819": "nidarśanatvāt siddhasya pramāṇenāsya kiṃ punaḥ //",
  "SA15pramanvu:820": "Pramāṇav_2.120 vismṛtatvādadoṣaścet tata evānidarśanam /",
  "SA15pramanvu:821": "dṛṣṭe tadbhāvasiddhiścet pramāṇād anyavastuni //",
  "SA15pramanvu:822": "Pramāṇav_2.121 tattvārope viparyāsastatsiddherapramāṇatā /",
  "SA15pramanvu:823": "pratyakṣetarayoraikyādekasiddhirdvayorapi //",
  "SA15pramanvu:824": "Pramāṇav_2.122 sandhīyamānaṃ cānyena vyavasāyaṃ smṛtiṃ viduḥ /",
  "SA15pramanvu:825": "talliṅgāpekṣaṇānno cet smṛtirna vyabhicārataḥ //",
  "SA15pramanvu:826": "Pramāṇav_2.123 pratyakṣaṃ kalpanāpoḍhaṃ pratyakṣeṇaiva sidhyati /",
  "SA15pramanvu:827": "pratyātmavedyaḥ sarveṣāṃ vikalpo nāmasaṃśrayaḥ //",
  "SA15pramanvu:828": "Pramāṇav_2.124 saṃhṛtya sarvatāścintāṃ stimitenāntarātmanā /",
  "SA15pramanvu:829": "sthito 'pi cakṣuṣā rūpamīkṣate sākṣajā matiḥ //",
  "SA15pramanvu:830": "Pramāṇav_2.125 punarvikalpayan kiñcidāsīnme kalpanedṛśī /",
  "SA15pramanvu:831": "vetti ceti na pūrvoktāvasthāyāmindriyād gatau //",
  "SA15pramanvu:832": "Pramāṇav_2.126 ekatra dṛṣṭau bhedo hi kvacinnānyatra dṛśyate /",
  "SA15pramanvu:833": "na tasmād bhinnamastyanyat sāmānyaṃ buddhyabhedataḥ //",
  "SA15pramanvu:834": "Pramāṇav_2.127 tasmād viśeṣaviṣayā sarvai vendriyajā matiḥ /",
  "SA15pramanvu:835": "na viśeṣeṣu śabdānāṃ pravṛttāvasti sambhavaḥ //",
  "SA15pramanvu:836": "Pramāṇav_2.128 ananvayād viśeṣāṇāṃ saṅketasyāpravṛttitaḥ /",
  "SA15pramanvu:837": "viṣayo yaśca śabdānāṃ saṃyojyeta sa eva taiḥ //",
  "SA15pramanvu:838": "Pramāṇav_2.129 asyedamiti sambandhe yāvarthau pratibhāsinau /",
  "SA15pramanvu:839": "tayoreva hi sambandho na tadendriyagocaraḥ //",
  "SA15pramanvu:840": "Pramāṇav_2.130 viśadapratibhāsasya tadārthasyāvibhāvanāt /",
  "SA15pramanvu:841": "vijñānābhāsabhedo hi padārthānāṃ viśeṣakaḥ //",
  "SA15pramanvu:842": "Pramāṇav_2.131 cakṣuṣārthāvabhāse 'pi yaṃ paro 'syeti śaṃsati /",
  "SA15pramanvu:843": "sa eva yojyate śabdairna khalvindriyagocaraḥ //",
  "SA15pramanvu:844": "Pramāṇav_2.132 avyāpṛtendriyasyānyavāṅ mātreṇāvibhāvanāt /",
  "SA15pramanvu:845": "na cānuditasambandhaḥ svayaṃ jñānaprasaṅgataḥ //",
  "SA15pramanvu:846": "Pramāṇav_2.133 manaso yugapadvṛtteḥ savikalpāvikalpayoḥ /",
  "SA15pramanvu:847": "vimūḍho laghuvṛttervā tayoraikyaṃ vyavasyati //",
  "SA15pramanvu:848": "Pramāṇav_2.134 vikalpavyavadhānena vicchinnaṃ darśanaṃ bhavet /",
  "SA15pramanvu:849": "iti ced bhinnajātīyavikalpe 'nyasya vā katham //",
  "SA15pramanvu:850": "Pramāṇav_2.135 alātadṛṣṭivad bhāvapakṣaśced balavān mataḥ /",
  "SA15pramanvu:851": "anyatrāpi samānaṃ tad varṇayorvā sakṛcchutiḥ //",
  "SA15pramanvu:852": "Pramāṇav_2.136 sakṛt saṅgatasarvārtheṣvindriyeṣviha satsvapi /",
  "SA15pramanvu:853": "pañcabhirvyavadhāne 'pi bhātyavyavahiteva yā //",
  "SA15pramanvu:854": "Pramāṇav_2.137 sā matirmāmaparyantakṣaṇikajñānamiśraṇāt /",
  "SA15pramanvu:855": "vicchinnābheti taccitraṃ tasmāt santu sakṛddhiyaḥ //",
  "SA15pramanvu:856": "Pramāṇav_2.138 pratibhāsāviśeṣaśca sāntarānantare katham /",
  "SA15pramanvu:857": "śuddhe manovikalpe ca na kramagrahaṇaṃ bhavet //",
  "SA15pramanvu:858": "Pramāṇav_2.139 yo 'grahaḥ saṅgate 'pyarthe kvacidāsaktacetasaḥ /",
  "SA15pramanvu:859": "saktyānyotpattivaiguṇyāccodyaṃ vai tad dvayorapi //",
  "SA15pramanvu:860": "Pramāṇav_2.140 śīghravṛtteralātāderanvayapratighātinī /",
  "SA15pramanvu:861": "cakrabhrāntiṃ dṛgādhatte na dṛśāṃ ghaṭanena sā //",
  "SA15pramanvu:862": "Pramāṇav_2.141 kecidindriyajatvāderbāladhīvadakalpanām /",
  "SA15pramanvu:863": "āhurbālāvikalpe ca hetuṃ saṃketamandatām //",
  "SA15pramanvu:864": "Pramāṇav_2.142 teṣāṃ pratyakṣameva syād bālānāmavikalpanāt /",
  "SA15pramanvu:865": "saṃketopāyavigamāt paścādapi bhavenna saḥ //",
  "SA15pramanvu:866": "Pramāṇav_2.143 mano vyutpannasaṃketamasti tena sa cenmataḥ /",
  "SA15pramanvu:867": "evamindriyaje 'pi syād śeṣavaccedamīdṛśam //",
  "SA15pramanvu:868": "Pramāṇav_2.144 yadeva sādhanaṃ bāle tadevātrāpi kathyatām /",
  "SA15pramanvu:869": "sāmyādakṣadhiyāmuktamanenānubhavādikam //",
  "SA15pramanvu:870": "Pramāṇav_2.145 viśeṣaṇaṃ viśeṣyañca sambandhaṃ laukikīṃ sthitim /",
  "SA15pramanvu:871": "gṛhītvā saṅkalayayaitat tathā pratyeti nānyathā //",
  "SA15pramanvu:872": "Pramāṇav_2.146 yathā daṇḍini jātyādervivekenānirūpaṇāt /",
  "SA15pramanvu:873": "tadvatā yojanā nāsti kalpanāpyatra nāstyataḥ //",
  "SA15pramanvu:874": "Pramāṇav_2.147 yadapyanvayi vijñānaṃ śabdavyaktyavabhāsi tat /",
  "SA15pramanvu:875": "varṇākṛtyakṣarākāraśūnyaṃ gotvaṃ hi varṇyate //",
  "SA15pramanvu:876": "Pramāṇav_2.148 samānatve 'pi tasyaiva neaṇaṃ netragocare /",
  "SA15pramanvu:877": "pratibhāsadvayābhāvāt buddherbhedaśca durlabhaḥ //",
  "SA15pramanvu:878": "Pramāṇav_2.149 samavāyāgrahādakṣaiḥ sambandhādarśanaṃ sthitam /",
  "SA15pramanvu:879": "paṭastantuṣvihetyādiśabdāśceme svayaṃ kṛtāḥ //",
  "SA15pramanvu:880": "Pramāṇav_2.150 śṛṅgaṃ gavīti loke syāt śṛṃge gaurityalaukikam /",
  "SA15pramanvu:881": "gavākhyapariśiṣṭāṅgavicchedānupalambhanāt //",
  "SA15pramanvu:882": "Pramāṇav_2.151 taistantubhiriyaṃ śāṭītyuttaraṃ kāryamucyate /",
  "SA15pramanvu:883": "tantusaṃskārasambhūtaṃ naikakālaṃ kathañcana //",
  "SA15pramanvu:884": "Pramāṇav_2.152 kāraṇāropataḥ kaścid ekāpoddhārāro 'pi vā /",
  "SA15pramanvu:885": "tantvākhyāṃ vartayet kārye darśayan nāśrayaṃ śruteḥ //",
  "SA15pramanvu:886": "Pramāṇav_2.153 upakāryopakāritvaṃ vicchedād dṛṣṭireva vā /",
  "SA15pramanvu:887": "mukhyaṃ yadaskhalajjñānamādisaṃketagocaraḥ //",
  "SA15pramanvu:888": "Pramāṇav_2.154 anumānaṃ ca jātyādau vastuno nāsti bhedini /",
  "SA15pramanvu:889": "sarvatra vyapadeśo hi daṇḍādernāpi sāṃvṛtāt //",
  "SA15pramanvu:890": "Pramāṇav_2.155 vastuprāsādamālādiśabdāścānyānapekṣiṇaḥ /",
  "SA15pramanvu:891": "geho yadyapi saṃyogastanmālā kinnu tad bhavet //",
  "SA15pramanvu:892": "Pramāṇav_2.156 jātiśced geha ekāpi māletyucyeta vṛkṣavat /",
  "SA15pramanvu:893": "mālābahutve tacchabdaḥ kathaṃ jāterajātitaḥ //",
  "SA15pramanvu:894": "mālādau ca mahattvādiriṣṭo yaścaupacārikaḥ /",
  "SA15pramanvu:895": "Pramāṇav_2.158 ananyahetutā tulyā sā mukhyābhimateṣvapi /",
  "SA15pramanvu:896": "padārthaśabdaḥ kaṃ hetumanyaṃ ṣaṭsu samīkṣate //",
  "SA15pramanvu:897": "Pramāṇav_2.159 yo yathā rūḍhitaḥ siddhastatsāmyād yastathocyate /",
  "SA15pramanvu:898": "mukhyo gauṇaśca bhāveṣvapyabhāvasyopacārataḥ //",
  "SA15pramanvu:899": "Pramāṇav_2.160 saṃketānvayinī rūḍhirvakturicchānvayī ca saḥ /",
  "SA15pramanvu:900": "kriyate vyavahārārtha chandaḥśabdāṃśanāmavat //",
  "SA15pramanvu:901": "Pramāṇav_2.161 vastudharmatayaivārthāstādṛgvijñānakāraṇam /",
  "SA15pramanvu:902": "bhede 'pi yatra tajjñānaṃ tāṃstathā pratipadyate //",
  "SA15pramanvu:903": "Pramāṇav_2.162 jñānānyapi tathā bhede bhedapratyavamarśane /",
  "SA15pramanvu:904": "ityatatkāryaviśleṣasyānbvayo naikavastunaḥ //",
  "SA15pramanvu:905": "Pramāṇav_2.163 vastūnāṃ vidyate tasmāt tanniṣṭhā vastuni śrutiḥ /",
  "SA15pramanvu:906": "bahyaśaktivyavacchedaniṣṭhābhāve 'pi tacchrutiḥ //",
  "SA15pramanvu:907": "Pramāṇav_2.164 vikalpapratibimbeṣu tanniṣṭheṣu nibadhyate /",
  "SA15pramanvu:908": "tato 'nyāpohaniṣṭhatvāduktānyāpohakṛt śrutiḥ //",
  "SA15pramanvu:909": "Pramāṇav_2.165 vyatirekīva yajjñāne bhātyarthapratibimbakam /",
  "SA15pramanvu:910": "śabdāt tadapi nārthātmā bhrāntiḥ sā vāsanodbhavā //",
  "SA15pramanvu:911": "Pramāṇav_2.166 tasyābhidhāne śrutibhirarthe koṃ 'śo 'vagamyate /",
  "SA15pramanvu:912": "tasyāgato ca saṃketakriyā vyarthā tadarthikā //",
  "SA15pramanvu:913": "Pramāṇav_2.167 śabdo 'rthāṃśaṃ kamāheti tatrānyāpoha ucyate /",
  "SA15pramanvu:914": "ākāraḥ sa ca nārthe 'sti taṃ vadannarthabhāk katham //",
  "SA15pramanvu:915": "Pramāṇav_2.168 śabdasyānvayinaḥ kāryamarthenānvayinā sa ca /",
  "SA15pramanvu:916": "ananvayī dhiyo 'bhedād darśanābhyāsanirmitaḥ //",
  "SA15pramanvu:917": "Pramāṇav_2.169 tadrūpāropagatyānyavyāvṛttādhigateḥ punaḥ /",
  "SA15pramanvu:918": "śabdārtho 'rthaḥ sa eveti vacane na virudhyate //",
  "SA15pramanvu:919": "Pramāṇav_2.170 mithyāvabhāsino vaite pratyayāḥ śabdanirmitāḥ /",
  "SA15pramanvu:920": "anuyāntīmamarthāśamiti cāpohakṛt śrutiḥ //",
  "SA15pramanvu:921": "Pramāṇav_2.171 tasmāt saṃketakāle 'pi nirdiṣṭārthena saṃyutaḥ /",
  "SA15pramanvu:922": "svapratītiphalenānyāpohaḥ sambadhyate śrutau //",
  "SA15pramanvu:923": "Pramāṇav_2.172 anyatrādṛṣṭyapekṣatvāt kvacittaddṛṣṭyapekṣaṇāt /",
  "SA15pramanvu:924": "śrutau sambadhyate 'poho naitad vastuni yujyate //",
  "SA15pramanvu:925": "Pramāṇav_2.173 tasmād jātyāditadyogā nārthe teṣu ca na śrutiḥ /",
  "SA15pramanvu:926": "saṃyujyate 'nyavyāvṛttau śabdānāmeva yojanāt //",
  "SA15pramanvu:927": "Pramāṇav_2.174 saṃketasmaraṇopāyaṃ dṛṣṭasaṃkalanātmakam /",
  "SA15pramanvu:928": "pūrvāparaparāmarśaśūnye taccākṣuṣe katham //",
  "SA15pramanvu:929": "Pramāṇav_2.175 anyatragatacitto 'pi cakṣuṣā rūpamīkṣate /",
  "SA15pramanvu:930": "tatsaṃketāgrahastatra spaṣṭastajjā ca kalpanā //",
  "SA15pramanvu:931": "Pramāṇav_2.176 jāyante kalpanāstatra yatra śabdo niveśitaḥ /",
  "SA15pramanvu:932": "tenecchātaḥ pravartteran nekṣeran bāhyāmakṣajāḥ //",
  "SA15pramanvu:933": "Pramāṇav_2.177 rūpaṃ rūpamitīkṣeta taddhiyaṃ kimitīkṣate /",
  "SA15pramanvu:934": "asti cānubhavastasyāḥ so 'vikalpaḥ kathaṃ bhavet //",
  "SA15pramanvu:935": "Pramāṇav_2.178 tayaivānubhave dṛṣṭaṃ na viukalpadvayaṃ sakṛt /",
  "SA15pramanvu:936": "etena tulyakālānyavijñānānubhavo gataḥ //",
  "SA15pramanvu:937": "Pramāṇav_2.179 smṛtirbhavedatīte ca sāgṛhīte kathaṃ bhavet /",
  "SA15pramanvu:938": "syāccānyadhīparicchedābhinnarūpā svabuddhidhīḥ //",
  "SA15pramanvu:939": "Pramāṇav_2.180 atītamapadṛṣṭābtamaliṅgañcārthavedanam /",
  "SA15pramanvu:940": "siddhaṃ tatkena tasmin hi na pratyakṣaṃ na laiṅgikam //",
  "SA15pramanvu:941": "Pramāṇav_2.181 tatsvarūpāvabhāsinyā buddhayānantarayā yadi /",
  "SA15pramanvu:942": "rūpādiriva gṛhyeta na syāt tatpūrvadhīgrahaḥ //",
  "SA15pramanvu:943": "Pramāṇav_2.182 so 'vikalpaḥ svaviṣayo vijñānānubhavo yathā /",
  "SA15pramanvu:944": "aśakyasamayaṃ tadvadanyadapyavikalpakam //",
  "SA15pramanvu:945": "Pramāṇav_2.183 sāmānyavācinaḥ śabdāstadekārthā ca kalpanā /",
  "SA15pramanvu:946": "abhāve nirvikalpasya viśeṣādhigamaḥ katham //",
  "SA15pramanvu:947": "Pramāṇav_2.184 asti cennirvikalpaṃ ca kiñcit tattulyahetukam /",
  "SA15pramanvu:948": "sarva tathaiva hetorhi bhedād bhedaḥ phalātmanām //",
  "SA15pramanvu:949": "Pramāṇav_2.185 anapekṣitabāhyārthā yojanā samayasmṛteḥ /",
  "SA15pramanvu:950": "tathānapekṣya samayaṃ vastuśaktyaiva netradhīḥ //",
  "SA15pramanvu:951": "Pramāṇav_2.186 saṃketasmaraṇāpekṣaṃ rūpaṃ yadyakṣacetasi /",
  "SA15pramanvu:952": "anapekṣya na cecchaktaṃ syāt smṛtāveva liṃgavat //",
  "SA15pramanvu:953": "Pramāṇav_2.187 tasyāstatsaṃgamotpatterakṣadhīḥ syāt smṛterna vā /",
  "SA15pramanvu:954": "tataḥ kālāntare 'pi syāt kvacid vyākṣepasambhavāt //",
  "SA15pramanvu:955": "Pramāṇav_2.188 krameṇobhayahetuścet prāgeva syādabhedataḥ /",
  "SA15pramanvu:956": "anyo 'kṣabuddhihetuścet smṛtistatrāpyanarthikā //",
  "SA15pramanvu:957": "Pramāṇav_2.189 yathāsamitāsiddhyarthamiṣyate samayasmṛtiḥ /",
  "SA15pramanvu:958": "bhedaścāsamito grāhyaḥ smṛtistatra kimarthikā //",
  "SA15pramanvu:959": "Pramāṇav_2.190 sāmānyamātragrahaṇe bhedāpekṣā na yujyate /",
  "SA15pramanvu:960": "tasmāccakṣuśca rūpaṃ ca pratītyodeti netradhīḥ //",
  "SA15pramanvu:961": "Pramāṇav_2.191 sākṣācca jñānajanane samartho viṣayo 'kṣavat /",
  "SA15pramanvu:962": "atha kasmād dvayādhīnajanma tat tena nocyate //",
  "SA15pramanvu:963": "Pramāṇav_2.192 samīkṣya gamakatvaṃ hi vyapadeśo niyujyate /",
  "SA15pramanvu:964": "taccākṣavyapadeśe 'sti taddharmaśca niyojyatām //",
  "SA15pramanvu:965": "Pramāṇav_2.193 tato liṃgasvabhāvo 'tra vyapadeśe niyojyatām /",
  "SA15pramanvu:966": "nivarttate vyāpakasya svabhāvasya nivṛttitaḥ //",
  "SA15pramanvu:967": "Pramāṇav_2.194 sañcitaḥ samudāyaḥ sa sāmānyaṃ tatra cākṣadhīḥ /",
  "SA15pramanvu:968": "sāmānyabuddhuścāvaśyaṃ vikalpenānubaddyate //",
  "SA15pramanvu:969": "Pramāṇav_2.195 arthāntarābhisambandhājjāyante ye 'ṇavo 'pare /",
  "SA15pramanvu:970": "uktāste sañcitāste hi nimittaṃ jñānajanmanaḥ //",
  "SA15pramanvu:971": "Pramāṇav_2.196 aṇū nāṃ sa viśeṣaśca nāntareṇāparanaṇīn /",
  "SA15pramanvu:972": "tadekāniyamajjñānamuktaṃ sāmānyagocaram //",
  "SA15pramanvu:973": "Pramāṇav_2.197 athaikāyatanatve 'pi nānekaṃ dṛśyate sakṛt /",
  "SA15pramanvu:974": "sakṛdgrahāvabhāsaḥ ki viyukteṣu tilādiṣu //",
  "SA15pramanvu:975": "Pramāṇav_2.198 prayuktaṃ lāghavañcātra teṣveva kramapātiṣu /",
  "SA15pramanvu:976": "kiṃ nākramagrahastulyakālāḥ sarvāśya buddhayaḥ //",
  "SA15pramanvu:977": "Pramāṇav_2.199 kāścit tāsvakramābhāsāḥ kramavatyo 'parāśca kim /",
  "SA15pramanvu:978": "sarvārthagrahaṇe tasmāsakramo 'yaṃ prasajyate //",
  "SA15pramanvu:979": "Pramāṇav_2.200 nai kaṃ citrapataṃgādi rūpaṃ vā dṛśyate katham /",
  "SA15pramanvu:980": "citraṃ tadekāmiti cedidaṃ citrataraṃ tataḥ //",
  "SA15pramanvu:981": "Pramāṇav_2.201 naikasvabhāvaṃ citraṃ hi maṇirūpaṃ yathaiva tat /",
  "SA15pramanvu:982": "nīlādipratibhāsaśca tulyaścitrapaṭādiṣu //",
  "SA15pramanvu:983": "Pramāṇav_2.202 tatrāvayavarūpaṃ cet kevalaṃ dṛśyate tathā /",
  "SA15pramanvu:984": "nīlādīni nirasyānyaccitraṃ citraṃ yadīkṣase //",
  "SA15pramanvu:985": "Pramāṇav_2.203 tulyārthākārakālatvenopalakṣitayardvayoḥ /",
  "SA15pramanvu:986": "nānārthā kramavatyekā kimekārthākramāparā //",
  "SA15pramanvu:987": "Pramāṇav_2.204 vaiśvarūpyād dhiyāmeva bhāvānāṃ viśvarūpatā /",
  "SA15pramanvu:988": "taccedanaṅga keneyaṃ siddhā bhedavyavasthitiḥ //",
  "SA15pramanvu:989": "Pramāṇav_2.205 vijātīnāmanārambhādālekhyādau na citradhīḥ /",
  "SA15pramanvu:990": "arūpatvānna saṃyogaścitro bhakteśca nāśrayaḥ //",
  "SA15pramanvu:991": "Pramāṇav_2.206 pratyekamavicitratvād gṛhīteṣu krameṇa ca /",
  "SA15pramanvu:992": "na citradhīsaṅkalanamanekasyaikayāgrahāt //",
  "SA15pramanvu:993": "Pramāṇav_2.207 nānārthaikā bhavet tasmāt siddhāto 'pyavikalpikā /",
  "SA15pramanvu:994": "vikalpayannekamartha yato 'nyadapi paśyati //",
  "SA15pramanvu:995": "Pramāṇav_2.208 citrāvabhāseṣvathaṣu yadyekatvaṃ na yujyate /",
  "SA15pramanvu:996": "saiva tāvat kathaṃ buddhirekā citrāvabhāsinī //",
  "SA15pramanvu:997": "Pramāṇav_2.209 idaṃ vastubalāyātaṃ yad vadanti vipaścitaḥ /",
  "SA15pramanvu:998": "yathā yathārthāścintyante viśīryante tathā tathā //",
  "SA15pramanvu:999": "Pramāṇav_2.210 kiṃ syāt sā citrataikasyām na syāt tasyāṃ matāvapi /",
  "SA15pramanvu:1000": "yadīdaṃ svayamarthānāṃ rocate tatra ke vayam //",
  "SA15pramanvu:1001": "Pramāṇav_2.211 tasmānnārtheṣu na jñāne sthūlābhāsastadātmanaḥ /",
  "SA15pramanvu:1002": "ekatra pratiṣiddhitvād bahuṣvapi na sambhavaḥ //",
  "SA15pramanvu:1003": "Pramāṇav_2.212 paricchedo 'ntaranyo 'yaṃ bhāgo bahiriva sthitaḥ /",
  "SA15pramanvu:1004": "jñānasyābhedinau bhinnau pratibhāso h yupaplavaḥ //",
  "SA15pramanvu:1005": "Pramāṇav_2.213 tatraikasyāpyabhāvena dvayamapyavahīyate /",
  "SA15pramanvu:1006": "tasmāt tadeva tasyāpi tattvaṃ yā dvayaśūnyatā //",
  "SA15pramanvu:1007": "Pramāṇav_2.214 tadbhedāśrayiṇī ceyaṃ bhāvānāṃ bhedasaṃsthitiḥ /",
  "SA15pramanvu:1008": "tadupalpavabhāve ca teṣāṃ bhedo 'pyupaplavaḥ //",
  "SA15pramanvu:1009": "Pramāṇav_2.215 na grāhyagrāhakākārabāhyamasti ca lakṣaṇam /",
  "SA15pramanvu:1010": "ato lakṣaṇaśūnyatvānniḥsvabhāvāḥ prakāśitāḥ //",
  "SA15pramanvu:1011": "Pramāṇav_2.216 vyāpāropadhikaṃ sarva skandhādīnāṃ viśeṣataḥ /",
  "SA15pramanvu:1012": "lakṣaṇaṃ sa ca tattvaṃ na tenāpyete vilakṣaṇāḥ //",
  "SA15pramanvu:1013": "Pramāṇav_2.217 yathāsvampratyayāpekṣādavidyopaplutātmanām /",
  "SA15pramanvu:1014": "vijñaptirvitathākārā jāyate timiradivat //",
  "SA15pramanvu:1015": "Pramāṇav_2.218 asaṃviditatatvā ca sā sarvāparadarśanaiḥ /",
  "SA15pramanvu:1016": "asambhavād vinā teṣāṃ grāhyagrāhakaviplavaiḥ //",
  "SA15pramanvu:1017": "Pramāṇav_2.219 tadupekṣitatattvārthaiḥ kṛtvā gajanimīlanam /",
  "SA15pramanvu:1018": "kevalaṃ lokabuddhyaiva bāhyacintā pratanyate //",
  "SA15pramanvu:1019": "Pramāṇav_2.220 nīlādiścitravijñāne jñānopādhirananyabhāk /",
  "SA15pramanvu:1020": "aśakyadarśanaḥ taṃ hi patatyarthe vivecayan //",
  "SA15pramanvu:1021": "Pramāṇav_2.221 yad yathā bhāsate jñānaṃ tat tathaiva prakāśate /",
  "SA15pramanvu:1022": "iti nāmaikabhāvaḥ syāccitrākārasya cetasi //",
  "SA15pramanvu:1023": "Pramāṇav_2.222 paṭādirūpasyaikatve tathā syādavivekitā /",
  "SA15pramanvu:1024": "vivekīni nirasyānyadā viveki ca nekṣate //",
  "SA15pramanvu:1025": "Pramāṇav_2.223 ko vā virodho bahavaḥ sañjātātiśayāḥ pṛthak /",
  "SA15pramanvu:1026": "bhaveyuḥ kāraṇaṃ buddheryadi nātmendriyādivat //",
  "SA15pramanvu:1027": "Pramāṇav_2.224 hetubhāvād ṛte nānyā grāhyatā nāma kācana /",
  "SA15pramanvu:1028": "tatra buddhiryadākārā tasyāstad grāhyamucyate //",
  "SA15pramanvu:1029": "Pramāṇav_2.225 kathaṃ vāvayavī grāhyā sakṛt svāvayavaiḥ saha /",
  "SA15pramanvu:1030": "na hi gopratyayo dṛṣṭaḥ sāsnādīnāmadarśane //",
  "SA15pramanvu:1031": "Pramāṇav_2.226 guṇapradhānādhigamaḥ sahāpyabhimato yadi /",
  "SA15pramanvu:1032": "sampūrṇāṅgo na gṛhyeta sakṛnnāpi guṇādimān //",
  "SA15pramanvu:1033": "Pramāṇav_2.227 vivakṣāparatantratvād viśeṣaṇaviśeṣayayoḥ /",
  "SA15pramanvu:1034": "yadṅgabhāvenopāttaṃ tat tenaiva hi gṛhyate //",
  "SA15pramanvu:1035": "Pramāṇav_2.228 svato vastvantarābhedād guṇāderbhedakasya ca /",
  "SA15pramanvu:1036": "agrahādekabuddhiḥ syāt paśyato 'pi parāparam //",
  "SA15pramanvu:1037": "Pramāṇav_2.229 guṇādibhedagraṇānnānātvapratipad yadi /",
  "SA15pramanvu:1038": "astu nāma tathāpyeṣāṃ bhavet sambandhisaṅkaraḥ //",
  "SA15pramanvu:1039": "Pramāṇav_2.230 śabdādīnāmanekatvāt siddho 'nekagrahaḥ sakṛt /",
  "SA15pramanvu:1040": "sanniveśagrahāyogādagrahe sanniveśinām //",
  "SA15pramanvu:1041": "Pramāṇav_2.231 sarvato vinivṛttasya vinivṛttiryato yataḥ /",
  "SA15pramanvu:1042": "tadbhedonnītabhedā sā dharmiṇo 'nekarūpatā //",
  "SA15pramanvu:1043": "Pramāṇav_2.232 te kalpitā rūpabhedād nirvikalpasya cetasaḥ /",
  "SA15pramanvu:1044": "na vicitrasya citrābhāḥ kādācitkasya gocaraḥ //",
  "SA15pramanvu:1045": "Pramāṇav_2.233 yadyapyasti sitatvādi yādṛgindriyagocaraḥ /",
  "SA15pramanvu:1046": "na so 'bhidhīyate śabdairjānayo rūpabhedataḥ //",
  "SA15pramanvu:1047": "Pramāṇav_2.234 ekārthatve 'pi buddhīnāṃ nānāśrayatayā sa cet /",
  "SA15pramanvu:1048": "śrotrādicittānīdānīṃ bhinnārthānīti tat kutaḥ //",
  "SA15pramanvu:1049": "Pramāṇav_2.235 jāto nāmāśrayonyo 'nyaḥ cetasāṃ tasya vastunaḥ /",
  "SA15pramanvu:1050": "ekasyaiva kuto rūpaṃ bhinnākārāvabhāsi tat //",
  "SA15pramanvu:1051": "Pramāṇav_2.236 vṛtterdṛ śyaparāmarśenābhidhānavikalpayoḥ /",
  "SA15pramanvu:1052": "darśanāt pratyabhijñānaṃ gavādīnāṃ nivāritam //",
  "SA15pramanvu:1053": "Pramāṇav_2.237 anvayāccānumānaṃ yadabhidhānavikalpayoḥ /",
  "SA15pramanvu:1054": "dṛśye gavādau jātyādestadapyetena dūṣitam //",
  "SA15pramanvu:1055": "Pramāṇav_2.238 darśanānyeva bhinnānyapyekāṃ kurvanti kalpanām /",
  "SA15pramanvu:1056": "pratyabhijñānasaṃkhyātāṃ svabhāveneti varṇitam //",
  "SA15pramanvu:1057": "Pramāṇav_2.239 pūrvānubhūtagrahaṇe mānasasyāpramāṇatā /",
  "SA15pramanvu:1058": "adṛṣṭagrahaṇe 'ndhāderapi syādarthadarśanam //",
  "SA15pramanvu:1059": "Pramāṇav_2.240 kṣaṇakatvādatītasya darśanasya na sambhavaḥ /",
  "SA15pramanvu:1060": "vācyamakṣaṇikatve syāllakṣaṇaṃ saviśeṣaṇam //",
  "SA15pramanvu:1061": "Pramāṇav_2.241 niṣpāditakriye kañcid viśeṣamasamādadhat /",
  "SA15pramanvu:1062": "karmaṇyaindriyamanyad vā sādhanaṃ kimitīṣyate //",
  "SA15pramanvu:1063": "Pramāṇav_2.242 sakṛd bhāvaśca sarvāsāṃ dhiyāṃ tadbhāvajanmanām /",
  "SA15pramanvu:1064": "anyairakāryabhedasya tadapekṣāvirodhataḥ //",
  "SA15pramanvu:1065": "Pramāṇav_2.243 tasmādindriyavijñānānantarapratyayodbhavam /",
  "SA15pramanvu:1066": "mano 'nyameva gṛhṇāti viṣayaṃ nāndhadṛk tataḥ //",
  "SA15pramanvu:1067": "Pramāṇav_2.244 svārthānvayārthāpekṣaiva heturindriyajā matiḥ /",
  "SA15pramanvu:1068": "tato 'nyagrahaṇesya niyatagrāhyatā matā //",
  "SA15pramanvu:1069": "Pramāṇav_2.245 tadatulyakriyākālaḥ kathaṃ svajñānakālikaḥ /",
  "SA15pramanvu:1070": "sahakārī bhavedartha iti cedakṣacetasaḥ //",
  "SA15pramanvu:1071": "Pramāṇav_2.246 asataḥ prāgasāmarthyāt paścāccānupayogataḥ /",
  "SA15pramanvu:1072": "prāgbhāvaḥ sarvahetūnāṃ nāti 'rtha svadhiyā saha //",
  "SA15pramanvu:1073": "Pramāṇav_2.247 bhinnakālaṃ kathaṃ grāhyamiti ced grāhyātāṃ viduḥ /",
  "SA15pramanvu:1074": "hetutvameva yuktijñā jñānākārārpaṇakṣamam //",
  "SA15pramanvu:1075": "Pramāṇav_2.248 kārya hyanekahetutve 'pyanukurvadudeti yat /",
  "SA15pramanvu:1076": "tat tenāpyatra tadrūpaṃ gṛhītamiti cocyate //",
  "SA15pramanvu:1077": "Pramāṇav_2.249 aśakyasamayo hyātmā rāgādīnāmannanyabhāk /",
  "SA15pramanvu:1078": "teṣāmataḥ svasaṃvittirnnābhijalpānuṣaṅgiṇī //",
  "SA15pramanvu:1079": "Pramāṇav_2.250 avedakāḥ parasyāpi te svarūpaṃ kathaṃ viduḥ /",
  "SA15pramanvu:1080": "ekārthāśrayiṇā vedyā vijñāneneti kecana //",
  "SA15pramanvu:1081": "Pramāṇav_2.251 tadatadrū piṇo bhāvāstadatadrū pahetujāḥ /",
  "SA15pramanvu:1082": "tatsukhādi kimajñānaṃ vijñānābhinnahetujam //",
  "SA15pramanvu:1083": "Pramāṇav_2.252 sārthe satīndriye yogye yathāsvamapi cetasi /",
  "SA15pramanvu:1084": "dṛṣṭaṃ janma sukhādīnāṃ tat tulyaṃ manasāmapi //",
  "SA15pramanvu:1085": "Pramāṇav_2.253 asatsu satsu caiteṣu na janmājanma vā kvacit /",
  "SA15pramanvu:1086": "dṛṣṭaṃ sukhāderbuddhervā tat tato nānyaśca te //",
  "SA15pramanvu:1087": "Pramāṇav_2.254 sukhaduḥkhādibhedaśca tesāmeva viśeṣataḥ /",
  "SA15pramanvu:1088": "tasyā eva yathā buddhermāndyapāṭavasaṃśrayāḥ //",
  "SA15pramanvu:1089": "Pramāṇav_2.255 yasyārthasya nipātena te jātā dhīsukhādayaḥ /",
  "SA15pramanvu:1090": "multvā taṃ pratipadyeta sukhādīneva sā kathan //",
  "SA15pramanvu:1091": "Pramāṇav_2.256 avicchinnā na bhāseta tatsaṃvittiḥ kramagrahe /",
  "SA15pramanvu:1092": "tallāghavāccet tattulyamityasaṃvedanaṃ na kim //",
  "SA15pramanvu:1093": "Pramāṇav_2.257 na caikayā dvayajñānaṃ niyamādakṣacetasaḥ /",
  "SA15pramanvu:1094": "sukhādyabhāve 'pyarthācca jātestacchaktyasiddhitaḥ //",
  "SA15pramanvu:1095": "Pramāṇav_2.258 pṛthak pṛthak ca sāmarthye dvayornīlādivat sukham /",
  "SA15pramanvu:1096": "gṛhyeta kevalaṃ tasya taddhetvarthamagṛhṇataḥ //",
  "SA15pramanvu:1097": "Pramāṇav_2.259 na hi saṃvedanaṃ yuktam arthenaiva saha grahe /",
  "SA15pramanvu:1098": "kiṃ sāmarthya sukhādīnāṃ neṣṭā dhīryat tadudbhavā //",
  "SA15pramanvu:1099": "Pramāṇav_2.260 vinārthena sukhādīnāṃ vedane cakṣurādibhiḥ /",
  "SA15pramanvu:1100": "rūpādiḥ stryādibhedo 'kṣraṇā na gṛhyeta kadācana //",
  "SA15pramanvu:1101": "Pramāṇav_2.261 na hi satyantaraṅge 'rthe śakte dhīrbāhyadarśanī /",
  "SA15pramanvu:1102": "arthagrahe sukhādīnāṃ tajjānāṃ syādavedanam //",
  "SA15pramanvu:1103": "Pramāṇav_2.262 dhiyoryu gapadutpattau tattadviṣayasambhavāt /",
  "SA15pramanvu:1104": "sukhaduḥkhavidau syātāṃ sakṛdarthasya sambhave //",
  "SA15pramanvu:1105": "Pramāṇav_2.263 satyāntare 'pyupādāne jñāne duḥkhādisambhavaḥ /",
  "SA15pramanvu:1106": "nopādānaṃ viruddhasya taccaikamiti cenmatam //",
  "SA15pramanvu:1107": "Pramāṇav_2.264 tadajñānasya vijñānaṃ kenopādānakāraṇam /",
  "SA15pramanvu:1108": "ādhipatyaṃ tu kurvīta tadvirudve 'pi dṛśyate //",
  "SA15pramanvu:1109": "Pramāṇav_2.265 akṣraṇoryathaika āloko naktañcaratadanyayoḥ /",
  "SA15pramanvu:1110": "rūpadarśanavaiguṇyāvaiguṇye kurute sakṛt //",
  "SA15pramanvu:1111": "Pramāṇav_2.266 tasmāt sukhādayo 'rthānāṃ svasaṃkrāntāvabhāsinām /",
  "SA15pramanvu:1112": "vedakāḥ svātmanaścaiṣāmarthebhyo janma kevalam //",
  "SA15pramanvu:1113": "Pramāṇav_2.267 arthātmā svātmabhūto hi teṣāṃ tairanubhūyate /",
  "SA15pramanvu:1114": "tenārthānubhavakhyātirālambastu tadābhatā //",
  "SA15pramanvu:1115": "Pramāṇav_2.268 kaścid bahiḥsthitāneva sukhādīnapracetanān /",
  "SA15pramanvu:1116": "grāhyānāha na tasyāpi sakṛd yukto dvayagrahaḥ //",
  "SA15pramanvu:1117": "Pramāṇav_2.269 sukhādyabhinnarūpatvānnīlādeścet sakṛd grahaḥ /",
  "SA15pramanvu:1118": "bhinnāvabhāsinorgrāhyaṃ cetasostadabhedi kim //",
  "SA15pramanvu:1119": "Pramāṇav_2.270 tasyāviśeṣe bāhyasya bhāvanātāratamyataḥ /",
  "SA15pramanvu:1120": "tāratamyañca buddhau syānna prītiparitāpayoḥ //",
  "SA15pramanvu:1121": "Pramāṇav_2.271 sukhādyātmatayā buddherapi yadyavirodhitā /",
  "SA15pramanvu:1122": "sa idānīṃ kathaṃ bāhyāḥ sukhādyātmeti gamyate //",
  "SA15pramanvu:1123": "Pramāṇav_2.272 agrāhyagrāhakatvācced bhinnajātīyayoḥ pumān /",
  "SA15pramanvu:1124": "agrāhakaḥ syāt sarvasya tato hīyeta bhoktṛtā //",
  "SA15pramanvu:1125": "Pramāṇav_2.273 kāryakāraṇatānena pratyuktākāryakāraṇe /",
  "SA15pramanvu:1126": "grāhyagrāhakatābhāvād bhāve 'nyatrāpi sā bhavet //",
  "SA15pramanvu:1127": "Pramāṇav_2.274 tasmāt ta āntarā eva saṃvedyatvācca cetanāḥ /",
  "SA15pramanvu:1128": "saṃvedanaṃ na yad rūpaṃ na hi tat tasya vedanam //",
  "SA15pramanvu:1129": "Pramāṇav_2.275 atatsvabhāvo 'nubhavo baiddhāṃstān sannavaiti cet /",
  "SA15pramanvu:1130": "muktvādhyakṣasmṛtākārāṃ saṃvitiṃ buddhiratra kā //",
  "SA15pramanvu:1131": "Pramāṇav_2.276 tāṃstānarthānupādāya sukhaduḥkhādivedanam /",
  "SA15pramanvu:1132": "ekamāvirbhavad dṛṣṭaṃ na dṛṣṭaṃ tvanyadantarā //",
  "SA15pramanvu:1133": "Pramāṇav_2.277 saṃsargādavibhāgaścedayogolakavah nivat /",
  "SA15pramanvu:1134": "bhedābhedavyavasthaivamucchinnā sarvavastuṣu //",
  "SA15pramanvu:1135": "Pramāṇav_2.278 abhinnavedanasyaikyaṃ yannaivaṃ tad vibhedavat /",
  "SA15pramanvu:1136": "sidhyedasādhanatve 'sya na siddhaṃ bhedasādhanam //",
  "SA15pramanvu:1137": "Pramāṇav_2.279 bhinnābhaḥ sitaduḥkhādirabhinno bhuddhivedane /",
  "SA15pramanvu:1138": "abhinnābhe vibhinne ced bhedābhedau kimāśrayau //",
  "SA15pramanvu:1139": "Pramāṇav_2.280 tiraskṛtānāṃ paṭunāpyekadābhedadarśanāt /",
  "SA15pramanvu:1140": "pravāhe vittibhedānāṃ siddhā bhedavyavasthitiḥ //",
  "SA15pramanvu:1141": "Pramāṇav_2.281 prāguktaṃ yogināṃ jñānaṃ teṣāṃ tad bhāvanāmayam /",
  "SA15pramanvu:1142": "vidhūtakalpanājālaṃ spaṣṭamevāvabhāsate //",
  "SA15pramanvu:1143": "Pramāṇav_2.282 kāmaśokabhayonmādacaurasvapnādyupaplutāḥ /",
  "SA15pramanvu:1144": "abhūtānapi paśyanti purato 'vasthitāniva //",
  "SA15pramanvu:1145": "Pramāṇav_2.283 na vikalpānubaddhasyāsti syuṭārthāvabhāsitā /",
  "SA15pramanvu:1146": "svapne 'pi smaryate smārta na ca tat tādṛgarthavat //",
  "SA15pramanvu:1147": "Pramāṇav_2.284 aśubhā pṛthivīkṛtsnādyabhūtamapi varṇyate /",
  "SA15pramanvu:1148": "spaṣṭābhaṃ nirvikalpañca bhāvānābalanirmitam //",
  "SA15pramanvu:1149": "Pramāṇav_2.285 tasmād bhūtamabhūtaṃ vā yad yadevātibhāvyate /",
  "SA15pramanvu:1150": "bhāvanāpariniṣpattau tat sfuṭākalpadhīphalam //",
  "SA15pramanvu:1151": "Pramāṇav_2.286 tatra pramāṇaṃ saṃvādi yat prāṅ nirṇītavastuvat /",
  "SA15pramanvu:1152": "tad bhāvānājaṃ pratyakṣamiṣṭam śeṣā upaplavāḥ //",
  "SA15pramanvu:1153": "Pramāṇav_2.287 śabdārthagrāhi yad yatra tajjñānaṃ tatra kalpanā /",
  "SA15pramanvu:1154": "svarūpaṃ ca na śabdārthastatrādhyakṣamato 'khilam //",
  "SA15pramanvu:1155": "Pramāṇav_2.288 trividhaṃ kalpamājñānamāśrayopaplavodbhavam /",
  "SA15pramanvu:1156": "avikalpalamekaṃ ca pratyakṣābhaṃ caturvidham //",
  "SA15pramanvu:1157": "Pramāṇav_2.289 anakṣajatvasiddhyarthamukte dve bhrāntidarśanāt /",
  "SA15pramanvu:1158": "siddhānumādivacanaṃ sādhanāyaiva pūrvayoḥ //",
  "SA15pramanvu:1159": "Pramāṇav_2.290 saṃketasaṃśrayānyārthasamāropavikalpe /",
  "SA15pramanvu:1160": "na pratyakṣānuvṛttitvāt kadācid bhrāntikāraṇam //",
  "SA15pramanvu:1161": "Pramāṇav_2.291 yathaiveyaṃ parokṣārthakalpanā smaraṇātmikā /",
  "SA15pramanvu:1162": "samayāpekṣīṇī nārtha pratyakṣamadhyavasyapi //",
  "SA15pramanvu:1163": "Pramāṇav_2.292 tathānubhūtasmaraṇamantareṇa ghaṭādiṣu /",
  "SA15pramanvu:1164": "na pratyayo 'nuyaṃstacca pratyakṣāt parihīyate //",
  "SA15pramanvu:1165": "Pramāṇav_2.293 apavādaścaturtho 'tra tenoktamupaghātajam /",
  "SA15pramanvu:1166": "kevalaṃ tatra timiramupaghātopalakṣaṇam //",
  "SA15pramanvu:1167": "mānasaṃ tadapītyeke teṣāṃ grantho virudhyate /",
  "SA15pramanvu:1168": "Pramāṇav_2.295 pāramparyeṇa hetuścedindriyajñānagocare /",
  "SA15pramanvu:1169": "vicāryamāṇe prastāvo mānasasyeha kīdṛśaḥ //",
  "SA15pramanvu:1170": "Pramāṇav_2.296 ki vaindriyaṃ yadakṣāṇāṃ bhāvābhāvānurodhi cet /",
  "SA15pramanvu:1171": "tat tulyaṃ vikriyāvaccet saiveyaṃ kiṃ niṣidhyate //",
  "SA15pramanvu:1172": "Pramāṇav_2.297 sarpādibhrāntivaccāsyāḥ syādakṣavikṛtāvapi /",
  "SA15pramanvu:1173": "nivṛttirna nivarteta nivṛtte 'pyakṣaviplave //",
  "SA15pramanvu:1174": "Pramāṇav_2.298 kadācidanyasantāne tathaivārpyeta vācakaiḥ /",
  "SA15pramanvu:1175": "dṛṣṭasmṛtimapekṣeta na bhāseta parisfuṭam //",
  "SA15pramanvu:1176": "Pramāṇav_2.299 suptasya jāgrato vāpi yaiva dhīḥ sphuṭabhāsinī /",
  "SA15pramanvu:1177": "sā nirvikalpobhayathāpyanyathaiva vikalpikā //",
  "SA15pramanvu:1178": "Pramāṇav_2.300 tasmāt tasyāvikalpe 'pi prāmāṇyaṃ pratiṣidhyate /",
  "SA15pramanvu:1179": "visaṃvādāt tadartha ca pratyakṣābhaṃ dvidhoditam //",
  "SA15pramanvu:1180": "Pramāṇav_2.301 kriyāsādhanamityeva sarva sarvasya karmaṇaḥ /",
  "SA15pramanvu:1181": "sādhanaṃ na hi tasya sādhanaṃ yā kriyā yataḥ //",
  "SA15pramanvu:1182": "Pramāṇav_2.302 tatrānubhavamātreṇa jñānasya sadṛśātmanaḥ /",
  "SA15pramanvu:1183": "bhāvyaṃ tenātnamā yena pratikarma vibhajyate //",
  "SA15pramanvu:1184": "Pramāṇav_2.303 anātmabhūto bhedo 'sya vidyamāno 'pi hetuṣu /",
  "SA15pramanvu:1185": "bhinne karmaṇyabhinnasya na bhedena niyāmakaḥ //",
  "SA15pramanvu:1186": "Pramāṇav_2.304 tasmād yato 'syātmabhedādasyādhigatirityayam /",
  "SA15pramanvu:1187": "kriyāyāḥ karmaniyamaḥ siddhā sā tatprasādhanā //",
  "SA15pramanvu:1188": "Pramāṇav_2.305 arthena ghaṭayatyenāṃ na hi muktvārtharūpatām /",
  "SA15pramanvu:1189": "anyaḥ svabhedājjñānasya bhedako 'pi kathañcana //",
  "SA15pramanvu:1190": "Pramāṇav_2.306 tasmāt prameyādhigateḥ sādhanaṃ meyarūpatā /",
  "SA15pramanvu:1191": "sādhane 'nyatra tatkarmasambandho na prasiddhayati //",
  "SA15pramanvu:1192": "Pramāṇav_2.307 sā ca tasyātmabhūtaiva tena nārthāntaraṃ phalam /",
  "SA15pramanvu:1193": "dadhānaṃ tacca tāmātmanyarthādhigamanātmanā //",
  "SA15pramanvu:1194": "Pramāṇav_2.308 savyāpāramivābhāti vyāpāreṇa svakarmaṇi /",
  "SA15pramanvu:1195": "tadvaśāt tadavyavasthānādakārakamapi svayam //",
  "SA15pramanvu:1196": "Pramāṇav_2.309 yathā phalasya hetūnāṃ sadṛśātmatayodbhavāt /",
  "SA15pramanvu:1197": "heturūpagraho loke 'kriyāvattve 'pi kathyate //",
  "SA15pramanvu:1198": "Pramāṇav_2.310 ālocanākṣasambandhaviśeṣaṇadhiyāmataḥ /",
  "SA15pramanvu:1199": "neṣṭaṃ prāmāṇyameteṣāṃ vyavadhānāt kriyāṃ prati //",
  "SA15pramanvu:1200": "Pramāṇav_2.311 sarveṣāmupayoge 'pi kārakāṇāṃ kriyāṃ prati /",
  "SA15pramanvu:1201": "yadantyaṃ bhedakaṃ tasyāstat sādhakatamaṃ matam //",
  "SA15pramanvu:1202": "Pramāṇav_2.312 sarvasāmānyahetutvāsakṣāṇāmasti nedṛśam /",
  "SA15pramanvu:1203": "tadbhede 'pi hyatadrūpasyāsyedamiti tat kutaḥ //",
  "SA15pramanvu:1204": "Pramāṇav_2.313 etena śeṣaṃ vyākhyātaṃ viśeṣaṇadhiyāṃ punaḥ /",
  "SA15pramanvu:1205": "atādrū pye na bhedo 'pi tadvadanyadhiyo 'pi vā //",
  "SA15pramanvu:1206": "Pramāṇav_2.314 neṣṭo viṣayabhedo 'pi kriyāsādhanayordvayoḥ /",
  "SA15pramanvu:1207": "ekārthatve dvayaṃ vyartha na ca syāt kramabhāvitā //",
  "SA15pramanvu:1208": "Pramāṇav_2.315 sādhyasādhanatābhāvaḥ sakṛdbhāve dhiyoṃ 'śayoḥ /",
  "SA15pramanvu:1209": "tadvyavasthāśrayatvena sādhyasādhanasaṃsthitiḥ //",
  "SA15pramanvu:1210": "Pramāṇav_2.316 sarvātmanāpi sambaddhaṃ kaiścidevāvagamyate /",
  "SA15pramanvu:1211": "dharmeḥ sa niyamo na syāt sambandhasyāviśeṣataḥ //",
  "SA15pramanvu:1212": "Pramāṇav_2.317 tadabhede 'pi bhedo 'yaṃ yasmāt tasya pramāṇatā /",
  "SA15pramanvu:1213": "saṃskārāccedatādrū pye na tasyāpyavyavasthiteḥ //",
  "SA15pramanvu:1214": "Pramāṇav_2.318 kriyākaraṇayoraikyavirodha iti ced asat /",
  "SA15pramanvu:1215": "dharmabhedābhyupagamād vastvabhinnamitīṣyate //",
  "SA15pramanvu:1216": "Pramāṇav_2.319 evamprakārā sarvaiva kriyākārakasaṃsthitiḥ /",
  "SA15pramanvu:1217": "bhāvasya bhinnānabhimateṣvapyāropeṇa vṛttitaḥ //",
  "SA15pramanvu:1218": "Pramāṇav_2.320 kārthasaṃvid yadevedaṃ pratyekṣaṃ prativedanam /",
  "SA15pramanvu:1219": "tadarthavedanaṃ kena tādrū pyād vyabhicāri tat //",
  "SA15pramanvu:1220": "Pramāṇav_2.321 atha so 'nubhavaḥ kvāsya tadevedaṃ vicāryate /",
  "SA15pramanvu:1221": "sarūpayanti tat kena sthūlābhāsaṃ ca te 'ṇavaḥ //",
  "SA15pramanvu:1222": "Pramāṇav_2.322 tannārtharūpatā tasya satyāṃ sā vyabhicāriṇī /",
  "SA15pramanvu:1223": "tatsaṃvedanabhāvasya na samarthā prasādhane //",
  "SA15pramanvu:1224": "Pramāṇav_2.323 tatsārūpyatadutpattī yadi saṃvedyalakṣaṇam /",
  "SA15pramanvu:1225": "saṃvedya syāt samānārtha vijñānaṃ samanantaram //",
  "SA15pramanvu:1226": "Pramāṇav_2.324 idaṃ dṛṣṭaṃ śrutaṃ vedam iti yatrāvasāyadhīḥ /",
  "SA15pramanvu:1227": "na tasyānubhavaḥ saiva pratyāsattirvicāryate //",
  "SA15pramanvu:1228": "Pramāṇav_2.325 dṛśyadarśanayoryena tasya tad darśanaṃ matam /",
  "SA15pramanvu:1229": "tayoḥ sambandhamāśritya draṣṭureṣa viniścayaḥ //",
  "SA15pramanvu:1230": "Pramāṇav_2.326 ātmā sa tasyānubhavaḥ s ca nānyasya kasyacit /",
  "SA15pramanvu:1231": "pratyakṣaprativedyatvamapi tasya tadātmatā //",
  "SA15pramanvu:1232": "Pramāṇav_2.327 nānyo 'nubhāvyastenāsti tasya nānubhavo 'paraḥ /",
  "SA15pramanvu:1233": "tasyāpi tulyacodyatvāt svayaṃ saiva prakāśate //",
  "SA15pramanvu:1234": "Pramāṇav_2.328 nīlādirūpastasyāsau svabhāvo 'nubhavaśca saḥ /",
  "SA15pramanvu:1235": "nīlādyanubhavāt khyātaḥ svarūpānubhavo 'pi san //",
  "SA15pramanvu:1236": "Pramāṇav_2.329 prakāśamānastādātmyāt svarūpasya prakāśakaḥ /",
  "SA15pramanvu:1237": "yathā prakāśo 'bhimatastathā dhīrātmavedinī //",
  "SA15pramanvu:1238": "Pramāṇav_2.330 tasyāścārthāntare vedye durghaṭau vedyavedakau /",
  "SA15pramanvu:1239": "avedyavedakākārā yathā bhrāntairnirīkṣyate //",
  "SA15pramanvu:1240": "Pramāṇav_2.331 vibhaktalakṣaṇagrāhyagrāhakākāraviplavā /",
  "SA15pramanvu:1241": "tathā kṛtavyavastheyaṃ keśādijñānabhedavat //",
  "SA15pramanvu:1242": "Pramāṇav_2.332 yadā tadā na sañcodyagrāhyagrāhakalakṣaṇā /",
  "SA15pramanvu:1243": "tadānyasaṃvido 'bhāvāt svasaṃvit phalamiṣyate //",
  "SA15pramanvu:1244": "Pramāṇav_2.333 yadi bahyo 'nubhūyeta ko doṣo naiva kaścana /",
  "SA15pramanvu:1245": "idameva kimuktaṃ syāt sa bāhyo 'rtho 'nubhūyate //",
  "SA15pramanvu:1246": "Pramāṇav_2.334 yadi buddhistadākārā sāstyākāraviśeṣiṇī /",
  "SA15pramanvu:1247": "sā bāhyādanyato veti vicāramidamarhati //",
  "SA15pramanvu:1248": "Pramāṇav_2.335 darśanopādhirahitasyāgrahāta tadgrahe grahāt /",
  "SA15pramanvu:1249": "darśanaṃ nīlanirbhāsaṃ nārtho bāhyo 'sti kevalam //",
  "SA15pramanvu:1250": "Pramāṇav_2.336 kasyacit kiñcidevāntarvāsanāyāḥ prabodhakam /",
  "SA15pramanvu:1251": "tato dhiyāṃ viniyamo na bāhyārthavyapekṣayā //",
  "SA15pramanvu:1252": "Pramāṇav_2.337 tasmād dvirūpamastyekaṃ yadevamanubhūyate /",
  "SA15pramanvu:1253": "smaryate cobhayākārasyāsya saṃvedanaṃ phalam //",
  "SA15pramanvu:1254": "Pramāṇav_2.338 yadā nuṣpannatdbhāva iṣṭo 'niṣṭo 'pi vā paraḥ /",
  "SA15pramanvu:1255": "vijñaptiheturviṣayastasyāścānubhavastathā //",
  "SA15pramanvu:1256": "Pramāṇav_2.339 yadā saviṣayaṃ jñānaṃ jñānāṃśe 'rthavyavasthiteḥ /",
  "SA15pramanvu:1257": "tadā ya ātmānubhavaḥ sa evārthaviniścayaḥ //",
  "SA15pramanvu:1258": "Pramāṇav_2.340 yadīṣṭākāra ātmā syādanyathā vānubhūyate /",
  "SA15pramanvu:1259": "iṣṭo 'niṣṭo 'pi vā tena bhavatyarthaḥ praveditaḥ //",
  "SA15pramanvu:1260": "Pramāṇav_2.341 vidyamāne 'pi bāhye 'rthe yathānubhavameva saḥ /",
  "SA15pramanvu:1261": "niścitātmā svarūpeṇa nānekātmatvadoṣataḥ //",
  "SA15pramanvu:1262": "Pramāṇav_2.342 yadi bāhyaṃ na vidyeta ksya saṃvedanaṃ bhavet /",
  "SA15pramanvu:1263": "yadyagatyā svarūpasya bāhyasyaiva na kiṃ matam //",
  "SA15pramanvu:1264": "Pramāṇav_2.343 abhyupāye 'pi bhedena na syādanubhavo dvayoḥ /",
  "SA15pramanvu:1265": "adṛṣṭāvaraṇāt syāt cenna nāmārthāvaśo gatiḥ //",
  "SA15pramanvu:1266": "Pramāṇav_2.344 tamanekātmakaṃ bhāvamekātmatvena darśayat /",
  "SA15pramanvu:1267": "tadadṛṣṭaṃ kathaṃ nāma bhavedarthasya darśakam //",
  "SA15pramanvu:1268": "Pramāṇav_2.345 iṣṭāniṣṭāvabhāsinyaḥ kalpanā nākṣadhīryadi /",
  "SA15pramanvu:1269": "aniṣṭādāvasandhānaṃ dṛṣṭaṃ tatrāpi cetasām //",
  "SA15pramanvu:1270": "Pramāṇav_2.346 tasmāt prameye bāhye 'pi yuktaṃ svānubhavaḥ phalam /",
  "SA15pramanvu:1271": "yataḥ svabhāvo 'sya yathā tathaivārthaviniścayaḥ //",
  "SA15pramanvu:1272": "Pramāṇav_2.347 tadarthābhāsataivāsya pramāṇaṃ na tu sannapi /",
  "SA15pramanvu:1273": "grāhakātmāparārthatvād bāhyeṣvartheṣapekṣate //",
  "SA15pramanvu:1274": "Pramāṇav_2.348 yasmād yathā niviṣṭo 'sāvarthātmā pratyaye tathā /",
  "SA15pramanvu:1275": "niścīyate niviṣṭo 'sāvevamityātmasaṃvidaḥ //",
  "SA15pramanvu:1276": "Pramāṇav_2.349 ityarthasaṃvit saiveṣṭā yato 'rthātmā na dṛśyate /",
  "SA15pramanvu:1277": "tasmād buddhiniveśyārthaḥ sādhanaṃ tasya sā kriyā //",
  "SA15pramanvu:1278": "Pramāṇav_2.350 yathā niviśate so 'rtho yataḥ sā prathate tathā /",
  "SA15pramanvu:1279": "arthasthitestadātmatvāt svavidapyarthavinmatā //",
  "SA15pramanvu:1280": "Pramāṇav_2.351 tasmād viṣayabhedo 'pi na svasaṃvedanaṃ phalam /",
  "SA15pramanvu:1281": "uktaṃ svabhāvacintāyāṃ tādātmyādarthasaṃvidaḥ //",
  "SA15pramanvu:1282": "Pramāṇav_2.352 tathāvabhāsamānasya tādṛśo 'nyādṛśo 'pi vā /",
  "SA15pramanvu:1283": "jñānasya heturartho 'pītyarthasyeṣṭā prameyatā //",
  "SA15pramanvu:1284": "Pramāṇav_2.353 yathākathañcit tasyārtharūpaṃ muktvāvabhāsinaḥ /",
  "SA15pramanvu:1285": "arthagrahaḥ katham satyaṃ na jāne 'hamapīdṛśam //",
  "SA15pramanvu:1286": "Pramāṇav_2.354 avibhāgo 'pi buddh yātmaviparyāsitadarśanaiḥ /",
  "SA15pramanvu:1287": "grāhyagrāhakasaṃvittibhedavāniva lakṣyate //",
  "SA15pramanvu:1288": "Pramāṇav_2.355 mantrādyu paplutākṣāṇāṃ yathā mṛcchakalādayaḥ /",
  "SA15pramanvu:1289": "anyathaivāvabhāsante tadrūparahitā api //",
  "SA15pramanvu:1290": "Pramāṇav_2.356 tathaiva darśanāt teṣāmanupaplutacakṣuṣā /",
  "SA15pramanvu:1291": "dūre yathā vā maruṣu mahānalpo 'pi dṛśyate //",
  "SA15pramanvu:1292": "Pramāṇav_2.357 yathānudarhsanaṃ ceyaṃ meyamānaphalasthitiḥ /",
  "SA15pramanvu:1293": "kriyate 'vidyamānāpi grāhyagrāhakasaṃvidām //",
  "SA15pramanvu:1294": "Pramāṇav_2.358 anyathaikasya bhāvasya nānārūpāvabhāsinaḥ /",
  "SA15pramanvu:1295": "satyaṃ kathaṃ syurākārāstadekatvasya hānitaḥ //",
  "SA15pramanvu:1296": "Pramāṇav_2.359 anyasyānyatvahāneśca nābhedo rūpadarśanāt /",
  "SA15pramanvu:1297": "rūpābhedaṃ ca paśyanto dhīrabhedaṃ vyavasyati //",
  "SA15pramanvu:1298": "Pramāṇav_2.360 bhāvā yena nirūpyante tadrūpaṃ nāsti tattvataḥ /",
  "SA15pramanvu:1299": "yasmādekamanekaṃ ca rūpaṃ teṣāṃ na vidyate //",
  "SA15pramanvu:1300": "Pramāṇav_2.361 sādharmyadarśanālloke bhrāntirnāmopajāyate /",
  "SA15pramanvu:1301": "atadātmani tādātmyavyavasāyena neha tat //",
  "SA15pramanvu:1302": "Pramāṇav_2.362 adarśanājjagatyasminnekasyāpi tadātmanaḥ /",
  "SA15pramanvu:1303": "astīyamapi yā tvantarupaplavasamudbhavā //",
  "SA15pramanvu:1304": "Pramāṇav_2.363 doṣodbhavā prakṛtyā sā vitathapratibhāsinī /",
  "SA15pramanvu:1305": "anapekṣitasādharmyadṛgādistaimirādivat //",
  "SA15pramanvu:1306": "Pramāṇav_2.364 tatra buddheḥ paricchedo grāhakākārasammataḥ /",
  "SA15pramanvu:1307": "tādātmyādātmavit tasya sa tasya sādhanaṃ tataḥ //",
  "SA15pramanvu:1308": "Pramāṇav_2.365 tatrātmaviṣaye māne yathārāgādi vedanam /",
  "SA15pramanvu:1309": "iyaṃ sarvatra saṃyojyā mānameyaphalasthitiḥ //",
  "SA15pramanvu:1310": "Pramāṇav_2.366 tatrāpyanubhavātmatvāt te yogyā svātmasaṃvidi /",
  "SA15pramanvu:1311": "iti sā yogyatā mānamātmā meyaḥ phalaṃ svavit //",
  "SA15pramanvu:1312": "Pramāṇav_2.367 grāhakākārasaṃkhyātā paricchedātmatātmani /",
  "SA15pramanvu:1313": "sā yogyateti ca proktaṃ pramāṇaṃ svātmavedanam //",
  "SA15pramanvu:1314": "Pramāṇav_2.368 sarvameva hi vijñānaṃ viṣayebhyaḥ samudbhavad /",
  "SA15pramanvu:1315": "tadanyāsyāpi hetutve kathañcid viṣayākṛti //",
  "SA15pramanvu:1316": "Pramāṇav_2.369 yathaivāhārakālāderhetutve 'patyajanmani /",
  "SA15pramanvu:1317": "pitrostadekasyākāraṃ dhatte nānyasya kasyacit //",
  "SA15pramanvu:1318": "Pramāṇav_2.370 taddhetutvena tulye 'pi tadanyairviṣaye matam /",
  "SA15pramanvu:1319": "viṣayatvaṃ tadaṃśena tadabhāve na tad bhavet //",
  "SA15pramanvu:1320": "Pramāṇav_2.371 anarthākāraśaṅkā syādapyarthavati cetasi /",
  "SA15pramanvu:1321": "atītārthagrahe siddhe dvirūpatvātmavedane //",
  "SA15pramanvu:1322": "Pramāṇav_2.372 nīlādyābhāsabheditvānnartho jātirādvatī /",
  "SA15pramanvu:1323": "sā cānityā na jātiḥ syānnityā cā janikā katham //",
  "SA15pramanvu:1324": "Pramāṇav_2.373 nāmādikaṃ niṣiddhaṃ prāṅ nāyamarthavatāṃ kramaḥ /",
  "SA15pramanvu:1325": "icchamātrānurodhitvādarthaśaktirna sidhyati //",
  "SA15pramanvu:1326": "Pramāṇav_2.374 smṛtiścedṛgvidhaṃ jñānaṃ tasyāścānubhavād bhavaḥ /",
  "SA15pramanvu:1327": "sa cārthākārarahitaḥ sedānīṃ tadvatī katham //",
  "SA15pramanvu:1328": "Pramāṇav_2.375 nārthād bhāvastadābhāvāt syāttathānubhave 'pi saḥ /",
  "SA15pramanvu:1329": "ākāraḥ sa ca nārthasya spaṣṭakāravivekataḥ //",
  "SA15pramanvu:1330": "Pramāṇav_2.376 vyatiriktaṃ tadākāraṃ pratīyādaparastadā /",
  "SA15pramanvu:1331": "nityamātmani sambandhe pratīyāt kathitaṃ ca na //",
  "SA15pramanvu:1332": "Pramāṇav_2.377 ekaikenābhisambandhe pratisandhirna yujyate /",
  "SA15pramanvu:1333": "ekārthābhiniveśātmā pravaktṛśrotṛcetasoḥ //",
  "SA15pramanvu:1334": "Pramāṇav_2.378 tadekavyavahāraścet sādṛśyādatadābhayoḥ /",
  "SA15pramanvu:1335": "bhinnātmārtha kathaṃ grāhyastadā syāddhīranarthikā //",
  "SA15pramanvu:1336": "Pramāṇav_2.379 taccānubhavavijñānenobhayāṃśāvalambinā /",
  "SA15pramanvu:1337": "ekākāraviśeṣeṇa tajjñānenānubadhyate //",
  "SA15pramanvu:1338": "Pramāṇav_2.380 anyathā hyatathārūpaṃ kathaṃ jñāne 'dhirohati /",
  "SA15pramanvu:1339": "ekākārottaraṃ jñānaṃ tathā h yuktaramuktaram //",
  "SA15pramanvu:1340": "Pramāṇav_2.381 tasyārtharūpeṇākārāvātmākāraśca kaścana /",
  "SA15pramanvu:1341": "dvitīyasya tṛtīyena jñānena hi vivicyate //",
  "SA15pramanvu:1342": "Pramāṇav_2.382 arthakāryatayā jñānasmṛtāvarthasmṛteryadi /",
  "SA15pramanvu:1343": "bhrāntyā saṅkalanaṃ jyotirmanaskāre ca sā bhavet //",
  "SA15pramanvu:1344": "Pramāṇav_2.383 sarveṣāmapi kāryāṇāṃ kāraṇaiḥ syāt tathā grahaḥ /",
  "SA15pramanvu:1345": "kulālādivivekena na smaryeta ghaṭastataḥ //",
  "SA15pramanvu:1346": "Pramāṇav_2.384 yasmādatiśayāj jñānamarthasaṃsargabhājanam /",
  "SA15pramanvu:1347": "sārūpyāttat kimanyat syād dṛṣṭeśca yamalādiṣu //",
  "SA15pramanvu:1348": "Pramāṇav_2.385 ādyānubhayarūpatve hye karūpe vyavasthitam /",
  "SA15pramanvu:1349": "dvitīyaṃ vyatiricyet na parāmarśacetasā //",
  "SA15pramanvu:1350": "Pramāṇav_2.386 arthasaṃkalanāśleṣā ṃdhīrdvitīyāvalambate /",
  "SA15pramanvu:1351": "nīlādirūpeṇa dhiyaṃ bhāsamānāṃ purastataḥ //",
  "SA15pramanvu:1352": "Pramāṇav_2.387 anyathā yādyamevaikaṃ saṃyojyetārthasambhavāt /",
  "SA15pramanvu:1353": "jñānaṃ nadṛṣṭasambandhaṃ pūrvārthenottarottaram //",
  "SA15pramanvu:1354": "Pramāṇav_2.388 sakṛt saṃvedyamānasya niyamena dhiyā saha /",
  "SA15pramanvu:1355": "viṣayasya tato 'nyatvaṃ kenākāreṇa sidhyati //",
  "SA15pramanvu:1356": "Pramāṇav_2.389 bhedaśca bhrāntavijñānairdṛ śyetendāvivādvaye /",
  "SA15pramanvu:1357": "saṃvittiniyamo nāsti bhinnayornīlapītayoḥ //",
  "SA15pramanvu:1358": "Pramāṇav_2.390 nārthāsaṃvedanaḥ kaścidanartha vāpi vedanam /",
  "SA15pramanvu:1359": "dṛṣṭaṃ saṃvedyamānaṃ tat tayornāsti vivekitā //",
  "SA15pramanvu:1360": "Pramāṇav_2.391 tasmādarthasya durvāraṃ jñānakālāvabhāsinaḥ /",
  "SA15pramanvu:1361": "jñānadavyatirekitvam hetubhedānumā bhavet //",
  "SA15pramanvu:1362": "Pramāṇav_2.392 abhāvādkṣabuddhīnāṃ satsvapyanyeṣu hetuṣu /",
  "SA15pramanvu:1363": "niyamaṃ yadi na bru yāt pratyayāt samanantarāt //",
  "SA15pramanvu:1364": "Pramāṇav_2.393 bījādaṅkurajanmāgnerdhūmāt siddhiritīdṛśī /",
  "SA15pramanvu:1365": "bahyārthāśrayiṇī yapi kārakajñāpakasthitiḥ //",
  "SA15pramanvu:1366": "Pramāṇav_2.394 sāpi tadru panirbhāsā tathā niyatasaṅgamāḥ /",
  "SA15pramanvu:1367": "buddhīrāśritya kalpyeta yadi kiṃ vā virudhyate //",
  "SA15pramanvu:1368": "Pramāṇav_2.395 anagnijanyo dhūmaḥ syāt tatkāryāt kāraṇe gatiḥ /",
  "SA15pramanvu:1369": "na syāt kāraṇatāyāṃ vā kuta ekāntato gatiḥ //",
  "SA15pramanvu:1370": "Pramāṇav_2.396 tatrāpi dhūmābhāsā dhīḥ prabodhapaṭuvāsanām /",
  "SA15pramanvu:1371": "gamayedagninirbhāsāṃ dhiyameva na pāvakam //",
  "SA15pramanvu:1372": "Pramāṇav_2.397 tadyogyavāsanāgarbha eva dhūmāvabhāsinīm /",
  "SA15pramanvu:1373": "vyanakti cittasantāni dhiyaṃ dhūmo 'nitastataḥ //",
  "SA15pramanvu:1374": "Pramāṇav_2.398 astyeṣa viduṣāṃ vādo bāhyāṃ tvāśritya varṇyate /",
  "SA15pramanvu:1375": "dvairūpyaṃ sahasaṃvittiniyamāt tacca sidhyati //",
  "SA15pramanvu:1376": "Pramāṇav_2.399 jñānamindriyabhedena paṭumandāvilādikām /",
  "SA15pramanvu:1377": "pratibhāsabhidāmarthe bibhradekatra dṛśyate //",
  "SA15pramanvu:1378": "Pramāṇav_2.400 arthasyābhinnarūpatvādekarūpaṃ bhavenmanaḥ /",
  "SA15pramanvu:1379": "sarvai tadarthamarthāccet tasya nāsti tadābhatā //",
  "SA15pramanvu:1380": "Pramāṇav_2.401 arthāśrayeṇodbhavatastadrūpamanukurvataḥ /",
  "SA15pramanvu:1381": "tasya kenacidaṃśena parato 'pi bhidā bhavet //",
  "SA15pramanvu:1382": "Pramāṇav_2.402 tathā hyāśritya pitaraṃ tadrūpo 'pi sutaḥ pituḥ /",
  "SA15pramanvu:1383": "bhedaṃ kenacidaṃśena kutaścidavalambate //",
  "SA15pramanvu:1384": "Pramāṇav_2.403 mayūracandrakākāraṃ nīlalohitabhāsvaram /",
  "SA15pramanvu:1385": "sampaśyanti pradīpādermaṇḍalaṃ mandacakṣuṣaḥ //",
  "SA15pramanvu:1386": "Pramāṇav_2.404 tasya tadbāhyārūpatve kā prasannekṣaṇe 'kṣamā /",
  "SA15pramanvu:1387": "bhūtaṃ paśyaṃśca taddarśī kathaṃ copahatendriyaḥ //",
  "SA15pramanvu:1388": "Pramāṇav_2.405 śodhitaṃ timireṇāsya vyaktaṃ cakṣuratīndriyam /",
  "SA15pramanvu:1389": "paśyato 'nyākṣadṛśye 'rthe tadavyaktaṃ kathaṃ punaḥ //",
  "SA15pramanvu:1390": "Pramāṇav_2.406 ālokākṣamanaskārādanyasyaikasya gamyate /",
  "SA15pramanvu:1391": "śaktirhetustato nānyo 'hetuśca viṣayaḥ katham //",
  "SA15pramanvu:1392": "Pramāṇav_2.407 sa eva yadi dhīhetuḥ ki pradīpamapekṣate /",
  "SA15pramanvu:1393": "dīpamātreṇa dhībhāvādubhayaṃ nāpi kāraṇam //",
  "SA15pramanvu:1394": "Pramāṇav_2.408 dūrāsannādibhedena vyaktāvyaktaṃ na yujyate /",
  "SA15pramanvu:1395": "tat syādālokabhedāccet taptidhānāpidhānayoḥ //",
  "SA15pramanvu:1396": "Pramāṇav_2.409 tulyā dṛṣṭiradṛṣṭirvā sūkṣmoṃ 'śastasya kaścan /",
  "SA15pramanvu:1397": "ālokana na mandena dṛśyate 'to bhidā yadi //",
  "SA15pramanvu:1398": "Pramāṇav_2.410 ekatve 'rthasya bāhyasya dṛśyādṛśyabhidā kutaḥ /",
  "SA15pramanvu:1399": "anekatve 'ṇuśo bhinne dṛśyādṛśyābhidā kutaḥ //",
  "SA15pramanvu:1400": "Pramāṇav_2.411 māndyapāṭavabhedena bhāso buddhabhidā yadi /",
  "SA15pramanvu:1401": "bhinne 'nyasminnabhinnasya kuto bhedena bhāsanam //",
  "SA15pramanvu:1402": "Pramāṇav_2.412 mandaṃ tadapi tejaḥ kimāvṛteriha sā na kim /",
  "SA15pramanvu:1403": "tanutvaṃ tejaso 'pyetadastyanyatrāpyatānavam //",
  "SA15pramanvu:1404": "Pramāṇav_2.413 atyāsanne ca suvyaktaṃ tejastat syādtisfuṭam /",
  "SA15pramanvu:1405": "tatrāpyadṛṣṭamāśritya bhaved rūpāntaraṃ yadi //",
  "SA15pramanvu:1406": "Pramāṇav_2.414 anyonyāvaraṇāt teṣāṃ syāt tejovihatistataḥ /",
  "SA15pramanvu:1407": "tatraikameva dṛśyet tasyānāvaraṇe sakṛt //",
  "SA15pramanvu:1408": "Pramāṇav_2.415 paśyet sfuṭāsfuṭaṃ rūpameko 'dṛṣṭena vāraṇe /",
  "SA15pramanvu:1409": "arthānarthau na yena stastadadṛṣṭaṃ karoti kim //",
  "SA15pramanvu:1410": "Pramāṇav_2.416 tasmāt saṃvid yathāhetu jāyamānārthasaṃśrayāt /",
  "SA15pramanvu:1411": "pratibhāsabhidāṃ dhatte śeṣāḥ kumatidurnayāḥ //",
  "SA15pramanvu:1412": "Pramāṇav_2.417 jñānaśabdapradīpānāṃ pratyakṣasyetarasya vā /",
  "SA15pramanvu:1413": "janakatvena pūrveṣāṃ kṣaṇikānāṃ vināśataḥ //",
  "SA15pramanvu:1414": "Pramāṇav_2.418 vyaktiḥ kuto 'satā jñānādanyasyānupakāriṇaḥ /",
  "SA15pramanvu:1415": "vyaktau vyajyeta sarvo 'rthastaddhetorniyamo yadi //",
  "SA15pramanvu:1416": "Pramāṇav_2.419 naṣāpi kalpanā jñāne jñānaṃ tvarthāvabhāsataḥ /",
  "SA15pramanvu:1417": "taṃ vyanaktīti kathyeta tadabhāve 'pi tatkṛtam //",
  "SA15pramanvu:1418": "Pramāṇav_2.420 nākārayati cānyo 'rtho 'nupakārāt sahoditaḥ /",
  "SA15pramanvu:1419": "vyakto 'nākārayan jñānaṃ svākāreṇa kathaṃ bhavet //",
  "SA15pramanvu:1420": "Pramāṇav_2.421 vajropalādirapyarthaḥ sthiraḥ so 'nyānapekṣaṇāt /",
  "SA15pramanvu:1421": "sakṛt sarvasya janayejjñānāni jagataḥ samam //",
  "SA15pramanvu:1422": "Pramāṇav_2.422 kramād bhavanti tānyasya sahakāryu pakāryataḥ /",
  "SA15pramanvu:1423": "āhuḥ pratikṣaṇaṃ bhedaṃ sa doṣo 'trāpi pūrvavat //",
  "SA15pramanvu:1424": "Pramāṇav_2.423 saṃvedanasya tādātmye na vivādo 'sti kasyacit /",
  "SA15pramanvu:1425": "tasyārtharūpatāsiddhā sāpi sidhyati saṃsmṛteḥ //",
  "SA15pramanvu:1426": "Pramāṇav_2.424 bhedenānanubhūte 'sminnavibhakte svagocaraiḥ /",
  "SA15pramanvu:1427": "evametanna khalvevamiti sā syānna bhedinī //",
  "SA15pramanvu:1428": "Pramāṇav_2.425 na cānubhavamātreṇa kaścid bhedo vivecakaḥ /",
  "SA15pramanvu:1429": "vivekinī na cāspaṣṭabhede dhīryamalādivat //",
  "SA15pramanvu:1430": "Pramāṇav_2.426 dvairūpyasādhanenāpi prāyaḥ siddhaṃ svavedanam /",
  "SA15pramanvu:1431": "svarūpabhūtābhāsasya tadā saṃvedanekṣaṇāt //",
  "SA15pramanvu:1432": "Pramāṇav_2.427 dhiyātadrū payā jñāne niruddhe 'nubhavaḥ katham /",
  "SA15pramanvu:1433": "svaṃ ca rūpaṃ na sā vettītyutsanno 'nubhavo 'khilaḥ //",
  "SA15pramanvu:1434": "Pramāṇav_2.428 bahirmu khaṃ ca tajjñānaṃ bhātyarthapratibhāsavat /",
  "SA15pramanvu:1435": "buddheśca grāhikā vittirnityamantarmukhātmani //",
  "SA15pramanvu:1436": "Pramāṇav_2.430 yo yasya viṣayābhāsastaṃ vetti na tadipyapi /",
  "SA15pramanvu:1437": "prāptaṃ saṃvedanaṃ sarvasadṛśānāṃ parasparam /",
  "SA15pramanvu:1438": "buddhiḥ sarūpā tadviccet nedānīṃ vit sarūpikā //",
  "SA15pramanvu:1439": "Pramāṇav_2.431 svayaṃ so 'nubhavastasyā na sa sārūpyakāraṇaḥ /",
  "SA15pramanvu:1440": "kriyākarmavyavasthāyāstalloke syānnibandhanam //",
  "SA15pramanvu:1441": "Pramāṇav_2.432 svabhāvabhūtatadru pasaṃvidāropaviplavāt /",
  "SA15pramanvu:1442": "nīladeranubhūtākhyā nānubhūteḥ parātmanaḥ //",
  "SA15pramanvu:1443": "Pramāṇav_2.433 dhiyo nīlādirūpatve bādyo 'rthaḥ kimpramāṇakaḥ /",
  "SA15pramanvu:1444": "dhiyo 'nīlādirūpatve sa tasyānubhavaḥ katham //",
  "SA15pramanvu:1445": "Pramāṇav_2.434 yadā saṃvedanātmatvaṃ na sārūpyanibandhanam /",
  "SA15pramanvu:1446": "siddhaṃ tat svat evāsya kimarthenopanīyate //",
  "SA15pramanvu:1447": "Pramāṇav_2.435 na ca sarvātmanā sāmyamajñānatvaprasaṅgataḥ /",
  "SA15pramanvu:1448": "na ca kenacidaṃśena sarva sarvasya vedanam //",
  "SA15pramanvu:1449": "Pramāṇav_2.436 yathā nīlādirūpatvānnīlādyanubhavo mataḥ /",
  "SA15pramanvu:1450": "tathānubhavarūpatvāt tasyāpyanubhavo bhavet //",
  "SA15pramanvu:1451": "Pramāṇav_2.437 nānubhūto 'nubhava ityarthavaddhi viniścayaḥ /",
  "SA15pramanvu:1452": "tasmādadoṣa iti cet nārthe 'pyastyeṣa sarvadā //",
  "SA15pramanvu:1453": "Pramāṇav_2.438 kasmād vānubhave nāsti sati sattānibandhane /",
  "SA15pramanvu:1454": "api cedaṃ yadābhāti dṛśyamāne sitādike //",
  "SA15pramanvu:1455": "Pramāṇav_2.439 puṃ saḥ sitādyabhivyaktirūpaṃ saṃvedanaṃ sfuṭam /",
  "SA15pramanvu:1456": "tat ki sitādyabhivayakteḥ pararūpamathātmanaḥ //",
  "SA15pramanvu:1457": "Pramāṇav_2.440 pararūpe 'prakāśāyāṃ vyaktau vyaktaṃ kathaṃ sitam /",
  "SA15pramanvu:1458": "jñānaṃ vyaktirna sā vyaktetyavyaktamakhilaṃ jagat //",
  "SA15pramanvu:1459": "Pramāṇav_2.441 vyaktervyaktyantaravyaktāvapi doṣaprasaṅgataḥ /",
  "SA15pramanvu:1460": "dṛṣṭyā vājñātasambandhaṃ viśinaṣṭi tayā katham //",
  "SA15pramanvu:1461": "Pramāṇav_2.442 yasmād dvayorekagatau na dvitīyasya darśanam /",
  "SA15pramanvu:1462": "dvayoḥ saṃsṛṣṭayordṛṣṭau syād dṛṣṭamiti niścayaḥ //",
  "SA15pramanvu:1463": "Pramāṇav_2.443 sarūpaṃ darśanaṃ yasya dṛśyate 'nyena cetasā /",
  "SA15pramanvu:1464": "dṛṣṭākhyā tatra cet siddhaṃ sārūpyesya svavedanam //",
  "SA15pramanvu:1465": "Pramāṇav_2.444 athātmarūpaṃ no vetti pararūpasya vit katham /",
  "SA15pramanvu:1466": "sārūpyād vedanākhyā ca prāgeva prativarṇitā //",
  "SA15pramanvu:1467": "Pramāṇav_2.445 dṛṣṭayoreva sārūpyagraho 'rtha ca na dṛṣṭavān /",
  "SA15pramanvu:1468": "prāk kathaṃ darśanenāsya sārūpyaṃ so 'dhyavasyati //",
  "SA15pramanvu:1469": "Pramāṇav_2.446 sārūpyamapi necched yastasya nobhayadarśanam /",
  "SA15pramanvu:1470": "tadārtho jñānamiti ca jñāte ceti gatā kathā //",
  "SA15pramanvu:1471": "Pramāṇav_2.447 atha svarūpam sā tarhi svayameva prakāśate /",
  "SA15pramanvu:1472": "yat tasyāmaprakāśāyāmarthaḥ syādaprakāśitaḥ //",
  "SA15pramanvu:1473": "Pramāṇav_2.448 etenānātmavitpakṣe sarvārthādarśanena ye /",
  "SA15pramanvu:1474": "apratyakṣāṃ dhiyaṃ prāhuste 'pi nirvarṇitottarāḥ //",
  "SA15pramanvu:1475": "Pramāṇav_2.449 āśrayālambanābhyāsabhedād bhinnapravṛttayaḥ /",
  "SA15pramanvu:1476": "sukhaduḥkhābhilāṣādibhedā buddhaya eva tāḥ //",
  "SA15pramanvu:1477": "Pramāṇav_2.450 pratyakṣāḥ tadviviktaṃ ca nānyat kiñcidvibhāvyate /",
  "SA15pramanvu:1478": "yattajjñānaṃ paro 'pyetān bhuñjītānyena vid yadi //",
  "SA15pramanvu:1479": "Pramāṇav_2.451 tajjā tatpratibhāsā va yadi dhīrvetti nāparā /",
  "SA15pramanvu:1480": "ālambamānasyānyasyāpyastyavaśyamidaṃ dvayaṃ //",
  "SA15pramanvu:1481": "Pramāṇav_2.452 atha notpadyate tasmānna ca tatpratibhāsinī /",
  "SA15pramanvu:1482": "sā dhīrnirviṣayā prāptā sāmānyaṃ ca tadagrahe //",
  "SA15pramanvu:1483": "Pramāṇav_2.453 na gṛhyat iti proktam na ca tadvastu kiñcana /",
  "SA15pramanvu:1484": "tasmādarthāvabhāso 'sau nānyastasyā dhiyastataḥ //",
  "SA15pramanvu:1485": "Pramāṇav_2.454 siddhe pratyakṣabhāvātmavidau gṛhṇāti tān punaḥ /",
  "SA15pramanvu:1486": "nādhyakṣamiti cedeṣa kuto bhedaḥ samārthayoḥ //",
  "SA15pramanvu:1487": "Pramāṇav_2.455 adṛṣṭaikārthayogādeḥ saṃvido niyamo yadi /",
  "SA15pramanvu:1488": "sarvathānyo na gṛhṇīyāt saṃvidbhedo 'pyapoditaḥ //",
  "SA15pramanvu:1489": "Pramāṇav_2.456 yeṣāṃ ca yogino 'nyasya pratyakṣeṇa sukhādikam /",
  "SA15pramanvu:1490": "vidanti tulyānubhavāstadvat te 'pi syurāturāḥ //",
  "SA15pramanvu:1491": "Pramāṇav_2.457 viṣayemdriyasampātābhāvāt teṣāṃ tadudbhavam /",
  "SA15pramanvu:1492": "nodeti duḥkhamiti cet na vai duḥkhasamudbhavaḥ //",
  "SA15pramanvu:1493": "Pramāṇav_2.458 duḥkhasya vedanaṃ kintu duḥkhajñānasamudbhavaḥ /",
  "SA15pramanvu:1494": "na hi duḥkhādyasaṃvedyaṃ pīḍānugrahakāraṇam //",
  "SA15pramanvu:1495": "Pramāṇav_2.459 bhāsamānaṃ svarūpeṇa pīḍā duḥkhaṃ svayaṃ yadā /",
  "SA15pramanvu:1496": "na tadālambanaṃ jñānaṃ na tadaivaṃ prayujyate //",
  "SA15pramanvu:1497": "Pramāṇav_2.460 bhinne jñānasya sarvasya tenālambanavedane /",
  "SA15pramanvu:1498": "arthasārūpyamālamba ātmā vittiḥ svayaṃ sfuṭā //",
  "SA15pramanvu:1499": "Pramāṇav_2.461 api cādhyakṣatābhāve dhiyaḥ syālliṅgato gatiḥ /",
  "SA15pramanvu:1500": "taccākṣamartho dhīḥ pūrvo manaskāro 'pi vā bhavet //",
  "SA15pramanvu:1501": "Pramāṇav_2.462 kāryakāraṇasāmagr yāmasyāṃ sambandhi nāparam /",
  "SA15pramanvu:1502": "sāmarthyādarśanāt tatra nendriyaṃ vyabhicārataḥ //",
  "SA15pramanvu:1503": "Pramāṇav_2.463 tathārtho dhīmanaskārau jñānaṃ tau ca na sidhyataḥ /",
  "SA15pramanvu:1504": "nāprasiddhasya liṅgatvaṃ vyaktirarthasya cinmatā //",
  "SA15pramanvu:1505": "Pramāṇav_2.464 liṅgaṃ saiva nanu jñānaṃ vyakto 'rtho 'nena varṇitaḥ /",
  "SA15pramanvu:1506": "vyaktāvananubhūtāyāṃ tadvyaktatvāviniścayāt //",
  "SA15pramanvu:1507": "Pramāṇav_2.465 athārthasyaiva kaścit sa viśeṣo vyaktiriṣyate /",
  "SA15pramanvu:1508": "nānutpādavyayavato viśeṣo 'rthasya kaścana //",
  "SA15pramanvu:1509": "Pramāṇav_2.466 tadiṣṭau vā pratijñānaṃ kṣaṇabhaṅgaḥ prasajyate /",
  "SA15pramanvu:1510": "sa ca jñāto 'tha vājñāto bhavejjñātasya liṅgatā //",
  "SA15pramanvu:1511": "Pramāṇav_2.467 yadi jñāne 'paricchinne jñāto 'sāviti tat kutaḥ /",
  "SA15pramanvu:1512": "jñātatvenāparicchinnamapi tad gamakaṃ katham //",
  "SA15pramanvu:1513": "Pramāṇav_2.468 adṛṣṭadṛṣṭayo 'nyena draṣṭrā dṛṣṭā na hi kvacit /",
  "SA15pramanvu:1514": "viśeṣaḥ so 'nyadṛṣṭāvapyastīti syāt svadhīgatiḥ //",
  "SA15pramanvu:1515": "Pramāṇav_2.469 tasmādanumitirbuddheḥ svadharmanirapekṣiṇaḥ /",
  "SA15pramanvu:1516": "kevalānnārthadharmāt kaḥ svadharmaḥ svadhiyo 'paraḥ //",
  "SA15pramanvu:1517": "Pramāṇav_2.470 pratyakṣādhigato hetuḥ tulyāraṇajanmanaḥ /",
  "SA15pramanvu:1518": "tasya bhedaḥ kuto buddhe rvyabhicāryanyajaśca saḥ //",
  "SA15pramanvu:1519": "Pramāṇav_2.471 rūpādīn pañca viṣayānindriyāṇyupalambhanam /",
  "SA15pramanvu:1520": "muktvā na kāryamaparaṃ tasyāḥ samupalabhyate //",
  "SA15pramanvu:1521": "Pramāṇav_2.472 tatrātyakṣaṃ dvayaṃ pañcasvartheṣveko 'pi nekṣyate /",
  "SA15pramanvu:1522": "rūpadarśanato jāto yo 'nyathā vyastasambhavaḥ //",
  "SA15pramanvu:1523": "Pramāṇav_2.473 yadevamapratītaṃ talliṅgamityatilaukikam /",
  "SA15pramanvu:1524": "vidyamāne 'pi liṅge tāṃ tena sārdhamapaśyataḥ //",
  "SA15pramanvu:1525": "Pramāṇav_2.474 kathaṃ pratītirliṅgaṃ hi nādṛṣṭasya prakāśakam /",
  "SA15pramanvu:1526": "tata evāsya liṅgāt prāk prasiddherupavarṇane //",
  "SA15pramanvu:1527": "Pramāṇav_2.475 dṛṣṭāntāntarasādhyatvaṃ tasyāpītyanavasthitiḥ /",
  "SA15pramanvu:1528": "ityarthasya dhiyaḥ siddhiḥ nārthāt tasyāḥ kathañcana //",
  "SA15pramanvu:1529": "Pramāṇav_2.476 tadaprasiddhāvarthasya svayamevāprasiddhitaḥ /",
  "SA15pramanvu:1530": "pratyakṣāṃ ca dhiyaṃ dṛṣṭvā tasyāśceṣṭābhidhādikam //",
  "SA15pramanvu:1531": "Pramāṇav_2.477 paracittānumānaṃ ca na syādātmanyadarśanāt /",
  "SA15pramanvu:1532": "sambandhasy manobuddhavarthaliṅgāprasiddhitaḥ //",
  "SA15pramanvu:1533": "Pramāṇav_2.478 prakāśitā kathaṃ vā syāt buddhirbuddh yantareṇa vaḥ /",
  "SA15pramanvu:1534": "aprakāśātmanoḥ sāmyād vyaṅgyavyañjakatā kutaḥ //",
  "SA15pramanvu:1535": "Pramāṇav_2.479 viṣayasya kathaṃ vyaktiḥ prakāśe rūpasaṃkramāt /",
  "SA15pramanvu:1536": "sa ca prakāśastadrūpaḥ svayameva prakāśate //",
  "SA15pramanvu:1537": "Pramāṇav_2.480 tathābhyupagame buddherbuddhau buddhiḥ svavedikā /",
  "SA15pramanvu:1538": "siddhānyathā tulyadharmā viṣayo 'pi dhiyā saha //",
  "SA15pramanvu:1539": "Pramāṇav_2.481 iti prakāśarūpā naḥ svayaṃ dhīḥ samprakāśate /",
  "SA15pramanvu:1540": "anyo 'syāṃ rūpasaṃkrāntyā prakāśaḥ san prakāśate //",
  "SA15pramanvu:1541": "Pramāṇav_2.482 sādṛśye 'pi hi dhīranyā prakāśyā na tayā matā /",
  "SA15pramanvu:1542": "svayaṃ prakāśamānārthastadrū peṇa prakāśate //",
  "SA15pramanvu:1543": "Pramāṇav_2.483 yathā pradīpayordīpaghaṭayośca tadāśrayaḥ /",
  "SA15pramanvu:1544": "vyaṅ gyavyañjakabhedena vyavahāraḥ pratanyate //",
  "SA15pramanvu:1545": "Pramāṇav_2.484 viṣayendriyamātreṇa na dṛṣṭamiti niścayaḥ /",
  "SA15pramanvu:1546": "tasmād yato 'yaṃ tasyāpi vācyamanyasya daśanam //",
  "SA15pramanvu:1547": "Pramāṇav_2.485 smṛterapyātmavit siddhā jñānasyānyena vedane /",
  "SA15pramanvu:1548": "dīrghādigrahaṇaṃ na syād bahumātrānavasthiteḥ //",
  "SA15pramanvu:1549": "Pramāṇav_2.486 avasthitāvakramāyāṃ sakṛdābhāsanānmatau /",
  "SA15pramanvu:1550": "varṇaḥ syādkramo 'dīrghaḥ kramavānakramāṃ katham //",
  "SA15pramanvu:1551": "Pramāṇav_2.487 upakuryādasaṃśliṣyan varṇabhāgaḥ parasparam /",
  "SA15pramanvu:1552": "āntyaṃ pūrvasthitādūrdhva vardhamāno dhvanirbhavet //",
  "SA15pramanvu:1553": "Pramāṇav_2.488 akrameṇa grahādante kramavaddhīśca no bhavet /",
  "SA15pramanvu:1554": "dhiyaḥ svayaṃ ca na sthānaṃ tadūrdhvaviṣayāsthiteḥ //",
  "SA15pramanvu:1555": "Pramāṇav_2.489 sthāne svayaṃ na naśyet sā paścādapyaviśeṣataḥ /",
  "SA15pramanvu:1556": "doṣo 'yaṃ sakṛdutpannākramavarṇasthitāvapi //",
  "SA15pramanvu:1557": "Pramāṇav_2.490 sakṛdyatnodbhavād vyarthaḥ syād yatnaścottarottaraḥ /",
  "SA15pramanvu:1558": "vyaktāvapyeṣa varṇānāṃ doṣaḥ samanuṣajyate //",
  "SA15pramanvu:1559": "Pramāṇav_2.491 anekayā tadgrahaṇe yāntyā dhīḥ sānubhūyate /",
  "SA15pramanvu:1560": "na dīrghagrāhikā sā ca tanna syād dīrghadhīsmṛtiḥ //",
  "SA15pramanvu:1561": "Pramāṇav_2.492 pṛthak pṛthak ca buddhīnāṃ saṃvittau taddhvaniśruteḥ /",
  "SA15pramanvu:1562": "avicchinnābhatā na syād ghaṭanaṃ ca nirākṛtam //",
  "SA15pramanvu:1563": "Pramāṇav_2.493 vicchinnaṃ śṛṇvato 'pyasya yadyavicchinnavibhramaḥ /",
  "SA15pramanvu:1564": "hrasvadvayoccāraṇe 'pi syādavicchinnavibhramaḥ //",
  "SA15pramanvu:1565": "Pramāṇav_2.494 vicchinne darśane cākṣādavicchinnādhiropaṇam /",
  "SA15pramanvu:1566": "nākṣāt sarvākṣabuddhīnāṃ vitathatvaprasaṅgataḥ //",
  "SA15pramanvu:1567": "Pramāṇav_2.495 sarvāntyo 'pi hi varṇātmā nimeṣatulitasthitiḥ /",
  "SA15pramanvu:1568": "sa ca kramādanekāṇusambandhena nitiṣṭhati //",
  "SA15pramanvu:1569": "Pramāṇav_2.496 ekāṇvatyayakālaśca kālo 'lpīyān kṣaṇo mataḥ /",
  "SA15pramanvu:1570": "buddhiśca kṣaṇikā tasmāt kramād varṇān prapadyate //",
  "SA15pramanvu:1571": "Pramāṇav_2.497 iti varṇe 'pi rupādāvavicchinnāvabhāsinī /",
  "SA15pramanvu:1572": "vicchinnāpyanyathā buddhiḥ sarvā syād vitathārthikā //",
  "SA15pramanvu:1573": "Pramāṇav_2.498 ghaṭanaṃ yacca bhāvānāmanyatrendriyavibhramāt /",
  "SA15pramanvu:1574": "bhedālakṣaṇavibhrāntaṃ smaraṇaṃ tad vikalpakam //",
  "SA15pramanvu:1575": "Pramāṇav_2.499 tasya spaṣṭāvabhāsitvaṃ jalpasaṃsargiṇaḥ kutaḥ /",
  "SA15pramanvu:1576": "nākṣagrāhye 'sti śabdānāṃ yojaneti vivecitam //",
  "SA15pramanvu:1577": "Pramāṇav_2.500 vicchinnaṃ paśyato 'pyakṣairghaṭayed yadi kalpanā /",
  "SA15pramanvu:1578": "arthasya tatsaṃvitteśca satataṃ bhāsamānayoḥ //",
  "SA15pramanvu:1579": "Pramāṇav_2.501 bādhake sati sannyāye vicchinna iti tat kutaḥ /",
  "SA15pramanvu:1580": "buddhīnāṃ śaktiniyamāditi cet sa kuto bhataḥ //",
  "SA15pramanvu:1581": "Pramāṇav_2.502 yugapad buddhyadṛṣṭeścet tadevedaṃ vicāryate /",
  "SA15pramanvu:1582": "tāsāṃ samānajātīye sāmarthyaniyamo bhavet //",
  "SA15pramanvu:1583": "Pramāṇav_2.503 tathā hi samyaglakṣyante vikalpāḥ kramabhāvinaḥ /",
  "SA15pramanvu:1584": "etena yaḥ samakṣe 'rthe pratyabhi&#289;",
  "SA15pramanvu:1585": "yānakalpanām //",
  "SA15pramanvu:1586": "Pramāṇav_2.504 spaṣṭāvabhāsāṃ pratyakṣāṃ kalpayet so 'pi vāritaḥ /",
  "SA15pramanvu:1587": "keśagolakadīpādāvapi spaṣṭāvabhāsanāt //",
  "SA15pramanvu:1588": "Pramāṇav_2.505 pratītabhede 'pyadhyakṣā dhīḥ kathaṃ tādṛśī bhavet /",
  "SA15pramanvu:1589": "tasmānna pratyabhijñānād varṇādyekatvaniścayaḥ //",
  "SA15pramanvu:1590": "Pramāṇav_2.506 pūrvānubhūtasmaraṇāt taddharmāropaṇād vinā /",
  "SA15pramanvu:1591": "sa evāyamiti jñānaṃ nāsti tacchakṣaje kutaḥ //",
  "SA15pramanvu:1592": "Pramāṇav_2.507 na cārthajñānasaṃvittyoryugapat sambhavo yataḥ /",
  "SA15pramanvu:1593": "lakṣyete pratibhāso dau nārthārthajñānayoḥ pṛthak //",
  "SA15pramanvu:1594": "Pramāṇav_2.508 na hyarthābhāsi ca jñānamartho bāhyaśca kevalaḥ /",
  "SA15pramanvu:1595": "ekākāramatigrāhye bhedabhāvaprasaṅgataḥ //",
  "SA15pramanvu:1596": "Pramāṇav_2.509 sūpalakṣeṇa bhedena yau saṃvittau na lakṣitau /",
  "SA15pramanvu:1597": "arthārthapratyayo paścāt smaryete tau pṛthak katham //",
  "SA15pramanvu:1598": "Pramāṇav_2.510 krameṇānubhavotpāde 'pyarthārthamanasorayam /",
  "SA15pramanvu:1599": "pratibhāsasya nānātvacodyadoṣo duruddharaḥ //",
  "SA15pramanvu:1600": "Pramāṇav_2.511 arthasaṃvedanaṃ tāvat tato 'rthābhāsavedanam /",
  "SA15pramanvu:1601": "na hi saṃvedanaṃ śuddhaṃ bhavedarthasya vedanam //",
  "SA15pramanvu:1602": "Pramāṇav_2.512 tathā hi nīlādyākāra eka ekaṃ ca vedanam /",
  "SA15pramanvu:1603": "lakṣyate na tu nīlābhe vedane vedanaṃ param //",
  "SA15pramanvu:1604": "Pramāṇav_2.513 jñānāntareṇānubhavo bhavet tatrāpi hi smṛtiḥ /",
  "SA15pramanvu:1605": "dṛṣṭā tadvedanaṃ kena tasyāpyanyena ced imām //",
  "SA15pramanvu:1606": "Pramāṇav_2.514 mālāṃ jñānavidāṃ ko 'yaṃ janayatyanubandhinīm /",
  "SA15pramanvu:1607": "pūrvā dhīḥ saiva cenna syāt sañcāro viṣayāntare //",
  "SA15pramanvu:1608": "Pramāṇav_2.515 tāṃ grāhyalakṣaṇaprāptāmāsannāṃ janikāṃ dhiyam /",
  "SA15pramanvu:1609": "agṛhītvottaraṃ jñānaṃ gṛhṇīyādaparaṃ katham //",
  "SA15pramanvu:1610": "Pramāṇav_2.516 ātmani jñānajanane svabhāve niyatāṃ ca tām /",
  "SA15pramanvu:1611": "ko nāmānyo vibadhnīyād bahiraṃge 'ntaraṅgikām //",
  "SA15pramanvu:1612": "Pramāṇav_2.517 bāhyāḥ sannihito 'pyarthastāṃ vibadhnan hi na prabhuḥ /",
  "SA15pramanvu:1613": "dhiyaṃ nānubhavet kaścidanyathārthasya sannidhau //",
  "SA15pramanvu:1614": "Pramāṇav_2.518 na cāsannihitārthāsti daśā kācidato dhiyaḥ /",
  "SA15pramanvu:1615": "utkhātamūlā smṛtirapyutsannetyujjvalaṃ matam //",
  "SA15pramanvu:1616": "Pramāṇav_2.519 atītādivikalpānāṃ yeṣāṃ nārthasya sannidhiḥ /",
  "SA15pramanvu:1617": "sañcārakaraṇābhāvād utsīdedathacintanam //",
  "SA15pramanvu:1618": "Pramāṇav_2.520 ātmavijñānajanane śaktisaṃkṣayataḥ śanaiḥ /",
  "SA15pramanvu:1619": "viṣayāntarasañcāro yadi saivārthadhīḥ kutaḥ //",
  "SA15pramanvu:1620": "Pramāṇav_2.521 śaktikṣaye pūrvādhiyo na hi dhīḥ prāgdhiyā vinā /",
  "SA15pramanvu:1621": "anyārthāsaktiviguṇe jñāne jñānodayāgateḥ //",
  "SA15pramanvu:1622": "Pramāṇav_2.522 sakṛdvijātīyajātāvapyekena paṭīyasā /",
  "SA15pramanvu:1623": "cittenāhitavaiguṇyādālāyānnānyasambhavaḥ //",
  "SA15pramanvu:1624": "Pramāṇav_2.523 nāpekṣetānyathā sāmyaṃ manovṛttermano 'ntaram /",
  "SA15pramanvu:1625": "manojñānakramotpattirapyapekṣā prasādhanī //",
  "SA15pramanvu:1626": "Pramāṇav_2.524 ekatvānmanaso 'nyammin saktasyānyāgateryadi /",
  "SA15pramanvu:1627": "jñānāntarasyānudayo na kadācit sahodayāt //",
  "SA15pramanvu:1628": "Pramāṇav_2.525 samavṛttau ca tulyatvāt sarvadānyāgatirbhavet /",
  "SA15pramanvu:1629": "janma vātmamanoyogamātrajānāṃ sakṛd bhavet //",
  "SA15pramanvu:1630": "Pramāṇav_2.526 ekaiva cet kriyaikaḥ syāt kiṃ dīpo 'nekadarśanaḥ /",
  "SA15pramanvu:1631": "krameṇāpi na śaktaṃ syāt paścādapyaviśeṣataḥ //",
  "SA15pramanvu:1632": "Pramāṇav_2.527 anena dehapuruṣābuktau saṃskārato yadi /",
  "SA15pramanvu:1633": "niyamaḥ sa kutaḥ paścāt buddheścedastu sammatam //",
  "SA15pramanvu:1634": "Pramāṇav_2.528 na grāhyatānyā jananājjananaṃ grāhyalakṣaṇam /",
  "SA15pramanvu:1635": "agrāhyaṃ na hi tejo 'sti na ca saukṣamyādyanaṃśake //",
  "SA15pramanvu:1636": "Pramāṇav_2.529 grāhyatāśaktihāniī syāt nānyasya jananātmanaḥ /",
  "SA15pramanvu:1637": "grāhyātāyā na khalvanyajjananaṃ grāhyalakṣaṇe //",
  "SA15pramanvu:1638": "Pramāṇav_2.530 sākṣānna hyanyathā buddhe rūpādirūpakārakaḥ /",
  "SA15pramanvu:1639": "grāhyātālakṣanādanyastabhāvaniyamo 'sya kaḥ //",
  "SA15pramanvu:1640": "Pramāṇav_2.531 buddherapi tadastīti sāpi sattve vyavsthitā /",
  "SA15pramanvu:1641": "grāhyupādānasaṃvittī cetaso grāhyalakṣaṇam //",
  "SA15pramanvu:1642": "Pramāṇav_2.532 rūpādeścetasaścaivamviśuddhadhiyaṃ prati /",
  "SA15pramanvu:1643": "grāhyalakṣaṇacinteyamacintyā yogināṃ gatiḥ //",
  "SA15pramanvu:1644": "Pramāṇav_2.533 tatra sūkṣmādibhāvena grāhyamagrāhyatāṃ vrajet /",
  "SA15pramanvu:1645": "rūpādi buddheḥ kiṃ jātaṃ paścād yat prāṅ na vidyate //",
  "SA15pramanvu:1646": "Pramāṇav_2.534 sati svadhīgrahe tasmād yaivānantarahetutā /",
  "SA15pramanvu:1647": "cetaso grāhyatā saiva tato nārthāntare gatiḥ //",
  "SA15pramanvu:1648": "Pramāṇav_2.535 nānekaśaktyabhāve 'pi bhāvo nānekakāryakṛt /",
  "SA15pramanvu:1649": "prakṛtyaiveti gaditam nānekasmānna ced bhavet //",
  "SA15pramanvu:1650": "Pramāṇav_2.536 na kiñcidekasmāt sāmagrayāḥ sarvasambhavaḥ /",
  "SA15pramanvu:1651": "ekaṃ syādapi sāmagryorityuktaṃ tadanekakṛt //",
  "SA15pramanvu:1652": "Pramāṇav_2.537 artha pūrvañca vijñānaṃ gṛhṇīyad yadi dhīḥ parā /",
  "SA15pramanvu:1653": "abhilāpadvayaṃ nityaṃ syād dṛṣṭakramamakramam //",
  "SA15pramanvu:1654": "Pramāṇav_2.538 pūrvāparārthabhāsitvāccintādāvekacetasi /",
  "SA15pramanvu:1655": "dvirdvirekaṃ ca bhāseta bhāsanādātmataddhiyoḥ //",
  "SA15pramanvu:1656": "Pramāṇav_2.539 viṣayāntarasañcāre yadyantyaṃ nānubhūyate /",
  "SA15pramanvu:1657": "parānubhūtavat sarvānanubhūtiḥ prasajyate //",
  "SA15pramanvu:1658": "Pramāṇav_2.540 ātmānubhūta pratyakṣaṃ nānubhūtaṃ parairyadi /",
  "SA15pramanvu:1659": "ātmānubhūtiḥ sā siddhā kuto yenaivamucyate //",
  "SA15pramanvu:1660": "Pramāṇav_2.541 vyaktihetvaprasiddhiḥ syāt na vyaktervyaktamicchataḥ /",
  "SA15pramanvu:1661": "vyaktyasiddhavapi vyaktaṃ yadi vyaktamidaṃ jagat //",
  "SA15pramanvu:1662": "tṛtīyaḥ svārthānumānaparicchedaḥ",
  "SA15pramanvu:1663": "svopajñavṛttisahitaḥ",
  "SA15pramanvu:1664": "Pramāṇav_3.1 pakṣadharmastadaṃśena vyāpto hetustridhaiva saḥ /",
  "SA15pramanvu:1665": "avinābhāvaniyamāddhetvābhāsāstato 'pare //",
  "SA15pramanvu:1666": "Pramāṇav_3.2 kārya svabhāvairyāvadbhiravinābhāvi kāraṇe /",
  "SA15pramanvu:1667": "hetuḥ svabhāve bhāvo 'pi bhāvamātrānurodhini //",
  "SA15pramanvu:1668": "Pramāṇav_3.3 apravṛttiḥ pramāṇānām apravṛttiphalāsati /",
  "SA15pramanvu:1669": "asajjñānaphalā kācid hetubhedavyapekṣayā //",
  "SA15pramanvu:1670": "Pramāṇav_3.4 viruddhakāryoḥ siddhirasiddhirhetubhāvayoḥ /",
  "SA15pramanvu:1671": "dṛśyātmanorabhāvārthānupalabdhiścaturvidhā //",
  "SA15pramanvu:1672": "Pramāṇav_3.5 tadviruddhinimittasya yopalabdhiḥ prayujyate /",
  "SA15pramanvu:1673": "nimittayorviruddhatvābhāve sā vyabhicāriṇī //",
  "SA15pramanvu:1674": "Pramāṇav_3.6 iṣṭaṃ viruddhakārye 'pi deśakālāadyapekṣaṇam /",
  "SA15pramanvu:1675": "anyathā vyabhicāri syāt bhasmevāśītasādhane //",
  "SA15pramanvu:1676": "Pramāṇav_3.7 hetunā yaḥ samagreṇa kāyātpādo 'numīyate /",
  "SA15pramanvu:1677": "arthāntarānapekṣatvāt sa svabhāvo 'nuvarnitaḥ //",
  "SA15pramanvu:1678": "Pramāṇav_3.8 sāmagrīphalaśaktīnāṃ pariṇāmānubandhini /",
  "SA15pramanvu:1679": "anaikāntikatā kārye pratibandhasya sambhavāt //",
  "SA15pramanvu:1680": "Pramāṇav_3.9 ekasāmagryadhīnasya rūpāde rasato gatiḥ /",
  "SA15pramanvu:1681": "hetudharmānumānena dhūmendhanavikāravat //",
  "SA15pramanvu:1682": "Pramāṇav_3.10 śaktipravṛttyā na vinā rasaḥ saivānyakāraṇam /",
  "SA15pramanvu:1683": "ityatītaikakālānāṃ gatistastatkāryaliṅgajā //",
  "SA15pramanvu:1684": "Pramāṇav_3.11 hetunā yo 'samagreṇa kāryotpādo 'numīyate /",
  "SA15pramanvu:1685": "taccheṣavadasāmarthyād dehād rāgānumānavat //",
  "SA15pramanvu:1686": "Pramāṇav_3.12 vipakṣe 'dṛṣṭimātreṇa kāryasāmānyadarśanāt /",
  "SA15pramanvu:1687": "hetujñānaṃ pramāṇābhaṃ vacanād rāgitādivat //",
  "SA15pramanvu:1688": "Pramāṇav_3.13 na cādarśanamātreṇa vipakṣe 'vyabhicāritā /",
  "SA15pramanvu:1689": "sambhāvyavyabhicāritvāt sthālītaṇḍulapākavat //",
  "SA15pramanvu:1690": "Pramāṇav_3.14 yasyādarśanamātreṇa vyatirekaḥ pradarśyate /",
  "SA15pramanvu:1691": "tasya saṃśayahetutvāccheṣavat tadudāhṛtam //",
  "SA15pramanvu:1692": "Pramāṇav_3.15 hetostriṣvapi rūpeṣu niścayastena varṇitaḥ /",
  "SA15pramanvu:1693": "asiddhaviparītārthavyabhicārivipakṣataḥ //",
  "SA15pramanvu:1694": "Pramāṇav_3.16 vyabhicārivipakṣeṇa vadharmyavacanaṃ ca yat /",
  "SA15pramanvu:1695": "yadyadṛṣṭiphalaṃ tacca tadanukte 'pi gamyate //",
  "SA15pramanvu:1696": "Pramāṇav_3.17 na ca nāstīti vacanāt tannāstyeva yathā yadi /",
  "SA15pramanvu:1697": "nāsti sa khyāpyate nyāyastadā nāstīti gamyate //",
  "SA15pramanvu:1698": "Pramāṇav_3.18 yadyadṛṣṭau nivṛttiḥ syāccheṣavad vyabhicāri kim /",
  "SA15pramanvu:1699": "vyatirekyapi hetuḥ syānna vācyāasiddhiyojanā //",
  "SA15pramanvu:1700": "Pramāṇav_3.19 viśeṣasya vyavacchedahetutā syādadarśanāt /",
  "SA15pramanvu:1701": "pramāṇāntarabādhā cennedānīṃ nāstitādṛśaḥ //",
  "SA15pramanvu:1702": "Pramāṇav_3.20 tathānyatrāpi sambhāvyaṃ pramāṇāntarabādhanam /",
  "SA15pramanvu:1703": "dṛṣṭāyuktiradṛṣṭeśca syāt sparśasyavirodhinī //",
  "SA15pramanvu:1704": "Pramāṇav_3.21 deśādibhedād dṛśyante bhinnā dravyeṣu śaktayaḥ /",
  "SA15pramanvu:1705": "tatraikadṛṣṭyā nānyatra yuktastadbhāvaniścayaḥ //",
  "SA15pramanvu:1706": "Pramāṇav_3.22 ātmamṛccetanādīnāṃ yo 'bhāvasyāprasādhakaḥ /",
  "SA15pramanvu:1707": "sa evānupalambhaḥ kiṃ hetvabhāvasya sādhakaḥ //",
  "SA15pramanvu:1708": "Pramāṇav_3.23 tasmāt tanmātrasambaddhaḥ svabhāvo bhāvameva vā /",
  "SA15pramanvu:1709": "nirvatayet kāraṇaṃ vā kāyamavyabhicārataḥ //",
  "SA15pramanvu:1710": "Pramāṇav_3.24 anyathakanivṛttayānyavinivṛttiḥ kathaṃ bhavet /",
  "SA15pramanvu:1711": "nāścavāniti martyena na bhāvyaṃ gomatāpi kim //",
  "SA15pramanvu:1712": "Pramāṇav_3.25 sannidhānāt tathaikasya kathamanyasya sannidhiḥ /",
  "SA15pramanvu:1713": "gomānityeva martyena bhāvyamaśvavatāpi kim //",
  "SA15pramanvu:1714": "Pramāṇav_3.26 tasmād vaidharmyadṛṣṭānte neṣṭo 'vaśyamihāśrayaḥ /",
  "SA15pramanvu:1715": "tadabhāve ca tanneti vacanādapi tadgatiḥ //",
  "SA15pramanvu:1716": "Pramāṇav_3.27 tadbhāvahetubhāvau hi dṛṣṭānte tadavedinaḥ /",
  "SA15pramanvu:1717": "khyāpyete viduṣāṃ vācyo hetureva hi kevalaḥ //",
  "SA15pramanvu:1718": "Pramāṇav_3.28 tenaiva jñātasambandhe dvayoranyataroktitaḥ /",
  "SA15pramanvu:1719": "arthāpattyā dvitīye 'pi smṛtiḥ samupajāyate //",
  "SA15pramanvu:1720": "Pramāṇav_3.29 hetusvabhāvābhāvo 'taḥ pratiṣedhe ca kasyacit /",
  "SA15pramanvu:1721": "hetuḥ, yuktopalambhasya tasya cānupalambhanam //",
  "SA15pramanvu:1722": "Pramāṇav_3.30 itīyaṃ trividhokta 'pyanupalabdhiranekadhā /",
  "SA15pramanvu:1723": "tattadviriddhādyagatibhedaprayogataḥ //",
  "SA15pramanvu:1724": "Pramāṇav_3.31 kāryakāraṇabhāvād vā svabhāvād vā niyāmakāt /",
  "SA15pramanvu:1725": "avinābhāvaniyamo 'darśanānna na darśanāt //",
  "SA15pramanvu:1726": "Pramāṇav_3.32 avaśyaṃbhāvaniyamaḥ kaḥ parasyānyathā paraiḥ /",
  "SA15pramanvu:1727": "arthāntaranimitte vā dharme vāsasi rāgavat //",
  "SA15pramanvu:1728": "Pramāṇav_3.33 arthāntaranimitto hi dharmaḥ syādanya eva saḥ /",
  "SA15pramanvu:1729": "paśyād bhāvānna hetutvaṃ phale 'pyekāntatā kutaḥ //",
  "SA15pramanvu:1730": "Pramāṇav_3.34 kārya dhūmo hutabhujaḥ kāyadharmānuvṛttitaḥ /",
  "SA15pramanvu:1731": "tasyābhāve tu sa bhavan hetumatāṃ vilaṅghayet //",
  "SA15pramanvu:1732": "Pramāṇav_3.35 nityaṃ sattvamasattvaṃ vāhetoranyānapekṣaṇāt /",
  "SA15pramanvu:1733": "apekṣātaśca bhāvānāṃ kādācitkasya sambhavaḥ //",
  "SA15pramanvu:1734": "Pramāṇav_3.36 agnisvabhāvaḥ śakramya mūrdhā yadyagnireva saḥ /",
  "SA15pramanvu:1735": "athānagnisvabhāvo 'sau dhūmastatra kathaṃ bhavet //",
  "SA15pramanvu:1736": "Pramāṇav_3.37 dhūmahetusvabhāvo hi vahnistacchaktibhedavān /",
  "SA15pramanvu:1737": "adhūmahetordhūmasya bhāve sa syādahetukaḥ //",
  "SA15pramanvu:1738": "Pramāṇav_3.38 anvayavyatirekād yo yasya dṛṣṭo 'nuvartakaḥ /",
  "SA15pramanvu:1739": "svabhāvastasya taddheturato bhinnānna sambhavaḥ //",
  "SA15pramanvu:1740": "Pramāṇav_3.39 svabhāve 'pyavinābhāvo bhāvamātrānurodhini /",
  "SA15pramanvu:1741": "tadbhāve svayambhāvasyābhāvaḥ syādabhedataḥ //",
  "SA15pramanvu:1742": "Pramāṇav_3.40 sarve bhāvāḥ svabhāvena svasvabhāvavyavasthiteḥ /",
  "SA15pramanvu:1743": "svabhāvaparabhāvābhyāṃ yasmād vyāvṛttibhāginaḥ //",
  "SA15pramanvu:1744": "Pramāṇav_3.41 tasmād yato yato 'rthānāṃ vyāvṛttistannibandhanāḥ /",
  "SA15pramanvu:1745": "jātibhedāḥ prakalpyante tadviśeṣāvagāhinaḥ //",
  "SA15pramanvu:1746": "Pramāṇav_3.42 tasmād viśeṣo yo yena dharmeṇa sampratīyate /",
  "SA15pramanvu:1747": "na da śakyastato 'nyena tena bhinnā vyavasthitiḥ //",
  "SA15pramanvu:1748": "Pramāṇav_3.43 ekasyārthasvabhāvasya pratyakṣasya sataḥ svayam /",
  "SA15pramanvu:1749": "ko 'nyo bhāgo na dṛṣṭaḥ syād yaḥ pramāṇaiḥ parīkṣyate //",
  "SA15pramanvu:1750": "Pramāṇav_3.44 no ced bhrāntinimittena saṃyojyeta guṇāntaram /",
  "SA15pramanvu:1751": "śuktau vā rajatākāro rūpasādharmyadarśanāt //",
  "SA15pramanvu:1752": "Pramāṇav_3.45 tasmād dṛṣṭasya bhāvasya dṛṣṭa evākhilo guṇaḥ /",
  "SA15pramanvu:1753": "bhrānterniścīyate neti sādhanaṃ sampravartate //",
  "SA15pramanvu:1754": "Pramāṇav_3.46 vastugrahe 'manumānācca dharmasyaikasya niścaye /",
  "SA15pramanvu:1755": "sarvagraho hyapohe tu nāyaṃ doṣaḥ prasajyate //",
  "SA15pramanvu:1756": "Pramāṇav_3.47 tasmādapohaviṣayamiti liṅgaṃ prakīrtitam /",
  "SA15pramanvu:1757": "anyathā dharmiṇaḥ siddhavasiddhaṃ kimataḥ param //",
  "SA15pramanvu:1758": "Pramāṇav_3.48 kvacit sāmānyaviṣayaṃ dṛṣṭe jñānamaliṅgajam /",
  "SA15pramanvu:1759": "kathamanyopohaviṣayaṃ tanmātrāpohagocaram //",
  "SA15pramanvu:1760": "Pramāṇav_3.49 niścayāropamanasirbādhyabādhakabhāvataḥ /",
  "SA15pramanvu:1761": "samāropaviveke 'sya pravṛttiriti gamyate //",
  "SA15pramanvu:1762": "Pramāṇav_3.50 yāvantoṃ 'śasamāropāstannirāse viniścayāḥ /",
  "SA15pramanvu:1763": "tāvanta eva śabdāśca tena te bhinnagocarāḥ //",
  "SA15pramanvu:1764": "Pramāṇav_3.51 anyathaikena śabdena vyāpta ekatra vastuni /",
  "SA15pramanvu:1765": "buddh yā vā nānyavisaya iti paryāyatā bhavet //",
  "SA15pramanvu:1766": "Pramāṇav_3.52 yasyāpi nānopādherdhīrgrāhikārthasya bhedinaḥ /",
  "SA15pramanvu:1767": "nānopādhyupakārāṅgaśaktyabhinnātmano grahe //",
  "SA15pramanvu:1768": "Pramāṇav_3.53 sarvātmanopakāryasya ko bhedaḥ syādaniścitaḥ /",
  "SA15pramanvu:1769": "tayorātmani sambandhādekajñāne dvayagrahaḥ //",
  "SA15pramanvu:1770": "Pramāṇav_3.54 dharmopakāraśaktīnāṃ bhede tāstasya kiṃ yadi /",
  "SA15pramanvu:1771": "nopakārastatastāsāṃ tadā syādanavasthitiḥ //",
  "SA15pramanvu:1772": "Pramāṇav_3.55 ekopakārake grāhye nopakārāstato 'pare /",
  "SA15pramanvu:1773": "dṛṣṭe tasminnadṛṣṭāśca tadgrahe sakalagrahaḥ //",
  "SA15pramanvu:1774": "Pramāṇav_3.56 yadi bhrāntinivṛttyartha gṛhīte 'pyanyadiṣyate /",
  "SA15pramanvu:1775": "tadvyavacchedaviṣayaṃ siddhaṃ tadvat tato 'param //",
  "SA15pramanvu:1776": "Pramāṇav_3.57 asamāropaviṣaye vṛtte rapi ca niścayaiḥ /",
  "SA15pramanvu:1777": "yanna niścīyate rūpaṃ tat teṣāṃ viṣayaḥ katham //",
  "SA15pramanvu:1778": "Pramāṇav_3.58 pratyakṣeṇa gṛhīte 'pi viśerṣe 'śavibarjite /",
  "SA15pramanvu:1779": "yadviśeṣāvasāye 'sti pratyayaḥ sa pratīyate //",
  "SA15pramanvu:1780": "Pramāṇav_3.59 tatrāpi cānyavyāvṛttiranyavyāvṛtta ityapi /",
  "SA15pramanvu:1781": "śabdāśca niścayāścaiva nimittamanurindhate //",
  "SA15pramanvu:1782": "Pramāṇav_3.60 dvayorekābhidhāne 'pi bibhaktirvyatirekiṇī /",
  "SA15pramanvu:1783": "bhinnamarthamivānveti vācyaleśaviśeṣataḥ //",
  "SA15pramanvu:1784": "Pramāṇav_3.61 bhedāntarapratikṣe pāpratikṣepau tayordvayoḥ /",
  "SA15pramanvu:1785": "padaṃ saṃketabhedasya jñātṛvāñchānuridhinaḥ //",
  "SA15pramanvu:1786": "Pramāṇav_3.62 bhedo 'yameva sarvatra dravyabhāvābhidhāyinoḥ /",
  "SA15pramanvu:1787": "śabdayoorna tayorvācye viśeṣastena kaścana //",
  "SA15pramanvu:1788": "Pramāṇav_3.63 jijñāpayiṣurartha taṃ taddhitena taṃ taddhitena kṛtāpi vā /",
  "SA15pramanvu:1789": "antena vā yadi brū yāt bhedo nāsti tataḥ paraḥ //",
  "SA15pramanvu:1790": "Pramāṇav_3.64 tenānyāpohaviṣaye tadvatpakṣopavarṇanam /",
  "SA15pramanvu:1791": "pratyākhyātaṃ pṛthaktve hi syād doṣo jātitadvatoḥ //",
  "SA15pramanvu:1792": "Pramāṇav_3.65 yeṣāṃ vastuvaśā vāco na voivakṣāparāśrayāḥ /",
  "SA15pramanvu:1793": "ṣaṣṭhīvacanabhedādi codyaṃ tān prati yuktimat //",
  "SA15pramanvu:1794": "Pramāṇav_3.66 yad yathā vācakatvena vaktṛbhirviniyamyate /",
  "SA15pramanvu:1795": "anapekṣitavāhyārtha tat tathā vācakaṃ vacaḥ //",
  "SA15pramanvu:1796": "Pramāṇav_3.67 dārāḥ ṣaṇṇagarītyādau bhedābhedavyavasthiteḥ /",
  "SA15pramanvu:1797": "khasya svabhāvaḥ khatvaṃ cetyatra vā kiṃ nibandhanam //",
  "SA15pramanvu:1798": "Pramāṇav_3.68 pararūpaṃ svarūpeṇa yayā saṃvriyate dhiyā /",
  "SA15pramanvu:1799": "ekārthapratibhāsinyā bhāvānāśritya bhedinaḥ //",
  "SA15pramanvu:1800": "Pramāṇav_3.69 tayā saṃvṛtanānātvāḥ saṃvṛtyā bhedinaḥ svayam /",
  "SA15pramanvu:1801": "abhedina ivābhānti bhāvā rūpeṇa kenacit //",
  "SA15pramanvu:1802": "Pramāṇav_3.70 tasyā abhiprāyavaśāt sāmānyaṃ sat prakīrtitam /",
  "SA15pramanvu:1803": "tadasat paramārthena yathā saṅkalpitaṃ tayā //",
  "SA15pramanvu:1804": "Pramāṇav_3.71 vyaktayo nānuyantyanyasanuyāyi na bhāsate /",
  "SA15pramanvu:1805": "jñānādavyatiriktaṃ vā kathamarthāntaraṃ vrajet //",
  "SA15pramanvu:1806": "Pramāṇav_3.72 tasmānmithyāvikalpo 'yamartheṣvekātmatāgrahaḥ /",
  "SA15pramanvu:1807": "itaretarabhedo 'sya bījaṃ saṃjñā yadarthikā //",
  "SA15pramanvu:1808": "Pramāṇav_3.73 ekapratyavamarśārthajñānādye kāthasādhane /",
  "SA15pramanvu:1809": "bhede 'pi niyatāḥ kecit svabhāvenendriyādivat //",
  "SA15pramanvu:1810": "Pramāṇav_3.74 jvarādiśamane kāścit saha pratyekameva vā /",
  "SA15pramanvu:1811": "dṛṣṭā yathā vauṣadhayo nānātve 'pi na cāparāḥ //",
  "SA15pramanvu:1812": "Pramāṇav_3.75 aviśeṣānna sāmānyamaviśeṣaprasaṅgataḥ /",
  "SA15pramanvu:1813": "tāsāṃ kṣetrādibhede 'pi dhrauvyāccānupakārataḥ //",
  "SA15pramanvu:1814": "Pramāṇav_3.76 tatsvabhāvagrahād yā dhīstadarthe vāpyanarthikā /",
  "SA15pramanvu:1815": "vikalpikātatkāryārthabhedaniṣṭhā prajāyate //",
  "SA15pramanvu:1816": "Pramāṇav_3.77 tasyāṃ yadrū pamābhāti bāhyamekamivānyataḥ /",
  "SA15pramanvu:1817": "vyāvṛttamiva nistattvaṃ parīkṣānaṅgabhāvataḥ //",
  "SA15pramanvu:1818": "Pramāṇav_3.78 arthā jñānaniviṣṭāsta evaṃ vyāvṛttarūpakāḥ /",
  "SA15pramanvu:1819": "abhinnā iva cābhānti vyāvṛttāḥ punaranyataḥ //",
  "SA15pramanvu:1820": "Pramāṇav_3.79 ta eva teṣāṃ sāmānyasamānādhāragocaraiḥ /",
  "SA15pramanvu:1821": "jñānābhidhānairmithyārtho vyavahāraḥ pratanyate //",
  "SA15pramanvu:1822": "Pramāṇav_3.80 sa ca sarvaḥ padārthānāmanyonyābhāvasaṃśrayaḥ /",
  "SA15pramanvu:1823": "tenānyāpohaviṣayo vastumābhasya cāśrayaḥ //",
  "SA15pramanvu:1824": "Pramāṇav_3.81 yatrāsti vastusambandho yathoktānumitau yathā /",
  "SA15pramanvu:1825": "nānyatra bhrāntisāmye 'pi dīpatejo maṇau yathā //",
  "SA15pramanvu:1826": "Pramāṇav_3.82 tatraikakāryo 'neko 'pi tadakāryānyatāśrayaḥ /",
  "SA15pramanvu:1827": "ekatvenābhidhājñānairvyavahāraḥ pratāryate //",
  "SA15pramanvu:1828": "Pramāṇav_3.83 tato 'nekakṛdeko 'pi tadbhāvaparidīpane /",
  "SA15pramanvu:1829": "atatkāryārthabhedena nānādharmā pratīyate //",
  "SA15pramanvu:1830": "Pramāṇav_3.84 yathāpratīti kathitaḥ śabdārtho 'sāvasannapi /",
  "SA15pramanvu:1831": "samānādhikaraṇyaṃ ca vastunyasya na sambhavaḥ //",
  "SA15pramanvu:1832": "Pramāṇav_3.85 dharmadharmivyasthānaṃ bhedo 'bhedaśca yādṛśaḥ /",
  "SA15pramanvu:1833": "asamīkṣitatattvārtho yathā loke pratīyate //",
  "SA15pramanvu:1834": "Pramāṇav_3.86 taṃ tathaiva samāśritya sādhyasādhanaṃsaṃsthitiḥ /",
  "SA15pramanvu:1835": "paramārthāvatārāya vidvadbhiravakalpyate //",
  "SA15pramanvu:1836": "Pramāṇav_3.87 saṃsṛjyante na bhidyante svato 'rthāḥ pāramārthikāḥ /",
  "SA15pramanvu:1837": "rūpamekamanekaṃ ca teṣu buddherupaplavaḥ //",
  "SA15pramanvu:1838": "Pramāṇav_3.88 bhedastato 'yaṃ bauddhe 'rthe sāmānyaṃ bheda ityapi /",
  "SA15pramanvu:1839": "tasyaiva cānyavyāvṛttyā dharmabhedaḥ prakalpyate //",
  "SA15pramanvu:1840": "Pramāṇav_3.89 sādhyasādhanasaṃkalpe vastudarśanahānitaḥ /",
  "SA15pramanvu:1841": "bhedaḥ sāmānyasaṃsṛṣṭo grāhyo nātra svalakṣaṇam //",
  "SA15pramanvu:1842": "Pramāṇav_3.90 samānabhinnādyākārairna tad grāhyaṃ kathaṃcana /",
  "SA15pramanvu:1843": "bhedānāṃ bahubhedānāṃ tatraikasminnayogataḥ //",
  "SA15pramanvu:1844": "Pramāṇav_3.91 tadrū paṃ sarvato bhinnaṃ tathā tatpratipādikā /",
  "SA15pramanvu:1845": "na śrutiḥ kalpanā vāsti samānyenaiva vṛttitaḥ //",
  "SA15pramanvu:1846": "Pramāṇav_3.92 śabdāḥ saṃketitaṃ prāhurvyavahārāya sa smṛtaḥ /",
  "SA15pramanvu:1847": "tadā svalakṣaṇaṃ nāsti saṃketastena tatra na //",
  "SA15pramanvu:1848": "Pramāṇav_3.93 api pravartteta pumān vijñāyārthakriyākṣamān /",
  "SA15pramanvu:1849": "tatsādhanāyetyartheṣu saṃyojyante 'bhidhākriyāḥ //",
  "SA15pramanvu:1850": "Pramāṇav_3.94 tatrānarthakriyāyogyā jātistadvānalaṃ sa ca /",
  "SA15pramanvu:1851": "sākṣānna yojyate kasmādānantyāccedidaṃ samam //",
  "SA15pramanvu:1852": "Pramāṇav_3.95 tatkāriṇāmatatkāribhedasāmye na kiṃ kṛtaḥ /",
  "SA15pramanvu:1853": "tadvaddoṣasya sāmyāccedastu jātiralaṃ parā //",
  "SA15pramanvu:1854": "Pramāṇav_3.96 tadanyaparihāreṇa pravarteteti ca dhvaniḥ /",
  "SA15pramanvu:1855": "ucyate tena tebhyo 'syāvyavacchede kathaṃ ca saḥ //",
  "SA15pramanvu:1856": "Pramāṇav_3.97 vyavacchedo 'sti cedasya nanvetāvat prayojanam /",
  "SA15pramanvu:1857": "śabdānāmiti kiṃ tatra sāmānyenāpareṇa vaḥ //",
  "SA15pramanvu:1858": "Pramāṇav_3.98 jñānādyarthakriyāṃ tāṃ tāṃ dṛṣṭvā bhede 'pi kuvataḥ /",
  "SA15pramanvu:1859": "arthāṃ stadanyaviśleṣaviṣayairdhvanibhiḥ saha //",
  "SA15pramanvu:1860": "Pramāṇav_3.99 saṃyojya pratyabhijñānaṃ kuryādapyanyadarśane /",
  "SA15pramanvu:1861": "parasyāpi na sā buddhiḥ sāmānyādeva kevalāt //",
  "SA15pramanvu:1862": "Pramāṇav_3.100 nityaṃ tanmātravijñāne vyaktyajñānaprasaṅgataḥ /",
  "SA15pramanvu:1863": "tadā kadācit sambaddhasyāgṛhītasya tadvataḥ //",
  "SA15pramanvu:1864": "Pramāṇav_3.101 tadvattāniścayo na syād vyavahārastataḥ katham /",
  "SA15pramanvu:1865": "ekavastusahāyāśced vyaktayo jñānakāraṇam //",
  "SA15pramanvu:1866": "Pramāṇav_3.102 tadekaṃ vastu kiṃ tāsāṃ nānātvaṃ samapohati /",
  "SA15pramanvu:1867": "nānātvāccaikavijñānahetutā tāsu neṣyate //",
  "SA15pramanvu:1868": "Pramāṇav_3.103 anekamapi yadye kamapekṣyābhinnabuddhikṛt /",
  "SA15pramanvu:1869": "tābhirvināpi pratyakaṃ kriyamāṇāṃ dhiyaṃ prati //",
  "SA15pramanvu:1870": "Pramāṇav_3.104 tenaikenāpi sāmarthya tāsāṃ netyagraho dhiyā /",
  "SA15pramanvu:1871": "nīlādernetravijñāne pṛthak sāmarthyadarśanāt //",
  "SA15pramanvu:1872": "Pramāṇav_3.105 śaktisiddhiḥ samūhe 'pi naivaṃ vyakteḥ kathañcana /",
  "SA15pramanvu:1873": "tāsāmanyatāmāpekṣyaṃ taccecchaktaṃ na kevalam //",
  "SA15pramanvu:1874": "Pramāṇav_3.106 tadekamupakuryustāḥ kathamekāṃ dhiyaṃ ca na /",
  "SA15pramanvu:1875": "kārya ca tāsāṃ prāpto 'sau jananaṃ yadupakriyā //",
  "SA15pramanvu:1876": "Pramāṇav_3.107 abhinnapratibhāsā dhīrna bhinneṣviti cenmatam /",
  "SA15pramanvu:1877": "pratibhāso dhiyā bhinnaḥ samānā iti tadgrahāt //",
  "SA15pramanvu:1878": "Pramāṇav_3.108 kathaṃ tā bhinnadhīgrāhyāḥ samāścedekakāryatā /",
  "SA15pramanvu:1879": "sādṛśyaṃ nanu dhīḥ kārya tāsāṃ sā ca vibhidyate //",
  "SA15pramanvu:1880": "Pramāṇav_3.109 ekapratyavamarśasya hetutvād dhīrabhedinī /",
  "SA15pramanvu:1881": "ekadhīhetubhāvena vyaktīnāmapyabhinnatā //",
  "SA15pramanvu:1882": "Pramāṇav_3.110 sā cātatkāryaviśleṣastadanyasyānuvartinaḥ /",
  "SA15pramanvu:1883": "adṛṣṭeḥ pratiṣedhācca saṃketastadvidarthikaḥ //",
  "SA15pramanvu:1884": "Pramāṇav_3.111 atatkārivivekena pravṛttyarthatayā śrutiḥ /",
  "SA15pramanvu:1885": "akāryakṛti tatkāritulyarūpāvabhāsinīm //",
  "SA15pramanvu:1886": "Pramāṇav_3.112 dhiyaṃ vastupṛthagbhāvamātrabījāmanarthikām /",
  "SA15pramanvu:1887": "janayantyapyatatkāriparihārāṅgabhāvataḥ //",
  "SA15pramanvu:1888": "Pramāṇav_3.113 vastubhedāśrayāccārthe na visaṃvādikā matā /",
  "SA15pramanvu:1889": "tato 'nyāpohaviṣayā tatkartrāśritabhāvataḥ //",
  "SA15pramanvu:1890": "Pramāṇav_3.114 avṛkṣavyatirekeṇa vṛkṣārthagrahaṇe dvayam /",
  "SA15pramanvu:1891": "anyonyāśrayamityekagrahābhāve dvayāgrahaḥ //",
  "SA15pramanvu:1892": "Pramāṇav_3.115 saṅketāsambhavastasmāditi kecit pracakṣate /",
  "SA15pramanvu:1893": "teṣāmavṛkṣāḥ saṃṅkete vyavacchinnā na vā yadi //",
  "SA15pramanvu:1894": "Pramāṇav_3.116 vyavacchinnāḥ kathaṃ jñātāḥ prāgvṛkṣagrahaṇādṛte /",
  "SA15pramanvu:1895": "anirākaraṇe teṣāṃ saṃkete vyavahāriṇām //",
  "SA15pramanvu:1896": "Pramāṇav_3.117 na syāt tatparihāreṇa pravṛttirvṛ kṣabhedavat /",
  "SA15pramanvu:1897": "avidhāya niṣidhyānyat pradarśyaikaṃ puraḥ sthitam //",
  "SA15pramanvu:1898": "Pramāṇav_3.118 vṛkṣo 'yamiti saṃketaḥ kriyate tat prapadyate /",
  "SA15pramanvu:1899": "vyavahāre 'pi tenāyamadoṣa iti cet taruḥ //",
  "SA15pramanvu:1900": "Pramāṇav_3.119 ayamapyayameveti prasaṅgo na nivartate /",
  "SA15pramanvu:1901": "ekapratyavamarśākhye jñāne ekatra hi sthitaḥ //",
  "SA15pramanvu:1902": "Pramāṇav_3.120 prapattā tadataddhetūnarthān vibhajate svayam /",
  "SA15pramanvu:1903": "tadbuddhivartino bhāvān bhāto hetutayā dhiyaḥ //",
  "SA15pramanvu:1904": "Pramāṇav_3.121 aheturūpavikalānekarūpāniva svayam /",
  "SA15pramanvu:1905": "bhedena pratipadyetetyuktirbhede niyujyate //",
  "SA15pramanvu:1906": "Pramāṇav_3.122 taṃ tasyā pratiyatī dhīḥ bhrāntyaikaṃ vastvivekṣate /",
  "SA15pramanvu:1907": "kvacinniveśanāyārthe vinivartya kutaścana //",
  "SA15pramanvu:1908": "Pramāṇav_3.123 buddheḥ prayujyate śabdastadarthasyāvadhāraṇāt /",
  "SA15pramanvu:1909": "vyartho 'nyathā prayogaḥ syāt tajjñeyādipadeṣvapi //",
  "SA15pramanvu:1910": "Pramāṇav_3.124 vyavahāropanīteṣu vyavacchedyo 'sti kaścana /",
  "SA15pramanvu:1911": "niveśanaṃ ca yo yasmād bhidyate vinivartya tam //",
  "SA15pramanvu:1912": "Pramāṇav_3.125 tadbhede bhidyamānānāṃ samānākārabhāsini /",
  "SA15pramanvu:1913": "sa cāyamanyavyāvṛttyā gamyate tasya vastunaḥ //",
  "SA15pramanvu:1914": "Pramāṇav_3.126 kaścid bhāga iti prokto rūpaṃ nāsyāpi kiñcina /",
  "SA15pramanvu:1915": "tadgatāveva śabdebhyo gamyate 'nyanivartanam //",
  "SA15pramanvu:1916": "Pramāṇav_3.127 na tatra gamyate kaścid viśiṣṭaḥ kenacit paraḥ /",
  "SA15pramanvu:1917": "na cāpi śabdo dvayakṛdanyonyābhāva ityasau //",
  "SA15pramanvu:1918": "Pramāṇav_3.128 arūpo rūpattvena darśanaṃ buddhiviplavaḥ /",
  "SA15pramanvu:1919": "tenaivāparamārtho 'sāvanyathā na hi vastunaḥ //",
  "SA15pramanvu:1920": "Pramāṇav_3.129 vyāvṛttirvastu bhavati bhedo 'syāsmāditiraṇāt /",
  "SA15pramanvu:1921": "ekārthaśleṣaviccheda eko vyāpriyate dhvaniḥ //",
  "SA15pramanvu:1922": "Pramāṇav_3.130 liṅgaṃ vā tatra vicchinnaṃ vācyaṃ vastu na kiñcana /",
  "SA15pramanvu:1923": "yasyābhidhānato vastusāmarthyādakhile gatiḥ //",
  "SA15pramanvu:1924": "Pramāṇav_3.131 bhavennānāphalaḥ śabda ekādhāro bhavatyataḥ /",
  "SA15pramanvu:1925": "vicchedaṃ sūcayannekamapratikṣipya vartate //",
  "SA15pramanvu:1926": "Pramāṇav_3.132 yadānyat tena sa vyāpta ekatvena ca bhāsate /",
  "SA15pramanvu:1927": "sāmānadhikaraṇyaṃ syāt tadā buddhayanurodhataḥ //",
  "SA15pramanvu:1928": "Pramāṇav_3.133 vastudharmasya saṃsparśo vicchedakaraṇe dhvaneḥ /",
  "SA15pramanvu:1929": "syāt satyaṃ sa hi tatreti naikavastvabhidhāyini //",
  "SA15pramanvu:1930": "Pramāṇav_3.134 buddhāvabhāsamānasya dṛśyasyābhāvaniścayāt /",
  "SA15pramanvu:1931": "tenānyāpohaviṣayāḥ proktāḥ sāmānyāgocarāḥ //",
  "SA15pramanvu:1932": "Pramāṇav_3.135 śabdāśca buddhayaścaiva vastunyeṣāmasambhavāt /",
  "SA15pramanvu:1933": "ekatvād vasturūpasya bhinnarūpā matiḥ kutaḥ //",
  "SA15pramanvu:1934": "Pramāṇav_3.136 anvayavyatirekau vā naikasyaikārthagocarau /",
  "SA15pramanvu:1935": "abhedavyavahārāśca bhede syuranibandhanāḥ //",
  "SA15pramanvu:1936": "Pramāṇav_3.137 sarvatra bhāvad vyāvṛtternaite doṣāḥ prasaṅginaḥ /",
  "SA15pramanvu:1937": "ekākāryeṣu bhāveṣu tatkāryaparicodane //",
  "SA15pramanvu:1938": "Pramāṇav_3.138 gauravāśaktivaiphalyād bhedākhyāyāḥ samā śrutiḥ /",
  "SA15pramanvu:1939": "kṛtā bṛddhairatatkāryavyāvṛttivinibandhanā //",
  "SA15pramanvu:1940": "Pramāṇav_3.139 na bhāve sarvabhāvānāṃ svasvabhāvavyavasthiteḥ /",
  "SA15pramanvu:1941": "yad rūpaṃ śābaleyasya bāhuleyasya nāsti tat //",
  "SA15pramanvu:1942": "Pramāṇav_3.140 atatkāryaparāvṛttirdvayorapi ca vidyate /",
  "SA15pramanvu:1943": "arthābhedena ca vinā śabdābhedo na yujyate //",
  "SA15pramanvu:1944": "Pramāṇav_3.141 tasmāt tatkāryatāpīṣṭā tatkāryādeva bhinnatā /",
  "SA15pramanvu:1945": "cakṣu rādau yathā rūpavijñānaikaphale kvacit //",
  "SA15pramanvu:1946": "Pramāṇav_3.142 aviśeṣereṇa tatkāryacodanasambhave sati /",
  "SA15pramanvu:1947": "sakṛt sarvapratītyartha kaścit sāṃketikīṃ śrutim //",
  "SA15pramanvu:1948": "Pramāṇav_3.143 kuryādṛte 'pi tadrū pasāmānyād vyatirekiṇaḥ /",
  "SA15pramanvu:1949": "ekavṛtteraneko 'pi yadyekaśrutimān bhavet //",
  "SA15pramanvu:1950": "Pramāṇav_3.144 vṛttirādheyatā vyaktiriti tasminna yujyate /",
  "SA15pramanvu:1951": "nityasyānupakāryasvānnādhāraḥ pravisarpataḥ //",
  "SA15pramanvu:1952": "Pramāṇav_3.145 śaktistaddeśajananaṃ kuṇḍāderbadarādiṣu /",
  "SA15pramanvu:1953": "na sambhavati sāpyatra tadabhāve 'pyavasthiteḥ //",
  "SA15pramanvu:1954": "Pramāṇav_3.146 na sthitiḥ sāpyayuktaiva bhedābhedavivecane /",
  "SA15pramanvu:1955": "vijñānotpattiyogyatvāyātmanyanyānurodhi yat //",
  "SA15pramanvu:1956": "Pramāṇav_3.147 tad vyaṅgyaṃ yogyatāyāśca kāraṇaṃ kārakaṃ matam /",
  "SA15pramanvu:1957": "prāgevāsya ca yogyatve tadapekṣā na yujyate //",
  "SA15pramanvu:1958": "Pramāṇav_3.148 sāmānyasyāvikāryasya tatsāmānyavataḥ kutaḥ /",
  "SA15pramanvu:1959": "añjanāderiva vyakteḥ saṃskāro nendriyasya ca //",
  "SA15pramanvu:1960": "Pramāṇav_3.149 pratipatterabhinnatvāt tadbhāvābhāvakālayoḥ /",
  "SA15pramanvu:1961": "vyañjakasya ca jātīnāṃ jātimattā yadīṣyate //",
  "SA15pramanvu:1962": "Pramāṇav_3.150 prāpto gotvādinā tadvān pradīpādiḥ prakāśakaḥ /",
  "SA15pramanvu:1963": "vyakteranyātha vānanyā yeṣāṃ jātistu vidyate //",
  "SA15pramanvu:1964": "Pramāṇav_3.151 teṣāṃ vyaktiṣvapūrvāsu kathaṃ sāmānyabuddhayaḥ /",
  "SA15pramanvu:1965": "ekatra tatsato 'nyatra darśanāsambhavāt sataḥ //",
  "SA15pramanvu:1966": "Pramāṇav_3.152 ananyatve 'nvayābhāvādanyatve 'pyanapāśrayāt /",
  "SA15pramanvu:1967": "na yāti na ca tatrāsīdasti paścānna cāṃśavat //",
  "SA15pramanvu:1968": "Pramāṇav_3.153 jahāti pūrva nādhāramaho vyasanasantatiḥ /",
  "SA15pramanvu:1969": "anyatra varttamānasya tato 'nyasthānajanmani //",
  "SA15pramanvu:1970": "Pramāṇav_3.154 svasmādacalataḥ sthānād vṛttirityatiyuktimat /",
  "SA15pramanvu:1971": "yatrāsau varttate bhāvastena sambadhyate 'pi na //",
  "SA15pramanvu:1972": "Pramāṇav_3.155 taddeśinañca vyāpnoti kimapyetanmahādbhutam /",
  "SA15pramanvu:1973": "vyaktyaivaikatra sā vyaktāabhedāt sarvatragā yadi //",
  "SA15pramanvu:1974": "Pramāṇav_3.156 sarvatra dṛśyetābhedāt sāpi na vyaktapekṣiṇī /",
  "SA15pramanvu:1975": "byañjakasyāpratītau na vyaṅgyaṃ samyak pratīyate //",
  "SA15pramanvu:1976": "Pramāṇav_3.157 viparyayaḥ punaḥ kasmādiṣṭaḥ sāmānyatadvatoḥ /",
  "SA15pramanvu:1977": "pācakādiṣvabhinnena vināpyarthena vācakaḥ //",
  "SA15pramanvu:1978": "Pramāṇav_3.158 bhedānna hetuḥ karmāsya na jātiḥ karmasaṃśrayāt /",
  "SA15pramanvu:1979": "śrutyantaranimittatvāt sthityabhāvāccakarmaṇaḥ //",
  "SA15pramanvu:1980": "Pramāṇav_3.159 asambandhānna sāmānyaṃ nāyuktaṃ śabdakāraṇāt /",
  "SA15pramanvu:1981": "atiprasaṃgāt karmāpi nāsat jñānābhidhānayoḥ //",
  "SA15pramanvu:1982": "Pramāṇav_3.160 anaimittikatāpatteḥ na ca śaktirananvayāt /",
  "SA15pramanvu:1983": "sāmānyaṃ pācakatvādi yadi prāgeva tad bhavet //",
  "SA15pramanvu:1984": "Pramāṇav_3.161 vyaktaṃ sattadivanno cenna paścādaviśeṣataḥ /",
  "SA15pramanvu:1985": "kriyopakārāpekṣasya vyañjakatve 'vikāriṇaḥ //",
  "SA15pramanvu:1986": "Pramāṇav_3.162 nāpekṣātiśaye 'pyasya kṣaṇikatvāt kriyā kutaḥ /",
  "SA15pramanvu:1987": "tulye bhede yayā jāti pratyāsattyā prasarpati //",
  "SA15pramanvu:1988": "Pramāṇav_3.163 kvacinnānyatra saivāstu śabdajñānanibandhanam /",
  "SA15pramanvu:1989": "na nivṛttiṃ vihāyāsti yadi bhāvānvayo 'paraḥ //",
  "SA15pramanvu:1990": "Pramāṇav_3.164 ekasya kāryamanyasya na syādatyantabhedataḥ /",
  "SA15pramanvu:1991": "yadyekātmatayānekaḥ kāryasyaikasya kārakaḥ //",
  "SA15pramanvu:1992": "Pramāṇav_3.165 ātmaikatrāpi vā so 'stīti vyarthāḥ syuḥ sahakāriṇaḥ /",
  "SA15pramanvu:1993": "napaityabhinnaṃ tad rūpaṃ viśeṣāḥ khalvapāyinaḥ //",
  "SA15pramanvu:1994": "Pramāṇav_3.166 ekāpāye phalābhāvād viśeṣebhyastadudbhavaḥ /",
  "SA15pramanvu:1995": "sa pāramārthiko bhāvo ya evārthakriyākṣamaḥ //",
  "SA15pramanvu:1996": "Pramāṇav_3.167 sa ca nānveti yonveti na tasmāt kāryasambhavaḥ /",
  "SA15pramanvu:1997": "tenātmanāpi bhede hi hetuḥ kaścinna cāparaḥ //",
  "SA15pramanvu:1998": "Pramāṇav_3.168 svabhāvo 'yamabhede tu syātāṃ nośodbhavau sakṛt /",
  "SA15pramanvu:1999": "bhedo 'pi tena naivaṃ cet ya ekasmin vinaśyati //",
  "SA15pramanvu:2000": "Pramāṇav_3.169 tiṣṭhatyātmā na tasyāto na syāt sāmānyabhedadhīḥ /",
  "SA15pramanvu:2001": "nivṛtterniḥsvabhāvatvāt nāsthānasthānakalpanā //",
  "SA15pramanvu:2002": "Pramāṇav_3.170 upaplavaśca sāmānyadhiyastenāpyadūṣaṇā /",
  "SA15pramanvu:2003": "yat tasya janakaṃ rūpaṃ tato 'nyo janakaḥ katham //",
  "SA15pramanvu:2004": "Pramāṇav_3.171 bhinnā viśeṣā janakāḥ astyabhedo 'pi teṣu cet /",
  "SA15pramanvu:2005": "tena te 'janakāḥ proktāḥ pratibhāso 'pi bhedakaḥ //",
  "SA15pramanvu:2006": "Pramāṇav_3.172 ananyabhāk sa evārthastasya vyāvṛttayo 'pare /",
  "SA15pramanvu:2007": "tat kāryakāraṇaṃ coktaṃ tat svalakṣaṇamiṣyate //",
  "SA15pramanvu:2008": "Pramāṇav_3.173 tattyāgāptiphalāḥ sarvāḥ puruṣāṇāṃ pravṛttayaḥ /",
  "SA15pramanvu:2009": "yathā bhedāviśeṣe 'pi na sarva sarvasādhanam //",
  "SA15pramanvu:2010": "Pramāṇav_3.174 tathā bhedāviśeṣe 'pi na sarva sarvasādhanam /",
  "SA15pramanvu:2011": "bhede hi kārakaṃ kiñcid vastudharmatayā bhavet //",
  "SA15pramanvu:2012": "Pramāṇav_3.175 abhede tu virudhyate tasyaikasya kriyākriye /",
  "SA15pramanvu:2013": "bhedo 'pyastyakriyātaśced na kuryuḥ sahakāriṇaḥ //",
  "SA15pramanvu:2014": "Pramāṇav_3.176 paryāyeṇātha kartṛtvaṃ sa kiṃ tasyaiva vastunaḥ /",
  "SA15pramanvu:2015": "atyantabhedābhedau tu syātāṃ tadvati vastuni //",
  "SA15pramanvu:2016": "Pramāṇav_3.177 anyonyaṃ vā tayorbhedḥ sadṛśāsadṛśātmanoḥ /",
  "SA15pramanvu:2017": "tayorapi bhaved bhedo yadi yenātmanā tayoḥ //",
  "SA15pramanvu:2018": "Pramāṇav_3.178 bhedaḥ sāmānyamityetad yadi bhedastadātmanā /",
  "SA15pramanvu:2019": "bheda eva tathā ca syānniḥsāmānyaviśeṣatā //",
  "SA15pramanvu:2020": "Pramāṇav_3.179 bhedasāmānyayoryadvad ghaṭādīnāṃ parasparam /",
  "SA15pramanvu:2021": "yamātmānaṃ puraskṛtya puruṣo 'yaṃ pravartate //",
  "SA15pramanvu:2022": "Pramāṇav_3.180 tatsādhyaphalavāñchāvān bhedābhedau tadāśrayau /",
  "SA15pramanvu:2023": "cintyete svātmanā bhedo vyāvṛttyā ca samānatā //",
  "SA15pramanvu:2024": "Pramāṇav_3.181 astyeva vastu nānveti pravṛttyādiprasaṅgataḥ /",
  "SA15pramanvu:2025": "etenaiva yadahrīkāḥ kimapyaślīlamākulam //",
  "SA15pramanvu:2026": "Pramāṇav_3.182 pralapanti pratikṣiptaṃ tadapyekāntasambhavāt /",
  "SA15pramanvu:2027": "sarvasyobhayarūpatve tadviśeṣanirākṛteḥ //",
  "SA15pramanvu:2028": "Pramāṇav_3.183 codito dadhi khādeti kimuṣṭraṃ nābhidhāvati /",
  "SA15pramanvu:2029": "athāstyatiśayaḥ kaścid yena bhedena varttate //",
  "SA15pramanvu:2030": "Pramāṇav_3.184 sa eva dadhi so 'nyatra nāstītyanubhayaṃ param /",
  "SA15pramanvu:2031": "sarvātmatve ca sarveṣāṃ bhinnau syātāṃ na dhīdhvanī //",
  "SA15pramanvu:2032": "Pramāṇav_3.185 bhedasaṃhāravādasya tadabhedādasambhavaḥ /",
  "SA15pramanvu:2033": "rūpābhāvādabhāvasya śabdā rūpābhidhāyinaḥ //",
  "SA15pramanvu:2034": "Pramāṇav_3.186 nāśaṃkyā eva siddhāste 'to vyavacchedavācakāḥ /",
  "SA15pramanvu:2035": "upādhibhedāpekṣo vā svabhāvaḥ kevalo 'tha vā //",
  "SA15pramanvu:2036": "Pramāṇav_3.187 ucyate sādhyasiddh yartha nāśe kāryatvasattvavat /",
  "SA15pramanvu:2037": "sattāsvabhāvo hetuścet sā sattā sādhyate katham //",
  "SA15pramanvu:2038": "Pramāṇav_3.188 ananvayo hi bhedānāṃ vyāhato hetusādhyayoḥḥ /",
  "SA15pramanvu:2039": "bhāvopādānamātre tu sādhye sāmānyadharmiṇi //",
  "SA15pramanvu:2040": "Pramāṇav_3.189 na kaścidarthaḥ siddhaḥ syādaniṣiddhaṃ ca tādṛśam /",
  "SA15pramanvu:2041": "upāttabhede sādhye 'smin bhaveddheturananvayaḥ //",
  "SA15pramanvu:2042": "Pramāṇav_3.190 sattāyāṃ tena sādhyāyāṃ viśeṣaḥ sādhito bhavet /",
  "SA15pramanvu:2043": "aparāmṛṣṭatadbhede vastumātre tu sādhane //",
  "SA15pramanvu:2044": "Pramāṇav_3.191 tanmātravyāpinaḥ sādhyasyānvayo na vihanyate /",
  "SA15pramanvu:2045": "nāsiddhe bhāvadharmo 'sti vyabhicāryubhayāśrayaḥ //",
  "SA15pramanvu:2046": "Pramāṇav_3.192 dharmo viruddho 'bhāvasya sā sattā sādhyate katham /",
  "SA15pramanvu:2047": "siddhaḥ svabhāvo gamako vyāpakastasya niścitaḥ //",
  "SA15pramanvu:2048": "Pramāṇav_3.193 gamyaḥ svabhāvastasyāyaṃ nivṛttau vā nivartakaḥ /",
  "SA15pramanvu:2049": "anityatve yathā kāryamakārya vāvināśini //",
  "SA15pramanvu:2050": "Pramāṇav_3.194 ahetutvād vināśasya svabhāvādanubandhitā /",
  "SA15pramanvu:2051": "sāpekṣāṇāṃ hi bhāvānāṃ nāvaśyambhāvitekṣyate //",
  "SA15pramanvu:2052": "Pramāṇav_3.195 bāhulye 'pi hi taddhetorbhavet kvacidasambhavaḥ /",
  "SA15pramanvu:2053": "etena vyabhicāritvamuktaṃ kāryāvyavasthiteḥ //",
  "SA15pramanvu:2054": "Pramāṇav_3.196 sarveṣāṃ nāśahetūnāṃ hetumannāśavādinām /",
  "SA15pramanvu:2055": "asāmarthyācca taddhetorbhavatyeva svabhāvataḥ //",
  "SA15pramanvu:2056": "Pramāṇav_3.197 yatra nāma bhavatyasmādanyatrāpi svabhāvataḥ /",
  "SA15pramanvu:2057": "yā kācid bhāvaviṣayānumitirdvividhaiva sā //",
  "SA15pramanvu:2058": "Pramāṇav_3.198 svasādhye kāryabhāvābhyāṃ sambandhaniyamāt tayoḥ /",
  "SA15pramanvu:2059": "pravṛtterbuddhipūrvatvāt tadbhāvānupalambhane //",
  "SA15pramanvu:2060": "Pramāṇav_3.199 pravarttitavyaṃ netyuktānupalabdheḥ pramāṇatā /",
  "SA15pramanvu:2061": "śāstrādhikāre 'sambaddhā bahavo 'rthā atīndriyāḥ //",
  "SA15pramanvu:2062": "Pramāṇav_3.200 aliṅgāśca kathaṃ teṣāmabhāvo 'nupalabdhitaḥ /",
  "SA15pramanvu:2063": "sadasanniścayaphalā neti syād vāpramāṇatā //",
  "SA15pramanvu:2064": "Pramāṇav_3.201 pramāṇamapi kācit syād liṅgātiśayabhāvinī /",
  "SA15pramanvu:2065": "svabhāvajñāpakājñānasyāyaṃ nyāya udāhṛtaḥ //",
  "SA15pramanvu:2066": "Pramāṇav_3.202 kārye tu kārakājñānambhāvasyaiva sādhakam /",
  "SA15pramanvu:2067": "svabhāvānupalambhaśca svabhāve 'rthasya liṅgini //",
  "SA15pramanvu:2068": "Pramāṇav_3.203 tadabhāvaḥ pratīyeta hetunā yadi kenacit /",
  "SA15pramanvu:2069": "dṛśyasya darśanābhāvakāraṇāsambhave sati //",
  "SA15pramanvu:2070": "Pramāṇav_3.204 bhāvasyānupalabdhasya bhāvābhāvaḥ pratīyate /",
  "SA15pramanvu:2071": "viruddhasya ca bhāvasya bhāve tadbhāvabādhanāt //",
  "SA15pramanvu:2072": "Pramāṇav_3.205 tadviruddhopalabdhau syādasattāyā viniścayaḥ /",
  "SA15pramanvu:2073": "anādivāsanodbhūtavikalpapariniṣṭhitaḥ //",
  "SA15pramanvu:2074": "Pramāṇav_3.206 śabdārthastrividho dharmī bhāvābhāvobhayāśrayaḥ /",
  "SA15pramanvu:2075": "tasmin bhāvānupādāne sādhye 'syānupalambhanam //",
  "SA15pramanvu:2076": "Pramāṇav_3.207 tathā heturna tasyavābhāvaḥ śabdaprayogataḥ /",
  "SA15pramanvu:2077": "paramārthaikatānatve śabdānāmanibandhanā //",
  "SA15pramanvu:2078": "Pramāṇav_3.208 na syāt pravṛttirartheṣu darśanāntarabhediṣu /",
  "SA15pramanvu:2079": "atītājātayorvāpi na ca syādanṛtārthatā //",
  "SA15pramanvu:2080": "Pramāṇav_3.209 vācaḥ kasyāścidityeṣā baiddhārthaviṣayā matā /",
  "SA15pramanvu:2081": "śabdārthāpahnave sādhye dharmādhāranirākṛteḥ //",
  "SA15pramanvu:2082": "Pramāṇav_3.210 na sādhyaḥ samudāyaḥ syāt siddhau dharmaśca kevalaḥ /",
  "SA15pramanvu:2083": "sadasatpakṣabhedena śabdārthānapavādibhiḥ //",
  "SA15pramanvu:2084": "Pramāṇav_3.211 vastveva cityate h yatra pratibaddhaḥ phalodayaḥ /",
  "SA15pramanvu:2085": "arthakriyāsamarthasya vicāraiḥ kiṃ parīkṣayā //",
  "SA15pramanvu:2086": "Pramāṇav_3.212 ṣaṇḍhasya rūpe vairūpye kāminyāḥ kiṃ parīkṣayā /",
  "SA15pramanvu:2087": "śabdārthaḥ kalpanājñānaviṣayatvena kalpitaḥ //",
  "SA15pramanvu:2088": "Pramāṇav_3.213 dharmo vastvāśrayāsiddhirasyokto nyāyavādinā /",
  "SA15pramanvu:2089": "nāntarīyakatābhāvācchabdānāṃ vastubhissaha //",
  "SA15pramanvu:2090": "Pramāṇav_3.214 nārthasiddhistataste hi vaktrabhiprāyasūcakāḥ /",
  "SA15pramanvu:2091": "āptavādāvisaṃvādasāmānyādanumānatā //",
  "SA15pramanvu:2092": "Pramāṇav_3.215 sambaddhānuguṇopāyaṃ puruṣārthābhidhāyakam /",
  "SA15pramanvu:2093": "parīkṣādhikṛtaṃ vākyamato 'nadhikṛtaṃ param //",
  "SA15pramanvu:2094": "Pramāṇav_3.216 pratakṣeṇānumānena dvividhenāpyabādhanam /",
  "SA15pramanvu:2095": "dṛṣṭādṛṣṭāthairorasyāvisaṃvādastadarthayoḥ //",
  "SA15pramanvu:2096": "Pramāṇav_3.217 āptavādāvisaṃvādasāmānyādanumānatā /",
  "SA15pramanvu:2097": "buddheragatyābhihitā niṣiddhāpyasya gocare //",
  "SA15pramanvu:2098": "Pramāṇav_3.218 heyopādeyatattvasya sopāyasya prasiddhitaḥ /",
  "SA15pramanvu:2099": "pradhānārthāvisaṃvādādanumānaṃ paratra vā //",
  "SA15pramanvu:2100": "Pramāṇav_3.219 puruṣātiśayāpekṣaṃ yathārthamapare biduḥ /",
  "SA15pramanvu:2101": "iṣṭo 'yamarthaḥ pratyetuṃ śakyaḥ so 'tiśayo yadi //",
  "SA15pramanvu:2102": "Pramāṇav_3.220 ayamevaṃ na vetyanyadoṣā nirdoṣatāpi vā /",
  "SA15pramanvu:2103": "durlabhatvāt pramāṇānāṃ durbodhetyapare viduḥ //",
  "SA15pramanvu:2104": "Pramāṇav_3.221 sarveṣāṃ savipakṣatvānnirhrāsātiśayaśritām /",
  "SA15pramanvu:2105": "sātmībhāvāt tadabhyāsād dīyerannāsravāḥ kvacit //",
  "SA15pramanvu:2106": "Pramāṇav_3.222 nirupadravabhūtāthasvabhāvasya viparyayaiḥ /",
  "SA15pramanvu:2107": "na bādhā yatnavapve 'pi buddhestaspakṣapātataḥ //",
  "SA15pramanvu:2108": "Pramāṇav_3.223 sarvāsāṃ doṣajātīnāṃ jātiḥ satkāyadarśanāt /",
  "SA15pramanvu:2109": "sāvidyā tatra tatsnehastasmād dveṣādisambhavaḥ //",
  "SA15pramanvu:2110": "Pramāṇav_3.224 moho nidānaṃ doṣāṇāmata evābhidhīyate /",
  "SA15pramanvu:2111": "satkāyadṛṣṭiranyatra tatprahāṇe prahāṇataḥ //",
  "SA15pramanvu:2112": "Pramāṇav_3.225 girāṃ mithyātvahetūnāṃ doṣāṇāṃ puruṣāśrayāt /",
  "SA15pramanvu:2113": "apauruṣeyaṃ satyārthamiti kecit pracakṣate //",
  "SA15pramanvu:2114": "Pramāṇav_3.226 girāṃ satyatvahetūnāṃ guṇānāṃ puruṣāśrayāt /",
  "SA15pramanvu:2115": "apauruṣeyaṃ mithyārtha kiṃ netyanye pracakṣate //",
  "SA15pramanvu:2116": "Pramāṇav_3.227 arthajñānapanaheturhi saṃketaḥ puruṣāśrayaḥ /",
  "SA15pramanvu:2117": "girāmapauruṣeyatve 'pyato mithyātvasambhavaḥ //",
  "SA15pramanvu:2118": "Pramāṇav_3.228 sambandhāpauruṣeyatve syāt pratītirasaṃvidaḥ /",
  "SA15pramanvu:2119": "saṃketāt tadabhivyaktāvasamarthānyakalpanā //",
  "SA15pramanvu:2120": "Pramāṇav_3.229 girāmekārthaniyame na syādarthāntare gatiḥ /",
  "SA15pramanvu:2121": "anekārthābhisambandhe viruddhavyaktisambhavaḥ //",
  "SA15pramanvu:2122": "Pramāṇav_3.230 apauruṣeyatāyāśca vyarthā syāt parikalpanā /",
  "SA15pramanvu:2123": "vācyaśca heturbhinnānāṃ sambandhasya vyavasthiteḥ //",
  "SA15pramanvu:2124": "Pramāṇav_3.231 asaṃskāryatayā pumbhiḥ sarvathā syānnirarthatā /",
  "SA15pramanvu:2125": "saṃskāropagame mukhyaṃ gajasnānamidaṃ bhavet //",
  "SA15pramanvu:2126": "Pramāṇav_3.232 sambandhināmanityatvānna sambandhe 'sti nityatā /",
  "SA15pramanvu:2127": "nityasyānupakāryatvādakurvāṇaśca nāśrayaḥ //",
  "SA15pramanvu:2128": "Pramāṇav_3.233 artherataḥ sa śabdānāṃ saṃskāryaḥ puruṣairdhiyā /",
  "SA15pramanvu:2129": "arthaireva sahotpāde na svabhāvaviparyayaḥ //",
  "SA15pramanvu:2130": "Pramāṇav_3.234 śabdeṣu yuktaḥ sambandhe nāyaṃ doṣo vikalpite /",
  "SA15pramanvu:2131": "nityatvādāśrayāpāye 'pyanāśo yadi jātivat //",
  "SA15pramanvu:2132": "Pramāṇav_3.235 nityeṣvāśrayasāmathrya kiṃ yeneṣṭaḥ sa cāśrayaḥ /",
  "SA15pramanvu:2133": "jñānotpādanahetūnāṃ sambandhāt sahakāriṇām //",
  "SA15pramanvu:2134": "Pramāṇav_3.236 tadutpādanayogyatvenotpattirvyaktiriṣyate /",
  "SA15pramanvu:2135": "ghaṭādiṣvapi yuktijñaiḥ aviśeṣe 'vikāriṇām //",
  "SA15pramanvu:2136": "Pramāṇav_3.237 vyañjakaiḥ svaiḥ kṛtaḥ ko 'rtho vyaktāstaiste yato matāḥ /",
  "SA15pramanvu:2137": "sambandhasya ca vastutve syād bhedād buddhicitratā //",
  "SA15pramanvu:2138": "Pramāṇav_3.238 tābhyāmabhede tāveva nāto 'nyā vastuno gatiḥ /",
  "SA15pramanvu:2139": "bhinnātvād vasturūpasya sabandhaḥ kalpanākṛtaḥ //",
  "SA15pramanvu:2140": "Pramāṇav_3.239 sad dravyaṃ syāt parādhīnaṃ sambandho 'nyasya vā katham /",
  "SA15pramanvu:2141": "varṇā nirarthakāḥ santaḥ padādi parikalpitam //",
  "SA15pramanvu:2142": "Pramāṇav_3.240 avastuni kathaṃ vṛttiḥ sambandhasyāsya vastunaḥ /",
  "SA15pramanvu:2143": "apauruṣeyatāpīṣṭā kartṛṇāmasmṛteḥ kila //",
  "SA15pramanvu:2144": "Pramāṇav_3.241 santyasyāpyanuvaktāra iti dhig vyāpakaṃ tamaḥ /",
  "SA15pramanvu:2145": "yathāyamanyato 'śrutvā nemaṃ varṇapadakramam //",
  "SA15pramanvu:2146": "Pramāṇav_3.242 vastuṃ samarthaḥ puruṣastathānyo 'pīti kaścana /",
  "SA15pramanvu:2147": "anyo vā racito granthaḥ sampradāyād ṛte paraiḥ //",
  "SA15pramanvu:2148": "Pramāṇav_3.243 dṛṣṭaḥ ko 'bhihito yena so 'pyevaṃ nānumīyate /",
  "SA15pramanvu:2149": "yajjātīyo yataḥ siddhaḥ so 'viśiṣṭo 'gnikāṣṭhavat //",
  "SA15pramanvu:2150": "Pramāṇav_3.244 adṛṣṭaheturapyanyastadbhavaḥ sampratīyate /",
  "SA15pramanvu:2151": "tatrāpradarśya ye bhedaṃ kāryasāmānyadarśanāt //",
  "SA15pramanvu:2152": "Pramāṇav_3.245 hetavaḥ pravitanyante sarve te vyabhicāriṇaḥ /",
  "SA15pramanvu:2153": "sarvathānāditā sidhyedevaṃ nāpuruṣāśrayaḥ //",
  "SA15pramanvu:2154": "Pramāṇav_3.246 tasmādapauruṣeyatve syādanyo 'pyanarāśrayaḥ /",
  "SA15pramanvu:2155": "mlecchadivyavahārāṇāṃ nāstikyavacasāmapi //",
  "SA15pramanvu:2156": "Pramāṇav_3.247 anāditvād tathābhāvaḥ pūrvasaṃskārasantateḥ /",
  "SA15pramanvu:2157": "tādṛśe 'pauruṣeyatve kaḥ siddhe 'pi guṇo bhavet //",
  "SA15pramanvu:2158": "Pramāṇav_3.248 arthasaṃskārabhedānāṃ darśanāt saṃśayaḥ punaḥ /",
  "SA15pramanvu:2159": "anyāviśeṣād varṇānāṃ sādhane ki phalaṃ bhavet //",
  "SA15pramanvu:2160": "Pramāṇav_3.249 vākyaṃ bhinnaṃ na varṇebhyo vidyate 'nupalambhataḥ /",
  "SA15pramanvu:2161": "anekāvayavātmatve pṛthak teṣāṃ nirarthatā //",
  "SA15pramanvu:2162": "Pramāṇav_3.250 atadrūpe ca tādrūpyaṃ kalpitaṃ siṃhatādivat /",
  "SA15pramanvu:2163": "pratyekaṃ sārthakatve 'pi mithyānekatvakalpanā //",
  "SA15pramanvu:2164": "Pramāṇav_3.251 ekāvayavagatyā ca vākyārthapratipad bhavet /",
  "SA15pramanvu:2165": "sakṛcchrutau ca sarveṣā kālabhedo na yujyate //",
  "SA15pramanvu:2166": "Pramāṇav_3.252 ekatve 'pi hyabhinnasya kramaśo gatyasambhavāt /",
  "SA15pramanvu:2167": "anityaṃ yatnasambhūtaṃ pauruṣeyaṃ kathaṃ na tat //",
  "SA15pramanvu:2168": "Pramāṇav_3.253 nityopalabdhirnityatve 'pyanāvaraṇasambhavāt /",
  "SA15pramanvu:2169": "aśrutirvikalatvāccet kasyacit sahakāriṇaḥ //",
  "SA15pramanvu:2170": "Pramāṇav_3.254 kāmamanyapratīkṣāstu niyamastu virudhyate /",
  "SA15pramanvu:2171": "sarvatrānupalambhaḥ syāt teṣāmavyāpitā yadi //",
  "SA15pramanvu:2172": "Pramāṇav_3.255 sarveṣāmupalambhaḥ syāt yugapad vyāpitā yadi /",
  "SA15pramanvu:2173": "saṃskṛtasyopalambhe ca kaḥ saṃskarttāvikāriṇaḥ //",
  "SA15pramanvu:2174": "Pramāṇav_3.256 indriyasya syāt saṃskāraḥ śrṛṇuyānnikhilaṃ ca tat /",
  "SA15pramanvu:2175": "saṃskārabhedabhinnatvādekārthaniyamo yadi //",
  "SA15pramanvu:2176": "Pramāṇav_3.257 anekaśabdasaṃdhāte śrutiḥ kalakale katham /",
  "SA15pramanvu:2177": "dhvanathaḥ kevalaṃ tatra śrū yante cenna vācakāḥ //",
  "SA15pramanvu:2178": "Pramāṇav_3.258 dhvanibhyo bhinnamastīti śraddheyamatibahvidam /",
  "SA15pramanvu:2179": "sthiteṣvanyeṣu śabdeṣu śrūyate vācakaḥ katham //",
  "SA15pramanvu:2180": "Pramāṇav_3.259 kathaṃ vā śaktiniyamād bhinnadhvanigatirbhavet /",
  "SA15pramanvu:2181": "dhvanayaḥ sammatā yaiste doṣaiḥ kairapyavācakāḥ //",
  "SA15pramanvu:2182": "Pramāṇav_3.260 dhvanibhirvyajyamāne 'smin vācake 'pi kathaṃ na te /",
  "SA15pramanvu:2183": "varṇānupūrvī vākyaṃ cenna varṇānāmabhedataḥ //",
  "SA15pramanvu:2184": "Pramāṇav_3.261 teṣāṃ ca na vyavasthānaṃ kramāntaravirodhataḥ /",
  "SA15pramanvu:2185": "deśakālakramābhāvo vyāptinityatvavarṇanāt //",
  "SA15pramanvu:2186": "Pramāṇav_3.262 anityāvyāpitāyāṃ ca doṣaḥ prāgeva kīrtitaḥ /",
  "SA15pramanvu:2187": "vyaktikramo 'pi vākyaṃ na nityavyaktinirākṛteḥ //",
  "SA15pramanvu:2188": "Pramāṇav_3.263 vyāpāradeva tatsiddhe kāraṇānāṃ ca kāryatā /",
  "SA15pramanvu:2189": "svajñānenānyadhīhetuḥ siddhe 'rthe vyañjako mataḥ //",
  "SA15pramanvu:2190": "Pramāṇav_3.264 yathā dīpo 'nyathā vāpi ko viśeṣo 'sya kārakāt /",
  "SA15pramanvu:2191": "karaṇānāṃ samagrāṇāṃ vyāpārādupalabdhitaḥ //",
  "SA15pramanvu:2192": "Pramāṇav_3.265 niyamena ca kāryatvaṃ vyañjake tadasambhavāt /",
  "SA15pramanvu:2193": "tadrū pāvaraṇānāṃ ca vyaktiste vigamo yadi //",
  "SA15pramanvu:2194": "Pramāṇav_3.266 abhāve karaṇagrāmasāmarthya kiṃ nu tadbhavet /",
  "SA15pramanvu:2195": "śabdaviśeṣādanyeṣāmapi vyaktiḥ prasajyate //",
  "SA15pramanvu:2196": "Pramāṇav_3.267 tathāmyupagame sarvakāraṇānāṃ nirarthatā /",
  "SA15pramanvu:2197": "sādhanaṃ pratyabhijñānaṃ satprayogādi yanmatam //",
  "SA15pramanvu:2198": "Pramāṇav_3.268 anudāharaṇaṃ sarvabhāvānāṃ kṣaṇabhaṅgataḥ /",
  "SA15pramanvu:2199": "dūṣyaḥ kuheturanyo 'pi buddherapuruṣāśraye //",
  "SA15pramanvu:2200": "Pramāṇav_3.269 bādhābhyupetapratyakṣapratītānumitaiḥ samam /",
  "SA15pramanvu:2201": "ānupūrvyāśca varṇebhyo bhedaḥ sfoṭena cintitaḥ //",
  "SA15pramanvu:2202": "Pramāṇav_3.270 kalpanāropitā sā syāt kathaṃ vāpuruṣāśrayā /",
  "SA15pramanvu:2203": "sattāmātrānubandhitvāt nāśasyānityatā dhvaneḥ //",
  "SA15pramanvu:2204": "Pramāṇav_3.271 agnerarthāntarotpattau bhavet kāṣṭhasya darśanam /",
  "SA15pramanvu:2205": "avināśāt sa evāsya vināśa iti cet katham //",
  "SA15pramanvu:2206": "Pramāṇav_3.272 anyo 'nyasya vināśo 'stu kāṣṭhaṃ kasmānna dṛśyate /",
  "SA15pramanvu:2207": "tatparigrahataścenna tenānāvaraṇaṃ yataḥ //",
  "SA15pramanvu:2208": "Pramāṇav_3.273 vināśasya vināśitvam syādutpattestataḥ punaḥ /",
  "SA15pramanvu:2209": "kāṣṭhasya darśanam hantṛghāte caitrāpunarbhavaḥ //",
  "SA15pramanvu:2210": "Pramāṇav_3.274 yathātrāpyevamiti cet hanturnāmaraṇatvataḥ /",
  "SA15pramanvu:2211": "ananyatve vināśasya syānnāśaḥ kāṣṭhameva tu //",
  "SA15pramanvu:2212": "Pramāṇav_3.275 tasya tattvādahetutvaṃ nāto 'nyā vidyate gatiḥ /",
  "SA15pramanvu:2213": "ahetutve 'pi nāśasya nityatvād bhāvanāśayoḥ //",
  "SA15pramanvu:2214": "Pramāṇav_3.276 sahabhāvaprasaṅgaścedasato nityatā kutaḥ /",
  "SA15pramanvu:2215": "asattve 'bhāvanāśitvaprasaṅgo 'pi na yujyate //",
  "SA15pramanvu:2216": "Pramāṇav_3.277 nāśena yasmād bhāvasya na vināśanamiṣyate /",
  "SA15pramanvu:2217": "naśyan bhāvo 'parāpekṣa iti tajjñāpanāya sā //",
  "SA15pramanvu:2218": "Pramāṇav_3.278 avasthā heturuktāsyā bhedamāropya cetasā /",
  "SA15pramanvu:2219": "svato 'pi bhāve 'bhāvasya vikalpaścedayaṃ samaḥ //",
  "SA15pramanvu:2220": "Pramāṇav_3.279 na tasya kiñcid bhavati na bhavatyeva kevalam /",
  "SA15pramanvu:2221": "bhāve hyeṣa vikalpaḥ syād vidyervastvanuridhataḥ //",
  "SA15pramanvu:2222": "Pramāṇav_3.280 na bhāvo bhavatītyuktamabhāvo bhavatīti na /",
  "SA15pramanvu:2223": "apekṣyeta paraḥ kārya yadi vidyeta kiñcana //",
  "SA15pramanvu:2224": "Pramāṇav_3.281 yadakiñcitkaraṃ vastu kiṃ kenacidapekṣyate /",
  "SA15pramanvu:2225": "etenāhetukatve 'pi hyabhūtvā nāśabhāvataḥ //",
  "SA15pramanvu:2226": "Pramāṇav_3.282 sattānāaśitvadoṣasya pratyākhyātaṃ prasañjanam /",
  "SA15pramanvu:2227": "yathā keṣāñcideveṣṭaḥ pratigho janmināṃ yathā //",
  "SA15pramanvu:2228": "Pramāṇav_3.283 nāśaḥ svabhāvo bhāvānāṃ nānutpattimatāṃ yadi /",
  "SA15pramanvu:2229": "svabhāvaniyamāddhetoḥ svabhāvaniyamaḥ phale //",
  "SA15pramanvu:2230": "Pramāṇav_3.284 nānitye rūpabhedo 'sti bhedakānāmabhāvataḥ /",
  "SA15pramanvu:2231": "pratyākhyeyāta evaiṣāṃ sambandhasyāpi nityatā //",
  "SA15pramanvu:2232": "Pramāṇav_3.285 sambandhadoṣaiḥ prāguktaiḥ śabdaśaktiśca dūṣitā /",
  "SA15pramanvu:2233": "nāpauruṣeyamityeva yathārthajñānasādhanam //",
  "SA15pramanvu:2234": "Pramāṇav_3.286 dṛṣṭo 'nyathāpi vahnyādiraduṣṭaḥ puruṣāgasā /",
  "SA15pramanvu:2235": "na jñānahetutaiva syāt tasminnakṛtake mate //",
  "SA15pramanvu:2236": "Pramāṇav_3.287 nityebhyo vastusāmarthyāt na hi janmāsti kasyacit /",
  "SA15pramanvu:2237": "vikalpavāsanodbhūtāḥ samāropitagocarāḥ //",
  "SA15pramanvu:2238": "Pramāṇav_3.288 jāyante buddhayastatra kevalaṃ nārthagocarāḥ /",
  "SA15pramanvu:2239": "mithyātvaṃ kṛtakeṣveva dṛṣṭamityakṛtaṃ vacaḥ //",
  "SA15pramanvu:2240": "Pramāṇav_3.289 satyārtha vyatirekasya virodhivyāpanād yadi /",
  "SA15pramanvu:2241": "hetāvasambhave 'nukte bhāvastasyāpi śaṅkyate //",
  "SA15pramanvu:2242": "Pramāṇav_3.290 viruddhānāṃ padārthānāmapi vyāpakadarśanāt /",
  "SA15pramanvu:2243": "nāsattāsiddhirityuktaṃ sarvato 'nupalambhanāt //",
  "SA15pramanvu:2244": "Pramāṇav_3.291 asiddhāyāmasattāyāṃ sandigdhā vyatirekitā /",
  "SA15pramanvu:2245": "anvayo vyatireko vā sattvaṃ vā sādhyadharmiṇi //",
  "SA15pramanvu:2246": "Pramāṇav_3.292 tanniścayaphalairjānaiḥ siddhyanti yadi sādhanam /",
  "SA15pramanvu:2247": "yatra sādhyavipakṣasya varṇyate vyatirekitā //",
  "SA15pramanvu:2248": "Pramāṇav_3.293 sa evāsya sapakṣaḥ syāt sarvo heturatonvayī /",
  "SA15pramanvu:2249": "samayatve hi mantrāṇāṃ kasyacit kāryasādhanam //",
  "SA15pramanvu:2250": "Pramāṇav_3.294 athāpi bhāvaśaktiḥ syādanyathāpyaviśeṣataḥ /",
  "SA15pramanvu:2251": "kramasyārthāntaratvaṃ ca pūrvameva nirākṛtam //",
  "SA15pramanvu:2252": "Pramāṇav_3.295 nityaṃ tadarthasiddhiḥ syādasāmarthyamapekṣaṇe /",
  "SA15pramanvu:2253": "sarvasya sādhanaṃ te syurbhāvaśaktiryadīdṛśī //",
  "SA15pramanvu:2254": "Pramāṇav_3.296 prayoktṛbhedāpekṣā ca nāsaṃskāryasya yujyate /",
  "SA15pramanvu:2255": "saṃskāryasyāpi bhāvasya vastubhedo hi bhedakaḥ //",
  "SA15pramanvu:2256": "Pramāṇav_3.297 prayoktṛbhedānniyamaḥ śaktau na samaye bhavet /",
  "SA15pramanvu:2257": "anādheyaviśeṣāṇāṃ ki kurvāṇaḥ prayojakaḥ //",
  "SA15pramanvu:2258": "Pramāṇav_3.298 prayogo yadyabhivyaktiḥ sā prāgeva nirākṛtā /",
  "SA15pramanvu:2259": "vyaktiśca buddhiḥ sā yasmāt sa phalairyadi yujjate //",
  "SA15pramanvu:2260": "Pramāṇav_3.299 syācchrotuḥ phalasambandho vaktā hi vyaktikāraṇam /",
  "SA15pramanvu:2261": "anabhivyaktaśabdānāṃ karaṇānāṃ prayojanam //",
  "SA15pramanvu:2262": "Pramāṇav_3.300 manojapo vā vyarthaḥ syācchabdo hi śrotragocaraḥ /",
  "SA15pramanvu:2263": "pāramparyeṇa tajjatvāt tadv yaktiḥ sāpi cenmatiḥ //",
  "SA15pramanvu:2264": "Pramāṇav_3.301 te 'pi tathā syustadarthā cedasiddhaṃ kalpanānvayāt /",
  "SA15pramanvu:2265": "svasāmānyasvabhāvānāmekabhāvavivakṣayā //",
  "SA15pramanvu:2266": "Pramāṇav_3.302 ukteḥ samayakārāṇāmavirodho na vastuni /",
  "SA15pramanvu:2267": "ānupūrvyāmasatyāṃ syāt saro rasa iti śruto //",
  "SA15pramanvu:2268": "Pramāṇav_3.303 na kāryabheda iti ced asti sā puruṣāśrayā /",
  "SA15pramanvu:2269": "yo yadvarṇasamutthānajñānajājjñānato dhvaniḥ //",
  "SA15pramanvu:2270": "Pramāṇav_3.304 jāyate tadupādhiḥ sa śru tyā samavasīyate /",
  "SA15pramanvu:2271": "tajjñānajanitajñānaḥ sa śru tāvapaṭuśrutiḥ //",
  "SA15pramanvu:2272": "Pramāṇav_3.305 apekṣya tasmṛtiṃ paścāt smṛtimādhatta ātmani /",
  "SA15pramanvu:2273": "ityeṣā pauruṣeyyeva taddhetugrāhicetasām //",
  "SA15pramanvu:2274": "Pramāṇav_3.306 kāryakāraṇatā varṇeṣvānupūrvīti kathyate /",
  "SA15pramanvu:2275": "anyadeva tato rūpaṃ tadvarṇānāṃ pade pade //",
  "SA15pramanvu:2276": "Pramāṇav_3.307 kartṛ saṃskārato bhinnaṃ sahitaṃ kāryabhedakṛt /",
  "SA15pramanvu:2277": "sā cānupūrvī varṇānāṃ pravṛttā racanākṛtaḥ //",
  "SA15pramanvu:2278": "Pramāṇav_3.308 icchāviruddhasiddhīnāṃ sthitakramavirodhataḥ /",
  "SA15pramanvu:2279": "kāryakāraṇatāsiddheḥ pumbhyo varṇakramasya ca //",
  "SA15pramanvu:2280": "Pramāṇav_3.309 sarvo varṇakramaḥ pubhyo dahanendhanayuktivat /",
  "SA15pramanvu:2281": "asādhāraṇatā siddhā mantrākhyakramakāriṇām //",
  "SA15pramanvu:2282": "Pramāṇav_3.310 puṃsāṃ jñānaprabhāvābhyāmanyeṣāṃ tadabhāvataḥ /",
  "SA15pramanvu:2283": "ye 'pi tantravidaḥ kecid mantrān kāṃścana kuvaṃte //",
  "SA15pramanvu:2284": "Pramāṇav_3.311 prabhoḥ prabhāvasteṣāṃ sa taduktanyāyavṛttitaḥ /",
  "SA15pramanvu:2285": "kṛtakāḥ pauruṣeyāśca mantrā vācyāḥ phalepsunā //",
  "SA15pramanvu:2286": "Pramāṇav_3.312 aśaktisādhanaṃ puṃsāmanenaiva nirākṛtam /",
  "SA15pramanvu:2287": "buddhīndriyoktipuṃ stvādisādhanaṃ yattu varṇyate //",
  "SA15pramanvu:2288": "Pramāṇav_3.313 pramāṇābhaṃ yathārthāsti na hi śeṣavato gatiḥ /",
  "SA15pramanvu:2289": "artho 'yaṃ nāyamartho na iti śabdā vadanti na //",
  "SA15pramanvu:2290": "Pramāṇav_3.314 kalpyo 'yamarthaḥ puruṣaiste ca rāgādisaṃyutāḥ /",
  "SA15pramanvu:2291": "tatraikastattvavinnānya iti bhedaśca kiṃkṛtaḥ //",
  "SA15pramanvu:2292": "Pramāṇav_3.315 tadvt puṃstve kathamapi jñānī kaścit katha na vaḥ /",
  "SA15pramanvu:2293": "yasya pramāṇamavisaṃvādi vacanaṃ so 'rthavid yadi //",
  "SA15pramanvu:2294": "Pramāṇav_3.316 na hyatyantaparokṣeṣu prāmāṇasyāsti sambhavaḥ /",
  "SA15pramanvu:2295": "yasya prāmāṇasaṃvādi vacanaṃ tatkṛtaṃ vacaḥ //",
  "SA15pramanvu:2296": "Pramāṇav_3.317 sa āgam iti prāptaṃ nirarthāpauruṣeyatā /",
  "SA15pramanvu:2297": "yadyatyantaparokṣe 'rthe 'nāgamajñānasambhavaḥ //",
  "SA15pramanvu:2298": "Pramāṇav_3.318 atīndriyārthavit kaścidastītyabhimataṃ bhavet /",
  "SA15pramanvu:2299": "svayaṃ rāgādimānnārtha vetti vedasya nānyataḥ //",
  "SA15pramanvu:2300": "Pramāṇav_3.319 na vedayati vado 'pi vedārthasya kuto gatiḥ /",
  "SA15pramanvu:2301": "tenāgnihotraṃ juhuyāt svargakāma iti śrutau //",
  "SA15pramanvu:2302": "Pramāṇav_3.320 khādet śvamāṃsamityeṣa nārtha ityatra kā pramā /",
  "SA15pramanvu:2303": "prasiddho lokavādaścet tatra ko 'tīndriyārthadṛk //",
  "SA15pramanvu:2304": "Pramāṇav_3.321 anekārtheṣu śabdeṣu yenārtho 'yaṃ vivecitaḥ /",
  "SA15pramanvu:2305": "svargorvaśyādiśabdaśca dṛṣṭo 'rūḍhārthavācakaḥ //",
  "SA15pramanvu:2306": "Pramāṇav_3.322 śabdāntareṣu tādṛkṣu tādṛśyevāstu kalpanā /",
  "SA15pramanvu:2307": "prasiddhiśca nṛṇāṃ vādaḥ pramāṇaṃ sa ca neṣyate //",
  "SA15pramanvu:2308": "Pramāṇav_3.323 tataśca bhūyo 'rthagatiḥ kimetad dviṣṭhakāmitam /",
  "SA15pramanvu:2309": "atha prasiddhimullaṃdhya kalpane na nibandhanam //",
  "SA15pramanvu:2310": "Pramāṇav_3.324 prasiddherapramāṇatvāt tadgrahe kiṃ nibandhanam /",
  "SA15pramanvu:2311": "utpāditā prasiddhyaiva śaṃkā śabdārthaniścaye //",
  "SA15pramanvu:2312": "Pramāṇav_3.325 yasmānnānārthavṛttitvaṃ śabdānāṃ tatra dṛśyate /",
  "SA15pramanvu:2313": "anyathāsambhavābhavāt nānāśakteḥ svayaṃ dhvaneḥ //",
  "SA15pramanvu:2314": "Pramāṇav_3.326 avaśyaṃ śaṃkayā bhāvyaṃ niyāmakamapaśyatām /",
  "SA15pramanvu:2315": "eṣa sthāṇurayaṃ mārga iti vaktīti kaścana //",
  "SA15pramanvu:2316": "Pramāṇav_3.327 anyaḥ svayaṃ bravīmīti tayorbhedaḥ parīkṣyatām /",
  "SA15pramanvu:2317": "sarvatra yogyasyaikārthadyotane niyamaḥ kutaḥ //",
  "SA15pramanvu:2318": "Pramāṇav_3.328 jñātā vātīndriyāḥ kena vivakṣāvacanād ṛte /",
  "SA15pramanvu:2319": "vivakṣāniyame hetuḥ saṃketastatprakāśanaḥ //",
  "SA15pramanvu:2320": "Pramāṇav_3.329 apauruṣeyai sā nāsti tasya saikārthatā kutaḥ /",
  "SA15pramanvu:2321": "svabhāvaniyame 'nyatra na yojyeta tayā punaḥ //",
  "SA15pramanvu:2322": "Pramāṇav_3.330 saṃketaśca nirarthaḥ syād vyaktau ca niyamaḥ kutaḥ /",
  "SA15pramanvu:2323": "yatra svātantryamicchāyā niyamo nāma tatra kaḥ //",
  "SA15pramanvu:2324": "Pramāṇav_3.331 dyotayet tena saṃketo neṣṭāmevāsya yogyatām /",
  "SA15pramanvu:2325": "yasmāt kiledṛśaṃ satyaṃ yathāgniḥ śītanodanaḥ //",
  "SA15pramanvu:2326": "Pramāṇav_3.332 vākyaṃ vedaikadeśatvādanyadapyaparo bravīt /",
  "SA15pramanvu:2327": "rasavat tulyarūpatvādekabhāṇḍe ca pākavat //",
  "SA15pramanvu:2328": "Pramāṇav_3.333 śeṣavad vyabhicāritvāt kṣiptaṃ nyāyavidedṛśam /",
  "SA15pramanvu:2329": "nityasya puṃsaḥ kartṛtvaṃ nityān bhāvānatīndriyān //",
  "SA15pramanvu:2330": "Pramāṇav_3.334 ebnriyān viṣamaṃ hetuṃ bhāvānāṃ viṣamāṃ sthitim /",
  "SA15pramanvu:2331": "nivṛttiṃ ca pramāṇābhyāmanyad vā vyastagocaram //",
  "SA15pramanvu:2332": "Pramāṇav_3.335 viruddhamāgamāpekṣeṇānumānena vā vadat /",
  "SA15pramanvu:2333": "virodhamasamādhāya śāstrārtha cāpradarśya saḥ //",
  "SA15pramanvu:2334": "Pramāṇav_3.336 satyārtha pratijānāno jayed dhārṣṭyena bandhakīm /",
  "SA15pramanvu:2335": "sidhyet pramāṇaṃ yadyevam apramāṇamatheha kim //",
  "SA15pramanvu:2336": "Pramāṇav_3.337 na hyokaṃ nāsti satyārtha puruṣe bahubhāṣīṇi /",
  "SA15pramanvu:2337": "nāyaṃ svabhāvaḥ kārya vā vastūnāṃ vaktari dhvaniḥ //",
  "SA15pramanvu:2338": "Pramāṇav_3.338 na ca tadvyatiriktasya vidyate 'vyabhicāritā /",
  "SA15pramanvu:2339": "pravṛttirvācakānāṃ ca vācyadṛṣṭikṛteti cet //",
  "SA15pramanvu:2340": "Pramāṇav_3.339 parasparaviruddhārthā kathamekatra sā bhavet /",
  "SA15pramanvu:2341": "vastubhirnāgamāstena karthāñcānnāntarīyakāḥ //",
  "SA15pramanvu:2342": "Pramāṇav_3.340 pratipatturna sidhyanti kutastebhyo 'rthaniścayaḥ /",
  "SA15pramanvu:2343": "tasmānna tannivṛttyāpi bhāvābhāvaḥ prasidhyati //",
  "SA15pramanvu:2344": "tenāsanniścayaphalānupalabdhirnasidhyati /",
  "SA15pramanvu:2345": "parārthānumānanāmā",
  "SA15pramanvu:2346": "caturthaḥ paricchedaḥ",
  "SA15pramanvu:2347": "Pramāṇav_4.1 parasya pratipādyatvāt adṛṣṭo 'pi svayaṃ paraiḥ /",
  "SA15pramanvu:2348": "dṛṣṭasādhanamityeke tatkṣepāyātmadṛgvacaḥ //",
  "SA15pramanvu:2349": "Pramāṇav_4.2 anumāviṣaye neṣṭaṃ parīkṣitaparigrahāt /",
  "SA15pramanvu:2350": "vācaḥ prāmāṇyamasmin hi nānumānaṃ pravartate //",
  "SA15pramanvu:2351": "Pramāṇav_4.3 bādhanāyāgamasyokteḥ sādhanasya paraṃ prati /",
  "SA15pramanvu:2352": "so 'pramāṇaṃ tadāsiddhaṃ tatsiddhamakhilaṃ tataḥ //",
  "SA15pramanvu:2353": "Pramāṇav_4.4 tadāgamavataḥ siddhaṃ yadi kasya ka āgamaḥ /",
  "SA15pramanvu:2354": "bādhyamānaḥ pramāṇena sa siddhaḥ kathāmāgamaḥ //",
  "SA15pramanvu:2355": "Pramāṇav_4.5 tadviruddhābhyupagamastenaiva ca kathaṃ bhavet /",
  "SA15pramanvu:2356": "tadanyopagame tasya tyāgāṃsyāpramāṇātā //",
  "SA15pramanvu:2357": "Pramāṇav_4.6 tat kasmāt sādhanaṃ noktaṃ svapratītiryadudbhavā /",
  "SA15pramanvu:2358": "yuktyā yayāgamo grāhyaḥ parasyāpi ca sā na kim //",
  "SA15pramanvu:2359": "Pramāṇav_4.7 prākṛtasya sataḥ prāg yaiḥ pratipattyakṣasambhavo /",
  "SA15pramanvu:2360": "sādhanaiḥ sādhanānyarthasaktijñāne 'sya tānyalam //",
  "SA15pramanvu:2361": "Pramāṇav_4.8 vicchinnānugamā ye 'pi sāmānyenāpyagocarāḥ /",
  "SA15pramanvu:2362": "sādhyasādhanacintāsti na teṣvartheṣu kācana //",
  "SA15pramanvu:2363": "Pramāṇav_4.9 puṃsāmabhiprāyavaśāt tattvātattvavyavasthitau /",
  "SA15pramanvu:2364": "luptau hetutadābhāsau tasya vastvasamāśrayāt //",
  "SA15pramanvu:2365": "Pramāṇav_4.10 sannartho jñānasāpekṣo nāsan jñānena sādhakaḥ /",
  "SA15pramanvu:2366": "sato 'pi vastvasaṃśliṣṭāsaṃgatyā sadṛśī gatiḥ //",
  "SA15pramanvu:2367": "Pramāṇav_4.11 liṅgaṃ svabhāvaḥ kārya vā dṛśyādarśanameva vā /",
  "SA15pramanvu:2368": "sambaddhaṃ vastutassiddhaṃ tadasiddhaṃ kimātmanaḥ //",
  "SA15pramanvu:2369": "Pramāṇav_4.12 pareṇāpyanyato gantumayuktam parakalpitaiḥ /",
  "SA15pramanvu:2370": "prasaṅgo dvayasambandhādekāpāye 'nyahānaye //",
  "SA15pramanvu:2371": "Pramāṇav_4.13 tadarthagrahaṇaṃ śabdakalpanāropitātmanām /",
  "SA15pramanvu:2372": "aliṅgatvaprasiddhayarthamarthādarthasya siddhitaḥ //",
  "SA15pramanvu:2373": "Pramāṇav_4.14 kalpanāgamayoḥ kartu ricchamātrānuvṛttitaḥ /",
  "SA15pramanvu:2374": "vastunaścānyathābhāvāt tatkṛtā vyabhicāriṇaḥ //",
  "SA15pramanvu:2375": "Pramāṇav_4.15 arthādarthagateḥ śaktiḥ pakṣahetvabhidhānayoḥ /",
  "SA15pramanvu:2376": "nārthe tena tayornāsti svataḥ sādhanasaṃsthitiḥ //",
  "SA15pramanvu:2377": "Pramāṇav_4.16 tat pakṣavacanaṃ vakturabhiprāyanivedane /",
  "SA15pramanvu:2378": "pramāṇaṃ saṃśayotpattestataḥ sākṣānna sādhanam //",
  "SA15pramanvu:2379": "Pramāṇav_4.17 sādhyasyaivābhidhānena pāramparyeṇa nāpyalam /",
  "SA15pramanvu:2380": "śaktasya sūcakaṃ hetuvaco 'śaktamapi svayam //",
  "SA15pramanvu:2381": "Pramāṇav_4.18 hetvarthaviṣayatvena tadaśaktoktirīritā /",
  "SA15pramanvu:2382": "śaktistasyāpi ceddhetuvacanasya pravarttanāt //",
  "SA15pramanvu:2383": "Pramāṇav_4.19 tatsaṃśayena jijñāsorbhavet prakaraṇāśrayaḥ /",
  "SA15pramanvu:2384": "vipakṣopagame 'yetat tulyamityanavasthiniḥ //",
  "SA15pramanvu:2385": "Pramāṇav_4.20 antaraṅgaṃ tu sāmarthya triṣu rūpeṣu saṃsthitam /",
  "SA15pramanvu:2386": "tatra smṛtisamādhānaṃ tadeacasyeva saṃsthitam //",
  "SA15pramanvu:2387": "Pramāṇav_4.21 akhyāpite hi viṣaye hetuvṛtterasambhavāt /",
  "SA15pramanvu:2388": "viṣayakhyāpanādeva siddhau cet tasya śaktatā //",
  "SA15pramanvu:2389": "Pramāṇav_4.22 uktamatra vināpyasmāt kṛtakaḥ śabda īdṛśāḥ /",
  "SA15pramanvu:2390": "sarve 'nityā it prokte 'pyarthāt tannāśadhīrbhavet //",
  "SA15pramanvu:2391": "Pramāṇav_4.23 anuktāvapi pakṣasya siddhepratibandhataḥ /",
  "SA15pramanvu:2392": "triṣvanyatamarūpasyaivānuktirnyū natoditā //",
  "SA15pramanvu:2393": "Pramāṇav_4.24 sādhyoktiṃ vā pratijñāṃ sa vadan doṣairna yujyate /",
  "SA15pramanvu:2394": "sādhanādhikṛtereva hetvābhāsāprasaṅgataḥ //",
  "SA15pramanvu:2395": "Pramāṇav_4.25 aviśeṣoktirapyekajātīye saṃśayāvahā /",
  "SA15pramanvu:2396": "anyathā sarvasādhyokteḥ pratijñātvaṃ prasajyate //",
  "SA15pramanvu:2397": "Pramāṇav_4.26 siddhokteḥ sādhanatvācca parasyāpi na duṣyati /",
  "SA15pramanvu:2398": "idānīṃ sādhyanirdeśaḥ sādhanāvayavaḥ katham //",
  "SA15pramanvu:2399": "Pramāṇav_4.27 sābhāsoktyādyupakṣepaparihāraviḍambanā /",
  "SA15pramanvu:2400": "asambaddhā tathā hyeṣa na nyāyya iti varṇitam //",
  "SA15pramanvu:2401": "Pramāṇav_4.28 gamyārthatve 'pi sādhyokterasammohāya lakṣaṇam /",
  "SA15pramanvu:2402": "taccuturlakṣaṇaṃ rūpanipāteṣu svayaṃpadaiḥ //",
  "SA15pramanvu:2403": "Pramāṇav_4.29 asiddhāsādhanārthoktavādyabhyupagatagrahaḥ /",
  "SA15pramanvu:2404": "anukto 'pīcchayā vyāptaḥ sādhya ātmārthavanmataḥ //",
  "SA15pramanvu:2405": "Pramāṇav_4.30 sarvānyeṣṭanivṛttāvapyāśaṅkāsthānavāraṇam /",
  "SA15pramanvu:2406": "vṛtto svayaṃśrutenāha kṛtā caiṣā tadarthikā //",
  "SA15pramanvu:2407": "Pramāṇav_4.31 viśeṣastadvyapekṣatvāt kathito dharmadharmiṇoḥ /",
  "SA15pramanvu:2408": "anuktāvapi vāñchāyā bhavet prakaraṇād gatiḥ //",
  "SA15pramanvu:2409": "Pramāṇav_4.32 ananvayo 'pi dṛṣṭānte doṣastasya yathoditam /",
  "SA15pramanvu:2410": "ātmā paraścet so 'siddhaḥ iti tatreṣṭaghātakṛt //",
  "SA15pramanvu:2411": "Pramāṇav_4.33 sādhanaṃ yadvivāde na nyastaṃ taccenna sādhyate /",
  "SA15pramanvu:2412": "kiṃ sādhyamanyathāniṣṭaṃ bhaved vaiphalyameva vā //",
  "SA15pramanvu:2413": "Pramāṇav_4.34 sadvitīyaprayogeṣu niranvayaviruddhate /",
  "SA15pramanvu:2414": "etena kathite sādhyaṃ sāmānyenātha sammatam //",
  "SA15pramanvu:2415": "Pramāṇav_4.35 tadevārthāntarābhāvād dehānāptau na sidhyati /",
  "SA15pramanvu:2416": "vācyaśūnyaṃ pralapatāṃ tadetajjāḍyavarṇitam //",
  "SA15pramanvu:2417": "Pramāṇav_4.36 tulyaṃ nāśe 'pi cecchabdaghaṭabhedena kalpane /",
  "SA15pramanvu:2418": "na siddhena vināśena tadvataḥ sādhanād dhvaneḥ //",
  "SA15pramanvu:2419": "Pramāṇav_4.37 tathārthāntarabhāve syāt tadvān kumbho 'pyanityatā /",
  "SA15pramanvu:2420": "viśiṣṭā dhvaninānveti no cennāyogavāraṇāt //",
  "SA15pramanvu:2421": "Pramāṇav_4.38 dvividho hi vyavacchedo viyogāparayogayoḥ /",
  "SA15pramanvu:2422": "vyavchedādayoge tu vārye nānanvayāgamaḥ //",
  "SA15pramanvu:2423": "Pramāṇav_4.39 sāmānyameva tatsādhyaṃ na ca siddhaprasādhanam /",
  "SA15pramanvu:2424": "viśiṣṭaṃ dharmiṇā tacca na niranvayadoṣavat //",
  "SA15pramanvu:2425": "Pramāṇav_4.40 etena dharmidharmābhyāṃ viśiṣṭau dharmadharmiṇau /",
  "SA15pramanvu:2426": "pratyākhyāto nirākurvan dharmiṇyevamasādhanāt //",
  "SA15pramanvu:2427": "Pramāṇav_4.41 samudāyāpavāho hi na dharmiṇi virudhyate /",
  "SA15pramanvu:2428": "sādhyaṃ yatastathā neṣṭaṃ sādhyo dharmo 'tra kevalaḥ //",
  "SA15pramanvu:2429": "Pramāṇav_4.42 ekasya dharmiṇaḥ śāstre nānādharmasthitāvapi /",
  "SA15pramanvu:2430": "sādhyaḥ syādātmanaiveṣṭa ityupāttā svayaṃśrutiḥ //",
  "SA15pramanvu:2431": "Pramāṇav_4.43 śāstrābhyupagamādeva sarvādānāt prabādhane /",
  "SA15pramanvu:2432": "tatraikasyāpi doṣaḥ syād yadi hetupratijñyoḥ //",
  "SA15pramanvu:2433": "Pramāṇav_4.44 śabdānāśe prasādhye syād gandhabhūguṇatākṣateḥ /",
  "SA15pramanvu:2434": "heturviriddho 'prakṛterno cedanyatra sā samā //",
  "SA15pramanvu:2435": "Pramāṇav_4.45 athātra dharmī prakṛtastatra śāstrārthabādhanam /",
  "SA15pramanvu:2436": "atha vādīṣṭatāṃ bruyād dharmidharmādisādhanaiḥ //",
  "SA15pramanvu:2437": "Pramāṇav_4.46 kaiścit prakaraṇairiccha bhavet sā gamyate ca taiḥ /",
  "SA15pramanvu:2438": "valāt taveccheyamiti vyaktamīśvaraceṣṭitam //",
  "SA15pramanvu:2439": "Pramāṇav_4.47 vadannakāryaliṅgāṃ tāṃ vyabhicāreṇa bādhyate /",
  "SA15pramanvu:2440": "anāntarīyake cārthe bādhite 'nyasya kā kṣati //",
  "SA15pramanvu:2441": "Pramāṇav_4.48 uktaṃ ca nāgamāpekṣamanumānaṃ svagocare /",
  "SA15pramanvu:2442": "siddhaṃ tena susiddhaṃ tanna tadā śāstramīkṣyate //",
  "SA15pramanvu:2443": "Pramāṇav_4.49 vādatyāgastadā syāccenna tadānabhyupāyataḥ /",
  "SA15pramanvu:2444": "upāyo hyabhyupāye 'yamanaṅgaṃ sa tadāpi san //",
  "SA15pramanvu:2445": "Pramāṇav_4.50 tadā viśuddhe viṣayadvaye śāstraparigraham /",
  "SA15pramanvu:2446": "cikirṣoḥ sa hi kālaḥ syāt tadā śāstreṇa bādhanam //",
  "SA15pramanvu:2447": "Pramāṇav_4.51 tadvirodhena cintāyāstatsiddhartheṣvayogataḥ /",
  "SA15pramanvu:2448": "tṛtīyasthānasaṃkrāntau nyāyyaḥ śāstraparigrahaḥ //",
  "SA15pramanvu:2449": "Pramāṇav_4.52 tatrāpi sādhyadharmasya nāntarīkabādhanam /",
  "SA15pramanvu:2450": "parihārya na cānyeṣāmanavasthāprasaṅgataḥ //",
  "SA15pramanvu:2451": "Pramāṇav_4.53 keneyaṃ sarvacintāṣu śāstraṃ grāhyamiti sthitiḥ /",
  "SA15pramanvu:2452": "kṛtedānīmasiddhāntairgrāhyo dhūmena nānalaḥ //",
  "SA15pramanvu:2453": "Pramāṇav_4.54 riktasya jantorjjātasya guṇadoṣamapaśyataḥ /",
  "SA15pramanvu:2454": "vilabdhā vata kenemo siddhāntaviṣamagrhāḥ //",
  "SA15pramanvu:2455": "Pramāṇav_4.55 yadi sādhana ekatra sarvaśāstraṃ nidarśane /",
  "SA15pramanvu:2456": "darśayet sādhanaṃ syādityeṣā lokottarā sthitiḥ //",
  "SA15pramanvu:2457": "Pramāṇav_4.56 asambaddhasya dharmasya kimasiddho na sidhyati /",
  "SA15pramanvu:2458": "hetustatsādhanāyoktaḥ kiṃ duṣṭastatra sidhyati //",
  "SA15pramanvu:2459": "Pramāṇav_4.57 dharmananupanīyaiva dṛṣṭānte dharmiṇo 'khilān /",
  "SA15pramanvu:2460": "vāgdhūmādejaṃno 'nveti caitanyadahanādikam //",
  "SA15pramanvu:2461": "Pramāṇav_4.58 svabhāvaṃ kāraṇaṃ cārtho vyabhicāreṇa sādhayan /",
  "SA15pramanvu:2462": "kasyacid vādabādhāyāṃ svabhāvānna nivartate //",
  "SA15pramanvu:2463": "Pramāṇav_4.59 prapadyamānaścānyastaṃ nāntarīyakamīpsitaiḥ /",
  "SA15pramanvu:2464": "sādhyārthairhetunā tena kathamapratipāditaḥ //",
  "SA15pramanvu:2465": "Pramāṇav_4.59a prapadyamānaścānyastaṃ nāntarīyakamīpsitaiḥ /",
  "SA15pramanvu:2466": "sādhyārthairhetunā tena kathamapratipāditaḥ //",
  "SA15pramanvu:2467": "ukto 'nukto 'pi tena kathamapratipāditaḥ //",
  "SA15pramanvu:2468": "Pramāṇav_4.60 ukto 'nukto 'pi vā heturviroddhā vādino 'tra kim /",
  "SA15pramanvu:2469": "na hi tasyoktidoṣeṇa sa jātaḥ śāstrabādhanaḥ //",
  "SA15pramanvu:2470": "Pramāṇav_4.61 bādhakasyābhidhānācced doṣo yadi vadenna saḥ /",
  "SA15pramanvu:2471": "kinna bādheta so 'kurvannayuktaṃ kena duṣyati //",
  "SA15pramanvu:2472": "Pramāṇav_4.62 anyeṣu hetvābhāseṣu sveṣṭasyaivāprasādhanāt /",
  "SA15pramanvu:2473": "duṣyed vyarthābhidhānena nātra tasya prasādhanāt //",
  "SA15pramanvu:2474": "Pramāṇav_4.63 yadi kiñcit kvacicchastrena yuktaṃ pratiṣidhyate /",
  "SA15pramanvu:2475": "bruvāṇo yuktamapyanyaditi rājakulasthitiḥ //",
  "SA15pramanvu:2476": "Pramāṇav_4.64 sarvānarthān samīkṛtya vaktuṃ śakyaṃ na sādhanam /",
  "SA15pramanvu:2477": "sarvatra tenotsanneyaṃ sādhyasādhanasaṃsthitiḥ //",
  "SA15pramanvu:2478": "Pramāṇav_4.65 viruddhayorekadharmiṇyayogādastu bādhanam /",
  "SA15pramanvu:2479": "viruddhaikāntike nātra tadvadasti virodhitā //",
  "SA15pramanvu:2480": "Pramāṇav_4.66 abādhyabādhakatve 'pi tayoḥ śāstrārthaviplavāt /",
  "SA15pramanvu:2481": "asabhbadde 'pi bādhā cet syāt sarva sarvabādhanam //",
  "SA15pramanvu:2482": "Pramāṇav_4.67 sambandhastena tatraiva bādhanādasti cedasat /",
  "SA15pramanvu:2483": "hetoḥ sarvasya cintyatvāt svasādhye guṇadoṣayoḥ //",
  "SA15pramanvu:2484": "Pramāṇav_4.68 nāntarīyakatā sādhye sambandhaḥ seha nekṣyate /",
  "SA15pramanvu:2485": "kevalaṃ śāstrapīḍeti doṣaḥ sānyakṛte samā //",
  "SA15pramanvu:2486": "Pramāṇav_4.69 śāstrābhyupagamāt sādhyaḥ sāstradṛṣṭo 'khilo yadi /",
  "SA15pramanvu:2487": "pratijñā siddhadṛṣṭāntahetuvādḥ prasajyate //",
  "SA15pramanvu:2488": "Pramāṇav_4.70 uktayoḥ sādhanatvena no cedīpsitavādataḥ /",
  "SA15pramanvu:2489": "nyāyaprāptaṃ na sādhyatvaṃ vacanād vinivarttate //",
  "SA15pramanvu:2490": "Pramāṇav_4.71 anīpsitamasādhyaṃ ced vādinānyo 'pyanīpsitaḥ /",
  "SA15pramanvu:2491": "dharmo 'sādhyastadāsādhyaṃ bādhamānaṃ virodhi kim //",
  "SA15pramanvu:2492": "Pramāṇav_4.72 pakṣalakṣaṇabāhyārthaḥ svayaṃśabdo 'pyanarthakaḥ /",
  "SA15pramanvu:2493": "śāstre ṣvicchapravṛttyartho yadi śaṅkākutonviyam //",
  "SA15pramanvu:2494": "Pramāṇav_4.73 so 'niṣiddhaḥ pramāṇena gṛhṇān kena nivāryate /",
  "SA15pramanvu:2495": "niṣiddhaścet pramāṇena vācā kena pravartyate //",
  "SA15pramanvu:2496": "Pramāṇav_4.74 pūrvamapyeṣa siddhantaṃ svecchayaiva gṛhītavān /",
  "SA15pramanvu:2497": "kiñcidanyaṃ satu punargrahītuṃ labhate na kim //",
  "SA15pramanvu:2498": "Pramāṇav_4.75 dṛṣṭervipratipattīnāmatrākārṣīt svayaṃśrutim /",
  "SA15pramanvu:2499": "iṣṭākṣatimasādhyatvamanavasthāṃ ca darśayan //",
  "SA15pramanvu:2500": "Pramāṇav_4.76 samayāhitabhedasya parihāreṇa dharmiṇaḥ /",
  "SA15pramanvu:2501": "prasiddhasya gṛhītyarthā jagādanyaḥ svayaṃśrutim //",
  "SA15pramanvu:2502": "Pramāṇav_4.77 vicāraprastutereva prasiddhaḥ siddha āśrayaḥ /",
  "SA15pramanvu:2503": "svecchākalpitabhedeṣu padārtheṣvavivādataḥ //",
  "SA15pramanvu:2504": "Pramāṇav_4.78 asādhyatāmatha prāha siddhadeśena dharmiṇaḥ /",
  "SA15pramanvu:2505": "svarūpeṇaiva nirdeśya ityanenaiva tad gatam //",
  "SA15pramanvu:2506": "Pramāṇav_4.79 siddhasādhanarūpeṇa nirdeśasya hi sambhave /",
  "SA15pramanvu:2507": "sādhyatvenaiva nirdeśya itīdaṃ phalavad bhavet //",
  "SA15pramanvu:2508": "Pramāṇav_4.80 anumānasya sāmānyaviṣayatvaṃ ca varṇītam /",
  "SA15pramanvu:2509": "ihaivaṃ na hyanukte 'pi kiñcit pakṣe virudhyate //",
  "SA15pramanvu:2510": "Pramāṇav_4.81 kuryācced dharmiṇaṃ sādhyaṃ tataḥ kiṃ tanna śaktyate /",
  "SA15pramanvu:2511": "kasmāddhetvanvayābhāvānna ca doṣastayorapi //",
  "SA15pramanvu:2512": "Pramāṇav_4.82 uktarāvayavāpekṣo na doṣaḥ pakṣa iṣyate /",
  "SA15pramanvu:2513": "tathā hetvādidoṣo 'pi pakṣadoṣaḥ prasajyate //",
  "SA15pramanvu:2514": "Pramāṇav_4.83 sarvaiḥ pakṣasya bādhātastasmāt tanmātrasaṅginaḥ /",
  "SA15pramanvu:2515": "pakṣadoṣā matā nānye pratyakṣādivirodhavat //",
  "SA15pramanvu:2516": "Pramāṇav_4.84 hetvādilakṣaṇairvādhyaṃ muktvā pakṣasya lakṣaṇam /",
  "SA15pramanvu:2517": "ucyate parihārārthamavyāptivyatirekayoḥ //",
  "SA15pramanvu:2518": "Pramāṇav_4.85 svayannipātarūpākhyā vyatirekasya bādhikāḥ /",
  "SA15pramanvu:2519": "sahānirākṛteneṣṭaśrutiravyāptibādhanī //",
  "SA15pramanvu:2520": "Pramāṇav_4.86 sādhyābhyupagamaḥ pakṣalakṣaṇaṃ teṣvapakṣatā /",
  "SA15pramanvu:2521": "nirākṛte bādhanataḥ śeṣe 'lakṣaṇavṛttitaḥ //",
  "SA15pramanvu:2522": "Pramāṇav_4.87 svayamiṣṭābhidhānena gatārthe 'pyavadhāraṇe /",
  "SA15pramanvu:2523": "kṛtyāntenābhisambandhāduktaṃ kālāntaracchide //",
  "SA15pramanvu:2524": "Pramāṇav_4.88 ihānaṅgamiṣerniṣṭhā tenepsitapade punaḥ /",
  "SA15pramanvu:2525": "aṅgameva tayāsiddhahetvādi pratiṣidhyate //",
  "SA15pramanvu:2526": "Pramāṇav_4.89 avācakatvāccāyuktaṃ teneṣṭaṃ svayamātmanā /",
  "SA15pramanvu:2527": "anapekṣyākhilaṃ śāstraṃ tadvādīṣṭasya sādhyatā //",
  "SA15pramanvu:2528": "Pramāṇav_4.90 tenānabhīṣṭasaṃsṛṣṭasyesyāpi hi bādhane /",
  "SA15pramanvu:2529": "yathāsādhyamabādhātaḥ pakṣahetū na duṣyataḥ //",
  "SA15pramanvu:2530": "Pramāṇav_4.91 aniṣiddhaḥ pramāṇābhyāṃ sa copagama iṣyate /",
  "SA15pramanvu:2531": "sandigdhe hetuvacanād vyasto hetoranāśrayaḥ //",
  "SA15pramanvu:2532": "Pramāṇav_4.92 anumānasya bhedena sā bādhoktā caturvidhā /",
  "SA15pramanvu:2533": "tatrābhyupāyaḥ kāryāṅgaṃ svabhāvāṅgaṃ jagatsthitiḥ //",
  "SA15pramanvu:2534": "Pramāṇav_4.93 ātmāparodhābhimato bhūtaniścayayuktavāk /",
  "SA15pramanvu:2535": "āptaḥ svavacanaṃ śastraṃ caikamuktaṃ samatvataḥ //",
  "SA15pramanvu:2536": "Pramāṇav_4.94 yathātmano 'pramāṇatve vacanaṃ na pravarttate /",
  "SA15pramanvu:2537": "śāstrasiddhe tathā nārthe vicārastadanāśraye //",
  "SA15pramanvu:2538": "Pramāṇav_4.95 tatprastāvāśrayatve hi śāstraṃ bādhakamityamum /",
  "SA15pramanvu:2539": "vaktumartha svavācāsya sahoktiḥ sāmyadṛṣṭaye //",
  "SA15pramanvu:2540": "Pramāṇav_4.96 udāharaṇamapyatra sadṛśaṃ tena varṇitam /",
  "SA15pramanvu:2541": "pramāṇānāmabhāve hi śāstravācorayogataḥ //",
  "SA15pramanvu:2542": "Pramāṇav_4.97 svavāgvirodhe vispaṣṭamudāharaṇamāgame /",
  "SA15pramanvu:2543": "diṅmātradarśanam tatra pretyadharmo 'sukhapradaḥ //",
  "SA15pramanvu:2544": "Pramāṇav_4.98 śāstriṇo 'pyatadālambe viruddhoktau tu vastuni /",
  "SA15pramanvu:2545": "na bādhā pratibandhaḥ syāt tulyakakṣatayā tayoḥ //",
  "SA15pramanvu:2546": "Pramāṇav_4.99 yathā svavāci taccāsya tadā svavacanātmakam /",
  "SA15pramanvu:2547": "tayoḥ pramāṇaṃ yasyāsti tat syādanyasya bādhakam //",
  "SA15pramanvu:2548": "Pramāṇav_4.100 pratijñāmanumānaṃ vā pratijñāpetayuktikā /",
  "SA15pramanvu:2549": "yathārtha vā bādheta kathamanyathā //",
  "SA15pramanvu:2550": "Pramāṇav_4.101 prāmāṇyamāgamānāṃ ca prāgeva vinivāritam /",
  "SA15pramanvu:2551": "abhyupāyavicāreṣu tasmād doṣo 'yamiṣyate //",
  "SA15pramanvu:2552": "Pramāṇav_4.102 tasmād viṣayabhedasya darśanārtha pṛthak kṛtaḥ /",
  "SA15pramanvu:2553": "anumānābahirbhūto 'pyabhyupāyaḥ prabādhanāt //",
  "SA15pramanvu:2554": "Pramāṇav_4.103 anyathātiprasaṅgaḥ syād vyarthatā vā pṛthakkṛteḥ /",
  "SA15pramanvu:2555": "bhedo vāṅmātravacane pratibandhaḥ svavācyapi //",
  "SA15pramanvu:2556": "Pramāṇav_4.104 tenābhyupagamācchāstra pramāṇaṃ sarvavastuṣu /",
  "SA15pramanvu:2557": "bādhakam yadi necchet sa bādhakaṃ kiṃ punarbhavet //",
  "SA15pramanvu:2558": "Pramāṇav_4.105 svavāgvirodheabhedaḥ syāt svavākśāstravirodhayoḥ /",
  "SA15pramanvu:2559": "puruṣecchākṛtā cāsya paripūrṇā pramāṇatā //",
  "SA15pramanvu:2560": "Pramāṇav_4.106 tasmāt prasiddheṣvartheṣu śāstratyāge 'pi na kṣatiḥ /",
  "SA15pramanvu:2561": "paroikṣeṣvāgamāniṣṭo na cintaiva pravarttate //",
  "SA15pramanvu:2562": "Pramāṇav_4.107 virodhodbhāvanaprāyā parīkṣāpyatra tadyathā /",
  "SA15pramanvu:2563": "adharmamūlaṃ rāgādi snānaṃ cādharmanāśanām //",
  "SA15pramanvu:2564": "Pramāṇav_4.108 śāstraṃ yatsiddhayā yuktyā svavācā ca na bādhyate /",
  "SA15pramanvu:2565": "dṛṣṭe 'dṛṣṭe 'pi tadgrāhyamiti cintā pravartyate //",
  "SA15pramanvu:2566": "Pramāṇav_4.109 artheṣvapratiṣiddhatvāt puruṣecchānurodhinaḥ /",
  "SA15pramanvu:2567": "iṣṭaśabdābhidheyasyāpto 'trākṣatavāg janaḥ //",
  "SA15pramanvu:2568": "Pramāṇav_4.110 uktaḥ prasiddhaśabdena dharmastadvyavahārajaḥ /",
  "SA15pramanvu:2569": "pratyakṣādimitā mānaśrutyāropeṇa sucitāḥ //",
  "SA15pramanvu:2570": "Pramāṇav_4.111 tadāśrayabhuvāmicchānurodhādaniṣedhinām /",
  "SA15pramanvu:2571": "kṛtānāmakṛtānāṃ ca yogyaṃ viśvaṃ svabhāvataḥ //",
  "SA15pramanvu:2572": "Pramāṇav_4.112 arthamātrānurodhinyā bhāvinyā bhūtayāpi vā /",
  "SA15pramanvu:2573": "bādhyate pratirundhānaḥ śabdayogyatayātayā //",
  "SA15pramanvu:2574": "Pramāṇav_4.113 tadyogyatābalādeva vastuto ghaṭito dhvaniḥ /",
  "SA15pramanvu:2575": "sarvo 'syāmapratīte 'pi tasmiṃstatsiddhatā tataḥ //",
  "SA15pramanvu:2576": "Pramāṇav_4.114 asādharaṇatā na syāt bādhāhetorihānyathā /",
  "SA15pramanvu:2577": "tanniṣedho 'numānāt syācchabdārthe 'nakṣavṛttitaḥ //",
  "SA15pramanvu:2578": "Pramāṇav_4.115 asādhāraṇatā tatra hetūnāṃ yatra nānvayi /",
  "SA15pramanvu:2579": "sattvamityapyudāhāro hetorevaṃ kuto mataḥ //",
  "SA15pramanvu:2580": "Pramāṇav_4.116 saṃketasaṃśrayāḥ śabdāḥ sa cecchāmātrasaṃśrayaḥ /",
  "SA15pramanvu:2581": "nāsiddhiḥ śabdasiddhanāmiti śābdaprasiddhivāk //",
  "SA15pramanvu:2582": "Pramāṇav_4.117 anumānaprasiddheṣu viruddhāvyabhicāriṇaḥ /",
  "SA15pramanvu:2583": "abhāvaṃ darśayatyevaṃ pratīreranumātvataḥ //",
  "SA15pramanvu:2584": "Pramāṇav_4.118 atha vā bru vato lokasyānumābhāva ucyate /",
  "SA15pramanvu:2585": "kiṃ tena bhinnaviṣayā pratītiranumānataḥ //",
  "SA15pramanvu:2586": "Pramāṇav_4.119 tenānumānād vastūnāṃ sadasatānurodhinaḥ /",
  "SA15pramanvu:2587": "bhinnasyātadvaśā vṛttistadicchājeti sūcitam //",
  "SA15pramanvu:2588": "Pramāṇav_4.120 candratāṃ śaśino 'nicchan kāṃ pratītiṃ sa vāñchati /",
  "SA15pramanvu:2589": "iti taṃ pratyadṛṣṭāntaṃ tadasādhāraṇaṃ matam //",
  "SA15pramanvu:2590": "Pramāṇav_4.121 nodāharaṇamevekamadhikṛtyedamucyate /",
  "SA15pramanvu:2591": "lakṣaṇatvāt tathā vṛkṣo dhātrītyuktau ca bādhanāt //",
  "SA15pramanvu:2592": "Pramāṇav_4.122 atrāpi loke dṛṣṭatvāt karpūrarajatādiṣu /",
  "SA15pramanvu:2593": "samayād vartamānasya kāsādhāraṇatāpi vā //",
  "SA15pramanvu:2594": "Pramāṇav_4.123 yadi tasya kvacit sidhyet siddhaṃ vastubalena tat /",
  "SA15pramanvu:2595": "pratītisiddhopagame 'śaśinyapyanivāraṇam //",
  "SA15pramanvu:2596": "Pramāṇav_4.124 tasya bastuni siddhasya śaśinyapyanivāraṇam /",
  "SA15pramanvu:2597": "tadvastvabhāve śaśini vāraṇe 'pi na duṣyati //",
  "SA15pramanvu:2598": "Pramāṇav_4.125 tasmādavastuniyatasaṃketabalabhāvinām /",
  "SA15pramanvu:2599": "yogyāḥ padārthā dharmāṇāmicchāyā aniridhanāt //",
  "SA15pramanvu:2600": "Pramāṇav_4.126 tāṃ yogyatāṃ virundhānaṃ saṃketāpratiṣedhajā /",
  "SA15pramanvu:2601": "pratihanti pratītyākhyā yogyatāviṣaye 'numā //",
  "SA15pramanvu:2602": "Pramāṇav_4.127 śabdānāmarthamiyamaḥ saṃketānuvidhāyinām /",
  "SA15pramanvu:2603": "netyanenoktamatraiṣāṃ pratiṣedho virudhyate //",
  "SA15pramanvu:2604": "Pramāṇav_4.128 naimittikyāḥ śruterarthamartha vā pāramārthikam /",
  "SA15pramanvu:2605": "śabdānāṃ pratirundhāno 'bādhanārho hi varṇitaḥ //",
  "SA15pramanvu:2606": "Pramāṇav_4.129 tasmād viṣayabhedasya darśānāya pṛthakkṛtā /",
  "SA15pramanvu:2607": "anumānābahirbhū tā pratītirapi pūrvavat //",
  "SA15pramanvu:2608": "Pramāṇav_4.130 siddhayoḥ pṛthagākhyāne darśayaṃśca prayojanam /",
  "SA15pramanvu:2609": "ete sahetuke prāha nānumādhyakṣabādhane //",
  "SA15pramanvu:2610": "Pramāṇav_4.131 atrāpyadhyakṣabādhāyāṃ nānārūpatayā dhvanau /",
  "SA15pramanvu:2611": "prasiddhasya śrutau rūpaṃ yadeva pratibhāsate //",
  "SA15pramanvu:2612": "Pramāṇav_4.132 advayaṃ śabalābhāsasyādṛṣterbuddhijanmanaḥ /",
  "SA15pramanvu:2613": "tadarthārthoktirasyeva kṣepe 'dhyakṣeṇa bādhanam //",
  "SA15pramanvu:2614": "Pramāṇav_4.133 tadeva rūpaṃ tatrārthaḥ śeṣa vyāvṛttilakṣaṇam /",
  "SA15pramanvu:2615": "avastubhūtaṃ sāmānyamatastannākṣagocaraḥ //",
  "SA15pramanvu:2616": "Pramāṇav_4.134 tena sāmānyadharmāṇāmapratyakṣatvasiddhitaḥ /",
  "SA15pramanvu:2617": "pratikṣepe 'pyabādheti śrāvaṇoktyā prakāśitam //",
  "SA15pramanvu:2618": "Pramāṇav_4.135 sarvathāvācyarūpatvāt siddhyā tasya samāśrayāt /",
  "SA15pramanvu:2619": "bādhanāt tadbalenoktaḥ śrāvaṇenākṣagocaraḥ //",
  "SA15pramanvu:2620": "Pramāṇav_4.136 sarvatra vādino dharmo yaḥ svasādhyatayepsitaḥ /",
  "SA15pramanvu:2621": "taddharmavati bādhā syānnānyadharmeṇa dharmiṇi //",
  "SA15pramanvu:2622": "Pramāṇav_4.137 anyathāsyoparodhaḥ ko bādhite 'nyatra dharmiṇi /",
  "SA15pramanvu:2623": "gatārthe lakṣaṇenāsmin svadharmivacanaṃ punaḥ //",
  "SA15pramanvu:2624": "Pramāṇav_4.138 bādhāyāṃ dharmiṇo 'pi syād bādhetyasya prasiddhaye /",
  "SA15pramanvu:2625": "āśrayasya virodhana tadāśritāvirodhanāt //",
  "SA15pramanvu:2626": "Pramāṇav_4.139 anyathaivaṃvidho dharmaḥ sādhya ityabhidhānataḥ /",
  "SA15pramanvu:2627": "tadbādhāmeva manyeta svadharmigrahaṇaṃ tataḥ //",
  "SA15pramanvu:2628": "Pramāṇav_4.140 nanvetadapyarthaśiddhaṃ satyaṃ kecittu dharmiṇaḥ /",
  "SA15pramanvu:2629": "kevalasyoparodhe 'pi doṣavattamupāgatāḥ //",
  "SA15pramanvu:2630": "Pramāṇav_4.141 yathā parairanutpādyāpūrvarūpaṃ na khādikam /",
  "SA15pramanvu:2631": "sakṛcchabdādyahetutvādityukte prāha dūṣakaḥ //",
  "SA15pramanvu:2632": "Pramāṇav_4.142 tadvad vastusvabhāvo 'san dharmī vyomādirityapi /",
  "SA15pramanvu:2633": "naivamiṣṭasya sādhyasya bādhā kācana vidyate //",
  "SA15pramanvu:2634": "Pramāṇav_4.143 dvayasyāpi hi sādhyatve sādhyadharmoparodhi yat /",
  "SA15pramanvu:2635": "bādhanaṃ dharmiṇāstatra bādhetyetena varṇitam //",
  "SA15pramanvu:2636": "Pramāṇav_4.144 tathaiva dharmiṇo 'pyatra sādhyatvāt kevalasya na /",
  "SA15pramanvu:2637": "yadyevamatra bādhā syāt nānyānutpādyaśaktikaḥ //",
  "SA15pramanvu:2638": "Pramāṇav_4.145 sakṛcchabdādyahetutvāt sukhādiriti pūrvavat /",
  "SA15pramanvu:2639": "virodhitā bhavedatra heturaikāntiko yadi //",
  "SA15pramanvu:2640": "Pramāṇav_4.146 kramakrīyanityatayoravirodhād vipakṣataḥ /",
  "SA15pramanvu:2641": "vyāvṛtteḥ saṃśayānnāyaṃ śeṣavad bheda iṣyate //",
  "SA15pramanvu:2642": "Pramāṇav_4.147 svayamiṣṭo yato dharmaḥ sādhyastasmāt tadāśrayaḥ /",
  "SA15pramanvu:2643": "bādhyo na kevalo nānyasaṃśrayo veti sūcitam //",
  "SA15pramanvu:2644": "Pramāṇav_4.148 svayaṃ śrutyānyadharmāṇāṃ bādhā bādheti kathyate /",
  "SA15pramanvu:2645": "tathā svadharmiṇānyastadharmiṇo 'pīti kathyate //",
  "SA15pramanvu:2646": "Pramāṇav_4.149 sarvasādhanadoṣeṇa pakṣa evoparodhyate /",
  "SA15pramanvu:2647": "tathāpi pakṣadoṣatvaṃ pratijñāmātrabhāvinaḥ //",
  "SA15pramanvu:2648": "Pramāṇav_4.150 uttarāvayāpekṣo yo doṣaḥ so 'nubadhyate /",
  "SA15pramanvu:2649": "tenetyuktamato pakṣadoṣo 'siddhāśrayādikaḥ //",
  "SA15pramanvu:2650": "Pramāṇav_4.151 dharmidharmaviśeṣāṇāṃ svarūpasya ca dharmiṇaḥ /",
  "SA15pramanvu:2651": "bādhā sādhyāṅgabhūtānāmanenaivopadarśitā //",
  "SA15pramanvu:2652": "Pramāṇav_4.152 tatrodāhṛtidiṅmātramucyate 'rthasya dṛṣṭaye /",
  "SA15pramanvu:2653": "dravyalakṣaṇayukto 'nyaḥ saṃyoge 'rtho 'sti dṛṣṭibhāk //",
  "SA15pramanvu:2654": "Pramāṇav_4.153 adṛśyasya viśiṣṭasya pratijñā niṣprayojanā /",
  "SA15pramanvu:2655": "iṣṭo hyavayavī kārya dṛṣṭvādṛśyeṣvasambhavi //",
  "SA15pramanvu:2656": "Pramāṇav_4.154 aviśiṣṭasya cānyasya sādhane siddhasādhanam //",
  "SA15pramanvu:2657": "gurutvādhogatī syātāṃ yadyasya syāt tulānatiḥ //",
  "SA15pramanvu:2658": "Pramāṇav_4.155 tannirguṇakriyastasmāt samavāyi na kāraṇam /",
  "SA15pramanvu:2659": "tata eva na dṛśyo 'sāvadṛṣṭeḥ kāryarūpayoḥ //",
  "SA15pramanvu:2660": "Pramāṇav_4.156 tadbādhānyaviśeṣasya nāntarīyakabhāvinaḥ /",
  "SA15pramanvu:2661": "āsūkṣmād dravyamālāyāstolyatvādaṃśupātavat //",
  "SA15pramanvu:2662": "Pramāṇav_4.157 dravyāntaragurutvasya gatirnetyaparo 'bravīt /",
  "SA15pramanvu:2663": "tasya krameṇaṃ saṃyukte pāṃśurāśau sakṛd yute //",
  "SA15pramanvu:2664": "Pramāṇav_4.158 bhedaḥ syād gaurave tasmāt pṛthak saha ca tolite /",
  "SA15pramanvu:2665": "suvarnamāṣakādīnāṃ saṃkhyāsāmyaṃ na yujyate //",
  "SA15pramanvu:2666": "Pramāṇav_4.159 sarṣapādā mahārāśeruttarottaravṛddhimat /",
  "SA15pramanvu:2667": "gauravaṃ kāryamālāyā yadi naivopalabhyate //",
  "SA15pramanvu:2668": "Pramāṇav_4.160 ā sarṣapād gauravaṃ tu durlakṣitamanalpakam /",
  "SA15pramanvu:2669": "tolyaṃ tatkāraṇaṃ kāryagauravānupalakṣaṇāt //",
  "SA15pramanvu:2670": "Pramāṇav_4.161 nanvadṛṣṭoṃ 'śuvat so 'rtho na ca tatkāryamīkṣyate /",
  "SA15pramanvu:2671": "gurutvāgativat sarvatadguṇānupalakṣaṇāt //",
  "SA15pramanvu:2672": "Pramāṇav_4.162 māṣakāderanādhikyam anatiḥ sopalakṣaṇam /",
  "SA15pramanvu:2673": "yathāsvamakṣeṇādṛṣṭe rūpādāvadhikādhike //",
  "SA15pramanvu:2674": "Pramāṇav_4.163 abhyupāyaḥ svavāgādyabādhāyāḥ sambhavena tu /",
  "SA15pramanvu:2675": "udāharaṇamapyanyadiśā gamyaṃ yathoktyā //",
  "SA15pramanvu:2676": "Pramāṇav_4.164 trikālaviṣayatvāt tu kṛtyānāmatathātmakam /",
  "SA15pramanvu:2677": "tathā paraṃ prati nyastaṃ sādhyaṃ neṣṭaṃ tadāpi tat //",
  "SA15pramanvu:2678": "Pramāṇav_4.165 pratyayanādhikāre tu sarvāsiddhavarodhinī /",
  "SA15pramanvu:2679": "yasmāt sādhyaśrutirneṣṭaṃ viśeṣamavalambate //",
  "SA15pramanvu:2680": "Pramāṇav_4.166 tenāprasiddhadṛṣṭāntahetudāharaṇaṃ kṛtam /",
  "SA15pramanvu:2681": "anyathā śaśaśrṛṅgādau sarvāsiddhe 'pi sādhyatā //",
  "SA15pramanvu:2682": "Pramāṇav_4.167 sarvasya cāprasiddhatvāt kathañcit tena na kṣamāḥ /",
  "SA15pramanvu:2683": "karmādibhedopakṣepaparihāravivecane //",
  "SA15pramanvu:2684": "Pramāṇav_4.168 prāgasiddhasvabhāvatvāt sādhyo 'vayava ityasat /",
  "SA15pramanvu:2685": "tulyā siddhāntatā te hi yenopagamalakṣaṇāḥ //",
  "SA15pramanvu:2686": "Pramāṇav_4.169 samudāyasya sādhyatve 'pyanyonyasya viśeṣaṇam /",
  "SA15pramanvu:2687": "sādhyaṃ dvayaṃ tadāsiddhaṃ hetudṛṣṭāntalakṣaṇam //",
  "SA15pramanvu:2688": "Pramāṇav_4.170 asambhavāt sādhyaśabdo dharmivṛttiryadīṣyate /",
  "SA15pramanvu:2689": "śāstreṇālaṃ yathāyogaṃ loka eva pravarttatām //",
  "SA15pramanvu:2690": "Pramāṇav_4.171 sādhanākhyānasāmarthyāt tadarthe sādhyatā matā /",
  "SA15pramanvu:2691": "hetvādivacanairvyāpteranāśaṃkyaṃ ca sādhanam //",
  "SA15pramanvu:2692": "Pramāṇav_4.172 pūrvāvadhāraṇe tena pratijñālakṣaṇābhidhā /",
  "SA15pramanvu:2693": "byarthā vyaptiphalā soktiḥ sāmarthyād gamyate tataḥ //",
  "SA15pramanvu:2694": "Pramāṇav_4.173 viruddhateṣṭāsambandho 'nupakārasahāsthitī /",
  "SA15pramanvu:2695": "evaṃ sarvāṅgadoṣāṇāṃ pratijñādoṣatā bhavet //",
  "SA15pramanvu:2696": "Pramāṇav_4.174 pakṣadoṣaḥ parāpekṣo neti ca pratipāditam /",
  "SA15pramanvu:2697": "iṣṭāsambhavyasiddhaśca sa eva syānnirākṛtaḥ //",
  "SA15pramanvu:2698": "Pramāṇav_4.175 anityatvasahetutve śabda evaṃ prakīrttayet /",
  "SA15pramanvu:2699": "daṣṭāntākhyānato 'nyat kimastyatrārthānudarśanam //",
  "SA15pramanvu:2700": "Pramāṇav_4.176 viśeṣabhinnāmākhyāya sāmānyasyānuvartane /",
  "SA15pramanvu:2701": "na tadvyāptiḥ phalaṃ vā kiṃ sāmānyenānuvartane //",
  "SA15pramanvu:2702": "Pramāṇav_4.177 syānnirākaraṇaṃ śabde sthitenaivetyato 'bravīt /",
  "SA15pramanvu:2703": "viruddhaviṣaye 'nyasmin vadannāhānyatāṃ śruteḥ //",
  "SA15pramanvu:2704": "Pramāṇav_4.178 sa ca bhedāpratikṣepāt sāmānyānāṃ na vidyate /",
  "SA15pramanvu:2705": "vṛkṣo na śiṃśapaiveti yathā prakaraṇe kvacit //",
  "SA15pramanvu:2706": "Pramāṇav_4.179 sarvaśruterekavṛttiniṣedhaḥ syānna ceyatā /",
  "SA15pramanvu:2707": "so 'savaḥ sarvabhedānāmatattve tadasambhavāt //",
  "SA15pramanvu:2708": "Pramāṇav_4.180 jñāpyajñāpakayorbhedāt dharmiṇo hetubhāvinaḥ /",
  "SA15pramanvu:2709": "asiddherjāpakatvasya dharmyasiddhaḥ svasādhane //",
  "SA15pramanvu:2710": "Pramāṇav_4.181 dharmadharmivivekasya sarvabhāveṣvasiddhitaḥ /",
  "SA15pramanvu:2711": "sarvatra doṣastulyaścenna saṃvṛttyā viśeṣataḥ //",
  "SA15pramanvu:2712": "Pramāṇav_4.182 paramārthavicāreṣu tathābhūtāprasiddhitaḥ /",
  "SA15pramanvu:2713": "tattvānyatvaṃ padārtheṣu sāṃvṛteṣu niṣidhyate //",
  "SA15pramanvu:2714": "Pramāṇav_4.183 anumānānumeyārthavyahārasthitistviyam /",
  "SA15pramanvu:2715": "bhedaṃ pratyayasaṃsiddhamavalambya ca kalpyate //",
  "SA15pramanvu:2716": "Pramāṇav_4.184 yathāsvaṃ bhedaniṣṭheṣū pratyayeṣū vivekinaḥ /",
  "SA15pramanvu:2717": "dharmī dharmāśca bhāsante vyavahārastadāśrayaḥ //",
  "SA15pramanvu:2718": "Pramāṇav_4.185 vyavahāropanīto 'tra sa evāśliṣṭabhedadhīḥ /",
  "SA15pramanvu:2719": "sādhyaḥ sādhanatāṃ nītastenāsiddhaḥ prakāśitaḥ //",
  "SA15pramanvu:2720": "Pramāṇav_4.186 bhedasāmānyayordharmabhedādaṃgāṃgitā tataḥ /",
  "SA15pramanvu:2721": "yathānityaḥ prayatnotthaḥ pratyatnotthatayā dhvaniḥ //",
  "SA15pramanvu:2722": "Pramāṇav_4.187 pakṣāṅgatve 'pyabādhatvānnāsiddhirbhinnadharmiṇi /",
  "SA15pramanvu:2723": "yathāśvo na viṣāṇitvādeṣa piṇḍo viṣāṇavān //",
  "SA15pramanvu:2724": "Pramāṇav_4.188 sādhyakālāṅgatā vā na nivṛtterupalakṣya tat /",
  "SA15pramanvu:2725": "viśeṣo 'pi pratijñārtho dharmabhedānna yujyate //",
  "SA15pramanvu:2726": "Pramāṇav_4.189 pakṣadharmaprabhedena sukhagrahaṇasiddhaye /",
  "SA15pramanvu:2727": "hetuprakaraṇārthasya sūtrasaṃkṣepa ucyate //",
  "SA15pramanvu:2728": "Pramāṇav_4.190 ayogaṃ yogamaparairatyantāyogameva ca /",
  "SA15pramanvu:2729": "vyavacchinatti dharmasya nipāto vyatirecakaḥ //",
  "SA15pramanvu:2730": "Pramāṇav_4.191 viśeṣaṇaviśeṣyābhyāṃ kriyayā ca sahoditaḥ /",
  "SA15pramanvu:2731": "vivakṣāto 'prayoge 'pi sarvo 'rtho 'yaṃ pratīyate //",
  "SA15pramanvu:2732": "Pramāṇav_4.192 vyavacchedaphalaṃ vākyaṃ yataścaitro dhanurdharaḥ /",
  "SA15pramanvu:2733": "pārtho dhanurdharo nīlaṃ sarojamiti vā yathā //",
  "SA15pramanvu:2734": "Pramāṇav_4.193 pratiyogivyacchedastatrāpyartheṣu gamyate /",
  "SA15pramanvu:2735": "tathā prasiddheḥ samārthyās vivakṣānugamād dhvaneḥ //",
  "SA15pramanvu:2736": "Pramāṇav_4.194 tadayogavyavacchedād dharmī dharmaviśeṣaṇam /",
  "SA15pramanvu:2737": "tadviśiṣṭatayā dharmo na niranvayadoṣabhāk //",
  "SA15pramanvu:2738": "Pramāṇav_4.195 svabhāvakāryasiddhyartha dvau dvau hetuviparyayau /",
  "SA15pramanvu:2739": "vivādād bhedasāmānye śeṣo vyāvṛttisādhanaḥ //",
  "SA15pramanvu:2740": "Pramāṇav_4.196 na hi svabhāvādanyena vyāptirgamyasya kāraṇe /",
  "SA15pramanvu:2741": "sambhavād vyabhicārasya dvidhāvṛtiphalaṃ tataḥ //",
  "SA15pramanvu:2742": "Pramāṇav_4.197 prayatnānantaraṃ jñānaṃ prāk sato niyamena na /",
  "SA15pramanvu:2743": "tasyāvṛtyakṣaśabdeṣu sarvathānupayogataḥ //",
  "SA15pramanvu:2744": "Pramāṇav_4.198 kadācintirapekṣasya kāryākṛtivirodhataḥ /",
  "SA15pramanvu:2745": "kādācitkaphalaṃ siddhaṃ talliṅgaṃ jñānamīdṛśam //",
  "SA15pramanvu:2746": "Pramāṇav_4.199 etāvataiva siddhe 'pi svabhāvasya pṛthak kṛtiḥ /",
  "SA15pramanvu:2747": "kāryeṇa saha nirdeśe mā jñāsīt sarvamīdṛśam //",
  "SA15pramanvu:2748": "Pramāṇav_4.200 vyutpattyarthā ca hetūktiruktārthānumitau kṛtā /",
  "SA15pramanvu:2749": "atra prabheda ākhyātaḥ lakṣaṇaṃ tu na bhidyate //",
  "SA15pramanvu:2750": "Pramāṇav_4.201 tenātra kāryaliṅgena svabhāvo 'pyekadeśabhāk /",
  "SA15pramanvu:2751": "sadṛśodāhṛtiścātaḥ pratyatnād vyaktijanmanaḥ //",
  "SA15pramanvu:2752": "Pramāṇav_4.202 yannāntarīkā sattā yo vātmanyavibhāgavān /",
  "SA15pramanvu:2753": "sa tenāvyabhicārī syādityartha tatprabhedanam //",
  "SA15pramanvu:2754": "Pramāṇav_4.203 saṃyogyādiṣu yeṣvasti pratoibandho na tādṛśaḥ /",
  "SA15pramanvu:2755": "na te hetava ityuktaṃ vyabhicārasya sambhavāt //",
  "SA15pramanvu:2756": "Pramāṇav_4.204 sati vā pratibandhe 'stu sa eva gatisādhanaḥ /",
  "SA15pramanvu:2757": "niyamo hyavinābhāvo niyataśca na sādhanam //",
  "SA15pramanvu:2758": "Pramāṇav_4.205 ekāntikatvaṃ vyāvṛtteravinābhāva ucyate /",
  "SA15pramanvu:2759": "tacca nāpratibaddheṣu tata evānvayasthitiḥ //",
  "SA15pramanvu:2760": "Pramāṇav_4.206 svātmatve hetubhāve vā siddhe hi vyatirekitā /",
  "SA15pramanvu:2761": "sidhyedato 'viśeṣe na vyatirekā na vānvayaḥ //",
  "SA15pramanvu:2762": "Pramāṇav_4.207 adṛṣṭimātramādāya kevalaṃ vyatirekitā /",
  "SA15pramanvu:2763": "ukto 'naikāntikastasmādanyathā gamako bhaveta //",
  "SA15pramanvu:2764": "Pramāṇav_4.208 prāṇādyabhāvo nairātmyavyāpīti vinivarttane /",
  "SA15pramanvu:2765": "ātmano vinivartteta prāṇādiryadi tacca na //",
  "SA15pramanvu:2766": "Pramāṇav_4.209 anyasya vinivṛttyānyavinivṛtterayogataḥ /",
  "SA15pramanvu:2767": "tadātmā tatprasūtiścet natad ātmopalambhane //",
  "SA15pramanvu:2768": "Pramāṇav_4.210 tasyopalabdhāvagatāvagatau ca prasidhyati /",
  "SA15pramanvu:2769": "te cātyantaparokṣasya dṛṣṭyadṛṣṭī na sidhyataḥ //",
  "SA15pramanvu:2770": "Pramāṇav_4.211 anyatrādṛṣṭarūpasya ghaṭādau neti vā kutaḥ /",
  "SA15pramanvu:2771": "ajñātavyatirekasya vyāvṛttervyāpitā kutaḥ //",
  "SA15pramanvu:2772": "Pramāṇav_4.212 prāṇādeśca kvacid dṛṣṭyā sattvāsattvaṃ pratīyate /",
  "SA15pramanvu:2773": "tathātmā yadi dṛśyeta sattvāsattvaṃ pratīyate //",
  "SA15pramanvu:2774": "Pramāṇav_4.213 yasya hetorabhāvena ghaṭe prāṇo dṛśyate /",
  "SA15pramanvu:2775": "dehe 'pi yadyasau na syād yukto dehe na sambhavaḥ //",
  "SA15pramanvu:2776": "Pramāṇav_4.214 bhinne 'pi kiñcit sādharmyād yadi tattvaṃ pratīyate /",
  "SA15pramanvu:2777": "prameyatvād ghaṭādīnāṃ sātmatvaṃ kinna mīyate //",
  "SA15pramanvu:2778": "Pramāṇav_4.215 aniṣṭeścet pramāṇaṃ hi sarveṣṭīnāṃ nibandhanam /",
  "SA15pramanvu:2779": "bhāvābhāvavyavasthāṃ kaḥ kartu tena vinā prabhuḥ //",
  "SA15pramanvu:2780": "Pramāṇav_4.216 smṛtīcchāyatnajaḥ prāṇanimeṣādistadudbhavaḥ /",
  "SA15pramanvu:2781": "viṣayendriyacittebhyaḥ tāḥ svajātisamudbhavāḥ //",
  "SA15pramanvu:2782": "Pramāṇav_4.217 anyonyapratyayāpekṣā anvayavyatirekabhāk /",
  "SA15pramanvu:2783": "etāvatyābhāvo 'yamanavasthānyakalpane //",
  "SA15pramanvu:2784": "Pramāṇav_4.218 śrāvaṇatvena tat tulyaṃ prāṇādi vyabhicārataḥ /",
  "SA15pramanvu:2785": "na tasya vyabhicāritvād vyatireke 'pi cet katham //",
  "SA15pramanvu:2786": "Pramāṇav_4.219 nāsādhyādeva viśleṣastasya nanvevamucyate /",
  "SA15pramanvu:2787": "sādhye 'nuvṛttyabhāvo 'rthāt tasyānyatrāpyasau samaḥ //",
  "SA15pramanvu:2788": "Pramāṇav_4.220 asādhyādeva viccheda iti sādhye 'stitocyate /",
  "SA15pramanvu:2789": "arthāpattyāta evoktamekenobhayadarśanam //",
  "SA15pramanvu:2790": "Pramāṇav_4.221 īdṛgavyabhicāro 'to 'nanvayiṣu na sidhyati /",
  "SA15pramanvu:2791": "pratiṣedhaniṣedhaśca vidhānāt kīdṛśo 'paraḥ //",
  "SA15pramanvu:2792": "Pramāṇav_4.222 nivṛttirnāsataḥ sādhyādasādhyeṣveva no tataḥ /",
  "SA15pramanvu:2793": "neti saiva nivṛttiḥ kiṃ nivṛtterasato matā //",
  "SA15pramanvu:2794": "Pramāṇav_4.223 nivṛttyabhāvastu bidhirvastubhāvo 'sato 'pi san /",
  "SA15pramanvu:2795": "vastvabhāvastu nāstīti paśya bāndhyavijṛmbhitam //",
  "SA15pramanvu:2796": "Pramāṇav_4.224 nivṛttiryadi tasminna hetorvṛttiḥ kimiṣyate /",
  "SA15pramanvu:2797": "sāpi na pratiṣedho 'yaṃ nivṛttiḥ kiṃ niṣidhyate //",
  "SA15pramanvu:2798": "Pramāṇav_4.225 vidhānaṃ pratiṣedhaṃ ca muktvā śābdo 'sti nāparaḥ /",
  "SA15pramanvu:2799": "vyavahāraḥ sa cāsatsu neti prāptātra mūkatā //",
  "SA15pramanvu:2800": "Pramāṇav_4.226 satāṃ ca na niṣedho 'sti so 'satsu ca na vidyate /",
  "SA15pramanvu:2801": "jagatyanena nyāyena nañarthaḥ pralayaṃ gataḥ //",
  "SA15pramanvu:2802": "Pramāṇav_4.227 deśakālaniṣedhaśced yathāsti sa niṣidhyate /",
  "SA15pramanvu:2803": "na thā na yathā so 'sti tathāpi na niṣidhyate //",
  "SA15pramanvu:2804": "Pramāṇav_4.228 tasmādāśritya śabdārtha bhāvābhāvasamāśram /",
  "SA15pramanvu:2805": "abāhyāśrayamatreṣṭaṃ sarva vidhiniṣedhanam //",
  "SA15pramanvu:2806": "Pramāṇav_4.229 tābhyāṃ sa dharmi sambaddhaḥ khyātyabhavo 'pi tādṛśaḥ /",
  "SA15pramanvu:2807": "śabdapravṛtterastīti so 'pīṣṭo vyavahārabhāk //",
  "SA15pramanvu:2808": "Pramāṇav_4.230 anyathā syāt padārthānāṃ vidhānapratiṣedhane /",
  "SA15pramanvu:2809": "ekadharmasya sarvātmavidhānaprariṣedhanam //",
  "SA15pramanvu:2810": "Pramāṇav_4.231 anānātmatayā bhede nānāvidhiniṣedhavat /",
  "SA15pramanvu:2811": "ekadharmiṇyasaṃhāro vidhānapratiṣedhayoḥ //",
  "SA15pramanvu:2812": "Pramāṇav_4.232 ekadharmiṇamuddiśya nānādharmasamāśrayam /",
  "SA15pramanvu:2813": "vidhāvekasya tadbhājāmivānyeṣāmupekṣakam //",
  "SA15pramanvu:2814": "Pramāṇav_4.233 niṣedhe tadviviktaṃ ca tadanyeṣāmapekṣakam /",
  "SA15pramanvu:2815": "vyavahāramasatyārtha prakalpayati dhīryathā //",
  "SA15pramanvu:2816": "Pramāṇav_4.234 taṃ tathaivāvikalpārthabhedāśrayamupāgatāḥ /",
  "SA15pramanvu:2817": "anādivāsanodbhūtaṃ bādhante 'rtha na laukikam //",
  "SA15pramanvu:2818": "Pramāṇav_4.235 tatphalo 'tatphalaścārthe bhinna ekastatastataḥ /",
  "SA15pramanvu:2819": "taistairupaplavairnītaḥ sañcayāpacayairiva //",
  "SA15pramanvu:2820": "Pramāṇav_4.236 atadvānapi sambandhāt kutaścidupanīyate /",
  "SA15pramanvu:2821": "dṛṣṭiṃ bhedāśrayaiste 'pi tasmādajñātaviplavāḥ //",
  "SA15pramanvu:2822": "Pramāṇav_4.237 sattāsādhanavṛtteśca sandigdhaḥ syādasanna saḥ /",
  "SA15pramanvu:2823": "asatvaṃ cābhyupagamādapramānaṃ na yujyate //",
  "SA15pramanvu:2824": "Pramāṇav_4.238 asato vyatireke 'pi sapakṣād vinivarttanam /",
  "SA15pramanvu:2825": "sandigghaṃ tasya sandehād vipakṣād vinivarttanam //",
  "SA15pramanvu:2826": "Pramāṇav_4.239 ekatra niyame siddhe sidhyatyanyanivarttanam /",
  "SA15pramanvu:2827": "dvairāśye sati dṛṣṭeṣu syāddṛṣṭe 'pi saṃśayaḥ //",
  "SA15pramanvu:2828": "Pramāṇav_4.240 avyaktivyāpino 'pyarthāḥ santi tajjātibhāvinaḥ /",
  "SA15pramanvu:2829": "kvacinna niyamo 'dṛṣṭyā pārthivālohalekhyavat //",
  "SA15pramanvu:2830": "Pramāṇav_4.241 bhāve virodhasyādṛṣṭe kaḥ sandehaṃ nivārayet /",
  "SA15pramanvu:2831": "kvacid viniyamāt ko 'nyastatkāryātmatayā sa ca //",
  "SA15pramanvu:2832": "Pramāṇav_4.242 narātmyādapi tenāsya sandigdhaṃ vinivartanam /",
  "SA15pramanvu:2833": "astu nāma tathāpyātmā nānairātmyāt prasidhyati //",
  "SA15pramanvu:2834": "Pramāṇav_4.243 yenāsau vyatirekasya nābhāvaṃ bhāvamicchati /",
  "SA15pramanvu:2835": "yathā nāvyatireke 'pi prāṇādirna sapakṣataḥ //",
  "SA15pramanvu:2836": "Pramāṇav_4.244 sapakṣāvyatirekī ceddheturheturatonvayī /",
  "SA15pramanvu:2837": "nānvyyavyatirekī cedanairātmyaṃ na sātmakam //",
  "SA15pramanvu:2838": "Pramāṇav_4.245 yannāntarīyakaḥ svātmā yasya siddhaḥ pravṛttiṣu /",
  "SA15pramanvu:2839": "nivarttakaḥ sa evātaḥ pravṛttau ca pravartakaḥ //",
  "SA15pramanvu:2840": "Pramāṇav_4.246 nāntarīyakatā sā ca sādhanaṃ sadhapekṣate /",
  "SA15pramanvu:2841": "kāryedṛṣṭiradṛṣṭiśca kāryakāraṇatā hi sā //",
  "SA15pramanvu:2842": "Pramāṇav_4.247 arthāntarasya tadbhāve bhāvāniyamato 'gatiḥ /",
  "SA15pramanvu:2843": "abhāvāsambhavāt teṣāmabhāve nityabhāvinaḥ //",
  "SA15pramanvu:2844": "Pramāṇav_4.248 kāryasvabhāvabhedānāṃ kāraṇebhyaḥ samudbhavāt /",
  "SA15pramanvu:2845": "tairvinā bhavato 'nyasmāt tajjaṃ rūpaṃ kathaṃ bhavet //",
  "SA15pramanvu:2846": "Pramāṇav_4.249 sāmagrīśaktibhedāddhi vastūnāṃ viśvarūpatā /",
  "SA15pramanvu:2847": "sā cenna bhedikā prāptamekarūpamidaṃ jagat //",
  "SA15pramanvu:2848": "Pramāṇav_4.250 bhedakābhedakatve syād vyāhatā bhinnarūpatā /",
  "SA15pramanvu:2849": "ekasya nānārūpatve dve rūpe pāvaketarau //",
  "SA15pramanvu:2850": "Pramāṇav_4.251 tat tasyā jananaṃ rūpamanyasya yadi saiva sā /",
  "SA15pramanvu:2851": "na tasyā jananaṃ rūpaṃ tadasyāḥ sambhavet katham //",
  "SA15pramanvu:2852": "Pramāṇav_4.252 tataḥ svabhāvau niyatāvanyonyaṃ hetukāryayoḥ /",
  "SA15pramanvu:2853": "tasmāt svadṛṣṭāviva tad dṛṣṭe kārye 'pi gamyate //",
  "SA15pramanvu:2854": "Pramāṇav_4.253 ekaṃ kathamanekasmāt kledavad dugdhavāriṇaḥ /",
  "SA15pramanvu:2855": "dravaśakteḥ yataḥ kledaḥ sā tvekaiva dvayorapi //",
  "SA15pramanvu:2856": "Pramāṇav_4.254 bhinnābhinnaḥ kimasyātmā bhinno 'tha dravatā katham /",
  "SA15pramanvu:2857": "abhinnetyucyate buddhestadrūpāyā abhedataḥ //",
  "SA15pramanvu:2858": "Pramāṇav_4.255 tadvad bhede 'pi dahano dahanapratyayāśrayaḥ /",
  "SA15pramanvu:2859": "yenāṃśenādadhad dhūmaṃ tenāṃśena tathā gatiḥ //",
  "SA15pramanvu:2860": "Pramāṇav_4.256 dahanapratyayāṅgādevānyāpekṣāt samudbhavāt /",
  "SA15pramanvu:2861": "dhūmo 'tadvyabhicārīti tadvat kārya tathāparam //",
  "SA15pramanvu:2862": "Pramāṇav_4.257 dhūmendhanavikārāṅgatāpade dahanasthiteḥ /",
  "SA15pramanvu:2863": "anagnicedadhūmo 'sau sa dhūmaścet sa pāvakaḥ //",
  "SA15pramanvu:2864": "Pramāṇav_4.258 nāntarīyakatā jñeyā yathāsvaṃ hetvapekṣayā /",
  "SA15pramanvu:2865": "svabhāvasya yathoktaṃ prāg vināśakṛtakatvayoḥ //",
  "SA15pramanvu:2866": "Pramāṇav_4.259 ahetutvagatinyāyaḥ sarvo 'yaṃ vyatirekiṇaḥ /",
  "SA15pramanvu:2867": "abhyūhyaḥ śrāvaṇātvokteḥ kṛtāyāḥ sāmyadṛṣṭaye //",
  "SA15pramanvu:2868": "Pramāṇav_4.261 hetusvabhāvanuvṛtyaivārthanivṛttivarṇanāt /",
  "SA15pramanvu:2869": "sandehahetutākhyātyā dṛśye 'rthe seti sūcitam //",
  "SA15pramanvu:2870": "Pramāṇav_4.262 anaṅgīkṛtavastvaṃśo niṣedhaḥ sādhyate 'nayā /",
  "SA15pramanvu:2871": "vastunyapi tu pūrvābhyāṃ paryudāso vidhānataḥ //",
  "SA15pramanvu:2872": "Pramāṇav_4.263 tatropalabhyeṣvastitvamupalabdherna cāparam /",
  "SA15pramanvu:2873": "ityajñjñāpanāyaikānupākhyodāhṛtirmatā //",
  "SA15pramanvu:2874": "Pramāṇav_4.264 viṣayāsattvatastra viṣayi pratiṣidhyate /",
  "SA15pramanvu:2875": "jñānābhidhānasandehaṃ yathā dāhādapāvakaḥ //",
  "SA15pramanvu:2876": "Pramāṇav_4.265 tathānyā nopalabhyeṣu nāstitānupalambhabhanāt /",
  "SA15pramanvu:2877": "tajjñānaśabdāḥ sādhyante tadbhāvāt tannibandhanāḥ //",
  "SA15pramanvu:2878": "Pramāṇav_4.266 siddho hi vyavahāro 'yaṃ dṛśyādṛṣṭāvasanniti /",
  "SA15pramanvu:2879": "tasyāḥ siddhāvasandigdhau tatkāyatve 'pi dhīdhvanī //",
  "SA15pramanvu:2880": "Pramāṇav_4.267 vidyamāne 'pi viṣaye mohādatrānanubruvan /",
  "SA15pramanvu:2881": "kevalaṃ siddhasādharmyāt smāryate samayaṃ paraḥ //",
  "SA15pramanvu:2882": "Pramāṇav_4.268 kāryakāraṇatā yadvat sādhyate dṛṣṭyadṛṣṭitaḥ /",
  "SA15pramanvu:2883": "kāryādiśabdā hi tayorvyavahārāya kalpitāḥ //",
  "SA15pramanvu:2884": "Pramāṇav_4.269 kāraṇāt kāryasaṃsiddhiḥ svabhāvāntargamādiyam /",
  "SA15pramanvu:2885": "hetuprebhedākhyāne na darśitodāhṛtiḥ pṛthak //",
  "SA15pramanvu:2886": "Pramāṇav_4.270 ekopalambhānubhavādidaṃ nopalabhe iti /",
  "SA15pramanvu:2887": "buddherupalabhe veti kalpikāyāḥ samudbhavaḥ //",
  "SA15pramanvu:2888": "Pramāṇav_4.271 viśeṣo gamyate 'rthānāṃ viśiṣṭādeva vedanāt /",
  "SA15pramanvu:2889": "stathābhūtātmasampattirbhedadhīheturasya ca //",
  "SA15pramanvu:2890": "Pramāṇav_4.272 tasmāt svato dhiyorbhedasiddhistābhyāṃ tadarthayoḥ /",
  "SA15pramanvu:2891": "anyathā hyanavasthāto bhedaḥ sighyenna kasyacit //",
  "SA15pramanvu:2892": "Pramāṇav_4.273 viśiṣṭarūpānubhavādanyathānyanirākriyā /",
  "SA15pramanvu:2893": "tadviśiṣṭopalambho 'taḥ tasyāpyanupalambhanam //",
  "SA15pramanvu:2894": "Pramāṇav_4.274 tasmādanupalambho 'yaṃ svayaṃ pratyakṣato gataḥ /",
  "SA15pramanvu:2895": "svamātravṛttergamakastabhāvavyavasthiteḥ //",
  "SA15pramanvu:2896": "Pramāṇav_4.275 anyathārthasya nāstitvaṃ gamyate 'nupalambhataḥ /",
  "SA15pramanvu:2897": "upalambhasya nāstitvamanyenetyanabasthitiḥ //",
  "SA15pramanvu:2898": "Pramāṇav_4.276 adṛśye niścayāyogāt sthitiranyatra bādhyate /",
  "SA15pramanvu:2899": "yathāliṅgo 'nyasattveṣu vikalpādirna sidhyati //",
  "SA15pramanvu:2900": "Pramāṇav_4.277 aniścayaphalā hyeṣā nālaṃ vyāvṛttisādhane /",
  "SA15pramanvu:2901": "ādyādhikriyate hetorniścitenaiva sādhane //",
  "SA15pramanvu:2902": "Pramāṇav_4.278 tasyāḥ svayaṃ prayogeṣu svarūpaṃ vā prayujyate /",
  "SA15pramanvu:2903": "arthabādhanarūpaṃ vā bhāve bhāvādabhāvataḥ //",
  "SA15pramanvu:2904": "Pramāṇav_4.279 anyonyabhedasiddhervā dhrū vabhāvabimāśavat /",
  "SA15pramanvu:2905": "pramāṇāntarabādhād vā sāpekṣadhru vabhāvavat //",
  "SA15pramanvu:2906": "Pramāṇav_4.280 hetvantarasamutthasya sannidhau niyataḥ kutaḥ /",
  "SA15pramanvu:2907": "bhāvahetubhavatve kiṃ pāramparyapariśramaiḥ //",
  "SA15pramanvu:2908": "Pramāṇav_4.281 nāśanaṃ janayitvānyaṃ sa hetustasya nāśakaḥ /",
  "SA15pramanvu:2909": "tameva naśvaraṃ bhāvaṃ janayed yadi kiṃ bhavet //",
  "SA15pramanvu:2910": "Pramāṇav_4.282 ātmopakārakaḥ kaḥ syāt tasya siddhatmanaḥ sataḥ /",
  "SA15pramanvu:2911": "nātmopakārakaḥ kaḥ syāt tena yaḥ samapekṣyate //",
  "SA15pramanvu:2912": "Pramāṇav_4.283 anapekṣaśca kiṃ bhāvo 'tathābhūtaḥ kadācana /",
  "SA15pramanvu:2913": "yathā na kṣepabhāgiṣṭaḥ sa evodbhūtanāśakaḥ //",
  "SA15pramanvu:2914": "Pramāṇav_4.284 kṣaṇamapyanapekṣatve bhāvo bhāvasya neti cet /",
  "SA15pramanvu:2915": "bhāvo hi sa tathā bhūto 'bhāva bhāvastathā katham //",
  "SA15pramanvu:2916": "Pramāṇav_4.285 ye 'parāpekṣatadbhāvāstadbhāvaniyatā hi te /",
  "SA15pramanvu:2917": "asambhavadvibandhā ca samagrī kāryakarmaṇi //"
}