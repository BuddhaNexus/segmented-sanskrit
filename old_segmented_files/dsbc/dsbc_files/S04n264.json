{
  "S04n264:0": "āryarāṣṭrapālaparipṛcchā nāma mahāyānasūtraṃ",
  "S04n264:1": "namaḥ sarvabuddhabodhisattvāryaśrāvakapratyekabuddhebhyaḥ ||",
  "S04n264:2": "nidānaparivartaḥ prathamaḥ |",
  "S04n264:3": "evaṃ mayā śrutam |",
  "S04n264:4": "ekasmin samaye bhagavān rājagṛhe viharati sma gṛdhrakūṭe parvate mahatābhikṣusaṃghena sārdhamardhatrayodaśabhirbhikṣuśataiḥ pañcabhiśca bodhisattvasahasraiḥ,",
  "S04n264:5": "sarvairasaṅgapratibhānaiḥ kṣāntipratilabdhairnihatamārapratyarthikaiḥ sarvabuddhadharmātyāsannībhūtairekahātipratibaddhairdharaṇīpratilabdhaiḥ samādhipratilabdhairanantapratibhānapratilabdhairasaṅgavaiśāradyapratirṛddhivaśitāparamapāramiprāptairyā",
  "S04n264:6": "vatsarvaguṇavarṇaparyādattaiḥ |",
  "S04n264:7": "tadyathā-samantabhadreṇa ca nāma bodhisattvena mahāsattvena,",
  "S04n264:8": "samantanetreṇa ca bodhisattvena mahāsattvena,",
  "S04n264:9": "samantāvalokitena ca samantaraśminā ca samantaprabheṇa ca uttaramatinā ca vardhamānamatinā ca anantamatinā ca vipulamatinā ca akṣayamatinā ca dharaṇīdhareṇa ca jagatīṃdhareṇa ca jayamatinā ca viśeṣamatinā ca dhāraṇīśvararājena ca bodhisattvena mahāsattvena |",
  "S04n264:10": "mañjuśrīpramukhaiśca ṣaṣṭibhiranupamacittaiḥ bhadrapālapūrvaṃgamaiśca ṣoḍaśabhiḥsatpuruṣaiḥ bramhaṇā ca sahāṃpatinā śakreṇa ca devānāmindreṇa caturbhiśca lokapālaiḥ susīmena ca devaputreṇa susthitamatinā ca devaputreṇa sarvaiśca devendrairnāgendaiḥ kinnarendrairgandharvendrairyakṣendrairasurendrairgaruḍendraiḥ sarvairanekajātiśatasahasraparivāraistatraiva parṣadi saṃnipatitaiḥ saṃniṣaṇṇaiḥ ||",
  "S04n264:11": "atha khalu bhagavān śrīgarbhasiṃhāsane saṃniṣaṇṇo merurivābhyudgataḥ sarvaparṣanmaṇḍalāt,",
  "S04n264:12": "sūrya iva sarvalokamavabhāsayan,",
  "S04n264:13": "candra iva sarvajagadavabhāsayan,",
  "S04n264:14": "bramheva praśāntavihārī,",
  "S04n264:15": "śakra iva durāsadakāyaḥ,",
  "S04n264:16": "cakravartīva saptabodhyaṅgaratnasamanvāgataḥ,",
  "S04n264:17": "siṃha ivānātmaśūnyasarvadharmavādī,",
  "S04n264:18": "agniskandha iva sarvajagadavabhāsakaraḥ,",
  "S04n264:19": "sarvadevaprabhāsamaṇiratnasamuccayamaṇirājavaddedīpyamānaḥ,",
  "S04n264:20": "sarvaṃ trisāhasramahāsāhasraṃ lokadhātumābhayā sphuritvā bramhasvararutaravitena sarvasattvavijñāpanānugatena ghoṣeṇāśuviniścitārthaḥ sarvadharmaparamapāramiprāptaḥ parṣadgato dharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇam,",
  "S04n264:21": "svarthaṃsuvyañjanaṃ kevalaṃ paripūrṇaṃ pariśuddhaṃ paryavadātaṃ bramhacaryaṃ saṃprakāśayati sma ||",
  "S04n264:22": "atha khalu prāmodyarājo nāma bodhisattvo mahāsattvastasyāmeva parṣadi saṃnipatito'bhūt saṃniṣaṇṇaḥ |",
  "S04n264:23": "sa bhagavantaṃ siṃhāsanasthaṃ sūryasahasrātirekayā prabhayā sarvaparṣanmaṇḍalaṃ jihmīkurvantamatīva virocamānaṃ dṛṣṭvā hṛṣṭatuṣṭaḥ prasādāvarjirahṛdaya utthāyāsanātkṛtakarapuṭo bhagavantamābhirgāthābhirabhyaṣṭāvīt-",
  "S04n264:24": "abhibhūya jino jagadetān devagaṇāsurakinnaranāgān |",
  "S04n264:25": "śrāvakabuddhasutān merutejā bhāsati hemagiriḥ sa yathaiva || 1 ||",
  "S04n264:26": "merurivāmarasaṃghanivāsaḥ sāgaramadhyagato'pi virājan |",
  "S04n264:27": "kṛpasāgaramadhyagato'sau muñcati raśmisahasraśatāni || 2 ||",
  "S04n264:28": "bramhavihāragataḥ sa ca bramha bramhapurastha ivābhirarāja |",
  "S04n264:29": "dhyānavimokṣasamādhivihārī bhāsati sarvajage varasattvaḥ || 3 ||",
  "S04n264:30": "śakra iva tridaśeṣu virājan devatamadhyagataḥ pṛthutejāḥ |",
  "S04n264:31": "bhāsati sarvajage munirājā lakṣaṇacitrita jñānaguṇāḍhyaḥ || 4 ||",
  "S04n264:32": "dvīpacaturnṛpatirhyavabhāsī śobhati lokamimaṃ tvanubhāsan |",
  "S04n264:33": "āryapathe ca neyojayamānaḥ śobhati eṣa kṛpāśayabuddhiḥ || 5 ||",
  "S04n264:34": "agnimaṇiprabhadhyāmakaro'sau bhāsati khe pratiyanniva sūryaḥ |",
  "S04n264:35": "sūryasahasraviśiṣṭaprabhāso bhāsati buddharavirjagatīha || 6 ||",
  "S04n264:36": "candra ivāmala bhāti niśīthe bhāsati sarvajageṣu viśuddhaḥ |",
  "S04n264:37": "pūrṇaśaśāṅkanibhaṃ jinavaktraṃ sarvaprabhāmabhibhūya vibhāti || 7 ||",
  "S04n264:38": "parvatamūrdhani agniryathaiva rātripraśānta prabhāsati sattvān |",
  "S04n264:39": "mohatamo nikhitaṃ vinihatya bhāsati jñānaprabhāsu maharṣiḥ || 8 ||",
  "S04n264:40": "parvatakandaradhīraninādī trāsayatīha mṛgān bhuvi siṃhaḥ |",
  "S04n264:41": "śūnyanirātmaninādi narendraḥ bhāsayate hi tathāparatīrthyān || 9 ||",
  "S04n264:42": "sanmaṇirāja ivojjvalatejā bhāsati sarvamaṇīnabhibhūya |",
  "S04n264:43": "kāñcanavarṇanibho jinakāyo bhāsati sarvajagatyabhibhūya || 10 ||",
  "S04n264:44": "na ca te'sti samaḥ kvaci loke uttari nāpi ca vidyati sattvaḥ |",
  "S04n264:45": "puṇyatu jñānatu vīryaupāyaiḥ sarvaguṇaiśca samo na tavāsti || 11 ||",
  "S04n264:46": "bhāsayate hi jagannaravīro dṛṣṭu mayā guṇasāgara nāthaḥ |",
  "S04n264:47": "gauravajātavivardhitaprītiḥ pādatale patito'smi jināya || 12 ||",
  "S04n264:48": "stutya mayā rūpasāgarabuddhiṃ sarvaguṇākara lokapradīpam |",
  "S04n264:49": "puṇyamupārjitamatra tena sarvajagatspṛśatāṃ varabodhim || 13 ||",
  "S04n264:50": "atha khalu prāmodyarājo bodhisattvo mahāsattvo bhagavantamābhirgāthābhirabhiṣṭutya kṛtāñjalipuṭo'nimiṣābhyāṃ nayanābhyāṃ tathāgatakāyamavalokayan dharmadhātumeva vicārayamāṇo gambhīraṃ duravagāhaṃ durdṛśaṃ duranubodhamatarkyaṃ tarkāpagataṃ śāntaṃ sūkṣmaṃ cānupraviśan,",
  "S04n264:51": "acintyaṃ buddhagocaramanuvicārayamāṇaḥ,",
  "S04n264:52": "sarvadharmaprasṛtaṃ tathāgatajñānamanucintayamānaḥ,",
  "S04n264:53": "asamasamaṃ buddhaviṣayaṃ saṃpaśyamānaḥ,",
  "S04n264:54": "acintyaṃ tathāgatopāyaviṣayagocaramavataran,",
  "S04n264:55": "dahrmadhātunayasvabhāvāvatāratāṃ ca buddhānāṃ bhagavatāmavakalpayamānaḥ,",
  "S04n264:56": "anālayagaganagocarā hi buddhā bhagavanta iti saṃpaśyan,",
  "S04n264:57": "bhūtakoṭyakoṭisvabhāvāvatāraṃ sarvadharmāṇāmityadhimucyamānaḥ,",
  "S04n264:58": "anāvaraṇaṃ ca buddhavimokṣamabhilaṣamāṇaḥ,",
  "S04n264:59": "dhruvaṃ śivaṃ śāśvataṃ ca buddhānāṃ bhagavatāṃ kāyamityavataramāṇaḥ,",
  "S04n264:60": "sarvabuddhakṣetraprasarānugatāṃ sarvasattvābhimukhatā ca tathāgatakāyasyāvataran,",
  "S04n264:61": "aparāntakalpakoṭibhirapi nāsti buddhānāṃ bhagavatāṃ guṇaparyantaṃ ityanusmaran,",
  "S04n264:62": "prāmodyarājo bodhisattvo mahāsattvastūṣṇīvyavasthito'bhūt dharmadhātumeva vicārayamāṇaḥ ||",
  "S04n264:63": "tena khalu punaḥ samayena āyuṣmān rāṣṭrapālaḥ śrāvastyāṃ traimāsyaṃ varṣamupagataḥ |",
  "S04n264:64": "traimāsyātyayena kṛtacīvaro niṣṭhitacīvaraḥ sa pātracīvaramādāya bhikṣusaṃghena sārdhaṃ navakairādikarmikairacirapravrajitairanupūrveṇa janapadacārikāṃ caran yena rājagṛhaṃ mahānagaraṃ yena ca gṛdhrakūṭaḥ parvatarājastenopasaṃkrāntaḥ ||",
  "S04n264:65": "atha khalvāyuṣmān rāṣṭrapālo yena bhagavāṃstenopasaṃkrāmat |",
  "S04n264:66": "upasaṃkramya bhagavataḥ pādau śirasābhivandya bhagavantaṃ triḥ pradakṣiṇikṛtyaikānte'tiṣṭhat |",
  "S04n264:67": "ekāntasthitaścāyuṣmān rāṣṭrapālaḥ kṛtāñjalipuṭo bhagavantamābhirgāthābhirabhyaṣṭavīt-",
  "S04n264:68": "vandamo naravaraṃ prabhaṃkaraṃ vandamo gaganatulyamānasam || 14 ||",
  "S04n264:69": "kīrtayanti tava varṇa nāyakāḥ kṣetrakoṭiprasarātsamantataḥ |",
  "S04n264:70": "śrutva buddhasuta enti harṣitāḥ pūjanāya guṇasāgaraṃ munim || 15 ||",
  "S04n264:71": "pūja kṛtva sugatānurūpato dharma śrutva virajaṃ mahāmuneḥ |",
  "S04n264:72": "yānti kṣetra svaka hṛṣṭamānasā varṇamāla tava tāṃ prabhāṣataḥ || 16 ||",
  "S04n264:73": "kalpakoṭinayutānacintiyān sattvakāraṇamacāracārikām |",
  "S04n264:74": "no ca asti tava khinna mānasaṃ eṣamāṇa varabodhimuttamām || 17 ||",
  "S04n264:75": "dānaśīlacarito'si nāyakā kṣāntivīrya api dhyānaśikṣitaḥ |",
  "S04n264:76": "prajñupāya sada pāramiṃ gatā tena vandasi mahāvināyakam || 18 ||",
  "S04n264:77": "ṛddhipādavarabhijñakovidam indriyairbalavimokṣaśikṣitam |",
  "S04n264:78": "sarvasattvacarite gatiṃ gataṃ vandamo asamajñānapāragam || 19 ||",
  "S04n264:79": "cittadhāra jagataḥ prajānase yā cariryatha ca karmasaṃbhavaḥ |",
  "S04n264:80": "yena vā nayamukhena mucyate taṃ ca vetsi bhagavannarottamā || 20 ||",
  "S04n264:81": "rāgadveṣa jahi mohasaṃbhavaṃ yena sattva trirapāyagāminaḥ |",
  "S04n264:82": "yena yānti sugatiṃ ca karmaṇā jānase sukṛtaduṣkṛtaṃ jage || 21 ||",
  "S04n264:83": "ye jagaddhitakarā atītakāḥ sāṃprataṃ ca naradevapūjitāḥ |",
  "S04n264:84": "ye anāgata guṇāgrapāragāstāṃ ca sarvasugatān prajānase || 22 ||",
  "S04n264:85": "kṣetraśuddhirapi cāpi saṃbhavo bodhisattvagaṇāḥ śrāvakāstathā |",
  "S04n264:86": "yāvadāyuratha vā maharṣiṇāṃ sarvathā hyakhilato vijānasi || 23 ||",
  "S04n264:87": "nirvṛtau ca sthiti dharma yādṛśī yādṛśī ca jinadhātupūjanā |",
  "S04n264:88": "dharmakośadhara tatra yādṛśā tān prajānasi narottamākhilān || 24 ||",
  "S04n264:89": "jñāna daśabalasya viditaṃ hyanāvṛtaṃ vartate satatamadhvasu triṣu |",
  "S04n264:90": "sarvadharmanayayuktamānasā jñānasāgara jinā namo'stu te || 25 ||",
  "S04n264:91": "nāsti te samasamaḥ kutottaro lakṣaṇaiśca pratimaṇḍitāśrayaḥ |",
  "S04n264:92": "tārakābhiriva khaṃ vicitritaṃ vandamo munivaraṃ narottamam || 26 ||",
  "S04n264:93": "rūpamapyasamakaṃ manoramaṃ jimha kurvati jagatsadevakam |",
  "S04n264:94": "bramha śakra akaniṣṭhadevatā agratastava na te virājite || 27 ||",
  "S04n264:95": "kāñcanācala ivāsi nirmalaḥ snigdha keśa mṛdu dakṣiṇotthitā |",
  "S04n264:96": "merurāja iva uṣṇiṣodgato bhāsate vipulapuṇyasaṃbhavaḥ || 28 ||",
  "S04n264:97": "raśmikoṭiniyutān pramuñcato rājatorṇa tava ca bhruvostaṭe |",
  "S04n264:98": "netra utpalanibhaṃ manoramaṃ yena vīkṣyasi jagatkṛpāśayaḥ || 29 ||",
  "S04n264:99": "pūrṇacandra iva nirmale nabhe bhāsate tava mukhaṃ vināyaka |",
  "S04n264:100": "tṛpyate na hi nirīkṣako jano vandamo suvadanaṃ narottamam || 30 ||",
  "S04n264:101": "haṃsabarhimṛgarājavikramā mattavāraṇavilambagāminaḥ |",
  "S04n264:102": "kampayan vrajasi medinītalaṃ vandamo daśabalaṃ dṛḍhavratam || 31 ||",
  "S04n264:103": "dīrghavṛttarucirā karāṅgulī śuddhatāmra nakhajālacitritam |",
  "S04n264:104": "utthitaḥ spṛśati jānumaṇḍale vandamo kanakavarṇasaṃnibham || 32 ||",
  "S04n264:105": "citrayan vrajasi midinītalaṃ cakrajālacitapādavikramaiḥ |",
  "S04n264:106": "pādaraśmiparipācitāścyutā devalokamupayānti mānavāḥ || 33 ||",
  "S04n264:107": "dharmarāja dhanasaptadāyakā dharmadānapati dāntamānasā |",
  "S04n264:108": "śāsamānu jaga dharmacaryayā dharmasvāmi praṇamāmi nāyakam || 34 ||",
  "S04n264:109": "maitra varma smṛti khaḍgamuttamaṃ śīla cāpamiṣu prajñupāyataḥ |",
  "S04n264:110": "yena kleśaripavo vighātitāṃ jātimṛtyubhavatṛṣṇavardhakāḥ || 35 ||",
  "S04n264:111": "tīrṇa tārayasi sattvakoṭiyo mukta mocayasi bandhanājjagat |",
  "S04n264:112": "mārga darśayasi kṣema nirjvaraṃ yena yānti sugatāḥ śivaṃ padam || 36 ||",
  "S04n264:113": "yatra jātimaraṇā na vidyate viprayoga na ca duḥkhasaṃbhavaḥ |",
  "S04n264:114": "taṃ śivaṃ padavaraṃ hyasaṃskṛtaṃ deśitāsi karuṇāmupetya hi || 37 ||",
  "S04n264:115": "stutya lokapravaraṃ mahāmuniṃ sarvadharmavaśipāragaṃ jinam |",
  "S04n264:116": "puṇyamatra yadupārjitaṃ mayā tena bodhimabhibudhyatāṃ jagat || 38 ||",
  "S04n264:117": "atha khalvāyuṣmān rāṣṭrapālo bhagavantamābhirgāthābhirabhiṣṭutya kṛtāñjalipuṭa utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavecat-pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kaṃcideva pradeśam,",
  "S04n264:118": "sacenme bhagavānavakāśaṃ kuryātpṛṣṭaḥ praśnavyākaraṇāya |",
  "S04n264:119": "evamukte bhagavānāyuṣmāntaṃ rāṣṭrapālametadavocat-pṛccha tvaṃ rāṣṭrapāla yadyadevākāṅkṣasi |",
  "S04n264:120": "ahaṃ te tasyaiva praśnasya pṛṣṭasya vyākaraṇena cittamārādhayiṣyāmi ||",
  "S04n264:121": "evamukte āyuṣmān rāṣṭrapālo bhagavantametadavocat-katamairbhagavan dharmaiḥ samanvāgato bodhisattvo mahāsattvaḥ sattvadharmaguṇaviśeṣatāmanuprāpnoti,",
  "S04n264:122": "aparādhīnajñānatāṃ ca pratilabhate,",
  "S04n264:123": "āśuprajñatāṃ cānuprāpnoti,",
  "S04n264:124": "viniścayapratibhānatāṃ ca pratilabhate,",
  "S04n264:125": "ālokatāṃ ca pratilabhate,",
  "S04n264:126": "sarvajñatāpraveśaṃ sattvaparipākaṃ vimatiprahāṇaṃ kāṅkṣaprahāṇaṃ sarvajñatāviniścayaṃ pratilabhate,",
  "S04n264:127": "sattvāvatārakauśalyaṃ yathā vāditathākāritāṃ ca bhūtasaṃdhāyavacanaṃ sattvakauśalyatāṃ ca,",
  "S04n264:128": "buddhānusmṛtipratilābhaṃ sarvapraśnaparipṛcchanatāṃ ca,",
  "S04n264:129": "sarvadharmadhāraṇatāṃ ca kṣipraṃ ca sarvajñatā manuprāpnoti ?",
  "S04n264:130": "atha khalvāyuṣmān rāṣṭrapālastasyāṃ velāyāmimā gāthā abhāṣata-",
  "S04n264:131": "bodhisattvacaryā suniścitā tattvato bhavati yo'sya saṃbhavaḥ |",
  "S04n264:132": "jñāgasāgarakathāviniścayaṃ bhāṣatāṃ mama jino narottamā || 39 ||",
  "S04n264:133": "uttaptacāmikaravigrahopamā agrasattvavara puṇyasaṃcayā |",
  "S04n264:134": "tvaṃ hi trāṇa layanaṃ parāyaṇa agracaryamamalaṃ vadādya me || 40 ||",
  "S04n264:135": "jñānalotu(pu ?)",
  "S04n264:136": "bhavate kṣayaḥ kathaṃ dhāraṇī amṛta bodhi udgatam |",
  "S04n264:137": "prajñāsāgara kathaṃ viśudhyate yena chindati jane'sya saṃśayam || 41 ||",
  "S04n264:138": "saṃsaran subahukalpakoṭiyaḥ khedabuddhi na ca jātu jāyate |",
  "S04n264:139": "vīkṣya lokamapi duḥkhapīḍitaṃ teṣamarthakuśalaṃ niṣevate || 42 ||",
  "S04n264:140": "kṣetraśuddhiparivārasaṃpadaṃ āyuragryamatha kṣetrasaṃpadam |",
  "S04n264:141": "sattvakāraṇakathā niruttarā bodhicaryamamalāṃ prakāśaya || 43 ||",
  "S04n264:142": "mārabhañjana kudṛṣṭiśodhanā tṛṣṇaśoṣaṇa vimuktisparśanā |",
  "S04n264:143": "dharmanetri rayina pramuhyata sattvaratna nigadottamāṃ carim || 44 ||",
  "S04n264:144": "rūpa bhoga pratibhānasaṃpadaṃ snigdhavākparṣadaśca toṣaṇī |",
  "S04n264:145": "meghavatsugata tarpayañjagat deśayasyapi ca buddhagocaram || 45 ||",
  "S04n264:146": "mañjughoṣa kalaviṅkususvarā kumatipraṇāśanā |",
  "S04n264:147": "dharmakāma parṣatsamāgatā tarpayāmṛtarasena tāṃ prabho || 46 ||",
  "S04n264:148": "asti chanda pravarāgrabodhaye dharmachanda vihito na yujyate |",
  "S04n264:149": "deśanāsamaya eṣa nāyakā kāla eṣa vararatnaśrāvaṇe || 47 ||",
  "S04n264:150": "bodhikāṅkṣu mama vidyate mune āśayaṃ mama jina prajānase |",
  "S04n264:151": "prārthayāmi na jinasya heṭhanāṃ sādhu uttamacariṃ prakāśaya || 48 ||",
  "S04n264:152": "evamukte bhagavānāyuṣmāntaṃ rāṣṭrapālametadavocat-sādhu sādhu rāṣṭrapāla |",
  "S04n264:153": "sādhu sādhu punastvaṃ rāṣṭrapāla yastvaṃ tathāgatametamarthaṃ paripraṣṭavyaṃ manyase |",
  "S04n264:154": "bahujanahitāya tvaṃ rāṣṭrapāla pratipanno bahujanasukhāya arthāya hitāya devānāṃ ca manuṣyāṇāṃ ca,",
  "S04n264:155": "etarhi cānāgatānāṃ ca bodhisattvānāṃ mahāsattvānāṃ saṃparigrahāya |",
  "S04n264:156": "tena hi rāṣṭrapāla śṝṇu,",
  "S04n264:157": "sādhu ca suṣṭhu ca manasi kuru |",
  "S04n264:158": "bhāṣiṣye |",
  "S04n264:159": "sādhu bhagavannityāyuṣmān rāṣṭrapālo bhagavataḥ pratyaśroṣīt |",
  "S04n264:160": "bhagavāṃstasyaitadavocat-",
  "S04n264:161": "caturbhī rāṣṭrapāla dharmaiḥ samanvāgato bodhisattvo mahāsattva etāṃ pariśuddhiṃ pratilabhate |",
  "S04n264:162": "katamaiścaturbhiḥ ?",
  "S04n264:163": "yaduta ārāgādhyāśayapratipattyā sarvasattvasamacittatayā śūnyatābhāvanatayā yathāvāditathākāritayā |",
  "S04n264:164": "ebhī rāṣṭrapāla catirbhirdharmaiḥ samanvāgato bodhisattvo mahāsattva etāṃ pariśuddhiṃ pratilabhate |",
  "S04n264:165": "iyamatra dharmatā ||",
  "S04n264:166": "tatredamucyate -",
  "S04n264:167": "āśayena hi sadābhiyuktakā bodhimārga avivartyamānasāḥ |",
  "S04n264:168": "no ca śāṭhya na khilaṃ na māyatā teṣu vidyati anantajñāninām || 49 ||",
  "S04n264:169": "dṛṣṭva sattva dukhitānanāyakān jātivyādhijaramṛtyumarditān |",
  "S04n264:170": "tāraṇārtha bhavato * * jagat dharmanāva samudānayanti te || 50 ||",
  "S04n264:171": "sarvasattvasamacitta sūratā ekaputrakavadīkṣate jagat |",
  "S04n264:172": "sarvametadapi mocayāmyaham evamāśaya tathāgrapudgalāḥ || 51 ||",
  "S04n264:173": "śūnyatāsu satataṃ gatiṃ gata naiva cātma na ca sattva vidyate |",
  "S04n264:174": "svapnamāyasadṛśaṃ hi saṃskṛtam atra bāla abudho vimohitā || 52 ||",
  "S04n264:175": "vācayā yatha vadanti te budhāstatra caiva pratipattiyā sthitāḥ |",
  "S04n264:176": "dānta śānta sada doṣavarjitā bodhisattvamārganiratā jinātmajāḥ || 53 ||",
  "S04n264:177": "catvāra ime rāṣṭrapāla bodhisattvānāmāśvāsapratilābhā dharmāḥ |",
  "S04n264:178": "katame catvāraḥ ?",
  "S04n264:179": "dhāraṇī pratilābhaḥ kalyāṇamitrapratilābhaḥ gambhīradharmakṣāntipratilābhaḥ pariśuddhaśīlasamācāratā |",
  "S04n264:180": "ime rāṣṭrapāla catvāri bodhisattvānāmāśvāsapratilābhā dharmāḥ |",
  "S04n264:181": "iyamatra dharmatā ||",
  "S04n264:182": "tatredamucyate -",
  "S04n264:183": "lābhino bhavanti dhāraṇīṣu te sadā mahāyaśā",
  "S04n264:184": "dhārayanti yena dharma śreṣṭha sarvabuddhabhāṣitam |",
  "S04n264:185": "na ca praṇāśayanti jātu bhūyu vardhate rati",
  "S04n264:186": "asaṅgameva teṣu jñāna sarvadharmapāragāḥ || 54 ||",
  "S04n264:187": "kalyāṇamitramāpnuvanti bodhi aṅgavardhakā",
  "S04n264:188": "deśayanti śreṣṭha mārga tasya yena yānti nāyakāḥ |",
  "S04n264:189": "na kvacicca te bhavanti pāpamitrasevakā",
  "S04n264:190": "dūrato vivarjayanti te'gnivacca dāhanātmakān || 55 ||",
  "S04n264:191": "gambhīra dharma śrutva dhīra śūnyatopasaṃhitaṃ",
  "S04n264:192": "na cātmasattvajīvadṛṣṭi teṣu bhonti sarvaśaḥ |",
  "S04n264:193": "acchidraśīla te bhavanti śāntadāntamānasā",
  "S04n264:194": "anuttare ca buddhaśīli sa tva tāṃ niyojayet || 56 ||",
  "S04n264:195": "catvāra ime rāṣṭrapāla bodhisattvānāṃ saṃsāraprāptānāṃ prītikaraṇā dharmāḥ |",
  "S04n264:196": "katame catvāraḥ ?",
  "S04n264:197": "buddhadarśanaṃ rāṣṭrapāla bodhisattvānāṃ prītikaraṇo dharmaḥ |",
  "S04n264:198": "anulomadharmaśravaṇaṃ rāṣṭrapāla bodhisattvānāṃ prītikaraṇo dharmaḥ |",
  "S04n264:199": "sarvasvaparityāgaḥ |",
  "S04n264:200": "anupalambhadharmakṣāntiḥ |",
  "S04n264:201": "ime rāṣṭrapāla bodhisattvānāṃ saṃsāraprāptānāṃ catvāraḥ prītikaraṇā dharmāḥ |",
  "S04n264:202": "iyamatra dharmatā ||",
  "S04n264:203": "tatredamucyate -",
  "S04n264:204": "paśyanti te narottamaṃ saṃbuddhaṃ sarvajātiṣu",
  "S04n264:205": "sarvaloka bhāsayanta tejasā samantataḥ |",
  "S04n264:206": "pūjayaṃstathā narendrarāja premagauravasthitā",
  "S04n264:207": "varāgrabodhimeṣamāṇa sattvamokṣakāraṇāt || 57 ||",
  "S04n264:208": "śṛṇoti dharma nāyakāna śāntamānulomikam",
  "S04n264:209": "āśayena śrutva dhīra yoniśaḥ prayujyate |",
  "S04n264:210": "anopalambhadharma śrutva kāṅkṣa nāsya jāyate",
  "S04n264:211": "niḥsattva iti sattvadharma nātra ātma vidyate || 58 ||",
  "S04n264:212": "sarvasvaparityāgi so bhaveta ityamagraho",
  "S04n264:213": "prahṛṣṭacitta dṛṣṭva caiva yācakamupāgatam |",
  "S04n264:214": "grāmarāṣṭramedinīṃ ca putra dāra jīvitaṃ",
  "S04n264:215": "saṃtyajanti sarva nāsya jāyate ca cittaiñjanā || 59 ||",
  "S04n264:216": "caturṣu rāṣṭrapāla dharmeṣu bodhisattvenānapekṣeṇa bhavitavyam |",
  "S04n264:217": "katameṣu caturṣu ?",
  "S04n264:218": "gṛhavāsādrāṣṭrapāla bodhisattvenānapekṣeṇa bhavitavyam |",
  "S04n264:219": "pravrajitvā rāṣṭrapāla bodhisattvena lābhasatkārādanapekṣeṇa bhavitavyam |",
  "S04n264:220": "kulasaṃstavādrāṣṭrapāla bodhisattvenānapekṣeṇa bhavitavyam |",
  "S04n264:221": "kāyajīvitādrāṣṭrapāla bodhisattvenānapekṣeṇa bhavitavyam |",
  "S04n264:222": "eṣu caturṣu rāṣṭrapāla dharmeṣu bodhisattvenānapekṣeṇa bhavitavyam |",
  "S04n264:223": "iyamatra dharmatā ||",
  "S04n264:224": "tatredamucyate -",
  "S04n264:225": "tyaktvā gehamanantadoṣagahanaṃ cintānapekṣā sadā",
  "S04n264:226": "te'raṇye ratimāpnuvanti guṇinaḥ śāntendriyāḥ sūratāḥ |",
  "S04n264:227": "na strīsaṃstavu naiva cāpi purusaisteṣāṃ kvacidvidyate",
  "S04n264:228": "ekākī viharanti khaḍgavimalāḥ śuddāśayā nirmalāḥ || 60 ||",
  "S04n264:229": "lābhairnāpi ca teṣu harṣita mano līyantyalārbhairna ca",
  "S04n264:230": "alpecchā itaretarairabhiratā māyākuhāvarjitāḥ |",
  "S04n264:231": "sattvārthāya ca vīryayuktamanaso dāne dame'vasthitā",
  "S04n264:232": "dhyāne vīryaguṇe ca pāramigatāḥ saṃbuddhajñānārthinaḥ || 61 ||",
  "S04n264:233": "kāye cāpyanapekṣya jīvita tathā tyaktvā priyān bāndhavām",
  "S04n264:234": "yujyante sada bodhimārga sudṛḍhā vajropamādhyāśayāḥ |",
  "S04n264:235": "kāyaśchidyati khaṇḍaśaśca na bhavetteṣāṃ ca citteñjanā",
  "S04n264:236": "bhūyo vīryamihārabhanti sudṛḍhaṃ sarvajñatākāṅkṣiṇaḥ || 62 ||",
  "S04n264:237": "catvāra ime rāṣṭrapāla bodhisattvānāmananutāpakaraṇā dharmāḥ |",
  "S04n264:238": "katame catvāraḥ ?",
  "S04n264:239": "śīlākhaṇḍanatā rāṣṭrapāla bodhisattvānāmananutāpakaraṇo dharmaḥ,",
  "S04n264:240": "araṇyavāsākutsyajanatā,",
  "S04n264:241": "catuṇāmāryavaṃśānāmanuvartanatā,",
  "S04n264:242": "bāhuśrutyapratilābho rāṣṭrapāla bodhisattvānāmananutāpakaraṇo dharmaḥ |",
  "S04n264:243": "ime rāṣṭrapāla catvāro bodhisattvānāmananutāpakaraṇā dharmāḥ |",
  "S04n264:244": "iyamatra dharmatā ||",
  "S04n264:245": "tatredamucyate -",
  "S04n264:246": "rakṣanti śīlamamalaṃ maṇiratnatulyaṃ",
  "S04n264:247": "na ca teṣu bhoti anuśīla susaṃyato vā |",
  "S04n264:248": "tatreva śīli sada sattva niyojayanti |",
  "S04n264:249": "ākāṅkṣamāṇamimamuttamabuddhaśīlam || 63 ||",
  "S04n264:250": "śūnye ca te hi nivasanti śubhe araṇye",
  "S04n264:251": "naivātmasaṃjña bhavate'pi na jīvasaṃjñā |",
  "S04n264:252": "tṛṇakāṣṭhakothasama paśayati sattvarūpaṃ",
  "S04n264:253": "strī neha nāsti ca pumānna ca ātmanīyam || 64 ||",
  "S04n264:254": "caturāryavaṃśaniratā akuhā āśāṭhyā",
  "S04n264:255": "adhyāśayena ca prayujyati so'pramattaḥ |",
  "S04n264:256": "kurvanti ca śrutiguṇeṣu sadābhiyogaṃ",
  "S04n264:257": "saṃprārthayan sugatajñānamahānubhāvam || 65 ||",
  "S04n264:258": "bhavacārake jagadavekṣya idaṃ hyanāthaṃ",
  "S04n264:259": "jātījarāmaraṇaśokahataṃ rujārtam |",
  "S04n264:260": "samudānayitva pravarāṃ śivadharmanāvaṃ",
  "S04n264:261": "saṃtārayanti janatāṃ bhavasāgaraughāt || 66 ||",
  "S04n264:262": "na trāṇamanya śaraṇaṃ hi parāyaṇaṃ vā",
  "S04n264:263": "lokasya saṃskṛtagatau bhramato'sti kaścit |",
  "S04n264:264": "mayi sarva eva parimocayitavya sattvā",
  "S04n264:265": "ityarthameva praṇidhirmama agrabodhau || 67 ||",
  "S04n264:266": "catasra imā rāṣṭrapāla ājāneyagatayo bodhisattvenānugantavyāḥ |",
  "S04n264:267": "katamāścatasraḥ ?",
  "S04n264:268": "sugatipratilābhaḥ,",
  "S04n264:269": "sa ca buddhotpādasamavadhānatayā |",
  "S04n264:270": "guruśuśrūṣaṇā,",
  "S04n264:271": "sā ca nirāmiṣasevanatayā |",
  "S04n264:272": "prāntaśayyāsanābhiratiḥ,",
  "S04n264:273": "sā ca lābhasatkārānapekṣatayā |",
  "S04n264:274": "pratibhānapratilābhaḥ,",
  "S04n264:275": "sa ca gambhīradharmakṣantisamanvāgatatayā |",
  "S04n264:276": "imā rāṣṭrapāla catasra ājāneyagatayo'nugantavyāḥ |",
  "S04n264:277": "iyamatra dharmatā ||",
  "S04n264:278": "tatredamucyate -",
  "S04n264:279": "vanakandareṣu satataṃ nivasanti dhīrā",
  "S04n264:280": "lābhena te sada anarthika bhonti nityam |",
  "S04n264:281": "pratibhānavān sada bhavanti asaṅgabuddhī",
  "S04n264:282": "gambhīradharmakuśalā vigataprapañcāḥ || 68 ||",
  "S04n264:283": "śuśrūṣakāḥ sada bhavanti guruṣu nityaṃ",
  "S04n264:284": "yatha te vadanti hi tathaiva ca te prayuktāḥ |",
  "S04n264:285": "ārāgayanti sugatān bahāvo'prameyān",
  "S04n264:286": "kurvanti pūja vipulāṃ jinajñānahetoḥ ||69 ||",
  "S04n264:287": "śreṣṭhā gatirbhavati cāpi mahāśayānāṃ",
  "S04n264:288": "deveṣu caiva manujeṣu ca mūrdhnaprāptāḥ |",
  "S04n264:289": "sambodhimārga sada sattva samādayanti",
  "S04n264:290": "saṃyojayanti kuśaleṣu daśasvathāpi || 70 ||",
  "S04n264:291": "śrutvā ca buddhaguṇa te ca bhavanti tuṣṭā",
  "S04n264:292": "āsanna te tu nacirādbhavitā hi mahyam |",
  "S04n264:293": "saṃbudhyate'pi ca śivāṃ virajāgrabodhiṃ",
  "S04n264:294": "mociṣya sattvaniyutāni anantaduḥkhāt || 71 ||",
  "S04n264:295": "catvāra ime rāṣṭrapāla bodhisattvānāṃ bodhicaryāpariśodhakā dharmāḥ |",
  "S04n264:296": "katame catvāraḥ ?",
  "S04n264:297": "apratihatavijñānavirahitasya bodhisattvacaryā,",
  "S04n264:298": "kuhanalapananiṣpeṣaṇaparivarjitasyāraṇyavāsaḥ,",
  "S04n264:299": "sarvasvaparityāgino vipākāpratikāṅkṣatā,",
  "S04n264:300": "rātriṃdivaṃ dharmakāmatā dharmabhāṇakānāṃ ca skhalitāgaveṣaṇatā |",
  "S04n264:301": "ime rāṣṭrapāla bodhisattvānāṃ catvāro bodhisattvacaryāpariśodhakā dharmāḥ ||",
  "S04n264:302": "atha khalu bhagavaṃstasyāṃ vilāyāmimā gāthā abhāṣata -",
  "S04n264:303": "na khila mala na cāpi roṣacittaṃ",
  "S04n264:304": "na ca punareṣati kasyacit sadoṣam |",
  "S04n264:305": "aśaṭha akuha niṣprapañcacitto",
  "S04n264:306": "bhavati anuttarabodhimīpsamānaḥ || 72 ||",
  "S04n264:307": "gṛhamativiṣamaṃ ca śokamūlaṃ",
  "S04n264:308": "kujanasamāgamayonimasya dūram |",
  "S04n264:309": "tyajati tadanapekṣya pravrajitvā",
  "S04n264:310": "girigahane vicaranti mokṣakāmāḥ || 73 ||",
  "S04n264:311": "araṇya vividha sevamāno",
  "S04n264:312": "bhavati aniśrita sarvajñātralābhe |",
  "S04n264:313": "kāya api ca jīvite'napekṣo",
  "S04n264:314": "viharati siṃha ivottrasan jitārim || 74 ||",
  "S04n264:315": "bhavati ca itaretareṇa tuṣṭaḥ",
  "S04n264:316": "śakunisamaḥ sada saṃcayaṃ vihāya |",
  "S04n264:317": "na ca bhavati niketu sarvaloke",
  "S04n264:318": "jñāna gaveṣati nitya bodhimārge || 75 ||",
  "S04n264:319": "eka viharati yathaiva khaḍgo",
  "S04n264:320": "na ca puna sa trasate yathaiva siṃhaḥ |",
  "S04n264:321": "na ca bhuvi viśvasate mṛgeva trasto",
  "S04n264:322": "na ca punarunnamate sa pūjanena || 76 ||",
  "S04n264:323": "jagadidamabhivīkṣya ca prapāte",
  "S04n264:324": "prapatitamudyate pramokṣahetoḥ |",
  "S04n264:325": "ahamapi jagato'sya trāṇabhūto",
  "S04n264:326": "yadi kuśaleṣu careyamapramattaḥ || 77 ||",
  "S04n264:327": "sumadhuravacanaḥ smitābhilāṣī",
  "S04n264:328": "akaluṣacitta priyāpriyeṣu nityam |",
  "S04n264:329": "viharati na ca sajjate'nilo vā",
  "S04n264:330": "naravaracaryāmimābhīpsamānaḥ || 78 ||",
  "S04n264:331": "śūnyatamadhimuktamānimittaṃ",
  "S04n264:332": "vicarati saṃskṛta sarvamāyabhūtam |",
  "S04n264:333": "śamadamanirato viśālabuddhiḥ",
  "S04n264:334": "amṛtarasena ca sarvadā sa tuṣṭaḥ || 79 ||",
  "S04n264:335": "prativadasi yathā (vasapathā ?)",
  "S04n264:336": "ca bodhimārge",
  "S04n264:337": "sa tu pariśodhayate sadāśayaṃ ca |",
  "S04n264:338": "dhāraṇīpratilābhameṣamāṇaḥ",
  "S04n264:339": "sahati ca duḥkha satāṃ guṇābhikāṅkṣī || 80 ||",
  "S04n264:340": "imu carimabhivīkṣya bodhisattvo",
  "S04n264:341": "yo bhavate'rthiku śo bhaveta tuṣṭaḥ |",
  "S04n264:342": "ya iha bhavati bodhaye asakto",
  "S04n264:343": "janayati doṣaśatāni so'lpabuddhiḥ || 81 ||",
  "S04n264:344": "catvāra ime rāṣṭrapāla bodhisattvānāṃ prapātāḥ |",
  "S04n264:345": "katame catvāraḥ ?",
  "S04n264:346": "agauravatā rāṣṭrapāla bodhisattvānāṃ prapātaḥ |",
  "S04n264:347": "akṛtajñatā śāṭhyasevanatā rāṣṭrapāla bodhisattvānāṃ prapātaḥ |",
  "S04n264:348": "lābhasatkārādhyavasānaṃ rāṣṭrapāla bodhisattvānāṃ prapātaḥ |",
  "S04n264:349": "kuhanalapanatayā lābhasatkāraniṣpādanaṃ rāṣṭrapāla bodhisattvānāṃ prapātaḥ |",
  "S04n264:350": "ime rāṣṭrapāla bodhisattvānāṃ catvāraḥ prapātāḥ ||",
  "S04n264:351": "atha khalu bhagavāṃstasyā velāyāmimā gāthā abhāṣata -",
  "S04n264:352": "nityamagaurava te hi bhavanti āryaguruṣvapi mātṛpitṛṣu |",
  "S04n264:353": "akṛtajña śaṭhāśca bhavanti nityamasaṃyatacāriṇa mūḍhāḥ || 82 ||",
  "S04n264:354": "adhyavasānaparāḥ sada lābhe te kuhaśāṭhyāprayogaratāśca |",
  "S04n264:355": "kaścidapīha samo mama nāsti vakṣyati śīlaguṇeṣu kathaṃcit || 83 ||",
  "S04n264:356": "te ca parasparameva ca dviṣṭā chidragaveṣaṇanityaprayuktāḥ |",
  "S04n264:357": "kṛṣikarmavaṇijyaratāśca śravaṇā (śramaṇā)",
  "S04n264:358": "hi sudūrata teṣām || 84 ||",
  "S04n264:359": "evamasaṃyata paścimakāle bhikṣava śīlaguṇeṣu sudūre |",
  "S04n264:360": "te'ntara hāpayiṣyanti madharmaṃ (maddharmaṃ ?)",
  "S04n264:361": "bhaṇḍanavigraha īrṣyavaśena || 85 ||",
  "S04n264:362": "bodhipathādapi nitya sudūre āryadhanādapi te ca sudūre |",
  "S04n264:363": "mokṣapathaṃ ca vihāya praṇītaṃ pañcasu te gatiṣu bhamiṣyanti || 86 ||",
  "S04n264:364": "catvāra ime rāṣṭrapāla bodhisattvānāṃ bodhiparipanthakārakā dharmāḥ |",
  "S04n264:365": "katame catvāraḥ ?",
  "S04n264:366": "aśraddadhānatā rāṣṭrapāla bodhisattvānāṃ bodhiparipanthakārako dharmaḥ |",
  "S04n264:367": "kausīdyaṃ rāṣṭrapāla bodhisattvānāṃ bodhiparipanthakārako dharmaḥ |",
  "S04n264:368": "māno rāṣṭrapāla bodhisattvānāṃ bodhiparipanthakārako dharmaḥ |",
  "S04n264:369": "parapūjerṣyāmātsaryacittaṃ rāṣṭrapāla bodhisattvānāṃ bodhiparipanthakārako dharmaḥ |",
  "S04n264:370": "ime rāṣṭrapāla bodhisattvānāṃ catvāro bodhiparipanthakārakā dharmāḥ ||",
  "S04n264:371": "atha khalu bhagavāṃstasyāṃ velāyāmimā gāthā abhāṣata -",
  "S04n264:372": "aśraddhāḥ kusīdāḥ sada mūḍhacittā",
  "S04n264:373": "abhimāninaste'pi sadā ca krodhanā |",
  "S04n264:374": "kṣamiṇaśca dṛṣṭvā sada bhikṣu yuktaṃ dāsyanti daṇḍaṃ vrajato vihārāt || 87 ||",
  "S04n264:375": "parasya pūjārthamiherṣya jātā",
  "S04n264:376": "avasthānu cittasya ca teṣu nāsti |",
  "S04n264:377": "avatāraprekṣī skhalitāṃ gaveṣī",
  "S04n264:378": "ko'syāparādho'stiha codayiṣye || 88 ||",
  "S04n264:379": "dūre itaste mama śāsanasya",
  "S04n264:380": "guṇadveṣiṇaste hi apāyanimnāḥ |",
  "S04n264:381": "tyaktvā jinasyāpi ca śāsanaṃ te",
  "S04n264:382": "yāsyantyapāyaṃ jvalitaṃ pracaṇḍam || 89 ||",
  "S04n264:383": "śrutvā ca teṣāmiha pāpacaryām",
  "S04n264:384": "adharmayuktāṃ ca gatiṃ sudāruṇām |",
  "S04n264:385": "yujyadhva nityaṃ sada bodhimārge",
  "S04n264:386": "mā tapsyathā durgatiṣūpapannāḥ || 90 ||",
  "S04n264:387": "bahukalpakoṭībhi kadāci buddho",
  "S04n264:388": "utpadyate lokahito maharṣiḥ |",
  "S04n264:389": "labdho'dhunā sa pravaraḥ kṣaṇo'dya",
  "S04n264:390": "tyaja pramādaṃ yadi mokṣakāmaḥ || 91 ||",
  "S04n264:391": "catvāra ime rāṣṭrapāla pudgalā bodhisattvena na sevitavyāḥ |",
  "S04n264:392": "katame catvāraḥ ?",
  "S04n264:393": "pāpamitraṃ rāṣṭrapāla pudgalo bodhisattvena na sevitavyaḥ |",
  "S04n264:394": "upalambhadṛṣṭiko rāṣṭrapāla pudgalo bodhisattvena na sevitavyaḥ |",
  "S04n264:395": "saddharmapratikṣepakaḥ pudgalo rāṣṭrapāla bodhisattvena na sevitavyaḥ |",
  "S04n264:396": "āmiṣalolupaḥ pudgalo rāṣṭrapāla bodhisattvena na sevitavyaḥ |",
  "S04n264:397": "ime rāṣṭrapāla catvāraḥ pudgalā bodhisattvena na sevitavyāḥ ||",
  "S04n264:398": "atha khalu bhagavāṃstasyāṃ velāyāmimā gāthā abhāṣata -",
  "S04n264:399": "ye pāpamitrāṇi vivarjayanti kalpāṇamitrāṇi sadā bhajanti |",
  "S04n264:400": "vardhanti te bodhipatheṣu nityaṃ yatha śuklapakṣe divi candramaṇḍalam || 92 ||",
  "S04n264:401": "upalambhadṛṣṭyāṃ ca sadā niviṣṭā ātme niviṣṭāstatha jīvapoṣe |",
  "S04n264:402": "viṣakumbhavatte sada varjayanti ye buddhajñānena bhavanti arthikāḥ || 93 ||",
  "S04n264:403": "kṣipanti ye dharma narottamānāṃ śāntaṃ virāgamamṛtānukūlam |",
  "S04n264:404": "tān varjayenmīḍhaghaṭāṃ yathaiva ya icchate budhyitumagrabodhim || 94 ||",
  "S04n264:405": "adhyoṣitā āmiṣa pātracīvare kulasaṃstave caiva sadābhiyuktāḥ |",
  "S04n264:406": "kurvīta sārdhaṃ na hi teṣu saṃstavaṃ tān varjayedagnikhadhāṃ (khadāṃ) yathaiva || 95 ||",
  "S04n264:407": "yasyepsitaṃ dharṣayituṃ hi māraṃ pravartituṃ cakravaraṃ hyanuttaram |",
  "S04n264:408": "sattvārthamevaṃ vipulaṃ ca kartuṃ varjyāśca tenāpi ca pāpamitrāḥ || 96 ||",
  "S04n264:409": "vivarjayitvā ca priyāpriyāṇi lābhaṃ yaśo bhaṇḍanamānamīrṣyām |",
  "S04n264:410": "eṣeta nityaṃ sada buddhajñānaṃ ya icchate budhyitumagrabodhim || 97 ||",
  "S04n264:411": "catvāra ime rāṣṭrapāla bodhisattvānāṃ duḥkhavipākā dharmāḥ |",
  "S04n264:412": "katame catvāraḥ ?",
  "S04n264:413": "jñānenābhimanyanatā rāṣṭrapāla bodhisattvānāṃ duḥkhavipāko dharmaḥ |",
  "S04n264:414": "īrṣyāmātsaryacittaṃ rāṣṭrapāla bodhisattvānāṃ duḥkhavipāko dharmāḥ |",
  "S04n264:415": "anadhimuktī rāṣṭrapāla bodhisattvānāṃ duḥkhavipāko dharmaḥ |",
  "S04n264:416": "apariśuddhajñānakṣāntisaṃbhogaparyeṣṭī rāṣṭrapāla bodhisattvānāṃ duḥkhavipāko dharmaḥ |",
  "S04n264:417": "ime rāṣṭrapāla bodhisattvānāṃ duḥkhavipākā dharmāḥ ||",
  "S04n264:418": "atha khalu bhagavāṃstasyāṃ velāyāmimā gāthā abhāṣata-",
  "S04n264:419": "dharmadharā bhuvi ye tu bhavanti pūjita sarvajageṣu bhavanti |",
  "S04n264:420": "avamanyati tāni ājñaḥ (?)",
  "S04n264:421": "tena sa vindati duḥkhamanantam || 98 ||",
  "S04n264:422": "viṣameṇa sa deśati bhogen chandaruciḥ sada jñāni aśuddhe |",
  "S04n264:423": "mānonnata yaśca hi nityaṃ namate guruāryajaneṣu || 99 ||",
  "S04n264:424": "adhimukti na vidyati buddhe dharmagaṇe ca na tasyadhimuktiḥ |",
  "S04n264:425": "śikṣa dhuteṣu na tasyadhimuktiḥ pāpamatestrirapāyamukhasya || 100 ||",
  "S04n264:426": "sa itaścyuto hi manujeṣu karmavaśādabudho hi vimūḍhaḥ |",
  "S04n264:427": "narakeṣvatha tiryaggatiṣu pretagatiṣu ca vandati duḥkham | 101 ||",
  "S04n264:428": "yasya matirbhuvi lokapradīpo duḥkhakṣayāntakaro naravīraḥ |",
  "S04n264:429": "tena apāyapathaṃ pravihāya bodhipathaḥ satataṃ hi niṣevyaḥ || 102 ||",
  "S04n264:430": "catvārīmāni rāṣṭrapāla bodhisattvānāṃ bandhanāni |",
  "S04n264:431": "katamāni catvāri ?",
  "S04n264:432": "parāvamanyanatā bodhisattvānāṃ bandhanam |",
  "S04n264:433": "laukikenopāyena bhāvanatāprayoganimittasaṃjñā bodhisattvānāṃ bandhanam |",
  "S04n264:434": "anigṛhītacittasya jñānavirahitasya pramādasevanatā rāṣṭrapāla bodhisattvasya bandhanam |",
  "S04n264:435": "pratibaddhacittasya kulasaṃstavo rāṣṭrapāla bodhisattvasya bandhanam |",
  "S04n264:436": "imāni rāṣṭrapāla bodhisattvānāṃ catvāri bandhanāni ||",
  "S04n264:437": "atha khalu bhagavaṃstasyāṃ velāyāmimā gāthā abhāṣata -",
  "S04n264:438": "avamanyati nitya parasya bhāvayate sada laukikadhyānam |",
  "S04n264:439": "badhyati tebhi sa dṛṣṭiśatebhiḥ paṅki gajo yatha durbalakāyaḥ || 103 ||",
  "S04n264:440": "kulasaṃstavabandhanayukto yastu pramatta sadā grahacittaḥ |",
  "S04n264:441": "jñānavivarjita mūḍhamatiśca badhyati ebhi ayuktacarībhiḥ || 104 |",
  "S04n264:442": "yo hyata icchati duḥkhabhayebhyo jātijarāmaraṇādivimokṣam |",
  "S04n264:443": "so avamanyana manyana tyaktvā yujyati bodhipathe satataṃ ca || 105 ||",
  "S04n264:444": "duḥkhamananta sahitvamaśeṣaṃ sarvasukhādanapekṣi bhavitvā |",
  "S04n264:445": "tyaktva priyāpriyajñātramaśeṣaṃ buddha bhavanti vikalmaṣa dhīrāḥ || 106 ||",
  "S04n264:446": "ṣaṭsu prayujyata bhūmiguṇeṣu balendriyajñāne |",
  "S04n264:447": "sarvaguṇaiśca sadā samupetā buddha bhavejjarapañjaramuktaḥ || 107 ||",
  "S04n264:448": "kalpa acintiya pūrva carantaḥ sattvahitāya caran varabodhau |",
  "S04n264:449": "dānadame niyame'pi ca nityaṃ susthita āsi tyajitva ca jñātīn || 108 ||",
  "S04n264:450": "prāntavane sada nitya rato'haṃ śoṣita āśrayu bodhinidānam |",
  "S04n264:451": "na ca saṃsṛtu vīryaṃ kadācideṣata jñāna mahāpuruṣāṇām || 109 ||",
  "S04n264:452": "bhavacārake jagati dṛṣṭvā pañcagatibhramabhrāmita sattvān |",
  "S04n264:453": "kṛtva kṛpāṃ vipulāmiha pūrve ārjita bodhi balājjagadarthe || 110 ||",
  "S04n264:454": "duhitṛsvasutāḥ priyabhāryāḥ tyakta purā dhanadhānya prabhūtāḥ |",
  "S04n264:455": "jīvita iṣṭa mahī susamṛddhā eṣata bodhivarāṃ bahukalpān || 111 ||",
  "S04n264:456": "phalapuṣpajalāḍhya suramya āsi vane muni kṣāntirato'ham |",
  "S04n264:457": "chinna karau caraṇau kalirājñā naiva mano'pi tadā mama duṣṭam || 112 ||",
  "S04n264:458": "vanakandari śyāmaku nāma āsi munirbharato gurujīrṇo |",
  "S04n264:459": "dṛḍhabāṇahatena nṛpeṇa naiva manaṃ paridūṣitamāsīt || 113 ||",
  "S04n264:460": "śailataṭādanapekṣya śarīraṃ protsṛjataśca subhāṣitahetoḥ |",
  "S04n264:461": "kāye na ca me na ca jīve bodhinimittamavekṣya babhūva || 114 ||",
  "S04n264:462": "vyāghrisutānapi jīvitahetostyajya tanuṃ paritarpita vyāghrī |",
  "S04n264:463": "gagane'bhyanadan surasaṃghāḥ sādhu mahāpuruṣa sthiravīrya || 115 ||",
  "S04n264:464": "atidānarataśca yadāsīt māṇava pūrvabhaveṣu caraṃśca |",
  "S04n264:465": "śoṣitu ratnanidāna samudraḥ prāpya maṇiṃ sukhitāḥ kṛta sattvāḥ || 116 ||",
  "S04n264:466": "sutasoma mahīpatirāsīt viśrutakīrti caraṃśca yadāham |",
  "S04n264:467": "vadhyagataṃ kṛtakṛtyanayairme rājaśataṃ parimocitamāśu || 117 ||",
  "S04n264:468": "duḥkhita vīkṣya naraṃ ca daridraṃ tyakta mayā priyameva śarīram |",
  "S04n264:469": "prāpya dhanaṃ sa kṛtaśca mayāḍhyaḥ sarvadadena nṛpeṇa satā me || 118 ||",
  "S04n264:470": "śaraṇāgata vīkṣya kapotaṃ svaṃ piśitaṃ vinikṛtya śarīrāt |",
  "S04n264:471": "dattamapi svatanurna bhayārtastyakta ihāpi nṛpeṇa satā me || 119 ||",
  "S04n264:472": "kṛtsnamupārjitamāpya bhiṣagbhirbhaiṣajamapratimaṃ mama pūrvam |",
  "S04n264:473": "jīvita tyajya parasya dadau taṃ kesarirāja babhūva yadāham || 120 ||",
  "S04n264:474": "caratā ca purā jagadarthe madri pativrata tyakta saputrā |",
  "S04n264:475": "duhitāpyanapekṣyadasaṃgha āsi nṛpātmajo yada sudaṃṣṭraḥ || 121 ||",
  "S04n264:476": "varṣasahasra mayā paripūrṇā marṣita duṣkarāścaturaśīti |",
  "S04n264:477": "uttaptavīryu yada āsīt arthadhanaśriyo'pi ca purā me || 122 ||",
  "S04n264:478": "jinadhātustūpapurato me jvalita āśrayaḥ paramabhaktyā |",
  "S04n264:479": "pūjā kṛtā daśabalānām āsi nṛpātmaji vimalatejāḥ || 123 ||",
  "S04n264:480": "raudrākṣa eva ca ruṣitvā yācitavān sa cāpi mama śīrṣam |",
  "S04n264:481": "dattaṃ nikṛtya ca mayā tad rāja yadā ca candraprabha āsīt || 124 ||",
  "S04n264:482": "sarvatra grāmanagareṣu vīthimukheṣu bhaiṣajamudāram |",
  "S04n264:483": "sattvārtha sthāpit mayā te puṇyasamo babhūva ca yadāham || 125 ||",
  "S04n264:484": "srīṇām sahasramabhirūpāḥ kāñcanamuktibhūṣitaśarīrāḥ |",
  "S04n264:485": "tyaktāṃ pūrvabhaveṣu caratā me āsi yadā śubho nṛpati pūrve || 126 ||",
  "S04n264:486": "puṣpairvarairapi ca gandhaiḥ kāñcanamuktikāpravara śrīmān |",
  "S04n264:487": "tyaktaśca me makuṭa pūrva āsi nṛpo yadā ratanacūḍaḥ || 127 ||",
  "S04n264:488": "mṛdutūlapicūpamasūkṣmau komalapadmapatrasukumārau |",
  "S04n264:489": "tyaktau karau sacaraṇau me pūrva nṛpeṇa dhṛtimatā ca || 128 ||",
  "S04n264:490": "vinigṛhya rākṣasiśatāni nirghṛṇadāruṇaprabalacaṇḍā |",
  "S04n264:491": "kṛta mānuṣā badaradvīpe siṃhala sārthavāha yada āsīt || 129 ||",
  "S04n264:492": "kāmeṣu mṛrcchitamanā me bāli sa rākṣasī pramadasaṃjñā |",
  "S04n264:493": "pañcaśatāni vaṇijānāṃ mokṣita te yadā bhave sunetraḥ || 130 ||",
  "S04n264:494": "catvāri koṭi pramadānām apsaratulyarūpiṇāṃ vihāya |",
  "S04n264:495": "pravrajya nirgatu jinasya śāsane puṇyaraśmi yada āsīt || 131 ||",
  "S04n264:496": "mayi tyaktamaṅguli udārā sattvahitārthameva caratā me |",
  "S04n264:497": "jālārcitā vimalaśuddhā kāñcanavarṇa pārthiva yada āsīt || 132 ||",
  "S04n264:498": "śubha nīlapadmasamavarṇā netra manoramā hṛdayakāntā |",
  "S04n264:499": "tyaktā mayā ca jagadarthe utpalanetre pārthiva yadāsīt || 133 ||",
  "S04n264:500": "priyaviprayogahata dṛṣṭvā strī ca pranaṣṭarūpamativeṣā |",
  "S04n264:501": "parimocitā karuṇayā me keśava vaidyarāja yada āsīt || 134 ||",
  "S04n264:502": "vyādhyāturaṃ ca naramīkṣya svaṃ rudhiraṃ pradattamapi me'bhūt |",
  "S04n264:503": "nirvyādhitaḥ sa ca kṛto me prāgbhava sarvadarśi yadabhūvam || 135 ||",
  "S04n264:504": "hivā svamasthi ca śarīrād vyādhikṛśasya majja mayā dattam |",
  "S04n264:505": "na ca sattva tyakta maya jātu āsi nṛpo yadā kusuma nāma || 136 ||",
  "S04n264:506": "sarvasvakośamapi tyaktva jīvita tyakta me priya manāpam |",
  "S04n264:507": "naru mokṣito vyasanaprāpta āsi nṛpo'rthasiddhi yada pūrvam || 137 ||",
  "S04n264:508": "cakrāṅkitaṃ kamalatulyaṃ paṇiyugaṃ pradamattamanapekṣam |",
  "S04n264:509": "nṛpa āśuketu yada āsīd bodhimabhīpsamāna jagadarthe || 138 ||",
  "S04n264:510": "nṛpa sarvadarśi yada āsīt kāruṇiko janārthahitakāmaḥ |",
  "S04n264:511": "tyaktā mayā caturo'pi ca dvīpāḥ sphītanarairvranarīśataiśca || 139 ||",
  "S04n264:512": "mṛdu komalaṃ vikalagauraṃ ūru tacchittva hṝṣṭamuditāyā |",
  "S04n264:513": "dattaṃ svamāṃsa rudhiraṃ me jñānavatī yadāsi nṛpaputrī || 140 ||",
  "S04n264:514": "kanakābhapīnasukumāraṃ tyakta stanadvayaṃ hṝdayakāntam |",
  "S04n264:515": "strī prekṣya me kṣudhatṛṣārtaṃ sā rūpya (pa ?)",
  "S04n264:516": "vatīti vanitā yadābhūt || 141 ||",
  "S04n264:517": "varabhūṣaṇānapi suramyān ratnamanekavastrarathayānān |",
  "S04n264:518": "saṃtyakta dustyajamanekaṃ viśrutaśrīnṛpeṇa ca mayābhūt || 142 ||",
  "S04n264:519": "rājñaḥ suto tu vikṛtajñaḥ tārita sāgarādyada kṛtajñaḥ |",
  "S04n264:520": "ratnārtha netra mama tena uddhṛta naiva me ruṣita cittam || 143 ||",
  "S04n264:521": "mā bhūtpipīlikavadho me tyakta varāśrayo'pi canapekṣya |",
  "S04n264:522": "na ca citta kampita tadā me tyakta pūrvabhaveṣu godha yada āsīt || 144 ||",
  "S04n264:523": "upasthānagauravarato'haṃ vṛddhacarīṣu nitya rata āsīt |",
  "S04n264:524": "na ca mānavānapi ca stabdha āsi kapiṃjalo vicaramāṇaḥ || 145 ||",
  "S04n264:525": "śaraṇāgatasya ca mayārthe tyakta samucchrayaḥ kṛpa janitvā |",
  "S04n264:526": "na ca tyakta vānaragatena vyādhanaraḥ śarābhinihatena || 146 ||",
  "S04n264:527": "gajavaśagatena śoṣito me tanurapi vṛddhaguruṃ jagatsmaritvā |",
  "S04n264:528": "suruciramaśanaṃ mayā na bhuktaṃ mokṣita ātma gajā yadā tadāsīt || 147 ||",
  "S04n264:529": "ṛkṣapatirabhūva śailadurge himahata sapta dināni rakṣito me |",
  "S04n264:530": "puruṣa vadhaku tena me prayukto na ca pratighāta kṛtaśca me tadāsmin || 148 ||",
  "S04n264:531": "āsi gajo himakundanikāśo bodhivarāśrita buddhaguṇārthī |",
  "S04n264:532": "sa viṣeṇa śareṇa ca viddho daṃṣṭravarāṃstyajamāna na dviṣṭaḥ || 149 ||",
  "S04n264:533": "vanagocari khaṇḍakadvīpe tittiripotaka maitravihārī |",
  "S04n264:534": "sahadarśanena śamito'gniṃ devagaṇā kusumāni kṣipanti || 150 ||",
  "S04n264:535": "gaṅgataraṅgajalairhiyamāṇaḥ tārita me yada āsi mṛgatve |",
  "S04n264:536": "vadhakā mama tenapanītā naiva mano mama tatra praduṣṭam || 151 ||",
  "S04n264:537": "tārita pañcaśataṃ vaṇijānāṃ sāgaramadhyagatāśca anāthāḥ |",
  "S04n264:538": "taiśca hataḥ kṣudhitaiśca tadāhaṃ kacchapayonigato'pi ca maitraḥ || 152 ||",
  "S04n264:539": "bodhicariṃ caramāṇahu pūrvaṃ matsya babhūva yadā jalacarī |",
  "S04n264:540": "tyakta mayāśraya sattvahitāya bhakṣita prāṇisahasraśatebhiḥ || 153 ||",
  "S04n264:541": "vyādhiśatābhihataṃ jagadīkṣya samucchraya kṛtvā |",
  "S04n264:542": "sattva kṛtāḥ sukhitā nirujāśca prāṇaku saumya tadā ca yadāsīt || 154 ||",
  "S04n264:543": "siṃha babhūva yadā mṛgarājā sthāmabalānvita kāruṇikaśca |",
  "S04n264:544": "viddha śareṇa na dūṣita cittaṃ maitri tadā vadhake'pi tadā me || 155 ||",
  "S04n264:545": "śaṅkhatuṣāranibho hayarājā āsi purā ca samudrataṭe'ham |",
  "S04n264:546": "rākṣasimadhyagatā vaṇijo me tārita kṛtva kṛpāṃ karuṇāṃ ca || 156 ||",
  "S04n264:547": "bodhicariṃ caramāṇa janārthe āsi kuṇāla ahaṃ yada pakṣī |",
  "S04n264:548": "varjita kāmaguṇā bahudoṣā no ca vaśaṃ pramadāna gato'ham || 157 ||",
  "S04n264:549": "āsi śaśo vanagulmanivāsī śāsatī taṃ sukṛte śaśavargam |",
  "S04n264:550": "munirāśramavāsi kṣudhārtastasya kṛtena mayāśrayu tyaktaḥ || 158 ||",
  "S04n264:551": "āsi śuko drumapuṣpaphalāḍhyo śuṣkadrumo na ca me sa hi tyaktaḥ |",
  "S04n264:552": "dṛṣṭa kṛtajña tadā mama śakrastaṃ kṛtavāṃstaru patraphalāḍhyam || 159 ||",
  "S04n264:553": "vānarasaṃghamupadruta dṝṣṭvā nāganṛpeṇa vivarjītadeśam |",
  "S04n264:554": "rājabhayāttu vimokṣita te me vānararāja ahaṃ yada āsīt || 160 ||",
  "S04n264:555": "śuka bhūta purā guruhetoḥ śāli haraṃśca nareṇa gṛhītaḥ |",
  "S04n264:556": "kiṃ nu śukā harase mama śāli nāśayate'pi ca pakṣi maśasyam ( matsasyam) || 161 ||",
  "S04n264:557": "śuka so'bravīdbhadra śṛṇuṣva caurya harāmi na te ahu śālim |",
  "S04n264:558": "jīrṇagurudvayapoṣaṇahetoḥ śāli harāmi kṛpārtha tu teṣām || 162 ||",
  "S04n264:559": "bīja prakīrṇa yadā prathamaṃ te bhāga dadāmi sarvajanasya |",
  "S04n264:560": "tacca giraṃ vadato mama śrutvā tenāpi caurya bhavenna kadācit || 163 ||",
  "S04n264:561": "sādhu śukā hara śāli yatheṣṭaṃ durlabha mānuṣa yasyimu bhaktiḥ |",
  "S04n264:562": "mānuṣa tvaṃ maya tīryagatehā sādhu damaḥ śama saṃyama tubhyam || 164 ||",
  "S04n264:563": "ityevamāni caritāni pūrva caranta duṣkara kṛtāni |",
  "S04n264:564": "na ca me manasi tatra bhavi kheda eṣata uttamāṃ viraja bodhim || 165 ||",
  "S04n264:565": "ādhyātmikaṃ hyatha ca bāhyaṃ nāsti hi vastu yanmayā na dattam |",
  "S04n264:566": "śīle ca kṣānti tatha vīrya dhyāna upāya prajña carito'ham || 166 ||",
  "S04n264:567": "māṃsaṃ tvacaṃ tathapi ca majja śoṇitameva datta svaśarīrāt |",
  "S04n264:568": "prānte guhāsu ca yadā me śoṣita āśrayo'pi caratā me || 167 ||",
  "S04n264:569": "dhutayāna deśita jinebhiḥ yatra prayujyato jina bhavanti |",
  "S04n264:570": "tatra dhute satataṃ ca prayukto āsi caranta pure ahu nityam || 168 ||",
  "S04n264:571": "etādṛśā vrata udārā ye ca niṣevitā caratā me |",
  "S04n264:572": "śrutvā ca teṣamimāścaryamekapade na bhaviṣyati chandaḥ || 169 ||",
  "S04n264:573": "hāsyu bhaviṣyati ima śruṇitvā śāsanametadeva ca taḍānīm |",
  "S04n264:574": "āhāramaithunaparāste middhasadābhibhūta śatakāṅkṣāḥ || 170 ||",
  "S04n264:575": "dharmadviṣaḥ sada anāryāḥ śāsanadūṣakā guṇavihīnāḥ |",
  "S04n264:576": "śrutvā ca dharmamima śāntaṃ naiṣa jinokta ityabhivadanti || 171 ||",
  "S04n264:577": "ācāryo me śrutasamudro āsi bahuśrutaḥ kathikaśreṣṭhaḥ |",
  "S04n264:578": "tenāpi caiṣa pratiṣiddho buddhavaco hi naiṣa tu kathaṃcit || 172 ||",
  "S04n264:579": "parato'pyabhūdapi ca vṛddhaḥ tasya guruḥ sa śāmitaguṇaughaḥ |",
  "S04n264:580": "tenāpi naiṣa hi gṛhīto mātra prayujyatha vitathametat || 173 ||",
  "S04n264:581": "yatrātma nāsti na ca jīvo deśita pudgalo'pi na kathaṃcit |",
  "S04n264:582": "vyarthaḥ śramo'tra ghaṭate yaḥ śīlaprayoga saṃvarakriyā ca || 174 ||",
  "S04n264:583": "yadyasti caiva mahāyānaṃ nātra hi ātma sattva manujo vā |",
  "S04n264:584": "vyarthaḥ śramo'tra hi kṛto me yatra na cātmasattvaupalabdhiḥ || 175 ||",
  "S04n264:585": "kavitāni haiva svamatāni pāpamataiḥ kutīrthikamataiśca |",
  "S04n264:586": "bhāṣeta no jina kadācit vācamimāṃ hi bhikṣuparibhāṣām || 176 ||",
  "S04n264:587": "hrīrapatrāpaśīlacaritāśca dhvāṅkṣa pragambha uddhatapracaṇḍāḥ |",
  "S04n264:588": "bhavitā hi bhikṣava mameha śāsani īrṣyamānamadadagdhāḥ || 177 ||",
  "S04n264:589": "vidhyanta hasta tathā pādāṃścīvarakarṇakā nidhunantaḥ |",
  "S04n264:590": "kāṣāyakaṇṭha vicarantā grāmakuleṣu madyamadamattāḥ || 178 ||",
  "S04n264:591": "buddhasya te dhvaja gṛhītvā sevakarā gṛhasthajanatāyām |",
  "S04n264:592": "lekhaṃ vahanti satataṃ te śāsanadaṃ vihāya guṇarāśim | 179 ||",
  "S04n264:593": "gogardabhāśvapaśudānātsaṃbhavate hi dāsya pi teṣām |",
  "S04n264:594": "kṛṣikarmavāṇijyaprayogā yuktamanāśca te'niśamāryāḥ || 180 ||",
  "S04n264:595": "naiṣāmanāryamapi vācyaṃ naiva ca kiṃcidasti yadakāryam |",
  "S04n264:596": "staupika sāṃghikaṃ hyapi ca vittaṃ paugdalikaṃ ca yacca samameṣām || 181 ||",
  "S04n264:597": "bhikṣuṇa vīkṣya ca guṇāḍhyaṃ teṣvapi cāpyavarṇa kathayanti |",
  "S04n264:598": "duḥśīla vañcaka praviśya kuhāste strī ca vināśayanti hi sughorāḥ || 182 ||",
  "S04n264:599": "gṛddho gṛhīṇa tathā kāmairyādṛśe pravrajitva te gṛddhāḥ |",
  "S04n264:600": "bhāryāṃ sutā duhitaraśca teṣu bhaviṣya gṛhisamānam ||| 183 ||",
  "S04n264:601": "yatraiva satkṛta kule te cīvarapiṇḍapātaparibhogaiḥ |",
  "S04n264:602": "tasyaiva dāraparigṛddhā kleśavaśānugāḥ sada anāryāḥ || 184 ||",
  "S04n264:603": "kāmā ime khalu na sevyāḥ pātana tiryakpretanirayeṣu |",
  "S04n264:604": "vakṣyanti te sada gṛhīṇāṃ te ca svayamadānta anupaśāntāḥ || 185 ||",
  "S04n264:605": "svayameva te yatha adāntāḥ śiṣyagaṇo'pi teṣa na sudāntaḥ |",
  "S04n264:606": "āhāramaithunakathāyāṃ rātridivāni teṣu gamiṣyanti || 186 ||",
  "S04n264:607": "sevārthameva na guṇārthaṃ te khalu saṃgrahaṃ dadati teṣām |",
  "S04n264:608": "śiṣyagaṇaiḥ svakaiḥ parivṛto'haṃ pūja jane sadātra cala sidhya || 187 ||",
  "S04n264:609": "kathayanti te'pi ca janasya saṃgraha eṣa me karuṇayaiṣām |",
  "S04n264:610": "upasthāma prārthayāmi tebhya śiṣyagaṇebhya eva na kadācit || 188 ||",
  "S04n264:611": "rogābhibhūta bahu tatra kuṣṭhilāścitragātrasuvirūpāḥ |",
  "S04n264:612": "pravrajiṣyanti narakeṣu āgatā āgatā sada anāryāḥ || 189 ||",
  "S04n264:613": "uddeśasaṃvaravihīnā bhikṣuguṇeṣu te sada viyuktāḥ |",
  "S04n264:614": "gṛhiṇo na te'pi vna ca bhikṣū varjita te yathā śmaśāna iva dāruḥ || 190 ||",
  "S04n264:615": "śikṣāsu cādara na teṣāṃ syānna ca prātimokṣavinaye vā |",
  "S04n264:616": "uddāmagāḥ svavaśagāste aṅkuśamuktakā iva gajendrāḥ || 191 ||",
  "S04n264:617": "vanavāsināmapi hi teṣāṃ grāmagataṃ bhaviṣyati hi cittam |",
  "S04n264:618": "kleśāgninā prapatitānāṃ cittamavasthitaṃ hi na ca teṣām || 192 ||",
  "S04n264:619": "vismṛtya buddhaguṇa sarvān śikṣadhutāṃśca te'pi ca upāyāna |",
  "S04n264:620": "madamānadarpaparipūrṇāṃ te prapatanti dāruṇavīcīm || 193 ||",
  "S04n264:621": "rājakathāratāśca satataṃ te corakathābhikīrtanaratāśca |",
  "S04n264:622": "jñātiniṣevane ca niratāste cintayamāna rātriṃdivasāni || 194 ||",
  "S04n264:623": "dhyānaṃ tathādhyayanaṃ tyaktvā nitya vihārakarmaṇi niyuktāḥ |",
  "S04n264:624": "āvāsagṛdhrakuṭīkāste ca adāntaśiṣyaparivārāḥ || 195 ||",
  "S04n264:625": "na ca karmiko hyahaṃ vihāre ātmana hetureṣa hi kṛto me |",
  "S04n264:626": "ye bhikṣavo mamānukūlāsteṣvavakāśamasti hi vihāre || 196 ||",
  "S04n264:627": "ye śīlavanta guṇavanto dharmadharā janārthamabhiyuktāṃ |",
  "S04n264:628": "damasaṃyame satatayuktāḥ saṃgraha teṣu te na kurute ca || 197 ||",
  "S04n264:629": "layanaṃ mamaitaduddiṣṭaṃ sārdhavihāriṇo'pi ca mamedam |",
  "S04n264:630": "saṃmodikasya ca mamedaṃ gaccha na te'sti vāsa iha kaścit || 198 ||",
  "S04n264:631": "śayyāsanaṃ nikhila dattaṃ bhikṣavaḥ sthāpitā iha prabhūtāḥ |",
  "S04n264:632": "na ca lābhasaṃbhava ihāsti kiṃ paribhokṣyase'tra vraja bhikṣo || 199 ||",
  "S04n264:633": "śayyāsanoddiśana teṣāṃ naiva bhaviṣyate'pi ca kadācit |",
  "S04n264:634": "gṛhisaṃcayāśca bhavitāraste ca prabhūtabhāṇḍaparivārāḥ || 200 ||",
  "S04n264:635": "nirbhartsitā pi ca samantātte hi mamaurasāścarimakāle |",
  "S04n264:636": "vacanaṃ na caite mam hi smṛtvā prāntavane tadābhinivasanti || 201 ||",
  "S04n264:637": "hā śāsanaṃ jinavarasya nāśamupekṣya hi nacireṇa |",
  "S04n264:638": "lābhābhibhūta guṇadviṣṭā bhikṣavaḥ prādurbhūta bahu yatra || 202 ||",
  "S04n264:639": "paribhūtakāśca satataṃ te paścimakāli śīlaguṇayuktāḥ |",
  "S04n264:640": "te cāpyaraṇyavanavāsī grāma vihāya rāṣṭranagarāṇi || 203 ||",
  "S04n264:641": "sada satkṛtā guṇavihīnā bhedaka sūcakāḥ kalahakāmāḥ |",
  "S04n264:642": "te śāstṛsaṃmata janasya te ca bhaviṣyanti mānamadadagdhāḥ || 204 ||",
  "S04n264:643": "ima śāsanaṃ guṇanidhānaṃ sarvaguṇākāraṃ paramaramyam |",
  "S04n264:644": "nāśaṃ prayāsyati mameha śīlavipattirirṣyamadadoṣaiḥ || 205 ||",
  "S04n264:645": "ratnākaro yatha viluptaḥ sthāsyati padminīva pariśuṣkā |",
  "S04n264:646": "yūpa vararatnamayaṃ bhagnaṃ naśyati śāsanaṃ carimakāle || 206 ||",
  "S04n264:647": "pretādṛśaścarimakāle dharmavilopa vartato sughoraḥ |",
  "S04n264:648": "te cāpi bhikṣava adāntā nāśayitāraḥ śāsanaṃ mamedam || 207 ||",
  "S04n264:649": "ma caryasevaniratānāṃ dūrata saṃgatiḥ kvacana teṣām |",
  "S04n264:650": "pretagatirnrake'pi ca vāsaḥ tiryagatiśca ito hi cyutānām || 208 ||",
  "S04n264:651": "anubhūya tīvrakaṭukāni duḥkhamananta varṣaśatamanekaiḥ |",
  "S04n264:652": "labdhvā sa mānuṣabhavaṃ vā jāyati duḥkhitaḥ satata śocyaḥ || 209 ||",
  "S04n264:653": "andho'tha vā badhira kāṇo jāyati citragātra suvirūpā |",
  "S04n264:654": "bībhatsarūpabhayadarśī pāpacarīmimāṃ satata sevī || 210 ||",
  "S04n264:655": "viśrambhate'sya na ca kaścit śraddadhate'sya cāpi na ca vākyam |",
  "S04n264:656": "nirbharstito bhavati nityaṃ yo'bhiniṣevate viṣamacaryām || 211 ||",
  "S04n264:657": "te rogaduḥkhaśatataptāstāḍita loṣṭakāṣṭhapraharebhiḥ |",
  "S04n264:658": "kṣuttṛṣṇa yena paritaptāste ca bhavanti sadā suparibhūtāḥ || 212 ||",
  "S04n264:659": "duḥkhā ananta iti jñātvā dūra pāpacaryaṃ vijahitvā |",
  "S04n264:660": "sevetha sādhucari nityaṃ mā bhavitānutāpa iha paścāt || 213 ||",
  "S04n264:661": "yasya priyo bhavati buddho āryagaṇaśca śikṣa dhutadharmāḥ |",
  "S04n264:662": "abhiyujyathā satatamevaṃ tyaktva ca jñātralābhayaśakīrti || 214 ||",
  "S04n264:663": "māyopamaṃ hi (bhi ?)",
  "S04n264:664": "durametatsvapnasamaṃ ca saṃskṛtamavīkṣyam |",
  "S04n264:665": "nacirādbhaviṣyati viyogaḥ sarvapriyairna nityamiha kaścit || 215 ||",
  "S04n264:666": "udyujyatāṃ ghaṭata nityaṃ pāramitāsu bhūmiṣu baleṣu |",
  "S04n264:667": "mā jātu saṃśayata vīryaṃ yāvanna budhyathā pravarabodhim ||216 ||",
  "S04n264:668": "nidānaparivartaḥ prathamaḥ ||"
}