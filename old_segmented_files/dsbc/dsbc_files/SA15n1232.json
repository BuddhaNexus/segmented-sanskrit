{
  "SA15n1232:0": "hetubinduḥ",
  "SA15n1232:1": "namo buddhāya |",
  "SA15n1232:2": "(1. 1)parokṣārthapratipatteranumānāśrayatvādeva tad vyutpādanārtha saṃkṣepata idamārabhyate-",
  "SA15n1232:3": "pakṣadharmastadaṃśena vyāpto hetustridhaiva saḥ |",
  "SA15n1232:4": "avinābhāvaniyamād hetvābhāsāstato'pare ||",
  "SA15n1232:5": "(1.2) pakṣo dharmī,",
  "SA15n1232:6": "avayave samudāyopacārāt |",
  "SA15n1232:7": "prayojanābhāvādanupacāra iti cet | na |",
  "SA15n1232:9": "sarvadharmidharmapratiṣedhārthatvādupacārasya |",
  "SA15n1232:10": "evaṃ hi cākṣuṣatvādi parihṛtaṃ bhavati |",
  "SA15n1232:11": "dharmavacanenāpi parāśrayatvād dharmasya dharmyāśrayasiddhau pratyāsatteḥ sādhyadharmiṇa eva siddhiriti cet | na |",
  "SA15n1232:13": "pratyāsatteḥ dṛṣṭāntadharmiṇo'pi |",
  "SA15n1232:14": "siddhe tadaṃśavyāptyā dṛṣṭāntadharmiṇi sattve punardharmiṇo vacanaṃ dṛṣṭāntadharmiṇa eva yo dharmaḥ sa heturiti niyamārthamāśaṃkyeta |",
  "SA15n1232:15": "dṛṣṭaṃ sajātīya eva sattvam ityavadhāraṇena sādhyābhāve siddhe'pi vyatireke sādhyābhāve asattvavacanam,",
  "SA15n1232:16": "tathehāpi tadaṃśavyāptivacanāt siddhe'pi dṛṣṭāntadharmiṇi sattve tatraiva bhāvaniyamārtha dharmivacanamāśaṃkyeta |",
  "SA15n1232:17": "tasmāt sāmarthyād arthapratītāvapi upacāramātrāt samānanirdeśāt pratipattigauravaṃ ca parihṛtaṃ bhavati |",
  "SA15n1232:18": "(1.3) pakṣasya dharmatve tadviśeṣaṇāpekṣasyānyatrānanuvṛtterasādhāraṇateti cet | na |",
  "SA15n1232:20": "ayogavyavacchedena viśeṣaṇāt |",
  "SA15n1232:21": "yathā caitro dhanurdhara iti |",
  "SA15n1232:22": "nānyayogavyavacchedena |",
  "SA15n1232:23": "yathā pārtho dhanurdhara iti |",
  "SA15n1232:24": "tadaṃśastadharmaḥ |",
  "SA15n1232:25": "(1.4) tasya vyāptirhi vyāpakasya tatra bhāva eva |",
  "SA15n1232:26": "vyāpyasya vā tatraiva bhāvaḥ |",
  "SA15n1232:27": "etena anvayo vyatireko vā pakṣadharmaśca yathāsvaṃ pramāṇena niścita uktaḥ |",
  "SA15n1232:28": "sarvatra hetau sādhyavaidharmye vyāptyasiddhervyāpakānivṛttau nivṛttyabhāvādvā |",
  "SA15n1232:29": "anvayavyatirekāniścayābhyāṃ hi taddharmavyāptiniścayaḥ |",
  "SA15n1232:30": "(1.5) tatra pakṣadharmasya sādhyadharmiṇi pratyakṣato'numānato vā prasiddhiḥ |",
  "SA15n1232:31": "tathā pradeśe dhūmasya,",
  "SA15n1232:32": "śabde vā kṛtakatvasya |",
  "SA15n1232:33": "sadhūmaṃ hi pradeśamarthāntaraviviktarūpamasādhāraṇātmanā dṛṣṭavataḥ smārtaṃ yathādṛṣṭabheda viṣayaṃ liṅgajñānamutpadyate |",
  "SA15n1232:34": "tatra yadādyamasādhāraṇaviṣayaṃ darśanaṃ tadeva pramāṇam |",
  "SA15n1232:35": "(1.6) tasmiṃstathābhūte darśanena dṛṣṭesati sa yena yenāsādhāraṇastadasādhāraṇatāṃ tato bhedamabhilapantī atadvayāvṛtiviṣayā smṛtirutpatrā pratyakṣabalena na pramāṇam |",
  "SA15n1232:36": "yathādṛṣṭākāragrahaṇāt,",
  "SA15n1232:37": "prāgasādhāraṇaṃ dṛṣṭvā asādhāraṇa ityabhilapataḥ apūrvārthādhigamābhāvāt,",
  "SA15n1232:38": "arthakriyāsādhanasya ālocanājñānena darśanācca |",
  "SA15n1232:39": "adṛṣṭasya punastatsādhanasya vikalpenāpratipatteranumānavat |",
  "SA15n1232:40": "arthakriyārthī hi sarvaḥ prekṣāvān pramāṇamapramāṇaṃ vā'nveṣate |",
  "SA15n1232:41": "na ca sāmānyaṃ svalakṣaṇapratipatterūrdhvaṃ tatsāmarthyotpatravikalpavijñānagrāhyaṃ kāñcidarthakriyāmupakalpayati |",
  "SA15n1232:42": "yathā nīlaṃ dṛṣṭvā nīlamiti jñāne |",
  "SA15n1232:43": "tadeva hi nīlasvalakṣaṇaṃ tathāvidhasādhyārthakriyākāri |",
  "SA15n1232:44": "tacca tenātmanā dṛṣṭameva ālocanāpratyayena |",
  "SA15n1232:45": "na ca tatsvalakṣaṇagrahaṇottarakālabhāvino nīlavikalpasya viṣayeṇa nīlasādhyārthakriyā kriyate |",
  "SA15n1232:46": "(1.7) tasmāt anadhigatārthaviṣayaṃ pramāṇam ityapi anadhigate svalakṣaṇe iti viśeṣaṇīyam |",
  "SA15n1232:47": "adhigate tu svalakṣaṇe tatsāmarthyajanmā vikalpastadanukārī kāryatastadviṣayatvāt smṛtireva,",
  "SA15n1232:48": "na pramāṇam,",
  "SA15n1232:49": "anadhigatavasturūpasyānadhigateḥ |",
  "SA15n1232:50": "vastvadhiṣṭhānatvāt pramāṇavyavasthāyāḥ |",
  "SA15n1232:51": "arthakriyāyogyaviṣayatvāt tadarthināṃ pravṛtteḥ |",
  "SA15n1232:52": "arthakriyāyogyalakṣaṇaṃ hi vastu |",
  "SA15n1232:53": "tato'pi vikalpāt vastunyeva tadadhyavasāyena puruṣasya pravṛtteḥ |",
  "SA15n1232:54": "pravṛttau pratyakṣeṇābhinnayogakṣematvāt |",
  "SA15n1232:55": "pūrvapratyakṣakṣaṇena abhinnayogakṣematvāduttareṣāṃ kvacidaprāmāṇyaprasaṅga iti cet | na |",
  "SA15n1232:57": "kṣaṇaviśeṣasādhyārthavāñcāyāṃ nānāyogakṣematvāt |",
  "SA15n1232:58": "sādhāraṇe hi kārye na teṣāṃ sāmarthyabhedaḥ |",
  "SA15n1232:59": "aparāparadhūmapramitasatrikṛṣṭāgniṣu iva anumānajñānānāmagnimātrasādhye'rthe |",
  "SA15n1232:60": "etena dharmidharmaliṅgādivikalpasya pramāṇapṛṣṭhabhāvinaḥ prāmāṇyaṃ pratyuktam |",
  "SA15n1232:61": "(1.8) anvayaniścayo'pi svabhāvahetau sādhyadharmasya vastutastadbhāvatayā sādhanadharmabhāvamātrānubandhasiddhiḥ |",
  "SA15n1232:62": "sā hi sādhyaviparyaye hetorbādhaka- pramāṇa-vṛttiḥ |",
  "SA15n1232:63": "yathā sat tat kṣaṇikameva,",
  "SA15n1232:64": "akṣaṇikatve'-rthakriyā virodhāt tallakṣaṇaṃ vastutvaṃ hīyate |",
  "SA15n1232:65": "kāryahetau kāryakāraṇabhāvasiddhiḥ |",
  "SA15n1232:66": "yathedamasyopalambhe upalabdhilakṣaṇaprāptamanupalabdhamupalabhyate,",
  "SA15n1232:67": "satsu apyanyeṣu hetuṣu asyābhāve na bhavatīti yastadbhāve bhāvastadabhāve'bhāvaśca pratyakṣānupalambhasādhanaḥ kāryakāraṇabhāvaḥ tasya siddhiḥ |",
  "SA15n1232:68": "kāryakāraṇabhāva eva hyarthāntarasya evaṃ syāt- yatra dhūmastatrāvaśyamagniriti,",
  "SA15n1232:69": "agnibhāva eva hi bhāvo dhūmasya tatkāryatvamiti |",
  "SA15n1232:70": "anupalabdhāvapi anvayaniścayaḥ asadvayavahārasyopalabdhilakṣaṇaprāptasyānupalabdhimātravṛtti sādhanaṃ,",
  "SA15n1232:71": "nimittāntarābhāvopadarśanāt |",
  "SA15n1232:72": "(1.9) vyatirekaniścayo'pi kāryasvabhāvahetvoḥ kāraṇavyāpakānupalabdhibhyāṃ dṛśyaviṣayābhyāṃ kāryakāraṇavyāpyavyāpakabhāvasiddhau satyāṃ sādhyābhāve'bhāvasiddhiruddiṣṭa viṣayasyābhāvopadarśane |",
  "SA15n1232:73": "anupalabdhilakṣaṇaprāptasyānyathā kvacidabhāvāsiddheḥ |",
  "SA15n1232:74": "anuddiṣṭaviṣayaṃ sādhyābhāve hetvabhāvakhyāpanaṃ pratibandhamātrasiddhau sidhyatīti na tatra vyatireka- sādhane anupalabdhyoḥ dṛśyaviṣayatāviśeṣaṇamapekṣyate |",
  "SA15n1232:75": "vyatirekāniścayo'nupalabdhāvupalabdhilakṣaṇaprāptāt sato'nupalambhābhāvadarśanam |",
  "SA15n1232:76": "(1.10) etallakṣaṇaḥ tridhaiva saḥ hetustriprakāra eva |",
  "SA15n1232:77": "svabhāvaḥ kāryamanupalabdhiśceti |",
  "SA15n1232:78": "yathā anitye kasmiṃścitsādhye sattvamiti |",
  "SA15n1232:79": "agnimati pradeśe dhūma iti |",
  "SA15n1232:80": "abhāve ca upalabdhilakṣaṇaprāptasyānupalabdhiriti |",
  "SA15n1232:81": "atraiva trividhahetāvavinābhāvasya niyamāt |",
  "SA15n1232:82": "pakṣadharmasya yathoktā vyāptiravinābhāvaḥ |",
  "SA15n1232:83": "na sa trividhāddhetoranyatrāstītyatraiva niyata ucyate |",
  "SA15n1232:84": "(2.1) tatra sādhanadharmabhāvamātrānvayini sādhyadharme svabhāvo hetuḥ |",
  "SA15n1232:85": "aparāparavyāvṛttibhedena dharmabhede satyapi vastutaḥ liṅgasvabhāva eva |",
  "SA15n1232:86": "hetusvabhāve sādhyadharme'nvayavyabhicārābhāvāt lakṣaṇe tanmātrānvayeneti viśeṣaṇaṃ paramatāpekṣam |",
  "SA15n1232:87": "pare hi arthāntaranimittamatadbhāvamātrānvayinamapi svabhāvamiccanti |",
  "SA15n1232:88": "tena ca viśeṣaṇena tathavidhasya atatsvabhāvatāṃ tasmin sādhye hetorvyabhicāraṃ cāha |",
  "SA15n1232:89": "yathā hetumati vināśe kṛtakatvasya |",
  "SA15n1232:90": "(2.2) tasya dvidhā prayogaḥ |",
  "SA15n1232:91": "sādharmyeṇaikaḥ vaidharmyeṇāparaḥ |",
  "SA15n1232:92": "yathā yat sat tat sarvaṃ kṣaṇikam |",
  "SA15n1232:93": "yathā ghaṭādayaḥ |",
  "SA15n1232:94": "saṃśca śabdaḥ iti |",
  "SA15n1232:95": "tathā, kṣaṇikatvābhāve sattvābhāvaḥ saṃśca śabda iti |",
  "SA15n1232:96": "sarvopasaṃhāreṇa vyāptipradarśanalakṣaṇau sādharmyavaidharmyaprayogāvuktau |",
  "SA15n1232:97": "(2.3) atra pakṣadharmasambandhavacanamātrasāmarthyādeva pratijñārthasya pratīteḥ na pratijñāyāḥ prayoga upadarśitaḥ |",
  "SA15n1232:98": "apradarśite prameye kathaṃ tatpratītiriti cet |",
  "SA15n1232:99": "svayaṃ pratipattau prameyasya ka upadarśayitā?",
  "SA15n1232:100": "pradeśasthaṃ dhūmamupalabdhavataḥ tasyāgninā vyāpteḥ smaraṇe tatsāmarthyādeva agniratra iti pratijñārthapratītirbhavati |",
  "SA15n1232:101": "na ca tatra kaścit agniratreti asmai nivedayati |",
  "SA15n1232:102": "nāpi svayamapi prāgeva pratipadyate kiñcit,",
  "SA15n1232:103": "pramāṇamantareṇaivaṃ pratīteḥ nimittābhāvāt pratītau liṅgasya vaiyarthyam |",
  "SA15n1232:104": "svayamevākasmāt agniratreti vyavasthāpya tatpratipattaye paścālliṅgamanusaratīti ko'yaṃ pratipatteḥ kramaḥ?",
  "SA15n1232:105": "pareṇāpi taducyamānaṃ plavata eva upayogābhāvāt |",
  "SA15n1232:106": "viṣayopadarśanamupayoga iti cet,",
  "SA15n1232:107": "tenaiva tāvaddarśyamānena ko'rthaḥ?",
  "SA15n1232:108": "yadi pratītiranyathā na syāttadā sarvaṃ śobheta |",
  "SA15n1232:109": "tasmādeṣa svayaṃpratītau kenacid viṣayopasthāpakena vināpi pratiyan asmān kāryiṇo dṛṣṭvā parvabrāhmaṇa iva vyaktaṃ mūlyaṃ mṛgayate |",
  "SA15n1232:110": "asmadvacanādapi svayaṃ siddhameva liṅgamanusṛtya sādhyaṃ pratyetīti ko'nayoravasthayorviśeṣaḥ?",
  "SA15n1232:111": "dṛṣṭā ca pakṣadharmasambandhavacanamātrāt sādharmyavat - prayogādeḥ pratijñāvacanamantareṇāpi pratītiriti kastasyopayogaḥ?",
  "SA15n1232:112": "svaniścayavadanyeṣāmapi niścayotpādanāya sādhanamucyate |",
  "SA15n1232:113": "tatra svayaṃ prameyopadarśanena vināpi pratipadya paraṃ pratipādayatrapūrva kramamāśrayate iti kimatra kāraṇam?",
  "SA15n1232:114": "tasmātra prameyasya vacanena kiñcitprayojanamanyathāpi pratipatterutpatteḥ |",
  "SA15n1232:115": "(2.4) etenopanayanigamanādikamapi pratyuktam |",
  "SA15n1232:116": "etāvataiva sādhyapratīterbhāvāt |",
  "SA15n1232:117": "ḍiṇḍikarāgaṃ parityajyākṣiṇī nimīlya cintaya tāvat kimiyatā pratītiḥ syātra veti |",
  "SA15n1232:118": "bhāve kiṃ prapañcamālayā?",
  "SA15n1232:119": "iti iyāneva sādhanavākye prayogo jyāyān |",
  "SA15n1232:120": "(2.5) atra pūrvaṃ hetuḥ prayoktavyaḥ paścād dṛṣṭānta iti kramaniyamo'pi na kaścit |",
  "SA15n1232:121": "sarvathā gamakatvāt |",
  "SA15n1232:122": "(2.6) sambandhavacane'pi nārthabhedo'pi kaścit |",
  "SA15n1232:123": "ubhayathā'pi tadbhāvasyaiva khyāpanāt |",
  "SA15n1232:124": "nahi atatsvabhāvasya bhāve ekāntenānyasya bhāvaḥ kṛtakatvasya bhāve prayatnānantarīyakatvavat |",
  "SA15n1232:125": "kāryasyāpi atatsvabhāvasyābhāve na tannivṛttiḥ,",
  "SA15n1232:126": "yathā'nayoreva naikanivṛttāvanyanivṛttiḥ |",
  "SA15n1232:127": "tasmādanvayavyatirekayoryathālakṣaṇameko'pi prayokto dvitīyamākṣipatīti naikatraṃ sādhanavākye dvayoḥ prayogaḥ iṣyate vaiyarthyāt |",
  "SA15n1232:128": "tatsvabhāvatayā'nvayasiddhau tadabhāve'bhāvo'pi sidhyatyeva |",
  "SA15n1232:129": "tathā siddhau cānvayasyāpi siddheriti |",
  "SA15n1232:130": "tadabhāva eva hetorabhāvakhyātiryathā syāt nānyatra vipakṣe viruddhe vā iti niyamakhyāpanārtho'pi vyatirekaprayogo na yuktaḥ ,",
  "SA15n1232:131": "anyaviruddhayorapi vipakṣatvāt |",
  "SA15n1232:132": "(2.7) kathamidam avagamyate sadavaśyaṃ naśvarasvabhāvamiti yena anvayavyatirekasambhava iti cet |",
  "SA15n1232:133": "vināśahetvayogāt |",
  "SA15n1232:134": "svabhāvata eva bhāvā naśvarāḥ naiṣāṃ svahetubhyo niṣpatrānāmanyato vināśotpattiḥ |",
  "SA15n1232:135": "tasyāsāmarthyāt |",
  "SA15n1232:136": "na hi vināśaheturbhāvasya svabhāvameva karoti tasya svahetubhyo nirvṛtteḥ |",
  "SA15n1232:137": "nāpi bhāvāntarameva,",
  "SA15n1232:138": "bhāvāntarakaraṇe bhāvasya tadavasthatvāt tathopalabdhyādiprasaṅgaḥ |",
  "SA15n1232:139": "nāpi svabhāvāntaramasyāvaraṇam tadavasthe tasminnāvaraṇāyogāt |",
  "SA15n1232:140": "nāpi vināśahetunā bhāvābhāvaḥ kriyate |",
  "SA15n1232:141": "abhāvasya vidhinā'nyatayopagame vyatirekāvyatireka vikalpānatikramāt |",
  "SA15n1232:142": "bhāvapratiṣedhakaraṇe na tasya kiñcidbhavati na bhavatyeva kevalamiti |",
  "SA15n1232:143": "evaṃ ca kartā na bhavatītyakarturahetutvamiti na vināśahetuḥ kaścit |",
  "SA15n1232:144": "(2.8 ) vaiyarthyācca |",
  "SA15n1232:145": "yadi svabhāvato naśvaraḥ svātmanyanavasthāyī bhāvaḥ tasya na kiñcinnāśakāraṇaiḥ |",
  "SA15n1232:146": "tatsvabhāvatayaiva svayaṃ nāśāt |",
  "SA15n1232:147": "yo hi yatsvabhāvaḥ sa svahetoreva utpadyamānaḥ tādṛśo bhavati,",
  "SA15n1232:148": "na punastadbhāve hetvantaramapekṣate |",
  "SA15n1232:149": "prakāśadravoṣṇakaṭhinadravyādivat |",
  "SA15n1232:150": "na hi prakāśādayastadātmāna utpannāḥ punaḥ prakāśādibhāve hetvantaramapekṣante |",
  "SA15n1232:151": "tadātmanastādātmyābhāve nairātmyaprasaṅgāt |",
  "SA15n1232:152": "tadvadasthitidharmā cet svabhāvato bhāvo niṣpanno na punastadātmatāyāṃ hetvantaramapekṣate |",
  "SA15n1232:153": "(2.9) bījādivadanekānta iti cet |",
  "SA15n1232:154": "syādetad bījādayo'ṅkurādijananasvabhāvā |",
  "SA15n1232:155": "api salilādi-hetvantarāpekṣaṇāt na kevalā janayanti |",
  "SA15n1232:156": "tadvad bhāvo'pi vināśe syādīt | na |",
  "SA15n1232:158": "tasvabhāvasya jananādajanakasya cātatsvabhāvatvāt |",
  "SA15n1232:159": "ata eva tayoravasthayorvastubhedo niśceyaḥ |",
  "SA15n1232:160": "bhāvānāṃ svabhāvānyathātvābhāvāt tatsvabhāvasya paścādiva prāgāpi jananaprasaṅgāt |",
  "SA15n1232:161": "tasmādyo'ntyo'vasthāviśeṣaḥ sa evāṅkurajananasvabhāvaḥ |",
  "SA15n1232:162": "pūrvabhāvinastu avasthāviśeṣā aṅkurakāraṇasya kāraṇāni iti nānekāntaḥ |",
  "SA15n1232:163": "kṣaṇikeṣu bhāveṣu aparāparotpatteraikyābhāvāt |",
  "SA15n1232:164": "(2.10) yadi te'ntyāḥ samarthāḥ kiṃ na janayanti pratyekamiti |",
  "SA15n1232:165": "janayantyeva nātrānyathābhāvaḥ svabhāsyāvaiparītyāt |",
  "SA15n1232:166": "nanu teṣu sahakāriṣu samarthasvabhāveṣu ko'parasyopayogaḥ ?",
  "SA15n1232:167": "na vai bhāvānāṃ kācit prekṣāpūrvakāritā yataḥ ayamasmāsvanyatamo'pi samarthaḥ kimasmābhiḥ kartavyam ityālocyāpare nivarteran |",
  "SA15n1232:168": "te nirabhiprāyavyāpārā eva svahetupariṇāmopanidhidharmāṇonopālambhamarhanti,",
  "SA15n1232:169": "tatprakṛteḥ |",
  "SA15n1232:170": "te samarthāḥ kiṃ nāparāparaṃ janayantīti cet |",
  "SA15n1232:171": "na, tatraiva sāmarthyāt tasyaivaikasya janane samarthā nānyasyeti nāparāparajananam |",
  "SA15n1232:172": "(2.11) bhinnasvabhāvebhyaścakṣurādibhyaḥ sahakāribhya ekakāryotpattau na kāraṇabhedāt kāryabhedaḥ syāditi cet | na |",
  "SA15n1232:174": "yathāsvaṃ svabhāvabhedena tadviśeṣopayogastadupayogaiḥ kāryasvabhāvaviśeṣāsaṅkarāt |",
  "SA15n1232:175": "yathā mṛtpiṇḍakulālasūtrā dibhyo bhavato ghaṭasya mṛtpiṇḍādamṛtsvabhāvebhyo vṛkṣādibhyo bhinnaḥ svabhāvaḥ kulālāttasyaiva mṛdātmanaḥ sataḥ saṃsthāviśeṣātmatayā tadanyebhyo bhinnaḥ sūtrāttasyaiva mṛtsaṃsthāna viśeṣātmanaḥ cakrādervibhaktaḥ svabhāvo bhavati |",
  "SA15n1232:176": "tadevaṃ na kulālānmṛtsvabhāvatāḥ,",
  "SA15n1232:177": "na mṛdaḥ saṃsthānaviśeṣaḥ |",
  "SA15n1232:178": "na ca tayoḥ śāktiviśeṣaviṣayabhede'pi tajjanitaviśeṣabhedasya kāryasya svabhāvena bhedaḥ mṛtsaṃsthānayoraparasparātmatayā saṃsthānamṛdrūpābhyāṃ tayorapratibhāsanaprasaṅgāt |",
  "SA15n1232:179": "(2.12) anyadeva saṃsthānaṃ guṇo mṛddravyāt tena bhinnasvabhāvaḥ kulālamṛtpiṇḍayorupayogaviśeṣa iti cet |",
  "SA15n1232:180": "uktamatra |",
  "SA15n1232:181": "api ca yadi saṃsthānaṃ bhinnaṃ mṛdaḥ kulālaḥ kiṃ na pṛthakkaroti?",
  "SA15n1232:182": "guṇasya dravyaparatantratvāt sa kathaṃ pṛthak kriyeta?",
  "SA15n1232:183": "tatsaṃsthānādhārātmakaṃ yadi svabhāvenaiva tad dravyam,",
  "SA15n1232:184": "tatsaṃsthānaṃ vā tadādheyātmakaṃ,",
  "SA15n1232:185": "tadā kimiti kulālavyāpāramapekṣate iti cet | na |",
  "SA15n1232:187": "tataḥ parasparasambandhayogyatāpratilambhāt |",
  "SA15n1232:188": "anyathā mṛtpiṇḍasya svabhāvata eva tathāvidhasaṃsthānasambandhayogyatve vastuna eva prāgapi yogyatālakṣaṇā dharmatāstīti saṃsthānaviśeṣeṇa sambandhaḥ syāditi |",
  "SA15n1232:189": "evaṃ tarthi sā yogyatā mṛddravyasya kulālād bhavatīti nānayoḥ svabhāvabhedaḥ |",
  "SA15n1232:190": "bhedehi prāgvat prasajyeta |",
  "SA15n1232:191": "asti tāvadekasvabhāvatve'pi ekasyānekapratyayopādheyaviśeṣateti kiṃ mṛtsaṃsthānayoḥ ekasvabhāvatvasādhanāya atinirbandhena |",
  "SA15n1232:192": "(2.13) tena sahakāriṇaḥ pratyayā naikopayogaviṣayāḥ kāryasyaikasvabhāvatve'pi vastuta iti yatheha kāraṇabhedo bhinnaviśeṣopayogāt naikakāryaḥ,",
  "SA15n1232:193": "tathā cakṣurādibhyo vijñānotpattau utreyaḥ |",
  "SA15n1232:194": "tathā hi- samanantarapratyayādvijñānāccakṣurvijñānasya upalambhātmatā tasyaivopalambhātmanaḥ sataścakṣurindriyādrūpagrahaṇayogyatāpratiniyamaḥ viṣayāttattulyarūpateti abhinnatve'pi vastutaḥ kāryasya kāraṇānāṃ bhinnebhyaḥ svabhāvebhyo bhinnā eva viśeṣā bhvantīti na kāraṇabhede'pi abhedastatkāryaviśeṣasya |",
  "SA15n1232:195": "ta evaite kāraṇaśaktibhedā yathāsvaṃ prativiśiṣṭakāryajanane'vyavadheyaśaktitayā pratyupasthitāḥ kṣaṇikatvātsāmagrīkāryasya svabhāvasthityāśrayaityucyante |",
  "SA15n1232:196": "tathāhi tattebhyaḥ samastebhyaḥ upalambhātmakaṃ rūpagrahaṇaṃ pratiniyataṃ viṣayarūpaṃ ceti prativiśiṣṭasvabhāvamekameva jātam |",
  "SA15n1232:197": "(2.14) apratirodhaśaktikeṣu anantarakāryeṣu anādheyaviśeṣeṇu kṣaṇikeṣu pratyayeṣu parasparaṃ kaḥ sahakārārthaḥ?",
  "SA15n1232:198": "na vai sarvatrātiśayotpādanaṃ sahakriyā kā tarhi?",
  "SA15n1232:199": "ekārthakaraṇaṃ yad bahūnāmapi |",
  "SA15n1232:200": "yathā'ntyasya kāraṇakalāpasya |",
  "SA15n1232:201": "tadeva mukhyaṃ sahakāritvaṃ sahakāriṇāṃ ,",
  "SA15n1232:202": "tasyaivāntyasya kāraṇatvāt |",
  "SA15n1232:203": "tatra ca kṣaṇe ekasya svabhāvasyāvivekād viśeṣasya kartumaśakyatvāt,",
  "SA15n1232:204": "svabhāvāntarotpattilakṣaṇatvād viśeṣotpatteḥ |",
  "SA15n1232:205": "bhāvāntarajanane'ntyatvameva hīyeta |",
  "SA15n1232:206": "tataśca na sākṣātkāraṇaṃ syāt |",
  "SA15n1232:207": "tasmānna kāraṇasya sahakāribhyo viśeṣasyotpattiḥ |",
  "SA15n1232:208": "te samarthā eva svabhāvato'ntyāḥ pratyayāḥ saha jāyante kṣaṇikā yeṣāṃ prākpaścātpṛthagbhāvo nāsti,",
  "SA15n1232:209": "yebhyaścānantarameva kāryamutpadyate |",
  "SA15n1232:210": "tatra ekārthakriyaiva sahakāritvam |",
  "SA15n1232:211": "(2.15) samarthaḥ kuto jāyata iti cet |",
  "SA15n1232:212": "svakāraṇebhyaḥ |",
  "SA15n1232:213": "tāni enamaparasannidhāna evaṃ kiṃ janayanti?",
  "SA15n1232:214": "kadācidanyathā'pi syuḥ tataścaiko'pi kvacit janayed iti cet |",
  "SA15n1232:215": "aparāpara pratyayayogena pratikṣaṇaṃ bhinnaśaktayaḥ saṃskārāḥ santanvanto yadyapi kutaścitsāmyātsarūpāḥ pratīyante tathāpi bhitra evaiṣāṃ svabhāvaḥ |",
  "SA15n1232:216": "tena kiñcideva kasyacit kāraṇam |",
  "SA15n1232:217": "tatra yo'vyavadhanādideśo rūpendriyādikalāpaḥ sa vijñānajanane samartho hetuḥ |",
  "SA15n1232:218": "yasteṣāṃ parasparopasarpaṇādyāśrayaḥ pratyayaviśeṣaḥ sa taddhetujanane samarthaḥ teṣāṃ ca na pūrvaṃ na paścātra pṛthagbhāva iti samarthānapi pūrvāparapṛthagbhāvbhāvino doṣā nopalīyante |",
  "SA15n1232:219": "tena yasteṣāṃ parasparopasarpaṇādihetuḥ sa samarthasya heturiti tatra na kadācidanyathābhāvaḥ |",
  "SA15n1232:220": "(2.16) anena nyāyena sarvatra hetuphalabhāvapratiniyamo draṣṭavyaḥ pratikṣaṇamanyānyasvabhāvabhedānvayinīṣu śaktiṣu,",
  "SA15n1232:221": "na tu sthiraikasvabhāveṣu bhāveṣu svabhāvasyānyathātvāsaṃbhavāt |",
  "SA15n1232:222": "samarthāsamarthasvabhāvayoḥ kriyākriyānupapatteḥ |",
  "SA15n1232:223": "anyasahitaḥ karoti na kevala iti cet |",
  "SA15n1232:224": "kiṃ kevalasya kāryajanane'samarthaḥ svabhāvaḥ?",
  "SA15n1232:225": "samartha iti cet |",
  "SA15n1232:226": "kiṃ na karoti?",
  "SA15n1232:227": "akurvan kathaṃ samarthaḥ?",
  "SA15n1232:228": "kuvindādayaḥ paṭādikriyāyāṃ samarthā api na sarvatra kurvantīti cet |",
  "SA15n1232:229": "krīḍanaśīlo devānāṃ priyaḥ sukhaidhitaḥ kṛtamapi punaḥ punaḥ kārayati,",
  "SA15n1232:230": "tathāhi bījādivad ityanena nirloṭhitameva |",
  "SA15n1232:231": "tasmātsvabhāvasyānyathātvāsambhavāt taddharmaṇaḥ tathābhāvaḥ antyāvasthāvadanivāryaḥ |",
  "SA15n1232:232": "antyāvasthāyāṃ prāgasamarthasya sāmarthyotpattau tasya sāmarthyasya tatsvabhāvatve'pūrvotpattirevasā |",
  "SA15n1232:233": "atatsvabhāvatve saḥ akāraka eva sāmarthyākhyātpadārthāntarāt kāryotpattyabhyupagamāt |",
  "SA15n1232:234": "(2.17) api ca yo'sau sakaleṣu sahakāriṣu karoti sa tadaiva kasmāt karoti |",
  "SA15n1232:235": "? kurvan dṛṣṭastena karotīti brūmaḥ |",
  "SA15n1232:236": "aho mahāsāmarthyaṃ mahāprabhāvasya darśanaṃ yasmādatatsvabhāvān api bhāvān svabhāvamātreṇa nānāprakāreṣu vyāpāreṣu niyuṅkte |",
  "SA15n1232:237": "yadi nāma kiñcit kathañcidatrabhavato darśanaviṣayatām atikrāmet,",
  "SA15n1232:238": "hanta aprasavadharmakamapetasantānaṃ syaditīyaṃ cintā cittaṃ dunoti |",
  "SA15n1232:239": "na vai vayam atatsvabhāvānāṃ bhāvānām asmaddarśanavaśāt kāryakriyāṃ brūmaḥ kintu svabhāvenaiva te kāryakāraṇadharmāḥ ,",
  "SA15n1232:240": "tān paśyantaḥ kevalaṃ jānīmahe te ete kārakasvabhāvā iti |",
  "SA15n1232:241": "(2.18) satyam idamapyasti,",
  "SA15n1232:242": "svabhāvasteṣāṃ kāryakriyādharmā tena samastapratyayānāmakṛtvā kāryaṃ nopekṣāpattiriti |",
  "SA15n1232:243": "so'kṣepakriyādharmā svabhāvaḥ kiṃ teṣāṃ tadaivāntyāvasthāyāmutpanna āhosvit prāgapyāsīt?",
  "SA15n1232:244": "āsīt, apracyutā nutpatrasthiraikasvabhāvānā kadācit kasyacitsvabhāvasyābhāvavirodhāt |",
  "SA15n1232:245": "tatkimidānīṃ mātā ca vandhyā ca asti?",
  "SA15n1232:246": "ko vāsya bhāṣitasyārthaḥ- akṣepakriyāsvabhāvaḥ kāryaṃ ca na karotīti |",
  "SA15n1232:247": "(2.19) sahitaḥ svakāryajananasvabhāvaḥ na kevala iti cet |",
  "SA15n1232:248": "anyastarhi kevalo'nyaśca sahitaḥ svabhāvabhedāt |",
  "SA15n1232:249": "svabhāvabheda eva hi bhāvabhedasya lakṣaṇam |",
  "SA15n1232:250": "na hi sa sāhitye'pi pararūpeṇa kartā syāt |",
  "SA15n1232:251": "svarūpaṃ ca tasya prāgapi tadeveti kathaṃ kadacit kriyāvirāmaḥ |",
  "SA15n1232:252": "yasyāpi bhāvah kṣaṇikaḥ tasyāpi kasmāt kevalo na karoti?",
  "SA15n1232:253": "yadi bhavet kuryādeva |",
  "SA15n1232:254": "kathaṃ na bhavati?",
  "SA15n1232:255": "kṣaṇikatvāt |",
  "SA15n1232:256": "uktaṃ yādṛśasya kriyā |",
  "SA15n1232:257": "sa kathamekakṣaṇabhāvī anyathā bhavet?",
  "SA15n1232:258": "yaśca bhavati sa eva na bhavatīti nāyaṃ prasaṅgaḥ kārakākārakayoḥ svabhāvataddhetvorvirodhāt |",
  "SA15n1232:259": "(2.20) yo'pi manyate- akṣepakriyādharmaiva sa tasya svabhāvaḥ,",
  "SA15n1232:260": "na sa sāhityamapekṣate,",
  "SA15n1232:261": "kāryaṃ tu pratyayāntarāpekṣamiti sahitebhya eva jāyate na kevalebhya iti,",
  "SA15n1232:262": "tasyāpi kathaṃ- sa bhāvaḥ kevalo'pi karotyeva?",
  "SA15n1232:263": "kāryaṃ ca tasmātrotpadyate iti tadavastho virodhaḥ |",
  "SA15n1232:264": "na kevalaḥ karotyeveti cet |",
  "SA15n1232:265": "kathamidānīmakṣepakriyāsvabhāvaḥ |",
  "SA15n1232:266": "nanu etadeva paridīpitaṃ bhavati,",
  "SA15n1232:267": "karotyeveti |",
  "SA15n1232:268": "kāryaṃ cāyaṃ kevalo'pi samarthaḥ san paramapekṣamāṇaṃ kathamupekṣeta?",
  "SA15n1232:269": "paramanādṛtyaitat prasahya kuryāt |",
  "SA15n1232:270": "evaṃ hi anenātmanaḥ sāmarthyaṃ darśitaṃ bhavati |",
  "SA15n1232:271": "kāryaṃ paramapekṣata iti tataḥ kevalād anutpattimasya kathayasi sa kevalo'pi samarthasvabhāva iti tataḥ utpattiṃ brūṣe,",
  "SA15n1232:272": "ete ca kathamevatraṃ syātām?",
  "SA15n1232:273": "tadayamīrṣyāśalyavitudyamānamarmā viklavaṃ vikrośatītyupekṣāmevārhati |",
  "SA15n1232:274": "tasmādidamekārthakriyālakṣaṇaṃ sahakāritvaṃ kṣaṇikānāmeva bhāvānām |",
  "SA15n1232:275": "na tu akṣaṇikānāṃ yeṣāṃ pṛthagapi bhāvaḥ sambhavati pṛthak kāryakaraṇasambhavena sahakāritvaniyamāyogāt |",
  "SA15n1232:276": "(2.21) yatra tu santānopakāreṇa bhāvāḥ hetutāṃ pratipadyante,",
  "SA15n1232:277": "yathā taṇḍulabījādibhya odanāṅkurādijanmani dahanodakapṛthivyādayaḥ ,",
  "SA15n1232:278": "tatra santānāśrayeṇa viśeṣotpādanaṃ pratyayānāṃ sahakriyocyate na dravyāśrayeṇa,",
  "SA15n1232:279": "kṣaṇike dravye viśeṣasyānutpatteḥ |",
  "SA15n1232:280": "nahi taṇḍulādīnāṃ viśeṣānutpattau dahanādibhāve'pi odanajanma syāt |",
  "SA15n1232:281": "tathā prabhāsvarādapavarakaṃ praviṣṭasya yadīndriyaṃ svopakāribhyo'tiśayaṃ krameṇa na pratipadyeta tadā prāgivārthapratilpattiṃ naiva janayet |",
  "SA15n1232:282": "akṣepakāriṣu indriyādiṣu na viśeṣotpattiḥ parasparataḥ sambhavati |",
  "SA15n1232:283": "tatra yathāsvaṃ pratyayaiḥ parasparopasarpaṇādyāśrayairye yogyadeśādyavasthā jātāste saha svabhāvaniṣpattyā jñānahetutāṃ pratipadyante ityekārthakriyaiva sahakāritvam |",
  "SA15n1232:284": "(2.22) yatra tu viśeṣamutpādayantaḥ sahakāriṇaḥ pratyayāḥ tatra hetusantānaḥ pratyayāntarāṇyapekṣata iti tataḥ svabhāvāntarasya pratilambhaḥ |",
  "SA15n1232:285": "tatra svarasataḥ hetupratyayānāṃ pūrvopanipātakṣaṇānāṃ nivṛttau tebhya eva viśiṣṭakṣaṇotpattirevaṃ krameṇa yāvadatyantātiśayavato'ntyakāraṇakalāpāt kāryotpattiḥ |",
  "SA15n1232:286": "(2.23) sahakāriṇaḥ samutpatraviśeṣātkāraṇātkāryotpattau tasyaiva viśeṣasyotpattirna syāt |",
  "SA15n1232:287": "aviśiṣṭādviśeṣotpattau kāryasyāpi syāt |",
  "SA15n1232:288": "tataśca parasparaviśeṣotpādānapekṣiṇa eva sahakāriṇaḥ kāryaṃ kurvīran |",
  "SA15n1232:289": "tenākṣaṇikānāmapi sahakārisāpekṣāṇāṃ kāraṇatā syāt |",
  "SA15n1232:290": "apekṣaṇīyebhyaḥ svabhāvātiśayotpattiśca na syāt |",
  "SA15n1232:291": "atha sahakāriṇā kāryotpādānuguṇaviśeṣajananāya kṛtaviśeṣa evopattiṣṭheta |",
  "SA15n1232:292": "evaṃ satyanavasthā syāt |",
  "SA15n1232:293": "na ca sahakāriṇaḥ parasparakāryotpādānuguṇaviśeṣotpādane nityaṃ yogyāvasthāḥ,",
  "SA15n1232:294": "yena nityānuṣakta eṣāṃ viśeṣaḥ syāt |",
  "SA15n1232:295": "tadupāyāpāyayoḥ kāryasyotpattyanutpattidarśanāt |",
  "SA15n1232:296": "tenādyo viśeṣaḥ sahakāribhyo nirupakārasya notpadyata iti cet |",
  "SA15n1232:297": "nāsmākaṃ punaḥ punarabhidhāne'pi kaścidudvego bhavati yadyevamapi lokasya nyāyapratītirbhavati |",
  "SA15n1232:298": "hanta tarhi ucyatām |",
  "SA15n1232:299": "na viśeṣotpādanāt sahakāriṇāṃ sahakāritvaṃ paramārthataḥ sambhavati |",
  "SA15n1232:300": "yataḥ tadabhāvādviśeṣe kartavye sahakāritāvirahaḥ syāt |",
  "SA15n1232:301": "(2.24) atha kathamekārthakriyā'pi bhavet sāpi na bhavet parasparato viśeṣarahitānām |",
  "SA15n1232:302": "atha bhavet,",
  "SA15n1232:303": "pṛthagapi sā bhavet |",
  "SA15n1232:304": "tathāca, tasmād viśeṣād bhavanaśīlaṃ kāryamapi kevalāt syāditi cet |",
  "SA15n1232:305": "atroktamuttaraṃ pratikṣaṇamaparāparaiḥ pratyayaiḥ yathā bhāvasantāne viśeṣasyotpattiḥ,",
  "SA15n1232:306": "yogyadeśatādyavasthāviśeṣāḥ kāryakaraṇaśīlāḥ,",
  "SA15n1232:307": "teṣāṃ ca yata utpattiḥ,",
  "SA15n1232:308": "pratyekaṃ ca sāmarthye'pi kevalānāmakriyā,",
  "SA15n1232:309": "kartṛviśeṣasya pṛthagekaikasya bhāvasyābhāvāt |",
  "SA15n1232:310": "kāryadvaividhyaṃ ca sahakāribhiḥ akṣepakārindriyavijñānavacca kāryakāraṇayoḥ svabhāvabhedāditi sarvamuktam |",
  "SA15n1232:311": "( 2.25) tatra sahakāribhyaḥ santānopakārāpekṣakāraṇakāryajanmani sahakāriṇāmādyo viśeṣaḥ sahakārikṛtaviśeṣajanmā na bhavati,",
  "SA15n1232:312": "anantarakāryavat,",
  "SA15n1232:313": "tataḥ ye viśeṣā jāyante te tajjanmānaḥ tatprakṛtitvāditi nānavasthā |",
  "SA15n1232:314": "tathā yadyakṣaṇiko'pi bhāvaḥ kārya karoti,",
  "SA15n1232:315": "karotu nāma,",
  "SA15n1232:316": "sa yadi akṣepakartṛdharmā,",
  "SA15n1232:317": "tadā pṛthagbhāvasya sambhavātkevalo'pi tathā syād ityuktam |",
  "SA15n1232:318": "atatsvabhāvastu tadāpyakāraka eva |",
  "SA15n1232:319": "tasmādakṣaṇikānāṃ kāraṇānām ekārthakriyayā na kaścit sahakāritvaniyamaḥ |",
  "SA15n1232:320": "nāpi santatyopakāreṇeti na tasya kaścitsahakārīti kevalo'pi kuryāt |",
  "SA15n1232:321": "prāyastu saṃghātasthāyī bhāvasantānaḥ sahakāripratyayairupajanitaviśeṣaḥ svakāryaṃ kurvan dṛṣṭo bījādivat |",
  "SA15n1232:322": "tatsthirahetuvādino hetoḥ pratyayāntarāpekṣakārakasya vyaktaṃ svabhāvāntarasyotpattiḥ |",
  "SA15n1232:323": "kārakasvabhāvasya prāgapi sattve'kriyā na yujyate |",
  "SA15n1232:324": "(2.26) tasmādyo yadātmā sa svasattāmātreṇa tādṛśo bhavati na bhūtvā tadbhāve parābhisaṃskāramapekṣata iti svabhāvato'sthitidharmaṇo bhāvasya na kiñcitrāśakāraṇaiḥ |",
  "SA15n1232:325": "sthitidharmaṇo'pi bhāvasya na nāśakāraṇaiḥ kiñcit svabhāvānyathātvasya kenacit kartumaśakyatvāt |",
  "SA15n1232:326": "tadanyathātvapratipattau sa tatsvabhāva eva na syāditi pūrva eva vikalpaḥ syāt |",
  "SA15n1232:327": "tatra ca prāgevoktaṃ dūṣaṇam |",
  "SA15n1232:328": "yaśca parasmādanyathābhāvaḥ so'paraḥ svabhāvaḥ yaścāparaḥ sa kathaṃ tasya syāt?",
  "SA15n1232:329": "svabhāvabhedo hi vastubhedalakṣaṇam |",
  "SA15n1232:330": "tathā ca yaḥ sthitidharmā jātaḥ na tasyānyathābhāvaḥ syāt |",
  "SA15n1232:331": "etena kaṭhinādīnāṃ tāmrādīnām agnyādeḥ dravatvādisvabhāvāntarotpattiḥ pratyuktā |",
  "SA15n1232:332": "tatrāpi pūrvakasya svarasanirodhitvādvināśe 'gnyāderupādānāccāpara eva dravādisvabhāvaḥ utpannaḥ |",
  "SA15n1232:333": "(2.27) sa svayaṃ sthitidharmaiva svahetubhirjanitaḥ,",
  "SA15n1232:334": "vināśahetorasambhave 'vasthānāt |",
  "SA15n1232:335": "tasya parasmādvināśo bhavati iti |",
  "SA15n1232:336": "na ca vināśo nāmāparaḥ svabhāvaḥ,",
  "SA15n1232:337": "bhāvacyutireva vināśaḥ iti cet |",
  "SA15n1232:338": "nedaṃ vikalpadvayamatikrāmati -kiṃ nityo bhāva utānityaḥ |",
  "SA15n1232:339": "prāṅnityo bhūtvā paścādanityo bhavatīti ca bruvāṇo bhāvadvayaṃ cāha nityānityasvabhāvabhedam |",
  "SA15n1232:340": "prāktanasya nityābhimatasya svabhāvasya svayaṃ nāśaṃ bruvāṇaḥ sarvadaiva nāśamanāśaṃ ca prāheti pūrvasmin vināśaheturasamartha eva |",
  "SA15n1232:341": "na prāṅnityo bhūtvā paścādanityaḥ bhavati,",
  "SA15n1232:342": "kiṃ tarhi,",
  "SA15n1232:343": "paścādapi nitya eva,",
  "SA15n1232:344": "ekasvabhāvatvāt |",
  "SA15n1232:345": "sa tarhi bhāvaḥ svabhāvena nāśamanāviśan kathaṃ naṣṭo nāma?",
  "SA15n1232:346": "tatsvabhāvavināśayoḥ aparaspararūpatvāt |",
  "SA15n1232:347": "tasmāt satyasya vināśe vināśasvabhāvena tena bhavitavyaṃ,",
  "SA15n1232:348": "tathāpi vināśaheturvyartha ityuktam |",
  "SA15n1232:349": "tena svabhāvato naścare'naśvare vā bhāve na vināśahetorupayogaḥ |",
  "SA15n1232:350": "(2.28) tasmādvināśaṃ pratyanapekṣo bhāvastadbhāvaniyataḥ iti yaḥ san sa vināśī naśvaratāyā nivṛttau sattvanivṛtirityanvayavyatirekasiddhiḥ |",
  "SA15n1232:351": "svabhāvato naśvaratve'pi kaścidatatsvabhāvo'pi syāt |",
  "SA15n1232:352": "na hi sarvaḥ sarvasya svabhāva iti na tatribandhanā'nvayavyatirekāsiddhiriti cet |",
  "SA15n1232:353": "na, akṣaṇikatve'vastutvaprasaṅgāt |",
  "SA15n1232:354": "śaktirhi bhāvalakṣaṇam |",
  "SA15n1232:355": "sarvaśaktivirahaḥ punarabhāvalakṣaṇam |",
  "SA15n1232:356": "na caivākṣaṇikasya kvacit kācit śaktirasti,",
  "SA15n1232:357": "kramayaugapadyābhyāṃ kāryakriyāśakti virahāt |",
  "SA15n1232:358": "itthaṃ ca yat sattat kṣaṇikameveti vyāptisiddhiḥ |",
  "SA15n1232:359": "(3.1) arthāntare gamye kāryaṃ heturavyabhicārāt |",
  "SA15n1232:360": "kāryakāraṇabhāvena gamakatve sarvathā gamyagamakabhāvaḥ syāt,",
  "SA15n1232:361": "sarvathā janyajanakabhāvād iti cet | na |",
  "SA15n1232:363": "tadabhāve bhavatastadutpattiniyamābhāvāt |",
  "SA15n1232:364": "tasmāt kāryaṃ svabhāvairyāvadbhiravinābhāvi kāraṇe teṣāṃ hetuḥ |",
  "SA15n1232:365": "tatkāryatvaniyamāt |",
  "SA15n1232:366": "taireva ca dharmairye tairvinā na bhavanti |",
  "SA15n1232:367": "aṃśena janyajanakabhāvaprasaṅga iti cet |",
  "SA15n1232:368": "na, tajjanyaviśeṣagrahaṇe'bhimatatvāt liṅga viśeṣopādhīnāṃ ca sāmānyānām |",
  "SA15n1232:369": "aviśiṣṭasāmānyavivakṣāyāṃ vyabhicāra iti gamakatvaṃ neṣyate |",
  "SA15n1232:370": "(3.2) kasyacitkadācitkutaścidbhāve'pi sarvastādṛśastathāvidhajanmeti kuto'vasitam,",
  "SA15n1232:371": "tathā ca nānvayavyatirekāviti cet |",
  "SA15n1232:372": "na, atadbhāvinastasya sakṛdapi tato'bhāvāt |",
  "SA15n1232:373": "parasparāpekṣayā janyajanakasvabhāvalakṣaṇe kāryakāraṇe |",
  "SA15n1232:374": "tatra yadi dhūmo'gnyādisāmagjyā anyato'pi bhavettadā tasya tajjanyaḥ svabhāvo na bhavatīti sakṛdapi tato na bhavet |",
  "SA15n1232:375": "arthāntaravat |",
  "SA15n1232:376": "nāpi sāmagrī taṃ janayed atajjananasvabhāvatvāt |",
  "SA15n1232:377": "sāmagjyantaravat |",
  "SA15n1232:378": "na ca dhūmasya tadatajjanyaḥ svabhāvo yuktaḥ |",
  "SA15n1232:379": "ekasvabhāvatvāt |",
  "SA15n1232:380": "dhūmādhūmajananasvabhāvād bhavato dhūmādhūmasvabhāvaḥ syāt |",
  "SA15n1232:381": "kāryasvabhāvānāṃ kāraṇasvabhāvakṛtatvāt |",
  "SA15n1232:382": "akāraṇāpekṣaṇe cāhetukatvaprasaṅgāt |",
  "SA15n1232:383": "tasmādyo dhūmajananaḥ so'gnyādisāmagrīviśeṣo yaḥ agnyādisāmagrīviśeṣeṇa janitaḥ sa eva dhūmo bhavatīti kāryakāraṇayorevaṃ svabhāvasya niyamāt tadvijātīyādutpattirna bhavati |",
  "SA15n1232:384": "tadyādṛśaṃ kāryaṃ yādṛśāt kāraṇād dṛṣṭamekadā tattanna vyabhicarati |",
  "SA15n1232:385": "tena siddhe kāryakāraṇabhāve kāryasya kāraṇena vyāptiḥ siddhā bhavati |",
  "SA15n1232:386": "(3.3) nanu vijātīyādapi kiñcid bhavad dṛṣṭaṃ tadyathā go mayādeḥ śālūkādiḥ |",
  "SA15n1232:387": "na vijātīyādutpattiḥ |",
  "SA15n1232:388": "tathāvidhameva hi tādṛśāmādinimittamiti na kāraṇabhedaḥ |",
  "SA15n1232:389": "prabandhena vṛttau tu śarād bhavati |",
  "SA15n1232:390": "asti ca gomayetarajanmanoḥ svabhāvabhedaḥ rūpasyābhede'pi |",
  "SA15n1232:391": "na hi ākāratulyataiva bhāvānāṃ tattve nimittam,",
  "SA15n1232:392": "abhinnākārāṇāmapi keṣāñcidanyato viśeṣājjātibhedadarśanāt |",
  "SA15n1232:393": "anyathā hi vilakṣaṇāyā api sāmagrayā avilakṣaṇakāryotpattau na kāraṇabhedābhedābhyāṃ kāryabhedābhedāvityahetukau viśvasya bhedābhedau syātām |",
  "SA15n1232:394": "tathā hi na bhedādbheda iti abhedādapi nābhedaḥ |",
  "SA15n1232:395": "tadvyatiriktaśca na kaścidbhāvasvabhāva ityahetukatvādbhāvānāṃ nityaṃ sattvamasattvaṃ vā syāt |",
  "SA15n1232:396": "apekṣayā hi bhāvāḥ kādācitkā bhavanti |",
  "SA15n1232:397": "vyavasthāvāṃśca sādhyeṣu sādhananiyogo na syāt |",
  "SA15n1232:398": "kāraṇaśaktipratiniyame hi kiñcideva kasyacit sādhanāyopādīyeta,",
  "SA15n1232:399": "nāparaṃ,",
  "SA15n1232:400": "tasyaiva tatra śakteḥ,",
  "SA15n1232:401": "anyasya cāśakteḥ tayostajjananetarasvabhāvatvena bhedāt |",
  "SA15n1232:402": "tajjananasvabhāvavilakṣaṇādapi tasyotpattau na tajjananaśaktipratiniyama iti yat kiñcit yataḥ kutaścitsyāt |",
  "SA15n1232:403": "tajjananaśaktisāmye tu tadeveti na kāryaṃ duṣṭaṃ kāraṇaṃ vyabhicarati |",
  "SA15n1232:404": "(4.1) upalabdhilakṣaṇaprāptasyānupalabdhirabhāvasyābhāvavyavahārasya vā hetuḥ |",
  "SA15n1232:405": "atropalabdherupalabhamānadharmatve tajjñānamupalabdhiḥ |",
  "SA15n1232:406": "tasmādanyopalabdhiranupalabdhirvivakṣitopalabdheranyatvāt,",
  "SA15n1232:407": "abhakṣyāsparśanīyavatparyudāsavṛttyā |",
  "SA15n1232:408": "upalabhyamānadharmatve svaviṣayavijñānajananayogyatālakṣaṇo viṣayasvabhāvaḥ upalabdhiḥ |",
  "SA15n1232:409": "yogyatāyā bhāvasvarūpatvāt |",
  "SA15n1232:410": "tasmādanya upalambhajananayogya evānupalabdhiḥ pūrvavat |",
  "SA15n1232:411": "yatra yasmitrupalabhyamāne niyamena yasyopalabdhiḥ bhavati yogyatāyā aviśeṣāt satatsaṃsṛṣṭaḥ ekajñānasaṃsargāt |",
  "SA15n1232:412": "tayoḥ satornaikarūpaniyatā pratipattirasambhavāt |",
  "SA15n1232:413": "tasmādaviśiṣṭayogyatārūpayoḥ ekajñānasaṃsargiṇostayoḥ parasparāpekṣamevānyatvamihābhipretaṃ,",
  "SA15n1232:414": "pratyāsatterāśrayaṇāt |",
  "SA15n1232:415": "sa kevalastadapekṣayā tadanyaśceducyate tadā tajjñānaṃ tatsvabhāvo vā jñātṛjñeya dharmalakṣaṇā'nupalabdhiḥ |",
  "SA15n1232:416": "sā'bhāvaṃ pratiyogino'bhāvavyavahāraṃ vā sādhayati |",
  "SA15n1232:417": "(4.2) kathamanyabhāvastadabhāvo yena bhāvarūpānupalabdhirabhāvamabhāvavyavahāraṃ vā sādhayediti cet |",
  "SA15n1232:418": "uktamatra yathā paryudāsavṛttyā'pekṣātaḥ tadvivikto'rthastajjñānaṃ vā'bhāvo'nupalabdhiścocyata iti |",
  "SA15n1232:419": "na pratiṣedhamātraṃ,",
  "SA15n1232:420": "tasya sādhanāsiddherabhāvavyavahārāsiddhiprasaṅgāt |",
  "SA15n1232:421": "tasyāsaṃsṛṣṭarūpasya bhāvasiddhirevāparasyābhāvasiddhirityanyabhāvo'pi tadabhāva iti vyapadiśyate |",
  "SA15n1232:422": "anyabhāvalakṣaṇo'bhāvaḥ svayaṃ pramāṇasiddhastadabhāvavyavahāraṃ sādhayet,",
  "SA15n1232:423": "tatsiddhisiddho veti na kaścidviśeṣo yenānupalabdhyā'bhāvavyavahārasiddhervirodhaḥ syāt |",
  "SA15n1232:424": "(4.3) sa evānyabhāvastadviṣayā copalabdhistadabhāvasya kiṃ na sādhanam?",
  "SA15n1232:425": "kiṃ punarabhāvasya siddhireva tadabhāvasiddhiḥ? iti cet |",
  "SA15n1232:426": "apṛthaksiddheḥ sambandhābhāvācca |",
  "SA15n1232:427": "anyabhāvastāvatra sādhanam |",
  "SA15n1232:428": "yatsiddhau yasya na siddhistattasya liṅgaṃ bhavati dhūmāgnivat |",
  "SA15n1232:429": "anyabhāvasiddhayaiva tadabhāvaḥ prasidhyati ,",
  "SA15n1232:430": "tasya tadanyāsaṃsṛṣṭarūpasya tattvavyavasthāpakena pramāṇenaivānyavyavaccedasiddheḥ |",
  "SA15n1232:431": "(4.4) sambandhābhāvācca tacca tasya liṅgaṃ yadi syāt,",
  "SA15n1232:432": "tasya tena kaścitsambandho bhavet |",
  "SA15n1232:433": "yathā kṛtakatvasyānityatvena ekārthasamavāyo dhūmasya vā liṅginaikārthasamavāyaḥ |",
  "SA15n1232:434": "ādhārādheyabhāvo vā janyajanakabhāvo vā |",
  "SA15n1232:435": "naivaṃ kaścid bhāvābhāvayoḥ sambandhaḥ yenāsyānyabhāvaḥ sādhanaṃ syāt |",
  "SA15n1232:436": "asti viṣayaviṣayibhāvaḥ śabdārthasambandhavaditi cet |",
  "SA15n1232:437": "śabdārthayoḥ tatpratipādanābhiprāye sati tatprayogāt kāryakāraṇalakṣaṇo'vinābhāvalakṣaṇo vā sambandhaḥ syāt |",
  "SA15n1232:438": "ayaṃ cātra na sambhavati yataḥ viṣayaviṣayibhāvaḥ syāt |",
  "SA15n1232:439": "siddhe hi tayoḥ sādhyasādhanabhāve tanmukhena viṣayaviṣabhibhāvaḥ syāt |",
  "SA15n1232:440": "sa eva cāsati sambandhe na sidhyati |",
  "SA15n1232:441": "anyathetaretarāśrayamidaṃ syāt |",
  "SA15n1232:442": "(4.5) anyabhāvāccābhāvasiddhāvasamudāyaśca sādhyaḥ syāt |",
  "SA15n1232:443": "tathā ca ghaṭābhāvastadanyabhāvāt iti ghaṭasya sarvatra sarvadā cābhāvaḥ prasajyeta |",
  "SA15n1232:444": "na, pradeśādirdharmī ghaṭābhāvena viśeṣyata iti tadviśeṣaṇabhūto'bhāvaḥ sādhyate na tu kevalaḥ |",
  "SA15n1232:445": "tato nāsamudāyasya sādhyatā |",
  "SA15n1232:446": "na ca liṅgaliṅganorasambandhaḥ,",
  "SA15n1232:447": "anyabhāvasya pradeśādinā sambandhād iti cet |",
  "SA15n1232:448": "na, pradeśāderevānyabhāvatvāt |",
  "SA15n1232:449": "yatraiva hi pradeśādau yatrāstīti ucyate sa eva tenāsaṃsṛṣṭo'nyabhāvaḥ |",
  "SA15n1232:450": "taddarśanādevāsya ghaṭo nāsti iti vikalpo bhavati iti kathaṃ tasyaiva liṅgaliṅgibhāvaḥ?",
  "SA15n1232:451": "(4.6) na cātra sāmānyaviśeṣabhāvakalpanā sambhavati yena sāmānyaṃ heturbhaved viśeṣo dharmāti,",
  "SA15n1232:452": "tadviśeṣapratipattereva tadabhāvasya pratīteḥ,",
  "SA15n1232:453": "tasyānyatrānvayasyābhāvāt pratijñārthaikadeśatvācca na hetutā |",
  "SA15n1232:454": "na ca yatra pradeśamātraṃ tatra ghaṭābhāvaḥ |",
  "SA15n1232:455": "tādṛśe kevale pradeśe sarvatrābhāva iti cet |",
  "SA15n1232:456": "nanu tasyaiva kaivalyaṃ ghaṭavirahaḥ |",
  "SA15n1232:457": "sa ca tatpratipattāveva siddha iti kasya idānīṃ talliṅgam?",
  "SA15n1232:458": "anvayasyānugamanamapi nirarthakam |",
  "SA15n1232:459": "tasmādanyabhāvo na sādhanamabhāvasya |",
  "SA15n1232:460": "(4.7) asti virodhaḥ sambandhaḥ tato'nyabhāvādabhāvasya siddhiḥ iti cet |",
  "SA15n1232:461": "kena kasya virodho'nyabhāvena pratiyoginaḥ kiṃ nu vai pratiyogī pramātumiṣṭo yena liṅgaliṅganorvirodhaḥ sambandhaḥ syāt?",
  "SA15n1232:462": "abhāvastupratiyogino ghaṭasya anyabhāvena aviruddhaḥ sahāvasthānāt |",
  "SA15n1232:463": "tasmin prameye liṅgaliṅginoḥ kathaṃ virodhaḥ?",
  "SA15n1232:464": "tasmātsambandhābhāvaḥ |",
  "SA15n1232:465": "atrāpi asamudāyasādhyatvaṃ tadavastham |",
  "SA15n1232:466": "(4.8) nanu anyabhāvatadabhāvayorasati sambandhe'nyabhāvagatyāpi tadabhāvagatirna syāditi cet |",
  "SA15n1232:467": "na vai kutaścit sambandhādanyabhāvastadabhāvagamaka iṣṭaḥ kintu anyabhāva eva tadabhāvo yathoktaṃ prāk |",
  "SA15n1232:468": "tasyānyāsaṃsṛṣṭarūpasya kevalasyaikātmavyasthitasya tadātmanā pariccedasyaivānyavyavaccedatvāt tasya kaivalyamevāparasya vaikalyamiti tadanyabhāva eva tadabhāvaḥ |",
  "SA15n1232:469": "tataśca tatpratipattireva tadapratipattiḥ |",
  "SA15n1232:470": "anyathā tasya pariccedena tato'nyasya avyavaccede tatparicceda eva na syāt |",
  "SA15n1232:471": "tadatadrūpayoravivekāt |",
  "SA15n1232:472": "ya eva vyavahāraḥ kasyacitkvaceddeśe darśanāt prāptiparihārārthaḥ sa na syāt |",
  "SA15n1232:473": "na hyayamanalaṃ paśyatrapi kevalam analameva paśyatīti kathaṃ salilārthī tatra na praverteta?",
  "SA15n1232:474": "anupalambhena salilābhāvaḥ pratīyata iti cet |",
  "SA15n1232:475": "ko'yamanupalambho nāma?",
  "SA15n1232:476": "yadi salilopalambhābhāvaḥ tadā kathamabhāvaḥ kasyacitpratipattiḥ pratipattiheturvā?",
  "SA15n1232:477": "tasyāpi kathaṃ pratipattiḥ?",
  "SA15n1232:478": "tasya tato vā'nyasya kasyacidapyapratipattāvapi yadyabhāvaḥ pratīyate tadā svāpamadamūrccāvyavadhānapṛṣṭhībhāvādyavasthāsvapi kiṃ na pratīyate?",
  "SA15n1232:479": "ityetacca vicāritaṃ pramāṇaviniścaye |",
  "SA15n1232:480": "tasmādayamanalaṃ paśyatrapi analo'yaṃ salilam iti nādhyavasyatīti na tiṣṭhetrāpi pratiṣṭheta |",
  "SA15n1232:481": "tataśca dustaraṃ vyasanaṃ pratipattuḥ syāt |",
  "SA15n1232:482": "( 4.9) tata evaikasya darśanād anyābhāvagatiścet kathamekaṃ dṛṣṭamanyatrāstīti pratyāyayati?",
  "SA15n1232:483": "tasyaiva kevalasya darśanād iti cet |",
  "SA15n1232:484": "idamevāsmābhiḥ prāgabhihitaṃ kasmāttavātra paruṣamivābhāti?",
  "SA15n1232:485": "tasmāttīrādarśineva śakuninā dūraparyaṭayāpi pratyāgantavyamityalam avidyamānapratiṣṭhānayā diśaḥ pratipattyā |",
  "SA15n1232:486": "(4. 10) yadyekapariccedādevānyavyavaccedaḥ sidhyati tadā sarvasyānyasya aviśeṣeṇa tatrābhāvasiddhirbhavet |",
  "SA15n1232:487": "na tu tulyayogyāvasthasyaiva |",
  "SA15n1232:488": "upalabdhilakṣaṇaprāptasyānupalabdhirabhāvasādhanīti ca viśeṣaṇaṃ na vaktavyam,",
  "SA15n1232:489": "anupalabdhilakṣaṇaprāptānāmapi tatra vyavaccedāt |",
  "SA15n1232:490": "(4.11) ekātmapariccedāt tasya tadanyātmavyavaccedo bhavati tadātmaniyatapratibhāsajñānāt na hi tadātmā tadanyasyātmā bhavati |",
  "SA15n1232:491": "anyātmāvyavaccede pravṛttinivṛttyoḥ abhāva iti pūrvaḥ prasaṅgaḥ |",
  "SA15n1232:492": "taṃ ca deśakālasvabhāvāvasthāniyataṃ tadātmanopalabhamānā buddhiḥ tathātvapracyutimasya vyavaccinati |",
  "SA15n1232:493": "evaṃ hi taddeśādiniyataḥ pariccitro bhavati,",
  "SA15n1232:494": "yadi anyathābhāvo vyavaccinno bhavatiḥ tathātvaṃ ca tasyaiva bhavati nānyasyeti anyathābhūtāttathābhūtaṃ vyavaccindatyeva tat pariccinati |",
  "SA15n1232:495": "evamekapramāṇavṛttiḥ sarvabhāvān dvairāśye vyavasthāpayati |",
  "SA15n1232:496": "tasyānvayavyatirekabuddhijanakatvenaiva sāphalyāt |",
  "SA15n1232:497": "tadvayatiriktāśeṣavyavaccedena vyāptisādhanādeva prakārāntarasyābhāvaḥ sidhyati |",
  "SA15n1232:498": "tasya tadanyatayā vyāptyabhāve tena tadarthāvyavaccedātpunarapi bhāvasyāpariccedaprasaṅgāt |",
  "SA15n1232:499": "(4. 12) tasmātkvacitpramāṇaṃ pravṛttaṃ tat pariccinatti,",
  "SA15n1232:500": "tadanyad vyavaccināti,",
  "SA15n1232:501": "tṛtīyaprakārābhāvaṃ ca sūcayati iti ekapramāṇavyāpāra eṣaḥ |",
  "SA15n1232:502": "tathāhi kvacitpramāṇaṃ pravṛtaṃ tadeva tadanyasmād vyavaccinattī,",
  "SA15n1232:503": "tasyaiva pariccedāt |",
  "SA15n1232:504": "tadanyadeva ca tasmād vyavaccinatti anyasya tatra apariccedāt |",
  "SA15n1232:505": "atastadeva pramāṇaṃ prakārāntabhāvaṃ sādhayati,",
  "SA15n1232:506": "tasmin dṛṣṭatadanyatvena sarvasyaiva vyasthāpanāt ,",
  "SA15n1232:507": "atadanyasyaiva ca tattvena vyavasthāpanāt |",
  "SA15n1232:508": "etena kramākramādayo'pyanyonyavyavaccedarūpā vyākhytāḥ |",
  "SA15n1232:509": "tadevamekasyopalambhāttasya tadanyātmano vyavaccedaḥ |",
  "SA15n1232:510": "na taddeśakālayoḥ sarvasyānyasya bhāvasya vyavaccedaḥ |",
  "SA15n1232:511": "tasmādatadatmā ca syāttaddeśakālaśca,",
  "SA15n1232:512": "rasarūpādivat |",
  "SA15n1232:513": "tasmādyathoktādevānupalambhātkvacit kadācitkasyacidabhāvasiddhiḥ |",
  "SA15n1232:514": "(4.13) anyabhāvaviṣayasyopalabdhirapi tadabhāvasya sādhikeṣṭaiva na tu liṅgatvena |",
  "SA15n1232:515": "tatrāpyabhāvasya pṛthak sādhyatve sambandhābhāvasya tulyatvāt |",
  "SA15n1232:516": "liṅgāvirbhāvakāla eva tadabhāvasiddheśca |",
  "SA15n1232:517": "na hi anyasya bhāvaṃ pratipadya tatpratipatteḥ anvayavyatirekau prasādhya tadabhāvaṃ pratipadyate |",
  "SA15n1232:518": "kiṃ tarhi? tadanyaṃ pratipadyamāna eva tadabhāvaṃ pratipadyate |",
  "SA15n1232:519": "darśanānantaram idamasti idaṃ tu nāsti iti vyavasthāpanāt |",
  "SA15n1232:520": "tacca tasya liṅgaṃ bhavati yasyānvayi vyatireko ca |",
  "SA15n1232:521": "dṛṣṭāntāsiddheḥ |",
  "SA15n1232:522": "na hi evaṃ śakyaṃ darśayituṃ yatra anyabhāvopalabdhistatra tadabhāvaḥ iti |",
  "SA15n1232:523": "tadekopalabdheḥ kvacidapyabhāvāt |",
  "SA15n1232:524": "sāmānyena pradarśane dṛṣṭānte'pi pramāṇāntaraṃ nāsti,",
  "SA15n1232:525": "kiṃtu saiva tadanyabhāvopalabdhiḥ sādhyadharmasya sādhiketi anavasthā dṛṣṭāntānāmityapratipattiḥ |",
  "SA15n1232:526": "tasmāt naiva kutaścilliṅgāt tadabhāvasiddhiḥ |",
  "SA15n1232:527": "so'nyabhāvaḥ pratyakṣalakṣaṇenānupalambhena siddhaḥ san mūḍhapratipattāvabhāvavyavahāraṃ sādhayed iti alaṃ prasaṅgena |",
  "SA15n1232:528": "( 4.14) seyamanupalabdhistridhā |",
  "SA15n1232:529": "siddhe kāryakāraṇabhāve siddhābhāvasya kāraṇasyānupalabdhiḥ,",
  "SA15n1232:530": "vyāpyavyāpakabhāvasiddhau siddhābhāvasya vyāpakasyānupalabdhiḥ svabhāvānupalabdhiśca |",
  "SA15n1232:531": "tatra kāraṇavyāpakayorapi abhāvavyavahāraḥ tadanyabhāvasiddhayaiva sidhyati |",
  "SA15n1232:532": "sa tathā siddhaḥ san kāryavyāpyayorabhāvam abhāvavyavahāraṃ vā sādhayati |",
  "SA15n1232:533": "svabhāvānupalabdhau tu anupalabdhyā liṅgabhūtayā abhāvavyavahāra eva sādhyate |",
  "SA15n1232:534": "(4.15) yadi kāraṇavyāpakau tadanyabhāvasiddhayā'nupalabdhyā siddhāsad vyavahārāvanyasyābhāvamabhāvavyavahāṃra ca sādhayataḥ |",
  "SA15n1232:535": "sā ca tayorupalabdhilakṣaṇaprāptāvevāsadvyavahārasya sādhiketi kathaṃ tayoḥ parokṣe'rtheprayogaḥ?",
  "SA15n1232:536": "naiva prayogaḥ pramāṇatayā,",
  "SA15n1232:537": "liṇgasyāniścayāt |",
  "SA15n1232:538": "kevalaṃ kāraṇavyāpakayorhi siddhasambandhayoryadyabhāvaḥ parasyāpi avaśyamabhāvaḥ iti etasya darśanārthamete prayujyete iti |",
  "SA15n1232:539": "eṣa eva pakṣadharmo'nvayavyatirekavān iti tadaṃśena vyāptaḥ trilakṣaṇa eva trividha eva heturgamakaḥ svaśādhyadharmāvyabhicārāt |",
  "SA15n1232:540": "(5.1) ṣaḍliṅgo heturityapare |",
  "SA15n1232:541": "trīṇi caitāni abādhitaviṣayatvaṃ vivakṣitaikasaṃkhyatvaṃ jñātatvaṃ ceti |",
  "SA15n1232:542": "tatrābādhitaviṣayatvaṃ tāvat pṛthag lakṣaṇaṃ na bhavati,",
  "SA15n1232:543": "bādhāvinābhāvayorvirodhāt |",
  "SA15n1232:544": "avinābhāvo hi satyeva sādhyadharme bhāvo hetoḥ |",
  "SA15n1232:545": "sa hetustallakṣaṇaḥ dharmiṇi syād atra ca sādhyadharmaḥ kathaṃ na bhavet?",
  "SA15n1232:546": "pratyakṣānumāne hi sādhyadharmaṃ bādhamāne taṃ dharmiṇo niṣkāsayataḥ tasmiṃśca satyeva heturbhavan taṃ tatraivāvasthāpayatīti paraṃ bata bhāvānāmasvāsthyam |",
  "SA15n1232:547": "anyatra sādhyadharmeṇāvinābhāvī heturna punaḥ sādhyadharmiṇeveti cet |",
  "SA15n1232:548": "tat kimayaṃ tapasvī śaṇḍhamudvāhya putraṃ mṛgayate?",
  "SA15n1232:549": "yasya dharmiṇyasatyapi sādhyadharme bhāvaḥ,",
  "SA15n1232:550": "tamupadarśya kathaṃ sa dharmī sādhyadharmavānityucyate?",
  "SA15n1232:551": "(5.2) ata eva bādhābhāva uktaḥ |",
  "SA15n1232:552": "syādetad, yata eva heturanyathā'pi bhavedata eva pramāṇābhyāmabādhitadharmā dharmītyucyata iti |",
  "SA15n1232:553": "tatkimidānīṃ hetoḥ sāmarthyam?",
  "SA15n1232:554": "abādhayaiva sādhyasiddhervyartho hetuḥ |",
  "SA15n1232:555": "bādhāyāmapi sādhyābhāvasya tena sādhanāt kutaḥ sādhanasya sāmarthyam |",
  "SA15n1232:556": "aniyame bādhakapramāṇavṛttau sādhyābhāvasya ,",
  "SA15n1232:557": "bādhakapramāṇasyābhāvaḥ sādhyābhāvasya ca saṃbhavaḥ syāditi na sāmarthyamabādhāyāḥ |",
  "SA15n1232:558": "(5.3) na bādhāyā abhāvo'bādhā |",
  "SA15n1232:559": "kiṃ tarhi? bādhāyā anupalabdhiḥ sā ca puruṣasya kvacid bādhāyāḥ saṃbhave'pi syāditi sa hetuprayogasya viṣayaḥ |",
  "SA15n1232:560": "kiṃ nu vai heturbādhopalabdherbibheti na punarbādhāyā yena bādhāmanādṛtya tadanupalabdhau prayoktavya iṣṭaḥ?",
  "SA15n1232:561": "sa tarhi paramārthena-'bādhā kimasti nāsti' ityanapekṣya bādhāyā anupalabdhau prayoktavyaḥ?",
  "SA15n1232:562": "kimarthaṃ prayujyate?",
  "SA15n1232:563": "sādhyasiddhayartham |",
  "SA15n1232:564": "sa kiṃ kvacit satyāmapi bādhāyāṃ sādhyaṃ sādhayed yenāsyā abhāvaniścayaṃ prati yatno na kriyate hetuśca pratyujyate |",
  "SA15n1232:565": "evaṃ ca sati abādhitaviṣayatvaṃ hetulakṣaṇaṃ na bhavati |",
  "SA15n1232:566": "bādhāyāmapi satyāmasya sāmarthyāt |",
  "SA15n1232:567": "tathā ca saṃśayitasya pravṛttirna yujyate |",
  "SA15n1232:568": "yathā ca bādhānupalabdhau tāmabhyupagamya prayujyate tathā tadupalabdhāvapi prayujyatām,",
  "SA15n1232:569": "abhyupagame viśeṣābhāvāt |",
  "SA15n1232:570": "(5.4) na bādhāyāṃ satyāṃ hetoḥ sāmarthyamiti cet |",
  "SA15n1232:571": "yadyevam, anirṇītabādhā'sambhavo hetuḥ prayogaṃ hārhati,",
  "SA15n1232:572": "mā bhūt bādhāyāḥ saṃbhavapakṣe prayuktasyāpyasāmarthyamiti |",
  "SA15n1232:573": "bādhānupalambhe sati sāmarthyamiti cet |",
  "SA15n1232:574": "kimupalambho bādhāṃ vyāpnoti,",
  "SA15n1232:575": "yato hetorbādhāsambhavakṛtam asāmarthyaṃ na sambhavet?",
  "SA15n1232:576": "atha tannivṛttau bādhā nivartate |",
  "SA15n1232:577": "tathāpi bādhānupalambhādeva sādhyāsiddhervyartho hetuḥ |",
  "SA15n1232:578": "anupalambhe bādhāyā asambhavāt |",
  "SA15n1232:579": "upalambhasya nivṛttāvapi bādhāyā anivṛttau tadavasthaṃ hetorasāmarthyamityaprayogaḥ |",
  "SA15n1232:580": "tasmāt svasādhyabhāvābhāvādhyāmanyathāpi bhavanhetuḥ dharmiṇi na kiñcidbhāvayati na vibhāvayati iti tadupakṣepo na samarthaḥ |",
  "SA15n1232:581": "iti bādhāvinābhāvayorvirodhaḥ |",
  "SA15n1232:582": "tatrābādhā rūpāntaram |",
  "SA15n1232:583": "(5.5) tatrāma tasmād viśeṣaṇāntaraṃ bhavet lakṣaṇāntaratvena copādānamarhati yasya bhāve'pi yasya aparasyābhāvaḥ syāt |",
  "SA15n1232:584": "tadyathā pakṣadharmatvaṃ sapakṣe ca bhāva iti |",
  "SA15n1232:585": "n acaitad abādhāyā avinābhāve sati sambhavati iti na sādhyaviparyayāvinābhāvinorhetuviruddhayorviṣaye bādhā saṃbhavati iti na tadabhāvaḥ pṛthaganayorlakṣaṇāntaratvena vācyaḥ |",
  "SA15n1232:586": "tasmād hetoḥ prayoge pratijñādoṣāṇāṃ saṃbhavo nāsti |",
  "SA15n1232:587": "nāpi kevalā pratijñaiva prayujyate |",
  "SA15n1232:588": "tataśca na pratijñādoṣā vācyāḥ |",
  "SA15n1232:589": "(5.6) etena ekasaṃkhyāvivakṣā'pi pratyuktā |",
  "SA15n1232:590": "katham? eko hi hetuḥ svasādhyabhāva eva bhavediti tatrāvyabhicārī tatraiva tasmādanyo'pi kathaṃ heturbhavati?",
  "SA15n1232:591": "ekasya yat sādhyaṃ tadabādhakasya dharmasya bhāva eva bhāvāditi bādhayā samānam |",
  "SA15n1232:592": "(5.7) api ca | kiṃ yo vastuto'sambhavatpratihetuḥ sa samyagjñānasya viparyayasya vā heturiṣṭa āhosvidapradarśitapratihetuḥ? kiṃ cātaḥ?",
  "SA15n1232:593": "yadyasambhavatpratihetuḥ aśakyaniścayatvādalakṣaṇametad hetvabhāvo vā |",
  "SA15n1232:594": "na hi aniścitātmanaḥ pratipādakadharmasya tallakṣaṇatvaṃ yathā sandigdhasya pakṣadharmatvasya |",
  "SA15n1232:595": "nāpi sandigdhalakṣaṇo heturbhavediti na kaścid heturbhavet |",
  "SA15n1232:596": "tulye lakṣaṇe di dṛṣṭaḥ pratiyoginaḥ saṃbhavo'dṛṣṭapratiyogiṣu api śaṃkāmutpādayati viśeṣābhāvāt |",
  "SA15n1232:597": "sati vā viśeṣe sa viśeṣo hetorlakṣaṇam |",
  "SA15n1232:598": "yatastadviśeṣād heturekāntena nirastapratipakṣaḥ svasādhyaṃ niścāyayatīti atallakṣaṇo na hetuḥ syāt tathā ca vyarthā ekasaṃkhyāvivakṣā |",
  "SA15n1232:599": "ato viruddhāvyabhicāriṇo lakṣaṇaṃ hīyeta svalakṣaṇayuktayorhetvorekatra dharmiṇi virodhenopanipāte sati viruddhāvyabhicārī iti |",
  "SA15n1232:600": "(5.8) na ca tasya viśeṣasya svarūpaṃ nirdiṣṭaṃ,",
  "SA15n1232:601": "yadrūpaṃ pratītya pratiyoginaḥ sambhavāsambhavāvutpaśyāmaḥ |",
  "SA15n1232:602": "tasmātrāstyevaṃ viśeṣa iti sarvatra śaṅkayā bhavitavyam |",
  "SA15n1232:603": "dṛṣṭapratihetorapi hetoḥ prāgitareṇa na kaścidviśeṣo lakṣyate |",
  "SA15n1232:604": "na ca saṃbhavatpratihetūnāmapi sarvadā tasyopalabdhiḥ |",
  "SA15n1232:605": "atiśayavatī tu prajñā pratihetūtprekṣiṇī dṛṣṭā |",
  "SA15n1232:606": "tenāniścayaḥ pratiyoginaḥ saṃbhavāsaṃbhavayoriti vastuto |",
  "SA15n1232:607": "sambhavatpratihetutvalakṣaṇasya aniścitatvātra kaścid hetuḥ syāt |",
  "SA15n1232:608": "(5.9) athāpradarśitapratihetuḥ yathāha,",
  "SA15n1232:609": "“yadā tarhi śabdatvaṃ nityamabhyupagaccati tadāyaṃ hetureva syād yadyatra anityatvahetuṃ kṛtakatvādi kaścitra darśayed “ iti |",
  "SA15n1232:610": "idamidānīṃ sumahad vyasanamāyātaṃ gurubhirabhihitatvādaprakāśyaṃ,",
  "SA15n1232:611": "nyāyamanupālayadbhirasaṃvaraṇīyamiti kaṣṭataraṃ vyasanaṃ kathaṃ nirvoḍhuṃ śakyeta?",
  "SA15n1232:612": "sa tāvadayaṃ hetuḥ vastūni svasādhyaprakṛtīni kṛtvā tatpramāṇakān puruṣān abhyudayaniḥ śreyasābhyāṃ yojayitvā punaśca pratibhāvatā puruṣeṇa hetvantaranidarśanena utkīlitasādhanasāmarthyaḥ tāni vastūni tadbhāvasampadastāṃśca puruṣān abhyudayaniḥ śreyasasampadaḥ pracyāvya bhraṣṭarājya iva rājā tapovanaṃ gaccatīti kimatra brūmaḥ |",
  "SA15n1232:613": "(5.10) puruṣapratibhākṛtaṃ hi yadi sādhanatvaṃ syāt tadā na kiñcit sādhanamasādhanaṃ vā |",
  "SA15n1232:614": "sa ca heturyadi svabhāvatastaddharmabhāvī tadā kathamanyathā kriyeta?",
  "SA15n1232:615": "vastusvabhāvānyathābhāvasyābhāvāt |",
  "SA15n1232:616": "ekasya ca viruddhobhayasvabhāvasyābhāvāt |",
  "SA15n1232:617": "ataddharmabhāvī ca kathamanyadāpi sādhanaṃ kasyacit |",
  "SA15n1232:618": "tasmāt svabhāvataḥ svasvasādhyāvinābhāvinoryathoktalakṣaṇayoḥ kāryasvabhāvahetvoḥ tallakṣaṇasya pratihetorasaṃbhavādalakṣaṇamekasaṃkhyāvivakṣā,",
  "SA15n1232:619": "vyavaccedyābhāvāt |",
  "SA15n1232:620": "(5.11) jñānaṃ punarna liṅgasyātmarūpamiti kathaṃ liṅgalakṣaṇaṃ bhaviṣyati |",
  "SA15n1232:621": "kiṃrūpād hetoranumeyo'rtho jñātavya iti cintāyāṃ pratipatturavisaṃvādakalingasvarūpamabhidhīyate yasya darśanād ayaṃ pravibhāgena sādhanaṃ vyavasthāpya tasyeṣṭārthasaṃnidhānasaṃpratyayāt pravṛttimavalambate |",
  "SA15n1232:622": "tathā yadasyātmarūpaṃ tallakṣaṇaṃ na tu pararūpam |",
  "SA15n1232:623": "pratipattijanmani upayogamātrāt tallakṣaṇatve prameyapuruṣādīnāmapi tallakṣaṇatvaṃ bhavet |",
  "SA15n1232:624": "na hi teṣvapi asatsu liṅgini jñānaṃ bhavati |",
  "SA15n1232:625": "(5.12) niścitagrahaṇaṃ tarhi na kartavyam |",
  "SA15n1232:626": "na, tasyānyārthatvāt |",
  "SA15n1232:627": "sapakṣavipakṣayordarśanādarśanamātrato gamakaṃ hetumiccatāṃ naiva samartho heturbhavati satorapi darśanādarśanayoragamakatvadarśanāt |",
  "SA15n1232:628": "tena bhāvābhāvābhyāmeva gamako heturiti jñāpanārtha niścitagrahaṇam |",
  "SA15n1232:629": "tena pararūpaṃ liṅgasya lakṣaṇaṃ na bhavati,",
  "SA15n1232:630": "tena liṅgasya rūpaviśeṣānamidhānāt |",
  "SA15n1232:631": "tau hi bhāvābhāvau tadbhāvasādhakapramāṇavṛttyā boddhavyau,",
  "SA15n1232:632": "upāyāntarābhāvāt |",
  "SA15n1232:633": "(5. 13) yadyapi bhāvābhāvavacanamātreṇa tatsādhanapramāṇavṛttiḥ ākṣipyate,",
  "SA15n1232:634": "anyathā tayoreva sattā' prasiddheḥ,",
  "SA15n1232:635": "jñānasattānibandhanatvājjñeyasattāvyavasthāyāḥ iti sarvatra jñeyasattāvyavasthaiva tatsādhanaṃ pramāṇamākarṣatiḥ parārthatvācca śāstrapraṇayanasyaḥ trirūpaṃ liṅgaṃ saṃvādakamiti tadrūpamapratipattṛṇāṃ tataḥ pravṛttirna bhavatīti paropalakṣaṇātvādeva pravartake jñānaṃ siddhamḥ tathāpi tāveva viśiṣṭau bhāvābhāvau kecid darśanādarśanamātreṇa vyavasthāpayantīti teṣāṃ niṣedhārtho'yaṃ niścitaśabdaḥ prayuktaḥ |",
  "SA15n1232:636": "satorapi bhāvābhāvadarśanayoḥ anvayavyatirekayoḥ saṃśayāt |",
  "SA15n1232:637": "tasmāt pratibandhasādhakapramāṇavṛttyaiva bhāvābhāvau sidhyata iti vipratipattinirāsārthamasmābhirniścitagrahaṇaṃ kṛtam |",
  "SA15n1232:638": "yato'pi trairūpyavacanamātreṇa tatsādhanapramāṇākṣepasiddhiḥ,",
  "SA15n1232:639": "na jñānaṃ pṛthagato rūpāntaraṃ bhavati,",
  "SA15n1232:640": "tenaivāvagatatvād,",
  "SA15n1232:641": "upalayārthavat pakṣadharmatvāt |",
  "SA15n1232:642": "(5.14) anvayavyatirekayorapi tarhi na pṛthakatvam,",
  "SA15n1232:643": "ekasya prayogādubhayagateriti cet | na |",
  "SA15n1232:645": "hetoḥ sapakṣāsapakṣayorbhāvābhāvau na parasparamākṣipataḥ |",
  "SA15n1232:646": "ekaṃ vākyamubhayaṃ gamayatītyucyate naiko'rthaḥ svabhāvo dvitīyasyeti |",
  "SA15n1232:647": "nanu tatraiva bhāva ityatra tadarthatayā tadabhāve'bhāvo gamyate,",
  "SA15n1232:648": "atadbhāve'vaśyamabhāva ityatra ca tadbhāve bhāva iti parasparākṣepa iti cet |",
  "SA15n1232:649": "vacanametat sāmarthyādubhayamākṣipati ekasyāpi niyamakhyāpakasya dvitīyākṣepanāntarīyakatvāt |",
  "SA15n1232:650": "na ca tāvatobhayorekasvabhāvatā |",
  "SA15n1232:651": "pṛthagabhidhānaṃ tu prayoganiyamārtham |",
  "SA15n1232:652": "na punaḥ kevalau bhāvābhāvau parasparamākṣipataḥ |",
  "SA15n1232:653": "niyamavantau ca na kevalau niyamasyobhayarūpatvāt |",
  "SA15n1232:654": "(5.15) tasmāt tatraiva bhāva iti na bhāva evocyate itareṇāpi nā bhāva eva yena bhāvo'bhāvo vā dvitīyamākṣipet |",
  "SA15n1232:655": "naivaṃ jñānaṃ,",
  "SA15n1232:656": "paropalakṣaṇaśāstrāgṛhītajñānāt trailakṣaṇyādavyatirekāditi na lakṣaṇāntaram |",
  "SA15n1232:657": "tasmātra hetuḥ ṣaḍlakṣaṇaḥ |",
  "SA15n1232:658": "hetubindurācāryadharmakīrtikṛtaḥ samāptaḥ |"
}