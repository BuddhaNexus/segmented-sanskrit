{
  "SA14n1178:0": "pariśiṣṭam-1",
  "SA14n1178:1": "namaḥ sarvabuddhabodhisattvebhyaḥ",
  "SA14n1178:2": "abhisamayālaṅkārāntaḥ pātināṃ padārthānāṃ",
  "SA14n1178:3": "saṃkṣepato vivaraṇam",
  "SA14n1178:4": "sarvākārajñatādyaṣṭau padārthāḥ;",
  "SA14n1178:5": "cittotpādādayaḥ saptatiśca padārthā abhisamayālaṅkārasyābhidheyā santi |",
  "SA14n1178:6": "teṣāmiha svarūpaṃ saṃkṣepeṇa prastūyate |",
  "SA14n1178:7": "aṣṭau padārthāḥ",
  "SA14n1178:8": "sarvākārajñatā,",
  "SA14n1178:9": "mārgajñatā,",
  "SA14n1178:10": "sarvajñatā (vastujñatā)",
  "SA14n1178:11": ", sarvākārābhisambodhaḥ,",
  "SA14n1178:12": "mūrdhābhisamayaḥ,",
  "SA14n1178:13": "ānupūrvikābhisamayaḥ,",
  "SA14n1178:14": "ekakṣaṇābhisambodhaḥ,",
  "SA14n1178:15": "dharmakāyaścetyaṣṭau padārthā abhisamayālaṅkāre dvābhyāṃ kārikābhyāṃ pradarśitāḥ | yathā -",
  "SA14n1178:16": "prajñāpāramitāṣṭābhiḥ padārthaiḥ samudīritā |",
  "SA14n1178:17": "sarvākārajñatā mārgajñatā sarvajñatā tataḥ ||",
  "SA14n1178:18": "sarvākārābhisambodho mūrdhaprāpto'nupūrvikaḥ |",
  "SA14n1178:19": "ekakṣaṇābhisambodho dharmakāyaśca te'ṣṭadhā ||",
  "SA14n1178:20": "1. sarvākārajñatā",
  "SA14n1178:21": "(ka) lakṣaṇam",
  "SA14n1178:22": "ekasminneva kṣaṇe yāvatpadārthākārāṇāṃ yathāvat sākṣātkāri paryantajñānaṃ sarvākārajñatāyā lakṣaṇam |",
  "SA14n1178:23": "(kha) bhedaḥ",
  "SA14n1178:24": "yāvajjñānaṃ yathāvajjñānamiti sarvākārajñatāyā dvau bhedau |",
  "SA14n1178:25": "yā prajñā aśeṣākārān jānāti sā yāvajjñānam,",
  "SA14n1178:26": "yā ca yathā padārthānāṃ svarūpaṃ tathā jānātīti yathāvajjñānam |",
  "SA14n1178:27": "athavā - cittotpādādihetūnāṃ anāsravaphalānāṃ ca aśeṣākārasākṣātkāri sarvākārajñānamityeko bhedaḥ |",
  "SA14n1178:28": "buddhabhūmau jāyamānāni dvāviṃśatiḥ anāsravajñānānīti dvitīyo bhedaḥ |",
  "SA14n1178:29": "(ga) avadhiḥ",
  "SA14n1178:30": "buddhabhūmāveva kevalaṃ sarvākārajñatā bhavati |",
  "SA14n1178:31": "2. mārgajñatā",
  "SA14n1178:32": "(ka) lakṣaṇam",
  "SA14n1178:33": "mārgatrayaniḥsvabhāvatvasākṣātkāriṇyā prajñayopāttatve sati āryamāhāyānikābhisamayatvaṃ mārgajñatāyā lakṣaṇam |",
  "SA14n1178:34": "(kha) bhedaḥ",
  "SA14n1178:35": "catvāro'syā bhedā bhavanti,",
  "SA14n1178:36": "yathā śrāvakamārgajñatā,",
  "SA14n1178:37": "pratyekabuddhamārgajñatā,",
  "SA14n1178:38": "mahāyānamārgajñatā,",
  "SA14n1178:39": "māhāyānikāryasantatisthasarvaprajñopāyajñatā ceti |",
  "SA14n1178:40": "(ga) avadhiḥ",
  "SA14n1178:41": "mahāyānadarśanamārgamārabhya buddhabhūmiṃ yāvat mārgajñatāyāḥ sīmā bhavati |",
  "SA14n1178:42": "3. sarvajñatā (vastujñatā)",
  "SA14n1178:43": "(ka) lakṣaṇam",
  "SA14n1178:44": "samastadharmagatapudgalanairātmyasākṣātkāriṇyā prajñayopāttatvena hainayānikajātīyābhisamayasvarūpaṃ āryasantatisthaṃ jñānaṃ mārgajñatāyā lakṣaṇam |",
  "SA14n1178:45": "hainayānikāryasantatisthaṃ yajjñānaṃ tacchūnyatāyāḥ pudgalanairātmyāparaparyāyāḥ sākṣātkāri,",
  "SA14n1178:46": "tenopāttatvāt sarvajñatāyā lakṣaṇe hainayānikajātīyeti viśeṣaṇam |",
  "SA14n1178:47": "(kha) bhedaḥ",
  "SA14n1178:48": "phalabhūtāyā jinajananyā dūratvam avidūratvaṃ ceti sarvajñatāyā dvau bhedau |",
  "SA14n1178:49": "(ga) avadhiḥ",
  "SA14n1178:50": "śrāvakīyadarśanamārgamārabhya buddhabhūmiparyantaṃ sarvajñatāyāḥ sīmā bhavati |",
  "SA14n1178:51": "4. sarvākārābhisambodhaḥ",
  "SA14n1178:52": "(ka) lakṣaṇam",
  "SA14n1178:53": "trisarvajñatākārāṇāṃ bhāvanāmayyā prajñayopāttaḥ sattvayogaḥ sarvākārābhisambodha iti lakṣaṇam |",
  "SA14n1178:54": "(kha) bhedaḥ",
  "SA14n1178:55": "svarūpeṇa viṃśatiḥ prayogāḥ |",
  "SA14n1178:56": "ākāreṇa trisarvajñatāsambaddhānāṃ trisaptatyuttaraśatasaṃkhyākānāmākārāṇāmabhinirhārakāḥ sattvayogāḥ trisaptatyuttaraśatamasya sarvākārābhisambodhasya bhedā bhavanti |",
  "SA14n1178:57": "satvayogaḥ,",
  "SA14n1178:58": "mārgapāramitā,",
  "SA14n1178:59": "bodhisattvamārgaḥ,",
  "SA14n1178:60": "mahāyānapatipattiḥ,",
  "SA14n1178:61": "sannāhapratipattirityete paryāyavācinaḥ |",
  "SA14n1178:62": "(ga) avadhiḥ",
  "SA14n1178:63": "mahāyānasambhāramārgamārabhya antimakṣaṇasthitabodhisattvāvasthāparyantaṃ sarvākārābhisambodhasya sīmā bhavati |",
  "SA14n1178:64": "5. mūrdhābhisamayaḥ",
  "SA14n1178:65": "(ka) lakṣaṇam",
  "SA14n1178:66": "śūnyatālambanayā bhāvanāmayyā prajñayopāttānāṃ taddṛṣṭyā vyavasthāpitānāṃ ca trisarvajñatākārāṇāṃ bhāvanāyāṃ prakarṣaparyantaḥ sattvayogaḥ mūrdhaprayogaḥ iti mūrdhābhisamayasya lakṣaṇam |",
  "SA14n1178:67": "bodhisattvasya śrutamayyā prajñayopāttānāṃ prayogāṇāmapyatraiva saṃgṛhītatvāllakṣaṇe taddṛṣṭyā vyavasthāpiteti viśeṣaṇam |",
  "SA14n1178:68": "(kha) bhedaḥ",
  "SA14n1178:69": "saṃkṣepataḥ prayogamārgīyo mūrdhaprayogaḥ,",
  "SA14n1178:70": "darśanamārgīyo mūrdhaprayogaḥ,",
  "SA14n1178:71": "bhāvanāmārgīyo mūrdhaprayogaḥ,",
  "SA14n1178:72": "ānantaryamūrdhaprayogaśceti catvāro bhedā bhavanti |",
  "SA14n1178:73": "athavā ūṣmamūrdhakṣāntyagradharmākhyāḥ prayogamārgasya catvāraḥ,",
  "SA14n1178:74": "darśanabhāvanāmārgayo ānantaryamūrdhaprayogāstraya iti sapta mūrdhaprayogā bhavantīti |",
  "SA14n1178:75": "vistareṇa tu trisaptatyuttaraśataṃ mūrdhaprayogā iti jñeyam |",
  "SA14n1178:76": "(ga) avadhiḥ",
  "SA14n1178:77": "mahāyānaprayogamārgīyoṣmaprayogamārabhya antimakṣaṇasthitabodhisattvāvasthāparyantamasya sīmā bhavati |",
  "SA14n1178:78": "6. ānupūrvikābhisamayaḥ",
  "SA14n1178:79": "(ka) lakṣaṇam",
  "SA14n1178:80": "trisarvajñatākārāṇāṃ sthirīkaraṇāya vibhāvanāvyavasthāpitaḥ sattvayoga ānupūrvikaprayoga iti lakṣaṇam |",
  "SA14n1178:81": "(kha) bhedaḥ",
  "SA14n1178:82": "trayodaśāsyānupūrvikābhisamayasya bhedā bhavanti |",
  "SA14n1178:83": "(ga) avadhiḥ",
  "SA14n1178:84": "mahāyānasambhāramārgamārabhya antimakṣaṇasthitabodhisattvāvasthātaḥ pūrvāvasthāparyantamasya sīmā bhavatīti |",
  "SA14n1178:85": "7. ekakṣaṇābhisambodhaḥ",
  "SA14n1178:86": "(ka) lakṣaṇam",
  "SA14n1178:87": "trisarvajñatākārāṇāṃ svabhyastīkaraṇāya anupūrvabhāvanayotpannaḥ pāryantikaḥ sattvayogaḥ ekakṣaṇābhisambodha iti lakṣaṇam |",
  "SA14n1178:88": "(kha) bhedaḥ",
  "SA14n1178:89": "vyāvṛtyā'sya catvāro bhedā bhavanti |",
  "SA14n1178:90": "(ga) avadhiḥ",
  "SA14n1178:91": "caramabhavikabodhisattvāvasthāyāmeva kevalamayaṃ prayogo bhavati |",
  "SA14n1178:92": "8. dharmakāyaḥ",
  "SA14n1178:93": "(ka) lakṣaṇam",
  "SA14n1178:94": "trisarvajñatākārāṇāṃ bhāvanāprakarṣabalenotpannaṃ phalaṃ paryantānāsravaguṇā vā dharmakāya iti lakṣaṇam |",
  "SA14n1178:95": "(kha) bhedaḥ",
  "SA14n1178:96": "svabhāvakāyaḥ,",
  "SA14n1178:97": "jñānadharmakāyaḥ,",
  "SA14n1178:98": "sāmbhogikakāyaḥ,",
  "SA14n1178:99": "nairmāṇikakāyaśceti catvāro'sya bhedā bhavanti |",
  "SA14n1178:100": "(ga) avadhiḥ",
  "SA14n1178:101": "buddhabhūmāveva kevalamayaṃ dharmakāyo bhavatīti |",
  "SA14n1178:102": "saptatiḥ padārthāḥ",
  "SA14n1178:103": "trisarvajñatopalakṣakāstriṃśad dharmāḥ,",
  "SA14n1178:104": "caturṇāṃ prayogāṇāmupalakṣakāḥ ṣaṭtriṃśad dharmāḥ,",
  "SA14n1178:105": "dharmakāyopalakṣakāścatvāra iti saptatiḥ padārthāstriṣu vibhajya pṛthak nirūpyante |",
  "SA14n1178:106": "1. trisarvajñatopalakṣakāḥ triṃśad dharmāḥ",
  "SA14n1178:107": "trisarvajñatopalakṣakeṣu triṃśaddharmeṣu sarvākārajñatābodhakā daśa,",
  "SA14n1178:108": "mārgajñatābodhakā ekādaśa,",
  "SA14n1178:109": "sarvajñatābodhakā nava ceti triṃśad bhavanti |",
  "SA14n1178:110": "(a) sarvākārajñatopalakṣakā daśa dharmāḥ",
  "SA14n1178:111": "tatra 1. mahāyānacittotpādaḥ,",
  "SA14n1178:112": "2. avavādaḥ,",
  "SA14n1178:113": "3. nirvadhāṅgam,",
  "SA14n1178:114": "4. mahāyānapratipattyādhāraḥ,",
  "SA14n1178:115": "5. mahāyānapratipattyālambanam,",
  "SA14n1178:116": "6. mahāyānapratipattisamuddeśaḥ,",
  "SA14n1178:117": "7. sannāhapratipattiḥ,",
  "SA14n1178:118": "8. prasthānapratipattiḥ,",
  "SA14n1178:119": "9. sambhārapratipattiḥ,",
  "SA14n1178:120": "10. niryāṇapratipattiriti daśa dharmāḥ sarvākārajñatāmupalakṣayantīti abhisamayālaṅkāre dvābhyāṃ kārikābhyāṃ pradarśitāḥ | yathā -",
  "SA14n1178:121": "cittotpādo'vavādaśca nirvedhāṅgaṃ caturvidham |",
  "SA14n1178:122": "ādhāraḥ pratipatteśca dharmadhātusvabhāvakaḥ ||",
  "SA14n1178:123": "ālambanaṃ samuddeśaṃ sannāhaprasthitikriye |",
  "SA14n1178:124": "sambhārāśca saniryāṇāḥ sarvākārajñatā muneḥ ||",
  "SA14n1178:125": "1. cittotpādaḥ",
  "SA14n1178:126": "asya lakṣaṇam,",
  "SA14n1178:127": "bhedaḥ ālambanam,",
  "SA14n1178:128": "avadhiśceti catvāri jñātavyāni |",
  "SA14n1178:129": "abhisamayālaṅkāre tisṛbhiḥ kārikābhiḥ sarva pratipāditam | tathāhi -",
  "SA14n1178:130": "cittotpādaḥ parārthāya samyaksambodhikāmatā |",
  "SA14n1178:131": "samāsavyāsataḥ sā ca yathāsūtraṃ ca cocyate ||",
  "SA14n1178:132": "bhūhemacandrajvalanairnidhiratnākarārṇavaiḥ |",
  "SA14n1178:133": "vajrācalauṣadhīmitraiścintāmaṇyarkagītibhiḥ |",
  "SA14n1178:134": "nṛpagañjamahāmārgayānaprasravaṇodakaiḥ |",
  "SA14n1178:135": "ānandoktinadīmeghairdvāviṃśatividhaḥ sa ca ||",
  "SA14n1178:136": "(ka) lakṣaṇam",
  "SA14n1178:137": "parārthāya svahetukena chandena samudānītaṃ bodhikāmatāsamprayuktaṃ māhāyānika viśiṣṭaṃ manovijñāna cittotpāda iti lakṣaṇam |",
  "SA14n1178:138": "(kha) ālambanam",
  "SA14n1178:139": "svārthāṃ bodhiṃ parārthaṃ ca parasantatistha nirvāṇamālambya cittotpādaḥ pravartate |",
  "SA14n1178:140": "(ga) bhedaḥ",
  "SA14n1178:141": "bodhipraṇidhisvabhāvaḥ bodhiprasthānasvabhāvaśceti svarūpataścittotpādasya dvau bhedau bhavataḥ |",
  "SA14n1178:142": "samprayuktacaitasikadṛṣṭyā cittotpādasya dvāviṃśatiḥ prabhedā bhavanti,",
  "SA14n1178:143": "yathā 1. pṛthivīsamaḥ,",
  "SA14n1178:144": "2. suvarṇasamaḥ,",
  "SA14n1178:145": "3. candrasamaḥ,",
  "SA14n1178:146": "4. jvalanasamaḥ,",
  "SA14n1178:147": "5. mahānidhisamaḥ,",
  "SA14n1178:148": "6. ratnākarasamaḥ,",
  "SA14n1178:149": "7. mahārṇavasamaḥ,",
  "SA14n1178:150": "8. vajrasamaḥ,",
  "SA14n1178:151": "9. parvatasamaḥ,",
  "SA14n1178:152": "10. auṣadhisamaḥ,",
  "SA14n1178:153": "11. kalyāṇamitrasamaḥ,",
  "SA14n1178:154": "12. cintāmaṇisamaḥ,",
  "SA14n1178:155": "13. ādityasamaḥ,",
  "SA14n1178:156": "14. madhuragītisamaḥ,",
  "SA14n1178:157": "15. nṛpasamaḥ,",
  "SA14n1178:158": "16. koṣṭhāgārasamaḥ,",
  "SA14n1178:159": "17. mahāmārgasama,",
  "SA14n1178:160": "18. yānasamaḥ,",
  "SA14n1178:161": "19. prasravaṇodakasamaḥ,",
  "SA14n1178:162": "20. ānandoktisamaḥ,",
  "SA14n1178:163": "21. nadīsamaḥ,",
  "SA14n1178:164": "22. meghasamaśceti |",
  "SA14n1178:165": "(gha) avadhiḥ",
  "SA14n1178:166": "caturvidho bodhisattvānāṃ cittotpādaḥ |",
  "SA14n1178:167": "tathā hi- ādimokṣiko'dhimukticaryābhūmau,",
  "SA14n1178:168": "śuddhādhyāśayikaḥ saptasubhūmiṣu,",
  "SA14n1178:169": "vaipākiko'ṣṭamyādiṣu,",
  "SA14n1178:170": "anāvaraṇiko buddhabhūmau |",
  "SA14n1178:171": "yathoktaṃ mahāyānasūtrālaṅkāre -",
  "SA14n1178:172": "cittotpādo'dhimokṣo'sau śuddhādhyāśayiko'paraḥ |",
  "SA14n1178:173": "vaipākyo bhūmiṣu matastathāvaraṇavarjitaḥ ||",
  "SA14n1178:174": "2. avavādaḥ",
  "SA14n1178:175": "asya lakṣaṇam,",
  "SA14n1178:176": "bhedaḥ. avadhi,",
  "SA14n1178:177": "śravaṇaniyamaśceti sarvo viṣayaḥ abhisamayālaṅkāre dvābhyāṃ kārikābhyāṃ pratipāditaḥ | tathāhi-",
  "SA14n1178:178": "pratipattau ca satyeṣu buddharatnādiṣu triṣu |",
  "SA14n1178:179": "asaktāvapariśrāntau pratipatsamparigrahe ||",
  "SA14n1178:180": "cakṣuḥṣu pañcasu jñeyaḥ ṣaṭsvabhijñāguṇeṣu ca |",
  "SA14n1178:181": "dṛṅmārge bhāvanākhye cetyavavādo daśātmakaḥ ||",
  "SA14n1178:182": "(ka) lakṣaṇam",
  "SA14n1178:183": "mokṣamārgasya abhrāntopadeśaḥ avavāda iti lakṣaṇaṃ bhavati |",
  "SA14n1178:184": "athavā - mahāyānacittotpādadvāreṇa prarthitārthaprāptyupāyātmakaḥ abhrāntaviśuddhopadeśaḥ māhāyānīyāvavādalakṣaṇam",
  "SA14n1178:185": "(kha) bhedaḥ",
  "SA14n1178:186": "prathamaṃ samprāptaguṇaparipācanārthena aparihāṇimupādāya śikṣaṇāvavādaḥ,",
  "SA14n1178:187": "tataḥ paścādaprāptaguṇaprāptimupādāya anuśāsanāvavāda iti dvau bhedau |",
  "SA14n1178:188": "viṣayabhedāt punaḥ avavādo daśadhāḥ jñeyaḥ |",
  "SA14n1178:189": "tathāhi- pratiapattyākāramadhikṛtya satyadvayasvarūpamanatikramya śikṣaṇaṃ pratipattyavavādaḥ prathamaḥ |",
  "SA14n1178:190": "pratipatteryadālambanaṃ catvāri āryasatyāni,",
  "SA14n1178:191": "tadviṣayakopadeśaḥ satyāvavādaḥ dvitīyaḥ |",
  "SA14n1178:192": "yaścāśrayastrīṇi śaraṇāni tadviṣayakopadeśaḥ ratnatrayāvavādastṛtīyaḥ |",
  "SA14n1178:193": "yo viśeṣagamanahetuḥ asaktistadviṣaye deśanāvavādaścaturthaḥ |",
  "SA14n1178:194": "yo'vyāvṛttigamanahetuḥ apariśrāntiḥ tadviṣayako deśanāvavādaḥ pañcamaḥ |",
  "SA14n1178:195": "yo'nanyayānagamanahetuḥ pratipatsamparigrahastadviṣayakāvavādaḥ ṣaṣṭhaḥ |",
  "SA14n1178:196": "yo'parapratyayagāmitvahetuḥ pañca cakṣūṃṣi tadviṣayakaḥ pañcacakṣuravavādaḥ saptamaḥ |",
  "SA14n1178:197": "yaḥ sava kārajñatāparipūrihetuḥ ṣaḍabhijñāḥ tadviṣayako'bhijñāvavādaḥ aṣṭamaḥ |",
  "SA14n1178:198": "parikalpitasvabhāvānāṃ darśanaprahātavyānāṃ kleśānāṃ sabījānāṃ sarvathā samudghātako yo darśanamārgastadviṣayako darśanamārgāvavādo navamaḥ |",
  "SA14n1178:199": "bhāvanāprahātavyānāṃ sahajāvaraṇānāṃ sabījānāṃ sarvathā samudghātako yo bhāvanāmārgastadviṣayako bhāvanāmārgāvavādo daśamaḥ |",
  "SA14n1178:200": "(ga) avadhiḥ",
  "SA14n1178:201": "mārgāpraveśamārabhya buddhabhūmiparyantamasya sīmā bhavati |",
  "SA14n1178:202": "(gha) śravaṇaniyamaḥ",
  "SA14n1178:203": "mārge'praviṣṭo'pi śuddhādhyāśayikaḥ śuddhakarmikaḥ pudgalo māhāyānīyāvavādaṃ śrotuṃ bhavyo bhavati |",
  "SA14n1178:204": "yaśca mārgapraviṣṭo bodhisattvaḥ sa kalpānāmanekāni buddhebhyo bodhisattvebhyaḥ kalyāṇamitrebhyaḥ avavādaṃ śṛṇoti |",
  "SA14n1178:205": "3. nirvedhāṅgam",
  "SA14n1178:206": "caturvidhanirvedhabhāgīyānāmūṣmādīnāṃ lakṣaṇa-bheda-avadhyālambanākārādayaḥ abhisamayālaṅkāre dvābhyāṃ kāribhyāṃ pratipāditāḥ | tathādi -",
  "SA14n1178:207": "ālambanata ākārāddhetutvāt samparigrahāt |",
  "SA14n1178:208": "caturvikalpasaṃyogaṃ yathāsvaṃ bhajatāṃ satām ||",
  "SA14n1178:209": "śrāvakebhyaḥ sakhaḍgebhyo bodhisattvasya tāyinaḥ |",
  "SA14n1178:210": "mṛdumadhyādhimātrāṇāmuṣmādīnāṃ viśiṣṭatā ||",
  "SA14n1178:211": "(ka) lakṣaṇam",
  "SA14n1178:212": "svahetumokṣabhāgīyānantaramutpadyamāno'bhisamayaḥ prayogamārga iti lakṣaṇam |",
  "SA14n1178:213": "prayogamārgaḥ,",
  "SA14n1178:214": "arthābhisamayaḥ,",
  "SA14n1178:215": "nirvedhāṅgamityanarthāntaram |",
  "SA14n1178:216": "(kha) bhedaḥ",
  "SA14n1178:217": "śrāvakādiyānatrayasya trayaḥ prayogamārgā bhavanti |",
  "SA14n1178:218": "prayogamārgeṣu triṣu pratisvaṃ ūṣma-mūrva-kṣāntyagradharmākhyāścatvāro bhedā bhavanti |",
  "SA14n1178:219": "itthaṃ dvādaśa bhavanti prayogamārgasya bhedāḥ |",
  "SA14n1178:220": "mahāyānaprayogamārgaḥ",
  "SA14n1178:221": "svahetormahāyānasambhāramārgādutpadyamāno māhāyānīyo'rthābhisamayaḥ mahāyānaprayogamārgaḥ |",
  "SA14n1178:222": "mahāyānaprayogamārgaḥ,",
  "SA14n1178:223": "mahāyānārthābhisamayaḥ,",
  "SA14n1178:224": "mahāyānanirvedhabhāgīya iti paryāyāḥ |",
  "SA14n1178:225": "mahāyānaprayogamārgabhedāḥ",
  "SA14n1178:226": "ūṣma-mūrdha-kṣāntyagradharmākhyāścaturnirvedhabhāgīyāḥ śrāvakanirvedhabhāgīyebhyaḥ pañcabhirviśeṣairviśiṣṭā bhavanti |",
  "SA14n1178:227": "eteṣu nirvedhabhāgīyeṣu pratyekaṃ mṛdu-madhyādhimātrabhedena tridhā bhavati |",
  "SA14n1178:228": "evaṃ mahāyānaprayogamārgasya dvādaśa bhedā jāyante |",
  "SA14n1178:229": "(ga) avadhiḥ",
  "SA14n1178:230": "trividhanairātmyeṣu (pudgalanairātmya-sthūladharmanairātmya-sūkṣmadharmanairātmyeṣu)",
  "SA14n1178:231": "kimapyekaṃ nairātmyamālambya pravartamānāyā vidarśanāyāḥ prāptimārabhya bhūmiprāptiparyantaṃ prayogamārgasya vyāptirbhavati |",
  "SA14n1178:232": "(gha) ālambanākārādayaḥ",
  "SA14n1178:233": "hainayānikaprayogamārgānmāhāyānikaprayogamārgaḥ ṣaḍbhirviśeṣerviśiṣṭo bhavati,",
  "SA14n1178:234": "yathā- ālambanaviśeṣāt,",
  "SA14n1178:235": "ākāraviśeṣāt,",
  "SA14n1178:236": "hetutvaviśeṣāt,",
  "SA14n1178:237": "samparigrahaviśeṣāt,",
  "SA14n1178:238": "praheyavikalpasaṃyogaviśeṣāt,",
  "SA14n1178:239": "mṛdumadhyādhimātrabhedaviśeṣācca |",
  "SA14n1178:240": "idaṃ ca vaiśiṣṭyam abhisamayālaṅkāre “ālambanamanityādi“ - ityataḥ prāramya “sarvathā samparigrahaḥ“ - ityantaṃ navabhiḥ kārikābhiḥ suviśadaṃ vyākhyātam |",
  "SA14n1178:241": "4. pratipatterādhāraḥ",
  "SA14n1178:242": "mahāyānapratipatterādhāraḥ prakṛtigotraṃ bhavati |",
  "SA14n1178:243": "tasya lakṣaṇādikam abhisamayālaṅkāre dvābhyāṃ kārikābhyāṃ varṇitam | tathā hi -",
  "SA14n1178:244": "ṣoḍhādhigamadharmasya pratipakṣaprahāṇayoḥ |",
  "SA14n1178:245": "tayoḥ paryupayogasya prajñāyāḥ kṛpayā saha ||",
  "SA14n1178:246": "śiṣyāsādhāraṇatvasya parārthānukramasya ca |",
  "SA14n1178:247": "jñānasyāyatnavṛtteśca pratiṣṭhā gotramucyate ||",
  "SA14n1178:248": "(ka) lakṣaṇam",
  "SA14n1178:249": "sāmānyato yo dharmadhātuḥ pariśodhitaḥ san bodhau pariṇamate,",
  "SA14n1178:250": "sa gotramiti lakṣaṇam |",
  "SA14n1178:251": "viśeṣato yo dharmadhātuḥ pariśodhitaḥ san anuttarāyāṃ samyak sambodhau pariṇamate,",
  "SA14n1178:252": "mahāyānapratipatteścādhāro bhavanti,",
  "SA14n1178:253": "sa prakṛtigotramiti |",
  "SA14n1178:254": "(kha) bhedaḥ",
  "SA14n1178:255": "abhidhānadṛṣṭyā prakṛtigotraṃ paripuṣṭagotraṃ ceti dvau bhedau |",
  "SA14n1178:256": "mahāyānapratipatterāśrayabhūtaṃ prakṛtisthaṃ gotram āśritadharmadṛṣṭyā trayodaśavidha bhavati |",
  "SA14n1178:257": "idameva prakṛtigotraṃ mahāyānasambhāramārgasyāpyādhāro bhavati |",
  "SA14n1178:258": "ūṣma-mūrdha-kṣāntyagradharmākhyacaturvidhalaukikanirvedhabhāgīyānāmādhārāścatvāraḥ,",
  "SA14n1178:259": "lokottaradarśanamārgamasyādhāra ekaḥ,",
  "SA14n1178:260": "lokottarabhāvanāmārgasyādhāra eka iti ṣaṭ prakṛtigotrāṇi |",
  "SA14n1178:261": "tataḥ pratipakṣapratipatterādhāraḥ,",
  "SA14n1178:262": "tataḥ prahāṇapratipatterādhāraḥ,",
  "SA14n1178:263": "tadanantaraṃ pratipakṣapraheyānupalabdhyā tadutpādanirodhayuktavikalpāpagamasya vimuktimārgasyādhāraḥ,",
  "SA14n1178:264": "tataḥ prajñākaruṇayorādhāraḥ,",
  "SA14n1178:265": "śrāvakādyasādhāraṇadharmasyādhāraḥ,",
  "SA14n1178:266": "parārthānukramasyādhāraḥ,",
  "SA14n1178:267": "jñānasyāyatnavṛtteścādhāra iti prakṛtisthagotrasya trayodaśabhedā bhavanti |",
  "SA14n1178:268": "(ga) avadhiḥ",
  "SA14n1178:269": "mahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati |",
  "SA14n1178:270": "viśeṣataśca upariṣṭāt sākṣānnirdiṣṭaprayogamārgīyoṣmāvasthātaḥ prārabhya antimakṣaṇasthabodhisattvāvasthāparyantamasya vyāptirbhavatīti jñeyam |",
  "SA14n1178:271": "5. pratipatterālambanam",
  "SA14n1178:272": "pratipatterālambanānāṃ lakṣaṇaṃ bhedaḥ avadhiśceti trīṇyatra pratipādyante |",
  "SA14n1178:273": "abhisamayālaṅkāre dvābhyāṃ kārikābhyāṃ ālambanasvarūpaṃ pradarśitam | tathā hi-",
  "SA14n1178:274": "ālambanaṃ sarvadharmāste punaḥ kuśalādayaḥ |",
  "SA14n1178:275": "laukikādhigamākhyāśca ye ca lokottarā matāḥ |",
  "SA14n1178:276": "sāsravānāsravā dharmāḥ saṃskṛtāsaṃskṛtāśca ye |",
  "SA14n1178:277": "śiṣyasādhāraṇā dharmā ye cāsādhāraṇā muneḥ ||",
  "SA14n1178:278": "(ka) lakṣaṇam",
  "SA14n1178:279": "pratipatterjñeyatvamevālambanatvamiti lakṣaṇam |",
  "SA14n1178:280": "(kha) bhedaḥ",
  "SA14n1178:281": "ālambanamekādaśavidhaṃ bhavati |",
  "SA14n1178:282": "tathā hi- kuśalākuśalāvyākṛtāni kāyakarmādīni trīṇi,",
  "SA14n1178:283": "bālapṛthagjanasambaddhāḥ pañca skandhāḥ,",
  "SA14n1178:284": "sarvāryajanasaṃgṛhītāni catvāri anāsravadhyānāni,",
  "SA14n1178:285": "ātmadarśanāpratipakṣatvena pañcopādānaskandhāḥ,",
  "SA14n1178:286": "ātmadarśanapratipakṣatvena catvāryanāsravāṇi smṛtyupasthānāni,",
  "SA14n1178:287": "hetupratyayādhīnakāmādidhātusaṃgṛhītā bodhipakṣādayaṃ saṃskṛtāḥ ( mārgasatyam)",
  "SA14n1178:288": ", kāraṇānapekṣadhātutrayāparyāpannatathatādayo'saṃskṛtāḥ (nirodhasatyam)",
  "SA14n1178:289": ", sarvāryajanasantānaprabhavacaturdhyānādayo guṇāḥ,",
  "SA14n1178:290": "samyaksambuddhasantānodayadharmidaśabalānyasādhāraṇānītyekādaśavidhamālambanam |",
  "SA14n1178:291": "(ga) avadhiḥ",
  "SA14n1178:292": "adhigamānukrameṇa sarvadharmā yathāvadālambyanta iti nāstyālambanānāṃ bhūmyavadhiriti jñeyam |",
  "SA14n1178:293": "6. pratipattisamuddeśaḥ",
  "SA14n1178:294": "asya lakṣaṇaṃ bhedaḥ avadhiriti trīṇi parijñātavyāni,",
  "SA14n1178:295": "tāni abhisamayālaṅkāre kārikayaikayā'nayā nirdiṣṭāni | tathā hi -",
  "SA14n1178:296": "sarvasattvāgratācittaprahāṇādhigamatraye |",
  "SA14n1178:297": "tribhirmahattvairuddeśo vijñeyo'rya svayambhuvām ||",
  "SA14n1178:298": "(ka) lakṣaṇam",
  "SA14n1178:299": "pratipattau pratiṣṭhitasya bodhisattvasya svalakṣyameva pratipattisamuddeśa iti lakṣaṇam |",
  "SA14n1178:300": "(kha) bhedaḥ",
  "SA14n1178:301": "sarvasattvāgratācittamahattvam,",
  "SA14n1178:302": "prahāṇamahattvam,",
  "SA14n1178:303": "adhigamamahattvaṃ ceti trayo'syabhedā bhavanti |",
  "SA14n1178:304": "(ga) avadhiḥ",
  "SA14n1178:305": "buddhabhūmāveva kevalamayaṃ samuddeśo niṣpanno bhavati |",
  "SA14n1178:306": "7. sannāhapratipattiḥ",
  "SA14n1178:307": "asyā lakṣaṇādikam abhisamayālaṅkāre ekayā kārikayetthamupavarṇitam | yathā",
  "SA14n1178:308": "dānādau ṣaḍvidhe teṣāṃ pratyekaṃ saṃgraheṇa yā |",
  "SA14n1178:309": "sannāhapratipattiḥ sā ṣaḍbhiḥ ṣaṭkairyathoditāḥ ||",
  "SA14n1178:310": "pratipatterlakṣaṇam",
  "SA14n1178:311": "mahāyānacittotpādamāśritya anuttarasamyaksaṃmbodhiniṣpattaye yā trisarvajñatāviṣaye sāmānyena śukladharmādhiṣṭhānā,",
  "SA14n1178:312": "sarvākārābhisambodhādau caturvidhe'bhisamaye pratyabhisamayaṃ ṣaṭpāramitādhiṣṭhānā ca kriyā,",
  "SA14n1178:313": "sā mahāyānapratipatterlakṣaṇam |",
  "SA14n1178:314": "pratipattibhedaḥ",
  "SA14n1178:315": "iyaṃ mahāyānapratipattiścaturvidhā bhavati,",
  "SA14n1178:316": "yathā-sannāhapratipattiḥ,",
  "SA14n1178:317": "prasthānapratipattiḥ,",
  "SA14n1178:318": "sambhārapratipattiḥ,",
  "SA14n1178:319": "niryāṇapratipattiśceti |",
  "SA14n1178:320": "(ka) sannāhapratipatterlakṣaṇam",
  "SA14n1178:321": "ṣaṭpāramitāsu pratipāramitāṃ ṣaṭpāramitāsaṃgrāhikayā prajñayopāttaḥ sattvayogaḥ sannāhapratipatterlakṣaṇam |",
  "SA14n1178:322": "sannāhapratipattiḥ bodhisattvamārga ityanarthāntaram |",
  "SA14n1178:323": "(kha) bhedaḥ",
  "SA14n1178:324": "dānapāramitāsannāhapratipattimārabhya prajñāpāramitāsannāhapratipattiṃ yāvat ṣaḍ bhedā bhavanti |",
  "SA14n1178:325": "dāne'pi dānaṃ śīlamityādiṣaṭpāramitā bhavanti |",
  "SA14n1178:326": "evaṃ ṣaṭsu pāramitāsu ṣaṭ ṣaṭkānīti kṛtvā vistareṇa ṣaṭtriṃśad bhedā bhavanti |",
  "SA14n1178:327": "(ga) avadhiḥ",
  "SA14n1178:328": "sambhāramārgīyabodhisattvamārabhya antimakṣaṇasthabodhisattvaparyantamasyāḥ sīmā bhavati |",
  "SA14n1178:329": "8. prasthānapratipattiḥ",
  "SA14n1178:330": "asyāḥ svarūpam abhisamayālaṅkāre dvābhyāṃ kārikābhyāmupavarṇitam | tathā hi",
  "SA14n1178:331": "dhyānārūpyeṣu dānādau mārge maitryādikeṣu ca |",
  "SA14n1178:332": "gatopalambhayoge ca trimaṇḍalaviśuddhiṣu ||",
  "SA14n1178:333": "uddeśe ṣaṭsvabhijñāsu sarvākārajñatānaye |",
  "SA14n1178:334": "prasthānapratipajjñeyā mahāyānādhirohiṇī ||",
  "SA14n1178:335": "(ka) lakṣaṇam",
  "SA14n1178:336": "bhāvanāpradhānayā pratipattyā mahāyāne hetvātmake phalātmake vā dharme prasthitikriyā prasthānapratipatterlakṣaṇam |",
  "SA14n1178:337": "(kha) bhedaḥ",
  "SA14n1178:338": "seyaṃ prasthānapratipattirnavavidhā jñeyā,",
  "SA14n1178:339": "tathā hi - dhyānārūpyasamāpattiṣu prasthānam,",
  "SA14n1178:340": "dānādiṣaṭpāramitāsu prasthānam,",
  "SA14n1178:341": "āryamārgeṣu prasthānam,",
  "SA14n1178:342": "caturapramāṇeṣu prasthānam,",
  "SA14n1178:343": "anupalambhayoge prasthānam,",
  "SA14n1178:344": "trimaṇḍalaviśuddhiṣu prasthānam,",
  "SA14n1178:345": "sarvasattvāgratāditrividhoddeśeṣu prasthānam,",
  "SA14n1178:346": "ṣaḍbhijñāsu prasthānam,",
  "SA14n1178:347": "sarvākārajñatāyāṃ prasthānamiti |",
  "SA14n1178:348": "(ga) avadhiḥ",
  "SA14n1178:349": "adhimukticaryābhūmikaprayogamārgīyoṣmāvasthāta ārabhya antimakṣaṇasthabodhisattvaparyantamasyāḥ sīmā bhavati |",
  "SA14n1178:350": "9. sambhārapratipattiḥ",
  "SA14n1178:351": "asthāḥ pratipatterlakṣaṇādikaṃ sarvam abhisamayālaṅkāre dvābhyāṃ kārikābhyāṃ samyak pratipāditam | tathā hi -",
  "SA14n1178:352": "dayā dānādikaṃ ṣaṭkaṃ śamathaḥ savidarśanaḥ |",
  "SA14n1178:353": "yuganaddhaśca yo mārgaṃ upāye yacca kauśalam ||",
  "SA14n1178:354": "jñānaṃ puṇyaṃ ca mārgaśca dhāraṇī bhūmayo daśa |",
  "SA14n1178:355": "pratipakṣaśca vijñeyaḥ sambhārapratipatkramaḥ ||",
  "SA14n1178:356": "(ka) lakṣaṇam",
  "SA14n1178:357": "ātmanaḥ phalabhūtāṃ mahābodhiṃ yā sākṣāt pradadāti tādṛśī kriyā sambhārapratipattiriti lakṣaṇam |",
  "SA14n1178:358": "(kha) bhedaṃ",
  "SA14n1178:359": "asyāḥ sambhārapratipatteḥ saptadaśa bhedā bhavanti |",
  "SA14n1178:360": "yathā mahākaruṇāsambhāraḥ,",
  "SA14n1178:361": "dānasambhāraḥ,",
  "SA14n1178:362": "śīlasambhāraḥ,",
  "SA14n1178:363": "kṣāntisambhāraḥ,",
  "SA14n1178:364": "vīryasambhāraḥ,",
  "SA14n1178:365": "dhyānasambhāraḥ,",
  "SA14n1178:366": "prajñāsambhāraḥ,",
  "SA14n1178:367": "śamathasambhāraḥ,",
  "SA14n1178:368": "vidarśanāsambhāraḥ,",
  "SA14n1178:369": "yuganaddhasambhāraḥ,",
  "SA14n1178:370": "upāyakauśalasambhāraḥ,",
  "SA14n1178:371": "jñānasambhāraḥ,",
  "SA14n1178:372": "puṇyasambhāraḥ,",
  "SA14n1178:373": "mārgasambhāraḥ,",
  "SA14n1178:374": "dhāraṇīsambhāraḥ,",
  "SA14n1178:375": "bhūmisambhāraḥ,",
  "SA14n1178:376": "pratipakṣasambhāraśceti |",
  "SA14n1178:377": "(ga) avadhiḥ",
  "SA14n1178:378": "sambhāramātraṃ tvādikarmikabhūmāvapi bhavati |",
  "SA14n1178:379": "kintu ye mahābodhiprāpaktvena sākṣānnirdiṣṭāste sambhārāḥ prayogamārgīyāgradharmāvasthāta ārabhya antimakṣaṇasthabodhisattvāvasthāparyantaṃ bhavanti |",
  "SA14n1178:380": "āditaḥ pañcadaśa sambhārapratipattayaḥ prayogamārgīyāgradharmāvasthāparyantaṃ bhavanti |",
  "SA14n1178:381": "ṣoḍaśo bhūmisambhāraḥ saptadaśaśca pratipakṣasambhāro daśasu bhūmiṣu bhavataḥ |",
  "SA14n1178:382": "10. niryāṇapratipattiḥ",
  "SA14n1178:383": "asyāḥ svarūpam abhisamayālaṅkāre dvābhyāṃ kārikābhyāṃ samyak pradarśitam | tathā hi-",
  "SA14n1178:384": "uddeśe samatāyāṃ ca sattvārthe yatnavarjaṃne |",
  "SA14n1178:385": "atyantāya ca niryāṇaṃ niryāṇaṃ prāptilakṣaṇam |",
  "SA14n1178:386": "sarvākārajñatāyāṃ ca niryāṇaṃ mārgagocaram |",
  "SA14n1178:387": "niryāṇapratipajjñeyā seyamaṣṭavidhātmikā ||",
  "SA14n1178:388": "(ka) lakṣaṇam",
  "SA14n1178:389": "ekāntena sarvajñatāyāṃ niryāṇakaraḥ śauddhabhūmikaḥ sattvayogaḥ niryāṇapratipattiriti lakṣaṇam |",
  "SA14n1178:390": "(kha) bhedaḥ",
  "SA14n1178:391": "niryāṇapratipattiḥ seyamaṣṭavidhātmikā bhavati |",
  "SA14n1178:392": "tadyathā- trividhasamuddeśe niryāṇam,",
  "SA14n1178:393": "samatāyāṃ niryāṇam,",
  "SA14n1178:394": "sattvārthe niryāṇam,",
  "SA14n1178:395": "anābhoganiryāṇam,",
  "SA14n1178:396": "atyantaniryāṇam,",
  "SA14n1178:397": "prāptiniryāṇam,",
  "SA14n1178:398": "sarvākārajñātāniryāṇam,",
  "SA14n1178:399": "mārganiryāṇamiti |",
  "SA14n1178:400": "(ga) avadhiḥ",
  "SA14n1178:401": "tisṛṣu śuddhabhūmiṣvevāsyā vyāptirbhavatīti |",
  "SA14n1178:402": " ||iti sarvākārajñatopalakṣakā daśa dharmāḥ ||",
  "SA14n1178:403": "(ā) mārgajñatopalakṣakā ekādaśa dharmāḥ",
  "SA14n1178:404": "1. dhyāmīkaraṇatādīni mārgajñatāṅgāni,",
  "SA14n1178:405": "2. śrāvakamārgaḥ,",
  "SA14n1178:406": "3. pratyekabuddhamārgaḥ,",
  "SA14n1178:407": "4. bodhisattvamārgaḥ,",
  "SA14n1178:408": "5. bhāvanāmārgakāritram,",
  "SA14n1178:409": "6. bhāvanāmārgādhimuktiḥ,",
  "SA14n1178:410": "7. bhāvanāmārgādhimuktasya stutiḥ stobha praśaṃsā ca,",
  "SA14n1178:411": "8. pariṇāmanā,",
  "SA14n1178:412": "9. anumodanā,",
  "SA14n1178:413": "10. abhinirhāraḥ,",
  "SA14n1178:414": "11. atyantaviśuddhiśceti ekādaśa dharmā mārgajñatāmupalakṣayantīti abhisamayālaṅkāre tisṛbhiḥ kārikābhirupadarśitāḥ | tathā hi -",
  "SA14n1178:415": "dhyāmīkaraṇatādīni śiṣyakhaḍgapathau ca yau |",
  "SA14n1178:416": "mahānuśaṃso dṛṅmārgaṃ aihikāmutrikairguṇaiḥ ||",
  "SA14n1178:417": "kāritramadhimuktiśca stutastobhitaśaṃsitāḥ |",
  "SA14n1178:418": "pariṇāme'numode ca manaskārāvanuttamau ||",
  "SA14n1178:419": "nirhāraḥ śuddhiratyantamityayaṃ bhāvanāpathaḥ |",
  "SA14n1178:420": "vijñānāṃ bodhisattvānāmiti mārgajñatoditā ||",
  "SA14n1178:421": "1. dhyāmīkaraṇatādīni",
  "SA14n1178:422": "dhyāmīkaraṇatādīnāṃ mārgajñatāṅgānāṃ lakṣaṇādikaṃ sarvam abhisamayālaṅkāre ekayā kārikayopavarṇitam | tathā hi -",
  "SA14n1178:423": "dhyāmīkaraṇatā bhābhirdevānāṃ yogyatāṃ prati |",
  "SA14n1178:424": "viṣayo niyato vyāptiḥ svabhāvastasya karma ca ||",
  "SA14n1178:425": "(ka) lakṣaṇam",
  "SA14n1178:426": "mārgajñatāparipūrakā avayavībhūtā guṇā eva mārgajñatāṅgānīti lakṣaṇam |",
  "SA14n1178:427": "athavā - mārgajñatāparipūrakāḥ asyāmavasthāyāṃ sākṣānnirdiṣṭāḥ sattvasantatisthaguṇā mārgajñatāṅgānīti lakṣaṇam |",
  "SA14n1178:428": "( kha) bhedaḥ",
  "SA14n1178:429": "pañca mārgajñatāṅgāni dhyāmīkaraṇatādīni bhavanti,",
  "SA14n1178:430": "tadyathā- ādhāraḥ aparokṣāhaṅkārarāhityam,",
  "SA14n1178:431": "sahakāripratyayaścittotpādaḥ,",
  "SA14n1178:432": "sahetukā vyāptiḥ,",
  "SA14n1178:433": "saṃsārātyajanaṃ svabhāvaḥ,",
  "SA14n1178:434": "aparigṛhītasattvaparigrahaṇamiti |",
  "SA14n1178:435": "(ga) avadhiḥ",
  "SA14n1178:436": "sāmānyato mārgāpraveśamādāya buddhabhūmiparyantaṃ sīmā bhavati |",
  "SA14n1178:437": "sākṣānnirdiṣṭāṅgānāṃ dṛṣṭyā sambhāramārgamārabhya antimakṣaṇasthabodhisattvāvasthāparyantaṃ sīmā bhavati |",
  "SA14n1178:438": "2. śrāvakamārgaḥ",
  "SA14n1178:439": "śrāvakamārgādhigamasya lakṣaṇādikam abhisamayālaṅkāre agholikhitayaikayā kārikayā samyagupadarśitam | tathā hi -",
  "SA14n1178:440": "caturṇāmāryasatyānāmākārānupalambhataḥ |",
  "SA14n1178:441": "śrāvakāṇāmayaṃ mārgo jñeyo mārgajñatānaye ||",
  "SA14n1178:442": "(ka) lakṣaṇam",
  "SA14n1178:443": "śrāvakajātīyavineyajanānugrahārthaṃ duḥkhādicaturāryasatyeṣu kimapyekamālambya anityādiṣoḍaśākāreṣvanyatamasya sākṣātkāradṛṣṭyā vyavasthāpitaḥ śrāvakādhigamajātīyo māhāyānikāryābhisamayaḥ śrāvakamārgajña mārgajñānamiti |",
  "SA14n1178:444": "(kha) bhedaḥ",
  "SA14n1178:445": "ākāradṛṣṭyā ṣoḍaśavidhaḥ,",
  "SA14n1178:446": "mārgadṛṣṭyā tu darśanabhāvanā'śaikṣamārgabhedena trividhaḥ |",
  "SA14n1178:447": "( ga) avadhiḥ",
  "SA14n1178:448": "darśanamārgamārabhya buddhabhūmiparyantamasya sīmā bhavati |",
  "SA14n1178:449": "keṣāṃcana matena mahāyānasambhāramārgamārabhya buddhabhūmiparyantamavadhiriti |",
  "SA14n1178:450": "3. pratyekabuddhamārgaḥ",
  "SA14n1178:451": "pratyekabuddhādhigamasya lakṣaṇādikaṃ sarvamabhisamayālaṅkāre tisṛbhiḥ kārikābhiḥ pratipāditam | tathā hi -",
  "SA14n1178:452": "paropadeśavaiyarthya svayambodhāt svayambhuvām |",
  "SA14n1178:453": "gambhīratā ca jñānasya khaḍgānāmabhidhīyate ||",
  "SA14n1178:454": "suśrūṣā yasya yasyārthe yatra yatra yathā yathā |",
  "SA14n1178:455": "sa so'rthaḥ khyātyaśabdo'pi tatra tatra tathā tathā ||",
  "SA14n1178:456": "grāhyārthakalpanāhānād grāhakasyāprahāṇataḥ |",
  "SA14n1178:457": "ādhārataśca vijñeyaḥ khaḍgamārgasya saṃgrahaḥ ||",
  "SA14n1178:458": "(ka) lakṣaṇam",
  "SA14n1178:459": "pratyekabuddhagotrīyavineyajanānugrahārthaṃ dvādaśāyatanānyālambya bāhyagrāhyārthaśūnyatāsākṣātkārijñānadṛṣṭyā vyavasthāpitaḥ pratyekabuddhādhigamajātīyo māhāyānikāryābhisamayaḥ pratyekabuddhamārgamārgajñaṃ mārgajñānamiti |",
  "SA14n1178:460": "(kha) bhedaḥ",
  "SA14n1178:461": "darśanamārgaḥ,",
  "SA14n1178:462": "bhāvanāmārgaḥ,",
  "SA14n1178:463": "aśaikṣamārga iti trayo'sya bhedā bhavanti |",
  "SA14n1178:464": "(ga) avadhiḥ",
  "SA14n1178:465": "mahāyānadarśanamārgamārasya buddhabhūmiparyantamasya sīmā bhavati |",
  "SA14n1178:466": "4. mahāyānadarśanamārgaḥ",
  "SA14n1178:467": "mahānuśaṃsasya darśanāmārgasya lakṣaṇam,",
  "SA14n1178:468": "bhedaḥ,",
  "SA14n1178:469": "avadhiśceti trīṇi parijñātavyānyatra saṃkṣepato nirūpyante |",
  "SA14n1178:470": "abhisamayālaṅkāre tatsvarūpaṃ pañcabhiḥ kārikābhirupadarśitam |",
  "SA14n1178:471": "(ka) lakṣaṇam",
  "SA14n1178:472": "bhavaśamāntadvayanirodhalakṣaṇaḥ satyābhisamayo mahāyānadarśanamārga iti lakṣaṇam |",
  "SA14n1178:473": "(kha) bhedaḥ",
  "SA14n1178:474": "samāhitajñānaṃ pṛṣṭhalabdhajñānaṃ ceti dvau darśanamārgasya bhedau |",
  "SA14n1178:475": "jñānadṛṣṭyā trīṇi jñānāni darśanamārgaḥ |",
  "SA14n1178:476": "prathamaṃ yad darśanamārgabhūtaṃ śrāvakamārgaṃ jānāti,",
  "SA14n1178:477": "dvitīyaṃ yat pratyekabuddhamārgaṃ jānāti |",
  "SA14n1178:478": "tṛtīyaṃ yanmahāyānamārgaṃ jānātīti trayo bhedā bhavanti |",
  "SA14n1178:479": "ālambanadṛṣṭyā vyāvṛttidṛṣṭyā cāṣṭau kṣāntayaḥ,",
  "SA14n1178:480": "aṣṭau ca jñānānīti ṣoḍaśa bhedā avasātavyāḥ |",
  "SA14n1178:481": "(ga) avadhiḥ",
  "SA14n1178:482": "prathamāyāmeva bodhisattvabhūmāvasya vyāptirbhavatīti |",
  "SA14n1178:483": "5. bhāvanāmārgakāritram",
  "SA14n1178:484": "bhāvanāmārgakāritrāṇāṃ lakṣaṇādikam abhisamayālaṅkāre ekayā kārikayā spaṣṭamupadarśitam | tathā hi -",
  "SA14n1178:485": "sarvato damanaṃ nāma sarvataḥ kleśanirjayaḥ |",
  "SA14n1178:486": "upakramāviṣahyatvaṃ bodhirādhārapūjyatā ||",
  "SA14n1178:487": "(ka) lakṣaṇam",
  "SA14n1178:488": "dṛṣṭatattvabhāvanābalena prāptānuśaṃsā bhāvanāmārgakāritrasya lakṣaṇam |",
  "SA14n1178:489": "(kha) bhedaḥ",
  "SA14n1178:490": "asya ṣaḍ bhedā bhavanti,",
  "SA14n1178:491": "yathā - ātmotkarṣaniṣedhāt damanakāritram,",
  "SA14n1178:492": "sarvajananamanakāritram,",
  "SA14n1178:493": "rāgādikleśābhibhavakāritram,",
  "SA14n1178:494": "parakṛtāghātavirodhopanipātād upakramāviṣahyatvakāritram,",
  "SA14n1178:495": "samyak saṃbodhipratipattikāritram,",
  "SA14n1178:496": "prajñāpāramitādhāraviṣayapūjyatākāritramiti |",
  "SA14n1178:497": "(ga) avadhiḥ",
  "SA14n1178:498": "prathamāṃ bhūmimārabhya daśamīṃ bhūmiṃ yāvadasya sīmā bhavati |",
  "SA14n1178:499": "bhāvanāmārgaṃḥ",
  "SA14n1178:500": "asya lakṣaṇam,",
  "SA14n1178:501": "bhedaḥ avadhiśceti trīṇyatrocyante |",
  "SA14n1178:502": "(ka) lakṣaṇam",
  "SA14n1178:503": "māhāyāniko'nvabhisamayaḥ mahāyānabhāvanāmarga iti lakṣaṇam |",
  "SA14n1178:504": "anvabhisamayaḥ bhāvanāmārga iti paryāyavācinau |",
  "SA14n1178:505": "(kha) bhedaḥ",
  "SA14n1178:506": "sāsravo bhāvanāmārgaḥ,",
  "SA14n1178:507": "anāsravo bhāvanāmārgaśceti dvau bhedau |",
  "SA14n1178:508": "tatra sāsravaḥ savikalpabhāvanāmārgaḥ anāsravaśca nirvikalpa iti |",
  "SA14n1178:509": "tatra sāsravo'dhimuktipariṇāmanānumodanāmanaskāralakṣaṇastrividhaḥ |",
  "SA14n1178:510": "anāsravaḥ punarabhinirhāraḥ atyantaviśuddhisvabhāvaśceti dvividhaḥ |",
  "SA14n1178:511": "6. bhāvanāmārgādhimuktiḥ",
  "SA14n1178:512": "adhimuktibhāvanāmārgasya lakṣaṇādikaṃ sarvam abhisamayālaṅkāre dvābhyāṃ kārikābhyāṃ spaṣṭamādarśitam |tathā hi-",
  "SA14n1178:513": "adhimuktistridhā jñeyā svārthā ca svaparārthikā |",
  "SA14n1178:514": "parārthikaivetyeṣā ca pratyekaṃ trividheṣyate ||",
  "SA14n1178:515": "mṛdvī madhyādhimātrā ca mṛdumṛdvādibhedataḥ |",
  "SA14n1178:516": "sā punastrividhetyevaṃ saptaviṃśatidhā matā ||",
  "SA14n1178:517": "(ka) lakṣaṇam",
  "SA14n1178:518": "svārtha-svaparārtha-parārthākarabhūtāyāṃ jinajananyām abhisampratyayavaśena vyavasthāpito māhāyāniko'nvabhisamayo'dhimuktyākhyabhāvanāmārgaḥ savikalpa iti lakṣaṇam |",
  "SA14n1178:519": "(kha) bhedaḥ",
  "SA14n1178:520": "adhimuktiḥ svārthā svaparārthā parārthā ceti mūlabhedena trividhā |",
  "SA14n1178:521": "trividhā'pi satī mṛdumadhyādhimātrabhedena pratyekaṃ medāt trikatribhirnavadhā bhavati |",
  "SA14n1178:522": "tadyathā mṛdvī madhyā'dhimātrā ca svārthādhimuktiḥ;",
  "SA14n1178:523": "evaṃ svaparārthādhimuktiḥ parārthādhimuktiśceti |",
  "SA14n1178:524": "evameṣā'pi navaprakārā'dhimuktiḥ mṛdumṛdvādiprakārabhedena pratyekaṃ vibhidyamānā navabhistribhiḥ saptaviṃśatiprakārā bhavati |",
  "SA14n1178:525": "tadyathā- mṛdumṛduḥ,",
  "SA14n1178:526": "mṛdumadhyaḥ,",
  "SA14n1178:527": "mṛdvadhimātraḥ,",
  "SA14n1178:528": "madhyamṛduḥ,",
  "SA14n1178:529": "madhyamadhyaḥ,",
  "SA14n1178:530": "madhyādhimātraḥ;",
  "SA14n1178:531": "adhimātramṛduḥ,",
  "SA14n1178:532": "adhimātramadhyaḥ,",
  "SA14n1178:533": "adhimātrādhimātra iti svārthādhimukternavaprakārāḥ |",
  "SA14n1178:534": "tathā svaparārthādhimukteḥ parārthādhimukteśca veditavyāḥ |",
  "SA14n1178:535": "(ga) avadhiḥ",
  "SA14n1178:536": "prathamāṃ bhūmimārabhya daśamīṃ bhūmiṃ yāvad asyāḥ sīmā bhavati |",
  "SA14n1178:537": "dvitīyāṃ bhūmimārabhyaṃ daśamabhūmiparyantamiti kecit |",
  "SA14n1178:538": "7. bhāvanāmārgādhimuktasya stutiḥ stobhaḥ praśaṃsā ca",
  "SA14n1178:539": "bhāvanāmārgādhimuktasya bodhisattvasya stutyādīnāṃ lakṣaṇādikam abhisamayālaṅkāre ekayā kārikayopavarṇitam | tathā hi -",
  "SA14n1178:540": "stutiḥ stobhaḥ praśaṃsā ca prajñāpāramitāṃ prati |",
  "SA14n1178:541": "adhimokṣasya mātrāṇāṃ navakaistribhiriṣyate ||",
  "SA14n1178:542": "( ka) lakṣaṇam",
  "SA14n1178:543": "purvoktatrividhādhimuktiprajñāpāramitāṃ prati pravṛttasya tadbhāvakabodhisattvasyotsāhavardhanārthaṃ tadadhimokṣasya kriyamāṇāḥ stutyādayo yathābhūtārthādhigamalakṣaṇā nārthavādarūpā iti lakṣaṇam |",
  "SA14n1178:544": "(kha)) bhedaḥ",
  "SA14n1178:545": "pūrvavat saptaviṃśatireva prabhedāḥ |",
  "SA14n1178:546": "(ga) avadhiḥ",
  "SA14n1178:547": "adhimuktibhāvanāmārgavat |",
  "SA14n1178:548": "8. bhāvanāmārgapariṇāmanā",
  "SA14n1178:549": "asyāḥ pariṇāmanāyāḥ lakṣaṇabhedādisarvaṃ svarūpam abhisamayālaṅkāre tisṛbhiḥ kārikābhiḥ spaṣṭamupadarśitam | tathā hi-",
  "SA14n1178:550": "viśeṣaḥ pariṇāmastu tasya kāritramuttamam |",
  "SA14n1178:551": "nopalambhākṛtiścāsāvaviparyāsalakṣaṇaḥ ||",
  "SA14n1178:552": "vivikto buddhapuṇyaughasvabhāvasmṛtigocaraḥ |",
  "SA14n1178:553": "sopāyaścānimittaśca buddhairabhyanumoditaḥ ||",
  "SA14n1178:554": "traidhātukāprapannaśca pariṇāmo'parastridhā |",
  "SA14n1178:555": "mṛdurmadhyo'dhimātraśca mahāpuṇyodayātmakaḥ ||",
  "SA14n1178:556": "(ka) lakṣaṇam",
  "SA14n1178:557": "yo māhāyānikaḥ savikalpo'nvabhisamayaḥ svaparakuśalapuṇyakriyāvastu anuttarāyāṃ samyaksambodhau pariṇāmayati,",
  "SA14n1178:558": "sa pariṇāmanākhyo mahāyānabhāvanāmārga iti lakṣaṇam |",
  "SA14n1178:559": "(kha) bhedaḥ",
  "SA14n1178:560": "ayaṃ bhāvanāmārgo dvādaśavidho bhavati,",
  "SA14n1178:561": "tadyathā- viśeṣapariṇāmanāmanaskāraḥ,",
  "SA14n1178:562": "anupalambhākārapariṇāmanāmanaskāraḥ,",
  "SA14n1178:563": "aviparyāsalakṣaṇaḥ pariṇāmanāmanaskāraḥ,",
  "SA14n1178:564": "viviktapariṇāmanāmanaskāraḥ,",
  "SA14n1178:565": "buddhapuṇyaughasvabhāvānusmṛtipariṇāmanāmanaskāraḥ,",
  "SA14n1178:566": "upāyakauśalapariṇāmanāmanaskāraḥ,",
  "SA14n1178:567": "amimittapariṇāmanāmanaskāraḥ,",
  "SA14n1178:568": "buddhānujñāta (anumodita)",
  "SA14n1178:569": "-pariṇāmanāmanaskāraḥ,",
  "SA14n1178:570": "traidhātukāparyāpannapariṇāmanāmanaskāraḥ,",
  "SA14n1178:571": "mahāpuṇyodayātmako mṛdupariṇāmanāmanaskāraḥ,",
  "SA14n1178:572": "mahāpuṇyodayātmako madhyapariṇāmanāmanaskāraḥ,",
  "SA14n1178:573": "mahāpuṇyodayātmako'dhimātrapariṇāmanāmanaskāra iti dvādaśa bhedā bhavanti |",
  "SA14n1178:574": "(ga) avadhiḥ",
  "SA14n1178:575": "prathamāṃ pramuditā bhūmimārabhya yāvad daśamīṃ bhūmimasya pariṇāmanāmanaskārasya sīmā bhavati |",
  "SA14n1178:576": "9. bhāvanāmārgīyānumodanā",
  "SA14n1178:577": "anumodanāmanaskārasya lakṣaṇabhedādayo'bhisamayālaṅkāre ekayaiva kārikayetthamupavarṇitam | tathā hi -",
  "SA14n1178:578": "upāyānupalambhābhyāṃ śubhamūlānumodanā |",
  "SA14n1178:579": "anumode manaskārabhāvaneha vidhīyate ||",
  "SA14n1178:580": "(ka) lakṣaṇam",
  "SA14n1178:581": "yo māhāyānikaḥ savikalpo'nvabhisamayaḥ sva-parakuśalapuṇyakriyāvastūni anumodate,",
  "SA14n1178:582": "sa anumodanākhyo mahāyānabhāvanāmārga iti lakṣaṇam |",
  "SA14n1178:583": "(kha) bhedaḥ",
  "SA14n1178:584": "anumodanāmanaskārasya dvau bhedau bhavataḥ,",
  "SA14n1178:585": "yathā-svakuśalapuṇyakriyāvastvanumodanam,",
  "SA14n1178:586": "parakuśalapuṇyakriyāvastvanumodanaṃ iti |",
  "SA14n1178:587": "athavā- saṃvṛtiviṣayī anumodanāmanaskāraḥ paramārthaviṣayī anumodanāmanaskāraśceti |",
  "SA14n1178:588": "(ga) avadhiḥ",
  "SA14n1178:589": "adhimuktipariṇāmanānumodanāmanaskārāṇāṃ trayāṇāṃ bhūmyavadhiḥ samāna eva |",
  "SA14n1178:590": "10. abhinirhāraḥ",
  "SA14n1178:591": "anāsravasya abhinirhārabhāvanāmārgasya lakṣaṇādikam abhisamayālaṅkāre ekayā kārikayā pratipāditam | tathā hi -",
  "SA14n1178:592": "svabhāva- śreṣṭhatā tasya sarvasyānabhisaṃskṛtiḥ |",
  "SA14n1178:593": "nopalambhena dharmāṇāmarpaṇā ca mahārthatā ||",
  "SA14n1178:594": "(ka) lakṣaṇam",
  "SA14n1178:595": "māhāyāniko'nāsravo'nvabhisamayaḥ,",
  "SA14n1178:596": "yaḥ paryaṃntādhigamakṛtyaṃ vyavasthāpayati,",
  "SA14n1178:597": "sa abhinirhārākhyo mahāyānabhāvanāmārga iti lakṣaṇam |",
  "SA14n1178:598": "(kha) bhedaḥ",
  "SA14n1178:599": "asya pañca bhedā bhavanti,",
  "SA14n1178:600": "tadyathā-rūpādisarvadharmāviparītadarśanaṃ svabhāvaḥ,",
  "SA14n1178:601": "nānyathā buddhatvasamprāptiriti bhāvanāmārgasya śreṣṭhatā,",
  "SA14n1178:602": "sarvadharmaviśeṣānutpādanena adhigamaprayogo'nabhisaṃskāraḥ,",
  "SA14n1178:603": "sarvadharmāṇāṃ paramārthato'nupalambhatayā arpaṇā,",
  "SA14n1178:604": "buddhatvamahārthasādhanānmahārthateti |",
  "SA14n1178:605": "(ga) avadhiḥ",
  "SA14n1178:606": "prathamāṃ bhūmimārabhya daśamīṃ bhūmiṃ yāvadasyābhinirhārasya sīmā bhavati |",
  "SA14n1178:607": "11. atyantaviśuddhiḥ",
  "SA14n1178:608": "atyantaviśuddhyākhyasya anāsravabhāvanāmārgasya lakṣaṇādikaṃ sarvam abhisamayālaṅkāre tisṛbhiḥ kārikābhiḥ suspaṣṭaṃ pratipāditam | tathā hi-",
  "SA14n1178:609": "phalaśuddhiśca rūpādiśuddhireva tayordvayoḥ |",
  "SA14n1178:610": "abhinnācchinnatā yasmāditi śuddhirudīritā ||",
  "SA14n1178:611": "kleśajñeyatrimārgasya śiṣyakhaḍgajinaurasām |",
  "SA14n1178:612": "hānād viśuddhirātyantikī tu buddhasya sarvadā ||",
  "SA14n1178:613": "mṛdumṛdvādiko mārgaḥ śuddhirnavasu bhūmiṣu |",
  "SA14n1178:614": "adhimātrādhimātrādermalasya pratipakṣataḥ ||",
  "SA14n1178:615": "(ka) lakṣaṇam",
  "SA14n1178:616": "māhāyāniko'nāsravo'nvabhisamayaḥ,",
  "SA14n1178:617": "yo'ntimaprahāṇasya kṛtyaṃ vyavasthāpayati,",
  "SA14n1178:618": "sa atyantaviśuddhyākhyo mahāyānabhāvanāmārga iti lakṣaṇam |",
  "SA14n1178:619": "(kha) bhedaḥ",
  "SA14n1178:620": "bhāvanāmārgaprahātavyānāṃ navānāṃ vipakṣāṇāṃ pratipakṣabhūtā mṛdumṛdvādayo nava bhāvanāmārgā evāsya atyantaviśuddhibhāvanāmārgasya bhedā bhavanti |",
  "SA14n1178:621": "(ga) avadhiḥ",
  "SA14n1178:622": "prathamāṃ bhūmimārabhya daśamabhūmiparyantamasya bhāvanāmārgasya sīmā bhavatīti |",
  "SA14n1178:623": " ||iti mārgajñatopalakṣakā ekādaśa dharmāḥ ||",
  "SA14n1178:624": "(i) sarvajñatopalakṣakā nava dharmāḥ",
  "SA14n1178:625": "1. prajñayā na bhave sthānam,",
  "SA14n1178:626": "2. kṛpayā na śame sthitiḥ,",
  "SA14n1178:627": "3. anupāyena jinajananyā dūratvam,",
  "SA14n1178:628": "4. upāyena avidūratā,",
  "SA14n1178:629": "5. vipakṣaḥ,",
  "SA14n1178:630": "6. pratipakṣaḥ,",
  "SA14n1178:631": "prayogaḥ,",
  "SA14n1178:632": "8. samatā,",
  "SA14n1178:633": "9. darśanamārgaśceti nava dharmāḥ sarvajñatopalakṣakā iti abhisamayālaṅkāre dvābhyāṃ kārikābhyāṃ samyaguktāḥ | tathā hi -",
  "SA14n1178:634": "prajñayā na bhave sthānaṃ kṛpayā na śame sthitiḥ |",
  "SA14n1178:635": "anupāyena dūratvam upāyenāvidūratā ||",
  "SA14n1178:636": "vipakṣapratipakṣau ca prayogaḥ samatā'sya ca |",
  "SA14n1178:637": "dṛṅmārgaḥ śrāvakādīnāmiti sarvajñateṣyate ||",
  "SA14n1178:638": "1. prajñatā na bhave sthānam",
  "SA14n1178:639": "2. kṛpayā na śame sthitiḥ",
  "SA14n1178:640": "ubhayorlakṣaṇādikam abhisamayālaṅkāre ekayā kārikayā pratipāditam | tathā hi-",
  "SA14n1178:641": "nāpare na pare tīre nāntarāle tayoḥ sthitā |",
  "SA14n1178:642": "adhvanāṃ samatājñānāt prajñāpāramitā matā ||",
  "SA14n1178:643": "tatra ubhayoḥ lakṣaṇādīni pṛthak pṛthagatrābhidhīyante |",
  "SA14n1178:644": "prajñayā na bhave sthānam",
  "SA14n1178:645": "(ka) lakṣaṇam",
  "SA14n1178:646": "anityādiṣoḍaśākārāṇāṃ sākṣātkāriṇī hīnayānajātīyā mahākaruṇāgarbhā māhāyānikaryasantatisthā prajñā asyāḥ sarvajñatāyā lakṣaṇam |",
  "SA14n1178:647": "iyaṃ ca bodhisattvānāṃ prajñāpāramitā prajñayā saṃsārādīnavadarśanāt na saṃsāre bhavānte sthitā |",
  "SA14n1178:648": "(kha) bhedaḥ",
  "SA14n1178:649": "darśanamārgaḥ bhāvanāmārgaḥ aśaikṣamārgaśceti trayo bhedā bhavanti |",
  "SA14n1178:650": "duḥkhādicaturāryasatyasambaddhānityādiṣoḍaśākārāṇāṃ sākṣātkārī mahāyānabhāvanāmārgo'syāḥ sarvajñatāyāḥ prajñatā na bhave sthānamitilakṣaṇātmikāyā upalakṣakaḥ |",
  "SA14n1178:651": "kṛpayā na śame sthitiḥ",
  "SA14n1178:652": "(ka) lakṣaṇam",
  "SA14n1178:653": "mahākaruṇayā saṃvṛtyapekṣaśamāntavyāvartako māhāyāniko'bhisamayo'syāḥ sarvajñatāyā lakṣaṇam |",
  "SA14n1178:654": "iyaṃ ca prajñāpāramitā kṛpayā sattvārthakaraṇāt na nirvāṇe śamānte sthitā |",
  "SA14n1178:655": "māhāyānikabhāvanāmārgīyāryapudgalasantatisthā mahākaruṇā asyāḥ kṛpayā na śame sthitiritimārgajñatāyā upalakṣikā |",
  "SA14n1178:656": "(kha) bhedaḥ",
  "SA14n1178:657": "māhāyānikasyāryasya sattvālambanā dharmālambanā nirālambanā ceti tisro mahākaruṇāḥ,",
  "SA14n1178:658": "bodhicittotpādādayaśca bhedā bhavanti |",
  "SA14n1178:659": "traiyadhvikadharmāṇāmanutpādākāreṇa tulyatāvabodhāt yā śrāvakādyagocaratvena viprakṛṣṭā bodhisattvānāṃ prajñāpāramitā,",
  "SA14n1178:660": "sā punarnāpare tīre saṃsāre,",
  "SA14n1178:661": "na pare tīre nirvāṇe vyavasthitā |",
  "SA14n1178:662": "nāpi saṃsāranirvāṇamubhayamantareṇa vastuno'sattvāt madhye'pi sthitā,",
  "SA14n1178:663": "prajñākaruṇayoḥ samyak prativedhena saṃsāranirvāṇobhayopalambhaviyogāt |",
  "SA14n1178:664": "(ga) avadhiḥ",
  "SA14n1178:665": "prathamāṃ pramuditābhūmimārabhya buddhabhūmiparyantamubhayoḥ sīmā bhavati |",
  "SA14n1178:666": "3. anupāyena dūratvam",
  "SA14n1178:667": "asya lakṣaṇādikaṃ sarvam abhisamayālaṅkāre kārikārdhena spaṣṭamullikhitam tathā hi -",
  "SA14n1178:668": "anupāyena dūraṃ sā sanimittopalabhbhataḥ |",
  "SA14n1178:669": "(ka) lakṣaṇam",
  "SA14n1178:670": "śrāvakādīnām adhvasamatājñānābhāvāt anityādyākārāṇāṃ sākṣātkāri jñānaṃ sanimittopalambhayogena kṛpāprajñāvaikalyāt dūrībhūtaṃ jinajananyā iti lakṣaṇam |",
  "SA14n1178:671": "(kha) bhedaḥ",
  "SA14n1178:672": "śrāvakasantatisthaṃ anityādyākārajñānaṃ pratyekabuddhasantatisthaṃ cānityādyākārajñānamiti bhedadvayam |",
  "SA14n1178:673": "(ga) avadhiḥ",
  "SA14n1178:674": "darśanamārgamārabhya arhattvāvasthāparyantamasya sīmā bhavati |",
  "SA14n1178:675": "4. upāyena avidūratā",
  "SA14n1178:676": "asya lakṣaṇādīnāṃ pratipādanam abhisamayālaṅkāre kārikārdhena samyak kṛtam | tathā hi -",
  "SA14n1178:677": "upāyakauśalenāsyāḥ samyagāsannatoditā ||",
  "SA14n1178:678": "(ka) lakṣaṇam",
  "SA14n1178:679": "mahākaruṇayā śūnyatāsākṣātkāriṇyā prajñayā copāttaṃ māhāyānikaryāṇāṃ hīnayānajātīyam anityādyākārajñānam asya lakṣaṇam |",
  "SA14n1178:680": "“bodhisattvādīnāṃ tu utsāritabhāvābhiniveśabhrāntinimittānāṃ rūpādisarvadharmaparijñānameva tatsamatāparijñānamityataḥ samyagāsannībhāvo māturiti jñeyam |“",
  "SA14n1178:681": "(kha) bhedaḥ",
  "SA14n1178:682": "māhāyāniko darśanamārgaḥ,",
  "SA14n1178:683": "bhāvanāmārgaḥ,",
  "SA14n1178:684": "aśaikṣamārgaśceti trayo bhedā bhavanti |",
  "SA14n1178:685": "(ga) avadhiḥ",
  "SA14n1178:686": "mahāyānadarśanamārgamārabhya buddhabhūmiparyantaṃ sīmā bhavati |",
  "SA14n1178:687": "5. vipakṣaḥ",
  "SA14n1178:688": "asya lakṣaṇādikam abhisamayālaṅkāre ekayāṃ kārikayā suspaṣṭaṃ pratipāditam | tathā hi-",
  "SA14n1178:689": "rūpādiskandhaśūnyatve dharmeṣu tryadhvageṣu ca |",
  "SA14n1178:690": "dānādau bodhipakṣeṣu caryāsaṃjñā vipakṣatā ||",
  "SA14n1178:691": "(ka) lakṣaṇam",
  "SA14n1178:692": "mahākaruṇā śūnyatāprajñābhyāṃ viyuktā bhāvolambhasvabhāvā hainayānikī vastujñateti lakṣaṇam |",
  "SA14n1178:693": "“sarveṣāṃ rūpādīnāṃ traiyadhvikānāṃ ca dharmāṇāṃ sāsravānāsravobhayasthānīyānāmanupalambhasvarūpāṇāṃ sarvatra bhāvopalambhatayā te paraparikalpitātmādiśūnyatvena dṛṣṭāḥ |",
  "SA14n1178:694": "anuṣṭhānasaṃjñā tu eteṣāṃ pratipakṣabhūtāpi viparyāsapravṛttatvena heyatvāt vipakṣo bhavati |“",
  "SA14n1178:695": "(kha) bhedaḥ (ga) avadhiḥ",
  "SA14n1178:696": "asya bhedo'vadhiścetyubhau 'anupāyena dūratvam' ityasmin prakareṇa yathā pradarśitau,",
  "SA14n1178:697": "tadvat jñeyāditi |",
  "SA14n1178:698": "6. pratipakṣaḥ",
  "SA14n1178:699": "asya lakṣaṇabhedādikaṃ sarvam abhisamayālaṅkāre tisṛbhiḥ kārikābhiḥ savistaramupadarśitam | tathā hi-",
  "SA14n1178:700": "dānādiṣvanahaṃkāraḥ paraṣāṃ tanniyojanam |",
  "SA14n1178:701": "saṅgakoṭīniṣedho'yaṃ sūkṣmaḥ saṅgo jinādiṣu ||",
  "SA14n1178:702": "tadgāmbhīryaṃ prakṛtyaiva vivekād dharmapaddhateḥ |",
  "SA14n1178:703": "ekaprakṛtikaṃ jñānaṃ dharmāṇāṃ saṅgavarjanam ||",
  "SA14n1178:704": "dṛṣṭādipratiṣedhena tasyā durbodhatoditā |",
  "SA14n1178:705": "rūpādibhiravijñānāt tadacintyatvamiṣyate ||",
  "SA14n1178:706": "(ka) lakṣaṇam",
  "SA14n1178:707": "mahākaruṇopāyena śūnyatāsākṣātkāriṇyā prajñayā copāttā māhāyānikāryasantatisthā vastujñatā pratipakṣalakṣaṇātmikā |",
  "SA14n1178:708": "(kha) bhedo'vadhiśca",
  "SA14n1178:709": "ubhāvapi pūrva 'upāyena avidūratā' ityasmin prasaṅge yathāvarṇitau tathā jñātavyau |",
  "SA14n1178:710": "viśeṣaḥ",
  "SA14n1178:711": "jinajananyā dūratvam avidūratvamiti vastujñatāyāḥ (sarvajñatāyāḥ)",
  "SA14n1178:712": "dvau bhedau |",
  "SA14n1178:713": "hīnayānāpuraḥsarāyāḥ phalabhūtajinajananyāḥ avidūratā,",
  "SA14n1178:714": "upāyakauśalena avidūratā,",
  "SA14n1178:715": "pratipakṣaḥ,",
  "SA14n1178:716": "māhāyānīyavastujñatā ceti catvāraḥ paryāyāḥ |",
  "SA14n1178:717": "phalabhūtajinajananyā dūratvama,",
  "SA14n1178:718": "anupāyena dūratvam,",
  "SA14n1178:719": "nimittopalambhagrāhapratibaddhatā,",
  "SA14n1178:720": "vipakṣaḥ,",
  "SA14n1178:721": "hīnayānavastujñatā ceti paryāyavācinaḥ.",
  "SA14n1178:722": "yathānirdiṣṭa eva śrāvakabodhisatvādīnāṃ vipakṣapratipakṣayorayaṃ vibhāgo'vasātavyaḥ |",
  "SA14n1178:723": "tathā coktam -",
  "SA14n1178:724": "evaṃ kṛtvā yathoktau vai jñeyaḥ sarvajñatānaye |",
  "SA14n1178:725": "ayaṃ vibhāgo niḥśeṣo vipakṣapratipakṣayoḥ ||",
  "SA14n1178:726": "api ca-",
  "SA14n1178:727": "“śrāvakādīnāmevaṃ māturdūrībhāvenānuṣṭhānaṃ pratipakṣo'pi san vastūpalambhaviparyāsapravṛttatvena bodhisattvānāṃ tyājyatvād vipakṣa iti“ |",
  "SA14n1178:728": "7. prayogaḥ",
  "SA14n1178:729": "asya lakṣaṇabhedādikaṃ sarvam abhisamayālaṅkāre sārdhadvayena kārikāgranthena savistaraṃ pratipāditam | tathā hi-",
  "SA14n1178:730": "rūpādau tadanityādau tadapūriprapūrayoḥ |",
  "SA14n1178:731": "tadasaṅgatve caryāyāḥ prayogaḥ pratiṣedhataḥ ||",
  "SA14n1178:732": "avikāro na kartā ca prayogo duṣkarastridhā |",
  "SA14n1178:733": "yathābhavyaṃ phalaprāpteravandhyo'bhimataśca saḥ ||",
  "SA14n1178:734": "aparapratyayo yaśca saptadhā khyātivedakaḥ |",
  "SA14n1178:735": "(ka) lakṣaṇam",
  "SA14n1178:736": "sāṃvṛtike vastusvarūpe tadviśeṣe ca viparyāsapravṛttasya upalambhābhiniveśasya pratipakṣabhūto hīnayānajātīyaḥ sattvayogaḥ prayoga iti lakṣaṇam |",
  "SA14n1178:737": "(kha) bhedaḥ",
  "SA14n1178:738": "prayogaḥ daśavidho bhavati |",
  "SA14n1178:739": "tadyathā-rūpādiṣu satyābhiniveśapratiṣedhaḥ,",
  "SA14n1178:740": "tadviśeṣeṣvanityādiṣu satyābhiniveśapratiṣedhaḥ,",
  "SA14n1178:741": "kalpitarūpeṣu aparipūriḥ,",
  "SA14n1178:742": "dharmatārūpeṣu prapūriḥ,",
  "SA14n1178:743": "pāramitāsu paramārthato'parihāṇivṛddhī (avikāratvam)",
  "SA14n1178:744": ", paramārthato'kartṛtvam,",
  "SA14n1178:745": "trisarvajñātmakānāṃ yathākramamuddeśaprayogakāritrāṇāṃ duṣkaratā,",
  "SA14n1178:746": "yathābhavyaphalaprāptyā avandhyatā,",
  "SA14n1178:747": "mahānuśaṃsāyāṃ bodhau aparapratyayatvam,",
  "SA14n1178:748": "svapnopamapariṇāmādisaptavidhakhyātijñānamiti daśa bhedā bhavanti |",
  "SA14n1178:749": "(ga) avadhiḥ",
  "SA14n1178:750": "sambhāramārgamārabhya antimakṣaṇasthabodhisattvāvasthāparyantamasya sīmā bhavati |",
  "SA14n1178:751": "8. samatā",
  "SA14n1178:752": "asyāḥ svarūpam abhisamayālaṅkāre kārikārdhena samādarśitam | tathā hi -",
  "SA14n1178:753": "caturdhā'mananā tasya rūpādau samatā matā |",
  "SA14n1178:754": "(ka) lakṣaṇam",
  "SA14n1178:755": "uparyuktadaśavidhavastujñatāprayogākārāṇāṃ jñātṛjñeyadharmāṇām amananā samatāyā lakṣaṇam |",
  "SA14n1178:756": "(kha) bhedaḥ",
  "SA14n1178:757": "pūrvokteṣu daśavidhaprayogeṣu pratisvaṃ catasraḥ amananā bhavantīti catvāriṃśadasyāḥ samatāyāḥ prabhedā bhavanti |",
  "SA14n1178:758": "uktaṃ cālokaṭīkāyām-",
  "SA14n1178:759": "“tadevaṃ rūpādipadārthamananā-nīlādinimittamananā - ' rūpaṃ dvidhā viṃśatidhe' - tyādiprapañcamananā- nirvedhabhāgīyādyadhigamamananānāṃ pratiṣedhena jñātṛjñeyadharmānupalabdhiścaturvidhoktā vijñeyā |“",
  "SA14n1178:760": "(ga) avadhiḥ",
  "SA14n1178:761": "sambhāramārgamārabhya antimakṣaṇasthabodhisattvāvasthāparyantamasyāḥ samatāyāḥ sīmā bhavati |",
  "SA14n1178:762": "9. darśanamārgaḥ",
  "SA14n1178:763": "asya lakṣaṇādikaṃ sarvam abhisamayālaṅkāre pañcabhiḥ kārikābhiḥ pratipāditam |",
  "SA14n1178:764": "(ka) lakṣaṇam",
  "SA14n1178:765": "dvātriṃśatsamāropaśūnyaḥ satyābhisamayo darśanamārga iti lakṣaṇam |",
  "SA14n1178:766": "(kha) bhedaḥ",
  "SA14n1178:767": "trayāṇāṃ yānānāṃ trayāṇāṃ darśamārgāṇāṃ vyāvṛttibhedena ṣoḍaśa kṣaṇā evāsya ṣoḍaśa bhedā bhavantīti |",
  "SA14n1178:768": " ||iti sarvajñatopalakṣakā nava dharmāḥ ||",
  "SA14n1178:769": "2. Catuḥprayogopalakṣakāḥ ṣaṭtriṃśad dharmāḥ",
  "SA14n1178:770": "tatra sarvākārābhisambodhopalakṣakā ekādaśa dharmāḥ,",
  "SA14n1178:771": "mūrdhābhisamayopalakṣakā aṣṭau dharmāḥ,",
  "SA14n1178:772": "ānupūrvikābhisamayopakṣakāstrayodaśa dharmāḥ,",
  "SA14n1178:773": "ekakṣaṇābhisambodhopalakṣakāścatvāra iti ṣaṭtriṃśad bhavanti |",
  "SA14n1178:774": "(a) sarvākārābhisambodhopalakṣakā ekādaśa dharmāḥ",
  "SA14n1178:775": "1. ākārāḥ, 2. prayogāḥ,",
  "SA14n1178:776": "3. guṇāḥ,",
  "SA14n1178:777": "4. doṣāḥ,",
  "SA14n1178:778": "5. lakṣaṇāni,",
  "SA14n1178:779": "6. mokṣabhāgīyam,",
  "SA14n1178:780": "7. nirvedhabhāgīyam,",
  "SA14n1178:781": "8. avaivartiko gaṇaḥ,",
  "SA14n1178:782": "9. bhavaśāntyoḥ samatā,",
  "SA14n1178:783": "10. anuttarā kṣetraśuddhiḥ,",
  "SA14n1178:784": "11. upāyakauśalamityekādaśa dharmāḥ sarvākārābhisambodhamupalakṣayantīti abhisamayālaṅkāre dvābhyāṃ kārikābhyāmupadarśitam | tathā hi-",
  "SA14n1178:785": "ākārāḥ saprayogāśca guṇā doṣāḥ salakṣaṇāḥ |",
  "SA14n1178:786": "mokṣanirvedhabhāgīye śaikṣo'vaivartiko gaṇaḥ ||",
  "SA14n1178:787": "samatā bhavaśāntyośca kṣetraśuddhiranuttarā |",
  "SA14n1178:788": "sarvākārābhisambodha eṣa sopāyakauśalaḥ ||",
  "SA14n1178:789": "(ka) lakṣaṇam",
  "SA14n1178:790": "trisarvajñatāsambaddhānāṃ trisaptatyuttaraikaśatākārāṇāṃ bhāvanāmayyā prajñayopāttatvena vyavasthāpitaḥ satvayogaḥ sarvākārābhisambodha iti lakṣaṇam |",
  "SA14n1178:791": "(kha) paryāyāḥ",
  "SA14n1178:792": "bodhisattvamārgaḥ,",
  "SA14n1178:793": "pāramitāmārgaḥ,",
  "SA14n1178:794": "sattvayogaḥ,",
  "SA14n1178:795": "ākārajñatāprayogaḥ,",
  "SA14n1178:796": "mārgajñatāprayogaḥ,",
  "SA14n1178:797": "sannāhapratipattirityanarthāntaram |",
  "SA14n1178:798": "(ga) bhedaḥ",
  "SA14n1178:799": "ākāradṛṣṭyā trisaptatyuttaraśatam,",
  "SA14n1178:800": "prayogadṛṣṭyā viṃśatiḥ bhedā bhavanti |",
  "SA14n1178:801": "(gha) avadhiḥ",
  "SA14n1178:802": "mahāyānasambhāramārgamārabhya antimakṣaṇasthabodhisattvāvasthāparyantamasya sīmā bhavati |",
  "SA14n1178:803": "1. ākārāḥ",
  "SA14n1178:804": "ākārāṇāṃ lakṣaṇādikaṃ sarvam abhisamayālaṅkāre pañcabhiḥ kārikābhiḥ savistaraṃ samyagupavarṇitam |",
  "SA14n1178:805": "(ka) lakṣaṇam",
  "SA14n1178:806": "sarvākāramārgavastujñānasaṃgraheṇa trisarvajñatākārāṇāṃ bhāvanāmayaṃ prayogavaiśiṣṭyam ākārāṇāṃ lakṣaṇamiti |",
  "SA14n1178:807": "(kha) bhedaḥ",
  "SA14n1178:808": "trisaptatyuttaraśatamākārāṇāṃ bhedā bhavanti |",
  "SA14n1178:809": "tathā hi-sarvajñatāyāḥ saptaviṃśatiḥ,",
  "SA14n1178:810": "mārgajñatāyāḥ ṣaṭtriṃśat,",
  "SA14n1178:811": "sarvākārajñatāyā daśottaraśatamiti trisaptatyuttaraśataṃ bhedāḥ |",
  "SA14n1178:812": "caturāryasatyeṣu prathamataḥ trayāṇāṃ satyānāṃ pratyekaṃ catvāra iti dvādaśa,",
  "SA14n1178:813": "mārgasatyasya caturthasya pañcadaśa ceti sarvajñatāyāḥ (vastujñatāyāḥ)",
  "SA14n1178:814": "saptaviṃśatirākārāḥ |",
  "SA14n1178:815": "tathā coktam abhisamayālaṅkāre -",
  "SA14n1178:816": "asadākāramārabhya yāvanniścalatākṛtiḥ |",
  "SA14n1178:817": "catvāraḥ pratisatyaṃ te mārge pañcadaśa smṛtāḥ ||",
  "SA14n1178:818": "samudayasatyasya aṣṭau,",
  "SA14n1178:819": "mārgasatyasya sapta,",
  "SA14n1178:820": "duḥkhasatyasya pañca,",
  "SA14n1178:821": "nirodhasatyasya ṣoḍaśa ceti mārgajñatāyāḥ ṣaṭtriṃśad ākārā bhavanti |",
  "SA14n1178:822": "tathā coktam abhisamayālaṅkāre -",
  "SA14n1178:823": "hetau mārge ca duḥkhe ca nirodhe ca yathākramam |",
  "SA14n1178:824": "aṣṭau te sapta pañceti ṣoḍaśeti ca kīrtitāḥ ||",
  "SA14n1178:825": "śaikṣaśrāvakāṇāṃ saptatriṃśad bodhipakṣyā vastujñatāyā ākārāḥ,",
  "SA14n1178:826": "bodhisattvānāṃ mārgajñatāyāḥ catustriṃśat,",
  "SA14n1178:827": "buddhānāṃ sarvākārajñatāyā asādhāraṇā ekonacatvāriṃśacceti sarvākārajñatāyā daśottaraśatam ākārā bhavanti |",
  "SA14n1178:828": "tathā coktam abhisamayālaṅkāre -",
  "SA14n1178:829": "smṛtyupasthānamārabhya buddhatvākārapaścimāḥ |",
  "SA14n1178:830": "śiṣyāṇāṃ bodhisattvānāṃ buddhānāṃ ca yathākramam ||",
  "SA14n1178:831": "saptatriṃśaccatustriṃśattriśannava ca te matāḥ |",
  "SA14n1178:832": "trisarvajñatvabhedena mārgasatyānurodhataḥ ||",
  "SA14n1178:833": "jñānākārebhyaḥ pūrvam arthākārāḥ parijñātavyā iti prathamataḥ trisaptatyuttaraśatam arthākārā upadarśitāḥ |",
  "SA14n1178:834": "2. prayogāḥ",
  "SA14n1178:835": "prayogāṇāṃ lakṣaṇādikam abhisamayālaṅkāre catasṛbhiḥ kārikābhiḥ savistaraṃ suspaṣṭamupavarṇitam |",
  "SA14n1178:836": "(ka) lakṣaṇam",
  "SA14n1178:837": "jñātṛjñeyayoḥ vastumārgākārāṇāṃ ca śamathavipaśyanāyuganaddhabhāvanāsvarūpaṃ niḥsvabhāvatāniṣprapañcātmakaṃ jñānamevātra sākṣānnirdiṣṭasya prayogasya lakṣaṇamiti |",
  "SA14n1178:838": "athavā-trisarvajñatānāṃ yāvadākārāṇāṃ śamathavipaśyanāyuganaddhabhāvanāmayyā prajñayopāttaḥ sattvayoga evātra nirdiṣṭaprayogasya lakṣaṇam |",
  "SA14n1178:839": "yato hi 'kṛcchrāccireṇa prativodhataḥ' ityanena nirdiṣṭaḥ sambhāramārgīyaḥ prayogo'tra saṃgṛhīto bhavati |",
  "SA14n1178:840": "(kha) bhedaḥ",
  "SA14n1178:841": "viṃśatiḥ prayogāṇāṃ bhedā bhavanti |",
  "SA14n1178:842": "tatra svarūpataḥ pañca pramedāḥ,",
  "SA14n1178:843": "yathā-rūpādiṣu niḥsvabhāvatayā anavasthānaprayogaḥ,",
  "SA14n1178:844": "ayoga eva teṣu prayogo bhavatītyayogaprayogaḥ,",
  "SA14n1178:845": "rūpāditathatāgambhīratayā pratiṣṭhānānupalabdhyarthena sarvajñatādhikāre gambhīraprayogaḥ,",
  "SA14n1178:846": "rūpādiduravagāhatayā prakṛtyanāvilārthena mārgajñatādhikāre duravagāhaprayogaḥ,",
  "SA14n1178:847": "rūpādyapramāṇatayā paryantānupalambhārthena sarvākārajñatādhikāre apramāṇaprayoga iti |",
  "SA14n1178:848": "pudgalāśrayadṛṣṭyā aṣṭau prayogāḥ |",
  "SA14n1178:849": "tathā hi- gambhīraśūnyatāyāmuttrasanajātīyasyādikarmikasya kṛcchacirābhisambodhaprayogaḥ,",
  "SA14n1178:850": "prayogamārgīyoṣmābhisamayādārabhya gambhīradharmatāyāmuttrāso na bhavati,",
  "SA14n1178:851": "na ca svapne'pi ṣaṭpāramitācaryāsu dūrībhāva iti vyākaraṇalābhaprayogaḥ,",
  "SA14n1178:852": "mūrdhābhisamayādārabhya dharmatādhigamaviṣayakeṇa cirābhyāsena avinivartanīyaprayogaḥ,",
  "SA14n1178:853": "kṣāntimārabhya upāyakauśalena dharmatādhigamadṛḍhatayā śrāvakapratyekabuddhantarāyikadharmavarjanāt niryāṇaprayogaḥ,",
  "SA14n1178:854": "agradharmābhisamayamārabhya stambādyanupalambhāt mahāsamudrasyābhyāsannatvamiva satatabhāvanādipratipattyā nirantaraprayogabalena dharmaṃdhātoḥ sākṣāddarśanasyābhyāsannatvaniścaya iti nirantaraprayogaḥ,",
  "SA14n1178:855": "sarvajñatāhetūnāṃ abhinavānāsravadharmāṇāmādhāratvapratipatterāsannābhisambodhaprayogaḥ,",
  "SA14n1178:856": "kṣipraṃ dharmaṃkāyaphalābhinirvartanāt kṣiprābhisambodhaprayogaḥ,",
  "SA14n1178:857": "dharmacakrapravartanādikaṃ parārthaprayoga iti |",
  "SA14n1178:858": "prajñāpāramitābhāvanāpāripūryupāyadṛṣṭyā catvāraḥ prayogāḥ |",
  "SA14n1178:859": "tadyathā paramārthato guṇadoṣāṇāṃ vṛddhiparihāṇyadarśanena prajñāpāramitāyāṃ caraṇānujñānāt avṛddhyaparihāṇiprayogaḥ,",
  "SA14n1178:860": "paramārthato dharmādharmāderanupalambhapratipattyā dharmādharmādyanupalambhaprayogaḥ,",
  "SA14n1178:861": "dharmadhāturūpatvena rūpādyacintyamiti acintyaprayogaḥ,",
  "SA14n1178:862": "dharmadhāturūpatvāt rūpāditannimittatatsvabhāvādiṣu vikalpābhāvād avikalpaprayoga iti |",
  "SA14n1178:863": "prayogaphaladṛṣṭyā dvau prayogau |",
  "SA14n1178:864": "tathā hi- srota -āpattyādyanuttarasamyaksambodhiphalaratnapradāyakatvāt phalaratnadānaprayogaḥ,",
  "SA14n1178:865": "kleśajñeyāvaraṇaprahāṇahetutvena viśuddhiprayoga iti dvau |",
  "SA14n1178:866": "kṣiprabhāvanādṛṣṭyā ekaḥ prayogaḥ,",
  "SA14n1178:867": "yathā dharmataiṣā yasmānmahāratnānāṃ bahavo'ntarāyāḥ sambhavanti,",
  "SA14n1178:868": "tasmāt paramaratnasvabhāvāyā mātuḥ saṃvatsareṇa bahvantarāyatve'pi likhanaṃ śīghrameveti avadhiprayogaḥ |",
  "SA14n1178:869": "3. guṇāḥ",
  "SA14n1178:870": "guṇānāṃ lakṣaṇādikaṃ sarvam abhisamayālaṅkāre kārikārdhenopadarśitam | tathā hi-",
  "SA14n1178:871": "mārāṇāṃ śaktihānyādiścaturdaśavidho guṇaḥ |",
  "SA14n1178:872": "(ka) lakṣaṇam",
  "SA14n1178:873": "prayogāṇāṃ bhāvanābalena adhigataprāśastyaṃ guṇānāṃ lakṣaṇam |",
  "SA14n1178:874": "(kha) bhedaḥ",
  "SA14n1178:875": "guṇānāṃ caturdaśa bhedā bhavanti |",
  "SA14n1178:876": "tathā hi- pāramitāyāṃ udgṛhyamāṇāyāṃ mārakṛtavighnāḥ tathāgatānubhāvena vyāhanyanta iti māraśaktivyāghātaguṇaḥ,",
  "SA14n1178:877": "prayogamaulapṛṣṭhāvasthāsu tathāgatasamanvāharaṇalābhāt buddhasamanvāhārajñātatvaguṇaḥ,",
  "SA14n1178:878": "tathāgatajñānadarśanalābhāt buddhapratyakṣīkaraṇaguṇaḥ,",
  "SA14n1178:879": "tathāgatānāṃ samīpībhavanalābhena samyaksambodhyāsannībhāvaguṇaḥ,",
  "SA14n1178:880": "mahānuśaṃsalābhāt mahārthatādiguṇaḥ,",
  "SA14n1178:881": "tathāgatakṛtyakaraṇād deśanirūpaṇāguṇalābhena deśanirūpaṇaguṇaḥ,",
  "SA14n1178:882": "pratipakṣadharmaparipūraṇalābhāt sarvānāsravadharmaparipūriguṇaḥ,",
  "SA14n1178:883": "sarvākārajñatākathākathanalābhena kathāpuruṣatāguṇaḥ,",
  "SA14n1178:884": "tathāgatasānāthyakaraṇalābhena abhedyatāguṇaḥ,",
  "SA14n1178:885": "mahodāraprītisampādanāt asādhāraṇakuśalamūlotpattiguṇaḥ,",
  "SA14n1178:886": "pratijñānumodanalābhe kramaṇa prayogābhyāsāt pratijñāyāthārthyasampādanaguṇaḥ,",
  "SA14n1178:887": "gambhīrodārārthādhimokṣeṇa udāraphalaparigrahaṇaguṇaḥ,",
  "SA14n1178:888": "satvārthakaraṇasāmarthyalābhena sattvārthapratipattiguṇaḥ,",
  "SA14n1178:889": "avikalaprajñāpāramitāprāpakakuśalamūlasamanvāgame prayogābhyāsena niyatilābhaguṇaśceti caturdaśa guṇāḥ |",
  "SA14n1178:890": "4. doṣāḥ",
  "SA14n1178:891": "prayogāṇāṃ doṣā abhisamayālaṅkāre kārikārdhena upadarśitāḥ | tathā hi-",
  "SA14n1178:892": "doṣāśca ṣaḍ viboddhavyāścaturbhirdaśakaiḥ saha ||",
  "SA14n1178:893": "(ka) lakṣaṇam",
  "SA14n1178:894": "prayogotpattisthitiprakarṣagatīnāmantarāyakarā vighnā eva doṣā iti lakṣaṇam |",
  "SA14n1178:895": "(kha) bhedaḥ",
  "SA14n1178:896": "ṣaṭcatvāriṃśad doṣāṇāṃ bhedā bhavanti |",
  "SA14n1178:897": "prathamaṃ daśakam |",
  "SA14n1178:898": "kṛcchraprāptiḥ (cireṇa mātari pratibhānam)",
  "SA14n1178:899": ", atyāśupratibhānatā,",
  "SA14n1178:900": "kāyadauṣṭhulyam,",
  "SA14n1178:901": "cittadauṣṭhulyam,",
  "SA14n1178:902": "ayogavihitasvādhyāyāditā,",
  "SA14n1178:903": "vaimukhyanimittagrāhitā,",
  "SA14n1178:904": "hetubhraṃśaḥ,",
  "SA14n1178:905": "praṇītāsvādabhraṃśaḥ,",
  "SA14n1178:906": "uttamayānabhraṃśaḥ,",
  "SA14n1178:907": "uddeśabhraṃśaśceti daśa |",
  "SA14n1178:908": "dvitīya daśakam",
  "SA14n1178:909": "hetuphalasambandhabhraṃśaḥ,",
  "SA14n1178:910": "niruttarasthānabhraśaḥ,",
  "SA14n1178:911": "bahuvidhaviṣayavikalpapratibhānotpādaḥ,",
  "SA14n1178:912": "akṣaralikhanābhiniveśaḥ,",
  "SA14n1178:913": "abhāvābhiniveśaḥ,",
  "SA14n1178:914": "akṣarābhiniveśaḥ,",
  "SA14n1178:915": "anakṣarābhiniveśaḥ,",
  "SA14n1178:916": "janapadādimanaskāraḥ,",
  "SA14n1178:917": "lābhasatkāraślokāsvādanam,",
  "SA14n1178:918": "amārgopāyakauśalamārgaṇañceti daśa |",
  "SA14n1178:919": "amī viśatiḥ doṣāḥ pāramitāyāṃ pravṛttasya yogino'ntarāyakarāḥ pratipāditāḥ |",
  "SA14n1178:920": "samprati punaḥ pravṛttipūrvikā visāmagrī nirucyate |",
  "SA14n1178:921": "tṛtīyaṃ daśakam",
  "SA14n1178:922": "chandakilāsavaidhuryam (ayaṃ hi śrotāvaktroḥ doṣaḥ)",
  "SA14n1178:923": ", chandaviṣayabhedavaidhuryam (ayamapi tathā)",
  "SA14n1178:924": ", alpecchatānalpecchatāvaidhuryam,",
  "SA14n1178:925": "dhūtaguṇayogāyogau,",
  "SA14n1178:926": "kalyāṇākalyāṇadharmatvam,",
  "SA14n1178:927": "tyāgamātsaryam,",
  "SA14n1178:928": "dānāgrahaṇam,",
  "SA14n1178:929": "uddhaṭitajñavipañcitajñatvam,",
  "SA14n1178:930": "sūtrādidharmābhijñānabhijñatvam,",
  "SA14n1178:931": "ṣaṭpāramitāsamanvāgamāsamanvāgamāviti daśa |",
  "SA14n1178:932": "caturthaṃ daśakam",
  "SA14n1178:933": "upāyakauśalānupāyakauśale,",
  "SA14n1178:934": "dhāraṇīpratilambhāpratilambhau,",
  "SA14n1178:935": "likhitukāmatā'likhitukāmate,",
  "SA14n1178:936": "vigatāvigatakāmādichandattve ceti catvāri;",
  "SA14n1178:937": "upāyagativaimukhyam,",
  "SA14n1178:938": "sugatigamanasaumanasyamiti dve:",
  "SA14n1178:939": "śrotāvaktroḥ kasyacid ekākiparṣadabhiratiḥ,",
  "SA14n1178:940": "anubandhakāmānavakāśadānatvam,",
  "SA14n1178:941": "āmiṣakiñcitkābhilāṣatadadātukāmatā,",
  "SA14n1178:942": "jīvitāntarāyānantarāyadiggamanamiti catvāri ceti daśa |",
  "SA14n1178:943": "avaśiṣṭadoṣaṣaṭkam",
  "SA14n1178:944": "durbhikṣadiggamanāgamanam,",
  "SA14n1178:945": "caurādyākulitadiggamanāgamanam,",
  "SA14n1178:946": "kulāvalokanadaurmanasyamiti trīṇi,",
  "SA14n1178:947": "mārabhedaprayogaḥ,",
  "SA14n1178:948": "prativarṇikopasaṃhāraḥ (kṛtrimapratipādanam)",
  "SA14n1178:949": ", ayathāviṣayaspṛhotpādanamityaparāṇi trīṇi ceti ṣaṭ |",
  "SA14n1178:950": "ityevaṃ ṣaṭcatvāriṃśad doṣā bhavanti |",
  "SA14n1178:951": "5.lakṣaṇāni",
  "SA14n1178:952": "saṃkṣepeṇa lakṣaṇasya pratipādanam abhisamayālaṅkāre ekayā kārikayā kṛtam | tathā hi -",
  "SA14n1178:953": "lakṣyate yena tajjñeyaṃ lakṣaṇaṃ trividhaṃ ca tat |",
  "SA14n1178:954": "jñānaṃ viśeṣaḥ kāritraṃ svabhāvo yaśca lakṣyate ||",
  "SA14n1178:955": "vistareṇa tu lakṣaṇānāṃ pratipādanam abhisamayālaṅkāre aṣṭādaśabhiḥ kārikabhiḥ samyag vihitam |",
  "SA14n1178:956": "(ka) lakṣaṇam",
  "SA14n1178:957": "svaśaktyā prayogasvarūpasyopalakṣakaḥ sattvayogo mārgaṃpāramitāprayogalakṣaṇam |",
  "SA14n1178:958": "(kha) bhedaḥ",
  "SA14n1178:959": "prayogāṇāṃ lakṣaṇaṃ karaṇasādhanaparigraheṇa jñāna-viśeṣa-kāritrasvarūpam,",
  "SA14n1178:960": "karmasādhanaparigraheṇa svabhāvātmakamiti lakṣaṇaṃ caturvidhaṃ boddhavyam |",
  "SA14n1178:961": "tatra jñānalakṣaṇāni aṣṭacatvāriṃśat,",
  "SA14n1178:962": "viśeṣalakṣaṇāni ṣoḍaśa,",
  "SA14n1178:963": "kāritralakṣaṇāni ekādaśa svabhāvalakṣaṇāni ṣoḍaśa ceti lakṣaṇānāṃ bhedā vistareṇa ekanavatiḥ bhavanti |",
  "SA14n1178:964": "(a) jñānalakṣaṇāni aṣṭacatvāriṃśad",
  "SA14n1178:965": "jñanalakṣaṇānāṃ sarveṣāṃ vistareṇa pratipādanam abhisamayālaṅkāre navabhiḥ kārikābhiḥ suspaṣṭaṃ vihitam |",
  "SA14n1178:966": "(ka) lakṣaṇam",
  "SA14n1178:967": "mahākaruṇāśūnyatāvalambitaprajñāviśiṣṭenopāyakauśalenopāttaḥ sattvayogo lakṣaṇam |",
  "SA14n1178:968": "kleśaliṅgādayo vakṣyamāṇāḥ svabhāvā eva eteṣāṃ upalakṣakāḥ |",
  "SA14n1178:969": "(kha) bhedaḥ",
  "SA14n1178:970": "aṣṭacatvāriṃśad jñānalakṣaṇānyapi triṣu vyākhyātāni |",
  "SA14n1178:971": "tathā hi- sarvajñatāsaṃgṛhītāni jñānalakṣaṇāni ṣoḍaśa,",
  "SA14n1178:972": "mārgajñatāsaṃgṛhītāni jñānalakṣaṇāni ṣoḍaśa,",
  "SA14n1178:973": "sarvākārajñatāsaṃgṛhītāni jñānalakṣaṇāni ṣoḍaśa ceti tridhā bhedaḥ |",
  "SA14n1178:974": "sarvajñatāsaṃgṛhītāni jñānalakṣaṇāni ṣoḍaśa",
  "SA14n1178:975": "tathāgatanirvṛttijñānam,",
  "SA14n1178:976": "lokālujyatājñānam,",
  "SA14n1178:977": "sarvasattvacittacaritajñānam,",
  "SA14n1178:978": "ciattasaṃkṣepajñānam,",
  "SA14n1178:979": "cittavikṣepajñānam,",
  "SA14n1178:980": "cittākṣayākārajñānam,",
  "SA14n1178:981": "sarāgādicittajñānam,",
  "SA14n1178:982": "vigatarāgādicittajñānam,",
  "SA14n1178:983": "vipulacittajñānam,",
  "SA14n1178:984": "mahadgatacittajñānam apramāṇacittajñānam,",
  "SA14n1178:985": "anidarśanacittajñānam adṛśyacittajñānam,",
  "SA14n1178:986": "cittonmiñjitādijñānam,",
  "SA14n1178:987": "unmiñjitāditathatākārajñānam,",
  "SA14n1178:988": "tathāgatatathatāvabodhatatparasamākhyānaprajñapanajñānaṃ ceti ṣoḍaśa |",
  "SA14n1178:989": "tathoktam abhisamayālaṅkāre-",
  "SA14n1178:990": "tathāgatasya nirvṛtau loke cālujyanātmake |",
  "SA14n1178:991": "sattvānāṃ cittacaryāsu tatsaṃkṣepe bahirgatau ||",
  "SA14n1178:992": "akṣayākāratāyāṃ ca sarāgādau pravistṛte |",
  "SA14n1178:993": "mahadgate'pramāṇe ca vijñāne cānidarśane ||",
  "SA14n1178:994": "adṛśyacittajñāne ca tadunmiñjādisaṃjñakam |",
  "SA14n1178:995": "punastathattākāreṇa te ṣāṃ jñānamattaḥ param ||",
  "SA14n1178:996": "tathatāyāṃ munerbodhatatparākhyānamityayam |",
  "SA14n1178:997": "sarvajñatādhikāreṇa jñānalakṣaṇasaṃgrahaḥ ||",
  "SA14n1178:998": "mārgajñatāsaṃgṛhītāni jñānalakṣaṇāni ṣoḍaśa",
  "SA14n1178:999": "śūnyatājñānam,",
  "SA14n1178:1000": "animittajñānam,",
  "SA14n1178:1001": "apraṇihitajñānam,",
  "SA14n1178:1002": "paramārthato'nutpādajñānam,",
  "SA14n1178:1003": "anirodhajñānam,",
  "SA14n1178:1004": "ādiśabdenāsaṃkleśajñānam,",
  "SA14n1178:1005": "avyavadānajñānam,",
  "SA14n1178:1006": "abhāvajñānam,",
  "SA14n1178:1007": "svabhāvajñānam,",
  "SA14n1178:1008": "aniśritajñānam,",
  "SA14n1178:1009": "ākāśalakṣaṇajñānamiti ṣaṭ saṃgṛhīttāni;",
  "SA14n1178:1010": "dharmatā'vikopanajñānam,",
  "SA14n1178:1011": "asaṃskārajñānam,",
  "SA14n1178:1012": "avikalpajñānam,",
  "SA14n1178:1013": "prabhedajñānam,",
  "SA14n1178:1014": "alakṣaṇajñānamiti ṣoḍaśa |",
  "SA14n1178:1015": "tathā coktam abhisamayālaṅkāre-",
  "SA14n1178:1016": "śūnyatve sānimitte ca praṇidhānavivarjite |",
  "SA14n1178:1017": "anutpādānirodhādau dharmatāyā akopane ||",
  "SA14n1178:1018": "asaṃskāre'vikalpe ca prabhedālakṣaṇatvayoḥ |",
  "SA14n1178:1019": "mārgajñatādhikāreṇa jñānalakṣaṇamiṣyate ||",
  "SA14n1178:1020": "sarvākārajñatāsaṃgṛhītāni jñānalakṣaṇāni ṣoḍaśa",
  "SA14n1178:1021": "tathāgatasvadharmopaniśrayavihārajñānam,",
  "SA14n1178:1022": "satkārajñānam,",
  "SA14n1178:1023": "gurukārajñānam,",
  "SA14n1178:1024": "mānanājñānam,",
  "SA14n1178:1025": "pūjanājñānam,",
  "SA14n1178:1026": "paramārthato'kṛtakajñānam,",
  "SA14n1178:1027": "sarvatragajñānam,",
  "SA14n1178:1028": "adṛṣṭārthadarśakajñānam,",
  "SA14n1178:1029": "lokaśūnyatākārajñānam,",
  "SA14n1178:1030": "lokaśūnyatāsūcakajñānam,",
  "SA14n1178:1031": "lokaśūnyatājñāpakajñānam,",
  "SA14n1178:1032": "lokaśūnyatādarśakajñānam,",
  "SA14n1178:1033": "paramārthato'cintyatādeśanājñānam,",
  "SA14n1178:1034": "paramārthataprapañcaśāntatājñānam,",
  "SA14n1178:1035": "svabhāvasiddhalokanirodhajñānam,",
  "SA14n1178:1036": "lokasaṃjñānirodhajñānamiti ṣoḍaśa |",
  "SA14n1178:1037": "tathā coktam abhisamayālaṅkāre -",
  "SA14n1178:1038": "svadharmamupaniśritya vihāre tasya sakṛtau |",
  "SA14n1178:1039": "gurutve mānanāyāṃ ca tatpūjā'kṛtakatvayoḥ ||",
  "SA14n1178:1040": "sarvatra vṛttimajjñānamadṛṣṭasya ca darśakam |",
  "SA14n1178:1041": "lokasya śūnyatākārasūcakajñāpakākṣagam ||",
  "SA14n1178:1042": "acintyaśāntatādarśi lokasaṃjñānirodhi ca |",
  "SA14n1178:1043": "jñānalakṣaṇamityuktaṃ sarvākārajñātānaye ||",
  "SA14n1178:1044": "(ā) viśeṣalakṣaṇāni ṣoḍaśa",
  "SA14n1178:1045": "viśeṣalakṣaṇānāṃ ṣoḍaśānāṃ lakṣaṇādikaṃ sarvam abhisamayālaṅkāre samyagupadarśitam | tathā hi-",
  "SA14n1178:1046": "acintyādiviśeṣeṇa viśiṣṭaiḥ satyagocaraiḥ |",
  "SA14n1178:1047": "viśeṣalakṣaṇaṃ ṣaḍbhirdaśabhiścoditaṃ kṣaṇaiḥ ||",
  "SA14n1178:1048": "(ka) lakṣaṇam",
  "SA14n1178:1049": "acintyādiviśeṣaṇairviśiṣṭaṃ sattvajñānaṃ prayogāṇāṃ viśeṣalakṣaṇam |",
  "SA14n1178:1050": "athavā - hainayānikaprayogebhyo bodhisattvaprayogāṇāṃ vaiśiṣṭyamupalakṣayantīti viśeṣalakṣaṇāni |",
  "SA14n1178:1051": "kleśaliṅgādayaḥ ṣoḍaśa svabhāvā eteṣāṃ viśeṣalakṣaṇānāmupalakṣakāḥ |",
  "SA14n1178:1052": "(kha) bhedaḥ",
  "SA14n1178:1053": "māhāyānīyadarśanamārgīyakṣāntijñānakṣaṇāni ṣoḍhaśa śrāvakapratyekabuddhadarśanamārgasambaddhakṣāntijñānakṣaṇebhyo viśiṣṭatarāṇīti ṣoḍaśa bhedā bhavanti | tathā hi-",
  "SA14n1178:1054": "duḥkhasatyālambanāni catuḥkṣaṇasaṃgṛhītāni kṣāntijñānāni kramaśaḥ acintyaviśeṣaḥ atulyaviśeṣaḥ,",
  "SA14n1178:1055": "aprameyaviśeṣaḥ,",
  "SA14n1178:1056": "asaṃkhyeyaviśeṣaśceti catvāro bhedāḥ |",
  "SA14n1178:1057": "samudayasatyālambanāni catuḥkṣaṇasaṃgṛhītāni kṣāntijñānāni yathākramaṃ sarvāryapudgalasaṃgrahaviśeṣaḥ,",
  "SA14n1178:1058": "puruṣaviśeṣavedanīyatāviśeṣaḥ śrāvakādyasādhāratāviśeṣaḥ,",
  "SA14n1178:1059": "śrāvakādibhyaḥ kṣiprābhijñatāviśeṣaśceti catvāro bhedāḥ |",
  "SA14n1178:1060": "nirodhasatyālambanāni catuḥkṣaṇasaṃgṛhītāni kṣāntijñānāni yathākramaṃ anyūnāpūrṇatāviśeṣaḥ,",
  "SA14n1178:1061": "tīvrapratipattiviśeṣaḥ,",
  "SA14n1178:1062": "samudāgamaviśeṣaḥ,",
  "SA14n1178:1063": "ālambanaviśeṣaśceti catvāro bhedāḥ |",
  "SA14n1178:1064": "mārgasatyālambanāni catuḥkṣaṇasaṃgṛhītāni kṣāntijñānāni yathākramaṃ ādhāraviśeṣaḥ,",
  "SA14n1178:1065": "sākalyaviśeṣaḥ,",
  "SA14n1178:1066": "samparigrahaviśeṣaḥ,",
  "SA14n1178:1067": "anāsvādaviśeṣaśceti catvāro bhedāḥ |",
  "SA14n1178:1068": "iti ṣoḍaśātmakaḥ duḥkhādisatyakṣaṇānāṃ viśeṣaḥ,",
  "SA14n1178:1069": "yena śrāvakādimārgebhyo bodhisattvādīnāṃ mārgajñatādidvaye viśeṣamārgo viśiṣyate |",
  "SA14n1178:1070": "tathā coktam abhisamayālaṅkāre -",
  "SA14n1178:1071": "acintyātulyate meyasaṃkhyayoḥ samatikramau |",
  "SA14n1178:1072": "sarvāryasaṃgraho vijñavedyāsādhāraṇajñate ||",
  "SA14n1178:1073": "kṣiprajñānyūnapūrṇatve pratipatsamudāgamau |",
  "SA14n1178:1074": "ālambanaṃ ca sādhāraṃ sākalyaṃ samparigrahaḥ ||",
  "SA14n1178:1075": "anāsvādaśca vijñeyo viśeṣaḥ ṣoḍaśātmakaḥ |",
  "SA14n1178:1076": "viśeṣamārgo mārgebhyo yenānyebhyo viśiṣyate ||",
  "SA14n1178:1077": "(i) kāritralakṣaṇāni ekādaśa",
  "SA14n1178:1078": "kāritrāṇāṃ lakṣaṇādikaṃ abhisamayālaṅkāre dvābhyāṃ kārikābhyāṃ samyagāveditam | tathā hi-",
  "SA14n1178:1079": "hitaṃ sukhaṃ ca trāṇaṃ ca śaraṇaṃ layanaṃ nṛṇām |",
  "SA14n1178:1080": "parāyaṇaṃ ca dvīpaṃ ca pariṇāyakasaṃjñakam ||",
  "SA14n1178:1081": "anābhogaṃ tribhiryānaiḥ phalāsākṣātkriyātmakam |",
  "SA14n1178:1082": "paścimaṃ gatikāritramidaṃ kāritralakṣaṇam ||",
  "SA14n1178:1083": "(ka) lakṣaṇam",
  "SA14n1178:1084": "hitasukhatrāṇādiprativiśiṣṭajñānaiḥ sattvaprayogāḥ parārthasampādanasādhanaiḥ yojyanta iti tāni kāritralakṣaṇānyucyante |",
  "SA14n1178:1085": "kleśaliṅgādayaḥ ṣoḍaśa svabhāvāḥ kāritrāṇāmupalakṣakā bhavanti |",
  "SA14n1178:1086": "(kha) bhedaḥ",
  "SA14n1178:1087": "kāritrāṇāṃ ekādaśa bhedā bhavanti |",
  "SA14n1178:1088": "tatra sarvajñatāyāḥ trīṇi,",
  "SA14n1178:1089": "mārgajñatāyāḥ sapta,",
  "SA14n1178:1090": "sarvākārajñatāyā ekamiti ekādaśa kāritrāṇi bhavanti |",
  "SA14n1178:1091": "sarvajñatākāritrāṇi trīṇi",
  "SA14n1178:1092": "sarvasattvānāṃ anāgatamokṣasukhopasaṃhārārthena hitakāritram,",
  "SA14n1178:1093": "lokasya duḥkhadaurmanasyādīni prahāya aihikasukhopasaṃhāreṇa sukhakāritram,",
  "SA14n1178:1094": "duḥkharahitāvipākadharmatāyāṃ sthāpanāt trāṇakāritramiti trīṇi |",
  "SA14n1178:1095": "mārgajñatākāritrāṇi sapta",
  "SA14n1178:1096": "ātyantikahitopasaṃhārārthena śaraṇakāritram,",
  "SA14n1178:1097": "duḥkhahetunivartanārthena layanakāritram,",
  "SA14n1178:1098": "saṃsāranirvāṇasamatopasampādanārthena parāyaṇakāritram,",
  "SA14n1178:1099": "svaparārthādhigamādhārabhāvopasaṃhārāt dvīpakāritram,",
  "SA14n1178:1100": "parārthapratipattyupasaṃhārāt pariṇāyakakāritram,",
  "SA14n1178:1101": "anābhogapravṛttasattvārthopasaṃhārāt anābhogakāritram,",
  "SA14n1178:1102": "yānatrayaniryāṇattatphalāsākṣātkaraṇakāritramiti sapta |",
  "SA14n1178:1103": "sarvākārajñatākāritram ekam",
  "SA14n1178:1104": "sarvākārajñatayā sarvadharmadaiśikatvena sarvākārajñatāyā ekameva gatikāritram |",
  "SA14n1178:1105": "kāritrākārairevaṃ yathāvat sarvajñatātrayasya prayogā lakṣyanta iti kāritralakṣaṇam |",
  "SA14n1178:1106": "(u) svabhāvalakṣaṇāni ṣoḍaśa",
  "SA14n1178:1107": "eteṣāṃ svabhāvalakṣaṇānāṃ svarūpapratipādanam abhisamayālaṅkāre tisṛbhiḥ kārikābhiḥ samyag vihitam |",
  "SA14n1178:1108": "(ka) lakṣaṇam",
  "SA14n1178:1109": "uparinirdiṣṭaṃ prayogalakṣaṇameva eteṣāmapi lakṣaṇaṃ bhavati |",
  "SA14n1178:1110": "(kha) bhedaḥ",
  "SA14n1178:1111": "svabhāvānāṃ ṣoḍaśa bhedā bhavanti |",
  "SA14n1178:1112": "tatra sarvajñatāyāḥ svabhāvāḥ catvāraḥ,",
  "SA14n1178:1113": "mārgajñatāyāḥ,",
  "SA14n1178:1114": "svabhāvāḥ pañca,",
  "SA14n1178:1115": "sarvākārajñatāyāḥ svabhāvāḥ sapteti ṣoḍaśa bhavanti |",
  "SA14n1178:1116": "sarvajñatāsvabhāvāścatvāraḥ",
  "SA14n1178:1117": "rāgādiviviktasvabhāvatvena kleśavivekasvabhāvaḥ,",
  "SA14n1178:1118": "rāgādiliṅgakāyādidauṣṭhulyaviviktasvabhāvatvena kleśaliṅgavivekasvabhāvaḥ rāgādinimittāyoniśomanasikāraviviktasvabhāvatvena kleśanimittaviviktasvabhāvaḥ rāgārāgadveṣādveṣamohāmohaviviktasvabhāvatvena vipakṣapratipakṣavivekasvabhāva iti catvāraḥ |",
  "SA14n1178:1119": "mārgajñatāsvabhāvāḥ pañca",
  "SA14n1178:1120": "paramārthāsatsarvasattvaparinirvāpaṇaduṣkarasaṃnāhatvena duṣkarasvabhāvaḥ,",
  "SA14n1178:1121": "anya ( śrāvakādi-)",
  "SA14n1178:1122": "yānāpātalakṣaṇa aikāntikasvabhāvaḥ,",
  "SA14n1178:1123": "uttamaścirasādhya uddeśasvabhāvaḥ,",
  "SA14n1178:1124": "bhāvyabhāvakabhāvanānupalambhāt anupalambhasvabhāvaḥ,",
  "SA14n1178:1125": "samastabhāvābhiniveśaniṣedhād anabhiniveśasvabhāva iti pañca |",
  "SA14n1178:1126": "sarvākārajñatāsvabhāvāḥ sapta",
  "SA14n1178:1127": "sarvajñatāmārgajñatāsaṃgṛhītavastuviśeṣālambanasvabhāvaḥ,",
  "SA14n1178:1128": "lokapratipattigrahaṇādiviparītanirdeśāt sarvalokavipratyanīkasvabhāvaḥ,",
  "SA14n1178:1129": "sarvatra rūpādau jñānadharmasyāpratighātitvād apratighātasvabhāvaḥ,",
  "SA14n1178:1130": "jñānajñeyasamatayā sarvapratiṣṭhānupalambhārthena apadasvabhāvaḥ,",
  "SA14n1178:1131": "tathatayā agatisvabhāvaḥ,",
  "SA14n1178:1132": "rūpādisarvadharmāṇāṃ tattvenānutpannatvāt ajātisvabhāvaḥ,",
  "SA14n1178:1133": "bhāvābhāvādisvabhāvatrayānupalambhāt tathatānupalambhasvabhāva iti sapta |",
  "SA14n1178:1134": "ityevaṃ ṣoḍaśabhiḥ svabhāvairyathāvat trisarvajñatāprayogā lakṣyanta iti svabhāvalakṣaṇāni |",
  "SA14n1178:1135": "tathā coktam abhisamayālaṅkāre -",
  "SA14n1178:1136": "kleśaliṅganimittānāṃ vipakṣapratipakṣayoḥ |",
  "SA14n1178:1137": "viveko duṣkaraikāntāvuddeśo'nupalambhakaḥ ||",
  "SA14n1178:1138": "niṣiddhābhiniveśaśca yaścālambanasaṃjñakaḥ |",
  "SA14n1178:1139": "vipratyayo'vidhātī ca so'padāgatyajātikaḥ ||",
  "SA14n1178:1140": "tathatā'nupalambhaśca svabhāvaḥ ṣoḍaśātmakaḥ |",
  "SA14n1178:1141": "lakṣīva lakṣyate ceti caturthaṃ lakṣaṇaṃ matam ||",
  "SA14n1178:1142": "ityevaṃ sāmānyena ekatra kṛtāni ekanavatiḥ lakṣaṇāni bhavanti |",
  "SA14n1178:1143": "6. mokṣabhāgīyam",
  "SA14n1178:1144": "asya sarvaṃ lakṣaṇādikam abhisamayālaṅkāre ekayā kārikayā pratipāditam | tathā hi-",
  "SA14n1178:1145": "animittapradānādisamudāgamakauśalam |",
  "SA14n1178:1146": "sarvākārāvabodhe'smin mokṣabhāgīyamiṣyate ||",
  "SA14n1178:1147": "(ka) lakṣaṇam",
  "SA14n1178:1148": "animittālambanajñānākāreṇa dānādyārabhya sarvākārajñatāparyantaṃ svasantāne samudāgame kauśalalakṣaṇo dharmābhisamaya evātra mokṣabhāgīyamiti lakṣaṇam |",
  "SA14n1178:1149": "(kha) paryāyaḥ",
  "SA14n1178:1150": "māhāyāniko dharmābhisamayaḥ,",
  "SA14n1178:1151": "māhāyānikaṃ mokṣabhāgīyam,",
  "SA14n1178:1152": "māhāyānikaḥ sambhāramārga iti paryāyāḥ |",
  "SA14n1178:1153": "(ga) nirvacanam",
  "SA14n1178:1154": "mokṣo'tra kleśavisaṃyogaviśeṣaḥ,",
  "SA14n1178:1155": "tadbhāge (pakṣe)",
  "SA14n1178:1156": "pātitvāt mokṣabhāgīyam |",
  "SA14n1178:1157": "athavā- tadbhāge hitatvāt mokṣabhāgīyam |",
  "SA14n1178:1158": "(gha) bhedaḥ",
  "SA14n1178:1159": "avasthātaḥ mṛdurmadhyo'dhimātraśceto trayo'sya bhedāḥ |",
  "SA14n1178:1160": "svarūpataḥ śrutamayaṃ cintāmayaṃ bhāvanāmayamiti trividhaṃ mokṣabhāgīyamiṣṭam |",
  "SA14n1178:1161": "(ṅa) avadhiḥ",
  "SA14n1178:1162": "sambhāramārgeṃ kevalamidaṃ bhavatīti jñeyam |",
  "SA14n1178:1163": "cittotpādasamakālamevotpadya svasantāne yāvanna śraddhādipañcendriyotpādastāvadasya vyāptirbhavati |",
  "SA14n1178:1164": "(ca) liṅgāni",
  "SA14n1178:1165": "saṃsārādīnavān mokṣaguṇāṃśa śrāvaṃ śrāvaṃ romaharṣodgamāśrupātādayo bhavanti,",
  "SA14n1178:1166": "cittādīnatvaṃ nirbhayatvamityādīni liṅgāni |",
  "SA14n1178:1167": "7. nirvedhabhāgīyam",
  "SA14n1178:1168": "asya lakṣaṇādikaṃ sarvam abhisamayālaṅkāre savistaraṃ pratipāditam |",
  "SA14n1178:1169": "(ka) lakṣaṇam",
  "SA14n1178:1170": "upāyaviśiṣṭasattvasya arthābhisamayo māhāyānikanirvedhabhāgīyasya lakṣaṇam |",
  "SA14n1178:1171": "(kha) paribhāṣā",
  "SA14n1178:1172": "darśanaheyānāṃ savāsanakleśānāṃ nirvedhakatvena darśanamārgapakṣe pātitvāt,",
  "SA14n1178:1173": "tadbhāgahitatvād vā nirvedhabhāgīyam |",
  "SA14n1178:1174": "(ga) bhedaḥ",
  "SA14n1178:1175": "nirvedhabhāgīyasya dvādaśa bhedā bhavanti |",
  "SA14n1178:1176": "prathamaṃ ūṣmā,",
  "SA14n1178:1177": "mūrdhā,",
  "SA14n1178:1178": "kṣāntiḥ,",
  "SA14n1178:1179": "agradharmaśceti catvāro bhedāḥ |",
  "SA14n1178:1180": "eṣu caturṣu pratyekaṃ mṛdumadhyādhimātrabhedena trividha iti dvādaśa bhedā bhavati |",
  "SA14n1178:1181": "tathā coktam abhisamayālaṅkāre -",
  "SA14n1178:1182": "ālambanaṃ sarvasattvā ūṣmaṇāmiha śasyate |",
  "SA14n1178:1183": "samacittādirākārasteṣveva daśadhoditaḥ ||",
  "SA14n1178:1184": "svayaṃ pāpānnivṛttasya dānādyeṣu sthitasya ca |",
  "SA14n1178:1185": "tayorniyojanānyeṣāṃ varṇavādānukūlate ||",
  "SA14n1178:1186": "mūrdhagaṃ svaparādhāraṃ satyajñānaṃ tathā kṣamā |",
  "SA14n1178:1187": "tathāgradharmā vijñeyāḥ sattvānāṃ pācanādibhiḥ ||",
  "SA14n1178:1188": "(gha) avadhiḥ",
  "SA14n1178:1189": "śūnyatālambanātmikāṃ vidarśanāprāptimārabhya yāvanna darśanamārgaprāptistāvadasyāvadhirbhavatīti |",
  "SA14n1178:1190": "8. avaivartiko gaṇaḥ",
  "SA14n1178:1191": "avaivartikabodhisattvasaṃghasya svarūpaṃ ekayā kārikayā abhisamayālaṅkāre proktam | tathā hi-",
  "SA14n1178:1192": "nirvedhāṅgānyupādāya darśanābhyāsamārgayoḥ |",
  "SA14n1178:1193": "ye bodhisattvā vartante so'trāvaivartiko gaṇaḥ ||",
  "SA14n1178:1194": "(ka) lakṣaṇam",
  "SA14n1178:1195": "rūpādinivṛttinirvicikitsādyākāraiḥ viṃśatiprakāraiḥ nirvedhabhāgīyasthānām avaivartikalakṣaṇaṃ jñeyam |",
  "SA14n1178:1196": "(kha) bhedaḥ",
  "SA14n1178:1197": "nirvedhabhāgīyaprayogamārgasthaḥ,",
  "SA14n1178:1198": "kṣāntijñānasaṃgṛhītadarśanamārgasthaḥ,",
  "SA14n1178:1199": "paraśca prābandhikabhāvanāmārgastha iti trividho bhavati avaivartikabodhisattvasaṃgha iti trayo'sya bhedā bhavanti |",
  "SA14n1178:1200": "(ga) avadhiḥ",
  "SA14n1178:1201": "prayogamārgīyoṣmābhisamayamārabhya antimakṣaṇāvasthitabodhisattvāvasthāparyantamasya sīmā bhavatīti |",
  "SA14n1178:1202": "9. bhavaśāntyoḥ samatā",
  "SA14n1178:1203": "asya samatāprayogasya lakṣaṇādim abhisamayālaṅkāre ekayā kārikayā pratipāditam | tathā hi-",
  "SA14n1178:1204": "svapnopamatvād dharmāṇāṃ bhavaśāntyorakalpanā |",
  "SA14n1178:1205": "karmābhāvādicodyānāṃ parihārā yathoditāḥ ||",
  "SA14n1178:1206": "(ka) lakṣaṇam",
  "SA14n1178:1207": "pṛṣṭhalabdhāvasthāyāmapi sattāgrāhakavikalpaparikṣayāt śauddhabhūmikaṃ jñānaṃ bhavaśamasamatāprayogasya lakṣaṇam |",
  "SA14n1178:1208": "(kha) bhedaḥ",
  "SA14n1178:1209": "tisṛṇāṃ śuddhabhūmīnāṃ trīṇi jñānānyevāsya trayo bhedāḥ |",
  "SA14n1178:1210": "(ga) avadhiḥ",
  "SA14n1178:1211": "aṣṭamīṃ bhūmimārabhya antimakṣaṇasthabodhisattvāvasthāparyantamasya sīmā bhavati |",
  "SA14n1178:1212": "10. kṣetraśuddhiprayogaḥ",
  "SA14n1178:1213": "prayogastāsya lakṣaṇādikaṃ sarvam abhisamayālaṅkāre ekayā kārikayā'bhihitam | tathā hi-",
  "SA14n1178:1214": "sattvalokasya yā'śuddhistasyāḥ śuddhyupahārataḥ |",
  "SA14n1178:1215": "tathā bhājanalokasya buddhakṣetrasya śuddhatā ||",
  "SA14n1178:1216": "(ka) lakṣaṇam",
  "SA14n1178:1217": "praṇidhānādikuśalamūlabalena svabuddhakṣetraṃ sattvabhājanalokātmakaṃ pariśodhitukāmasya śauddhabhūmikāni jñānānyeva kṣetraśuddhiprayogasya lakṣaṇāni |",
  "SA14n1178:1218": "(kha) bhedaḥ",
  "SA14n1178:1219": "svabuddhakṣetrasya bhājanalokaśuddhiprayogaḥ sattvalokaśuddhiprayogaśceti dvau bhedau |",
  "SA14n1178:1220": "(ga) avadhiḥ",
  "SA14n1178:1221": "tisṛṣu śuddhabhūmiṣvayaṃ prayogo bhavatīti |",
  "SA14n1178:1222": "11. upāyakauśalam",
  "SA14n1178:1223": "asyopāyakauśalaprayogasya svarūpādikam abhisamayālaṅkāre dvābhyāṃ kārikābhyāmupadarśitam | tathā hi-",
  "SA14n1178:1224": "viṣayo'sya prayogaśca śātravāṇāmatikramaḥ |",
  "SA14n1178:1225": "apratiṣṭho yathāvedhasādhāraṇalakṣaṇaḥ ||",
  "SA14n1178:1226": "asakto'nupalambhaśca nimittapraṇidhikṣataḥ |",
  "SA14n1178:1227": "talliṅgaṃ cāpramāṇaṃ ca daśadhopāyakauśalam ||",
  "SA14n1178:1228": "(ka) lakṣaṇam",
  "SA14n1178:1229": "manasikāraparivarjanena nirābhogakarmasampādanasamarthāni jñānāni upāyakauśalātmakānīti lakṣaṇam |",
  "SA14n1178:1230": "(kha) bhedaḥ",
  "SA14n1178:1231": "upāyakauśalasya daśa bhedā bhavanti |",
  "SA14n1178:1232": "yathā- āntarāyikadharmasamatikramaṇena devādimārātikramaḥ,",
  "SA14n1178:1233": "vibhāvitasarvadharmasamatvena apratiṣṭhitavihāraḥ,",
  "SA14n1178:1234": "praṇidhānasamṛddhyā yathāvedhaṃ parārthakaraṇam,",
  "SA14n1178:1235": "svabhyastasarvaduṣkaratvena asādhāraṇaḥ,",
  "SA14n1178:1236": "śukladharmaviśuddhyā sarvadharmasyāgrahaṇam,",
  "SA14n1178:1237": "śūnyatāvimokṣamukhatvena anupalambhaḥ,",
  "SA14n1178:1238": "animittavimokṣamukhatvena animittaḥ,",
  "SA14n1178:1239": "apraṇihitavimokṣamukhatvena apraṇidhānam,",
  "SA14n1178:1240": "praśnapūrvakāvaivartikadharmakathanena avaivartikaliṅgam,",
  "SA14n1178:1241": "sarvaviṣayajñānatvena apramāṇamiti daśa upāyakauśalaprayogā iti |",
  "SA14n1178:1242": "(ga) avadhiḥ",
  "SA14n1178:1243": "aṣṭamīṃ bhūmimārabhya antimakṣaṇasthabodhisattvāvasthāparyantamasma sīmā bhavati |",
  "SA14n1178:1244": " || iti sarvākārābhisambodhopalakṣakā ekādaśa dharmāḥ ||",
  "SA14n1178:1245": "(ā) Mūrdhābhisamayopalakṣakā aṣṭau dharmāḥ",
  "SA14n1178:1246": "1. liṅgam (ūṣmā mūrdhaprayogaḥ)",
  "SA14n1178:1247": ", 2. vivṛddhiḥ (mūrdhā mūrdhaprayogaḥ)",
  "SA14n1178:1248": ", 3. nirūḍhiḥ ( kṣāntiḥ mūrdhaprayogaḥ)",
  "SA14n1178:1249": ", 4. cittasaṃsthitiḥ (agradharmaḥ mūrdhaprayogaḥ)",
  "SA14n1178:1250": ", 5. darśanamārgaḥ (mūrdhaprayoga)",
  "SA14n1178:1251": ", 6. bhāvanāmārgaḥ (mūrdhaprayogaḥ)",
  "SA14n1178:1252": ", 7. ānantaryasamādhiḥ (mūrdhaprayogaḥ)",
  "SA14n1178:1253": ", 8. vipratipattiḥ (mūrdhaprayogaḥ)",
  "SA14n1178:1254": ", ityaṣṭau dharmā mūrdhābhisamayamupalakṣayantīti abhisamayālaṅkāre pratipāditam | tathā hi-",
  "SA14n1178:1255": "liṅgaṃ tasya vivṛddhiśca nirūḍhiścittasaṃsthitiḥ |",
  "SA14n1178:1256": "caturdhā ca vikalpasya pratipakṣaścaturvidhaḥ ||",
  "SA14n1178:1257": "pratyekaṃ darśanākhye ca bhāvanākhye ca vartmani |",
  "SA14n1178:1258": "ānantaryasamādhiśca saha vipratipattibhiḥ ||",
  "SA14n1178:1259": "mūrdhābhisamayaḥ |",
  "SA14n1178:1260": "1. liṅgam (ūṣmā mūrdhaprayogaḥ)",
  "SA14n1178:1261": "asyoṣmaṇo mūrdhaprayogasya svarūpam abhisamayālaṅkāre ekayā kārikayopadarśitam | tathā hi-",
  "SA14n1178:1262": "svapnāntare'pi svapnābhasarvadharmekṣaṇādikam |",
  "SA14n1178:1263": "mūrdhaprāptasya yogasya liṅgaṃ dvādaśadhā matam ||",
  "SA14n1178:1264": "(ka) lakṣaṇam",
  "SA14n1178:1265": "svapne'pi sarvadharmāṇāṃ svapnābhatvadarśanādiṣu dvādaśaliṅgeṣu anyatamasya prāptyā vyavasthāpitaḥ prathamo nirvedhabhāgīya ūṣmā mūrdhaprayoga iti lakṣaṇam |",
  "SA14n1178:1266": "(kha) mṛdu-madhyādhimātrabhedena trayo'sya bhedā bhavanti |",
  "SA14n1178:1267": "(ga) avadhiḥ",
  "SA14n1178:1268": "nairātmyālambanāyā vidarśanāyāḥ prāptimārabhya bhūmiprāptiparyantamasya sīmā bhavati |",
  "SA14n1178:1269": "2. vivṛddhiḥ (mūrdhā mūrdhaprayogaḥ)",
  "SA14n1178:1270": "asya mūrdhākhyasya mūrdhaprayogasya lakṣaṇādikam abhisamayālaṅkāre ekayā kārikayā paridīpitam | tathā hi-",
  "SA14n1178:1271": "jambudvopajaneyattābuddhapūjāśubhādikām |",
  "SA14n1178:1272": "upamāṃ bahudhā kṛtvā vivṛddhiḥ ṣoḍaśātmikā ||",
  "SA14n1178:1273": "(ka) lakṣaṇam",
  "SA14n1178:1274": "puṇyavivṛddhyādiṣoḍaśavivṛddhīnāṃ pūrṇatayā māhāyāniko dvitīyo nirvedhabhāgīyo mūrdhā mūrdhaprayoga iti lakṣaṇam |",
  "SA14n1178:1275": "ayaṃ mūrdhā mūrdhaprayogaḥ mahāyānaprayogamārgīyo mūrdhaprayogaśceti samānārthakau |",
  "SA14n1178:1276": "(kha) bhedaḥ",
  "SA14n1178:1277": "mṛdumadhyādhimātrabhedena trayo'sya bhedā bhavanti |",
  "SA14n1178:1278": "(ga) avadhiḥ",
  "SA14n1178:1279": "māhāyānikasya prayogamārgīyamūrdhaprayogasya yathāvadhistathaivāsyāpi jñātavyaḥ |",
  "SA14n1178:1280": "3. nirūḍhiḥ (kṣāntiḥ mūrdhaprayogaḥ)",
  "SA14n1178:1281": "asya nirūḍhyākhyamūrdhaprayogasya sarvaṃ lakṣaṇādikam abhisamayālaṅkāre ekayā kārikayopavarṇitam | tathā hi-",
  "SA14n1178:1282": "trisarvajñatvadharmāṇāṃ paripūriranuttarā |",
  "SA14n1178:1283": "aparityaktasattvārthā nirūḍhirabhidhīyate ||",
  "SA14n1178:1284": "(ka) lakṣaṇam",
  "SA14n1178:1285": "samyagupāyakauśalabalena nirvikalpādhigamāvasthāyāṃ mahākaruṇādisammukhībhāvena yathoktasarvākārajñatāditrisarvajñatādharmāṇāṃ ( cittotpādādīnāṃ) |",
  "SA14n1178:1286": "anuttarā paripūriḥ nirūḍhyākhyastṛtīyo nirvedhabhāgīyaḥ kṣāntimūrdhaprayoga iti lakṣaṇam |",
  "SA14n1178:1287": "ayaṃ kṣāntyākhyo mūrdhaprayogaḥ māhāyānikaḥ prayogamārgīyakṣāntiprayogaśceti dvau samānārthakau |",
  "SA14n1178:1288": "(kha) bhedaḥ",
  "SA14n1178:1289": "mṛmumadhyādhimātrabhedenāsya kṣāntyākhyamūrdhaprayogasya trayo bhedā bhavanti |",
  "SA14n1178:1290": "(ga) avadhiḥ",
  "SA14n1178:1291": "yathā māhāyānikāyāḥ prayogamārgīyāyāḥ kṣānteravadhistathā asyāpi prayogasyāvadhirjñātavyaḥ |",
  "SA14n1178:1292": "4. cittasaṃsthitiḥ (agradharmaḥ mūrdhaprayogaḥ)",
  "SA14n1178:1293": "asya agradharmākhyasya mūrdhaprayogasya lakṣaṇādikam abhisamayālaṅkāre ekayā kārikayā pratipāditam | tathā hi-",
  "SA14n1178:1294": "caturdvīpakasāhasradvitrisāhasrakopamaḥ |",
  "SA14n1178:1295": "kṛtvā puṇyabahutvena samādhiḥ parikīrtitaḥ ||",
  "SA14n1178:1296": "(ka) lakṣaṇam",
  "SA14n1178:1297": "darśanamārgotpādasamarthā pramāṇātikrāntapuṇyabahutvena samādhilakṣaṇā (sthirībhāvalakṣaṇā)",
  "SA14n1178:1298": "cittasaṃsthitiścaturthanirvedhabhāgīyo'gradharmo mūrdhaprayoga iti lakṣaṇam",
  "SA14n1178:1299": "(kha) bhedaḥ",
  "SA14n1178:1300": "mṛdumadhyādhimātrabhedena trayo'sya prayogasya bhedā bhavanti |",
  "SA14n1178:1301": "(ga) avadhiḥ",
  "SA14n1178:1302": "māhāyānikasya prayogamārgīyāgradharmasya yathā avadhistathaivāsyāpi jñātavyaḥ |",
  "SA14n1178:1303": "etāni ca liṅgādīni yathākramamūṣmādicaturnirvedhabhāgīyasvarūpāṇi veditavyāni |",
  "SA14n1178:1304": "5. darśanamārgaḥ (mūrdhaprayogaḥ)",
  "SA14n1178:1305": "asya darśanamārgākhyasya mūrdhaprayogasya lakṣaṇādikam abhisamayālaṅkāre savistaraṃ aṣṭādaśabhiḥ kārikābhiḥ pratipāditam |",
  "SA14n1178:1306": "(ka) lakṣaṇam",
  "SA14n1178:1307": "darśanaheyāyāḥ sattāgrāhikāyā dṛṣṭeḥ pratipakṣabhāvena vyavasthāpito māhāyānikaḥ satyābhisamayo darśanamārgākhyo mūrdhaprayoga iti lakṣaṇam |",
  "SA14n1178:1308": "ayaṃ darśanamārgākhyo mūrdhaprayogaḥ māhāyāniko darśanamārgaśca paryāyau |",
  "SA14n1178:1309": "(kha) bhedaḥ",
  "SA14n1178:1310": "heyadṛṣṭyā darśanaprahātavyānāṃ caturṇāṃ vikalpānāṃ catvāraḥ pratipakṣā iti catvāro'sya prabhedā bhavanti |",
  "SA14n1178:1311": "samāhitaḥ pṛṣṭhalabdhaśceti dvāvapi bhedau |",
  "SA14n1178:1312": "(ga) avadhiḥ",
  "SA14n1178:1313": "māhāyānikasya darśanamārgasya avadhivat asyāpyavadhirbhavatīti |",
  "SA14n1178:1314": "6. bhāvanāmārgaḥ (mūrdhaprayogaḥ)",
  "SA14n1178:1315": "asya bhāvanāmārgākhyasya mūrdhaprayogasya sarvaṃ lakṣaṇādikam abhisamayālaṅkāre navabhiḥ kārikābhiḥ savistaramabhihitam |",
  "SA14n1178:1316": "(ka) lakṣaṇam",
  "SA14n1178:1317": "trisarvajñatāparigṛhītayā prakarṣaprāptaprajñayopāttānāṃ bhāvanāprahātavyavikalpapratipakṣāṇāṃ dṛṣṭyā vyavasthāpito māhāyāniko'nvabhisamayaḥ bhāvanāmārgākhyo mūrdhaprayoga iti lakṣaṇam |",
  "SA14n1178:1318": "(kha) bhedaḥ",
  "SA14n1178:1319": "bhāvanāheyānāṃ navānāṃ vikalpānāṃ sākṣāt pratipakṣabhūtā navānantaryamārgāḥ,",
  "SA14n1178:1320": "nava ca vimuktimārgā iti aṣṭādaśa asya bhāvanāmārgākhyasya mūrdhaprayogasya bhedā bhavanti |",
  "SA14n1178:1321": "(ga) avadhiḥ",
  "SA14n1178:1322": "prathamāṃ bhūmimārabhya daśamīṃ bhūmiṃ yāvadasya sīmā bhavatīti |",
  "SA14n1178:1323": "7. ānantaryaṃsamādhiḥ (mūrdhaprayogaḥ)",
  "SA14n1178:1324": "buddhatvaprāpteravyavahito yaḥ pūrvasamanantaraḥ samādhiḥ,",
  "SA14n1178:1325": "so'tra ānantaryasamādhiḥ |",
  "SA14n1178:1326": "asya lakṣaṇādikaṃ sarvaṃ svarūpam abhisamayālaṅkāre tisṛbhiḥ kārikābhiḥ samyak pratipāditam | tathā hi-",
  "SA14n1178:1327": "trisāhasrajanaṃ śiṣyakhaḍgādhigamasampadi |",
  "SA14n1178:1328": "bodhisattvasya ca nyāme pratiṣṭhāpya śubhopamāḥ ||",
  "SA14n1178:1329": "kṛtvā puṇyabahutvena buddhatvāpteranantaraḥ |",
  "SA14n1178:1330": "ānantaryasamādhiḥ sa sarvākārajñatā ca tat ||",
  "SA14n1178:1331": "ālambanamabhāvo'sya smṛtiścādhipatirmataḥ |",
  "SA14n1178:1332": "ākāraḥ śāntatā cātra ||",
  "SA14n1178:1333": "(ka) lakṣaṇam",
  "SA14n1178:1334": "trisarvajñatāsaṃgṛhītaprakarṣaprāptaprajñāpāramitābhāvanāyāḥ phalabhūtasya sarvākārajñatāvipākasya avyavahitatvena sākṣādutpādakaḥ paryantayogaḥ ānantaryasamādhyākhyo mūrdhaprayoga iti lakṣaṇam |",
  "SA14n1178:1335": "ayaṃ ānantaryasamādhiḥ mūrdhaprayogaḥ,",
  "SA14n1178:1336": "antimakṣaṇasthabodhisattvasya jñānamityanarthāntaram |",
  "SA14n1178:1337": "(kha) bhedaḥ",
  "SA14n1178:1338": "ekakṣaṇikāścatvāraḥ prayoga evāsya catvāro bhedā bhavanti |",
  "SA14n1178:1339": "(ga) avadhiḥ",
  "SA14n1178:1340": "ayaṃ prayogaḥ kevalaṃ antimakṣaṇasthabodhisattvāvasthāyāmeva bhavatīti |",
  "SA14n1178:1341": "8. vipratipattiḥ (mūrdhaprayogaḥ)",
  "SA14n1178:1342": "aviditopāyakauśalānāṃ pravādināṃ nānācodyamukhaparamparāprasarpipyo vipratipattiayo'tra nirākarttavyā bhavantīti tāsāṃ vipratipattīnāṃ sarvaṃ lakṣaṇādikaṃ svarūpam abhisamayālaṅkāre tisṛbhiḥ kārikābhiḥ savistaraṃ samyak pratipāditam | tathā hi-",
  "SA14n1178:1343": "ālambanopapattau ca tatsvabhāvāvadhāraṇe |",
  "SA14n1178:1344": "sarvākārajñatājñāne paramārthe sasaṃvṛtau ||",
  "SA14n1178:1345": "prayoge triṣu ratneṣu sopāye samaye muneḥ |",
  "SA14n1178:1346": "viparyāse samārge ca pratipakṣavipakṣayoḥ ||",
  "SA14n1178:1347": "lakṣaṇe bhāvanāyāṃ ca matā vipratittayaḥ |",
  "SA14n1178:1348": "sarvākārajñatādhārā ṣoḍhā daśa ca vādinām ||",
  "SA14n1178:1349": "(ka) lakṣaṇam",
  "SA14n1178:1350": "saṃvṛtiparamārthasatyayordvayoḥ svabhāvata ekatvalakṣaṇayoḥ agrahaṇarūpāḥ sammukhībhūtavikalpāḥ tadbījāni vā nirākarttavyā vipratipattaya iti lakṣaṇam |",
  "SA14n1178:1351": "(kha) bhedaḥ",
  "SA14n1178:1352": "vipratipattīnāṃ ṣoḍaśa bhedā bhavanti |",
  "SA14n1178:1353": "tathā hi- saṃskṛtāsaṃskṛtadhātvorabhāvatvena ālambanopapattauḥ sarvathā nīrūpatvād ālambanasvabhāvadhāraṇe,",
  "SA14n1178:1354": "bhāvābhāvānupalambhena sarvākārajñatājñāne,",
  "SA14n1178:1355": "tathatāsvabhāvatvena saṃvṛttiparamārthasatyadvaye,",
  "SA14n1178:1356": "dānādyanupalambhena prayoge,",
  "SA14n1178:1357": "boddhavyābhāvād buddharatne,",
  "SA14n1178:1358": "nāmadheyamātratvād dharmaratne,",
  "SA14n1178:1359": "rūpādyālambanapratiṣedhāt saṃgharatne,",
  "SA14n1178:1360": "dānādyanulambhena upāyakauśale,",
  "SA14n1178:1361": "bhāvābhāvobhyarūpādhigamapratiṣeghāt tathāgatābhisamaye,",
  "SA14n1178:1362": "prapañcavyavasthāpitānityāditvena nityādiviparyāse,",
  "SA14n1178:1363": "vibhāvitamārgaphalāsākṣātkaraṇena mārge,",
  "SA14n1178:1364": "hānopādānābhāvena vipakṣe pratipakṣe ca,",
  "SA14n1178:1365": "dharmyabhāvād dharmalakṣaṇe,",
  "SA14n1178:1366": "svasāmānyalakṣaṇānupapattyā bhāvanāyāṃ ceti sarvākārajñatādhiṣṭhānāḥ saṃśayarūpāḥ ṣoḍaśa vipratipattayo bhavanti |",
  "SA14n1178:1367": "tāḥ yathāsambhavamubhayasatyāśritopāyakauśalena nirākṛtya samyak sarvathā niścayamutpādya kalyāṇakāmaiḥ bodhisattvairānantaryasamādhiradhigantavyaḥ |",
  "SA14n1178:1368": "etāsu kalpanātmikā vipratipattayo mukhyāḥ,",
  "SA14n1178:1369": "yāśca prasaṅgamukhenoktāstā gauṇā iti mantavyāḥ |",
  "SA14n1178:1370": "etāḥ ṣoḍaśāpi vipratipattayo kalpanātmikā śabdātmikā ceti dvayorantarbhavanti |",
  "SA14n1178:1371": "dvayoḥ satyayorekamālambya yadaparaṃ nirākaroti tad abhiniveśātmakaṃ jñānameva kalpanātmikā vipratipattiḥ |",
  "SA14n1178:1372": "dvayoḥ satyayorekaṃ nimittīkṛtya yā aparaṃ nirākaroti sā vāk śabdātmikā vipratipattiaravaseyā |",
  "SA14n1178:1373": "(ga) avadhiḥ",
  "SA14n1178:1374": "mārge'praveśādārabhya aśuddhasaptabhūmiparyantamāsāṃ vipratipattīnāṃ sīmā bhavatīti |",
  "SA14n1178:1375": " ||iti mūrdhābhisamayopalakṣakā aṣṭau dharmāḥ ||",
  "SA14n1178:1376": "(i) ānupūrvikābhisamayopalakṣakāḥ trayodaśa dharmāḥ",
  "SA14n1178:1377": "ānupūrvikābhisamayasya svarūpanirdeśaḥ abhisamayālaṅkāre saṃkṣepataḥ kārikāśena kṛtaḥ | tathā hi-",
  "SA14n1178:1378": "tredhā daśadhā cānupūrvikaḥ",
  "SA14n1178:1379": "vistaratastu tasya lakṣaṇādikamanayā ekayā kārikayopanyastam | tathā hi-",
  "SA14n1178:1380": "dānena prajñayā yāvad buddhādau smṛtibhiśca sā |",
  "SA14n1178:1381": "dharmābhāvasvabhāvenetyanupūrvakriyā matā ||",
  "SA14n1178:1382": "(ka) lakṣaṇam",
  "SA14n1178:1383": "sarvākārajñatāditrisarvajñatākārān adhigatān anupūrvīkṛtya prajñābhāvanayopāttaḥ sattvayogaḥ ānupūrvikaprayoga iti lakṣaṇam |",
  "SA14n1178:1384": "(kha) bhedaḥ",
  "SA14n1178:1385": "dānādiṣaṭpāramitāparipūraṇena (ṣaṭ)",
  "SA14n1178:1386": ", buddha - dharma-saṃgha- śīla- tyāga- devatā- nāmanusmaraṇena (ṣaṭ)",
  "SA14n1178:1387": ", rūpādisarvadharmābhāve svabhāvāvabodhena (ekaḥ)",
  "SA14n1178:1388": "yo'dhigamaḥ sa ānupūrvikābhisamayastrayodaśavidha ityasya trayodaśa bhedā bhavanti |",
  "SA14n1178:1389": "(ga) avadhiḥ",
  "SA14n1178:1390": "sambhāramārgamārabhya ekakṣaṇābhisambodhāt samanantarapūrvakṣaṇaparyantamasya sīmā bhavatīti |",
  "SA14n1178:1391": " ||iti ānupūrvikābhisamayopalakṣakāḥ trayodaśaḥ dharmāḥ ||",
  "SA14n1178:1392": "(ī) ekakṣaṇābhisambodhābhisamayopalakṣakāḥ catvāro dharmāḥ",
  "SA14n1178:1393": "ekakṣaṇābhisambodhasya svarūpanirdeśaḥ abhisamayālaṅkāre kārikārdhena saṃkṣepataḥ kṛtaḥ | tathā hi-",
  "SA14n1178:1394": "ekakṣaṇābhisambodho lakṣaṇena caturvidhaḥ ||",
  "SA14n1178:1395": "vistaratastu saptamādhikāre draṣṭavyaḥ |",
  "SA14n1178:1396": "( ka) lakṣaṇam",
  "SA14n1178:1397": "adhigatatrisarvajñatākāreṣu svabhyastasteṣāmeva kṣaṇenaikenādhigamarūpaḥ paryantayogaḥ ekakṣaṇābhisambodha iti lakṣaṇam |",
  "SA14n1178:1398": "ekakṣaṇaprayogaḥ,",
  "SA14n1178:1399": "antimakṣaṇabodhisattvīyajñānam,",
  "SA14n1178:1400": "ānantaryamūrdhaprayogaḥ ityanarthāntaram |",
  "SA14n1178:1401": "(kha) bhedaḥ",
  "SA14n1178:1402": "svarūpataḥ ekavidha eva ekakṣaṇābhisambodho lakṣaṇena (vyāvṛtyā)",
  "SA14n1178:1403": "caturvidho bhavati,",
  "SA14n1178:1404": "yathā -avipākalakṣaṇaḥ,",
  "SA14n1178:1405": "vipākalakṣaṇaḥ alakṣaṇalakṣaṇaḥ,",
  "SA14n1178:1406": "advayalakṣaṇaśceti |",
  "SA14n1178:1407": "(ya) avipākalakṣaṇaḥ",
  "SA14n1178:1408": "asya sarvaṃ svarūpam abhisamayālaṅkāre ekayā kārikayā parīdīpitam | tathā hi-",
  "SA14n1178:1409": "anāsravāṇāṃ sarveṣāmekaikenāpi saṃgrahāt |",
  "SA14n1178:1410": "ekakṣaṇāvabodho'yaṃ jñeyo dānādinā muneḥ ||",
  "SA14n1178:1411": "(ka) lakṣaṇam",
  "SA14n1178:1412": "ekakṣaṇadānādijñānena anāsravadānādyaśītyanuvyañjanalakṣaṇānāṃ dharmāṇāṃ saṃgraheṇa bodhisattvasya avabodharūpaḥ paryantayogaḥ avipākānāsravasarvadharmaikakṣaṇalakṣaṇo bhavatīti lakṣaṇam |",
  "SA14n1178:1413": "(ra) vipākalakṣaṇaḥ",
  "SA14n1178:1414": "asya sarvaṃ svarūpam abhisamayālaṅkāre ekayā kārikayā samyagabhihitam | tathā hi-",
  "SA14n1178:1415": "vipākadharmatāvasthā sarvaśuklamayī yadā |",
  "SA14n1178:1416": "prajñāpāramitā jātā jñānamekakṣaṇe tadā ||",
  "SA14n1178:1417": "( ka) lakṣaṇam",
  "SA14n1178:1418": "yadā bodhisattvasya pratipakṣabhāvanayā sarvavipakṣakalaṅkāpagamena sakalavyavadānapakṣavipākadharmatāvasthā śuklasvabhāvā jātā,",
  "SA14n1178:1419": "tadā ekasminneva kṣaṇe vipākāvasthāprāptānām anāsravadharmāṇāṃ bodhāt jñānaṃ (prajñāpāramitā)",
  "SA14n1178:1420": "vipākadharmatāvasthānāsravadharmaikakṣaṇalakṣaṇo bhavati,",
  "SA14n1178:1421": "ityevakṣaṇābhisambodho dvitīyaḥ |",
  "SA14n1178:1422": "ayaṃ vipākaḥ aṣṭamabhūmerūrdhvaṃ bhavatīti jñeyam |",
  "SA14n1178:1423": "(la) alakṣaṇalakṣaṇaḥ",
  "SA14n1178:1424": "asya svarūpādikaṃ sarvam abhisamayālaṅkāre ekayā kārikayā suspaṣṭamupavarṇitam | tathā hi -",
  "SA14n1178:1425": "svapnopameṣu dharmeṣu sthitvā dānādicaryayā |",
  "SA14n1178:1426": "alakṣaṇatvaṃ dharmāṇāṃ kṣaṇenaikena vindati |",
  "SA14n1178:1427": "(ka) lakṣaṇam",
  "SA14n1178:1428": "pūrvaṃ svapnopamasarvadharmābhyāsena sambhāradvayamanubhūya adhigamāvasthāyāṃ svapnasvabhāveṣu sarvadharmeṣu upādānaskandhādiṣu sthitvā dānādiṣaṭpāramitāpratipattyā dānādirūpanirūpaṇākāreṇa alakṣaṇāḥ sarvadharmā iti saṃkleśavyavadānarūpāṇāṃ sarvadharmāṇāmekenaiva kṣaṇena alakṣaṇatvaṃ jānāti,",
  "SA14n1178:1429": "ityevam alakṣaṇa sarvadharmaikakṣaṇalakṣaṇo bhavatīti ekakṣaṇābhisambodhastṛtīyaḥ |",
  "SA14n1178:1430": "(va) advayalakṣaṇaḥ",
  "SA14n1178:1431": "asyādvayalakṣaṇasya svarūpam abhisamayālaṅkāre ekayā kārikayā spaṣṭamupadarśitam | tathā hi-",
  "SA14n1178:1432": "svapnaṃ taddarśinaṃ caiva dvayayogena nekṣate |",
  "SA14n1178:1433": "dharmāṇāmadvayai tattvaṃ kṣaṇenaikena paśyati ||",
  "SA14n1178:1434": "(ka) lakṣaṇam",
  "SA14n1178:1435": "nirantaradīrghakāladvayapratibhāsaprahāṇābhyāsasātmībhāvād unmīlitadvayapratibhāsavāsano yadā bodhisattvo grāhyagrāhakayogena svapnaṃ grāhyaṃ svapnadarśinaṃ grāhakaṃ nekṣate,",
  "SA14n1178:1436": "tadā sarve'pyevaṃdharmāṇo dharmā iti dharmāṇāmadvayaṃ tattvamekenaiva kṣaṇena paśyati,",
  "SA14n1178:1437": "ityevam advayalakṣaṇasarvadharmaikakṣaṇalakṣaṇo bhavatyekakṣaṇābhisambodhaścaturthaḥ |",
  "SA14n1178:1438": "(kha) nirvacanam",
  "SA14n1178:1439": "eka ityantimaḥ,",
  "SA14n1178:1440": "kṣaṇamiti samayaḥ,",
  "SA14n1178:1441": "abhirityābhimukhyam,",
  "SA14n1178:1442": "samiti samyak,",
  "SA14n1178:1443": "aya ityadhigama ityevaṃ antimakāle dānādisarvānāsravadharmāṇāmaviparītaḥ samyak prativedhaḥ ekakṣaṇābhisambodha ityucyate |",
  "SA14n1178:1444": "(ga) avadhiḥ",
  "SA14n1178:1445": "samastānāṃ caturlakṣaṇānāmavadhiḥ antimakṣaṇasthabodhisattvīyāvasthāyāmeva bhavati |",
  "SA14n1178:1446": " ||iti ekakṣaṇābhisambodhābhisamayasya aṣṭau dharmāḥ ||",
  "SA14n1178:1447": "3. Dharmakāyopalakṣakāścatvāro dharmāḥ",
  "SA14n1178:1448": "vipākabhūtasya dharmakāyasya saṃkṣiptanirdeśaḥ abhisamayālaṅkāre ekayā kārikayā paridīpitaḥ | tathā hi-",
  "SA14n1178:1449": "svābhāvikaḥ sasāmbhogo nairmāṇiko'parastathāḥ |",
  "SA14n1178:1450": "dharmakāyaḥ sakāritraścaturdhā samudīritaḥ ||",
  "SA14n1178:1451": "vistṛtanirdeśastu aṣṭamādhikāre catvāriṃśatkārikābhirvihitaḥ |",
  "SA14n1178:1452": "tatra dharmakāyasya lakṣaṇādikaṃ sarvaṃ svarūpamupavarṇitam |",
  "SA14n1178:1453": "(ka) lakṣaṇam",
  "SA14n1178:1454": "sambhāradvayasaṃcayabalena prāptāḥ paryantaguṇā eva phalabhūto dharmakāya iti lakṣaṇam |",
  "SA14n1178:1455": "(kha) bhedaḥ",
  "SA14n1178:1456": "catvāro'sya bhedā bhavanti,",
  "SA14n1178:1457": "yathā-svabhāvakāyaḥ,",
  "SA14n1178:1458": "jñānadharmakāyaḥ,",
  "SA14n1178:1459": "sambhogakāyaḥ,",
  "SA14n1178:1460": "nirmāṇakāyaśceti catvāraḥ |",
  "SA14n1178:1461": "1. svabhāvakāyaḥ",
  "SA14n1178:1462": "asya svābhāvikakāyasyopapādanam abhisamayālaṅkāre ekayā kārikayā kṛtam | tathā hi-",
  "SA14n1178:1463": "sarvākārāṃ viśuddhiṃ ye dharmāḥ prāptā nirāsravāḥ |",
  "SA14n1178:1464": "svābhāviko muneḥ kāyasteṣāṃ prakṛtilakṣaṇaḥ ||",
  "SA14n1178:1465": "(ka) lakṣaṇam",
  "SA14n1178:1466": "prakṛtyāgantukamalaviśuddhidvayalakṣaṇaḥ paryantadhāturanutpādarūpaḥ svabhāvakāya iti lakṣaṇam |",
  "SA14n1178:1467": "(kha) bhedaḥ",
  "SA14n1178:1468": "prakṛtiviśuddhaḥ āgantukaviśuddhaśceti dvau bhedau |",
  "SA14n1178:1469": "(ga) avadhiḥ",
  "SA14n1178:1470": "svabhāvakāyaḥ kevalaṃ buddhabhūmāveva bhavati |",
  "SA14n1178:1471": "2. jñānadharmakāyaḥ",
  "SA14n1178:1472": "asya jñānakāyasya svarūpam abhisamayālaṅkāre pañcabhiḥ kārikābhirupadarśitam |",
  "SA14n1178:1473": "(ka) lakṣaṇam",
  "SA14n1178:1474": "yāvajjñānaṃ yathāvajjñānaṃ cāpekṣya sākṣātkāri paryantajñāna jñānadharmakāya iti lakṣaṇam |",
  "SA14n1178:1475": "jñānadharmakāyaḥ sarvajñajñānaṃ cetyanarthāntaram |",
  "SA14n1178:1476": "(kha) bhedaḥ",
  "SA14n1178:1477": "buddhabhūmau anāsravajñānānāmekaviṃśatiḥ jñānavargā evāsya ekaviṃśatiḥ prabhedāḥ | tathā hi-",
  "SA14n1178:1478": "(1) smṛtyupasthānādyārabhya āryāṣṭāṅgamārgaparyantā saptatriṃśad bodhipakṣāḥ, (2)",
  "SA14n1178:1479": "catvāryapramāṇāni maitryādicaturbrahmavihārāḥ, (3)",
  "SA14n1178:1480": "aṣṭau vimokṣāḥ, (4)",
  "SA14n1178:1481": "navasamāpattayaḥ, (5)",
  "SA14n1178:1482": "kṛtsnāyatanāni daśa (6)",
  "SA14n1178:1483": "aṣṭau abhibhvāyatanāni, (7)",
  "SA14n1178:1484": "araṇāsamādhiḥ, (8)",
  "SA14n1178:1485": "praṇidhijñānam, (9)",
  "SA14n1178:1486": "ṣaḍabhijñāḥ, (10)",
  "SA14n1178:1487": "catasraḥ pratisaṃvidaḥ, (11)",
  "SA14n1178:1488": "āśrayālambanacittajñānapariśuddhaya iti cataśraḥ śuddhayaḥ, (12)",
  "SA14n1178:1489": "daśa vaśitāḥ, (13)",
  "SA14n1178:1490": "daśa balāni, (14)",
  "SA14n1178:1491": "catvāri vaiśāradyāni, (15)",
  "SA14n1178:1492": "trīṇi arakṣaṇāni, (16)",
  "SA14n1178:1493": "trīṇi smṛtyupasthānāni, (17)",
  "SA14n1178:1494": "asammoṣadharmatā, (18)",
  "SA14n1178:1495": "kleśajñeyāvaraṇānuśayarūpabījaprahāṇāt vāsanāsamudghātaḥ, (19)",
  "SA14n1178:1496": "sakalajanahitāśayatā mahākaruṇā, (20)",
  "SA14n1178:1497": "aṣṭādaśāveṇikā buddhadharmāḥ, (21)",
  "SA14n1178:1498": "sarvākārajñatāditrisarvajñatā |",
  "SA14n1178:1499": "tathā coktam abhisamayālaṅkāre -",
  "SA14n1178:1500": "bodhipakṣāpramāṇāni vimokṣā anupūrvaśaḥ |",
  "SA14n1178:1501": "navātmikā samāpattiḥ kṛtsnaṃ daśavidhātmakam ||",
  "SA14n1178:1502": "abhibhvāyatanānyaṣṭaprakārāṇi prabhedataḥ |",
  "SA14n1178:1503": "araṇā praṇidhijñānamabhijñāḥ pratisaṃvidaḥ ||",
  "SA14n1178:1504": "sarvākārāścatasro'tha śuddhayo vaśitā daśa |",
  "SA14n1178:1505": "balāni daśa catvāri vaiśāradyānyarakṣaṇam ||",
  "SA14n1178:1506": "trividhaṃ smṛtyupasthānaṃ tridhā'saṃmoṣadharmatā |",
  "SA14n1178:1507": "vāsanāyāḥ samudghāto mahatī karuṇā jane ||",
  "SA14n1178:1508": "āveṇikā munereva dharmā ye'ṣṭādaśeritāḥ |",
  "SA14n1178:1509": "sarvākārajñatā ceti dharmākāyo'bhidhīyate ||",
  "SA14n1178:1510": "(ga) avadhiḥ",
  "SA14n1178:1511": "buddhabhūmāveva jñānadharmakāyo bhavati |",
  "SA14n1178:1512": "3. sambhogakāyaḥ",
  "SA14n1178:1513": "sambhogakāyasya svarūpavarṇanam abhisamayālaṅkāre ekayā kārikayā kṛtam | tathā hi -",
  "SA14n1178:1514": "dvātriṃśallakṣaṇāśītivyañjanātmā munerayam |",
  "SA14n1178:1515": "sāmbhogiko mataḥ kāyo mahāyānopabhogataḥ ||",
  "SA14n1178:1516": "(ka) lakṣaṇam",
  "SA14n1178:1517": "sthāna- kāya- parivāra- dharma- kālākhyaiḥ pañcabhirviniyatairvirśiṣṭaḥ kāyaḥ sambhogakāya iti lakṣaṇam |",
  "SA14n1178:1518": "(kha) bhedaḥ",
  "SA14n1178:1519": "mahāsambhogakāyaḥ kaniṣṭhasambhogakāyaśceti bhedadvayamabhidhānadṛṣṭyā kartuṃ śakyate |",
  "SA14n1178:1520": "tatra mahāsambhogakāyaḥ akaniṣṭhabhaumikaḥ sambhogakāya ityanarthāntaram |",
  "SA14n1178:1521": "tathaiva kaniṣṭhasambhogakāyaḥ akaniṣṭhabhaumikau nirmāṇakāyaścetyanarthāntaram |",
  "SA14n1178:1522": "(ga) avadhiḥ",
  "SA14n1178:1523": "ayaṃ sambhogakāyo buddhabhūmau akaniṣṭhaghanavyūhakṣetre eva kevalaṃ bhavati |",
  "SA14n1178:1524": "4. nirmāṇakāyaḥ",
  "SA14n1178:1525": "kāyasyāsya nairmāṇikasya svarūpam abhisamayālaṅkāre kārikayā ekayā samyagupavarṇitam | tathā hi-",
  "SA14n1178:1526": "karoti yena citrāṇi hitāni jagataḥ samam |",
  "SA14n1178:1527": "ā bhavāt so'nupacchinnaḥ kāyo nairmāṇiko muneḥ ||",
  "SA14n1178:1528": "(ka) lakṣaṇam",
  "SA14n1178:1529": "pañcabhirviniyatairvirahitaḥ paryantarūpakāyo nirmāṇakāya iti lakṣaṇam |",
  "SA14n1178:1530": "yena śākyamunitathāgatādirūpeṇa āsaṃsāraṃ sarvalokadhātuṣu sattvānāṃ samīhitamarthaṃ samaṃ karoti,",
  "SA14n1178:1531": "asau kāyaḥ prabandhatayā anuparato nairmāṇiko buddhasya bhagavataḥ sarvabālajanasādhāraṇaścaturtho'vasātavyaḥ |",
  "SA14n1178:1532": "(kha) bhedaḥ",
  "SA14n1178:1533": "nirmāṇakāyasya trayo bhedā bhavanti,",
  "SA14n1178:1534": "yathā- uttamanirmāṇakāyaḥ,",
  "SA14n1178:1535": "śailpikanirmāṇakāyaḥ,",
  "SA14n1178:1536": "nairyāṇikanirmāṇakāyaśceti |",
  "SA14n1178:1537": "buddhakāritrāṇi",
  "SA14n1178:1538": "imāni bhagavato vicitrāṇi kāritrāṇi abhisamayālaṅkāre saptabhiḥ kārikābhirvistaraśo nirdiṣṭāni |",
  "SA14n1178:1539": "(ka) lakṣaṇam",
  "SA14n1178:1540": "svasantatisthasarvākārajñatādhipatyenodayamāsāditāḥ śuklā guṇā eva buddhakāritrāṇīti lakṣaṇam |",
  "SA14n1178:1541": "(kha) bhedaḥ",
  "SA14n1178:1542": "gatipraśamanakāritrata ārabhya nirvāṇaniveśanaparyantaṃ saptaviṃśatiḥ karmāṇyevāsya saptaviṃśatiḥ prabhedā bhavanti |",
  "SA14n1178:1543": "yathoktamabhisamayālaṅkāre saptaviṃśatiḥ karitrāṇi -",
  "SA14n1178:1544": "tathā karmāpyanucchinnamasyāsaṃsāramiṣyate |",
  "SA14n1178:1545": "gatīnāṃ śamanaṃ karmaṃ saṃġrahe ca caturvidhe ||",
  "SA14n1178:1546": "niveśanaṃ sasaṃkleśe vyavadānāvabodhane |",
  "SA14n1178:1547": "sattvānāmarthayāthātmye ṣaṭsu pāramitāsu ca ||",
  "SA14n1178:1548": "buddhamārge prakṛtyaiva śūnyatāyāṃ dvayakṣaye |",
  "SA14n1178:1549": "saṃkete'nupalambhe ca paripāke ca dehinām ||",
  "SA14n1178:1550": "bodhisattvasya mārgo'bhiniveśasya nivāraṇe |",
  "SA14n1178:1551": "bodhiprāptau jinakṣetraviśuddhau niyatiṃ prati ||",
  "SA14n1178:1552": "aprameye ca sattvārthe buddhasevādike guṇe |",
  "SA14n1178:1553": "bodheraṅgeṣvanāśe ca karmaṇāṃ satyadarśane ||",
  "SA14n1178:1554": "viparyāsaprahāṇe ca tadavastukatānaye |",
  "SA14n1178:1555": "vyavadāne sasambhāre saṃskṛtāsaṃskṛte prati ||",
  "SA14n1178:1556": "vyatibhedāparijñāne nirvāṇe va niveśanam |",
  "SA14n1178:1557": "dharmakāyasya karmedaṃ saptaviṃśatidhā matam ||",
  "SA14n1178:1558": "(ga) avadhiḥ",
  "SA14n1178:1559": "mārge'praveśādārabhya buddhabhūmiparyantamasyāvadhirbhavati |",
  "SA14n1178:1560": "(gha) vaiśiṣṭyam",
  "SA14n1178:1561": "vineyajanakarmānusāraṃ bhagavataḥ kāyavāṅmanaḥkāritrāṇi ākāśavad atyudārāṇi,",
  "SA14n1178:1562": "nadīdhārāvad avicchinnāni,",
  "SA14n1178:1563": "samudrataraṅgavat kālānatikramaṇalakṣaṇāni,",
  "SA14n1178:1564": "cintāmaṇikalpavṛkṣādivad anābhogarūpāṇi bhavanti |",
  "SA14n1178:1565": "(ṅa) avadhiḥ",
  "SA14n1178:1566": "vineyajanapratibhāsabhāk saptaviṃśatiprakāraṃ karma avicchinnatayā āsaṃsāraṃ pravartate |",
  "SA14n1178:1567": " || iti dharmakāyopakṣakāścatvāro dharmāḥ ||",
  "SA14n1178:1568": "pariṇāmanā",
  "SA14n1178:1569": "prajñāpāramitopalakṣakāṇāṃ sarvākārajñātādyaṣṭānām,",
  "SA14n1178:1570": "aṣṭapadārthopalakṣakāṇāṃ ca saptateḥ padārthānāṃ prakāśakamidaṃ subhāṣitaṃ jagadguroḥ maitreyanāthasya mukhānniḥ - sṛtasyāgamasya caturdikṣuḥ prasārāya lokasya ca sanmārgārohaṇāya prabhavediti pariṇāmanā |",
  "SA14n1178:1571": "ācāryaharibhadravacanena tu -",
  "SA14n1178:1572": "tathyātathyavibhāgayuktivikalajñānodayātsaṃvṛtau",
  "SA14n1178:1573": "saṃsārārṇavapaṅkamagnamanasī jātāḥ sadā dehinaḥ |",
  "SA14n1178:1574": "sarve'mī jananīnibandhanakṛtād bījānmayāptācchubhāt",
  "SA14n1178:1575": "sarvākāravarā bhavantu niyataṃ kāyatrayaprāpiṇaḥ ||",
  "SA14n1178:1576": "iti śam",
  "SA14n1178:1577": "om"
}