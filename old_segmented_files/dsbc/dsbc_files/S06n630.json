{
  "S06n630:0": "6 caryāparivartaḥ ṣaṣṭhaḥ |",
  "S06n630:1": "atha khalu bhagavān suvikrāntavikrāmiṇaṃ bodhisattvaṃ mahāsattvametadavocat-iha khalu suvikrāntavikrāmin bodhisattvo mahāsattvaḥ prajñāpāramitāyāṃ caranna kvaciddharme carati |",
  "S06n630:2": "tatkasmāddhetoḥ ?",
  "S06n630:3": "sarvadharmā hi suvikrāntavikrāmin viparyāsasamutthitāḥ,",
  "S06n630:4": "abhūtā asanto mithyā vitathāḥ |",
  "S06n630:5": "tadyathā suvikrāntavikrāmin kasmiṃściddharme carati,",
  "S06n630:6": "viparyāse sa carati |",
  "S06n630:7": "viparyāse caran na bhūte carati |",
  "S06n630:8": "na ca suvikrāntavikrāmin bodhisattvo viparyāsacaryāprabhāvitaḥ,",
  "S06n630:9": "abhūtacaryāprabhāvito vā |",
  "S06n630:10": "nāpi viparyāse vā abhūte vā caran bodhisattvaḥ prajñāpāramitāyāṃ carati |",
  "S06n630:11": "yaśca viparyāsaḥ, so'bhūtaḥ |",
  "S06n630:12": "na tatra kāciccaryā,",
  "S06n630:13": "tena tatra bodhisattvo na carati |",
  "S06n630:14": "viparyāsa iti suvikrāntavikrāmin vitathaḥ |",
  "S06n630:15": "eṣa bālapṛthagjanairgṛhītaḥ |",
  "S06n630:16": "na tathā yaiste te dharmāḥ |",
  "S06n630:17": "ye ca na tathā yathā gṛhītāḥ,",
  "S06n630:18": "sa ucyate'viparyāso'tra bhūta iti |",
  "S06n630:19": "na hi suvikrāntavikrāmin bodhisattvo mahāsattvo viparyāse vā abhūte vā carati |",
  "S06n630:20": "bhūtavādīti suvikrāntavikrāmin bodhisattvo'viparyāsacārī |",
  "S06n630:21": "yatra ca bhūtamaviparyāsaḥ,",
  "S06n630:22": "tatra ca na kāciccaryā |",
  "S06n630:23": "tenocyate- acaryā bodhisattvacaryeti |",
  "S06n630:24": "sarvacaryāsamucchinnā hi suvikrāntavikrāmin bodhisattvacaryā |",
  "S06n630:25": "sā na śakyā ādarśayitum-iyaṃ vā bodhisattvacaryā,",
  "S06n630:26": "anena vā bodhisattvacaryā,",
  "S06n630:27": "iha vā bodhisattvacaryā,",
  "S06n630:28": "ito vā bodhisattvacaryeti |",
  "S06n630:29": "naivaṃ bodhisattvacaryā prabhāvitā |",
  "S06n630:30": "sarvacaryāvinivṛttaye hi bodhisattvā bodhisattvacaryāṃ caranti pṛthagjanacaryāvinivṛttaye śrāvakacaryāvinivṛtaye pratyekabuddhacaryāvinivṛttaye |",
  "S06n630:31": "ye'pi te suvikrāntavikrāmin buddhadharmāḥ,",
  "S06n630:32": "teṣvapi bodhisattvā na caranti nābhiniviśante-ime vā te bodhisattvadharmāḥ,",
  "S06n630:33": "iha vā te bodhisattvadharmāḥ,",
  "S06n630:34": "anena vā te bodhisattvadharmāḥ,",
  "S06n630:35": "asya vā te bodhisattvadharmā iti |",
  "S06n630:36": "evamapi suvikrāntavikrāmin bodhisattvo na carati |",
  "S06n630:37": "sarvā eṣāṃ suvikrāntavikrāmin vikalpacaryā |",
  "S06n630:38": "na bodhisattvo vikalpe carati nāvikalpe |",
  "S06n630:39": "sarvavikalpaprahīṇā hi bodhisattvacaryā |",
  "S06n630:40": "kalpa iti suvikrāntavikrāmin vikalpanaiṣā sarvadharmāṇām |",
  "S06n630:41": "na hi śakyāḥ sarvadharmāḥ kalpayitum |",
  "S06n630:42": "akalpitā hi sarvadharmāḥ |",
  "S06n630:43": "tadyo dharmaṃ kalpayati,",
  "S06n630:44": "sa vikalpayati |",
  "S06n630:45": "na hi suvikrāntavikrāmin dharmaḥ kalpo vā vikalpo vā |",
  "S06n630:46": "kalpa iti suvikrāntavikrāmin eṣa eko'ntaḥ,",
  "S06n630:47": "vikalpa iti dvitīyo'ntaḥ |",
  "S06n630:48": "na ca suvikrāntavikrāmin bodhisattvo'nte carati,",
  "S06n630:49": "nāpyanante |",
  "S06n630:50": "yo naiva ante na anante carati,",
  "S06n630:51": "sa madhyaṃ na samanupaśyati |",
  "S06n630:52": "madhyamapi suvikrāntavikrāmin samanupaśyan madhye caran anta eva carati |",
  "S06n630:53": "na hi suvikrāntavikrāmin madhyasya kāciccaryā (vā kiṃci)",
  "S06n630:54": "ddarśanaṃ vā(nidarśanaṃ vā) |",
  "S06n630:55": "madhyamiti suvikrāntavikrāmin nāpi āryāṣṭāṅgamārgasyaitadadhivacanam |",
  "S06n630:56": "na ca suvikrāntavikrāmin āryāṣṭāṅgo mārgaḥ kasyaciddharmasyopalambhena pratyupasthitaḥ,",
  "S06n630:57": "nāpi kasyaciddharmasya samanupaśyanatayā ||",
  "S06n630:58": "api tu yasmin samaye suvikrāntavikrāmin bodhisattvo na kaṃciddharmaṃ bhāvayati na vibhāvayati,",
  "S06n630:59": "tadā pratiprasrabdhamārga ityucyate |",
  "S06n630:60": "sa sarvadharmān na bhāvayanna vibhāvayan bhāvanāsamatikrānto dharmasamatāmanuprāpnoti,",
  "S06n630:61": "yayā dharmasamatayā mārgasaṃjñāpyasya na pravartate,",
  "S06n630:62": "kutaḥ punarmārgaṃ drakṣyati ?",
  "S06n630:63": "pratiprasrabdhamārga iti suvikrāntavikrāmin arhataḥ kṣīṇāsravasyaitadbhikṣoradhivacanam |",
  "S06n630:64": "tatkasmāddhetoḥ ?",
  "S06n630:65": "vibhāvito hi sa mārgo na bhāvito na vibhāvitaḥ |",
  "S06n630:66": "tenocyate vibhāvita iti |",
  "S06n630:67": "vibhāvanāpi tatra nāsti,",
  "S06n630:68": "tenocyate vibhāvita iti |",
  "S06n630:69": "vigatā tasya bhāvanā,",
  "S06n630:70": "tenocyate vibhāvaneti |",
  "S06n630:71": "sacetkhalu punaḥ suvikrāntavikrāmin bhāvanā syādvibhāvanā vā,",
  "S06n630:72": "sā punarupalabhyate,",
  "S06n630:73": "nāsyā vibhāvanā syāt |",
  "S06n630:74": "vibhāvaneti suvikrāntavikrāmin vigatā asyāṃ bhāvaneti vibhāvanā,",
  "S06n630:75": "bhāvo'syā vigata iti,",
  "S06n630:76": "tenocyate vibhāvaneti,",
  "S06n630:77": "na punaryathocyate |",
  "S06n630:78": "tatkasmāt ? avyāhārā hi vibhāvanā,",
  "S06n630:79": "vigama eṣa vibhāvanā |",
  "S06n630:80": "katamo vigamaḥ ?",
  "S06n630:81": "yato viparyāsasya asamutthānaṃ yadabhūtasyāsamutthānam |",
  "S06n630:82": "na hi suvikrāntavikrāmin viparyāso viparyāsaṃ samutthāpayati |",
  "S06n630:83": "asamutthita eṣa viparyāsaḥ |",
  "S06n630:84": "na hi tatra kiṃcitsamutthānam |",
  "S06n630:85": "yadi tatra kiṃcitsamutthānamabhaviṣyat, nocyeta |",
  "S06n630:86": "yasmādabhūtasamutthitaḥ,",
  "S06n630:87": "tasmāducyate viparyāsa iti |",
  "S06n630:88": "aviparyāstā hi suvikrāntavikrāmin sarvadharmā bodhisattvenānubuddhāḥ |",
  "S06n630:89": "tatkasmāddhetoḥ ?",
  "S06n630:90": "jñāto hi tena viparyāso'bhūta iti |",
  "S06n630:91": "na viparyāse viparyāsaḥ saṃvidyate |",
  "S06n630:92": "yena viparyāso'bhūto jñātaḥ,",
  "S06n630:93": "na viparyāse viparyāsaḥ saṃvidyate,",
  "S06n630:94": "tena aviparyastāḥ sarvadharmāḥ samanubuddhāḥ |",
  "S06n630:95": "yaśca aviparyāsasyānubodhaḥ,",
  "S06n630:96": "na tatra bhūyo viparyāsaḥ |",
  "S06n630:97": "yatra (na) kaścidviparyāsaḥ,",
  "S06n630:98": "tatra na kāciccaryā |",
  "S06n630:99": "sarvā hi suvikrāntavikrāmin caryā sā caryāsamutthānā |",
  "S06n630:100": "caryāvikalpādviparyāsaḥ |",
  "S06n630:101": "bodhisattvastu caryāyāṃ na vikalpayati |",
  "S06n630:102": "tena sārdhamaviparyāsaḥ sthita ityucyate |",
  "S06n630:103": "yaśca aviparyastaḥ,",
  "S06n630:104": "sa na kvacidbhūyaścarati |",
  "S06n630:105": "tenocyate acaryā bodhisattvacareti |",
  "S06n630:106": "acaryeti suvikrāntavikrāmin yanna kvaciddharme carati na vicarati na caryālakṣaṇaṃ saṃdarśayati,",
  "S06n630:107": "iyamucyate bodhisattvacaryeti |",
  "S06n630:108": "ya evaṃ carati,",
  "S06n630:109": "sa carati prajñāpāramitāyām ||",
  "S06n630:110": "na hi suvikrāntavikrāmin bodhisattvo rūpārambaṇe caraṃścarati prajñāpāramitāyām,",
  "S06n630:111": "na vedanāsaṃjñāsaṃskāravijñānārambaṇe caraṃścarati prajñāpāramitāyām |",
  "S06n630:112": "tatkasmāddhetoḥ ?",
  "S06n630:113": "sarvārambaṇāni hi tena viviktāni vijñātāni |",
  "S06n630:114": "yaśca vivekaḥ,",
  "S06n630:115": "na tatra kāciccaryā |",
  "S06n630:116": "tenocyate acaryā bodhisattvacaryeti |",
  "S06n630:117": "na hi suvikrāntavikrāmin bodhisattvaścakṣurārambaṇe caraṃścarati prajñāpāramitāyām,",
  "S06n630:118": "na śrotraghrāṇajihvākāyamanaārambaṇe caraṃścarati prajñāpāramitāyām |",
  "S06n630:119": "tatkasmāddheto?",
  "S06n630:120": "sarvārambaṇāni hi tena abhūtāni jñātāni |",
  "S06n630:121": "yaśca sarvārambaṇāni abhūtānīti jānāti,",
  "S06n630:122": "nāsau kvaciccarati |",
  "S06n630:123": "tenocyate acaryā bodhisattvacaryeti |",
  "S06n630:124": "na hi suvikrāntavikrāmin bodhisattvo rūpaśabdagandharasaspraṣṭavyadharmārambaṇe caraṃścarati prajñāpāramitāyām |",
  "S06n630:125": "tatkasmāddhetoḥ ?",
  "S06n630:126": "sarvārambaṇāni hi tena viparyāsasamutthitāni jñātāni |",
  "S06n630:127": "yaśca viparyāsaḥ,",
  "S06n630:128": "so'bhūtaḥ parijñātaḥ |",
  "S06n630:129": "yena viparyāsaḥ abhūtaḥ parijñātaḥ,",
  "S06n630:130": "sa na kasmiṃścidārambaṇe carati |",
  "S06n630:131": "tenocyate acaryā bodhisattvacaryeti |",
  "S06n630:132": "na hi suvikrāntavikrāmin bodhisattvo nāmarūpārambaṇe caraṃścarati prajñāpāramitāyām |",
  "S06n630:133": "tatkasmāddhetoḥ ?",
  "S06n630:134": "sarvārambaṇāni hi tena anārambaṇānītyanubuddhāni |",
  "S06n630:135": "yena ca sarvārambaṇāni anārambaṇānītyanubuddhāni,",
  "S06n630:136": "sa na kvacidārambaṇe carati |",
  "S06n630:137": "tenocyate acaryā bodhisattvacaryeti |",
  "S06n630:138": "na hi suvikrāntavikrāmin bodhi(sattvā mahāsattvāḥ)",
  "S06n630:139": "sattvārambaṇe (ca ātmārambaṇe)",
  "S06n630:140": "ca carantaścaranti prajñāpāramitāyām |",
  "S06n630:141": "tatkasmāddhetoḥ ?",
  "S06n630:142": "parijñātā hi taiḥ sattvasaṃjñā ca ātmasaṃjñā ca-abhūtaiṣā sattvasaṃjñā ca ātmasaṃjñā ceti |",
  "S06n630:143": "yaiśca abhūtā sattvasaṃjñā ca ātmasaṃjñā ca jñātā,",
  "S06n630:144": "na te kasyāṃciccaryāyāṃ caranti |",
  "S06n630:145": "ye na kasyāciccaryāyāṃ caranti,",
  "S06n630:146": "tena ca caryā apagatā |",
  "S06n630:147": "tenocyate acaryā bodhisattvacaryeti |",
  "S06n630:148": "ye na suvikrāntavikrāmin bodhisattvā jīvasaṃjñāyāṃ vā poṣapuruṣapudgalamanujamānavotthāpakasamutthāpakakārakakārayitṛvedakavedayitṛsaṃjñāyāṃ jñātṛjñāpakasaṃjñāyāṃ carantaḥ prajñāpāramitāyāṃ caranti |",
  "S06n630:149": "tatkasmāddhetoḥ ?",
  "S06n630:150": "vibhāvitā hi taiḥ sarvasaṃjñāḥ |",
  "S06n630:151": "yaiśca vibhāvitāḥ sarvasaṃjñāḥ,",
  "S06n630:152": "na te bhūyaḥ kasyāṃcitsaṃjñāyāṃ caranti |",
  "S06n630:153": "tenocyate acaryā bodhisattvacaryeti |",
  "S06n630:154": "na hi suvikrāntavikrāmin bodhisattvā viparyāsairvā dṛṣṭigatairvā nīvaraṇairvā carantaścaranti prajñāpāramitāyām |",
  "S06n630:155": "nāpi viparyāsadṛṣṭigatanīvaraṇārambaṇeṣu carantaścaranti prajñāpāramitāyām |",
  "S06n630:156": "tatkasmāddhetoḥ ?",
  "S06n630:157": "parijñātāni hi tairviparyāsadṛṣṭigatanīvaraṇārambaṇāni |",
  "S06n630:158": "yā ca parijñā, sā acaryā |",
  "S06n630:159": "tenocyate acaryā bodhisattvacaryeti |",
  "S06n630:160": "na hi suvikrāntavikrāmin bodhisattvāḥ pratītyasamutpādārambaṇe carantaścaranti prajñāpāramitāyām |",
  "S06n630:161": "tatkasmāddhetoḥ ?",
  "S06n630:162": "parijñāto hi taiḥ pratītyasamutpādaḥ,",
  "S06n630:163": "parijñātaṃ pratītyasamutpādasyārambaṇam |",
  "S06n630:164": "yā ca parijñā pratītyasamutpādasya pratītyasamutpādārambaṇasya ca,",
  "S06n630:165": "tatra na kāciccaryā |",
  "S06n630:166": "tenocyate acaryā bodhisattvacaryeti |",
  "S06n630:167": "na hi suvikrāntavikrāmin bodhisattvāḥ kāmadhātvārambaṇe carantaścaranti prajñāpāramitāyām |",
  "S06n630:168": "na rūpārūpyadhātvārambaṇe vā carantaścaranti prajñāpāramitāyām |",
  "S06n630:169": "tatkasmāddhetoḥ ?",
  "S06n630:170": "vibhāvitāni hi taiḥ kāmadhāturūpadhātvārūpyadhātvārambaṇāni |",
  "S06n630:171": "yā ca kāmadhāturūpadhātvārūpyadhātvārambaṇavibhāvanā,",
  "S06n630:172": "na tasyāḥ kāciccaryā |",
  "S06n630:173": "tenocyate acaryā bodhisattvacaryeti |",
  "S06n630:174": "na hi suvikrāntavikrāmin bodhisattvā dānamātsaryaśīladauḥśīlyārambaṇe carantaścaranti prajñāpāramitāyām |",
  "S06n630:175": "tatkasya hetoḥ ?",
  "S06n630:176": "parijñātaṃ hi tairdānamātsaryaśīladauḥśīlyārambaṇam |",
  "S06n630:177": "yā ca parijñā dānamātsaryaśīladauḥśīlyārambaṇasya,",
  "S06n630:178": "tasyāṃ na kāciccaryā |",
  "S06n630:179": "tenocyate acaryā bodhisattvacaryeti |",
  "S06n630:180": "na hi suvikrāntavikrāmin bodhisattvāḥ kṣāntivyāpādavīryakausīdyadhyānavikṣepaprajñādauṣprajñyārambaṇe carantaścaranti prajñāpāramitāyām |",
  "S06n630:181": "tatkasmāddhetoḥ ?",
  "S06n630:182": "parijñātāni hi taiḥ sarvārambaṇāni |",
  "S06n630:183": "yā ca parijñā sarvārambaṇānām,",
  "S06n630:184": "tatra na kāciccaryā |",
  "S06n630:185": "tenocyate acaryā bodhisattvacaryeti |",
  "S06n630:186": "na hi suvikrāntavikrāmin bodhisattvā aviparyāsasamyakprahāṇasmṛtyupasthānāpramāṇārambaṇe carantaścaranti prajñāpāramitāyām |",
  "S06n630:187": "tatkasmāddhetoḥ ?",
  "S06n630:188": "sarvārambaṇāni hi tairvaśikāni jñātāni |",
  "S06n630:189": "yā ca vaśikā ārambaṇaparijñā,",
  "S06n630:190": "tasyā na kāciccaryā |",
  "S06n630:191": "tenocyate acaryā bodhisattvacaryeti |",
  "S06n630:192": "na hi suvikrāntavikrāmin bodhisattvā indriyabalabodhyaṅgadhyānasamādhisamāpattyārambaṇe carantaścaranti prajñāpāramitāyām |",
  "S06n630:193": "tatkasmāddhetoḥ ?",
  "S06n630:194": "vibhāvitāni hi tairindriyabalabodhyaṅgadhyānasamādhisamāpattyārambaṇāni |",
  "S06n630:195": "yā ca vibhāvanā,",
  "S06n630:196": "tasyā na kāciccaryā |",
  "S06n630:197": "tenocyate acaryā bodhisattvacaryeti |",
  "S06n630:198": "na hi suvikrāntavikrāmin bodhisattvā duḥkhasamudayanirodhamārgārambaṇe carantaścaranti prajñāpāramitāyām |",
  "S06n630:199": "tatkasmāddhetoḥ ?",
  "S06n630:200": "vibhāvitāni hi tairduḥkhasamudayanirodhamārgārambaṇāni |",
  "S06n630:201": "yā ca vibhāvanā,",
  "S06n630:202": "na tasyāṃ kācidbhāvanā,",
  "S06n630:203": "na ca tasyāṃ bhūyaḥ kāciccaryā |",
  "S06n630:204": "tenocyate acaryā bodhisattvacaryeti |",
  "S06n630:205": "na hi suvikrāntavikrāmin bodhisattvā vidyāvimuktyārambaṇe carantaścaranti prajñāpāramitāyām |",
  "S06n630:206": "tatkasmāddhetoḥ ?",
  "S06n630:207": "vibhāvitaṃ hi tairvidyāvimuktyārambaṇam |",
  "S06n630:208": "yā ca vibhāvanā,",
  "S06n630:209": "na tatra kāciccaryā |",
  "S06n630:210": "tenocyate acaryā bodhisattvacaryeti |",
  "S06n630:211": "na hi suvikrāntavikrāmin bodhisattvā anutpādārambaṇe vā kṣayārambaṇe vā anabhisaṃskārārambaṇe vā carantaścaranti prajñāpāramitāyām |",
  "S06n630:212": "tatkasmāddhetoḥ ?",
  "S06n630:213": "vibhāvitaṃ hi tairanutpādakṣayānabhisaṃskārārambaṇam |",
  "S06n630:214": "yā ca vibhāvanā,",
  "S06n630:215": "na tatra kācidbhūyaścaryā |",
  "S06n630:216": "tenocyate acaryā bodhisattvacaryeti |",
  "S06n630:217": "na hi suvikrāntavikrāmin bodhisattvāḥ pṛthivyaptejovāyvākāśārambaṇe carantaścaranti prajñāpāramitāyām |",
  "S06n630:218": "tatkasmāddhetoḥ ?",
  "S06n630:219": "vibhāvitāni hi taiḥ pṛthivyaptejovāyvākāśārambaṇāni |",
  "S06n630:220": "yā ca vibhāvanā,",
  "S06n630:221": "na tatra kāciccaryā |",
  "S06n630:222": "tenocyate acaryā bodhisattvacaryeti |",
  "S06n630:223": "na hi suvikrāntavikrāmin bodhisattvāḥ śrāvakapratyekabuddhabhūmyārambaṇe carantaścaranti prajñāpāramitāyām |",
  "S06n630:224": "tatkasmāddhetoḥ ?",
  "S06n630:225": "vibhāvitāni hi taiḥ śrāvakapratyekabuddhabhūmyārambaṇāni |",
  "S06n630:226": "yā ca vibhāvanā,",
  "S06n630:227": "na tatra kāciccaryā |",
  "S06n630:228": "tenocyate acaryā bodhisattvacaryeti |",
  "S06n630:229": "na hi suvikrāntavikrāmin bodhisattvāḥ śrāvakapratyekabuddhadharmārambaṇe carantaścaranti prajñāpāramitāyām |",
  "S06n630:230": "tatkasmāddhetoḥ ?",
  "S06n630:231": "vibhāvitāni hi taiḥ śrāvakapratyekabuddhadharmārambaṇāni |",
  "S06n630:232": "yā ca vibhāvanā,",
  "S06n630:233": "na tatra kāciccaryā |",
  "S06n630:234": "tenocyate acaryā bodhisattvacaryeti |",
  "S06n630:235": "na hi suvikrāntavikrāmin nirvāṇārambaṇe bodhisattvāścarantaścaranti prajñāpāramitāyām |",
  "S06n630:236": "tatkasmāddhetoḥ ?",
  "S06n630:237": "parijñātaṃ hi tairbhavati nirvāṇārambaṇam |",
  "S06n630:238": "yā ca parijñā,",
  "S06n630:239": "na tatra kāciccaryā |",
  "S06n630:240": "tenocyate acaryā bodhisattvacaryeti |",
  "S06n630:241": "na hi suvikrāntavikrāmin bodhisattvā lakṣaṇapariśuddhyārambaṇe carantaścaranti prajñāpāramitāyām,",
  "S06n630:242": "na buddhakṣetrapariśuddhyārambaṇe carantaḥ,",
  "S06n630:243": "na śrāvakasaṃpadārambaṇe carantaḥ,",
  "S06n630:244": "na bodhisattvasaṃpadārambaṇe carantaścaranti prajñāpāramitāyām |",
  "S06n630:245": "tatkasmāddhetoḥ ?",
  "S06n630:246": "vibhāvitāni hi tairlakṣaṇapariśuddhyārambaṇam,",
  "S06n630:247": "buddhakṣetrapariśuddhyārambaṇam,",
  "S06n630:248": "śrāvakasaṃpadārambaṇam,",
  "S06n630:249": "bodhisattvasaṃpadārambaṇam |",
  "S06n630:250": "yā ca vibhāvanā,",
  "S06n630:251": "na tatra kāciccaryā |",
  "S06n630:252": "tenocyate acaryā bodhisattvacaryeti |",
  "S06n630:253": "evaṃ carantaḥ suvikrāntavikrāmin bodhisattvāścaranti prajñāpāramitāyām |",
  "S06n630:254": "iyaṃ bodhisattvasya prajñāpāramitāyāṃ carataḥ sarvārambaṇapari(jñā)",
  "S06n630:255": "caryā, sarvārambaṇavibhāvanācaryā yaduta prajñāpāramitācaryā ||",
  "S06n630:256": "evaṃ caran suvikrāntavikrāmin bodhisattvo rūpārambaṇapariśuddhāvapi na carati |",
  "S06n630:257": "evaṃ vedanāsaṃjñāsaṃskāravijñānārambaṇapariśuddhāvapi na carati |",
  "S06n630:258": "tatkasmāddhetoḥ ?",
  "S06n630:259": "prakṛtipariśuddhaṃ hi tena rūpārambaṇaṃ parijñātam |",
  "S06n630:260": "evaṃ vedanāsaṃjñāsaṃskāravijñānārambaṇaṃ parijñātam |",
  "S06n630:261": "yā evaṃ caryā,",
  "S06n630:262": "iyaṃ bodhisattvasya prajñāpāramitācaryā |",
  "S06n630:263": "evaṃ caran suvikrāntavikrāmin bodhisattvo na cakṣurārambaṇaviśuddhau carati,",
  "S06n630:264": "na śrotraghrāṇajihvākāyamanaārambaṇaviśuddhau carati |",
  "S06n630:265": "tatkasmāddhetoḥ ?",
  "S06n630:266": "prakṛtipariśuddhaṃ hi tena yāvanmanaārambaṇaṃ parijñātam |",
  "S06n630:267": "yā evaṃ caryā,",
  "S06n630:268": "iyaṃ bodhisattvasya prajñāpāramitācaryā |",
  "S06n630:269": "evaṃ caran suvikrāntavikrāmin bodhisattvo na rūpaśabdagandharasaspraṣṭavyadharmārambaṇaviśuddhāvapi carati |",
  "S06n630:270": "tatkasmāddhetoḥ ?",
  "S06n630:271": "prakṛtipariśuddhaṃ hi tena yāvaddharmārambaṇaṃ parijñātam |",
  "S06n630:272": "yā evaṃ caryā,",
  "S06n630:273": "iyaṃ bodhisattvasya prajñāpāramitācaryā |",
  "S06n630:274": "evaṃ caran suvikrāntavikrāmin bodhisattvo na nāmarūpārambaṇaviśuddhāvapi carati |",
  "S06n630:275": "tatkasmāddhetoḥ ?",
  "S06n630:276": "prakṛtipariśuddhaṃ hi tena nāmarūpārambaṇaṃ parijñātam |",
  "S06n630:277": "yā evaṃ caryā,",
  "S06n630:278": "iyaṃ bodhisattvasya prajñāpāramitācaryā |",
  "S06n630:279": "evaṃ caran suvikrāntavikrāmin bodhisattvo nātmasattvārambaṇaviśuddhāvapi carati |",
  "S06n630:280": "tatkasmāddhetoḥ ?",
  "S06n630:281": "parijñātā hi tena ātmasattvārambaṇaprakṛtiparijñā |",
  "S06n630:282": "yā evaṃ caryā,",
  "S06n630:283": "iyaṃ bodhisattvasya prajñāpāramitācaryā |",
  "S06n630:284": "evaṃ caran suvikrāntavikrāmin bodhisattvo na jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇapariśuddhāvapi carati |",
  "S06n630:285": "tatkasmāddhetoḥ ?",
  "S06n630:286": "prakṛtipariśuddhaṃ hi tena jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇaṃ parijñātam |",
  "S06n630:287": "yā evaṃ caryā,",
  "S06n630:288": "bodhisattvasyeyaṃ prajñāpāramitācaryā |",
  "S06n630:289": "evaṃ caran suvikrāntavikrāmin bodhisattvo na viparyāsadṛṣṭigatārambaṇapariśuddhāvapi carati |",
  "S06n630:290": "tatkasya hetoḥ ?",
  "S06n630:291": "prakṛtipariśuddhaṃ hi tena viparyāsadṛṣṭigatārambaṇaṃ parijñātam |",
  "S06n630:292": "yā evaṃ caryā,",
  "S06n630:293": "iyaṃ bodhisattvasya prajñāpāramitācaryā |",
  "S06n630:294": "evaṃ caran suvikrāntavikrāmin bodhisattvo na nīvaraṇārambaṇaviśuddhāvapi carati |",
  "S06n630:295": "tatkasmāddhetoḥ ?",
  "S06n630:296": "prakṛtipariśuddhaṃ hi nīvaraṇārambaṇaṃ parijñātam |",
  "S06n630:297": "evaṃ caran suvikrāntavikrāmin bodhisattvo na pratītyasamutpādārambaṇaviśuddhāvapi carati |",
  "S06n630:298": "tatkasmāddhetoḥ ?",
  "S06n630:299": "prakṛtipariśuddhaṃ hi tena pratītyasamutpādārambaṇaṃ parijñātam |",
  "S06n630:300": "evaṃ caran suvikrāntavikrāmin bodhisattvo na kāmadhāturūpadhātvārūpyadhātvārambaṇaviśuddhāvapi carati |",
  "S06n630:301": "tatkasmāddhetoḥ ?",
  "S06n630:302": "prakṛtipariśuddhaṃ hi tena kāmadhāturūpadhātvārūpyadhātvārambaṇaṃ parijñātam |",
  "S06n630:303": "evaṃ caran suvikrāntavikrāmin bodhisattvo na dānamātsaryaśīladauḥśīlyārambaṇaviśuddhāvapi carati |",
  "S06n630:304": "tatkasmāddhetoḥ ?",
  "S06n630:305": "prakṛtipariśuddhaṃ hi tena dānamātsaryaśīladauḥśīlyārambaṇaṃ parijñātam |",
  "S06n630:306": "evaṃ caran suvikrāntavikrāmin bodhisattvo na kṣāntivyāpādavīryakausīdyadhyānavikṣepaprajñādauṣprajñyārambaṇaviśuddhāvapi carati |",
  "S06n630:307": "tatkasmāddhetoḥ ?",
  "S06n630:308": "prakṛtipariśuddhaṃ hi tena kṣāntivyāpādavīryakausīdyadhyānavikṣepaprajñādauṣprajñyārambaṇaṃ parijñātam |",
  "S06n630:309": "evaṃ caran suvikrāntavikrāmin bodhisattvo nātītānāgatapratyutpannārambaṇaviśuddhapi carati |",
  "S06n630:310": "tatkasmāddhetoḥ?",
  "S06n630:311": "prakṛtipariśuddhāni hi tena atītānāgatapratyutpannārambaṇāni parijñātāni |",
  "S06n630:312": "evaṃ caran suvikrāntavikrāmin bodhisattvo nāsaṅgāvaraṇaviśuddhāvapi carati |",
  "S06n630:313": "tatkasmāddhetoḥ ?",
  "S06n630:314": "prakṛtipariśuddhaṃ hi tena asaṅgārambaṇaṃ parijñātam |",
  "S06n630:315": "evaṃ caran suvikrāntavikrāmin bodhisattvo nābhijñārambaṇaviśuddhāvapi carati |",
  "S06n630:316": "tatkasmāddhetoḥ ?",
  "S06n630:317": "prakṛtipariśuddhaṃ hi tenābhijñārambaṇaṃ parijñātam |",
  "S06n630:318": "evaṃ caran suvikrāntavikrāmin bodhisattvo na sarvajñatārambaṇaviśuddhāvapi carati |",
  "S06n630:319": "tatkasmāddhetoḥ ?",
  "S06n630:320": "prakṛtipariśuddhaṃ hi tena sarvajñatārambaṇaṃ parijñātam |",
  "S06n630:321": "evaṃ caran suvikrāntavikrāmin bodhisattvaścarati prajñāpāramitāyām,",
  "S06n630:322": "yanna kasyāṃcidārambaṇaviśuddhau carati |",
  "S06n630:323": "tatkasmāddhetoḥ ?",
  "S06n630:324": "prakṛtipariśuddhatvātsarvārambaṇānām |",
  "S06n630:325": "iyaṃ suvikrāntavikrāmin bodhisattvasya mahāsattvasya sarvārambaṇaprakṛtipariśuddhiḥ prajñāpāramitāyāṃ carataḥ ||",
  "S06n630:326": "evaṃ caran suvikrāntavikrāmin bodhisattvaḥ idaṃ rūpamiti na samanupaśyati,",
  "S06n630:327": "anena rūpamiti na samanupaśyati,",
  "S06n630:328": "asya rūpamiti na samanupaśyati,",
  "S06n630:329": "asmādrūpamiti na samanupaśyati |",
  "S06n630:330": "sa evaṃ rūpamasamanupaśyan na rūpamutkṣipati na nikṣipati,",
  "S06n630:331": "na rūpamutpādayati na nirodhayati,",
  "S06n630:332": "na rūpe carati na vicarati,",
  "S06n630:333": "na rūpārambaṇe carati na vicarati |",
  "S06n630:334": "evaṃ caran suvikrāntavikrāmin bodhisattvaścarati prajñāpāramitāyām |",
  "S06n630:335": "evamime vedanāsaṃjñāsaṃskārāḥ,",
  "S06n630:336": "idaṃ vijñānamiti na samanupaśyati,",
  "S06n630:337": "anena vijñānamiti na samanupaśyati,",
  "S06n630:338": "asya vijñānamiti na samanupaśyati,",
  "S06n630:339": "asmādvijñānamiti na samanupaśyati |",
  "S06n630:340": "sa evaṃ vijñānamasamanupaśyan na vijñānamutkṣipati na nikṣipati,",
  "S06n630:341": "na vijñānamutpādayati na nirodhayati,",
  "S06n630:342": "na vijñāne carati na vicarati,",
  "S06n630:343": "na vijñānārambaṇe carati na vicarati |",
  "S06n630:344": "evaṃ suvikrāntavikrāmin bodhisattvaścarati prajñāpāramitāyām ||",
  "S06n630:345": "punaraparaṃ suvikrāntavikrāmin evaṃ caran bodhisattvo na rūpamatītamiti carati,",
  "S06n630:346": "na rūpamanāgatamiti carati,",
  "S06n630:347": "na rūpaṃ pratyutpannamiti carati |",
  "S06n630:348": "evaṃ na vedanāsaṃjñāsaṃskārāḥ |",
  "S06n630:349": "na vijñānamatītamiti carati,",
  "S06n630:350": "na anāgatam,",
  "S06n630:351": "na pratyutpannam ||",
  "S06n630:352": "na rūpamātmeti carati,",
  "S06n630:353": "na rūpamātmīyamiti carati |",
  "S06n630:354": "evaṃ na vedanāsaṃjñāsaṃskārāḥ |",
  "S06n630:355": "na vijñānamātmeti carati,",
  "S06n630:356": "na vijñānamātmīyamiti carati |",
  "S06n630:357": "na rūpaṃ duḥkhamiti carati |",
  "S06n630:358": "evaṃ na vedanāsaṃjñāsaṃskārāḥ |",
  "S06n630:359": "na vijñānaṃ duḥkhamiti carati |",
  "S06n630:360": "na rūpaṃ mama nānyeṣāmiti carati |",
  "S06n630:361": "evaṃ na vedanāsaṃjñāsaṃskārāḥ |",
  "S06n630:362": "na vijñānaṃ mama nānyeṣāmiti carati |",
  "S06n630:363": "evaṃ caran suvikrāntavikrāmin bodhisattvaścarati prajñāpāramitāyām ||",
  "S06n630:364": "punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpasamudaye carati,",
  "S06n630:365": "na rūpanirodhe carati,",
  "S06n630:366": "na rūpaṃ gambhīramiti carati,",
  "S06n630:367": "na rūpamuttānamiti carati,",
  "S06n630:368": "na rūpaṃ śūnyamiti carati,",
  "S06n630:369": "na rūpamaśūnyamiti carati,",
  "S06n630:370": "na rūpaṃ nimittamiti carati,",
  "S06n630:371": "na rūpamanimittamiti carati,",
  "S06n630:372": "na rūpaṃ praṇihitamiti carati,",
  "S06n630:373": "rūpamapraṇihitamiti carati,",
  "S06n630:374": "na rūpamabhisaṃskāramiti carati,",
  "S06n630:375": "na rūpamanabhisasṃkāramiti carati |",
  "S06n630:376": "evaṃ vedanāsaṃjñāsaṃskārāḥ |",
  "S06n630:377": "na vijñānasamudaye carati,",
  "S06n630:378": "na vijñānanirodhe carati,",
  "S06n630:379": "na vijñānaṃ gambhīramiti carati,",
  "S06n630:380": "na vijñānamuttānamiti carati,",
  "S06n630:381": "na vijñānaṃ śūnyamiti carati,",
  "S06n630:382": "na vijñānamaśūnyamiti carati,",
  "S06n630:383": "na vijñānaṃ nimittamiti carati,",
  "S06n630:384": "na vijñānamanimittamiti carati,",
  "S06n630:385": "na vijñānaṃ praṇihitamiti carati,",
  "S06n630:386": "na vijñānapraṇihitamiti carati,",
  "S06n630:387": "na vijñānamabhisaṃskāramiti carati,",
  "S06n630:388": "na vijñānamabhisaṃskāramiti carati |",
  "S06n630:389": "tatkasmāddhetoḥ ?",
  "S06n630:390": "sarvāṇyetāni suvikrāntavikrāmin manyitāni spanditāni prapañcitāni tṛṣṇāgatāni |",
  "S06n630:391": "ahaṃ carāmīti spanditametat,",
  "S06n630:392": "iha carāmīti prapañcitametat,",
  "S06n630:393": "anena carāmīti tṛṣṇāgatametat,",
  "S06n630:394": "asmiṃścarāmīti manyitametat |",
  "S06n630:395": "tatra suvikrāntavikrāmin bodhisattvāḥ sarvāṇyetāni manyitaspanditaprapañcitāni tṛṣṇāgatāni jñātvā sarvājñānasamuddhātān na kaṃciddharmaṃ manyante,",
  "S06n630:396": "amanyamānā na kvaciccaranti,",
  "S06n630:397": "na kvacidālīyante |",
  "S06n630:398": "te anālayā asaṃyogā avisaṃyogā na kvacidutthāpayanti,",
  "S06n630:399": "na samutthāpayanti |",
  "S06n630:400": "ayaṃ suvikrāntavikrāmin bodhisattvasya sarvamanyanāsamuddhātaḥ prajñāpāramitāyāṃ carataḥ ||",
  "S06n630:401": "punaraparaṃ suvikrāntavikrāmin bodhisattvaḥ evaṃ prajñāpāramitāyaṃ caran na rūpaṃ nityaṃ nānityamiti carati,",
  "S06n630:402": "na rūpaṃ śūnyaṃ nāśūnyamiti carati,",
  "S06n630:403": "na rūpaṃ māyopamamiti carati,",
  "S06n630:404": "na rūpaṃ svapnopamamiti carati,",
  "S06n630:405": "na rūpaṃ pratibhāsopamamiti carati,",
  "S06n630:406": "na rūpaṃ pratiśrutkopamamiti carati |",
  "S06n630:407": "evaṃ vedanā saṃjñā saṃskārāḥ |",
  "S06n630:408": "na vijñānaṃ nityaṃ nānityamiti carati,",
  "S06n630:409": "na vijñānaṃ śūnyaṃ nāśūnyamiti carati,",
  "S06n630:410": "na vijñānaṃ māyopamamiti carati,",
  "S06n630:411": "na vijñānaṃ svapnopamamiti carati,",
  "S06n630:412": "na vijñānaṃ pratibhāsopamamiti carati,",
  "S06n630:413": "na vijñānaṃ pratiśrutkopamamiti carati |",
  "S06n630:414": "tatkasya hetoḥ ?",
  "S06n630:415": "sarvāṇyetāni suvikrāntavikrāmin vitarkitāni vicaritāni caritavicaritāni |",
  "S06n630:416": "tatra suvikrāntavikrāmin bodhisattvaḥ etāni sarvāṇi vitarkitāni vicaritāni caritavicaritāni jñātvā sarvacaryāsamuddhātāya sarvacaryāparijñāyai prajñāpāramitāyāṃ carati |",
  "S06n630:417": "ayaṃ suvikrāntavikrāmin bodhisattvasya sarvacaryānirdeśaḥ ||",
  "S06n630:418": "evamukte suvikrāntavikrāmī bodhisattvo bhagavantometadavocat-acintyeyaṃ bhagavan bodhisattvasya prajñāpāramitācaryā |",
  "S06n630:419": "bhagavānāha-evametat suvikrāntavikrāmin |",
  "S06n630:420": "rūpācintyatayā acintyeyaṃ bodhisattvasya prajñāpāramitācaryā |",
  "S06n630:421": "evaṃ vedanāsaṃjñāsaṃskāravijñānācintyatayā acintyeyaṃ bodhisattvasya prajñāpāramitācaryā |",
  "S06n630:422": "nāmarūpācintyatayā acintyeyaṃ bodhisattvasya prajñāpāramitācaryā |",
  "S06n630:423": "pratītyasamutpādācintyatayā saṃkleśācintyatayā acintyeyaṃ bodhisattvasya prajñāpāramitācaryā |",
  "S06n630:424": "karmavipākācintyatayā acintyeyaṃ bodhisattvasya prajñāpāramitācaryā |",
  "S06n630:425": "sārācintyatayā acintyeyaṃ bodhi(sattva)",
  "S06n630:426": "sya prajñāpāramitācaryā |",
  "S06n630:427": "viparyāsācintyatayā acintyeyaṃ bodhisattvasya prajñāpāramitācaryā,",
  "S06n630:428": "dṛṣṭigatācintyatayā acintyeyaṃ bodhisattvasya prajñāpāramitācaryā |",
  "S06n630:429": "kāmadhātvacintyatayā,",
  "S06n630:430": "rūpadhātvacintyatayā,",
  "S06n630:431": "ārūpyadhātvacintyatayā acintyeyaṃ bodhisattvasya prajñāpāramitācaryā |",
  "S06n630:432": "ātmācintyatayā,",
  "S06n630:433": "sattvācintyatayā,",
  "S06n630:434": "dānācintyatayā,",
  "S06n630:435": "mātsaryācintyatayā,",
  "S06n630:436": "śīlācintyatayā,",
  "S06n630:437": "dauḥśīlyācintyatayā,",
  "S06n630:438": "kṣāntyacintyatayā,",
  "S06n630:439": "vyāpādācintyatayā,",
  "S06n630:440": "vīryācintyatayā,",
  "S06n630:441": "kausīdyācintyatayā,",
  "S06n630:442": "dhyānācintyatayā vikṣepācintyatayā,",
  "S06n630:443": "prajñācintyatayā,",
  "S06n630:444": "dauṣprajñyācintyatayā acintyā bodhisattvasya prajñāpāramitācaryā |",
  "S06n630:445": "rāgadveṣamohācintyatayā acintyeyaṃ bodhisattvasya prajñāpāramitācaryā |",
  "S06n630:446": "smṛtyupasthānācintyatayā samyakprahāṇāviparyāsarddhipādācintyatayā acintyeyaṃ bodhisattvasya prajñāpāramitācaryā |",
  "S06n630:447": "indriyabalabodhyaṅgasamādhisamāpattyacintyatayā acintyeyaṃ bodhisattvasya prajñāpāramitācaryā |",
  "S06n630:448": "gatyacintyatayā acintyeyaṃ bodhisattvasya prajñāpāramitācaryā |",
  "S06n630:449": "duḥkhasamudayanirodhamārgācintyatayā acintyeyaṃ bodhisattvasya prajñāpāramitācaryā |",
  "S06n630:450": "vidyāvimuktyacintyatayā,",
  "S06n630:451": "kṣayajñānānutpādajñānābhisaṃskārajñānācintyatayā acintyeyaṃ bodhisattvasya prajñāpāramitācaryā |",
  "S06n630:452": "śrāvakabhūmipratyekabuddhabhūmyacintyatayā acintyeyaṃ bodhisattvasya prajñāpāramitācaryā |",
  "S06n630:453": "śrāvakapratyekabuddhadharmācintyatayā acintyeyaṃ bodhisattvasya prajñāpāramitācaryā |",
  "S06n630:454": "abhijñācintyatayā,",
  "S06n630:455": "atītānāgatapratyutpannajñānācintyatayā acintyā bodhisattvasya prajñāpāramitācaryā |",
  "S06n630:456": "asaṅgajñānācintyatayā,",
  "S06n630:457": "nirvāṇācintyatayā,",
  "S06n630:458": "buddhadharmācintyatayā acintyeyaṃ bodhisattvasya prajñāpāramitācaryā |",
  "S06n630:459": "tatkasmāddhetoḥ ?",
  "S06n630:460": "na hi suvikrāntavikrāmin bodhisattvasya prajñāpāramitācaryā cittajanikā,",
  "S06n630:461": "tenocyate acintyeti ||",
  "S06n630:462": "cittasyotpāda iti suvikrāntavikrāmin viparyāsa eṣaḥ |",
  "S06n630:463": "cittaṃ cittajamiti suvikrāntavikrāmiṃścetasaḥ pratiṣedha eṣaḥ |",
  "S06n630:464": "na hi suvikrāntavikrāmin yā cittasya prakṛtiḥ sā utpadyate jā jāyate vā |",
  "S06n630:465": "viparyāsasaṃprayuktaṃ suvikrāntavikrāmiṃścittamutpadyate |",
  "S06n630:466": "tatra cittamapi vivṛtam,",
  "S06n630:467": "yena viparyāsenotpadyate tadati vivṛtam |",
  "S06n630:468": "na punaḥ suvikrāntavikrāmin bālapṛthagjanā jānanti vivṛtaṃ cittamiti |",
  "S06n630:469": "yatrāpyutpadyeta tadapi vivṛtam,",
  "S06n630:470": "yenāpyutpadyeta tadapi vivṛtamiti |",
  "S06n630:471": "te cittavivekamajānantaḥ,",
  "S06n630:472": "ārambaṇavivekamajānantaḥ abhiniviśante - ahaṃ cittam,",
  "S06n630:473": "mama cittam,",
  "S06n630:474": "asya cittam,",
  "S06n630:475": "asmāccittamiti |",
  "S06n630:476": "te cittamabhiniviśya kuśalamiti vā abhiniviśante,",
  "S06n630:477": "akuśalamiti vā abhiniviśante |",
  "S06n630:478": "sukhamiti vā abhiniviśante,",
  "S06n630:479": "duḥkhamiti vā abhiniviśante |",
  "S06n630:480": "uccheda ityabhiniviśante,",
  "S06n630:481": "śāścata ityabhiniviśante,",
  "S06n630:482": "dṛṣṭigata ityabhiniviśante,",
  "S06n630:483": "nīvaraṇa ityabhiniviniśante |",
  "S06n630:484": "dānamātsaryaśīladauḥśīlyamityabhiniviśante |",
  "S06n630:485": "dharmadhātukāmadhāturūpadhātvārūpyadhātumityabhiniviniśante,",
  "S06n630:486": "pratītyasamutpādamityabhiniviśante,",
  "S06n630:487": "nāmarūpamityabhiniviśante,",
  "S06n630:488": "rāgadveṣamohamityabhiniviśante |",
  "S06n630:489": "īrṣyāmātsaryamityabhiniviśante |",
  "S06n630:490": "asmimānamityabhiniviśante |",
  "S06n630:491": "duḥkhamityabhiniviśante |",
  "S06n630:492": "samudayamityabhiniviśante |",
  "S06n630:493": "nirodhamityabhiniviśante |",
  "S06n630:494": "mārgamityabhiniviśante |",
  "S06n630:495": "smṛtyupasthānamityabhiniviśante |",
  "S06n630:496": "samyakprahāṇāviparyāsarddhipādendriyabalabodhyaṅgānītyabhiniviśante |",
  "S06n630:497": "dhyānavimokṣasamādhisamāpattīnapyabhiniviśante |",
  "S06n630:498": "anutpādakṣayānabhisaṃskāramityabhiniviśante |",
  "S06n630:499": "śrāvakapratyekabuddhabhūmimabhiniviśante |",
  "S06n630:500": "śrāvakapratyekabuddhadharmānapyabhiniviśante |",
  "S06n630:501": "mārgamityabhiniviśante |",
  "S06n630:502": "abhijñāmapyabhiniviśante |",
  "S06n630:503": "nirvāṇamapyabhiniviśante |",
  "S06n630:504": "buddhajñānamapyabhiniviśante |",
  "S06n630:505": "lakṣaṇānyapyabhiniviśante |",
  "S06n630:506": "pratyekabuddhasaṃpadamapyabhiniviśante |",
  "S06n630:507": "bodhisattvasaṃpadamapyabhiniviśante ||",
  "S06n630:508": "tatra suvikrāntavikrāmin bodhisattvaḥ imānevaṃrūpānabhiniveśān sattvānāṃ viparyāsacittajān samanupaśyan na kvacidviparyāse cittamutpādayati |",
  "S06n630:509": "tatkasmāddhetoḥ ?",
  "S06n630:510": "cittāpagatā hi prajñāpāramitā |",
  "S06n630:511": "yā ca cittasya prakṛtiprabhāsvaratā prakṛtipariśuddhatā,",
  "S06n630:512": "tatra na kāciccittasyotpattiḥ |",
  "S06n630:513": "ārambaṇe sati suvikrāntavikrāmin bālapṛthagjanāścittamutpādayanti |",
  "S06n630:514": "tatra bodhisattvo'pyārambaṇaṃ prajānannapi cittasyotpattiṃ prajānāti - kutaścittamutpadyate ?",
  "S06n630:515": "sa evaṃ pratyavekṣate-prakṛtiprabhāsvaramidaṃ cittam |",
  "S06n630:516": "tasyaivaṃ bhavati-ārambaṇaṃ pratītya cittamutpadyate iti |",
  "S06n630:517": "sa ārambaṇaṃ parijñāya na cittamutpādayati nāpi nirodhayati |",
  "S06n630:518": "tasya taccittaṃ prabhāsvaraṃ bhavati asaṃkliṣṭaṃ kamanīyaṃ pariśuddham |",
  "S06n630:519": "sa cittānutpādasthito na kaṃciddharmamutpādayati na nirodhayati |",
  "S06n630:520": "iyaṃ suvikrāntavikrāmin cittānutpādaparijñā prajñāpāramitāyāṃ carataḥ |",
  "S06n630:521": "ya evaṃ carati bodhisattvaḥ,",
  "S06n630:522": "sa prajñāpāramitāyāṃ carati |",
  "S06n630:523": "tasyaivaṃ carato naivaṃ bhavati-ahaṃ carāmi prajñāpāramitāyām,",
  "S06n630:524": "asyāṃ carāmi prajñāpāramitāyām,",
  "S06n630:525": "anena carāmi prajñāpāramitāyām,",
  "S06n630:526": "asmāccarāmi prajñāpāramitāyāmiti |",
  "S06n630:527": "sacetpunaḥ saṃjānīte-iyaṃ prajñāpāramitā,",
  "S06n630:528": "anena prajñāpāramitā,",
  "S06n630:529": "asya vā prajñāpāramiteti,",
  "S06n630:530": "na carati prajñāpāramitāyām |",
  "S06n630:531": "atha tāmapi prajñāpāramitāṃ na samanupaśyati nopalabhate-ahaṃ carāmi prajñāpāramitāyāmiti na carati,",
  "S06n630:532": "carati prajñāpāramitāyām ||",
  "S06n630:533": "evamukte suvikrāntavikrāmī bodhisattvo mahāsattvo bhagavantametadavocat-anuttareyaṃ caryā bhagavan bodhisattvasya yaduta prajñāpāramitācaryā |",
  "S06n630:534": "prabhāsvareyaṃ bhagavan bodhisattvasya caryā yaduta prajñāpāramitācaryā |",
  "S06n630:535": "niruttareyaṃ bhagavan bodhisattvasya caryā yaduta prajñāpāramitācaryā |",
  "S06n630:536": "atyadbhuteyaṃ bhagavan bodhisattvasya caryā yaduta prajñāpāramitācaryā |",
  "S06n630:537": "anavakrānteyaṃ bhagavan bodhisattvasya caryā māreṇa vā māraparṣadbhirvā anyairvā punaḥ kaiścinnimittacaritairupalambhacaritairātmadṛṣṭibhiḥ sattvadṛṣṭibhirjīvadṛṣṭibhiḥ pudgaladṛṣṭibhirbhavadṛṣṭibhirvibhavadṛṣṭibhirucchedadṛṣṭibhiḥ śāścatadṛṣṭibhiḥ satkāyadṛṣṭibhiḥ skandhadṛṣṭibhirdhātudṛṣṭibhirāyatanadṛṣṭibhirbuddhadṛṣṭibhirdharmadṛṣṭibhiḥ saṃghadṛṣṭibhirnirvāṇadṛṣṭibhiḥ prāptasaṃprajñairvā adhimānikairvā rāgadveṣamohacaritairvā viparyāsacaritairvā utpathonmārgaprasthitairvā anākramaṇīyā |",
  "S06n630:538": "sarvalokābhyudayacaryeyaṃ bhagavan bodhisattvasya caryā yaduta prajñāpāramitācaryā ||",
  "S06n630:539": "evamukte bhagavān suvikrāntavikrāmiṇaṃ bodhisattvaṃ mahāsattvametadavocat-evametat suvikrāntavikrāmin, evametat |",
  "S06n630:540": "anavakrāntacaryeyaṃ bodhisattvasya māreṇa vā mārakāyikairvā devaputrairmāraparṣadā vā,",
  "S06n630:541": "antaśo nirvāṇadṛṣṭikairapi nirvāṇābhiniviṣṭairvā anākramaṇīyā sarvabālapṛthagjanairvā |",
  "S06n630:542": "yā bodhisattvānāmiyaṃ suvikrāntavikrāmiṃścaryā,",
  "S06n630:543": "neyaṃ caryā bālapṛthagjanānām |",
  "S06n630:544": "nāpīyaṃ caryā śaikṣāśaikṣāṇāṃ śrāvakayānīyānām,",
  "S06n630:545": "nāpi pratyekabuddhayānīyānām |",
  "S06n630:546": "sacet suvikrāntavikrāmin iyaṃ caryā śrāvakayānīyānāṃ vā pratyekabuddhayānīyānāṃ vā abhaviṣyat,",
  "S06n630:547": "na teṣāṃ kaścidvyavahāro'bhaviṣyat-śrāvakayānīyā vā pratyekabuddhayānīyā veti |",
  "S06n630:548": "bodhisattvā evābhaviṣyan,",
  "S06n630:549": "te'pi tathāgatā vā caturvaiśāradyaprāptā abhaviṣyan |",
  "S06n630:550": "yasmāttarhi suvikrāntavikrāmin na śrāvakayānīyānāṃ va pratyekabuddhayānīyānāmiyaṃ caryā,",
  "S06n630:551": "tasmātte na bodhisattvā iti saṃkhyāṃ gacchanti,",
  "S06n630:552": "na ca tathāgatā bhavanti caturvaiśāradyaprāptāḥ |",
  "S06n630:553": "vaiśāradyabhūmiriyaṃ suvikrāntavikrāmin dharme,",
  "S06n630:554": "neyaṃ prajñāpāramitācaryā |",
  "S06n630:555": "evaṃ carantaḥ suvikrāntavikrāmin bodhisattvāḥ kṣipraṃ caturvaiśāradyatāmanuprāpnuvanti,",
  "S06n630:556": "anabhisaṃbuddhā eva yāvadanuttarāṃ samyaksaṃbodhiṃ praṇidhānavaśena ca buddhānāṃ ca bhagavatāmadhiṣṭhānavaśena |",
  "S06n630:557": "na hi suvikrāntavikrāmin śrāvakayānikānāṃ vā pratyekabuddhayānikānāṃ vā caturvaiśāradyaṃ bhavati,",
  "S06n630:558": "nāpi tathāgatasteṣāṃ caturvaiśāradyamadhitiṣṭhati |",
  "S06n630:559": "bodhisattvabhūmireṣā suvikrāntavikrāmin yasyāṃ caturvaiśāradyamanuprāpyate praṇidhānavaśena |",
  "S06n630:560": "tatkasmāddhetoḥ ?",
  "S06n630:561": "prajñāpāramitāyāṃ suvikrāntavikrāmiṃścaranto bodhisattvāḥ catasraḥ pratisaṃvido'nuprāpnuvanti |",
  "S06n630:562": "katamāścatasraḥ ?",
  "S06n630:563": "yaduta arthapratisaṃvidaṃ dharmapratisaṃvidaṃ niruktipratisaṃvidaṃ pratibhānapratisaṃvidam |",
  "S06n630:564": "ābhiścatasṛbhiḥ pratisaṃvidbhiḥ samanvāgatā anabhisaṃbuddhā eva praṇidhānavaśena vaiśāradyāni pratigṛhṇanti |",
  "S06n630:565": "tathāgatā api tān kuśalamūlasamanvāgatāniti viditvā prajñāpāramitābhūmyanuprāptāniti viditvā adhitiṣṭhanti caturvaiśāradyena |",
  "S06n630:566": "tasmāttarhi suvikrāntavikrāmin bodhisattvena catasraḥ pratisaṃvido'nuprāptukāmena kṣipraṃ caturvaiśāradyakuśalena bhavitukāmena prajñāpāramitāyāṃ śikṣitavyaṃ caritavyam ||",
  "S06n630:567": "punaraparaṃ suvikrāntavikrāmin bodhisattvaḥ prajñāpāramitāyāṃ caran sarvadharmāṇāṃ hetuṃ ca samudayaṃ ca astaṃgamaṃ ca nirodhaṃ ca pravidhyati na kaṃciddharmam,",
  "S06n630:568": "yatprajñāpāramitāyāṃ na yojayati |",
  "S06n630:569": "sarvadharmāṇāṃ hetusamudayanirodhamārgalakṣaṇaṃ prajānāti |",
  "S06n630:570": "teṣāṃ hetusamudayanirodhamārgalakṣaṇaṃ prajānan na rūpaṃ prabhāvayati na vibhāvayati |",
  "S06n630:571": "evaṃ vedanāsaṃjñāsaṃskārān |",
  "S06n630:572": "na vijñānaṃ bhāvayati na vibhāvayati |",
  "S06n630:573": "na nāmarūpaṃ bhāvayati na vibhāvayati |",
  "S06n630:574": "na saṃkleśavyavadānaṃ bhāvayati na vibhāvayati |",
  "S06n630:575": "na viparyāsadṛṣṭigatanīvaraṇāni bhāvayati na vibhāvayati |",
  "S06n630:576": "na rāgadveṣamohān bhāvayati na vibhāvayati |",
  "S06n630:577": "na kāmadhātuṃ na rūpadhātuṃ nārūpyadhātuṃ bhāvayati na vibhāvayati |",
  "S06n630:578": "na sattvadhātuṃ nātmadhātuṃ bhāvayati na vibhāvayati |",
  "S06n630:579": "nocchedadṛṣṭiṃ na śāśvatadṛṣṭiṃ bhāvayati na vibhāvayati |",
  "S06n630:580": "na dānamātsaryaṃ bhāvayati na vibhāvayati |",
  "S06n630:581": "na śīladauḥśīlyaṃ bhāvayati na vibhāvayati |",
  "S06n630:582": "na kṣāntivyāpādaṃ bhāvayati na vibhāvayati |",
  "S06n630:583": "va vīryakausīdyaṃ na dhyānavikṣepaṃ na prajñādauṣprajñyaṃ bhāvayati na vibhāvayati |",
  "S06n630:584": "na smṛtyupasthānasamyakprahāṇāviparyāsarddhipādāpramāṇāni bhāvayati na vibhāvayati |",
  "S06n630:585": "nendriyabalabodhyaṅgasamādhisamāpattīrbhāvayati na vibhāvayati |",
  "S06n630:586": "na pratītyasamutpādaṃ bhāvayati na vibhāvayati |",
  "S06n630:587": "na duḥkhasamudayanirodhamārgān bhāvayati na vibhāvayati |",
  "S06n630:588": "nānutpādajñānaṃ na kṣayajñānaṃ nābhisaṃskārajñānaṃ bhāvayati na vibhāvayati |",
  "S06n630:589": "na pṛthagjanabhūmiṃ bhāvayati na vibhāvayati |",
  "S06n630:590": "na śrāvakabhūmiṃ na pratyekabuddhabhūmiṃ bhāvayati na vibhāvayati |",
  "S06n630:591": "na pṛthagjanadharmān na śrāvakadharmān na pratyekabuddhadharmān (na bodhisattvadharmabuddhadharmān)",
  "S06n630:592": "bhāvayati na vibhāvayati |",
  "S06n630:593": "na śamathaṃ na vidarśanāṃ bhāvayati na vibhāvayati |",
  "S06n630:594": "na nirvāṇaṃ bhāvayati na vibhāvayati |",
  "S06n630:595": "nātītānāgatapratyutpannajñānadarśanaṃ bhāvayati na vibhāvayati |",
  "S06n630:596": "na saṅgatāṃ bhāvayati na vibhāvayati |",
  "S06n630:597": "nāsaṅgatāṃ bhāvayati na vibhāvayati |",
  "S06n630:598": "na buddhajñānaṃ bhāvayati na vibhāvayati |",
  "S06n630:599": "na buddhavaiśāradyāni bhāvayati na vibhāvayati |",
  "S06n630:600": "tatkasmāddhetoḥ ?",
  "S06n630:601": "abhāvyāni hi suvikrāntavikrāmin rūpavedanāsajñāsaṃskāravijñānāni |",
  "S06n630:602": "abhāvyāni nāmarūpaviparyāsadṛṣṭigatasmṛtyupasthānasamyakprahāṇarddhipādāviparyāsāpramāṇendriyabala-bodhyaṅgasamādhisamāpattyabhijñākṣayajñānābhisaṃskārajñānāni |",
  "S06n630:603": "abhāvyā pṛthagjanabhūmiḥ,",
  "S06n630:604": "abhāvyāḥ śrāvakapratyekabuddhabodhisattvabhūmayaḥ,",
  "S06n630:605": "abhāvyāḥ pṛthagjanaśrāvakapratyekabuddhadharmāḥ,",
  "S06n630:606": "abhāvyaṃ nirvāṇam,",
  "S06n630:607": "abhāvyamatītānāgatapratyutpannajñānadarśanam,",
  "S06n630:608": "abhāvyamasaṅgajñānadarśanam,",
  "S06n630:609": "abhāvyamanāsaṅgajñānadarśanam,",
  "S06n630:610": "abhāvyaṃ samyaksaṃbuddhajñānam |",
  "S06n630:611": "tatkasmāddhetoḥ ?",
  "S06n630:612": "na hi suvikrāntavikrāmin kācidasti bhāvapariniṣpattiḥ |",
  "S06n630:613": "abhūtā hyete sarva eva vyavahārāḥ |",
  "S06n630:614": "nātra kaścitsvabhāvaḥ |",
  "S06n630:615": "abhāvasvabhāvā hi suvikrāntavikrāmin sarvadharmāḥ,",
  "S06n630:616": "abhūtā asaṃbhūtāḥ |",
  "S06n630:617": "tatkasmāddhetoḥ ?",
  "S06n630:618": "yo hi viparyāsaḥ so'bhūtaḥ |",
  "S06n630:619": "viparyāsasamutthitāḥ sarvadharmāḥ |",
  "S06n630:620": "yo hi viparyāsaḥ, so'bhāvaḥ |",
  "S06n630:621": "bhāvāpagatā hi suvikrāntavikrāmin sarvadharmāḥ |",
  "S06n630:622": "bhāvo nopalabhyate'svabhāvatvāt |",
  "S06n630:623": "abhāva iti suvikrāntavikrāmin abhūtaḥ |",
  "S06n630:624": "so'saṃbhūtaḥ,",
  "S06n630:625": "tenocyate abhāva iti |",
  "S06n630:626": "asatparidīpanaiṣā suvikrāntavikrāmin abhāva iti |",
  "S06n630:627": "yaśca abhāva,",
  "S06n630:628": "tatra na bhāvanā na vibhāvanā |",
  "S06n630:629": "viparyāsasamutthitatayā hi suvikrāntavikrāmin sattvā bhāvayanti ca vibhāvayanti ca |",
  "S06n630:630": "na tatra kiṃcidbhāvyam |",
  "S06n630:631": "tatkasmāddhetoḥ ?",
  "S06n630:632": "abhāvasvabhāvā hi suvikrāntavikrāmin sarvadharmāḥ,",
  "S06n630:633": "bhāvāpagatā vastvasattvāt |",
  "S06n630:634": "na tatra kiṃcidbhāvyam |",
  "S06n630:635": "yasmin samaye suvikrāntavikrāmin bodhisattva evaṃ dharmeṣu dharmānudarśī viharan prajñāpāramitāyāṃ caran na kaṃciddharmaṃ bhāvayati na vibhāvayati,",
  "S06n630:636": "iyamucyate prajñāpāramitābhāvaneti |",
  "S06n630:637": "evaṃ carata evaṃ viharataḥ suvikrāntavikrāmin bodhisattvasya mahāsattvasya prajñāpāramitābhāvanā paripūriṃ gacchati ||",
  "S06n630:638": "punaraparaṃ suvikrāntavikrāmin bodhisattvasya mahāsattvasya prajñāpāramitāyāṃ carato na rūpasaṃprayoganimittaṃ cittamutpadyate |",
  "S06n630:639": "na vedanā, na saṃjñā,",
  "S06n630:640": "na saṃskāraḥ |",
  "S06n630:641": "na vijñānasaṃprayoganimittaṃ cittamutpadyate |",
  "S06n630:642": "na khilasahagataṃ cittamutpadyate |",
  "S06n630:643": "na vyāpādasahagataṃ cittamutpadyate |",
  "S06n630:644": "na mātsaryasahagataṃ cittamutpadyate |",
  "S06n630:645": "na saṃkleśasahagataṃ cittamutpadyate |",
  "S06n630:646": "na kausīdyasahagataṃ cittamutpadyate |",
  "S06n630:647": "na vikṣepasahagataṃ cittamutpadyate |",
  "S06n630:648": "na dauṣprajñyasahagataṃ cittamutpadyate |",
  "S06n630:649": "na kāmasahagataṃ cittamutpadyate |",
  "S06n630:650": "na rūpārambaṇābhiniveśasahagataṃ cittamutpadyate |",
  "S06n630:651": "nābhidhyāsahagataṃ cittamutpadyate |",
  "S06n630:652": "na paiśunyasahagataṃ cittamutpadyate |",
  "S06n630:653": "na mithyādṛṣṭisahagataṃ cittamutpadyate |",
  "S06n630:654": "na bhogābhiniveśasahagataṃ cittamutpadyate |",
  "S06n630:655": "naiśvaryābhiṣvaṅgasahagataṃ cittamutpadyate |",
  "S06n630:656": "na mahākulopapattyabhiṣvaṅgasahagataṃ cittamutpadyate |",
  "S06n630:657": "na devopapattyabhiṣvaṅgasahagataṃ cittamutpadyate |",
  "S06n630:658": "na kāmadhātvabhiṣvaṅgasahagataṃ cittamutpadyate |",
  "S06n630:659": "na rūpārūpyadhātvabhiṣvaṅgasahagataṃ cittamutpadyate |",
  "S06n630:660": "na śrāvakabhūmau cittamutpadyate |",
  "S06n630:661": "na pratyekabuddhabhūmau cittamutpadyate |",
  "S06n630:662": "na bodhisattvacaryābhiniveśābhiṣvaṅgasahagataṃ cittamutpadyate |",
  "S06n630:663": "nāntaśo nīvaraṇadṛṣṭisahagatamapi cittamutpadyate |",
  "S06n630:664": "so'nayā cittaviśuddhyā samanvāgataḥ sattvān maitryā spharati karuṇayā muditayopekṣayā |",
  "S06n630:665": "sattvasaṃjñā cānena vibhāvitā bhavati,",
  "S06n630:666": "na ca sattvasaṃjñāyāṃ tiṣṭhati,",
  "S06n630:667": "na caināṃścaturo brāhmyān vihārānabhiniviśate,",
  "S06n630:668": "prājñaśca bhavatyupāyakauśalyasamanvāgataḥ |",
  "S06n630:669": "tasyaibhirdharmaiḥ samanvāgatasya prajñāpāramitāyāṃ carataḥ kṣipraṃ prajñāpāramitābhāvanā paripūriṃ gacchati |",
  "S06n630:670": "sa evaṃ prajñāpāramitāṃ bhāvayan na rūpamupaiti, nopādatte |",
  "S06n630:671": "na vedanāṃ na saṃjñāṃ na saṃskārān |",
  "S06n630:672": "na vijñānamupaiti, nopādatte |",
  "S06n630:673": "na viparyāsanīvaraṇadṛṣṭigatānyupaiti, nopādatte |",
  "S06n630:674": "na kāmadhātuṃ na rūpadhātuṃ nārūpyadhātumupaiti, nopādatte |",
  "S06n630:675": "nocchedaśāśvatamupaitī, nopādatte |",
  "S06n630:676": "na pratītyasamutpādamupaiti, nopādatte |",
  "S06n630:677": "na pṛthivyaptejovāyudhātumupaiti, nopādatte |",
  "S06n630:678": "na rāgadveṣamohānupaiti, nopādatte |",
  "S06n630:679": "nā dānamātsaryaśīladauḥśīlyamupaiti, nopādatte |",
  "S06n630:680": "na kṣāntivyāpādavīryakausīdyadhyānavikṣepaprajñādauṣprajñyamupaiti, nopādatte |",
  "S06n630:681": "na smṛtyupasthānasamyakprahāṇāviparyāsāpramāṇarddhipādānupaiti, nopādatte |",
  "S06n630:682": "nendriyabalabodhyaṅgadhyānavimokṣasamāpattīrupaiti, nopādatte |",
  "S06n630:683": "nābhijñāmupaiti, nopādatte |",
  "S06n630:684": "na duḥkhasamudayanirodhamārgānupaiti, nopādatte |",
  "S06n630:685": "nānutpādajñānakṣayajñānābhisaṃskārajñānānyupaiti, nopādatte |",
  "S06n630:686": "nātmadhātuṃ na sattvadhātuṃ na dharmadhātumupaiti nopādatte |",
  "S06n630:687": "na pṛthagjanaśrāvakapratyekabuddhasamyaksaṃbuddhabhūmimupaiti, nopādatte |",
  "S06n630:688": "na pṛthagjanadharmān,",
  "S06n630:689": "na śrāvakadharmān na pratyekabuddhadharmānupaiti, nopādatte |",
  "S06n630:690": "nātītānāgatapratyutpannajñānadarśanamupaiti, nopādatte |",
  "S06n630:691": "nāsaṅgajñānadarśanamupaiti, nopādatte |",
  "S06n630:692": "na buddhajñānabalavaiśāradyānyupaiti, nopādatte |",
  "S06n630:693": "na nīvaraṇānyupaiti, nopādatte |",
  "S06n630:694": "tatkasmāddhetoḥ ?",
  "S06n630:695": "sarvadharmā hi suvikrāntavikrāmin anupagatā anupādattāḥ,",
  "S06n630:696": "na kenacidupagatāḥ |",
  "S06n630:697": "na hi suvikrāntavikrāmin kaściddharma upādātavyo nāpi kenacidupādattaḥ |",
  "S06n630:698": "tatkasmāddhetoḥ ?",
  "S06n630:699": "nātra kiṃcidupādātavyaṃ nopādānīyaṃ vā |",
  "S06n630:700": "tatkasmāddhetoḥ ?",
  "S06n630:701": "asārakā hi suvikrāntavikrāmin sarvadharmā māyopamatayā |",
  "S06n630:702": "vaśitā hi sarvadharmāḥ sārānupalabdhitaḥ |",
  "S06n630:703": "pratibhāsasamā hi sarvadharmā agrāhyatāmupādāya |",
  "S06n630:704": "riktakā hi sarvadharmāḥ svabhāvāsattvāt |",
  "S06n630:705": "phenapiṇḍopamā hi sarvadharmā avimardanakṣamatvāt |",
  "S06n630:706": "budbudopamā hi sarvadharmā utpannabhaṅgavilīnatāmupādāya |",
  "S06n630:707": "marīcyupamā hi sarvadharmā viparyāsasamutthānatāmupādāya |",
  "S06n630:708": "kadalīgarbhopamā hi sarvadharmāḥ sārāsattāmupādāya |",
  "S06n630:709": "udakacandrasadṛśā hi sarvadharmā agrāhyatāmupādāya indrāyudharaṅgasadṛśā hi sarvadharmā asatparikalpanatāmupādāya |",
  "S06n630:710": "nirīhakā hi sarvadharmā asamutthāpanatāmupādāya |",
  "S06n630:711": "riktamuṣṭisamā hi sarvadharmā vaśikasvabhāvalakṣaṇatayā |",
  "S06n630:712": "tatra suvikrāntavikrāmin bodhisattvaḥ evaṃ sarvadharmān samanupaśyan na kaṃciddharmamupaiti nopādatte,",
  "S06n630:713": "nādhitiṣṭhati,",
  "S06n630:714": "nādhyavasāya tiṣṭhati |",
  "S06n630:715": "iyaṃ suvikrāntavikrāmin bodhisattvasya sarvadharmaśraddadhānatā anadhiṣṭhānatā anadhyavasānatā anabhiṣvaṅgatā prajñāpāramitāyāṃ carataḥ |",
  "S06n630:716": "evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati ||",
  "S06n630:717": "punaraparaṃ suvikrāntavikrāmin evaṃ śikṣamāṇo bodhisattvo na rūpe śikṣate,",
  "S06n630:718": "na rūpasamatikramāya śikṣate |",
  "S06n630:719": "na vedanāyāṃ na saṃjñāyāṃ na saṃskāreṣu |",
  "S06n630:720": "na vijñāne śikṣate na vijñānasamatikramāya śikṣate |",
  "S06n630:721": "na rūpotpattau śikṣate,",
  "S06n630:722": "na rūpanirodhe śikṣate |",
  "S06n630:723": "evaṃ na vedanā na saṃjñā na saṃskārāḥ |",
  "S06n630:724": "na vijñānotpattau śikṣate,",
  "S06n630:725": "na vijñānanirodhe śikṣate |",
  "S06n630:726": "na rūpavinayāya śikṣate nāvinayāya |",
  "S06n630:727": "evaṃ na vedanāsaṃjñāsaṃskāravijñānavinayāya śikṣate nāvinayāya |",
  "S06n630:728": "na rūpasya saṃkrāntaye śikṣate nāvakrāntaye |",
  "S06n630:729": "na sthitaye śikṣate nāsthitaye |",
  "S06n630:730": "evaṃ na vedanāsaṃjñāsaṃskāravijñānānāṃ saṃkrāntaye śikṣate nāvakrāntaye,",
  "S06n630:731": "na sthitaye śikṣate nāsthitaye |",
  "S06n630:732": "evaṃ śikṣamāṇaḥ suvikrāntavikrāmin bodhisattvo na rūpanityatāyāṃ śikṣate,",
  "S06n630:733": "na rūpasukhatāyāṃ śikṣate,",
  "S06n630:734": "na rūpaduḥkhatāyāṃ śikṣate na rūpaśubhatāyām,",
  "S06n630:735": "na rūpānātmatāyāṃ śikṣate |",
  "S06n630:736": "na vedanāsaṃjñāsaṃskārāḥ,",
  "S06n630:737": "na vijñānanityatāyāṃ śikṣate,",
  "S06n630:738": "na vijñānasukhatāyāṃ śikṣate,",
  "S06n630:739": "na vijñānaduḥkhatāyām,",
  "S06n630:740": "na vijñānaśubhatāyāṃ na vijñānātmatāyāṃ śikṣate |",
  "S06n630:741": "evaṃ śikṣamāṇaḥ suvikrāntavikrāmin bodhisattvo na rūpātītārambaṇe carati,",
  "S06n630:742": "rūpānāgatārambaṇe carati,",
  "S06n630:743": "na rūpapratyutpannārambaṇe carati |",
  "S06n630:744": "na vedanā, na saṃjñā,",
  "S06n630:745": "na saṃskārāḥ |",
  "S06n630:746": "na vijñānātītārambaṇe carati,",
  "S06n630:747": "nānāgatārambaṇe carati,",
  "S06n630:748": "na pratyutpannārambaṇe carati |",
  "S06n630:749": "evaṃ caran suvikrāntavikrāmin bodhisattvo'tītaṃ śūnyākāreṇa śāntākāreṇa anātmākāreṇa pratyavekṣate-yadatītaṃ tacchūnyam,",
  "S06n630:750": "evaṃ śāntamanātmeti |",
  "S06n630:751": "evamapi [na] carati |",
  "S06n630:752": "anāgataṃ śūnyākāreṇa śāntākāreṇa anātmākāreṇa pratyavekṣate-yadatītaṃ tacchūnyaṃ śāntamanātmeti |",
  "S06n630:753": "evamapi (na) carati |",
  "S06n630:754": "pratyutpannaṃ śūnyākāreṇa śāntākāreṇa anātmākāreṇa pratyavekṣate-yatpratyutpannaṃ tacchūnyaṃ śāntamanātmeti |",
  "S06n630:755": "evamapi (na) carati |",
  "S06n630:756": "atītaṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā vā,",
  "S06n630:757": "evamapi na carati |",
  "S06n630:758": "anāgataṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā vā,",
  "S06n630:759": "evamapi na carati |",
  "S06n630:760": "pratyutpannaṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā veti,",
  "S06n630:761": "evamapi na carati |",
  "S06n630:762": "evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati |",
  "S06n630:763": "evaṃ carataḥ suvikrāntavikrāmin bodhisattvasya māraḥ pāpīyānavatāraṃ na labhate |",
  "S06n630:764": "evaṃ caran sarvamārakarmāṇi budhyate,",
  "S06n630:765": "na ca tairmārakarmabhiḥ saṃhriyate ||",
  "S06n630:766": "punaraparaṃ suvikrāntavikrāmin evaṃ caran bodhisattvo na rūpamālambate,",
  "S06n630:767": "na vedanāṃ na saṃjñāṃ na saṃskārān,",
  "S06n630:768": "na vijñānamālambate |",
  "S06n630:769": "na nāmarūpamālambate,",
  "S06n630:770": "na viparyāsadṛṣṭigatamālambate,",
  "S06n630:771": "nātmābhiniveśamālambate,",
  "S06n630:772": "na sattvābhiniveśamālambate,",
  "S06n630:773": "nocchedaśāśvatamālambate,",
  "S06n630:774": "nāntaṃ nānantamālambate |",
  "S06n630:775": "na rūpaśabdagandharasasparśadharmānālambate |",
  "S06n630:776": "na kāmadhātuṃ na rūpadhātuṃ nārūpyadhātumālambate |",
  "S06n630:777": "na pratītyasamutpādamālambate |",
  "S06n630:778": "na pṛthivyaptejovāyvākāśadhātūnālambate |",
  "S06n630:779": "na satyaṃ na mṛṣāṃ ālambate |",
  "S06n630:780": "na saṃyogaṃ na visaṃyogamālambate |",
  "S06n630:781": "na rāgadveṣamohānālambate |",
  "S06n630:782": "na rāgadveṣamohaprahāṇamālambate |",
  "S06n630:783": "na dānamātsaryaśīladauḥśīlyamālambate |",
  "S06n630:784": "na kṣāntivyāpādamālambate |",
  "S06n630:785": "na vīryakausīdyamālambate |",
  "S06n630:786": "na dhyānavikṣepamālambate |",
  "S06n630:787": "na prajñādauṣprajñyamālambate |",
  "S06n630:788": "na smṛtyupasthānasamyakprahāṇarddhipādāviparyāsānālambate |",
  "S06n630:789": "nendriyabalabodhyaṅgasamādhisamāpattīrālambate |",
  "S06n630:790": "na maitrīkaruṇāmuditopekṣā ālambate |",
  "S06n630:791": "nānutpādajñānakṣayajñānābhisaṃskārajñānānyālambate |",
  "S06n630:792": "na pṛthagjanaśrāvakapratyekabuddhabhūmīrālambate |",
  "S06n630:793": "na pṛthagjanaśrāvakapratyekabuddhadharmānālambate |",
  "S06n630:794": "na duḥkhasamudayanirodhamārgānālambate |",
  "S06n630:795": "nābhijñājñānadarśanamālambate |",
  "S06n630:796": "na vimuktimālambate |",
  "S06n630:797": "na vimuktijñānadarśanamālambate |",
  "S06n630:798": "na nirvāṇamālambate |",
  "S06n630:799": "nātītānāgatapratyutpanna(jñānadarśana)mālambate |",
  "S06n630:800": "nāsaṅgajñānamālambate |",
  "S06n630:801": "na buddhajñānamālambate |",
  "S06n630:802": "na buddhabalavaiśāradyānyālambate |",
  "S06n630:803": "na buddhakṣetrapariśuddhimālambate |",
  "S06n630:804": "na lakṣaṇapariśuddhimālambate |",
  "S06n630:805": "na śrāvakasaṃpadamālambate |",
  "S06n630:806": "na pratyekabuddhasaṃpadamālambate |",
  "S06n630:807": "na bodhisattvasaṃpadamālambate |",
  "S06n630:808": "tatkasmāddhetoḥ ?",
  "S06n630:809": "nirālambanā hi suvikrāntavikrāmin sarvadharmāḥ |",
  "S06n630:810": "na hi sarvadharmāṇāṃ kiṃcidgrahaṇaṃ saṃvidyate yatraiṣāmālambanaṃ bhaveta |",
  "S06n630:811": "yāvat suvikrāntavikrāmin ālambanam,",
  "S06n630:812": "tāvadadhyavasānam,",
  "S06n630:813": "tāvadabhiniveśaḥ,",
  "S06n630:814": "tāvadupādānam |",
  "S06n630:815": "yāvadupādānam,",
  "S06n630:816": "yāvadālambanam,",
  "S06n630:817": "tāvaduḥkhadaurmanasyam,",
  "S06n630:818": "tāvadgāḍhāḥ śokaśalyopāyāsaparidevāḥ saṃbhavanti |",
  "S06n630:819": "yāvat suvikrāntavikrāmin ālambanaṃ tāvadbandhanam |",
  "S06n630:820": "yāvadālambanaṃ tāvannāsti mārgaḥ,",
  "S06n630:821": "tāvadduḥkhadaurmanasyam |",
  "S06n630:822": "yāvadālambanaṃ tāvanmanyanā spandanā prapañcanā |",
  "S06n630:823": "yāvadālambanaṃ tāvadadhikaraṇavigrahavivādāḥ |",
  "S06n630:824": "yāvadālambanaṃ tāvadavidyāndhakāramohāḥ |",
  "S06n630:825": "yāvadālambanaṃ tāvadbhayāni,",
  "S06n630:826": "tāvadbhairavāṇi |",
  "S06n630:827": "yāvadālambanaṃ tāvanmārapāśamāravidhvaṃsanāni |",
  "S06n630:828": "yāvadālambanaṃ tāvadduḥkhapratipīḍanā sukhaparyeṣaṇā ca |",
  "S06n630:829": "tatra suvikrāntavikrāmin bodhisattva imānādīnavān saṃpaśyan na kaṃciddharmamālambate |",
  "S06n630:830": "so'nālambamāno na kaṃciddharmaṃ parigṛhṇāti |",
  "S06n630:831": "sa nāpyudgrahāya nāgrahāya sthitaḥ sarvadharmāṇāṃ tāmapi nirālambanavaśikatāṃ na manyate |",
  "S06n630:832": "evaṃ caran suvikrāntavikrāmin bodhisattvo mahāsattvo na kaṃciddharmamabhiniviśate nābhivadati,",
  "S06n630:833": "na kaṃciddharmamadhyavasāya tiṣṭhati |",
  "S06n630:834": "ayaṃ suvikrāntavikrāmin bodhisattvasya sarvadharmālambanavisaṃyogaḥ prajñāpāramitāyāṃ carataḥ |",
  "S06n630:835": "evaṃ suvikrāntavikrāmin bodhisattvasya carataḥ prajñāpāramitābhāvanā paripūtiṃ gacchati |",
  "S06n630:836": "na cāsya māraḥ pāpīyān antarāyaṃ śaknoti kartum,",
  "S06n630:837": "na mārakāyikā devatāḥ,",
  "S06n630:838": "na māraparṣat,",
  "S06n630:839": "na mārādhiṣṭhitāḥ |",
  "S06n630:840": "na cāsya te'vatāraṃ labhante yatrāsya viheṭhān kuryuḥ,",
  "S06n630:841": "yatrainaṃ gṛhītvā dharṣayeyuḥ |",
  "S06n630:842": "nityaṃ ca sarvāṇi mārakarmāṇyavabudhyante |",
  "S06n630:843": "na ca mārakarmavaśago bhavati |",
  "S06n630:844": "sarvāṇi ca mārabhavanāni dhyāmīkaroti |",
  "S06n630:845": "sarvānyatīrthikānāṃ ca nigrahāya sthito bhavati,",
  "S06n630:846": "sarvāścānyatīrthikāṃścarakaparivrājakānabhibhavati |",
  "S06n630:847": "anavamardanīyaśca bhavati sarvaparapravādibhiḥ ||",
  "S06n630:848": "evaṃ caran suvikrāntavikrāmin bodhisattvo na rūpakalpanāyāṃ sthito bhavati na rūpavikalpanāyām |",
  "S06n630:849": "evaṃ na vedanāsaṃjñāsaṃskāravijñānakalpanāyāṃ sthito bhavati na vikalpanāyām |",
  "S06n630:850": "nāpi rūpaṃ kalpayati na vikalpayati |",
  "S06n630:851": "evaṃ na vedanāsaṃjñāsaṃskāravijñānāni kalpayati na vikalpayati |",
  "S06n630:852": "na nīvaraṇadṛṣṭigatāni kalpayati na vikalpayati |",
  "S06n630:853": "nocchedaśāśvataṃ kalpayati na vikalpayati |",
  "S06n630:854": "na kāmadhāturūpadhātvārūpyadhātūn kalpayati na vikalpayati |",
  "S06n630:855": "na rāgadveṣamohān kalpayati na vikalpayati |",
  "S06n630:856": "na satyaṃ kalpayati na vikalpayati |",
  "S06n630:857": "na mṛṣā kalpayati na vikalpayati |",
  "S06n630:858": "na pṛthivyaptejovāyvākāśadhātuṃ kalpayati na vikalpayati |",
  "S06n630:859": "na saṃyogaṃ kalpayati na vikalpayati |",
  "S06n630:860": "na visaṃyogaṃ kalpayati na vikalpayati |",
  "S06n630:861": "na pratītyasamutpādaṃ kalpayati na vikalpayati |",
  "S06n630:862": "nātmasaṃjñāṃ kalpayati na vikalpayati |",
  "S06n630:863": "na sattvasaṃjñāṃ kalpayati na vikalpayati |",
  "S06n630:864": "na jīvasaṃjñāṃ kalpayati na vikalpayati |",
  "S06n630:865": "na pudgalasaṃjñāṃ kalpayati na vikalpayati |",
  "S06n630:866": "na dānamātsaryaśīladauḥśīlyaṃ kalpayati na vikalpayati |",
  "S06n630:867": "na kṣāntivyāpādau kalpayati na vikalpayati |",
  "S06n630:868": "na vīryakausīdyaṃ kalpayati na vikalpayati |",
  "S06n630:869": "na dhyānavikṣepau kalpayati na vikalpayati |",
  "S06n630:870": "na prajñādauṣprajñye kalpayati na vikalpayati |",
  "S06n630:871": "nāviparyāsasamyakprahāṇarddhipādasmṛtyupasthānāni kalpayati na vikalpayati |",
  "S06n630:872": "nendriyabalabodhyaṅgasamādhisamāpattīḥ kalpayati na vikalpayati |",
  "S06n630:873": "na duḥkhasamudayanirodhamārgān kalpayati na vikalpayati |",
  "S06n630:874": "na maitrīkaruṇāmuditopekṣāḥ kalpayati na vikalpayati |",
  "S06n630:875": "nānutpādajñānakṣayajñānābhisaṃskārajñānāni kalpayati na vikalpayati |",
  "S06n630:876": "na pṛthagjanadharmān na śrāvakadharmān na pratyekabuddhadharmān na buddhadharmān kalpayati na vikalpayati |",
  "S06n630:877": "na pṛthagjanabhūmiṃ na śrāvakabhūmiṃ na pratyekabuddhabhūmiṃ na buddhabhūmiṃ kalpayati na vikalpayati |",
  "S06n630:878": "na nīvaraṇāni kalpayati na vikalpayati |",
  "S06n630:879": "nātītānāgatapratyutpannajñānadarśanaṃ kalpayati na vikalpayati |",
  "S06n630:880": "nāsaṅgajñānaṃ kalpayati na vikalpayati |",
  "S06n630:881": "na vidyāvimuktiṃ kalpayati na vikalpayati |",
  "S06n630:882": "na muktiṃ na vimuktijñānadarśanaṃ kalpayati na vikalpayati |",
  "S06n630:883": "na buddhajñānavaiśāradyāni kalpayati na vikalpayati |",
  "S06n630:884": "na lakṣaṇapariśuddhiṃ kalpayati na vikalpayati |",
  "S06n630:885": "na buddhakṣetrapariśuddhiṃ kalpayati na vikalpayati |",
  "S06n630:886": "na śrāvakasaṃpadaṃ kalpayati na vikalpayati |",
  "S06n630:887": "na pratyekabuddhasaṃpadaṃ kalpayati na vikalpayati |",
  "S06n630:888": "na bodhisattvasaṃpadaṃ kalpayati na vikalpayati |",
  "S06n630:889": "tatkasmāddhetoḥ ?",
  "S06n630:890": "kalpanāyāṃ suvikrāntavikrāmin satyāṃ vikalpo bhavati |",
  "S06n630:891": "yatra punaḥ suvikrāntavikrāmin kalpanā nāsti,",
  "S06n630:892": "na tatra vikalpanā |",
  "S06n630:893": "sarvabālapṛthagjanā hi suvikrāntavikrāmin kalpanāsamutthitāḥ |",
  "S06n630:894": "teṣāṃ saṃjñā vikalpasamutthitāḥ |",
  "S06n630:895": "te kalpayanti vikalpayanti ca |",
  "S06n630:896": "kalpaneti suvikrāntavikrāmin eṣa eko'ntaḥ,",
  "S06n630:897": "vikalpaneti dvitīyo'ntaḥ |",
  "S06n630:898": "yatra nāsti kalpo vā vikalpo (vā)",
  "S06n630:899": ", tatra nāsti anto vā madhyaṃ vā |",
  "S06n630:900": "madhyamiti suvikrāntavikrāmin kalpayataḥ sa evānto bhavati |",
  "S06n630:901": "yāvatkalpanā,",
  "S06n630:902": "tāvadvikalpanā |",
  "S06n630:903": "nāstyatra vikalpanāsamucchedaḥ |",
  "S06n630:904": "yatra punaḥ suvikrāntavikrāmin na kalpanā na vikalpanā,",
  "S06n630:905": "tatra kalpasamucchedaḥ |",
  "S06n630:906": "kalpasamuccheda iti suvikrāntavikrāmin nātra kasyacicchedaḥ |",
  "S06n630:907": "tatkasmāddhetoḥ ?",
  "S06n630:908": "anto hi suvikrāntavikrāmin kalpo vikalpo vikalpasamutthitaḥ |",
  "S06n630:909": "teṣāṃ yo vyupaśamaḥ,",
  "S06n630:910": "so'viparyāsaḥ |",
  "S06n630:911": "yo'viparyāsaḥ,",
  "S06n630:912": "na tatra kaścicchedaḥ |",
  "S06n630:913": "samuccheda iti suvikrāntavikrāmin duḥkhasamucchedasyaitadadhivacanam |",
  "S06n630:914": "na ca duḥkhasya kaścitsamucchedaḥ |",
  "S06n630:915": "syādduḥkhasamucchedaḥ,",
  "S06n630:916": "yadi duḥkhasya kācitpariniṣpattiḥ syāt |",
  "S06n630:917": "apariniṣpattidarśanametat duḥkhasamuccheda iti |",
  "S06n630:918": "duḥkhaparijñānametat,",
  "S06n630:919": "yadidaṃ duḥkhasamuccheda iti |",
  "S06n630:920": "yo duḥkhaṃ naiva kalpayati na vikalpayati,",
  "S06n630:921": "ayaṃ duḥkhavyupaśamaḥ,",
  "S06n630:922": "ayaṃ duḥkhasyānutpādo'prādurbhāvaḥ |",
  "S06n630:923": "sa evaṃ paśyan suvikrāntavikrāmin bodhisattvo na kaṃciddharmaṃ kalpayati na vikalpayati |",
  "S06n630:924": "iyaṃ suvikrāntavikrāmin bodhisattvasya sarva(kalpa)",
  "S06n630:925": "vikalpaparijñā prajñāpāramitāyāṃ carataḥ |",
  "S06n630:926": "evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati |",
  "S06n630:927": "na cāsya māraḥ pāpīyānantarāyasthito bhavati,",
  "S06n630:928": "na ca māraparṣat |",
  "S06n630:929": "utpannotpannāni ca mārakarmāṇi budhyate |",
  "S06n630:930": "na cotpannotpannānāṃ mārakarmaṇāṃ vaśaṃ gacchati |",
  "S06n630:931": "mārasya ca pāpīyasaḥ parājayaṃ karoti dhyāmīkaroti ca |",
  "S06n630:932": "evamalpapakṣīkaroti vigatabhayabhairavaśca bhavati |",
  "S06n630:933": "na ca mārairākramaṇīyo bhavati |",
  "S06n630:934": "prasrabdhāni cāsya saṃbhavanti sarvāṇyapāyagamanāni |",
  "S06n630:935": "pithitāśca bhavanti kumārgāḥ |",
  "S06n630:936": "sarvaughottīrṇaśca bhavati,",
  "S06n630:937": "vigatamohāndhakāraśca bhavati,",
  "S06n630:938": "pratilabdhacakṣurālokabhūtaśca bhavati sarvasattvānām,",
  "S06n630:939": "sthitaśca bhavatyunucchedāya buddhavaṃśasya,",
  "S06n630:940": "pratilabdhamārgaśca bhavati mārgasamatāyām,",
  "S06n630:941": "anukampa(ka)",
  "S06n630:942": "śca bhavati sarvasattvānām,",
  "S06n630:943": "viśuddhaṃ cakṣurbhavati dharmeṣu,",
  "S06n630:944": "vīryasaṃpannaśca bhavatyakusīdaḥ,",
  "S06n630:945": "kṣāntibalapratilabdhaśca bhavatyavyāpannacittaḥ,",
  "S06n630:946": "dhyāyī ca bhavatyaniśritadhyāyī,",
  "S06n630:947": "pratilabdhaprajñaśca bhavati nirvedhikaprajñāsamanvāgataḥ,",
  "S06n630:948": "vigatakaukṛtyaśca bhavati apagatanīvaraṇaḥ,",
  "S06n630:949": "visaṃyuktaśca bhavati sarvamārapāśaiḥ,",
  "S06n630:950": "chinnabandhanaśca bhavati sarvatṛṣṇājālaviyogāt,",
  "S06n630:951": "upasthitasmṛtiśca bhavatyasaṃpramoṣadharmatayā,",
  "S06n630:952": "viśuddhaśīlaśca bhavati śīlaviśuddhipāramitāprāptaḥ,",
  "S06n630:953": "paramaguṇapratiṣṭhitaśca bhavati sarvadoṣanirghātāya,",
  "S06n630:954": "prajñābalādhānaprāptaśca bhavatyaprakampyatayā,",
  "S06n630:955": "anākṣiptaśva bhavati sarvamāraparavādibhiḥ,",
  "S06n630:956": "aparihīṇadharmā ca bhavati sarvadharmaviśuddhiprāptatayā,",
  "S06n630:957": "viśāradaśca bhavati sarvadharmadeśanāyām,",
  "S06n630:958": "amaṅkuśca bhavati parṣadupasaṃkramaṇāya,",
  "S06n630:959": "anāgṛhītaśca bhavati muktatyāgo dharmadānam (?)",
  "S06n630:960": ", prativiśodhitamārgaśca bhavati mārgasamatayā,",
  "S06n630:961": "vibhāvitabhāvanaśca bhavati kumārgāparijñatayā,",
  "S06n630:962": "vāsitavāsanaśca bhavati viśuddhadharmatayā,",
  "S06n630:963": "śodhitaśodhanaśca bhavati viśuddhaprajñatayā,",
  "S06n630:964": "gambhīraprajñaśca bhavati sāgaropamatayā,",
  "S06n630:965": "duravagāhaśca bhavati astambhitatayā,",
  "S06n630:966": "aprameyaśca bhavati dharmasāgarāprameyatayā |",
  "S06n630:967": "evaṃ caran suvikrāntavikrāmin bodhisattvaḥ ebhiścānyaiśca guṇaiḥ samanvāgato bhavati yeṣāṃ guṇānāṃ na paryantaḥ śakyo'dhigantum ||",
  "S06n630:968": "punaraparaṃ suvikrāntavikrāmin bodhisattvaḥ evaṃ prajñāpāramitāyāṃ caran nendriyavikalo bhavati |",
  "S06n630:969": "sa na rūpavikalo bhavati,",
  "S06n630:970": "na bhogavikalo bhavati,",
  "S06n630:971": "na parivāravikalo bhavati,",
  "S06n630:972": "na jātivikalo bhavati,",
  "S06n630:973": "na kulavikalo bhavati,",
  "S06n630:974": "na deśavikalo bhavati,",
  "S06n630:975": "na ca pratyunteṣu janapadeṣūpapadyate,",
  "S06n630:976": "na cākṣaṇaprāpto bhavati,",
  "S06n630:977": "na cāpariśuddhaiḥ sattvairapariśuddhakarmāntaiḥ saṃsargajāto bhavati,",
  "S06n630:978": "na ca svacittaṃ hāpayati,",
  "S06n630:979": "na ca prajñāyā hīyate |",
  "S06n630:980": "sa yān dharmān parataḥ śṛṇoti,",
  "S06n630:981": "tān sarvadharmasamatāyāṃ saṃsyandayati,",
  "S06n630:982": "sthitaśca bhavati buddhavaṃśasya sarvajñatāvaṃśasyānupacchedāya |",
  "S06n630:983": "sa ālokalabdhaśca bhavati buddhadharmeṣu,",
  "S06n630:984": "atyāsannaśca bhavati sarvajñatāyām |",
  "S06n630:985": "taṃ sacenmāraḥ pāpīyān upasaṃkrāmati viheṭhanārtham,",
  "S06n630:986": "sa tanmāraparṣadaṃ bhasmīkaroti chinnapratibhānām,",
  "S06n630:987": "sarvāṃśca mārapāśāṃśchinatti,",
  "S06n630:988": "sarvairmārakāyikairmārakoṭibhiścādhṛṣyo bhavati |",
  "S06n630:989": "tato mārā bhītāstrastāḥ palāyante |",
  "S06n630:990": "evaṃ ca mārasya pāpīyaso bhavati-atikrāntaviṣayo'yaṃ mama,",
  "S06n630:991": "nāyaṃ mama bhūyo viṣaye carati,",
  "S06n630:992": "nāyaṃ mama bhūyo viṣaye sthitaḥ,",
  "S06n630:993": "nāyaṃ mama bhūyo viṣayamākramiṣyatīti,",
  "S06n630:994": "anyāṃśca sattvān mama viṣayānmocayiṣyatīti,",
  "S06n630:995": "uttārayiṣyatīti |",
  "S06n630:996": "tatra māraḥ pāpīyān śocati krandati paridevate-alpapakṣīkariṣyati ayaṃ bodhisattvo māmiti |",
  "S06n630:997": "daurbalyaṃ cāsya viśati,",
  "S06n630:998": "duḥkhitaśca bhavati durmanā vipratisārī |",
  "S06n630:999": "yasmiṃśca samaye suvikrāntavikrāmin bodhisattvaḥ prajñāpāramitāyāṃ carati,",
  "S06n630:1000": "prajñāpāramitāṃ bhāvayati,",
  "S06n630:1001": "prajñāpāramitāyāṃ yogamāpadyate,",
  "S06n630:1002": "sarvamārabhavanāni tasmin samaye dhyāmībhavanti alpatejaskāni,",
  "S06n630:1003": "mārāśca pāpīyāṃso duḥkhitā durmanaso bhavanti śokaśalyasamarpitā mahāśokaśalyaviddhāḥ-ativāhayiṣyatyayaṃ bata sattvānasmadviṣayāt,",
  "S06n630:1004": "uttārayiṣyatyayaṃ sattvānasmadviṣayāt,",
  "S06n630:1005": "parimocayiṣyatyayaṃ sattvānasmadviṣayāt,",
  "S06n630:1006": "abhyuddhariṣyatyayaṃ bata sattvānasmadviṣayāt,",
  "S06n630:1007": "chedayiṣyatyayaṃ sattvān mārapāśāt,",
  "S06n630:1008": "samutkṣepsyatyayaṃ sattvān kāmapaṅkalagnān,",
  "S06n630:1009": "mocayiṣyatyayaṃ sattvān dṛṣṭijālebhyaḥ,",
  "S06n630:1010": "uttārayiṣyatyayaṃ sattvān nīvaraṇapathāt,",
  "S06n630:1011": "pratiṣṭhāpayiṣyatyayaṃ sattvān sanmārge,",
  "S06n630:1012": "uttārayiṣyatyayaṃ sattvān dṛṣṭigahanāditi |",
  "S06n630:1013": "imamarthavaśaṃ suvikrāntavikrāmin saṃpaśyantaste mārā duḥkhitā bhavanti durmanasaḥ śokaśalyaviddhāḥ |",
  "S06n630:1014": "tadyathāpi nāma suvikrāntavikrāmin puruṣo mahatā dhanaskandhena vipannena duḥkhito vedanātta(rta)",
  "S06n630:1015": "manā mahatā duḥkhadaurmanasyena samanvāgataḥ |",
  "S06n630:1016": "evameva māraḥ pāpīyān duḥkhito bhavati durmanā vipratisārī śokaśalyaviddhaḥ |",
  "S06n630:1017": "na ca svake āsane ramate,",
  "S06n630:1018": "yasmin samaye bodhisattvaḥ prajñāpāramitāyāṃ carati,",
  "S06n630:1019": "prajñāpāramitāṃ bhāvayati,",
  "S06n630:1020": "prajñāpāramitāyāṃ yogamāpadyate |",
  "S06n630:1021": "punaraparaṃ suvikrāntavikrāmin te mārāḥ pāpīyāṃsaḥ ekataḥ samāgamya cintayanti-kathaṃ kariṣyāmaḥ,",
  "S06n630:1022": "kiṃ nu kariṣyāmaḥ |",
  "S06n630:1023": "kathaṃkathāśokaśalyaviddhā bhavanti |",
  "S06n630:1024": "te kathaṃkathāśokaśalyaviddhā bhūtvā upasaṃkrāmanti bodhisattvasyāvatāragaveṣiṇaḥ prajñāpāramitāyāṃ carataḥ |",
  "S06n630:1025": "tatra bodhisattvasya romāpi na hṛṣyati,",
  "S06n630:1026": "na punaḥ kāyasyānyathātvaṃ bhaviṣyati cittasyānyathātvaṃ vā |",
  "S06n630:1027": "vigatabhayaromaharṣaśca māraḥ pāpīyāniti saṃbudhyate |",
  "S06n630:1028": "buddhvā cādhiṣṭhānaṃ karoti |",
  "S06n630:1029": "tato māraḥ pāpīyānadhiṣṭhito durbalo bhavati līnacitto bhayamāpannaḥ |",
  "S06n630:1030": "na cāsya śaknotyavatāraṃ labdhum |",
  "S06n630:1031": "tasyaivaṃ bhavati-ahamevāsya na śakto'vatāraṃ labdhum,",
  "S06n630:1032": "kiṃ punarmama parṣat,",
  "S06n630:1033": "kiṃ punaryadanye'dhiṣṭhāsyanti |",
  "S06n630:1034": "tataste mārā(strastā utsāhapa)",
  "S06n630:1035": "rihīṇāḥ svabhavanāni gatvā duḥkhadaurmanasyajātāḥ pradhyāyantastiṣṭhanti,",
  "S06n630:1036": "na ca śaknuvanti bodhisattvasya prajñāpāramitāyāṃ carato'cchaṭāmātramapi cittasya mohanaṃ kartum,",
  "S06n630:1037": "prāgevāsyāntarāyam |",
  "S06n630:1038": "iyaṃ(daṃ) suvikrāntavikrāmin prajñāpāramitāyāṃ carato (bodhisattvasya)",
  "S06n630:1039": "evaṃrūpaṃ prajñābalādhiṣṭhānaṃ bhavati,",
  "S06n630:1040": "evaṃrūpeṇa ca prajñābalādhiṣṭhānena samanvāgato bhavati |",
  "S06n630:1041": "sacedye sarvasmiṃstrisāhasramahāsāhasre lokadhātau sattvāḥ,",
  "S06n630:1042": "te sarve mārā bhaveyuḥ,",
  "S06n630:1043": "te sarve mahatībhirmāraparṣadbhiḥ sārdhaṃ taṃ bodhisattvaṃ prajñāpāramitāyāṃ carantamupasaṃkrameyurviheṭhābhiprāyāḥ |",
  "S06n630:1044": "te'pi sarve suvikrāntavikrāmin mārāḥ pāpīyāṃso na prabhavantyantarāyaṃ kartum |",
  "S06n630:1045": "tatkasmāddhetoḥ ?",
  "S06n630:1046": "tathārūpeṇa hi prajñābalādhānena prajñākhaḍgena prajñāśastreṇa tasmin samaye bodhisattvaḥ samanvāgato bhavati |",
  "S06n630:1047": "acintyayā suvikrāntavikrāmin prajñayā aprameyayā asamasamayā bodhisattvastadā samanvāgato bhavati |",
  "S06n630:1048": "tena taṃ na pratibalo bhavati māraḥ pāpīyānabhibhavitum |",
  "S06n630:1049": "mahāśastraṃ hyetatsuvikrāntavikrāmin yaduta prajñāśastram,",
  "S06n630:1050": "mahākhaḍgo hyeṣa suvikrāntavikrāmin yaduta prajñākhaḍgaḥ,",
  "S06n630:1051": "yatrāgatiraviṣayo mārāṇāṃ pāpīyasām,",
  "S06n630:1052": "abhūmirmārāṇāṃ pāpīyasām |",
  "S06n630:1053": "ye'pi tāvatsuvikrāntavikrāmin bāhyā ṛṣayaścaturṇāṃ dhyānānāṃ lābhinaḥ,",
  "S06n630:1054": "catasṛṇāṃ vā ārūpyasamāpattīnām,",
  "S06n630:1055": "ye māraviṣayaṃ kāmadhātumatikramya brahmaloke copapadyante caturṣu ca ārūpyeṣu sadevanikāyeṣu,",
  "S06n630:1056": "teṣāmapi tāvadagatiraviṣayaḥ yaduta evaṃrūpāyāṃ prajñāyām,",
  "S06n630:1057": "yā bodhisattvasya prajñā prākṛtā,",
  "S06n630:1058": "kiṃ punaryā prajñāpāramitāyāṃ carataḥ prajñā,",
  "S06n630:1059": "kaḥ punarvādo mārāṇāṃ pāpīyasāṃ yeṣāmaviṣayo rūparūpyadhātau |",
  "S06n630:1060": "balādhānaprāptaḥ suvikrāntavikrāmin bodhisattvastasmin samaye bhavati mahābalādhānasamanvāgato yaduta prajñāpāramitābalena |",
  "S06n630:1061": "ye khalu kecit suvikrāntavikrāmin prajñāpāramitābalena samanvāgatā bhavanti tīkṣṇena prajñāśastreṇa,",
  "S06n630:1062": "adhṛṣyāste bhavanti māraiḥ pāpīyobhiranākramaṇīyāḥ |",
  "S06n630:1063": "ye kecit suvikrāntavikrāmin prajñābalena samanvāgatā bhavanti tīkṣṇena ca prajñāśastreṇa,",
  "S06n630:1064": "na te kvacinniśrayaṃ kurvanti,",
  "S06n630:1065": "aniśritāste bhavanti |",
  "S06n630:1066": "tatkasmāddhetoḥ ?",
  "S06n630:1067": "niśraye hi suvikrāntavikrāmin sati calitaṃ bhavati,",
  "S06n630:1068": "calite sati spandanā bhavati,",
  "S06n630:1069": "spandanāyāṃ satyāṃ prapañcanā bhavati |",
  "S06n630:1070": "yeṣāṃ keṣāṃcit suvikrāntavikrāmin niśrayaśca bhavati calitaṃ ca bhavati spanditaṃ ca bhavati prapañcanā (ca)",
  "S06n630:1071": "bhavati, te mārasya pāpīyaso vaśagatā bhavanti,",
  "S06n630:1072": "aparimuktāśca bhavanti te māraviṣayāt |",
  "S06n630:1073": "ye'pi tāvat suvikrāntavikrāmin yāvad bhavāgropapannāḥ sattvā niśritā niśrayanibaddhā niśrayādhyāsitāḥ,",
  "S06n630:1074": "te'pyāgamiṣyanti punarmāraviṣayam |",
  "S06n630:1075": "aparimuktāśca te mārapāśebhyaḥ,",
  "S06n630:1076": "anugatasūtrāśca te mārapāśaiḥ |",
  "S06n630:1077": "tadyathā udrakaśca rāmaputraḥ ārāḍaśca kālāmaḥ,",
  "S06n630:1078": "ye vā punaranye'pi kecinniśritā ārūpyeṣu niśrayavinibaddhā niśrayādhyāśritāḥ |",
  "S06n630:1079": "bodhisattvastu punaḥ suvikrāntavikrāmin prajñāpāramitāyāṃ caran prajñāpāramitāṃ bhāvayan prajñāpāramitāyāṃ yogamāpadyamānaḥ na kvacinniśrayaṃ karoti,",
  "S06n630:1080": "aniśrito bhavati sarvatra |",
  "S06n630:1081": "yasmin khalu punaḥ samaye suvikrāntavikrāmin bodhisattvaḥ prajñāpāramitābhāvanāyogamanuyokto viharati,",
  "S06n630:1082": "tasmin samaye na rūpaniśrito bhavati,",
  "S06n630:1083": "na vedanāsaṃjñāsaṃskāravijñānaniśrito bhavati,",
  "S06n630:1084": "na viparyāsanīvaraṇadṛṣṭigataniśrito bhavati,",
  "S06n630:1085": "na nāmarūpaniśrito bhavati,",
  "S06n630:1086": "na kāmarūpārūpyadhātuniśrito bhavati,",
  "S06n630:1087": "nātmasattvasaṃjñāniśrito bhavati,",
  "S06n630:1088": "na jīvapudgaladhātvāyatananiśrito bhavati,",
  "S06n630:1089": "na pṛthivyaptejovāyvākāśavijñānenaivasaṃjñānāsaṃjñāyatananiśrito bhavati,",
  "S06n630:1090": "na tṛṣṇāniśrito bhavati,",
  "S06n630:1091": "na bhavatṛṣṇāniśrito bhavati,",
  "S06n630:1092": "nocchedatṛṣṇāniśrito bhavati,",
  "S06n630:1093": "nāntānantaniśrito bhavati,",
  "S06n630:1094": "na pratītyasamutpādaniśrito bhavati,",
  "S06n630:1095": "na dānamātsaryaniśrito bhavati,",
  "S06n630:1096": "na śīlaśauḥśīlyaniśrito bhavati,",
  "S06n630:1097": "na kṣāntivyāpādaniśrito bhavati,",
  "S06n630:1098": "na vīryakausīdyaniśrito bhavati,",
  "S06n630:1099": "na dhyānavikṣepaniśrito bhavati,",
  "S06n630:1100": "na prajñādauṣprajñyaniśrito bhavati,",
  "S06n630:1101": "nāviparyāsasamyakprahāṇāpramāṇasmṛtyupasthānaniśrito bhavati,",
  "S06n630:1102": "nendriyabalabodhyaṅgasamādhisamāpattiniśrito bhavati,",
  "S06n630:1103": "na duḥkhasamudayanirodhamārganiśrito bhavati,",
  "S06n630:1104": "nānutpādajñānakṣayajñānānabhisaṃskārajñānaniśrito bhavati,",
  "S06n630:1105": "na vidyāvimuktiniśrito bhavati,",
  "S06n630:1106": "na vimuktijñānadarśananiśrito bhavati,",
  "S06n630:1107": "na pṛthagjanaśrāvakapratyekabuddhabhūminiśrito bhavati,",
  "S06n630:1108": "na pṛthagjanaśrāvakapratyekabuddhasamyaksaṃbuddhadharmaniśrito bhavati,",
  "S06n630:1109": "na nīvaraṇaniśrito bhavati,",
  "S06n630:1110": "nātītānāgatapratyutpannāsaṅgatāniśrito bhavati,",
  "S06n630:1111": "na tryadhvasamatāniśrito bhavati,",
  "S06n630:1112": "na buddhajñānabalavaiśāradyaniśrito bhavati,",
  "S06n630:1113": "na sarvajñajñānaniśrito bhavati,",
  "S06n630:1114": "na lakṣaṇasaṃpattiniśrito bhavati,",
  "S06n630:1115": "buddhakṣetrasaṃpanniśrito bhavati,",
  "S06n630:1116": "na śrāvakavyūhasaṃpanniśrito bhavati,",
  "S06n630:1117": "na bodhisattvavyūhasaṃpanniśrito bhavati |",
  "S06n630:1118": "sa sarvadharmaiścāniśrito na calati na saṃcalati,",
  "S06n630:1119": "niśrayāśca tena sarve vibhāvitā bhavanti |",
  "S06n630:1120": "aniśritaśca sa mārgamapi nābhiniviśate,",
  "S06n630:1121": "aniśrayaṃ na manyate |",
  "S06n630:1122": "so'yaṃ niśraya iti nopalabhate,",
  "S06n630:1123": "iha niśraya iti nopalabhate,",
  "S06n630:1124": "asya niśraya iti nopalabhate na manyate,",
  "S06n630:1125": "asmānniśraya iti nopalabhate na manyate |",
  "S06n630:1126": "sarvaniśrayānamanyamāno'nupalabhamāno'nabhiniviśamānaḥ na kvacinniśrayamupaiti nopadiśati nābhinandati nādhyavasāya tiṣṭhati |",
  "S06n630:1127": "sa sarvaniśrayānupalipto'saktaḥ sarvadharmaniśrayaviśuddhimanuprāpnoti |",
  "S06n630:1128": "idaṃ suvikrāntavikrāmin bodhisattvasya sarvadharmaniśrayaviśuddhijñānadarśanaṃ prajñāpāramitāyāṃ carataḥ,",
  "S06n630:1129": "yenāsya mārāḥ pāpīyāṃso'vatāraṃ na labhante,",
  "S06n630:1130": "anākramaṇīyaśca bhavati sarvamāraiḥ pāpīyobhiḥ,",
  "S06n630:1131": "abhibhavati ca mārān pāpīyasa iti ||",
  "S06n630:1132": "āryaprajñāpāramitāyāṃ caryāparivartaḥ ṣaṣṭhaḥ ||"
}