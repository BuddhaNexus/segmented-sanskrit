{
  "SA16n1278:0": "atha mārgasatyaskandhaḥ",
  "SA16n1278:1": "155 mārgasatyaskandhe samādhyadhikāre",
  "SA16n1278:2": "samādhihetuvargaḥ",
  "SA16n1278:3": "śāstramāha-idānīṃ mārgasatyaṃ vicāryate |",
  "SA16n1278:4": "mārgasatyam-āryo'ṣṭāṅgiko mārgaḥ samyak dṛṣṭiryāvat samyak samādhiḥ |",
  "SA16n1278:5": "āryo'ṣṭāṅgiko mārgaḥ saṃkṣipya dvividhaḥ (1)",
  "SA16n1278:6": "samādhiḥ parikaraśca (2) jñānamiti |",
  "SA16n1278:7": "idānīṃ samādhirvicārayitavyaḥ |",
  "SA16n1278:8": "(pṛ) kiṃlakṣaṇā samādhiḥ |",
  "SA16n1278:9": "(u) cittasyaikatrāvasthānaṃ samādhilakṣaṇam |",
  "SA16n1278:10": "(pṛ) kathaṃ cittamekatrāvatiṣṭhate |",
  "SA16n1278:11": "(u) bahulīkṛtabhāvanayā tatrāvatiṣṭhate |",
  "SA16n1278:12": "yadi bahuvāraṃ na bhāvayati tadā kṣiprameva vikṣipyate |",
  "SA16n1278:13": "(pṛ) kathaṃ bhāvayitavyam |",
  "SA16n1278:14": "(u) yathāsukhaṃ bhāvayitavyam |",
  "SA16n1278:15": "(pṛ) kathaṃ sukhayati |",
  "SA16n1278:16": "(u) kāyacittayordauṣṭhalyaṃ duḥkham |",
  "SA16n1278:17": "praśrabdhidharmeṇa kāyacittayordauṣṭhalye'panīte sukhaṃ bhavati |",
  "SA16n1278:18": "(pṛ) kathaṃ praśrabdhirbhavati |",
  "SA16n1278:19": "(u) prītipratyayaṃ kāyacitte dānte bhavataḥ |",
  "SA16n1278:20": "(pṛ) kathaṃ prītirbhavati |",
  "SA16n1278:21": "(u) triratnasmaraṇadharmaśravaṇādinā cittaprāmodyāt bhavati |",
  "SA16n1278:22": "(pṛ) kathaṃ cittaprāmodyaṃ bhavati |",
  "SA16n1278:23": "(u) pariśuddhaśīladhāraṇāt cittasyaukaukṛtye bhavati |",
  "SA16n1278:24": "(pṛ) uktaḥ samādhihetuḥ |",
  "SA16n1278:25": "idānīṃ kasya samādhirhetuḥ |",
  "SA16n1278:26": "(u) ayaṃ yathābhūtajñānasya hetuḥ |",
  "SA16n1278:27": "yathābhūtajñānaṃ śūnyatājñānam |",
  "SA16n1278:28": "yathoktaṃ yogāvacaraḥ samāhitacitto viśuddhacitto vinīvaraṇacittaścittaratho'calacitto yathābhūtaṃ prajānāti duḥkhamāryasatyaṃ duḥkhasamudayaṃ dukhanirodhaṃ duḥkhanirodhagāmimārgamāryasatyam iti |",
  "SA16n1278:29": "ato yathābhūtajñānalipsunā samādhi bhāvanāyāṃ vīryamārabdhavyam |",
  "SA16n1278:30": "vikṣiptacittasya laukikasūtraśilpādihitameva na bhavati |",
  "SA16n1278:31": "kiṃ punarlokottaraṃ hitam |",
  "SA16n1278:32": "ato jñāyate laukikaṃ lokottarañca hitaṃ samāhitacittenaiva labhyate |",
  "SA16n1278:33": "sarvañca sat kuśalaṃ samyak jñānādhīnam |",
  "SA16n1278:34": "sarvamasadakuśalaṃ mithyājñānādhīnam |",
  "SA16n1278:35": "yathoktaṃ sūtre avidyā bhikṣavaḥ pūrvaṅgamā'kuśalānāṃ dharmāṇāṃ samāpattaye |",
  "SA16n1278:36": "anvagevāhrīkyamanapatrāpyam |",
  "SA16n1278:37": "vidyā bhikṣavaḥ pūrvaṅgamā kuśalānāṃ dharmāṇāṃ samāpattaye anvageva hrīḥ apatrāpyam |",
  "SA16n1278:38": "iti |",
  "SA16n1278:39": "samādhistu samyagjñānasya hetuḥ |",
  "SA16n1278:40": "ato jñāyate sarvaṃ satkuśalaṃ samādhimupādāya bhavatīti |",
  "SA16n1278:41": "tasmāt bhāvanāyāṃ yogaḥ kartavyaḥ ||",
  "SA16n1278:42": "samādhihetuvargaḥ pañcapañcāduttaraśatatamaḥ |",
  "SA16n1278:43": "156 samādhilakṣaṇavargaḥ",
  "SA16n1278:44": "(pṛ) uktaṃ bhavatā cittasyaikatrāvasthānaṃ samādhilakṣaṇamiti tatra samādhiścittañcaikaṃ uta bhinnam |",
  "SA16n1278:45": "(u) na te bhinne |",
  "SA16n1278:46": "kecidāhu-samādhiścittañca bhinne |",
  "SA16n1278:47": "samādhilabdhacittamekatrāvatiṣṭhata iti |",
  "SA16n1278:48": "sadapīdaṃ vacanamayuktārthakam |",
  "SA16n1278:49": "yadi cittaṃ samādhilabdhamālambane'vatiṣṭhata iti |",
  "SA16n1278:50": "samādhiriyamapi ālambane'vatiṣṭhamānā samādhyantaramupādāyāvatiṣṭheta |",
  "SA16n1278:51": "evamanavasthā bhavati |",
  "SA16n1278:52": "tattu na sambhavati |",
  "SA16n1278:53": "yadīyaṃ samādhiḥ prakṛtito'vasthānamiti |",
  "SA16n1278:54": "cittamapi na samādhimupādāyāvatiṣṭheta |",
  "SA16n1278:55": "ataḥ samādheranyat cittamiti yadvacanaṃ tadaprakṛṣṭārthakam |",
  "SA16n1278:56": "vedanāsaṃjñādayaścetasikadharmā apyālambane'vatiṣṭhante |",
  "SA16n1278:57": "te'pi kaṃ dharmamupādāyāvatiṣṭhanta itīdaṃ vaktavyam |",
  "SA16n1278:58": "yadi vedanāsaṃjñādīnāṃ pratyekaṃ samādhirasti |",
  "SA16n1278:59": "tulyaḥ pūrvadoṣaḥ syāt |",
  "SA16n1278:60": "sūtre ca cittasyaikāgratā samādhilakṣaṇamiti kevalamuktam |",
  "SA16n1278:61": "na tu cittaṃ samādhilabdhamavatiṣṭhata iti |",
  "SA16n1278:62": "ato jñāyate na yuktamiti |",
  "SA16n1278:63": "cittasyaikāgratetyukte nānyadharmaḥ prakāśito bhavati |",
  "SA16n1278:64": "yathā pūrvamuktam-yatra cittaṃ sukhi bhavati tasminnālambane'vatiṣṭhata iti |",
  "SA16n1278:65": "cittasya koṭiḥ samādhirna pṛthagbhavatīti draṣṭavyam |",
  "SA16n1278:66": "yathā cittaṃ dīrghakālāvasthānaṃ samādhirityucyate |",
  "SA16n1278:67": "(pṛ) samādhiriyaṃ kiṃ sāsravā utānāsravā |",
  "SA16n1278:68": "(u) samādhirdvividhā sāsravā anāsravā ceti |",
  "SA16n1278:69": "laukikā dhyānasamādhayaḥ sāsravāḥ |",
  "SA16n1278:70": "dharmāvasthāmupasampannasya samādhayo'nāsravā ityucyante |",
  "SA16n1278:71": "kasmāt |",
  "SA16n1278:72": "kālo'yaṃ yathābhūtajñānadarśanamityucyate |",
  "SA16n1278:73": "tasya kālasya dvividhaṃ nāma samādhiriti prajñā ceti |",
  "SA16n1278:74": "cittasamādhānāt samādhiḥ |",
  "SA16n1278:75": "yathābhūtaprajñānāt prajñā |",
  "SA16n1278:76": "cittasamādhānaṃ trividhaṃ kuśalamakuśalamavyākṛtamiti |",
  "SA16n1278:77": "tatra kuśalena cittasamādhānameva samādhiḥ |",
  "SA16n1278:78": "natvakuśalena avyākṛtena vā |",
  "SA16n1278:79": "sā samādhirdvividhā ekā vimuktihetuḥ aparā avimuktihetuḥ |",
  "SA16n1278:80": "vimuktiheturnāma niyatamūlakam |",
  "SA16n1278:81": "kecidābhidharmikā āhuḥ- anāsravasamādhireva niyatamūlamiti |",
  "SA16n1278:82": "sa vādo na yuktaḥ |",
  "SA16n1278:83": "sāsravā'nāsravā yadi vimuktiṃ karoti |",
  "SA16n1278:84": "sā sarvā'pi niyatamūlamityucyeta |",
  "SA16n1278:85": "samādhiriyaṃ yathālambanāvasthānaṃ tridhā vibhajyate |",
  "SA16n1278:86": "parīttā vipulā apramāṇā ceti |",
  "SA16n1278:87": "cittaṃ kiñcitkālamavasthāya yadi parīttamālambanaṃ paśyati[tadā] parīttetyucyate |",
  "SA16n1278:88": "anye dve api tathā |",
  "SA16n1278:89": "samayavaśātrividhaṃ lakṣaṇaṃ bhavati |",
  "SA16n1278:90": "pragrahalakṣaṇaṃ vyutthānalakṣaṇaṃ tyāgalakṣaṇamiti |",
  "SA16n1278:91": "citte'balīne vyutthānalakṣaṇamupayoktavyam |",
  "SA16n1278:92": "citta uddhata pragrahalakṣaṇaṃ prayoktavyam |",
  "SA16n1278:93": "dānte ca citte tyāgalakṣaṇaṃ prayoktavyam |",
  "SA16n1278:94": "yathā suvarṇakāraḥ suvarṇaṃ dravayati tāpayati secayati kāle ca sthapayati |",
  "SA16n1278:95": "yadi sadā tāpayati |",
  "SA16n1278:96": "tadā dravībhavati |",
  "SA16n1278:97": "sadā secane ghanībhavati |",
  "SA16n1278:98": "sadā sthapanesphūryate |",
  "SA16n1278:99": "evaṃ yogāvacarasya cittamapi |",
  "SA16n1278:100": "kampitasyāpragrahe sadā vikṣepaḥ |",
  "SA16n1278:101": "avalīnasyāvyutthāne kausīdyam |",
  "SA16n1278:102": "dāntasyātyāge punaradamanam |",
  "SA16n1278:103": "yathā ca dānto'śvaḥ pravege pragṛhyate |",
  "SA16n1278:104": "dandhaḥ [kaśayā]tāḍyate |",
  "SA16n1278:105": "dāntaḥ parityajyate |",
  "SA16n1278:106": "evaṃ yogāvacarasya dāntaṃ cittamapi |",
  "SA16n1278:107": "samādherasyāstrividha upāyaḥ samādhyavatāropāyaḥ samādhyavasthānopāyaḥ samādhivyutthānopāya iti |",
  "SA16n1278:108": "yathādharmaṃ samādhāvatarati |",
  "SA16n1278:109": "ayaṃ samādhyavatāropāyaḥ |",
  "SA16n1278:110": "samādhisthito na calati |",
  "SA16n1278:111": "ayaṃ samādhyavasthānopāyaḥ |",
  "SA16n1278:112": "yathādharmaṃ samādhervyuttiṣṭhate |",
  "SA16n1278:113": "ayaṃ samādhivyutthānopāyaḥ |",
  "SA16n1278:114": "(pṛ) kathamimān trividhānupāyān pratilabhate |",
  "SA16n1278:115": "(u) yogāvacaraḥ svacittalakṣaṇaṃ gṛhṇan evaṃ pragṛhṇan evaṃ vyuttiṣṭhan evaṃ parityajan samādhāvavatarati |",
  "SA16n1278:116": "tathā nirgacchati ca |",
  "SA16n1278:117": "(pṛ) sākṣādeva samādhigrahe ka upayoga upāyasya |",
  "SA16n1278:118": "(u) trividhopāyān pravartamānasya ādīnavo bhavati |",
  "SA16n1278:119": "yathepsitañca na vindate |",
  "SA16n1278:120": "avataritumicchan vyutiṣṭheta vyutthātumicchan punaravataret |",
  "SA16n1278:121": "itīdṛśā doṣāḥ santi |",
  "SA16n1278:122": "lābhaṃ hāniṃ manyeta |",
  "SA16n1278:123": "hāniñca lābham |",
  "SA16n1278:124": "yathā kiñcidviśuddharūpaṃ kiñcitprakāśarūpañca dṛṣṭvā vadeta-mahāhitaṃ labdhamiti |",
  "SA16n1278:125": "anityaṃ duḥkhaṃ śūnyamityādyanusmarataḥ cittaṃ na sukhi bhavati |",
  "SA16n1278:126": "pratyuta hānikaramiti vadet |",
  "SA16n1278:127": "(pṛ) yogāvacarasya kasmāt kadācitsamādhilābho'sti kadācinnāsti |",
  "SA16n1278:128": "(u) samādhilābhasya catvāraḥ pratyayāḥ-(1)",
  "SA16n1278:129": "ihādhvani yunakti, (2)",
  "SA16n1278:130": "pūrvakāyapratyayaḥ (3)",
  "SA16n1278:131": "samādhilakṣaṇaṃ sugṛhṇāti, (4)",
  "SA16n1278:132": "śrutvā samādhidharmānanuvartayati iti |",
  "SA16n1278:133": "samādhibhāvanāścaturvidhāḥ-(1)",
  "SA16n1278:134": "sadāprayogī naikāgraṃ carati |",
  "SA16n1278:135": "(2) ekāgraṃ carati na sadāprayukto bhavati |",
  "SA16n1278:136": "(3) sadāprayuktaśca bhavati ekāgrañca carati |",
  "SA16n1278:137": "(4) na sadā prayukto naikāgraṃ carati |",
  "SA16n1278:138": "kiñca santi caturvidhāḥ bahukuśalaḥ alpaprajñaḥ,",
  "SA16n1278:139": "alpakuśalo bahuprajñaḥ,",
  "SA16n1278:140": "bahukuśalo bahuprajñaḥ,",
  "SA16n1278:141": "alpakuśalo'lpaprajña iti |",
  "SA16n1278:142": "eṣutṛtīyo yogāvacaro'vaśyaṃ labhate |",
  "SA16n1278:143": "caturtho nāvaśyaṃ labhate |",
  "SA16n1278:144": "prathamadvitīyau yadi dāntau samau tadā labhete ||",
  "SA16n1278:145": "samādhilakṣaṇavargaḥ ṣaṭpañcāśaduttaraśatatamaḥ |",
  "SA16n1278:146": "157 trisamādhivargaḥ",
  "SA16n1278:147": "(pṛ) uktaṃ sūtre-trayaḥ samādhayaḥ ekāṅgabhāvanasamādhiḥ,",
  "SA16n1278:148": "ubhayāṅgabhāvanasamādhiḥ aryaḥ samyaksamādhiriti |",
  "SA16n1278:149": "kimidam |",
  "SA16n1278:150": "(u) ekāṅgabhāvana iti yat samādhiṃ bhāvayati na prajñām |",
  "SA16n1278:151": "prajñāṃ vā bhāvayati na samādhim |",
  "SA16n1278:152": "ubhayāṅgabhāvana iti samādhiṃ bhāvayati prajñāñca bhāvayati |",
  "SA16n1278:153": "ayaṃ laukikasamādhirūṣmādidharmagataḥ |",
  "SA16n1278:154": "āryaḥ samyaksamādhiriti yaddharmāvasthāmupasampanno nirodhasatyaṃ sākṣātkaroti |",
  "SA16n1278:155": "sa āryaḥ samyagityucyate |",
  "SA16n1278:156": "kenedaṃ jñāyate |",
  "SA16n1278:157": "yathā sthaviro bhikṣurāha-yogāvacaraḥ samādhinā cittaṃ bhāvayan prajñāmupādāya kleśān pratiṣedhayati |",
  "SA16n1278:158": "prajñayā cittaṃ bhāvayan samādhimupādāya kleśān pratiṣedhayati |",
  "SA16n1278:159": "samādhinā prajñayā ca cittaṃ bhāvayan svabhāvamupādāya vimucyate |",
  "SA16n1278:160": "svabhāvo nāma yaḥ prahāṇasvabhāvaḥ viyogasvabhāvo nirodhasvabhāvaḥ |",
  "SA16n1278:161": "samādhiprajñayoryugapatprapūraṇādāryaḥ samyagityucyate |",
  "SA16n1278:162": "yathā samādhiprajñābhyāṃ vimuktilabdhaḥ sarvaśo vimuktaityucyate |",
  "SA16n1278:163": "(pṛ) kecidāhuḥ-ekāṅgabhāvana iti yadi samādhimupādāya raśmiṃ paśyati na rūpāṇi |",
  "SA16n1278:164": "yadi(vā)rūpāṇi paśyati na raśmim |",
  "SA16n1278:165": "ubhayāṅgabhāvana iti yat rūpañca paśyati raśmiñca paśyati |",
  "SA16n1278:166": "āryaḥ samyaksamādhiriti yat śaikṣāśaikṣābhyāṃ pratilabdhaḥ samādhiḥ iti |",
  "SA16n1278:167": "kathamidam |",
  "SA16n1278:168": "(u) raśmimātraṃ paśyati na rūpamiti nāsti kiñcana sūtram sūtre kevalamuktam-ahaṃ prakṛtito raśmimapaśyaṃ rūpamapyapaśyam |",
  "SA16n1278:169": "idānīṃ raśmirvinaṣṭaḥ,",
  "SA16n1278:170": "rūpamapi na paśyāmīti |",
  "SA16n1278:171": "bhavatā ca vaktavyaṃ kena kāraṇena raśmiṃ paśyati na rūpam ityādi |",
  "SA16n1278:172": "iti nāvocaḥ |",
  "SA16n1278:173": "(pṛ) sūtrauktaṃ-trayaḥ samādhayaḥ śūnyato'nimitto'praṇihita iti |",
  "SA16n1278:174": "eṣāṃ trayāṇāṃ samādhīnāṃ ko bhedaḥ |",
  "SA16n1278:175": "(u) yadi yogāvacaro na paśyati sattvaṃ nāpi dharmam |",
  "SA16n1278:176": "ayamucyate śūnyataḥ [samādhi]riti |",
  "SA16n1278:177": "īdṛśe śūnye[yadi]grāhyanimittaṃ nāsti |",
  "SA16n1278:178": "ayaṃ śūnya evānimittaḥ |",
  "SA16n1278:179": "śūnye ca nāsti praṇihitaṃ kiñcana |",
  "SA16n1278:180": "ayaṃ śūnyaḥ[samādhi]revāpraṇihita ityucyate |",
  "SA16n1278:181": "atastrayo'pyekārthakāḥ |",
  "SA16n1278:182": "(pṛ) tathā cet kasmāt traya ityucyante |",
  "SA16n1278:183": "(u) śūnyaṃ bhāvayediti śūnyatāsamartha āha |",
  "SA16n1278:184": "śūnyaṃ bhāvayan hitaṃ labhate yaduta nimittaṃ na paśyatīti |",
  "SA16n1278:185": "nimittādarśanādanimittaḥ |",
  "SA16n1278:186": "animittatvādapraṇihītaḥ |",
  "SA16n1278:187": "apraṇihitatvānna kāyaṃ vedayate |",
  "SA16n1278:188": "kāyāvedanātsarvaduḥkhānmucyate |",
  "SA16n1278:189": "ityādi hitāni śūnyatābhāvanayā labhate |",
  "SA16n1278:190": "ata ucyate traya iti |",
  "SA16n1278:191": "kecidābhidharmikā āhuḥ yaḥ samādhiḥ śūnyānātmākāreṇa bhavati ayaṃ śūnya ityucyate |",
  "SA16n1278:192": "ya ākāro'nityato duḥkhato hetutaḥ samudayato janakataḥ pratyayato mārgato yathāvadācarato niryāṇato bhavati |",
  "SA16n1278:193": "ayamapraṇihitaḥ |",
  "SA16n1278:194": "ya ākāro nirodhata upaśamataḥ praṇītato viyogato bhavati |",
  "SA16n1278:195": "ayamanimitta iti |",
  "SA16n1278:196": "kathamidam |",
  "SA16n1278:197": "(u) yadāha bhavān-anityato duḥkhata ākāraḥ apraṇihita iti |",
  "SA16n1278:198": "tadayuktam |",
  "SA16n1278:199": "kasmāt |",
  "SA16n1278:200": "bhagavān sadā vadati yadanityaṃ tadeva duḥkham |",
  "SA16n1278:201": "yat dukhaṃ tadevānātmakam iti |",
  "SA16n1278:202": "nairātmyaṃ prajānan na punaḥ praṇidadhāti |",
  "SA16n1278:203": "ato jñāyate śūnyatvācca na praṇidadhātīti |",
  "SA16n1278:204": "hetutaḥ samudayato janakataḥ pratyayata ākāra iti matam |",
  "SA16n1278:205": "tat tathaiva syāt |",
  "SA16n1278:206": "kasmāt |",
  "SA16n1278:207": "uktaṃ hi sūtre-yatkiñcitsamudayalakṣaṇaṃ sarvaṃ tannirodhalakṣaṇamiti paśyan nirvidyate iti |",
  "SA16n1278:208": "mārge ca na bhavedapraṇihita ākāraḥ |",
  "SA16n1278:209": "kasmāt |",
  "SA16n1278:210": "praṇidhānaṃ hi tṛṣṇāṅgam |",
  "SA16n1278:211": "yathāsūtramuktam hīnaṃ madhyamaṃ praṇidhānaṃ na mārga āsaktijanakam |",
  "SA16n1278:212": "ato na bhavedapraṇihita ākāraḥ |",
  "SA16n1278:213": "kiñcoktaṃ sūtre-pañcānāṃ skandhānāṃ nirodhānnirodha ityucyate iti jñātavyam |",
  "SA16n1278:214": "śūnya eva nirodha ityucyate |",
  "SA16n1278:215": "na tatrāsti praṇidhānam |",
  "SA16n1278:216": "kāyatṛṣṇā hi praṇidhānaṃ bhavati |",
  "SA16n1278:217": "ato jñāyate ime traya ekārthakā iti na syādbheda iti |",
  "SA16n1278:218": "(pṛ) kiñcoktaṃ sūtre-trayaḥ samādhayaḥ śūnyaśūnyaḥ,",
  "SA16n1278:219": "apraṇitāpraṇihitaḥ,",
  "SA16n1278:220": "animittānimitta iti |",
  "SA16n1278:221": "kathamidam |",
  "SA16n1278:222": "(u) śūnyena pañcaskandhān śūnyān dṛṣṭvā ekena śūnyena punarimaṃ śūnyaṃ śūnyīkaroti |",
  "SA16n1278:223": "ayaṃ śūnyaśūnya ityucyate |",
  "SA16n1278:224": "apraṇihitena pañcaskandhān nirvidya apraṇihitena punarimamapraṇihitaṃ nirvedayati |",
  "SA16n1278:225": "ayamapraṇihitāpraṇihitaḥ |",
  "SA16n1278:226": "animittena pañcaskandhān praśāntān dṛṣṭvā animittena punaranimittaṃ na gṛhṇāti |",
  "SA16n1278:227": "ayamanimittānimittaḥ |",
  "SA16n1278:228": "(pṛ) ābhidharmikā āhuḥ-traya ime samādhayaḥ sāsravā iti |",
  "SA16n1278:229": "kathamidam |",
  "SA16n1278:230": "(u) ime na sāsravāḥ |",
  "SA16n1278:231": "kasmāt |",
  "SA16n1278:232": "samayasyāsyā nāsravānuśayatvāt |",
  "SA16n1278:233": "samādhirayaṃ śūnyādipradhānaḥ |",
  "SA16n1278:234": "kathaṃ sāsravo bhavet |",
  "SA16n1278:235": "(pṛ) yadi śūnyādayaḥ samādhayo vastutaḥ prajñātmakāḥ |",
  "SA16n1278:236": "kathaṃ samādhirityucyate |",
  "SA16n1278:237": "(u) samādhīnāṃ bhedāt |",
  "SA16n1278:238": "samādhiśca yathābhūtajñānadarśanādhāyakatvāt samādhirityucyate |",
  "SA16n1278:239": "phale hetūpacārāt |",
  "SA16n1278:240": "(pṛ) kecidābhidharmikā āhuḥ- śūnyaśūnyādayaḥ samādhayo'śaikṣajanamātralabhyā nānyairiti |",
  "SA16n1278:241": "kathamidam |",
  "SA16n1278:242": "(u) śaikṣajanā api labheyuḥ |",
  "SA16n1278:243": "kasmāt |",
  "SA16n1278:244": "yogāvacareṇa hi sāsravāṇāmanāsravāṇāṃ sarveṣāṃ dharmāṇāṃ nirodho'dhigantavyaḥ |",
  "SA16n1278:245": "ataḥ śaikṣajanairapi anāsravadharmāṇāṃ nirodho'dhigantavyaḥ syāt ||",
  "SA16n1278:246": "trisamādhivargaḥ saptapañcāśaduttaraśatatamaḥ |",
  "SA16n1278:247": "158 catussamādhibhāvanāvargaḥ",
  "SA16n1278:248": "asti samādhibhāvanā dṛṣṭadharmasukha [vihāra]āyaṃ saṃvartate |",
  "SA16n1278:249": "asti samādhibhāvanā jñānadarśana[pratilābha]āya saṃvartate |",
  "SA16n1278:250": "asti samādhibhāvanā smṛtisamprajanyāya saṃvartate |",
  "SA16n1278:251": "asti samādhibhāvanā āsravāṇāṃ kṣayāya saṃvartate |",
  "SA16n1278:252": "yaḥ samādhiḥ dṛṣṭadharmasukhaprāpako yaduta dvitīyadhyānādayaḥ |",
  "SA16n1278:253": "[sā prathamā bhavanā | ]",
  "SA16n1278:254": "kenedaṃ jñāyate |",
  "SA16n1278:255": "bhagavānāha-dvitīyadhyānaṃ samādhijaṃ prītisukhaṃ nāmne saṃvartate anyadharmāya saṃvartate yathā piṇḍapātāya śrāvastyāṃ praveśa iti |",
  "SA16n1278:256": "(pṛ) prathamaṃ dhyānamapi saprītisukham |",
  "SA16n1278:257": "kasmānnocyate sa dṛṣṭadharmasukhavihāra iti |",
  "SA16n1278:258": "(u) prathamadhyānasya cittavikṣepakavitarkavicāravyāmiśritatvāt na taducyate dṛṣṭadharmasukhamiti (pṛ)",
  "SA16n1278:259": "dvitīyadhyānasyāpi santi prītyādayaścittavikṣepakā dharmāḥ |",
  "SA16n1278:260": "kasmāducyate sukhamiti |",
  "SA16n1278:261": "(u) sarvavitarkavicārapūrvakaṃ cittaparigrahāt prītyādayaḥ sukhamityucyante,",
  "SA16n1278:262": "duḥkhākārataḥ paraṃ sarvaṃ duḥkhamityucyate |",
  "SA16n1278:263": "prathamadhyāne duḥkhamaudārikam |",
  "SA16n1278:264": "dvitīyadhyānādiṣu duḥkhaṃ sūkṣmam |",
  "SA16n1278:265": "sūkṣmaduḥkhatvāt sukhamityākhyāṃ labhate |",
  "SA16n1278:266": "(pṛ) dvitīyadhyānādayaḥ sāṃparāyikasukhavihārā api bhavanti |",
  "SA16n1278:267": "kasmāt dṛṣṭadharmasukhavihāramātramucyate |",
  "SA16n1278:268": "(u) yathā'jātaśatroḥ sāndṛṣṭikaṃ śrāmaṇyaphalamuktam |",
  "SA16n1278:269": "pratyāsatyocyate [tathā] |",
  "SA16n1278:270": "pañcakāmasukhānāṃ bhedāyocyate dṛṣṭadharmasukha[vihāra i]ti |",
  "SA16n1278:271": "yadi pañcakāmasukhāsaktaḥ kaścit,",
  "SA16n1278:272": "ato na dhyānabhāgbhavati |",
  "SA16n1278:273": "tadarthamāha-pañcakāmasukhānāṃ viyoge paramaṃ dṛṣṭadharmasukhaṃ pratilabhadhva iti |",
  "SA16n1278:274": "buddhā na sāṃparāyikakāyavedanaṃ praśaṃsanti |",
  "SA16n1278:275": "ato nābhidadhati sāmparāyikaṃ sukham |",
  "SA16n1278:276": "laukikā vadanti sukhaṃ gṛhasthasya na pravrajitasyeti |",
  "SA16n1278:277": "ato bhagavānāha-idaṃ pravrajitasya dṛṣṭadharme sukhamiti |",
  "SA16n1278:278": "imāścatasraḥ samādhibhāvanāḥ sarvā dṛṣṭadharmasukha[vihārā]ya saṃvartante |",
  "SA16n1278:279": "prathamāyā nāmopacārāt kevalamucyate dṛṣṭadharmasukha[vihārāye]ti |",
  "SA16n1278:280": "(pṛ) yadīmāścasraḥ samādhibhāvanā nānāhitāni sādhayanti |",
  "SA16n1278:281": "kasmātkevalamucyante catvārīmāni hitāni |",
  "SA16n1278:282": "(u) hitaṃ dvividhaṃ laukikaṃ lokottaramiti |",
  "SA16n1278:283": "dvitīyā samādhibhāvanā laukikahitāya bhavati yaduta jñānadarśanam |",
  "SA16n1278:284": "jñānaṃ nāmāṣṭavimokṣāyatanadaśakṛtsnāyatanādihitam |",
  "SA16n1278:285": "darśanaṃ pañcābhijñādihitam |",
  "SA16n1278:286": "kasmāt |",
  "SA16n1278:287": "cakṣuṣā dṛśyamānatvāt hitamidaṃ darśanamityucyate |",
  "SA16n1278:288": "idaṃ raśmigrahamupādāya siddhatvāt jñānadarśanamiti bhavati |",
  "SA16n1278:289": "yat raśmilakṣaṇamityucyate dvitīyamidaṃ lokottaraṃ hitam |",
  "SA16n1278:290": "pañcaskandhān samprajānātīti samprajanyam |",
  "SA16n1278:291": "ataḥ sūtra uktam-sasmṛtisamprajanyo yogāvacaro yā vedanā vitarkāḥ saṃjñā utpadyante sarvā[stāḥ] pratijānāti iti |",
  "SA16n1278:292": "vedanānāṃ prajñānaṃ nāma sparśapratyayā vedanā,",
  "SA16n1278:293": "nāsti tu vedaka iti |",
  "SA16n1278:294": "vitarkānāṃ prajñānaṃ nāma ahamiti vitarkaḥ;",
  "SA16n1278:295": "kathaṃ [sa] na bhavet |",
  "SA16n1278:296": "yaḥ strīpuruṣādiprajñaptisaṃjñāvikalpaḥ,",
  "SA16n1278:297": "tatsaṃjñāpratibhedanā vitarkā na bhavati |",
  "SA16n1278:298": "yathoktaṃ sūtre-vitarkaḥ kiṃ nidānaḥ |",
  "SA16n1278:299": "[vitarkaḥ] [prapañca] saṃjñā [saṃkhyā] nidāna iti |",
  "SA16n1278:300": "ato jñāyate prajñaptisaṃjñāpratibhedanāt smṛtisamprajanyaṃ nāma |",
  "SA16n1278:301": "smṛtisamprajanyenāsravakṣayo labhyate |",
  "SA16n1278:302": "yathoktaṃ sūtre-yogāvacaraḥ pañcānāṃ skandhānāmudayavyayānudarśī skandhānāṃ nirodhaṃ sākṣātkaroti iti |",
  "SA16n1278:303": "ato jñāyate |",
  "SA16n1278:304": "sarvāṇi laukikāni lokottarāṇi hitāni caturṣu saṅgṛhītānīti |",
  "SA16n1278:305": "(pṛ) kecidābhidharmikā āhuḥ-caturthadhyāne'rhatphalaṃ pratilabhamānasya ānantaryamārga āsravakṣaya ityucyate iti |",
  "SA16n1278:306": "kathamidam |",
  "SA16n1278:307": "(u) na hi tatrāsti viśiṣṭahetuḥ caturthadhyānamātrasyānantaryamārga āsravakṣayo nānyasyeti |",
  "SA16n1278:308": "ata[sta]nna yujyate |",
  "SA16n1278:309": "samādhibhāvanā ca trividhahitāya saṃvartate-(1)",
  "SA16n1278:310": "dṛṣṭadharmasukha[vihārā]ya, (2)",
  "SA16n1278:311": "jñānadarśana [pratilābhā]ya, (3)",
  "SA16n1278:312": "āsravakṣayāya ca |",
  "SA16n1278:313": "dvividhāya vā saṃvartate |",
  "SA16n1278:314": "uktavadekāntakṣayārthatvāt suviśuddhyarthatvāt,",
  "SA16n1278:315": "saṃsārakṣayārthatvāt,",
  "SA16n1278:316": "nānāsvabhāvavivekārthatvāt mārgamupadiśati cakṣuṣmān |",
  "SA16n1278:317": "tatra pūrve trayaḥ prahāṇasyābhidhānam,",
  "SA16n1278:318": "antimo jñānasya |",
  "SA16n1278:319": "nātra bhagavān dṛṣṭadharmasukha[vihāra]māha |",
  "SA16n1278:320": "catussamādhibhāvanāvargo'ṣṭapañcāśaduttaraśatatamaḥ |",
  "SA16n1278:321": "159 caturapramāṇasamādhivargaḥ",
  "SA16n1278:322": "maitrī karuṇā muditā upekṣā |",
  "SA16n1278:323": "[tatra] maitrī nāma vyāpādaviruddhaṃ kuśalacittam |",
  "SA16n1278:324": "yathā suvijñaḥ suvijñāya sadā hitaṃ prārthayate |",
  "SA16n1278:325": "tathā yogāvacaro'pi sarvasatvānāṃ kṛte sadā sukhaṃ prārthayate |",
  "SA16n1278:326": "ato'yaṃ sarvasattvānāṃ suvijño bhavati |",
  "SA16n1278:327": "(pṛ) kiṃ nāma suvijñasya lakṣaṇam |",
  "SA16n1278:328": "(u) nityaṃ lakṣyata aihikāmuṣmikahitasukhaprakarṣaprārthanāṃ kurvan naiva viruddhāsukhaprārthanām |",
  "SA16n1278:329": "tathā yogāvacaro'pi sattvānāṃ sukhameva prārthayate nāsukham |",
  "SA16n1278:330": "karuṇā vihiṃsāviruddhaṃ maitracittam |",
  "SA16n1278:331": "kasmāt |",
  "SA16n1278:332": "sattvānāṃ sukhaprārthanatvāt |",
  "SA16n1278:333": "(pṛ) dveṣavihiṃsayoḥ ko bhedaḥ |",
  "SA16n1278:334": "(u) citte dveṣasmṛtimutpādya satvān tāḍayituṃ vihisituṃ vā icchati |",
  "SA16n1278:335": "dveṣoddhitaṃ kāyavākkarma vihiṃsetyucyate |",
  "SA16n1278:336": "dveṣo vihiṃsāyā hetuḥ |",
  "SA16n1278:337": "dveṣākāṃkṣī avaśyaṃ pradāśamācarati |",
  "SA16n1278:338": "muditā īrṣyāviruddhaṃ maitracittam |",
  "SA16n1278:339": "īrṣyā nāma parasyotkarṣaṃ dṛṣṭvā akṣamamāṇasyotpanno'sūyāvyāpādaḥ |",
  "SA16n1278:340": "yogāvacarasya sarvasattvānāṃ lābhaprakarṣaṃ dṛṣṭvā mahatī prītirbhavati yathātmano hitalābhe |",
  "SA16n1278:341": "(pṛ) kimimāni trīṇi maitrī[rūpāṇi]ā (u)",
  "SA16n1278:342": "maitracittasyaiva trayaḥ prakārāḥ |",
  "SA16n1278:343": "kasmāt |",
  "SA16n1278:344": "avyāpādo maitrī |",
  "SA16n1278:345": "na kaścidadviṣan duḥkhinaṃ sattvaṃ dṛṣṭvā dayate |",
  "SA16n1278:346": "yadā sarveṣu sattveṣu paramaṃ maitracittaṃ kaścidduḥkhopadravasambhrāntaṃ putraṃ dṛṣṭveva samācaratitasmin samaye pravṛttaṃ maitracittaṃ karuṇetyucyate |",
  "SA16n1278:347": "atha vā kaścit parasya duḥkhe karuṇāmutpādayannapi na parasyotkarṣe pramuditacitto bhavati |",
  "SA16n1278:348": "kenedaṃ jñāyate |",
  "SA16n1278:349": "kaścitsapatnasya duḥkhaṃ dṛṣṭavaiva karuṇāyate |",
  "SA16n1278:350": "kiṃ punarlabdhavijayaṃ putraṃ dṛṣṭvā[na] pramodyata iti |",
  "SA16n1278:351": "yogāvacaraḥ sarvasattvān samṛddhilābhino dṛṣṭvā svābhedataḥ pramuditacitto bhavati |",
  "SA16n1278:352": "iyaṃ muditetyucyate |",
  "SA16n1278:353": "ato jñāyate maitrīcittaviśeṣaḥ karuṇā muditā ceti |",
  "SA16n1278:354": "(pṛ) kasyopekṣayā upekṣā |",
  "SA16n1278:355": "(u) śatruṃ mitrañca paśyato maitracittaṃ na samamasti |",
  "SA16n1278:356": "mitre'dhikam |",
  "SA16n1278:357": "udāsīne na tulyam |",
  "SA16n1278:358": "śatrau tu alpam |",
  "SA16n1278:359": "tathā karuṇā muditā'pi |",
  "SA16n1278:360": "ato yogāvacaro mitre maitramupekṣya śatrau śātravamupekṣya cittasāmyaṃ cikīrṣati |",
  "SA16n1278:361": "paścāt sarvasattveṣu samacitto bhavati |",
  "SA16n1278:362": "tathā karuṇā muditā'pi |",
  "SA16n1278:363": "ataḥ sūtra uktam-rāgapratighaprahāṇāyopekṣāṃ bhāvaya iti |",
  "SA16n1278:364": "(pṛ) tathā cet na pṛthagastyupekṣācittam |",
  "SA16n1278:365": "cittasāmyamātramupekṣāṃ bhavati |",
  "SA16n1278:366": "(u) pūrvamevoktaṃ mayā maitracittaviśeṣāḥ karuṇāmuditādaya iti |",
  "SA16n1278:367": "maitracittañcottamādhamamadhyadharmaistrividham |",
  "SA16n1278:368": "trayāṇāmeṣāṃ samabhāva upekṣā |",
  "SA16n1278:369": "yathā vadanti uttamamaitracittena trīṇi dhyānāni bhāvayatīti |",
  "SA16n1278:370": "(pṛ) kenopāyena tanmaitracittaṃ pratilabhate |",
  "SA16n1278:371": "(u) uttaratna vakṣyante pratighasyādīnavāḥ |",
  "SA16n1278:372": "tānādīnavān prajñāya maitracittaṃ bhāvayati |",
  "SA16n1278:373": "maitracittasya hitaguṇañca paśyati |",
  "SA16n1278:374": "yathoktaṃ sutre maitracetovihārī sukhaṃ svapiti |",
  "SA16n1278:375": "sukhaṃpratipadyate |",
  "SA16n1278:376": "na pāpakaṃ svapnaṃ paśyati |",
  "SA16n1278:377": "devatā rakṣanti |",
  "SA16n1278:378": "manuṣyāṇāṃ priyo bhavati |",
  "SA16n1278:379": "[amanuṣyāṇāṃ priyo bhavati | ]",
  "SA16n1278:380": " nāsmai agnirvā viṣaṃ vā śastraṃ vā kramate |",
  "SA16n1278:381": "[uttaramapratividhyan brahmalokopago bhavati] iti |",
  "SA16n1278:382": "imānyāniśaṃsāni śrutvā bhāvayati |",
  "SA16n1278:383": "yogāvacaro'nusmarati-ahaṃ vyāpādamutpādya ahameva vipākamanubhavāmi nānya iti |",
  "SA16n1278:384": "ato vyāpādamakṛtvā maitracittaṃ bhāvayati |",
  "SA16n1278:385": "kiñca yogāvacaro manasi karoti ahamalpakena pāpakena anyasya kṛtena bahūni pāpakāni tacchataguṇāni tadabhinnānyanubhavāmi |",
  "SA16n1278:386": "ataḥ pāpakāni parivarjayediti |",
  "SA16n1278:387": "uktañca sūtre-pañca dveṣaprahāṇakāraṇāni sadā'nusmartavyānīti |",
  "SA16n1278:388": "vyāpādaśca yogāvacarasya nālaṃ bhavati |",
  "SA16n1278:389": "aṣṭa kuśalāniṃśasāni pūrvamanusmaret |",
  "SA16n1278:390": "pāpakāni varjayato vyāpādaḥ śāmyati |",
  "SA16n1278:391": "puruṣasya pūrvādhvani mātā vā syāt,",
  "SA16n1278:392": "garbhiṇī prasavitrī ca madarthaḥ duḥkhaṃ vyavasyamānā syāt |",
  "SA16n1278:393": "atha vā syāt mama pitā bhrātā bhāryā putro vā |",
  "SA16n1278:394": "kathaṃ dveṣṭavyam |",
  "SA16n1278:395": "iti |",
  "SA16n1278:396": "anusmareccāgāminyadhvani mama pitā mātā bhrātā vā bhavet iti |",
  "SA16n1278:397": "arhan pratyekabuddho buddho vā bhavediti [anusmaraṇaṃ] kuryāt |",
  "SA16n1278:398": "kathaṃ dveṣṭavyam |",
  "SA16n1278:399": "durjanān dṛṣṭvā pāpakamācaran ubhayoradhvanorduḥkhaṃ vedayate |",
  "SA16n1278:400": "ato na dveṣṭavyam |",
  "SA16n1278:401": "pūrvañca nibhṛtaṃ paśyet janasya svabhāvaḥ kuśalo'kuśala iti |",
  "SA16n1278:402": "yadi durjano mama [akuśala] mādadhāti,",
  "SA16n1278:403": "kasmādahaṃ dviṣāmi |",
  "SA16n1278:404": "yathā'gninā dagdho nā[gniṃ]dviṣet |",
  "SA16n1278:405": "kleśopahataḥ piśācapīḍita iva na svātantryabhāgbhavati |",
  "SA16n1278:406": "iti pūrvaṃ paśyan kimarthaṃ dviṣati |",
  "SA16n1278:407": "yena pratyayena kṣāntiṃ bhāvayati |",
  "SA16n1278:408": "taṃ dharmamanusmaret |",
  "SA16n1278:409": "tadā vyāpādaḥ śāmyati,",
  "SA16n1278:410": "maitracittañca vardhate |",
  "SA16n1278:411": "kṣāntiguṇo yogāvacaro'nuvicintayati-ahaṃ yadi paraṃ dviṣāmi |",
  "SA16n1278:412": "tadā pṛthagjanasya grāmīṇasya tasya [mama] ca nāsti bhedaḥ |",
  "SA16n1278:413": "ataḥ kṣantavyamiti |",
  "SA16n1278:414": "yathāha bhagavān gāthām-",
  "SA16n1278:415": "suvinīto yathā hastī sahate śaramastrakam",
  "SA16n1278:416": "tathā cāhamapīhaiva titikṣe sarvapāpakam || iti |",
  "SA16n1278:417": "api cāha gāthām-",
  "SA16n1278:418": "aślīlamapavādañca vigarhāṃ pratighaṃ tathā |",
  "SA16n1278:419": "na kṣametādhamaḥ sattvaḥ śilavṛṣṭiṃ yathā khagaḥ ||",
  "SA16n1278:420": "aślīlamapavādañca vigarhīṃ pratighaṃ tathā |",
  "SA16n1278:421": "kṣameta hi māhasattvaḥ puṣpavṛṣṭiṃ yathā gajaḥ || iti |",
  "SA16n1278:422": "ataḥ kṣantavyam |",
  "SA16n1278:423": "tadakuśalaṃ guṇaḥ pariṇamate |",
  "SA16n1278:424": "akuśalebhyo guṇasaṃsiddheḥ |",
  "SA16n1278:425": "yogāvacara ime sattvā mūḍhā avijñā bālasamānā na vidveṣyā iti prajānāti |",
  "SA16n1278:426": "ityanenopāyena maitracittaṃ bhāvayati |",
  "SA16n1278:427": "(pṛ) kathaṃ karuṇāṃ bhāvayati |",
  "SA16n1278:428": "(u) yogāvacaro'lpasukhino duḥkhabahulān dṛṣṭvā karuṇāyate |",
  "SA16n1278:429": "kathamahaṃ duḥkhini sattve punarduḥkhamāadhyām iti |",
  "SA16n1278:430": "atyantasukhāsaktān dṛṣṭvā ca cintayati-kathamahaṃ parapraṇihitaṃ hāpayeyamiti |",
  "SA16n1278:431": "ataḥ karuṇāyate |",
  "SA16n1278:432": "duḥkhinaṃ sattvaṃ dṛṣṭvā dṛṣṭadharme duḥkhitvāt duḥkhī bhavati |",
  "SA16n1278:433": "sukhinaṃ sattvaṃ dṛṣṭvā anitya[sukha]tvāt duḥkhī bhavati |",
  "SA16n1278:434": "ataḥ sarve sattvā duḥkhabhāgina ādāvante vā na vimuktilābhina ityanena pratyayena karuṇāyate |",
  "SA16n1278:435": "(pṛ) kathaṃ muditāṃ bhāvayati |",
  "SA16n1278:436": "(u) yogāvacaraḥ parahiterṣyālutā pṛthagjanalakṣaṇamiti dṛṣṭvā muditāṃ bhāvayati |",
  "SA16n1278:437": "cintayati caivam-sattvānāṃ sukhamutpādayeyamiti |",
  "SA16n1278:438": "[yadi] paraḥ svayaṃ labhate |",
  "SA16n1278:439": "tadā sa māṃ satkaroti |",
  "SA16n1278:440": "ato muditāmutpādayet |",
  "SA16n1278:441": "taderṣyādṛṣṭirvṛthā nāsti kimapi hitam |",
  "SA16n1278:442": "na paramupahanti |",
  "SA16n1278:443": "pratyutātmānameva hiṃsati |",
  "SA16n1278:444": "yathoktañca sūtre-īrṣyā saṃyojanā iti |",
  "SA16n1278:445": "tatsaṃyojanaparijihīrṣayā muditāmutpādayati |",
  "SA16n1278:446": "(pṛ) kathamupekṣāṃ carati |",
  "SA16n1278:447": "(u) viṣamacitte doṣaṃ dṛṣṭvā cittasāmyacikīrṣayā upekṣāṃ carati |",
  "SA16n1278:448": "yogāvacaro rāgapratighacitte doṣadarśanādupekṣācaryāṃ bhāvayati |",
  "SA16n1278:449": "(pṛ) idamapramāṇacittaṃ kasyāṃ bhūmau vartate |",
  "SA16n1278:450": "(u) triṣu dhātuṣu vartate |",
  "SA16n1278:451": "(pṛ) ābhidharmikāḥ kecidāhuḥ-tṛtīyadhyānādūrdhvaṃ nāsti saumanasyendriyam iti |",
  "SA16n1278:452": "kathamidam |",
  "SA16n1278:453": "(u) nāhaṃ vadāmi muditacittaṃ saumanasyendriyasvabhāvamiti |",
  "SA16n1278:454": "kintu parahite'kaluṣamuditacittatā muditetyucyate |",
  "SA16n1278:455": "catvārīmānyapramāṇāni prajñāsvabhāvāni |",
  "SA16n1278:456": "(pṛ) kathamārūpyadhātau catvāryapramāṇāni bhavanti |",
  "SA16n1278:457": "rūpalakṣaṇena hi sattvo vikalpyate |",
  "SA16n1278:458": "tatra rūpaṇe rūpalakṣaṇaṃ kathaṃ bhavet |",
  "SA16n1278:459": "(u) arūpasattvā api vikalpanīyāḥ |",
  "SA16n1278:460": "yathoktaṃsūtre-sarūpārūpyādiṣu kuryāditi |",
  "SA16n1278:461": "kiñcoktaṃsūtre-śubhavipākapratilābhaparamāṃ maitracetovimuktiṃ bhāvayati |",
  "SA16n1278:462": "ākāśānantyāyatanapratilābhaparamāṃ karuṇā[cetovimuktiṃ] bhāvayati |",
  "SA16n1278:463": "vijñānānantyāyatanapratilābhaparamāṃ muditā[cetovimuktiṃ]bhāvayati |",
  "SA16n1278:464": "ākiñcanyāyatanapratilābhaparamāmupekṣā[cetovimuktiṃ]bhāvayati |",
  "SA16n1278:465": "iti |",
  "SA16n1278:466": "ato jñāyate ārūpye'pi santyapramāṇānīti |",
  "SA16n1278:467": "(pṛ) ekaikasyāṃ bhūmāvekamapramāṇamasti |",
  "SA16n1278:468": "kiṃ naivasaṃjñānāsaṃjñāyatane kimapi nāsti |",
  "SA16n1278:469": "(u) sarveṣvapyāyataneṣu sarvāṇi santi |",
  "SA16n1278:470": "atyadhimaitrībhāvanayā paraṃ śubhāyatanamutpadyate |",
  "SA16n1278:471": "karmaṇāṃ sarūpavipākajanakatvāt |",
  "SA16n1278:472": "yaḥ sattvānāṃ sukhākāṃkṣī sa sukhavipākaṃ labhate |",
  "SA16n1278:473": "tathā karuṇā'pi |",
  "SA16n1278:474": "kāyādhīnatayā bhūyasā duḥkhānāṃ samudayaḥ |",
  "SA16n1278:475": "ākāśe ca rūpaṃ nāstītyato vijñānānantyāyatanacittasyālambane paramasukhavihāritvāt |",
  "SA16n1278:476": "ākiñcanyāyatanaparamā upekṣeti |",
  "SA16n1278:477": "yogāvacaraḥ saṃjñāpariklāntatvādākiñcanyāyatanamupasampadya viharati |",
  "SA16n1278:478": "naivasaṃjñānāsaṃjñāyatane'pi apramāṇamasti |",
  "SA16n1278:479": "atisūkṣmātvānnopalabhyata iti nocyate |",
  "SA16n1278:480": "sarveṣvapyāyataneṣu sarvamasti iti bāhulyavaśāt ucyate |",
  "SA16n1278:481": "śubhe maitryāṃḥ paramādhikyāt ityevamādi |",
  "SA16n1278:482": "dhyānasamādhiṣu catvāryapramāṇacittāni vipākavedanāpradhānāni sattvālambanatvāt |",
  "SA16n1278:483": "(pṛ) ābhidharmikā āhuḥ-catvāryapramāṇāni kāmadhātukasattvamātrālambanā nīti |",
  "SA16n1278:484": "tatkatham |",
  "SA16n1278:485": "(u) kasmānnānyasattvālambanāni tāni |",
  "SA16n1278:486": "vaktavyo'tra hetuḥ |",
  "SA16n1278:487": "bhagavānapramāṇasūtra āha-iha bhikṣurmaitrasahagatena cetasā ekāṃ diśaṃ[sphuritvā viharati |",
  "SA16n1278:488": "tathā] dvitīyāṃ tathā tṛtīyāṃ caturthī ityurdhvamadhastiryak[sarvadā sarvatratāyai] sarvāvantaṃ lokaṃ [maitrasahagatena cetasā] sphuritvā viharati iti |",
  "SA16n1278:489": "rūpārūpyakadhātukasattvā anityā bhaṅgurā durgati gāmina ityasti hetuḥ |",
  "SA16n1278:490": "(pṛ) ābhidharmikā āhuḥ-kāmadhātugato yogāvacara evāpramāṇānyupasampadya viharatīti |",
  "SA16n1278:491": "kathamidam |",
  "SA16n1278:492": "(u) sarvāyatanajātāḥ sarva upasampadya viharanti |",
  "SA16n1278:493": "(pṛ) yadi tanna jātā api upasampadya viharanti |",
  "SA16n1278:494": "tadā na puṇyaṃ kṣīyeta |",
  "SA16n1278:495": "tatra nityamutpadyeran |",
  "SA16n1278:496": "(u) yathā tatra dhyānādīn kuśaladharmānusampadya viharanto'pi[tato]nivartante |",
  "SA16n1278:497": "tathā maitrādīnapi (pṛ)",
  "SA16n1278:498": "yadyayaṃ nyāyaḥ |",
  "SA16n1278:499": "kasmānna kṣipraṃ nivartante |",
  "SA16n1278:500": "(u) astīdṛśaṃ karma satyapi nivṛttihetau na nivartante |",
  "SA16n1278:501": "yathā kāma[dhātuka]devādayaḥ satyapi kuśalakarmaṇi durgatāvupapadyante |",
  "SA16n1278:502": "tathedamapi ||",
  "SA16n1278:503": "(pṛ) maitrasamādhivihāriṇaṃ kasmānna viṣaṃśastramagnirvā kramate |",
  "SA16n1278:504": "(u) kuśalapuṇyaghanagabhīramakuśalāni nādhitiṣṭhanti devaiḥ surakṣitatvāt |",
  "SA16n1278:505": "(pṛ) sūtramāha-maitrasahagataṃ smṛtisambodhyaṅgaṃ bhāvayati iti |",
  "SA16n1278:506": "sāsravānāsravayoḥ kathaṃ sahabhāvanā |",
  "SA16n1278:507": "(u) maitrī [smṛti] sambodhyaṅgenānugatā bhavati |",
  "SA16n1278:508": "yathoktaṃ sūtre-yadi kaścidekāgracittena dharmaṃ śṛṇoti |",
  "SA16n1278:509": "tadā pañcanīvaraṇāni prahāya saptasambodhyaṅgāni bhāvayati |",
  "SA16n1278:510": "dharmāśravaṇe'pi sambodhyaṅgāni bhāvayati |",
  "SA16n1278:511": "iti |",
  "SA16n1278:512": "kiñcoktaṃ sūtre-bhāvayatha bhikṣavo maitracittam,",
  "SA16n1278:513": "pratijānāmi anāgāmiphalaṃ prāpsyatheti |",
  "SA16n1278:514": "maitracittaṃ yadyapi na saṃyojanaṃ hāpayati |",
  "SA16n1278:515": "[tathāpi]pūrvameva maitracittena puṇyaguṇajñānahitasañcayādāryamārgaprajñāṃ labdhvā saṃyojanāni prajahāti |",
  "SA16n1278:516": "ata ucyate maitrī bhāvanayā anāgāmiphalaṃ labhata iti |",
  "SA16n1278:517": "maitrī bhāvanayā sambodhyaṅgamapyevam |",
  "SA16n1278:518": "(pṛ) arhan prahīṇasattvasaṃjñaḥ |",
  "SA16n1278:519": "kathamapramāṇāni bhāvayati |",
  "SA16n1278:520": "(u) arhan maitracittamupasampadya viharannapi namaitrakarmasiddhiṃ sañcinoti |",
  "SA16n1278:521": "upapattivedanā'bhāvāt |",
  "SA16n1278:522": "(pṛ) buddhānāṃ bhagavatāṃ mahākaruṇā katham |",
  "SA16n1278:523": "(u) buddhānāṃ bhagavatāṃ naiva mīmāṃsājñānamasti |",
  "SA16n1278:524": "dharmāṇāmatyantaśūnyatāṃ prajānanto'pi pṛthagjaneṣu gabhīraṃ mahākaruṇāmācaranti |",
  "SA16n1278:525": "(pṛ) karuṇāyā mahākaruṇāyāśca ko bhedaḥ |",
  "SA16n1278:526": "(u) kṛpācittamātraṃ karuṇā |",
  "SA16n1278:527": "kriyāṃ sādhayatīti mahākaruṇā |",
  "SA16n1278:528": "kasmāt |",
  "SA16n1278:529": "bodhisattvaḥ sattvānāṃ duḥkhaṃ dṛṣṭvā tatkṣayāya vīryamārabhate |",
  "SA16n1278:530": "apramāṇakalpeṣu bhāvanāsādhyatvānmahākaruṇetyucyate |",
  "SA16n1278:531": "ājñendriyeṇa sattvānāṃ duḥkhaṃ dṛṣṭvā [tat] apaneṣyāmīti niyamena cittoddhāpanaṃ mahākaruṇā |",
  "SA16n1278:532": "upakārabahuleti mahākaruṇā |",
  "SA16n1278:533": "apratihateti mahākaruṇā |",
  "SA16n1278:534": "kutaḥ |",
  "SA16n1278:535": "karuṇācittaṃ hi parasya pāpakaṃ smṛtvā pratighātamutpādayet |",
  "SA16n1278:536": "mahākaruṇā tu nānāvidhaparamapāpakeṣvapi apratihatagatirbhavati |",
  "SA16n1278:537": "karuṇācittaṃ kadācit ghanaṃ,",
  "SA16n1278:538": "kadācit tanīyaḥ,",
  "SA16n1278:539": "na samaṃ bhavati |",
  "SA16n1278:540": "sarvatra sameti mahākaruṇā |",
  "SA16n1278:541": "ātmano hitaṃ tyaktvā parasya hitamātramākāṃkṣata iti mahākaruṇā |",
  "SA16n1278:542": "karuṇā tu naivamityayaṃ bhedaḥ |",
  "SA16n1278:543": "buddhe maitryādi mahadityucyate |",
  "SA16n1278:544": "karuṇā tu [kadācit] duḥkhākāṃkṣiṇīti kevaletyucyate ||",
  "SA16n1278:545": "caturapramāṇasamādhivarga ekonaṣaṣṭuttaraśatatamaḥ |",
  "SA16n1278:546": "160 pañcāṅgāryasamādhivargaḥ",
  "SA16n1278:547": "uktaṃ hi sūtre-pañcāṅga[bhūtā] āryasamādhayaḥ yaduta prītiḥ sukhaṃ cittaviśuddhiḥ prakāśalakṣaṇaṃ bhāvanālakṣaṇamiti |",
  "SA16n1278:548": "prītiḥ prathamadvitīyadhyānayoḥ |",
  "SA16n1278:549": "prītilakṣaṇaṃ samamiti ekāṅgamucyate |",
  "SA16n1278:550": "tṛtīyadhyāne prītivirahāt sukhaṃ pṛthagekamaṅgamucyate |",
  "SA16n1278:551": "caturthadhyāne cittaviśuddhistṛtīyamaṅgamucyate |",
  "SA16n1278:552": "imāni trīṇyaṅgānyāśrityotpadyate prakāśabhāvanālakṣaṇam |",
  "SA16n1278:553": "prakāśalakṣaṇaṃ bhāvanālakṣaṇasya hetuṃ kṛtvā pañcaskandhān paribhedayati |",
  "SA16n1278:554": "pañcaskandhānāṃ śūnyatābhāvanaṃ bhāvanālakṣaṇamityucyate |",
  "SA16n1278:555": "nirvāṇagāmitvādāryam |",
  "SA16n1278:556": "(pṛ) sūtra uktam-pañca āryasamādhijñānāni |",
  "SA16n1278:557": "katamāni imāni |",
  "SA16n1278:558": "(u) bhagavān svayamāha-yogī cintayati mamāyaṃ samādhirāryo nirāmiṣa iti prathamajñānamutpadyate |",
  "SA16n1278:559": "samādhirayamakāpuruṣasevita iti dvitīyajñānamutpadyate |",
  "SA16n1278:560": "samādhirayaṃ śāntaḥ praṇītaḥ prītipraśrabdhilabdha iti tṛtīyajñānamutpadyate |",
  "SA16n1278:561": "ayaṃ samādhiḥ pratyutpannasukha āyatyāñca sukhavipāka iti caturthajñānamutpadyate |",
  "SA16n1278:562": "sa khalu punarahamimaṃ samādhiṃ smṛta eva samāpadye smṛta eva vyuttiṣṭhāmīti pañcamaṃ jñānamutpadyate |",
  "SA16n1278:563": "iti |",
  "SA16n1278:564": "anena samādhāvapi jñānamastīti bhagavān prakāśayati |",
  "SA16n1278:565": "cittadhāraṇā paraṃ nāsti |",
  "SA16n1278:566": "samādhiṃ bhāvayato yadi kleśā bhavanti |",
  "SA16n1278:567": "[tadā tān] tatrotpannaṃ jñānamapanayati |",
  "SA16n1278:568": "samādhiṃ kṛtvā āryaṃ nirāmiṣaṃ chandayāmītīdaṃ prathamajñānamucyate |",
  "SA16n1278:569": "āryo nirāmiṣo yadutākāpuruṣasevita ityayaṃ paṇḍitapragītaḥ |",
  "SA16n1278:570": "akāpuruṣā yadāryajanāḥ |",
  "SA16n1278:571": "jñānalābhitvātkāpuruṣā na bhavanti |",
  "SA16n1278:572": "[yat] jñānaṃ prajñaptiṃ bhinatti |",
  "SA16n1278:573": "idaṃ dvitīyajñānamityucyate |",
  "SA16n1278:574": "rāgādikleśānāmalpīyasāṃ nirodhāt śāntam |",
  "SA16n1278:575": "śāntatvāt praṇītam |",
  "SA16n1278:576": "kleśādīnāṃ visaṃyogāllabdhaṃ visaṃyogalabdhamityucyate |",
  "SA16n1278:577": "ayaṃ vītarāgamārgaḥ-idaṃ tṛtīyajñānaṃ bhavati |",
  "SA16n1278:578": "kleśaprahāṇasākṣātkārāt kṣemaṃ śāntaṃ labhate |",
  "SA16n1278:579": "tāpavinirmuktaṃ sukhaṃ pratyutpannasukhamāyatīsukham,",
  "SA16n1278:580": "pratyutpannaṃ sukhaṃ kleśavinirmuktaṃ sukham |",
  "SA16n1278:581": "āyatyāṃ sukhaṃ yannirvāṇasukham |",
  "SA16n1278:582": "idaṃ caturthajñānaṃ bhavati |",
  "SA16n1278:583": "yogī nityamanimittacitto viharati |",
  "SA16n1278:584": "ato nityaṃ smṛto vyuttiṣṭhati smṛtaḥ samādhimusampadyate |",
  "SA16n1278:585": "idaṃ pañcamaṃ jñānaṃ bhavati |",
  "SA16n1278:586": "tasmādyadi pañcamajñānamidaṃ notpannaṃ,",
  "SA16n1278:587": "utpādayitavyam |",
  "SA16n1278:588": "yadyutpannaṃ samādhiphalaṃ labdhameva ||",
  "SA16n1278:589": "pañcāṅgāryasamādhivargaḥ ṣaṣṭyuttaraśatatamaḥ |",
  "SA16n1278:590": "161 ṣaṭsamādhivargaḥ",
  "SA16n1278:591": "(pṛ) uktaṃ sūtre-samādhayaḥ ṣaṭ aṣṭyekalakṣaṇabhāvanā ekalakṣaṇatvāya saṃvartate |",
  "SA16n1278:592": "astyekalakṣaṇabhāvanā nānālakṣaṇatvāya saṃvartate |",
  "SA16n1278:593": "astyekalakṣaṇabhāvanā ekalakṣaṇanānālakṣaṇatvāya saṃvartate |",
  "SA16n1278:594": "evaṃ nānālakṣaṇabhāvanā'pi |",
  "SA16n1278:595": "katamānīmāni |",
  "SA16n1278:596": "(u) ekalakṣaṇamitīdaṃ dhyānasamādhiḥ syāt |",
  "SA16n1278:597": "dhyānasamādherekālambana ekāgratāviharaṇāt |",
  "SA16n1278:598": "nānālakṣaṇamitīdaṃ jñānadarśanaṃ bhavet |",
  "SA16n1278:599": "dharmāṇāṃ nānāsvabhāvasya [pari] jñānāt |",
  "SA16n1278:600": "pañcaskandhādidharmāṇāmupāyatvāt |",
  "SA16n1278:601": "(pṛ) kathamekalakṣaṇā bhāvanā ekalakṣaṇatvāya saṃvartata iti |",
  "SA16n1278:602": "(u) yat kaścit samādhimupādāya punaḥ samādhimutpādayati |",
  "SA16n1278:603": "ekalakṣaṇā nānālakṣatvāya saṃvartata iti yadi kaścit samādhimupādāya jñānadarśanamutpādayati |",
  "SA16n1278:604": "ekalakṣaṇā bhāvanā ekalakṣaṇanānālakṣaṇatvāya saṃvartata iti yadi kaścit samādhimupādāya dhyānasamādhiṃ pañcaskandhopāya ñcotpādayati |",
  "SA16n1278:605": "evaṃ nānālakṣaṇabhāvanā'pi |",
  "SA16n1278:606": "(pṛ) kecidārmidharmikā āhuḥ-ekalakṣaṇā bhāvanā ekalakṣaṇatvāya saṃvartata iti yadi kaścit caturthadhyānamupādāya arhatphalaṃ sākṣātkaroti tat |",
  "SA16n1278:607": "ekalakṣaṇā bhāvanā nānālakṣaṇāya saṃvartata iti yat kaścit caturthadhyānamupādāya pañcābhijñāḥ sākṣātkaroti tat |",
  "SA16n1278:608": "ekalakṣaṇā bhāvanā ekalakṣaṇanānālakṣaṇāya saṃvartata iti yat kaścit caturthaṃ dhyānamupādāyārhatphalaṃ pañcābhijñāśca sākṣātkaroti tat |",
  "SA16n1278:609": "nānālakṣaṇā bhāvanā nānālakṣaṇāya saṃvartata iti yat kaścit pañcāṅgabhūtasamādhīnupādāyārhatphalaṃ pañcābhijñāśca sākṣātkaroti |",
  "SA16n1278:610": "tathā anyau dvāvapi |",
  "SA16n1278:611": "kathamidam |",
  "SA16n1278:612": "(u) [atra] heturvaktavyaḥ |",
  "SA16n1278:613": "kasmāt caturthadhyānamarhatphalañcaikalakṣaṇam |",
  "SA16n1278:614": "pañcāṅga[bhūta] samādhiḥ pañcābhijñāśca nānālakṣaṇā iti |",
  "SA16n1278:615": "pañcāṅgāni nāśrīyante |",
  "SA16n1278:616": "pañcāṅgasamādhiścaturṇāṃ dhyānānāṃ prakāśalakṣaṇo bhāvanālakṣaṇaḥ |",
  "SA16n1278:617": "kathaṃ tānyāśritya arhatphalaṃ labhate |",
  "SA16n1278:618": "kasmāt |",
  "SA16n1278:619": "avaśyaṃ dhyānamekamāśritya arhatphalaṃ labhate |",
  "SA16n1278:620": "kiñca prakāśalakṣaṇamāśrityāpi arhatphalaṃ labheta |",
  "SA16n1278:621": "tasmānnāsti [hetuḥ] |",
  "SA16n1278:622": "kecidāhuḥ-ṣaḍvidhāḥ samādhisamāpattayaḥ ānulomikasamāpattiḥ,",
  "SA16n1278:623": "prātilomikasamāpattiḥ ānulomikaprātilomikasamāpattiḥ ānulomikavyutkrāntiḥ prātilomikavyutkrāntiḥ ānulomikaprātilomikavyutkrāntiriti |",
  "SA16n1278:624": "kathamidam |",
  "SA16n1278:625": "(u) kecidābhidharmikā āhuḥ yogī nirodhasamāpattāvatāramicchatītyato dhyāneṣu samāpatti (= praveśa)",
  "SA16n1278:626": "vyutthāne kramike |",
  "SA16n1278:627": "tasmānna syāt yadi vānulomyena yadi vā prātilomyena yadi vā'nulomyaprātilomyena vyutkramādiḥ |",
  "SA16n1278:628": "pañcasamāpattivyutthānaiḥ kiṃ hitaṃ labhate |",
  "SA16n1278:629": "yogī nirodhasamāpattiṃ prāpayituravaśyaṃ kramaśo'vataret kramaśaśca vyuttiṣṭhet |",
  "SA16n1278:630": "yadyuttamabhūmibhāk kasmātpunaradho bhūmimavatarati |",
  "SA16n1278:631": "adhobhūmiḥ kaṇṭakabhūtā |",
  "SA16n1278:632": "yathā na kaścitpunarbālakrīḍāyāmabhiramate |",
  "SA16n1278:633": "yathā ca vidagdho jano na punarabhiramate mūḍhe |",
  "SA16n1278:634": "tathedamapi syāt |",
  "SA16n1278:635": "yaduktaṃ vyutkrāmatīti |",
  "SA16n1278:636": "idamayuktam |",
  "SA16n1278:637": "sūtre kevalamuktaṃ kramikā dhyānasamādhīnāṃ samāpattaya iti |",
  "SA16n1278:638": "yadi yogī vyutkrāmati ātṛtīyam |",
  "SA16n1278:639": "kasmānna vyutkrāmati ācaturthapañcamam |",
  "SA16n1278:640": "balānubhāvasadṛśamidamiti yadi matam |",
  "SA16n1278:641": "yathā kaścit śreṇimāruhya ekaṃ sopānaṃ vyutkramet na dvau |",
  "SA16n1278:642": "dṛṣṭānto'yamapi naikāntikaḥ |",
  "SA16n1278:643": "mahābaliṣṭhaḥ kaścit catvāri sopānānyapi vyutkramet |",
  "SA16n1278:644": "śataṃ pakramān prakramamāṇo'pi kaścidasti |",
  "SA16n1278:645": "ato na yujyate |",
  "SA16n1278:646": "sūtre yadyapyuktaṃ bhagavatā nirvāṇaṃ samāpadyamāno'nulomapratilomaṃ vyutkramya dhyānasamādhīn samāpadyata iti |",
  "SA16n1278:647": "sūtramidaṃ samyagarthaviruddham |",
  "SA16n1278:648": "na średdheyam |",
  "SA16n1278:649": "satyapi vacane'smin nāyamartho yuktaḥ |",
  "SA16n1278:650": "kasmāt |",
  "SA16n1278:651": "yadi yogino nirodhasamāpattāvatāraṃ vadati tadā''nulomyena samāpattiḥ syāt naikakṣaṇe pañcadhā |",
  "SA16n1278:652": "yogī yadi sākṣānnirodhasamāpattyavatāramicchati tadā naikakṣaṇe syāt |",
  "SA16n1278:653": "yadi dhyānasamādhiṣu svacittaṃ bubhukṣati,",
  "SA16n1278:654": "vaśitvāparihāṇitvāt anulomapratilomaṃ vyuttiṣṭhati samāpadyate vyutkrāmati ca |",
  "SA16n1278:655": "yathā kaścidaśvamārūḍho yadi pratibalaruddhaḥ,",
  "SA16n1278:656": "tadā nāvaśyaṃ pratinivartate |",
  "SA16n1278:657": "yadi damanaṃ niṣevitumicchati |",
  "SA16n1278:658": "tadā rahasi [karoti] |",
  "SA16n1278:659": "yaduktam-adhobhūmiḥ kaṇṭaka[bhūtā] |",
  "SA16n1278:660": "na[tatra] samāpadyeteti |",
  "SA16n1278:661": "adhobhūmera jayāt punaḥ samāpadyate |",
  "SA16n1278:662": "yogigocaramārgatvāt |",
  "SA16n1278:663": "yaduktaṃ yathā na kaścit bālakrīḍāyāmabhiramata iti |",
  "SA16n1278:664": "[tatra] nidānaṃ kadācidbālakrīḍātmakaṃ bhavati |",
  "SA16n1278:665": "yathā kaścidvṛddho naṭaḥ sarvadā nṛtyati na tṛpto bhavati |",
  "SA16n1278:666": "śikṣaṇārthatvāt |",
  "SA16n1278:667": "evamāryaḥ anulomapratilomaṃ dhyāneṣu vyuttiṣṭhati samāpadyate vyutkrāmati ca devamanuṣyāṇāṃ pradarśanakāmitvāt maharṣīṇāṃ samādhiṣu vaśitābalācca |",
  "SA16n1278:668": "bhagavān parinirvāṇagamanakāle paramapraṇītadhyānasamādhibhirvāsitaśarīratvāt svatantraṃ samāpadyata vyudatiṣṭhat anulomaṃ pratilomaṃ vyudakrāmīt |",
  "SA16n1278:669": "anupadhiśeṣanirvāṇagataṃ bhagavantaṃ paśyan sarvebhyo'kuśalasaṃskārebhyo nirvidyeta |",
  "SA16n1278:670": "ato bhagavānasmin dharme'dbhutaṃ premāviścakāra |",
  "SA16n1278:671": "idaṃ sūtraṃ samyagarthaviruddhamiti yat bhavānavocat |",
  "SA16n1278:672": "tadidamayuktam |",
  "SA16n1278:673": "yat bhavatoktaṃ kasmānna vyutkrāmati yāvaccaturthamiti |",
  "SA16n1278:674": "[tat] bodhisattvapiṭaka uktaṃ vyuktrāntilakṣaṇam-prathamadhyānāt vyutkramya nirodhasamāpattiṃ samāpadyate |",
  "SA16n1278:675": "nirodhasamāpattervyutkramya yāvadvikṣiptacittamavatarati iti |",
  "SA16n1278:676": "cittabala mahimnā evaṃ śankoti ||",
  "SA16n1278:677": "ṣaṭsamādhivarga ekaṣaṣṭayuttaraśatatamaḥ |",
  "SA16n1278:678": "162 saptasamādhivargaḥ",
  "SA16n1278:679": "śāstramāha-sapta niśrayāḥ prathamaṃ dhyānaṃ niśrityāsravakṣayaṃ labhate |",
  "SA16n1278:680": "yavadākiñcanyāyatanaṃ niśrityāsravakṣayaṃ labhata iti |",
  "SA16n1278:681": "niśrayo nāma yat saptadhyānānyupādāyāryajñānaṃ pratilabhate |",
  "SA16n1278:682": "yathoktam-samāhitasya yathābhūtajñānamutpadyata iti |",
  "SA16n1278:683": "pratilabdhadhyānasamādhimātraṃ kañcana sampannaṃ vadati |",
  "SA16n1278:684": "ato bhagavānāha-nāyaṃ sampanna iti |",
  "SA16n1278:685": "samādhimimaṃ niśritya āsravāṇāṃ kṣayākhyaṃ viśiṣṭaṃ dharmaṃ prārthayīta |",
  "SA16n1278:686": "ata ucyate niśraya iti |",
  "SA16n1278:687": "(pṛ) kathamimān dhyānasamādhīn niśrityāsravāṇāṃ kṣayaṃ labhate |",
  "SA16n1278:688": "(u) bhagavānāha-yogī yenākāreṇa yenālambanena prathamaṃ dhyānaṃ samāpadyate sa yogī tadākāraṃ tadālambanaṃ na punaḥ smarati |",
  "SA16n1278:689": "kintu paśyati prathamadhyāne yadrūpāṇi yadi vā vedanāsaṃjñāsaṃskāravijñānāni rogato gaṇḍataḥ śalyato'ghato'nityato duḥkhataḥ śūnyato'nātmataḥ |",
  "SA16n1278:690": "evaṃ paśyataścittamāsravebhyo vimokṣāya nirvidyate |",
  "SA16n1278:691": "yāvadākiñcanyāyatanamapyevam |",
  "SA16n1278:692": "parantu trīṇyākāśānantyāyatanā[dī]ni ārūpyadarśanīyāni |",
  "SA16n1278:693": "yogī kāmadhātumohitaḥ prathamaṃ dhyānaṃ nirvāṇamiti paśyati |",
  "SA16n1278:694": "tattu paścāllabhate |",
  "SA16n1278:695": "ato bhagavānāha-mā manyadhvaṃ nirvāṇasukhalakṣaṇamiti |",
  "SA16n1278:696": "kintu paśyata prathamadhyāne pañcaskandhānāmaṣṭādīnavān iti |",
  "SA16n1278:697": "tathā niśrayāntareṣvapi |",
  "SA16n1278:698": "(pṛ) kāmadhātuḥ kasmānna niśraya ityucyate |",
  "SA16n1278:699": "(u) uktaṃ hi susīmasūtre- atikramya sapta niśrayān asti āryamārgapratilambhanam iti |",
  "SA16n1278:700": "ato jñāyate kāmadhāturapyastīti |",
  "SA16n1278:701": "(pṛ) kecidāhuḥ-prathamadhyānasāmantakamaprāptabhūmiṃ niśritya [api] arhatphalaṃ labhata iti |",
  "SA16n1278:702": "kathamidam |",
  "SA16n1278:703": "(u) maivam |",
  "SA16n1278:704": "yadyaprāptā bhūmirniśrayo bhavati |",
  "SA16n1278:705": "tadā'sti doṣaḥ |",
  "SA16n1278:706": "yadyaprāptāṃ bhūmiṃ labdhuṃ śaknoti |",
  "SA16n1278:707": "kasmānna prathamaṃ dhyānaṃ samāpadyate |",
  "SA16n1278:708": "ato na yuktamidam |",
  "SA16n1278:709": "(pṛ) naivasaṃjñānāsaṃjñāyatanaṃ kasmānna niśraya ityucyate |",
  "SA16n1278:710": "(u) na tatrāsti saṃjñānam |",
  "SA16n1278:711": "samādhau bhūyasā prajñā'lpīyasī |",
  "SA16n1278:712": "ato nocyate [sa] niśrayo bhavatīti |",
  "SA16n1278:713": "saptasaṃjñāsamādhayastu sapta niśrayā bhavanti |",
  "SA16n1278:714": "kasmādāha bhagavān saptaniśrayāḥ sapta saṃjñāsamādhaya iti |",
  "SA16n1278:715": "(u) tīrthikā atattvajñatvāt saṃjñāmātramāśrayante |",
  "SA16n1278:716": "sarve niśryāḥ saṃjñākaluṣitā na vimokṣāya bhavanti ityataḥ saṃjñāsamādhirityākhyā |",
  "SA16n1278:717": "āryāstu saṃjñāṃ bhaṅktvā samādhimimaṃ niśritya āsravāṇāṃ kṣayamupādadate |",
  "SA16n1278:718": "ato niśraya ityākhyā |",
  "SA16n1278:719": "yathoktaṃ yogī dharmānimān paśyati rogato gaṇḍata iti |",
  "SA16n1278:720": "naivasaṃjñānāsaṃjñāyatanamapi saṃjñayā asaṃjñānānna saṃjñāsamādhirityucyate |",
  "SA16n1278:721": "saptasamādhivargo dviṣaṣṭayuttaraśatatamaḥ |",
  "SA16n1278:722": "163 aṣṭavimokṣavargaḥ",
  "SA16n1278:723": "śāstramāha-sūtra uktaṃ-aṣṭau vimokṣāḥ-adhyātmaṃ rūpasaṃjñī bahirdhā rūpāṇi paśyati iti prathamo vimokṣaḥ |",
  "SA16n1278:724": "yogāvacaro'nena vimokṣeṇa rūpāṇyabhibhāvayati |",
  "SA16n1278:725": "kenedaṃ jñāyate |",
  "SA16n1278:726": "dvitīyavimokṣe hyuktam-adhyātmamarūpasaṃjñī bahirdhā rūpāṇi iti |",
  "SA16n1278:727": "adhyātmarūpaparibhedanādāha-ādhyātmamarūpasaṃjñīti |",
  "SA16n1278:728": "ato jñāyate yogāvacaraḥ prathamavimokṣe krameṇa kāyarūpamabhibhavatīti |",
  "SA16n1278:729": "dvitīyavimokṣaṃ prāpya tatra rūpamabhibhūtameva |",
  "SA16n1278:730": "bāhyarūpamātramasti |",
  "SA16n1278:731": "tṛtīyavimokṣe bāhyarūpamapyabhibhūtam |",
  "SA16n1278:732": "ato na paśyati adhyātmaṃ bahirdhā rūpañca |",
  "SA16n1278:733": "idaṃ rūpaśūnyamityākhyāyate |",
  "SA16n1278:734": "yathoktaṃ pārāyaṇasūtre-",
  "SA16n1278:735": "rūpalakṣaṇavidhvaṃsī sarvān kāmān jahāti ca |",
  "SA16n1278:736": "antarbahiśca no paśyan ahaṃ pṛcchāmi vastvidam || iti |",
  "SA16n1278:737": "[ata ūrdhvaṃ] caturṣu vimokṣeṣu cittaṃ vijñānaśūnyamityāha |",
  "SA16n1278:738": "yathoktaṃ ṣaḍdhātusūtre-yo bhikṣavaḥ pañcasu dhātuṣu atyantanirviṇṇaḥ,",
  "SA16n1278:739": "[tasya] anyat jñānamātramasti iti |",
  "SA16n1278:740": "jñātavyaṃ caturṣu vimokṣeṣu vijñānānyanubhavatīti |",
  "SA16n1278:741": "aṣṭamavimokṣe sarveṣāṃ kṣayaḥ |",
  "SA16n1278:742": "kasmāt rūpanirodhe cittanirodhe saṃskṛtānāmātyantikanirodhaḥ |",
  "SA16n1278:743": "idamevārhatphalamityucyate |",
  "SA16n1278:744": "evaṃ krameṇa kṣayabhāk bhavati |",
  "SA16n1278:745": "ime'ṣṭavimokṣāḥ |",
  "SA16n1278:746": "kaścidāha-prathamau dvau vimokṣāvaviśuddhau |",
  "SA16n1278:747": "tṛtīyastu viśuddha iti |",
  "SA16n1278:748": "nedaṃ yujyate |",
  "SA16n1278:749": "kasmāt ayaṃ vimokṣa iti nāsti [yatkiñcit |",
  "SA16n1278:750": "yasya] aviśuddhabhāvanayā vimokṣaṃ labhate |",
  "SA16n1278:751": "viśuddhabhāvanayāpi nāsti vimokṣaḥ |",
  "SA16n1278:752": "kevalaṃ śūnyabhāvanayā vimokṣaṃ labhate |",
  "SA16n1278:753": "tīrthikā viśuddhāviśuddhabhāvanāṃ bhajantena vimokṣabhāgina ityākhyāyante |",
  "SA16n1278:754": "(pṛ) tīrthikā api rūpalakṣaṇaṃ vināśa(ya)nti |",
  "SA16n1278:755": "kathamidam |",
  "SA16n1278:756": "(u) tīrthikā vimokṣādhimuktyā rūpalakṣaṇaṃ vināśayanti na tu śūnyabhāvanayā |",
  "SA16n1278:757": "kasmāt |",
  "SA16n1278:758": "yathābhāvanādhimuktiprayogaṃ mṛtaparityaktaṃ kāyaṃ śmāśānikakṛmayo bhakṣayanti ityādi paśyanti |",
  "SA16n1278:759": "(pṛ) tīrti(rthi)",
  "SA16n1278:760": "kā rūpavinirmuktamārūpyasamādhiṃ vindante |",
  "SA16n1278:761": "[teṣāṃ] ārūpyavimokṣo bhavet |",
  "SA16n1278:762": "(u) tīrthikānāṃ satyapi ārūpyasamādhau [tatra] āsaṅgānna[sa] vimokṣa ityucyate |",
  "SA16n1278:763": "āryāḥ punarārūpyasamādhimupādāya caturaḥ skandhān rogata ityādyaṣṭabhirākāraiḥ",
  "SA16n1278:764": "paśyanti | ato vimokṣa ityucyate |",
  "SA16n1278:765": "(pṛ) bhavānavocat-nirodhasamāpattirarhatphalamiti |",
  "SA16n1278:766": "idamayuktam |",
  "SA16n1278:767": "kasmāt |",
  "SA16n1278:768": "śaikṣā api aṣṭavimokṣabhāja ucyante |",
  "SA16n1278:769": "nirodhasamāpattirāsravakṣayātmiketi bhavatoktam |",
  "SA16n1278:770": "tathā ca śaikṣā āsravakṣayabhājaḥ syuḥ |",
  "SA16n1278:771": "(u) sūtre sāmānyalakṣaṇena nirodha uktaḥ |",
  "SA16n1278:772": "na tu vivicya ayaṃ cittanirodhaḥ ayaṃ kleśakṣaya iti |",
  "SA16n1278:773": "yathoktaṃ sūtre-nirodho dvividhaḥ [kṣaya]nirodhaḥ anupūrvanirodha iti |",
  "SA16n1278:774": "dvividhaṃ nirvāṇaṃ dṛṣṭadharmanirvāṇam ātyantikanirvāṇamiti |",
  "SA16n1278:775": "kiñcāha kṣemo dvividhaḥ-[avara]kṣemaḥ paramakṣema iti |",
  "SA16n1278:776": "kṣemalābho'pi dvividhaḥ [avara]kṣemalābhaḥ paramakṣemalābha iti |",
  "SA16n1278:777": "ataḥ śaikṣajanānāṃ pratilabdho na pāramāthikanirodhaḥ |",
  "SA16n1278:778": "kiñcoktaṃ sūtre nirodhasamāpattimupasampanno bhikṣuḥ kṛtakaraṇīya iti |",
  "SA16n1278:779": "yadi nirodhasamāpattirnārhatphalam,",
  "SA16n1278:780": "tadā kṛtakaraṇīya iti nābhidadhyāt |",
  "SA16n1278:781": "(pṛ) kiṃ śaikṣā vastuto nāṣṭavimokṣān labhante |",
  "SA16n1278:782": "(u) sūtra uktaṃ śaikṣo navānupūrvasamādhīn labhata iti |",
  "SA16n1278:783": "na tūktaṃ kṣayanirodhaṃ pratilabhata iti |",
  "SA16n1278:784": "yogāvacaro yadi kṣayanirodhaṃ pratilabdhvā na dhyānasamādhīn samāpadyate |",
  "SA16n1278:785": "ayaṃ prajñāvimukta ityucyate |",
  "SA16n1278:786": "yadi dhyānasamādhīn samāpadyate na kṣayanirodhaṃ labhate |",
  "SA16n1278:787": "[tadā] kāyasākṣītyucyate |",
  "SA16n1278:788": "yadyubhayaṃ labhate |",
  "SA16n1278:789": "tadā ubhayato vimukta ityucyate |",
  "SA16n1278:790": "kasmāt |",
  "SA16n1278:791": "kleśā eko bhāgaḥ |",
  "SA16n1278:792": "dhyānasamādhyāvaraṇadharmā aparo bhāgaḥ |",
  "SA16n1278:793": "ubhābhyāṃ bhāgābhyāṃ vimukta ubhayato[bhāga] vimukta ityucyate |",
  "SA16n1278:794": "(pṛ) anupūrva[vihāre]ṣu nirodho vimokṣeṣu nirodhaśca kiṃ nānā |",
  "SA16n1278:795": "(u) vyañjanamekam |",
  "SA16n1278:796": "arthastu nānā |",
  "SA16n1278:797": "anupūrveṣu nirodhaścittacaittānāṃ nirodhaḥ |",
  "SA16n1278:798": "vimokṣeṣu nirodhaḥ kleśānāṃ nirodhaḥ |",
  "SA16n1278:799": "yathoktaṃ sūtre-saṃskārāṇāmanupūrvanirodhaḥ |",
  "SA16n1278:800": "tathāhi-prathamadhyānaṃ samāpannasya vāk nirudhyate |",
  "SA16n1278:801": "dvitīyadhyānaṃ samāpannasya vitarkavicārā niruddhā bhavanti |",
  "SA16n1278:802": "tṛtīyadhyānaṃ samāpannasya prītirnirudhyate |",
  "SA16n1278:803": "caturthadhyānaṃ samāpannasya sukhaṃ nirudhyate |",
  "SA16n1278:804": "ākāśānantyāyatanaṃ samāpannasya rupasaṃjñā niruddhā bhavati |",
  "SA16n1278:805": "vijñānānantyāyatanaṃ samāpannasya ākāśānantyāyatanasaṃjñā niruddhā bhavati |",
  "SA16n1278:806": "ākiñcanyāyatanaṃ samāpannasya vijñānānantyāyatanasaṃjñā niruddhā bhavati |",
  "SA16n1278:807": "naivasaṃjñānāsaṃjñāyatanaṃ samāpannasya ākiñca nyāyatanasaṃjñā niruddhā bhavati |",
  "SA16n1278:808": "nirodhasamāpattiṃ samāpannasya saṃjñā ca vedanā ca niruddhā bhavati |",
  "SA16n1278:809": "iti |",
  "SA16n1278:810": "eṣu nirodheṣu nirodho viśiṣṭo yaduta yogāvacaro rāgadveṣamohebhyo nirviṇṇo vimucyate |",
  "SA16n1278:811": "(pṛ) kathaṃ jñāyate anupūrveṣu cittacaittānāṃ nirodhaḥ vimokṣeṣu kleśānāṃ nirodha iti |",
  "SA16n1278:812": "(u) nirodhastulyārtho'pi medavān syāt |",
  "SA16n1278:813": "anupūrveṣūcyate saṃjñāvedayitanirodha iti |",
  "SA16n1278:814": "vimokṣeṣu avidyāvedanāsparśanirodha iti |",
  "SA16n1278:815": "kasmāt |",
  "SA16n1278:816": "prajñaptito hi vedanotpadyate |",
  "SA16n1278:817": "prajñaptibhede vedanā nirudhyate |",
  "SA16n1278:818": "sūtreṣvastīdṛśo vibhāgaḥ |",
  "SA16n1278:819": "yadyāha-kaṇṭhato yogāvacaraḥ kṣayanirodhalābhīti |",
  "SA16n1278:820": "tadā [sa] kṛtakaraṇīya iti |",
  "SA16n1278:821": "jñātavyaṃ nirvāṇaṃ sakṣātkurvataḥ sarve kleśā nirudhyanta iti |",
  "SA16n1278:822": "na tvāha cittacaittā nirudhyanta iti |",
  "SA16n1278:823": "(pṛ) yadyaṣṭavimokṣāḥ kleśanirodhadharmakāḥ |",
  "SA16n1278:824": "tadā sarve'rhantaḥ sarvadā labheran |",
  "SA16n1278:825": "(u) sarve labhante |",
  "SA16n1278:826": "na tu samāpadyante |",
  "SA16n1278:827": "ye dhyānasamādhīn sākṣātkurvanti te samāpadyante |",
  "SA16n1278:828": "(pṛ) yogāvacarasya yadi na santi dhyānasamādhayaḥ |",
  "SA16n1278:829": "kathaṃ sa kāyacittaśūnyatāṃ labhate kleśāṃśca kṣapayati |",
  "SA16n1278:830": "(u) ayaṃ samādhiyukto'pi na sākṣātkaroti |",
  "SA16n1278:831": "asti punastaṭidupamasamādhiḥ |",
  "SA16n1278:832": "[imaṃ] samādhimupādāya kleśān kṣapayati |",
  "SA16n1278:833": "yathoktaṃ sūtre-mama bhikṣavaścīvaramupāditsoḥ kleśo bhavati |",
  "SA16n1278:834": "cīvaramupādāya punaḥ kleśo na bhavati |",
  "SA16n1278:835": "ityādi |",
  "SA16n1278:836": "kasmāt |",
  "SA16n1278:837": "taṭidupamasamādhicittaṃ vajropamaṃ tattvajñānaṃ kleśān bhinatti |",
  "SA16n1278:838": "artho'yaṃ bhagavatā tṛtīyabala uktaḥ yaduta dhyānavimokṣasamādhisamāpattisaṃkleśavyavadānavibhāgayathābhūtajñānam |",
  "SA16n1278:839": "tatra dhyānaṃ nāma catvāri dhyānāni |",
  "SA16n1278:840": "kecidāhuḥ-catvāri dhyānāni catvāro'rūpasamādhayaḥ sarve dhyānamityucyante |",
  "SA16n1278:841": "vimokṣaḥ aṣṭavimokṣāḥ |",
  "SA16n1278:842": "samādhirekakṣaṇataṭidupamasamādhiḥ |",
  "SA16n1278:843": "samāpattiḥ dhyānavimokṣasamādhiṣu vaśitābalalābhaḥ yathāha-śāriputraḥ-saptabodhyaṅgeṣu samāpattiṃ vyutthānañca vaśīkaromi iti |",
  "SA16n1278:844": "ato jñāyate prajñāvimuktasyārhataḥ santi dhyānasamādhayaḥ |",
  "SA16n1278:845": "kintu na[tatra] samāpadyate |",
  "SA16n1278:846": "abhyāsaprakarṣāt samāpattiṃ vaśīkaroti |",
  "SA16n1278:847": "(pṛ) kasmādarhan na dhyānasamādhīnāṃ prakṛṣṭamabhyastā bhavati |",
  "SA16n1278:848": "(u) puruṣo'yaṃ pratilabdhamārgaḥ kṛtakṛtyo bhavati |",
  "SA16n1278:849": "upekṣābhinavāt na samyagabhyasyati |",
  "SA16n1278:850": "yadyupekṣācittaṃ nāsti tadāsamāpattiṃ samāpadyate iti nāsti dūṣaṇam |",
  "SA16n1278:851": "yathoktaṃ sūtre-yogāvacaraścatura ṛddhipādān samyagabhyasan himavantaṃ parvatarājaṃ tathā dhamati yathā reṇuparyavasannaṃ bhavati |",
  "SA16n1278:852": "kiṃ punarmaraṇamavidyām iti |",
  "SA16n1278:853": "ato jñāyate aṣṭavimokṣeṣūcyate āsravakṣayanirodhaḥ na nirodhasamāpattiṃ samāpadyata iti |",
  "SA16n1278:854": "uktañca sūtre-asti vidyāsvabhāvaḥ asti śūnyasvabhāvaḥ,",
  "SA16n1278:855": "astyākāśānantyāyanasvabhāvaḥ,",
  "SA16n1278:856": "asti vijñānānantyāyata(na)",
  "SA16n1278:857": "svabhāvaḥ astyākiñcanyāyatanasvabhāvaḥ asti naivasaṃjñāsaṃjñāyatanasvabhāvaḥ asti nirodhasvabhāvaḥ |",
  "SA16n1278:858": "avidyāmupādāyāsti vidyāsvabhāvaḥ |",
  "SA16n1278:859": "aśūnyamupādayāsti śūnyasvabhāvaḥ |",
  "SA16n1278:860": "rūpamupādāyāstyākāśānantyāyatanasvabhāvaḥ |",
  "SA16n1278:861": "akāśānantyāyatanasvabhāvamupādāyāsti vijñānānantyāyatanasvabhāvaḥ |",
  "SA16n1278:862": "vijñānānantyāyatanasvabhāvamupādāyāstyākiñcanyāyatanasvabhāvaḥ |",
  "SA16n1278:863": "ākiñcanyāyatanasvabhāvamupādāyāsti naivasaṃjñānāsaṃjñāyatanasvabhāvaḥ |",
  "SA16n1278:864": "pañcaskandhānupādāyāsti nirodhasvabhāva iti |",
  "SA16n1278:865": "pañcaskandhān prajñaptilakṣaṇān yo na paribhedayati tasyā'vidyā bhavati |",
  "SA16n1278:866": "yastān paribhedayati |",
  "SA16n1278:867": "tasya bhavati vidyāsvabhāvaḥ |",
  "SA16n1278:868": "yathā bhagavān ekaṃ bhikṣumanuśāsti-śūnyeṣu sarvasaṃskāreṣu saṃskārān śūnyān bhāvayitvā damaya svacittam iti |",
  "SA16n1278:869": "yathā kaścitpradīpamādāya śūnyāgāraṃ praviśya paśyati sarvaṃ śūnyamiti |",
  "SA16n1278:870": "[tathā] yogāvacaro rūpamupādāyādhigacchati rūpamidaṃ niruddhamiti |",
  "SA16n1278:871": "ayaṃ śūnyasvabhāva ityucyate |",
  "SA16n1278:872": "tīrthikā ākāśānantyāyanamupādāya pratilabhante rūpādviyujyante |",
  "SA16n1278:873": "yāvannaivasaṃjñānāsaṃjñāyatanamupādāya ākiñcanyāyatanāt viyujyante |",
  "SA16n1278:874": "skandhānupādāyāsti nirodhasvabhāva iti |",
  "SA16n1278:875": "yogāvacara[ścintayati]-yatkiñcanamanaskāraḥ yatkiñcanakṛtakaraṇam sarveṣāṃ nirodhaḥ śreyāniti |",
  "SA16n1278:876": "ayaṃ skandhānupādāyāsti nirodhasvabhāva iti |",
  "SA16n1278:877": "(pṛ) ime svabhāvāḥ kaṃ samādhiṃ niśritya pratilabhyante |",
  "SA16n1278:878": "(u) sūtra uktam-vidyāsvabhāvo yāvat naivasaṃjñānāsaṃjñāyatanasvabhāvaḥ sarvaṃ khayaṃ samādhisamāpattiviharaṇātpratilabhate yaduta saṃskṛtamārgaviharaṇātpratilabhata iti |",
  "SA16n1278:879": "kasmāt |",
  "SA16n1278:880": "ādyo rūpajñānālambano vidyāsvabhāvaḥ |",
  "SA16n1278:881": "dvitīyasvabhāvo'pi rūpopādāno rupamupādāya tathā vivecayati yathā śūnyaṃ bhavati |",
  "SA16n1278:882": "evaṃ yāvannaivasaṃjñānāsaṃjñāyatanasvabhāvaḥ,",
  "SA16n1278:883": "sarve saṃskṛtadharmāḥ śūnyā iti nirodhasamāpattyā nirodhaṃ pratilabhate |",
  "SA16n1278:884": "atra sarveṣāṃ saṃskṛtadharmāṇāṃ kṣayanirodhāt |",
  "SA16n1278:885": "ato jñāyate atrokto nirodhaḥ kṣayanirodho nirvāṇamiti |",
  "SA16n1278:886": "(pṛ) ime vimokṣāḥ kasyāṃ bhūmau bhavanti |",
  "SA16n1278:887": "(u) yogāvacaro rūpaparibhedecchayā kāmadhātupratilabdhaṃ samādhiṃ vā rūpadhātupratilabdhaṃ vā samādhiṃ niśrayamāṇo rūpaṃ śūnyaṃ pratilabhate |",
  "SA16n1278:888": "sarvabhūmigataṃ cittañca śūnyaṃ pratilabhate |",
  "SA16n1278:889": "(pṛ) eṣu vimokṣeṣu kati sāsravāḥ kati anāsravāḥ |",
  "SA16n1278:890": "(u) śūnyasvabhāvatvāt sarve'nāsravāḥ ||",
  "SA16n1278:891": "aṣṭavimokṣavargastriṣaṣṭyuttaraśatatamaḥ |",
  "SA16n1278:892": "164 aṣṭābhibhvāyatanavargaḥ",
  "SA16n1278:893": "adhyātmaṃ rūpasaṃjñī [eko] bahirdhā rūpāṇi paśyati parīttāni suvarṇadurvarṇāni |",
  "SA16n1278:894": "tānyabhibhūya jānāti paśyati |",
  "SA16n1278:895": "evaṃ saṃjñī ca bhavati |",
  "SA16n1278:896": "idaṃ prathamamabhibhvāyatanam |",
  "SA16n1278:897": "adhyātmaṃ rūpasaṃjñī bahirdhā rūpāṇi paśyati adhimātrāṇi[suvarṇadurvarṇānīti vistaro yāvat] idaṃ dvitīya[mabhibhvāyatana]m |",
  "SA16n1278:898": "adhyātmamarūpasaṃjñī bahirdhā rūpāṇi paśyati parīttāni [suvarṇadurvarṇānīti yāvat] idaṃ tṛtīya[mabhibhvāyatana]m |",
  "SA16n1278:899": "adhyātmamarūpasaṃjñī bahirdhī rūpāṇi paśyati adhimātrāṇi [suvarṇadurvarṇānīti yāvat] idaṃ [caturthamabhibhvāyatana]m |",
  "SA16n1278:900": "adhyātmamarūpasaṃjñī bahirdhā rūpāṇi paśyati nīlāni nīlavarṇāni nīlanirbhāsāni tadyathā umakāpuṣpaṃ[sampannaṃ] vārāṇaseyaṃ vā vastraṃ[nīlaṃ nīlavarṇaṃ nīlanidarśanaṃ nīlanirbhāsam |",
  "SA16n1278:901": "tāni khalu rūpāṇyabhibhūya jānāti paśyati |",
  "SA16n1278:902": "evaṃsaṃjñī ca bhavatīdaṃ] pañcama[mabhibhvāyatana]m |",
  "SA16n1278:903": "ṣaṣṭhaṃ pītāni paśyati |",
  "SA16n1278:904": "saptamaṃ-raktāni paśyati |",
  "SA16n1278:905": "aṣṭamaṃ-avadātāni paśyati |",
  "SA16n1278:906": "yogāvacara evamapramāṇāni rūpāṇi paśyati |",
  "SA16n1278:907": "kasmāt |",
  "SA16n1278:908": "na kevalaṃ santīmāni nīlādīni catvāri rūpāṇi |",
  "SA16n1278:909": "saṃkṣipyakathanādaṣṭābhibhvāyatanāni bhavanti |",
  "SA16n1278:910": "yogāvacaro yadā śūnyatayā rūpāṇi paribhedayati |",
  "SA16n1278:911": "tadā abhibhvāyatanamityucyate |",
  "SA16n1278:912": "(pṛ) ka idaṃ pratilabhate |",
  "SA16n1278:913": "(u) ime bhagavataḥ śrāvakā nānye |",
  "SA16n1278:914": "(pṛ) imānyaṣṭābhibhvāyatanāni kasyā bhūmau bhavanti |",
  "SA16n1278:915": "(u) kāmadhātau bhavanti |",
  "SA16n1278:916": "(pṛ) kiṃ sāsravāṇi utānāsravāṇi |",
  "SA16n1278:917": "(u) pūrvaṃ sāsravāṇi santi śūnyatayā rūpāṇāṃ paribhede'nāsravāṇi bhavanti |",
  "SA16n1278:918": "(pṛ) kasmādayaṃ dharmaḥ kevalamabhibhvāyatanamityucyate |",
  "SA16n1278:919": "(u) idaṃ yogāvacarāṇāmabhyāsaktamāyatam |",
  "SA16n1278:920": "ato bhagavān śrāvakāṇāṃ kṛta āha-abhibhvāyatanamiti |",
  "SA16n1278:921": "tadālambanābhibhavapradarśanārtham ||",
  "SA16n1278:922": "aṣṭābhibhvāyatanavarga ścatuṣpaṣṭayuttaraśatatamaḥ |",
  "SA16n1278:923": "165 navānupūrva[vihāreṣu]prathamadhyānavargaḥ",
  "SA16n1278:924": "navānupūrvavihārāḥ-catvāri dhyānāni catasra ārūpyasamāpattayaḥ nirodhasamāpattiśca |",
  "SA16n1278:925": "prathamaṃ dhyānam-yathoktaṃ sūtre yogāvacaro vivicyaiva kāmai rvivicyākuśalai dharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānamupasampadya viharatīti |",
  "SA16n1278:926": "(pṛ) prathamadhyānalakṣaṇamātraṃ vaktavyam |",
  "SA16n1278:927": "kasmātpunarucyate vivicyaiva kāmairiti |",
  "SA16n1278:928": "(u) kecidapavadanti nāsti kāmavivikto loka iti |",
  "SA16n1278:929": "laukikānāṃ [sadā] pañcakāmeṣu sthitatvāt |",
  "SA16n1278:930": "na hi kaściccakṣuṣā rūpaṃ na paśyati |",
  "SA16n1278:931": "śrotreṇa śabdaṃ na śṛṇoti,",
  "SA16n1278:932": "ghrāṇena gandhaṃ na jighrati,",
  "SA16n1278:933": "rasanayā rasaṃ na rasayati,",
  "SA16n1278:934": "kāyena na sparśānanubhavatīti |",
  "SA16n1278:935": "ata ucyate vivicyaiva kāmairiti |",
  "SA16n1278:936": "kāmo nāma kāmacittaṃ na rūpādiḥ |",
  "SA16n1278:937": "yathoktam-rūpādayaḥ padārthā na kāmā iti |",
  "SA16n1278:938": "kathaṃ tajjānīmaḥ |",
  "SA16n1278:939": "vyavasāyī khalu rūpādiṣu sthitvaiva kāmaṃ prajahāti |",
  "SA16n1278:940": "yathoktaṃ sūtre-rūpādayastadbhāgā na kāmā bhavanti iti |",
  "SA16n1278:941": "ato rāgacittaṃ kāma ityucyate |",
  "SA16n1278:942": "yasya rāgacittaṃ bhavati sa kāmān paryeṣate |",
  "SA16n1278:943": "kāmaparyeṣaṇāpratyayaṃ rāgapratidhavadhavihiṃsā akuśalā dharmā anuvartante |",
  "SA16n1278:944": "yathoktaṃ mahānidānasūtre-tṛṣṇāṃ pratītya paryeṣaṇā ityādi |",
  "SA16n1278:945": "ato jñāyate kāmarāgairviviktatvāt vivicyaiva kāmairiti |",
  "SA16n1278:946": "kecidāhuḥ- rūpādibhiḥ pañcakāma[guṇai] rviviktaṃ kāmairviviktamiti |",
  "SA16n1278:947": "vivicyākuśalai rdharmairiti pañcanīvaraṇairviviktam |",
  "SA16n1278:948": "prathamaṃ dhyānaṃ vikṣiptacittāsannatvātsavitarkam |",
  "SA16n1278:949": "yogāvacarasyāpariniṣpannasamādhibalasya cittavikṣepasyodayātsavitarkam |",
  "SA16n1278:950": "yathoktaṃ sūtre-savitarka savicāraṃ vihāraṃ viharāmīti |",
  "SA16n1278:951": "[ato] jñātavyaṃ bhagavānavocat-vikṣiptacittaṃ vitarka iti |",
  "SA16n1278:952": "vitarko'yaṃ kramaśaścittasamādhānapravṛttau vicāro bhavati |",
  "SA16n1278:953": "yadā samādhipariniṣpattyā cittaṃ na bhūyasā vikṣipati tadā vicāraḥ |",
  "SA16n1278:954": "vicāro'yaṃ yogāvacamanutartayan dhyānāntarālaṃ prāpnoti |",
  "SA16n1278:955": "vitarkavicāraviviktasya prītilābhe vivekajā prītiricyate |",
  "SA16n1278:956": "prītiriyaṃ prathamalabdhā kāyaṃ sukhayatīti sukhaṃ bhavati |",
  "SA16n1278:957": "vitarkavicāraviveka[jā] prītirekālambanasthitā dhyānamityucyate |",
  "SA16n1278:958": "dhyānasyāsya vitarkavicāravyākulatvāt kāyāntaravipākaṃ pratilabhate |",
  "SA16n1278:959": "asyottamamadhyamādhamavibhāgātsanti brahmakāyikā brahmapurohitā mahābrahmāṇaḥ |",
  "SA16n1278:960": "(pṛ) yadi vitarkavicāraviveka [jā] prītiḥ prathamaṃ dhyānam |",
  "SA16n1278:961": "tadā na syāt pañcāṅgaṃ prathamaṃ dhyānam |",
  "SA16n1278:962": "yadi vitarkavicāravivekaḥ,",
  "SA16n1278:963": "dvitīyadhyānasya ko bhedaḥ |",
  "SA16n1278:964": "uktañca sūtre-prathamaṃ dhyānaṃ savitarkaṃ savicāram |",
  "SA16n1278:965": "anyat praśrabdhisukham anyā ca prītiriti |",
  "SA16n1278:966": "yadi prītireva sukham,",
  "SA16n1278:967": "tadā saptasambodhyaṅgeṣu prasrabdhibodhyaṅgaṃ na pṛthaguktaṃ syāt |",
  "SA16n1278:968": "(u) prathamaṃ dhyānaṃ na syātpañcāṅgamiti bhavadvacanamayuktam |",
  "SA16n1278:969": "na hyucyate pañcāṅgāni prathamadhyānasvabhāvā iti |",
  "SA16n1278:970": "prathamadhyānasyāsannabhūmāvimau vitarkavicārau sta ityaṅgamityucyete |",
  "SA16n1278:971": "(pṛ) yadyāsannabhūmiko dharmagaṇo'ṅgamiti |",
  "SA16n1278:972": "prathamaṃ dhyānamapi pañcakāma[guṇā]nāṃ pratyāsannamiti [te] aṅgāni vaktavyāni syuḥ |",
  "SA16n1278:973": "(u) pañcakāma[guṇā]na pratyāsannā bhavanti |",
  "SA16n1278:974": "yogāvacaracittaṃ hi [ta]dviviktameva |",
  "SA16n1278:975": "prathamadhyānānantarañca na kāmacittamudeti |",
  "SA16n1278:976": "pañcakāmaguṇāśca na prathamadhyānasyāṅgāni vartante |",
  "SA16n1278:977": "aṅgaṃ nāma kāraṇam |",
  "SA16n1278:978": "bhāga eva kāraṇam |",
  "SA16n1278:979": "yathāryamārgāṅgāni sañcitāni kāraṇānityādi |",
  "SA16n1278:980": "tathā vitarkavicārāvapi prathamadhyānasya kāraṇam |",
  "SA16n1278:981": "yat yogāvacara ālambane samāhitaḥ,",
  "SA16n1278:982": "[tato] vyāvartane punassamādhinimittamupādāya tatrālambane cittaṃ samādhāya maulikaṃ nimittaṃ manasi karoti |",
  "SA16n1278:983": "imau vitarkavicārau |",
  "SA16n1278:984": "ato jñāyate vitarkavicārau prathamadhyānasya kāraṇamiti |",
  "SA16n1278:985": "dvitīyadhyāne cittasamādhānaṃ sthitameva |",
  "SA16n1278:986": "ato na tau kāraṇam |",
  "SA16n1278:987": "dhyānadvayasamanantarañca na vitarkavicārau bhavataḥ |",
  "SA16n1278:988": "yadāha bhavān prathamaṃ dhyānaṃ vitarkavicārasahagatamiti |",
  "SA16n1278:989": "tadayuktam |",
  "SA16n1278:990": "prathamadhyāna utpanne'tha vitarkavicārau bhavataḥ |",
  "SA16n1278:991": "tayoḥ pratyāsannatvāt tatsahagatamityucyate |",
  "SA16n1278:992": "yathā śiṣyeṇa saha gacchatīti kiñcidviprarṣe'pi sahetyucyate |",
  "SA16n1278:993": "amyā bhūmerjananahetukatayā vitarkavicārau staḥ |",
  "SA16n1278:994": "yathā bhūtapīḍitaḥ puruṣo [bhūta] anudgrame'pi pīḍita ityucyate |",
  "SA16n1278:995": "puruṣasyāsya bhūtadūṣitasya punarudbhavapratyayo'stīti [kṛtvā] pīḍita ityucyate |",
  "SA16n1278:996": "sukhavedanaiva prītiḥ |",
  "SA16n1278:997": "kintu vibhajyocyate |",
  "SA16n1278:998": "praśrabdhito'pi sukhaṃ pṛthagucyate |",
  "SA16n1278:999": "yathoktaṃ sūtre-praśrabdhakāyaḥ sukhaṃ vedayata iti |",
  "SA16n1278:1000": "(pṛ) tathā cet kathaṃ prathamaṃ dhyānaṃ pañcāṅgamityucyate |",
  "SA16n1278:1001": "(u) kālataḥ pañcocyante |",
  "SA16n1278:1002": "yathā saptabodhyaṅgāni kālābhisandhiṃ labdhvā caturdaśa bhavanti |",
  "SA16n1278:1003": "tatrocyate asti kāyapraśrabdhiḥ asti cittapraśrabdhiriti |",
  "SA16n1278:1004": "na tu vastuto'sti kāyapraśrabdhiḥ |",
  "SA16n1278:1005": "cittameva sukhitamiti [tat] kāyo'pi vedayate |",
  "SA16n1278:1006": "evaṃ prītirapi prathamataḥ kāyagatā prītisukhamityucyate |",
  "SA16n1278:1007": "prītiḥ prathamalabdhalakṣaṇā sukhaṃ bhavati |",
  "SA16n1278:1008": "paścātparaṃ prītirityāyate |",
  "SA16n1278:1009": "kālabhedāt |",
  "SA16n1278:1010": "na hyasti pṛthak praśrabdhidharmaḥ |",
  "SA16n1278:1011": "prītau jātamātrāyāṃ kāyacitte aduṣṭhule sukumāre dānte ca bhavata ityataḥ praśrabdhirityucyate |",
  "SA16n1278:1012": "yathā rogiṇaścaturmahābhūtānāṃ nirodhaḥ,",
  "SA16n1278:1013": "arogiṇaścaturmahābhūtānāmudayaḥ tadā ayaṃ puruṣaḥ sukhīti nāma |",
  "SA16n1278:1014": "evaṃ praśrabdhirapi |",
  "SA16n1278:1015": "praśamane'pi praśrabdhirityuktam |",
  "SA16n1278:1016": "yathoktaṃ sūtre-saṃskārāṇāmanupūrvanirodhaḥ-tathāhi-prathamaṃ dhyānaṃ samāpannasya vāk niruddhā bhavati |",
  "SA16n1278:1017": "yāvannirodhasamāpattiṃ samāpannasya saṃjñā vedanā ca niruddhā bhavati |",
  "SA16n1278:1018": "iti |",
  "SA16n1278:1019": "ato nāsti pṛthak praśrabdhidharmaḥ |",
  "SA16n1278:1020": "yadi mataṃ prathamaṃ dhyānaṃ vitarkavicārasamprayuktamiti tadapi na yuktam |",
  "SA16n1278:1021": "kasmāt |",
  "SA16n1278:1022": "uktaṃ hi sūtre-yadi yogāvacaraḥ prathamaṃ dhyānaṃ samāpadyate |",
  "SA16n1278:1023": "tadā vāk niruddhā bhavati iti vitarkavicārau ca vāco hetuḥ |",
  "SA16n1278:1024": "kathaṃ vāco heturasti,",
  "SA16n1278:1025": "vāk ca niruddhā bhavati |",
  "SA16n1278:1026": "yadi mataṃ vitarkavicārau yadyapi vartete |",
  "SA16n1278:1027": "vyavahāramātraṃ niruddhaṃ bhavatīti |",
  "SA16n1278:1028": "tadā kasyacit kāmadhātukacittagatasya avyavahārakāle'pi [viatarkavicāra]rodho bhavet |",
  "SA16n1278:1029": "(pṛ) prathamadhyāne vitarkavicārau na staḥ |",
  "SA16n1278:1030": "āryastṛṣṇīṃbhāvaḥ syāt |",
  "SA16n1278:1031": "bhavāṃstu dvitīyadhyānamāryatūṣṇīṃbhāvamāha |",
  "SA16n1278:1032": "na prathamadhyānam |",
  "SA16n1278:1033": "ato jñāyate prathamadhyāne vitarkavicārau syātām iti |",
  "SA16n1278:1034": "(u) vitarkavicārapratyāsannatvānnāha āryatūṣṇīṃbhāva iti |",
  "SA16n1278:1035": "na tu vitarkavicārasamprayuktatvāt |",
  "SA16n1278:1036": "uktañca sūtre-prathamadhyānasya śabdaḥ kaṇṭaka iti |",
  "SA16n1278:1037": "ato nāha tūṣṇībhāva iti |",
  "SA16n1278:1038": "(pṛ) prathamadhyānasya kasmāt śabdaḥ kaṇṭako bhavati |",
  "SA16n1278:1039": "(u) prathamadhyāne samādhigataṃ cittaṃ kusume salilavat peśalam |",
  "SA16n1278:1040": "dvitīyadhyānādau samādhigataṃ cittaṃ sarjarasrasataruvat sudṛḍhan |",
  "SA16n1278:1041": "sparśādayo'pi prathamadhyānasya kaṇṭakāḥ |",
  "SA16n1278:1042": "sparśasya prathamadhyānasyotthāpakatvāt |",
  "SA16n1278:1043": "na tathā dvitīyadhyānādeḥ |",
  "SA16n1278:1044": "kasmāt |",
  "SA16n1278:1045": "prathamadhyāne pañcavijñānānāmavyupaśabhāt |",
  "SA16n1278:1046": "dvitīyadhyānādau ca teṣāṃ vyupaśamāt ||",
  "SA16n1278:1047": "navānupūrva [vihāre]ṣu prathamadhyānavargaḥ pañcaṣaṣṭyuttaraśatatamaḥ |",
  "SA16n1278:1048": "166 dvitīyadhyānavargaḥ",
  "SA16n1278:1049": "[punaśca yogāvacaraḥ] vitarkavicārāṇāṃ vyupaśamāt adhyātmaṃ samprasādanaṃ cetasa ekotibhāvamavitarkamavicāraṃ samādhijaṃ prītisukhaṃ dvitīyadhyānamupasampadya viharati |",
  "SA16n1278:1050": "(pṛ) yadi vitarkavicārāṇāṃ vyupaśamāt dvitīyadhyānam,",
  "SA16n1278:1051": "tarhi prathamadhyānaṃ savitarkaṃ savicārameṣṭavyam |",
  "SA16n1278:1052": "yathā dvitīyadhyāne prītirastīti vyupaśāntaprīti tṛtīyadhyānamityucyate |",
  "SA16n1278:1053": "(u) yathā prathamadhyāne duḥkhendriye'satyapi dvitīyadhyāne duḥkhendriyavyupaśama ucyate |",
  "SA16n1278:1054": "tathedamapi |",
  "SA16n1278:1055": "(pṛ) prathamadhyāne duḥkhendriye'satyapi [pañca] vijñānāni santi |",
  "SA16n1278:1056": "vijñānāni ca duḥkhendriyasyāśrayāḥ |",
  "SA16n1278:1057": "ata ucyate prathamadhyāne duḥkhendriyasyāvyupaśamaḥ |",
  "SA16n1278:1058": "(u) prathamadhyāne santyapi vijñānāni na duḥkhendriyasyāśrayā bhavanti |",
  "SA16n1278:1059": "(pṛ)pañcavijñānasvabhāvo duḥkhendriyasyāśraya[tā] |",
  "SA16n1278:1060": "svābhāvyātprathamaṃ dhyānaṃ saduḥkhamucyate |",
  "SA16n1278:1061": "(u) tathā ce ddaurmanasyendriyaṃ manovijñānasvabhāvajamiti sarvatra bhavet |",
  "SA16n1278:1062": "(pṛ) adhunā kasmāducyate prathamadhyāne duḥkhendriyavyupaśamaḥ |",
  "SA16n1278:1063": "(u) prathamadhyānasamādhicittapratyāsannam |",
  "SA16n1278:1064": "asamāhitacittaḥ kāmadhātukapratīsaṃyuktāni vijñānānyutpādayati |",
  "SA16n1278:1065": "tatra duḥkhendriyaṃ bhavati |",
  "SA16n1278:1066": "ato nocyate prathamadhyāne duḥkhe[ndriya]vyupaśamaḥ |",
  "SA16n1278:1067": "(pṛ) tathā cet prathamadhyānamapi daurmanasyendriyapratyāsannam |",
  "SA16n1278:1068": "tat daurmanasyendriyamapi vaktavyaṃ yadi dvitīyatṛtīyadhyānayorniruddham |",
  "SA16n1278:1069": "(u) kāmāśrayaṃ daurmanasyendriyaṃ kāmaśrayaprītijananam |",
  "SA16n1278:1070": "suviśuddhaprītilābhino'viśuddhaprītirnirudhyate |",
  "SA16n1278:1071": "ataḥ prathamadhyāne nāsti daurmanasyendriyam |",
  "SA16n1278:1072": "asamādhiṃ niśritya duḥkhendriyamutpadyate |",
  "SA16n1278:1073": "prathamadhyānasya vikṣiptacittapratyāsannatvāt na[tasya] vyupaśama ucyate |",
  "SA16n1278:1074": "yathā tṛtīyadhyāne duḥkhaṃ nāsti |",
  "SA16n1278:1075": "ucyate ca duḥkhasya sukhasya ca prahāṇāt caturthadhyānamupasampadya viharatīti |",
  "SA16n1278:1076": "tathedamapi |",
  "SA16n1278:1077": "yogāvacaraḥ prathamadhyāne'paripūrṇasamādhiḥ sadā vitarkavicārābhyāṃ vikṣipyata ityata ucyate dvitīdhyāne vitarkavicārāṇāṃ vyupaśama iti |",
  "SA16n1278:1078": "adhyātmaṃ samprasādanamiti |",
  "SA16n1278:1079": "dvitīyadhyāne nibhṛtaścittasamādhānādvikṣepaḥ sadā nāvakāśaṃ labhate |",
  "SA16n1278:1080": "adhyātmamavikṣiptacittatvādadhyātmaṃ samprasādanamityākhyā |",
  "SA16n1278:1081": "idaṃ dvitīyadhyānasya rūpam |",
  "SA16n1278:1082": "cetasa ekotibhāvamavitarkamavicāramiti |",
  "SA16n1278:1083": "cetasa ekotibhāvaścetasa ekasmin mārge viharaṇaṃ dhyānamityucyate |",
  "SA16n1278:1084": "idamevādhyātmaṃ samprasādanam |",
  "SA16n1278:1085": "etatsamādhilābhāt vitarkavicārau na bhavataḥ |",
  "SA16n1278:1086": "na yathā prathamadhyāne caittā vitarkavicārasthāḥ |",
  "SA16n1278:1087": "uta ucyate avitarkamavicāramiti |",
  "SA16n1278:1088": "samādhijaṃ prītisukhamiti |",
  "SA16n1278:1089": "prathamadhyāne vivekātprītiṃ labhate |",
  "SA16n1278:1090": "atra tu samādhipariniṣpattyā prītiṃ labhate |",
  "SA16n1278:1091": "ata āha samādhijamiti |",
  "SA16n1278:1092": "(pṛ) prathamadhyānagataprīteḥ dvitīyadhyānagataprīteśca ko bhedaḥ |",
  "SA16n1278:1093": "(u) prathamadhyāne daurmanasyavyupaśamāt prītiḥ |",
  "SA16n1278:1094": "dvītīyadhyāne duḥkhavyupaśamāt prītiḥ |",
  "SA16n1278:1095": "prathamadhyāne prītiraviśuddhaprītivirodhitayā labhyate |",
  "SA16n1278:1096": "yadyubhe api prīti tṛṣṇāpratyaye |",
  "SA16n1278:1097": "tathāpi prathamadhyāne sā'tipeśalā |",
  "SA16n1278:1098": "(pṛ) etādṛśo'rthaḥ kiṃ sāsravaḥ kimanāsravaḥ |",
  "SA16n1278:1099": "(u) sarvaṃ sāsravam |",
  "SA16n1278:1100": "ātmasaṃjñāyāṃ satyāmasti prītiḥ |",
  "SA16n1278:1101": "yasyānāsravaṃ cittam |",
  "SA16n1278:1102": "tasya nāstyātma[saṃjñā] |",
  "SA16n1278:1103": "ātmano'sattvānnāsti prītiḥ |",
  "SA16n1278:1104": "(pṛ) asatyāsrave nāsti prītiritīdamapyayuktam |",
  "SA16n1278:1105": "bhagavān saptasambodhyaṅgeṣu prītisambodhyaṅgamāha |",
  "SA16n1278:1106": "prītisambodhyaṅgantu anāsravam |",
  "SA16n1278:1107": "ato jñāuyate'styanāsravā prītiriti |",
  "SA16n1278:1108": "uktañca sūtre-prītimanaskasya kāyaḥ praśrabhyati |",
  "SA16n1278:1109": "praśrabdhakāyaḥ sukhaṃ vedayate iti |",
  "SA16n1278:1110": "yadi nāstyanāsravā prītiḥ |",
  "SA16n1278:1111": "nāstyanāsravā praśrabdhiḥ nāstanāsravaṃ sukhamityapi bhavet |",
  "SA16n1278:1112": "paramakuśaladharmacāriṇaḥ pariṣadgaṇān paśyato bhagavataḥ prītirbhavati |",
  "SA16n1278:1113": "ato jñāyate'styanāsravā prītiriti |",
  "SA16n1278:1114": "(u) saptabhiḥ sambodhyaṅgairanāsravāṃ prītimadhigacchatīti tava[mata] midamayuktam |",
  "SA16n1278:1115": "sambodhyaṅgaṃ dvividhaṃ sāsravamanāsravañceti |",
  "SA16n1278:1116": "yathoktaṃ sūtre-yasmin samaye yogāvacaro dharmaṃ śṛṇoti |",
  "SA16n1278:1117": "asya pañca nīvaraṇāni tasmin samaye na bhavanti,",
  "SA16n1278:1118": "saptabodhyaṅgāni ca tasmin samaye bhāvanāparipūriṃ gacchanti |",
  "SA16n1278:1119": "sambodhiśca asaṃmbodhijñānasyākhyā |",
  "SA16n1278:1120": "yadi sambodhāya bhavanti |",
  "SA16n1278:1121": "aviśuddhādidharmāṇāmācaraṇaṃ sambodhyaṅgamucyeta |",
  "SA16n1278:1122": "bhavānāha-nāstyanāsravā prītirityapi syāditi |",
  "SA16n1278:1123": "pūrvaṃ prītau samutpannāyāṃ paścādanāsravaṃ yadyathābhūtadarśanaṃ pratilabhate |",
  "SA16n1278:1124": "na ca sarvāḥ praśrabdhayaḥ prītiṃ pratītya bhavanti |",
  "SA16n1278:1125": "yathā dvitīyadhyāne prītirnāsti,",
  "SA16n1278:1126": "asti ca praśrabdhiḥ |",
  "SA16n1278:1127": "na vayaṃ brūmo jñānavinirmukto'sti pṛthagvedanādharma iti |",
  "SA16n1278:1128": "idamanāsravaṃ prathamataścittagataṃ sukhamityucyate |",
  "SA16n1278:1129": "ato'styanāsravaṃ sukham |",
  "SA16n1278:1130": "na tu prītiṃ pratītya bhavati |",
  "SA16n1278:1131": "kiñcoktaṃ sūtre-kāyacittayordauṣṭhalyāpanayanaṃ praśrabdhiḥ |",
  "SA16n1278:1132": "anāsrava[jñāna]pratilambhakāle kāyacittayordāntatvāt astyanāsravā praśrabdhiḥ |",
  "SA16n1278:1133": "bhagavān sadopekṣācitte viharatītyata āha-asti bhagavataḥ prītiriti |",
  "SA16n1278:1134": "idaṃ vastu prakāśayitavyam |",
  "SA16n1278:1135": "yasya nāstyātmā |",
  "SA16n1278:1136": "na tasyāsti prītiḥ |",
  "SA16n1278:1137": "yadyarhato'sti prītiḥ |",
  "SA16n1278:1138": "daurmanasyamapi bhavet |",
  "SA16n1278:1139": "vastutastu nāsti daurmanasyam |",
  "SA16n1278:1140": "ato jñāyate nāsti prītiriti |",
  "SA16n1278:1141": "(pṛ) yathā dvitīyadhyāye'sti prītiḥ nāsti tu daurmanasyam |",
  "SA16n1278:1142": "tathā arhato'pi prītirasti na daurmanasyam |",
  "SA16n1278:1143": "ko doṣaḥ |",
  "SA16n1278:1144": "(u) sarveṣu dhyānasamādhiṣu asti daurmanasyaṃ yathā indriyārtheṣūcyate |",
  "SA16n1278:1145": "daurmanasyaṃ prītiśca yāvadbhavāgraṃ[bhavati] |",
  "SA16n1278:1146": "sukhaduḥkhe ca yāvaccatvāri dhyānāni kāyamanugacchataḥ |",
  "SA16n1278:1147": "kiñca tṛtīyadhyānagataḥ prītervirāgādupekṣako viharatītyucyate |",
  "SA16n1278:1148": "ato nāstyanāsravā prītiriti |",
  "SA16n1278:1149": "yadyasti, kathaṃ virāgāditi vacanaṃ bhavet |",
  "SA16n1278:1150": "anāsrave citte ca prīti rna bhavet |",
  "SA16n1278:1151": "prītayaḥ sarvāḥ prajñaptisaṃjñāvikalpaṃ niśritya bhavanti |",
  "SA16n1278:1152": "(pṛ) tathā cet prathamadvitīyadhyānayornāstyanāsravā vedanā |",
  "SA16n1278:1153": "uktaṃ hi sūtre-prathamadvitīyadhyānayoḥ kevalaṃ prītirasti na caitasikaṃ sukhamiti |",
  "SA16n1278:1154": "idānīṃ prītirapi nāsti |",
  "SA16n1278:1155": "kimasti punaḥ |",
  "SA16n1278:1156": "(u) iyaṃ prītiḥ prītervirāgādityādi nānāsravaṃ dhyānamāha |",
  "SA16n1278:1157": "kiñcitpunaḥ sūtramāha-anāsravaṃ dhyānam,",
  "SA16n1278:1158": "yadyogāvacaro yadākāraṃ yadālambanaṃ prathamadhyānamupasampadya viharati |",
  "SA16n1278:1159": "na tadākāraṃ tadālambanaṃ smarati |",
  "SA16n1278:1160": "kintu paśyati prathamadhyānagatāni rūpavedanāsaṃjñāsaṃskāravijñānāni rogato gaṇḍato yāvadanātmataḥ |",
  "SA16n1278:1161": "(pṛ) rogato gaṇḍataḥ śalyato'ghata ityetāni catvāri lokacaritāni nānāsravāṇi |",
  "SA16n1278:1162": "ata idaṃ sūtraṃ pramāṇīkṛtya nānāsravaṃ sādhayituṃ śaknoṣi |",
  "SA16n1278:1163": "(u) ime catvāra ākārā duḥkhasya nāmāntarāṇi |",
  "SA16n1278:1164": "ato'nāsravāṇi |",
  "SA16n1278:1165": "(pṛ)śaikṣasyāpi kiṃ nāstyanāsravā prītiḥ |",
  "SA16n1278:1166": "(u) mārgacittagatasya nāsti prītiḥ |",
  "SA16n1278:1167": "vyavahāragatasya tvasti |",
  "SA16n1278:1168": "aśaikṣasya sarvadā nāsti |",
  "SA16n1278:1169": "(pṛ) uktaṃ hi sūtre-prītisukhacittena catvāri satyāni pratilabhata iti |",
  "SA16n1278:1170": "kathamāha-nāstyanāsravā prītiriti |",
  "SA16n1278:1171": "(u) anātmacittameva sukham |",
  "SA16n1278:1172": "yogāvacaraḥ pratilabdhānātmacitto viparyayaṃ vināśayati |",
  "SA16n1278:1173": "paramārthajñānāttu cittaṃ pramodyate |",
  "SA16n1278:1174": "na pṛthagasti prītiḥ |",
  "SA16n1278:1175": "kiñca tatsūtraṃ prakāśayati na prītyā paramārthajñānaṃ pratilabhata iti |",
  "SA16n1278:1176": "ata evamucyate ||",
  "SA16n1278:1177": "dvitīyadhyānavargaḥ ṣaṭṣaṣṭyuttaraśatatamaḥ |",
  "SA16n1278:1178": "167 tṛtīyadhyānavargaḥ",
  "SA16n1278:1179": "prītyāśca virāgādupekṣako viharati smṛtaḥ samprajānan sukhañca kāyena pratisaṃvedayate yadāryā ācakṣante upekṣakaḥ smṛtimān sukhavihārīti tṛtīyaṃ dhyānamupasampadya viharati |",
  "SA16n1278:1180": "(pṛ) kasmāt prītyāśca virāgāditi |",
  "SA16n1278:1181": "(u) yogāvacaraḥ prītau paribhramediti virāgaḥ |",
  "SA16n1278:1182": "prītiśceyaṃ saṃjñāvikalpajā,",
  "SA16n1278:1183": "cañcalā pravṛttilakṣaṇā |",
  "SA16n1278:1184": "prathamata ārabhya duḥkhānuyāyinī |",
  "SA16n1278:1185": "hetunānena virāgaḥ |",
  "SA16n1278:1186": "yogāvacaraḥ śāntaṃ tṛtīyadhyānaṃ labhamāno dvitīyadhyānaṃ prajahāti |",
  "SA16n1278:1187": "prītijaṃ sukhañca mandam |",
  "SA16n1278:1188": "prītivirāgajaṃ sukhaṃ gabhīram |",
  "SA16n1278:1189": "yathā kaścit putrabhāryādibhiḥ sadā na prīto bhavati |",
  "SA16n1278:1190": "prīteḥ saṃjñāvikalpajatvāt |",
  "SA16n1278:1191": "sukhaṃ na saṃjñāvikalpajamiti sadā bhavati |",
  "SA16n1278:1192": "tathā yogāvacaro'pi prītiṃ prathamata āgatāṃ tu sukhaṃ manyate |",
  "SA16n1278:1193": "paścāttu[tato] nirvidyate |",
  "SA16n1278:1194": "(pṛ) yadi kaściddharmapīḍitaḥ,",
  "SA16n1278:1195": "sa tu śītaṃ sukhaṃ manyate |",
  "SA16n1278:1196": "yogāvacaraḥ kena duḥkhena pīḍitaḥ tṛtīyaṃ dhyānaṃ sukhaṃ manyate |",
  "SA16n1278:1197": "(u) dvitīyadhyāne prītiścañcalasaṃjñoditā kaṇṭakāhativat,",
  "SA16n1278:1198": "yogāvacaro'nayā prītyā pīḍita iti aprītisamādhau sukhasaṃjñāṃ karoti |",
  "SA16n1278:1199": "(pṛ) dharmaduḥkhāstitvavaśāt śītaṃ sukhaṃ bhavati |",
  "SA16n1278:1200": "yadi dharmavivikto bhavati |",
  "SA16n1278:1201": "na tadā śītaṃ sukhaṃ bhavati |",
  "SA16n1278:1202": "yogāvacaraḥ prītiviviktaḥ kasmātpunastṛtīyadhyāne sukhasaṃjñāṃ karoti |",
  "SA16n1278:1203": "(u) sukhajananaṃ dvitīyadhyānaṃ kadācit duḥkhavartanātsambhavati |",
  "SA16n1278:1204": "yathā dharmaduḥkhinaḥ śītaṃ sukhaṃ bhavati |",
  "SA16n1278:1205": "kadācit duḥkhavivekāt sambhavati |",
  "SA16n1278:1206": "yathā vipriyavivekaḥ |",
  "SA16n1278:1207": "yathā bhagavān kauśāmbibhikṣuvivikta āha-ahaṃ sukhīti |",
  "SA16n1278:1208": "tathedamapi calasaṃjñāviviktaḥ tṛtīyadhyāne sukhasaṃjñā karoti |",
  "SA16n1278:1209": "yathā pañcakāmaguṇavivekātprathamaṃ dhyānaṃ sukhaṃ bhavati |",
  "SA16n1278:1210": "upekṣaka iti |",
  "SA16n1278:1211": "prītervirāgāditi śāntaṃ bhavati |",
  "SA16n1278:1212": "yogāvacaraḥ pūrvaṃ prītisaṃsaktamanā bahudhā vikṣiptaḥ |",
  "SA16n1278:1213": "idānīṃ tato virāgāccittaṃ śāmyati |",
  "SA16n1278:1214": "ata upekṣaka ityucyate |",
  "SA16n1278:1215": "smṛtaḥ samprajānan iti |",
  "SA16n1278:1216": "prītyādīnavādetadubhayaṃ sadopanīyate |",
  "SA16n1278:1217": "na tena prītirāgatā prabhinnā bhavati |",
  "SA16n1278:1218": "kiñca smṛta iti prīterādīnavaṃ smarati |",
  "SA16n1278:1219": "samprajānān prītāvādīnavaṃ paśyati |",
  "SA16n1278:1220": "sukhañca kāyena pratisaṃvedayata iti |",
  "SA16n1278:1221": "prītiviraktasyopekṣakasyopekṣaiva sukham |",
  "SA16n1278:1222": "aniñjanānīṣatvāt |",
  "SA16n1278:1223": "nedaṃ sukhaṃ saṃjñāvikalpajam |",
  "SA16n1278:1224": "ataḥ sukhañca kāyena pratisaṃvedayata iti nāma |",
  "SA16n1278:1225": "yattadāryā ācakṣanta upekṣaka iti |",
  "SA16n1278:1226": "ācakṣaṇaṃ nāma laukikānanusṛtya sukhamiti kathanam |",
  "SA16n1278:1227": "yathācakṣante naivasaṃjñānāsaṃjñāyatanamiti |",
  "SA16n1278:1228": "anāsaktacittatvāt upekṣaka iti |",
  "SA16n1278:1229": "smṛtimān sukhavihārīti |",
  "SA16n1278:1230": "puruṣo'yaṃ prajñāyopekṣate yat prītāvādīnavaṃ dṛṣṭvā nirvidyata ityataḥ sūpekṣāṃ labhate |",
  "SA16n1278:1231": "kalyāṇasmaraṇaṃ yat prītāvādīnavasmaraṇam |",
  "SA16n1278:1232": "tatrāpi vaktavyaṃ samprajānan iti |",
  "SA16n1278:1233": "smṛtyā sāhacaryāt nocyate |",
  "SA16n1278:1234": "sukhamiti paramasukham |",
  "SA16n1278:1235": "ata āryā ācakṣanta upekṣaka iti |",
  "SA16n1278:1236": "(pṛ) tṛtīyadhyāne'sti sukhapratisaṃvedanam |",
  "SA16n1278:1237": "kasmādāha-upekṣāsukhamiti |",
  "SA16n1278:1238": "(u) nāhamasmin śāstre vadāmi vedanāvyatiriktaṃ pṛthagasti upekṣāsukhamiti |",
  "SA16n1278:1239": "sukhaprītisaṃvedanamevopekṣāsukham |",
  "SA16n1278:1240": "(pṛ) tathā cet caturthadhyāne sukhapratisaṃvedanaṃ vaktavyam |",
  "SA16n1278:1241": "upekṣāyāḥ sattvāt |",
  "SA16n1278:1242": "(u) caturthadhyāne'pi sukhapratisaṃvedanamastīti vadāmi |",
  "SA16n1278:1243": "kintu tṛtīyadhyānasukhasya prahāṇādevamucyate |",
  "SA16n1278:1244": "(pṛ) yadi sukhapratisaṃvedanasamanvitam |",
  "SA16n1278:1245": "kasmāt |",
  "SA16n1278:1246": "prathamadvitīyadhyānayoḥ prītirityākhyā |",
  "SA16n1278:1247": "tṛtīyadhyāne sukhamiti |",
  "SA16n1278:1248": "(u) saṃjñāvikalpasya sattvāt prītiḥ |",
  "SA16n1278:1249": "tasyābhāvāt sukham |",
  "SA16n1278:1250": "yogāvacarasya tṛtīyadhyāne samāhitacittavṛttitvena saṃjñāvikalpasyābhāvāt sukhamityucyate |",
  "SA16n1278:1251": "tṛtīyadhyānapravṛttyupaśamasya lābhācca sukhamityucyate |",
  "SA16n1278:1252": "yatā iñjanamīṣaṇacittamāryā duḥkhamiti vadanti |",
  "SA16n1278:1253": "iñjanaṃ nāma vikalpasyābhidhānam |",
  "SA16n1278:1254": "tadeva sukham ||",
  "SA16n1278:1255": "tṛtīyadhyānavargaḥ saptaṣaṣṭyuttaraśatatamaḥ |",
  "SA16n1278:1256": "168 caturthadhyānavargaḥ",
  "SA16n1278:1257": "sukhasya ca duḥkhasya ca prahāṇātpūrvameva saumanasyadaurmanasyānāmastaṅgamādaduḥkhamasukhamupekṣāsmṛtipariśuddhaṃ caturthaṃ dhyānamupasampadya viharati |",
  "SA16n1278:1258": "(pṛ) yadi pūrvamevaduḥkhasya prahāṇam |",
  "SA16n1278:1259": "kasmādatrocyate |",
  "SA16n1278:1260": "yadyavaśyaṃ vaktumiṣṭam,",
  "SA16n1278:1261": "vaktavyaṃ pūrvameva prahāṇāditi |",
  "SA16n1278:1262": "yathā pūrvameva saumanasyadaurmanasyānāmastaṅgamāditi |",
  "SA16n1278:1263": "(u) caturthadhyānamaniñjanam |",
  "SA16n1278:1264": "tadāniñjanalakṣaṇasādhanāyocyate nāsti caturthī vedaneti |",
  "SA16n1278:1265": "kasmāt |",
  "SA16n1278:1266": "iñjanaṃ nāma kampanārambhaḥ |",
  "SA16n1278:1267": "yogāvacarasya sukhasukhābhidrutasya cittamiñjate |",
  "SA16n1278:1268": "citta iñjite rāgadveṣau bhavataḥ |",
  "SA16n1278:1269": "sukhasya duḥkhasya ca prahāṇāt cittaṃ neñjate |",
  "SA16n1278:1270": "(pṛ) yadi caturthadhyānaṃ hitatamaṃ vedyate |",
  "SA16n1278:1271": "kasmātsukhamiti nocyate |",
  "SA16n1278:1272": "(u) vedanāyā astaṅgamādaduḥkhamasukhamityucyate |",
  "SA16n1278:1273": "yatredaṃ sukhamiti cittaṃ smarati prajānāti |",
  "SA16n1278:1274": "tat sukhamityucyate |",
  "SA16n1278:1275": "tṛtīyadhyānakasukhaviviktasya caturthadhyānasya lābhānna sukhamiti gaṇyate |",
  "SA16n1278:1276": "upekṣāsmṛtipariśuddhamiti |",
  "SA16n1278:1277": "atropekṣā pariśuddhā |",
  "SA16n1278:1278": "anīṣaṇatvāt |",
  "SA16n1278:1279": "triṣu dhyāneṣvasti īṣaṇaṃ yadidaṃ sukhamiti |",
  "SA16n1278:1280": "asmiṃśca dhyāne smṛtirapi pariśuddhā |",
  "SA16n1278:1281": "kasmāt |",
  "SA16n1278:1282": "tṛtīyadhyāne sukhāsaṅgitvāt smṛtirvyākulā |",
  "SA16n1278:1283": "caturthadhyānaṃ prāpya sukharāgasya prahāṇāt smṛtiḥ pariśuddhā |",
  "SA16n1278:1284": "(pṛ) kasmāccaturthadhyāne na samprajanyamuktam |",
  "SA16n1278:1285": "(u) yadyuktaṃ smṛtipariśuddhamiti |",
  "SA16n1278:1286": "samprajanyamuktameveti veditavyam |",
  "SA16n1278:1287": "anayordvayordharmayormitho'vyabhicārāt |",
  "SA16n1278:1288": "kiñcāyaṃ dhyānasamādhimārgaḥ na samprajanyamārgaḥ |",
  "SA16n1278:1289": "samprajanyasya prajñā[rūpa]tvānnocyate |",
  "SA16n1278:1290": "tṛtīyadhyānasya caramabhāge'pi nocyate samprajanyam |",
  "SA16n1278:1291": "upekṣakaḥ smṛtimān sukhavihārīti kevalamucyate |",
  "SA16n1278:1292": "nocyate upekṣakaḥ smṛtisamprajanyavān sukhavihārīti |",
  "SA16n1278:1293": "smṛtiriyaṃ dhyānasamādhiṃ sādhayati |",
  "SA16n1278:1294": "yadi kasyacit samādhirasiddhā,",
  "SA16n1278:1295": "[tasya] saṃjñāmādāya smṛtiḥ sādhayati |",
  "SA16n1278:1296": "tena kevalamucyate |",
  "SA16n1278:1297": "uttamaguṇamupekṣāṃ prāptasya nādhamaguṇo manaskāro'pekṣyate |",
  "SA16n1278:1298": "ataḥ samprajanyaṃ nocyate |",
  "SA16n1278:1299": "(pṛ) aduḥkhāsukhā vedanā avidyāṅgam |",
  "SA16n1278:1300": "caturthadhyāne bhūyasā samprajanyaviruddham |",
  "SA16n1278:1301": "ato nocyate samprajanyam |",
  "SA16n1278:1302": "(u) tathā cet aduḥkhāsukhā vedanā nānāsravā syāt |",
  "SA16n1278:1303": "sukhavedanāyāḥ kāmāṅgatvāt |",
  "SA16n1278:1304": "na ca [sā-] nāsravā |",
  "SA16n1278:1305": "(pṛ) tṛtīyadhyāne svabhūmidoṣavirodhāyocyate samprajanyam |",
  "SA16n1278:1306": "parabhūmidoṣavirodhāya cocyate smṛtiḥ |",
  "SA16n1278:1307": "caturthadhyāne svabhūmirnaivaṃ duṣṭetyatyato nocyate samprajanyam |",
  "SA16n1278:1308": "(u) caturthadhyāne'pi asti kāmādidoṣaḥ |",
  "SA16n1278:1309": "ato vaktavyaṃ samprajanyam |",
  "SA16n1278:1310": "atra kāmadoṣo'tisūkṣmaḥ duravabodhaḥ ato'vaśyaṃ vaktavyaṃ syāt |",
  "SA16n1278:1311": "anyabhūmau vaktavyamapi nocyate |",
  "SA16n1278:1312": "ato jñāyate yathāsmatprativacanaṃ syāditi |",
  "SA16n1278:1313": "(pṛ) kasmāccaturthadhyāna āśvāsapraśvāsanirodhaḥ |",
  "SA16n1278:1314": "(u) praśvāsaḥ kāyaṃ cittañcāśrayate |",
  "SA16n1278:1315": "kenedaṃ jñāyate |",
  "SA16n1278:1316": "yadā cittaṃ sūkṣmaṃ,",
  "SA16n1278:1317": "tadā śvāso'pi sūkṣmaḥ |",
  "SA16n1278:1318": "caturthadhyāne cittamacalamityata āśvāsapraśvāsau niruddhau |",
  "SA16n1278:1319": "yathā kaścit paramaklānto bhāraṃ vahati |",
  "SA16n1278:1320": "parvataṃ vā ārohati tadāśvāsaḥ sthūlo bhavati |",
  "SA16n1278:1321": "śvasanakāle [punaḥ] sūkṣmaḥ |",
  "SA16n1278:1322": "tathā caturthadhyāne'pyevamacalasaṃjñayā cittamupaśāntamityata āśvāsapraśvāsau niruddhau |",
  "SA16n1278:1323": "kecidvadanti yoginaścaturthadhyānakacaturmahābhūtalābhitayā kāyagataromakūpāḥ saṃvṛtāḥ |",
  "SA16n1278:1324": "ataḥ śvāso niruddha iti |",
  "SA16n1278:1325": "tadayuktam |",
  "SA16n1278:1326": "kasmāt |",
  "SA16n1278:1327": "annapānarasapravāhaḥ kāyamabhivyāpnoti |",
  "SA16n1278:1328": "yadi romakūpāḥ saṃvṛtāḥ,",
  "SA16n1278:1329": "na samudācaret |",
  "SA16n1278:1330": "vastutastu na sambhavati |",
  "SA16n1278:1331": "ato jñāyate caturthadhyānacittabalameva śvāsanirodhakamiti |",
  "SA16n1278:1332": "(pṛ) caturthadhyāne nāsti sukhā vedanā |",
  "SA16n1278:1333": "tatra kathamasti tṛṣṇānuśayaḥ |",
  "SA16n1278:1334": "uktaṃ hi sūtre-sukhavedanāyāṃ tṛṣṇānuśaya iti |",
  "SA16n1278:1335": "(u) tatrāsti sūkṣmā sukhā vedanā |",
  "SA16n1278:1336": "audārikasukhaprahāṇātparamucyate aduḥkhamasukhamiti |",
  "SA16n1278:1337": "yathā samīraṇaprakampitapradīpaḥ |",
  "SA16n1278:1338": "yadi nigūḍhagṛhe nikṣipyate |",
  "SA16n1278:1339": "tadā na kampate |",
  "SA16n1278:1340": "tatrāvaśyamasti khalu sūkṣmo vātaḥ |",
  "SA16n1278:1341": "audārikavātābhāvāttu na kampate |",
  "SA16n1278:1342": "tathā caturthadhyāne'pyasti sūkṣmaṃ sukham |",
  "SA16n1278:1343": "audārikasukhaduḥkhaprahāṇādaduḥkhamasukhamityākhyāyate ||",
  "SA16n1278:1344": "caturthadhyānavargo'ṣṭaṣaṣṭhyuttaraśatatamaḥ |",
  "SA16n1278:1345": "169 ākāśānantyāyatanavargaḥ",
  "SA16n1278:1346": "sarvaśo rūpasaṃjñānāṃ samatikramāt pratighasaṃjñānāmastaṅgamāt nānātvasaṃjñānāmamanaskārā danantam ākāśam ityākāśānantyāyatanamupasampadya viharati |",
  "SA16n1278:1347": "rūpasaṃjñā nāma rūparasagandhasparśasaṃjñāḥ |",
  "SA16n1278:1348": "yogāvacaraḥ kasmāt[tāḥ] samatikrāmati |",
  "SA16n1278:1349": "yadeṣu rūpeṣu pratighaḥ antarāyaḥ |",
  "SA16n1278:1350": "nānātvasaṃjñā yat ghaṇṭābheryādayaḥ |",
  "SA16n1278:1351": "etāḥ saṃjñā vividhakleśānāṃ vividhakarmaṇāṃ vividhaduḥkhānāṃ hetavaḥ |",
  "SA16n1278:1352": "ato hetoḥ samatikrāmati |",
  "SA16n1278:1353": "sarvaśo rūpasaṃjñānāṃ samatikrāntasya pratighasaṃjñā nirudhyate |",
  "SA16n1278:1354": "pratighasaṃjñānirodhe nānātvasaṃjñā na bhavati |",
  "SA16n1278:1355": "tatra saṃkṣepānnoktam asya samatikramādasya nirodha iti |",
  "SA16n1278:1356": "kecidāhuḥ- sarvaśo rūpasaṃjñeti cakṣurvijñānāśritā saṃjñā iti |",
  "SA16n1278:1357": "pratighasaṃjñeti śrotraghrāṇajihvākāyavijñānāśritā saṃjñā |",
  "SA16n1278:1358": "nānātvasaṃjñeti manovijñānāśritā saṃjñā |",
  "SA16n1278:1359": "iti |",
  "SA16n1278:1360": "idamayuktam |",
  "SA16n1278:1361": "kasmāt |",
  "SA16n1278:1362": "pratighasaṃjñā nirudhyata iti vadato rūpaṃ saṅgrahītameva |",
  "SA16n1278:1363": "kasmāt pṛthagucyate |",
  "SA16n1278:1364": "rūpasaṃjñāṃ pratighasaṃjñāñca vinā nāsti pṛthaṅmanovijñānāśritaṃ rūpam |",
  "SA16n1278:1365": "ato na vaktavyaṃ pṛthaṅ nānātvasaṃjñeti |",
  "SA16n1278:1366": "iti yathāpūrvaṃ vaktavyam |",
  "SA16n1278:1367": "ākāśānantyāyatanamupasampadya viharatīti |",
  "SA16n1278:1368": "yogāvacaraḥ rūpasaṃjñābhibhavapariśrāntatvādākāśānantyāyatanaṃ bhāvayati |",
  "SA16n1278:1369": "antaścakṣurghrāṇagrīvādyākāśasaṃjñāṃ gṛhṇāti |",
  "SA16n1278:1370": "bahiḥ kūpaguhādvārāntarvṛkṣavāṭikādyākāśasaṃjñāṃ gṛhṇāti |",
  "SA16n1278:1371": "kiñcāyaṃ kāyo maraṇavipannaḥ smaśānāgninā dagdhaḥ praṇaśyati |",
  "SA16n1278:1372": "ato jñāyate kāyo'yaṃ pūrvaṃ sākāśa iti |",
  "SA16n1278:1373": "(pṛ) ayamākāśasamādhiḥ kimālambanena bhavati |",
  "SA16n1278:1374": "(u) ādita ākāśālambanaḥ svīyaskandhālambanaḥ parakīyaskandhālambanaśca siddho bhavati |",
  "SA16n1278:1375": "kasmāt |",
  "SA16n1278:1376": "karuṇāśīrṣaka evaṃ cintayati-sattvā dayanīyā rūpasaṃjñāpīḍitā iti |",
  "SA16n1278:1377": "(pṛ) samādhirayaṃ kaṃ sattvamavalambate |",
  "SA16n1278:1378": "(u) sarvasattvānavalambate |",
  "SA16n1278:1379": "(pṛ) yogāvacaro'yaṃ rūpasaṃjñāviviktaḥ |",
  "SA16n1278:1380": "kathaṃ rūpasattvānavalambate |",
  "SA16n1278:1381": "(u) ayaṃ rūpamavalambate |",
  "SA16n1278:1382": "rūpe tu cittaṃ na suprabuddhaṃ nābhiraktaṃ nābhyāsaktam |",
  "SA16n1278:1383": "yathoktaṃ sūtre-āryaḥ pañcakāmaguṇān dṛṣṭvā saṃsmaran na tatrābhinandati na prabodhayati nādhyavasāya tiṣṭhati |",
  "SA16n1278:1384": "tato bhīto nivartate |",
  "SA16n1278:1385": "yathā tāpāt carmacchedaḥ |",
  "SA16n1278:1386": "nirvāṇamanusmarataścittaṃ tatra suprabuddhaṃ bhavati iti |",
  "SA16n1278:1387": "evamayamapi rūpamavalambamāno na[tatrā] bhinandyādhyavasāya tiṣṭhati |",
  "SA16n1278:1388": "yathā ca yogāvacaro rūpasaṃjñāvivikto'pi ākāśāntena caturthadhyānamavalambate |",
  "SA16n1278:1389": "yathā arūpasamādhiranāsravaṃ rūpamabalambate |",
  "SA16n1278:1390": "na tatra doṣo'sti |",
  "SA16n1278:1391": "akleśāyatanatvāt |",
  "SA16n1278:1392": "tathānyadapi syāt |",
  "SA16n1278:1393": "(pṛ) ākāśaṃ rūpāyatanasvabhāvam |",
  "SA16n1278:1394": "kathamidamālambya rūpasaṃjñāḥ samatikrāmati |",
  "SA16n1278:1395": "(u) samādhirayamasaṃskṛtākāśāvalambitvāt rūpāṇi samatikrāmati |",
  "SA16n1278:1396": "(pṛ) samādhirayaṃ nāsaṃskṛtamākāśamavalambate |",
  "SA16n1278:1397": "kasmāt |",
  "SA16n1278:1398": "asmin samādhyupāye cakṣurādimadhya[gata] mākāśamuktam |",
  "SA16n1278:1399": "ato jñāyate saṃskṛtamākāśamavalambata iti |",
  "SA16n1278:1400": "na coktaṃ sūtre asaṃskṛtākāśasya lakṣaṇam |",
  "SA16n1278:1401": "saṃskṛtākāśalakṣaṇamatramuktaṃ yatra rūpaṃ nāsti tadākāśamiti |",
  "SA16n1278:1402": "ato nāsaṃskṛtamākāśam |",
  "SA16n1278:1403": "(u) na rūpasvabhāvāmākāśamucyate |",
  "SA16n1278:1404": "kasmāt |",
  "SA16n1278:1405": "uktaṃ hi sūtre ākāśamarūpamadṛśyamapratighamiti |",
  "SA16n1278:1406": "(pṛ) asti punaḥ sūtravacanam-ālokaṃ pratītyākāśaṃ jānīma iti |",
  "SA16n1278:1407": "na rūpaṃ vihāyāstyanyo dharma ālokaṃ pratītya jñāpyaḥ |",
  "SA16n1278:1408": "(u) rūpābhāva ākāśa ityucyate |",
  "SA16n1278:1409": "rūpāṇyālokena jñāpyāni |",
  "SA16n1278:1410": "ata ālokaṃ pratītya rūpābhāvo jñāyate |",
  "SA16n1278:1411": "natvākāśamasti |",
  "SA16n1278:1412": "tamasyapi ākāśaṃ jñāyate |",
  "SA16n1278:1413": "andho hastenāpi ākāśaṃ jānāti |",
  "SA16n1278:1414": "daṇḍenāpi ākāśamidamiti jānāti |",
  "SA16n1278:1415": "ato jñāyate ākāśaṃ na rūpasvabhāvamiti |",
  "SA16n1278:1416": "na rūpamebhiḥ pratyayairjñāpyate |",
  "SA16n1278:1417": "rūpamidañca sapratigham |",
  "SA16n1278:1418": "ākāśamapratigham |",
  "SA16n1278:1419": "ānyādiḥ rūpāṇyatyantaṃ kṣapayati |",
  "SA16n1278:1420": "natvākāśam |",
  "SA16n1278:1421": "yadyākāśaṃ kṣīyate,",
  "SA16n1278:1422": "kimātmakaṃ bhavet |",
  "SA16n1278:1423": "(pṛ) rūpasyotpādesatyākāśamastameti |",
  "SA16n1278:1424": "yathā bhittāvudbhūtāyāṃ na punarākāśamasti |",
  "SA16n1278:1425": "(u) tatra rūpamutpannam |",
  "SA16n1278:1426": "nānena rūpeṇa yatkiñcit kṣīyate |",
  "SA16n1278:1427": "kasmāt |",
  "SA16n1278:1428": "rūpābhāvo hyākāśam |",
  "SA16n1278:1429": "nahyabhāvaḥ punarabhāvaḥ kartuṃ śakyaḥ |",
  "SA16n1278:1430": "ato na rūpākāśaṃ kṣapayati |",
  "SA16n1278:1431": "bhavānāha-ākāśaṃ rūpamiti |",
  "SA16n1278:1432": "na tatrāstikāraṇaṃ yenedaṃ rūpaṃ bhavet |",
  "SA16n1278:1433": "(pṛ) paśyāmaḥ khalu dvārādāvākāśam |",
  "SA16n1278:1434": "pratyakṣadṛṣṭe na kāraṇāpekṣā |",
  "SA16n1278:1435": "(u) ākāśaṃ na pratyakṣadṛśyamiti pūrvameva dūṣitatvāt-yat tamasyapi jñāpyamityādi |",
  "SA16n1278:1436": "(pṛ) yadyākāśaṃ na rūpam |",
  "SA16n1278:1437": "ko dharma idaṃ bhavati |",
  "SA16n1278:1438": "(u) abhāvadharma ākāśam |",
  "SA16n1278:1439": "yatra[rūpaṃ] nāstīti vacanam tatrākāśaṃ bhavati |",
  "SA16n1278:1440": "(pṛ) uktañca sūtre-ṣaḍ dhāturayaṃ puruṣakāya iti |",
  "SA16n1278:1441": "kiñcāha-ākāśamadṛśyamarūpamapratighamiti |",
  "SA16n1278:1442": "yadyabhāvadharmaḥ,",
  "SA16n1278:1443": "naiva vaktuṃ śakyate |",
  "SA16n1278:1444": "na hi śaśaśṛṅgadṛśyamarūpamapratighamityucyate |",
  "SA16n1278:1445": "(u) yo vastusan dharmaḥ sa sarvaḥ pratiṣṭhito bhavati |",
  "SA16n1278:1446": "yathā nāma rūpāśritam,",
  "SA16n1278:1447": "rūpañca nāmāśritam |",
  "SA16n1278:1448": "ākāśantvanāśritamato'bhāvadharma iti jñāyate |",
  "SA16n1278:1449": "yadbhabhavānāha-ākāśaṃ dhāturiti |",
  "SA16n1278:1450": "tadapi na yuktam |",
  "SA16n1278:1451": "kasmāt |",
  "SA16n1278:1452": "rūpe rūpaṃ pratihanyate rūpamasati viruddharūpe vivardhate |",
  "SA16n1278:1453": "anenārthenāha bhagavān-ṣaḍdhātuko'yaṃ puruṣakāya iti |",
  "SA16n1278:1454": "[yat] bhavānāha-na hi śaśaśṛṅga madṛśyamarūpamapratighamityucyata iti |",
  "SA16n1278:1455": "tadapyayuktam |",
  "SA16n1278:1456": "kasmāt |",
  "SA16n1278:1457": "sarvathā ākāśavaśāllabhyate |",
  "SA16n1278:1458": "asti kṛtakamatītānāgatavastvādi |",
  "SA16n1278:1459": "nedṛśamasti śaśaśṛṅgādau |",
  "SA16n1278:1460": "(pṛ) cittamapyevamarūpamamūrtamapratigham |",
  "SA16n1278:1461": "nāstīti vaktavyam |",
  "SA16n1278:1462": "(u) cittantu karma karoti yadālambanamupādatte |",
  "SA16n1278:1463": "ākāśamakarmakam |",
  "SA16n1278:1464": "abhāvamātreṇa kṛtakāstitālābhādabhāvadharma iti jñāyate ato'yaṃ samādhiradita ākāśamavalambate |",
  "SA16n1278:1465": "(pṛ) samādhirayaṃ katamāṃ bhūmimavalambate |",
  "SA16n1278:1466": "(u) sarvā bhūmiḥ nirodhamārgañcāvalambate |",
  "SA16n1278:1467": "(pṛ) kecidāhuḥ-arūpasamāpattayo nirodhālambanā api ayaṃ anumānajñānabhāgīyaṃ nirodhamātramālambate |",
  "SA16n1278:1468": "na dṛṣṭajñānabhāgīyaṃ nirodham |",
  "SA16n1278:1469": "iti |",
  "SA16n1278:1470": "tatkatham |",
  "SA16n1278:1471": "(u) sarvaṃ nirodhamavalambate |",
  "SA16n1278:1472": "dṛṣṭadharmajñānena pratyutpannasvabhūmi[gata] nirodhamavalamyate |",
  "SA16n1278:1473": "anumānajñānenānyanirodhamavalambate |",
  "SA16n1278:1474": "evaṃ mārgo'pi |",
  "SA16n1278:1475": "sarvapratipakṣāvalambitvāt |",
  "SA16n1278:1476": "(pṛ) ārūpyadhātugatāḥ sattvā anyabhūmikacittamutpādayanti na vā |",
  "SA16n1278:1477": "(u) anyabhūmikacittamanāsravacittañcotpādayanti |",
  "SA16n1278:1478": "(pṛ) tathā cet kathaṃ na cyutirbhavati |",
  "SA16n1278:1479": "(u) karmavipāke vartamānattvānna cyavate |",
  "SA16n1278:1480": "yathā kāmadhātau rūpadhātau cābhijñābalādanyasmin rūpe anyasmin citte sthito'pi na cyavate |",
  "SA16n1278:1481": "tathā tatrāpi |",
  "SA16n1278:1482": "(pṛ) ākāśānantyāyatanasamādherākāśāyatanasya kṛtsnāyatanasya ca ko bhedaḥ |",
  "SA16n1278:1483": "(u) ākāśānantyāyatanaṃ samāpitsorupāyamārgaḥ kṛtsnamityākhyāyate |",
  "SA16n1278:1484": "samādhisamāpattiḥ sampannā ākāśasamādhisamāpattiḥ ? |",
  "SA16n1278:1485": "tatra samādherhetuphala[bhāvo] bhūmiḥ sarvā sāsravā [vā]anāsravā |",
  "SA16n1278:1486": "yadi samādhiḥ,",
  "SA16n1278:1487": "samādhiṃ vinā yadi saṃkleśaḥ yadi vā vvavadānam sarvamākāśānantyāyatanamityākhyāyate ? ||",
  "SA16n1278:1488": "ākāśānantyāyatanavarga ekonasaptatyuttaraśatatamaḥ |",
  "SA16n1278:1489": "170 ārūpyasamādhitritayavargaḥ",
  "SA16n1278:1490": "sarvaśa ākāśānantyāyatanaṃ samatikramya [anantaṃ vijñānamiti] vijñānānantyāyatanamupasampadya viharati |",
  "SA16n1278:1491": "yogāvacaro rūpātparamanirviṇṇo rūpapratipakṣadharmamapyupekṣate |",
  "SA16n1278:1492": "yathā nadīṃ tīrtvā uḍupaṃ tyajati |",
  "SA16n1278:1493": "yathā vā coraṃ niṣkāsya nivartayitumicchati |",
  "SA16n1278:1494": "tathā yogāvacaro'pi ākāśaṃ pratītya rūpaṃ paribhedayan [ākāśa]mapi parijihīrṣati |",
  "SA16n1278:1495": "vijñānānantyāyatanamiti yogāvacaro vijñānenānantamākāśamityavalambamānaḥ tadā anantaṃ vijñāna [mapi ālambate] |",
  "SA16n1278:1496": "ata ākāśamupekṣya vijñānamavalambate |",
  "SA16n1278:1497": "yathā rūpapariśrānta ākāśamālambate |",
  "SA16n1278:1498": "tathā ākāśapariśrānta upaśamecchayā vijñānamātramālambate |",
  "SA16n1278:1499": "pudgalo'yaṃ vijñānenākāśamālambata ityato vijñānapradhāna ityucyate |",
  "SA16n1278:1500": "ato vijñānamātramālambate |",
  "SA16n1278:1501": "yogāvacaro vijñānenālambanamanuvartayan kālamanuvartata ityato'nantamasti |",
  "SA16n1278:1502": "tatpariśramanirviṇṇo vijñānaṃ paribhidya tatparijihīrṣayā ākiñcanyāyatanamupasampadya viharati |",
  "SA16n1278:1503": "[tadā] evaṃ cintayati vijñānamasti tatra duḥkham |",
  "SA16n1278:1504": "mama yadyasti anantaṃ vijñānam,",
  "SA16n1278:1505": "tadā avaśyamante duḥkhena bhāvyam iti |",
  "SA16n1278:1506": "ato vijñānālambanacittaṃ pragṛhṇāti |",
  "SA16n1278:1507": "cittasya [parama] sūkṣmatvāt ākiñcanyamityucyate |",
  "SA16n1278:1508": "punarevaṃ cintayati-akiñcanyamitīyaṃ saṃjñā |",
  "SA16n1278:1509": "saṃjñā ca duḥkhopāyāyāsāya bhavati rogato gaṇḍataḥ |",
  "SA16n1278:1510": "yasya saṃjñā nāsti sa punarmūḍho bhavati |",
  "SA16n1278:1511": "yadākiñcanyaṃ paśyāmi tadeva kiñcidbhavati |",
  "SA16n1278:1512": "ataḥ saṃjñābhyo na vimokṣalabdhaḥ |",
  "SA16n1278:1513": "yogāvacaraḥ saṃjñāṃ vipadaṃ āsajñikaṃ sammohaṃ paśyati |",
  "SA16n1278:1514": "iti naivasaṃjñānāsaṃjñāyatanamupasampadya viharati |",
  "SA16n1278:1515": "śāntaṃ praṇītañca yat naivasaṃjñānāsaṃjñāyatanamityucyate |",
  "SA16n1278:1516": "pṛthagjanāḥ sadotrastā asaṃjñāṃ sammohaṃ manyante |",
  "SA16n1278:1517": "ato nātyantaṃ cittaṃ niroddhumalaṃ bhavanti |",
  "SA16n1278:1518": "kecidāhuḥ-asaṃjñisattvā api cittaṃ niroddhumalamiti |",
  "SA16n1278:1519": "tadayuktam |",
  "SA16n1278:1520": "kasmāt |",
  "SA16n1278:1521": "yadi rūpadhātau cittaṃ niroddhumalaṃ bhavanti kasmādārūpyadhātau nālam |",
  "SA16n1278:1522": "(pṛ) rūpadhātuḥ rūpavānityataścittaṃ nirodhayanti |",
  "SA16n1278:1523": "ārūpyadhātau prāgeva rūpaṃ niruddham,",
  "SA16n1278:1524": "idānīṃ punaścittaṃ nirudhyate rūpacittayoryugapannirodhaṃ paśyata utrāsasammohaḥ syāt |",
  "SA16n1278:1525": "(u) yat tatra vartamānaṃ na [tat] nirodhakam |",
  "SA16n1278:1526": "tadantarājāyamānantu nirodhakaṃ syāt |",
  "SA16n1278:1527": "yathā nirodhasamāpattau |",
  "SA16n1278:1528": "(pṛ) cittanirodhasya phalamāsaṃjñikam |",
  "SA16n1278:1529": "ato rūpacittanirodhe'tyantadoṣāya bhavati |",
  "SA16n1278:1530": "(u) nirodhasamāpatterapi sacittakatā phalam |",
  "SA16n1278:1531": "tathedamapi |",
  "SA16n1278:1532": "yadi phalamasamucchinnam,",
  "SA16n1278:1533": "[tadā] phalastha iti nāma |",
  "SA16n1278:1534": "yathā nirmitagataṃ rūpam nirmitacitte punaḥ phalamutpādayati |",
  "SA16n1278:1535": "ato nātyantaṃ nirudhyate |",
  "SA16n1278:1536": "ato rūpadhātau na cittanirodho vaktavyaḥ |",
  "SA16n1278:1537": "yadyucyate |",
  "SA16n1278:1538": "arūpadhātāvapi vaktavyaḥ syāt |",
  "SA16n1278:1539": "asaṃjñi samāpattau ca na cittaṃ nirudhyeta |",
  "SA16n1278:1540": "kasmāt |",
  "SA16n1278:1541": "yogāvacaro'vaśyaṃ cittanirvedāt cittavirāgāt cittaṃ nirodhayati |",
  "SA16n1278:1542": "yadi cittanirviṇṇa evārūpadhātau notpadyeta |",
  "SA16n1278:1543": "kiṃ punaḥ rūpadhātāvutpadyeta iti |",
  "SA16n1278:1544": "pṛthagjanāścitte gabhīramātmasaṃjñāmutpādayanti |",
  "SA16n1278:1545": "yathoktaṃ sūtre-dīrgharātraṃ [hyetat bhikṣavaḥ] aśrutavataḥ] pṛthagjanasya adhyavasitaṃ mamāyitaṃ parāmṛṣṭam etanmama eṣo'hamasmi eṣa ma ātmeti |",
  "SA16n1278:1546": "ato na niśśeṣaṃ nirvidyate virajyate |",
  "SA16n1278:1547": "kiñcoktaṃ sūtre-tīrthikāḥ trayāṇāmupādānānāṃ samucchedaṃ nirodhamupadiśanti nātmavādopādānasya iti |",
  "SA16n1278:1548": "ato na cittaṃ niroddhumalam |",
  "SA16n1278:1549": "yathā markaṭopamasūtram [aśrutavān] pṛthagjanaḥ kāyaṃ virajyeta na cittam |",
  "SA16n1278:1550": "varaṃ [bhikṣavaḥ aśrutavān] pṛthagjana imaṃ cāturmahābhautikaṃ kāya[mātmata] upagacchet na tveva cittam |",
  "SA16n1278:1551": "tatkasya hetoḥ |",
  "SA16n1278:1552": "dṛśyate'yaṃ [bhikṣava ścāturmahābhautikaḥ] kāya [ekamapi varṣaṃ] tiṣṭhan.....daśa varṣāṇi [tiṣṭhan] yāvacchatavarṣāṇyapi tiṣṭhan |",
  "SA16n1278:1553": "yacca khalu [etadbhikṣava] ucyate cittamityapi mana ityapi vijñānamityapi tat rātyāśca divasasya cātyayena anyadevotpadyate anyannirudhyate |",
  "SA16n1278:1554": "tadyathā [bhikṣavaḥ] markaṭa [araṇya upavane caran] śākhāṃ gṛhṇāti |",
  "SA16n1278:1555": "tāṃ muktvā anyāṃ gṛhṇāti |",
  "SA16n1278:1556": "ekameva bhikṣavo yadidamucyate cittamityapi mana ityapi vijñānamityapi |",
  "SA16n1278:1557": "tat rātyāśca divasasya cātyāyena anyadevotpadyate anyannirudhyate | ]",
  "SA16n1278:1558": " tatra śrutavān [bhikṣavaḥ] āryaśrāvakaḥ pratītya samutpādameva sādhukaṃ yoniśo manasikaroti |",
  "SA16n1278:1559": "ato'nityamityeva prajānāti iti |",
  "SA16n1278:1560": "pratītyasamutpādasyājñātā vedanāviśeṣādijñānaṃ vikalpayati |",
  "SA16n1278:1561": "sarve tīrthikā avikalpapratyayajñānatvāt na cittaṃ nirodhayitumalam |",
  "SA16n1278:1562": "pṛthagjanāśca rūpavirāgiṇo['pi] cittāvirāgitvānnālaṃ vimoktum |",
  "SA16n1278:1563": "ye yugapaccittaṃ niroddhumalam |",
  "SA16n1278:1564": "te kasmānnālaṃ vimoktum |",
  "SA16n1278:1565": "kiñca pṛthagjanāḥ [citta] nirodhabhīrutayā nirvāṇe nālaṃ śāntaśivasaṃjñāmutpādayitum |",
  "SA16n1278:1566": "yathoktaṃ sūtre-naiṣo'hamasmi,",
  "SA16n1278:1567": "naitanmameti pṛthagjanānāmutrāsapadam śāntaśivasaṃjñāṃ notpādayati |",
  "SA16n1278:1568": "kathaṃ cittaṃ niroddhumalaṃ bhavet |",
  "SA16n1278:1569": "pṛthagjanānāñca dharmo [yat] uttamāṃ bhūmiṃ pratītyāvarāṃ bhūmiṃ vijahāti |",
  "SA16n1278:1570": "ato nāsti cittanirodhapratyayaḥ |",
  "SA16n1278:1571": "kintu samādhibalena sūkṣmasaṃjñāmabhimukhīkṛtya cittasya prabodhāt vadati nāsti saṃjñeti |",
  "SA16n1278:1572": "audārikasaṃjñāmutpādayan tadaiva [tataḥ] cyutaḥ patati |",
  "SA16n1278:1573": "[sa cāsaṃjñītyucyate | ]",
  "SA16n1278:1574": " yathā alpajño'jña iti |",
  "SA16n1278:1575": "yathā vā alpadaśano'daśana iti |",
  "SA16n1278:1576": "yathā vā sammūrchābhraṣṭacetanāḥ suṣuptāḥ krimayaḥ śītibhūtamakarāḥ |",
  "SA16n1278:1577": "yathā vā naivasaṃjñānasaṃjñāyatanamityucyate |",
  "SA16n1278:1578": "tathā tatrāpi vastutaḥ saṃjñāyāṃ satyāmapi saṃvṛtito'saṃjñītyucyate |",
  "SA16n1278:1579": "ārūpyasamādhitrayavargaḥ saptatyuttaraśatatamaḥ |",
  "SA16n1278:1580": "171 nirodhasamāpattivargaḥ",
  "SA16n1278:1581": "sarvaśonaivasaṃjñānāsaṃjñāyatanaṃ samatikramya saṃjñāvedayitanirodhaṃ kāyena spṛṣṭvā viharati |",
  "SA16n1278:1582": "(pṛ) dhyāneṣu kasmānnocyate sarvaśaḥ samatikramyeti |",
  "SA16n1278:1583": "arūpasamāpattiṣu ca nokto'staṅgamaḥ |",
  "SA16n1278:1584": "(u) uktaṃ khalvasmābhiḥ dhyānasamādhiṣu santi vitarkavicāraprītisukhādayo dharmā iti ato nocyate sarvaśaḥ samatikramyeti |",
  "SA16n1278:1585": "(pṛ) ākāśānantyāyatane rūpacittamastīti pratipāditameva |",
  "SA16n1278:1586": "ato'rūpeṣvapi na vaktavyaṃ sarvaśaḥ samatikramyeti (u)",
  "SA16n1278:1587": "ākāśānantyāyatanasamāpattiṃ samāpanno rūpacittādvimucyate,",
  "SA16n1278:1588": "na vitarkavicārādibhyo dharmebhyaḥ |",
  "SA16n1278:1589": "kecidāhuḥ-samatikramo vyupaśamo'staṅgamaḥ sarvamekārthakam,",
  "SA16n1278:1590": "vyañjanameva nānā iti |",
  "SA16n1278:1591": "ārūpyasamāpattiṣu ca cittaṃ susthiram |",
  "SA16n1278:1592": "avarabhūmau cittaṃ vikṣepakampyam |",
  "SA16n1278:1593": "ato nocyate sarvaśaḥ samatikramyeti |",
  "SA16n1278:1594": "(pṛ) yat sahaivoktaṃ asti kaṇṭako yaduta rūpasaṃjñā ityādi |",
  "SA16n1278:1595": "tat kasmāducyate cittaṃ susthiramiti |",
  "SA16n1278:1596": "(u) yadyapi sahaivokta masti kaṇṭaka iti |",
  "SA16n1278:1597": "tathāpi caturthadhyānamacalamityākhyāyate |",
  "SA16n1278:1598": "evamarūpasamāpattiṣu samāpattibalamahimnā susthiramityākhyā labhyate |",
  "SA16n1278:1599": "(pṛ) śaikṣo na nirodhasamāpattiṃ labheta |",
  "SA16n1278:1600": "naivasaṃjñānāsaṃjñāyatanasya sarvaśo'natikramāt |",
  "SA16n1278:1601": "(u) śaikṣo naivasaṃjñānāsaṃjñāyatane sarvasaṃskārāṇāṃ vyupaśamaṃ paśyati |",
  "SA16n1278:1602": "kintu na paśyati teṣāmanutpādam |",
  "SA16n1278:1603": "ata uktadoṣo labhyate |",
  "SA16n1278:1604": "yat bhavatā pūrvamuktaṃ navānupūrvikeṣu cittacaittānāṃ nirodha iti tat virudhyate |",
  "SA16n1278:1605": "(u) nirodhasamāpattirdvividhā-kleśānāṃ kṣayarūpā kleśānāmakṣayarūpā iti |",
  "SA16n1278:1606": "kleśānāṃ kṣayarūpā vimokṣeṣu vartate kleśānāmakṣayarūpā anupūrvaṃ [vihāre]ṣu vartate |",
  "SA16n1278:1607": "(1) kleśānāṃ nirodhānnirodhasamāpattiḥ, (2)",
  "SA16n1278:1608": "cittacaittānāṃ nirodhānnirodhasamāpattiḥ |",
  "SA16n1278:1609": "kleśānāṃ nirodho'ṣṭamavimokṣaḥ |",
  "SA16n1278:1610": "tedevārhatphalam |",
  "SA16n1278:1611": "arhatphalañca sarvasaṃjñānāṃ punaranutpādako vyupaśama eva |",
  "SA16n1278:1612": "atra saṃjñānāṃ vyupaśame'pi anyasaṃyojanānāṃ sattvāt punaranutpādikā na bhavati |",
  "SA16n1278:1613": "(pṛ) yadi yogavacaro navānupūrvavihāraiścittaṃ nirodhayati |",
  "SA16n1278:1614": "srotaāpannādayaḥ kathaṃ cittanirodhadharmaṃ sākṣātkurvanti |",
  "SA16n1278:1615": "(u) anupūrvavihāreṣu nirodho mahānirodhaḥ |",
  "SA16n1278:1616": "yadi kaścit dhyānasamāpattīḥ sādhu bhāvayati,",
  "SA16n1278:1617": "mārgacittabaladārḍhyādimaṃ nirodhaṃ labhate |",
  "SA16n1278:1618": "yadi nāsti tadbalam,",
  "SA16n1278:1619": "tadā nirodhasamāpattirnedṛśaṃ mahābalaṃ vindate |",
  "SA16n1278:1620": "ato'nupūrvavihārā uktāḥ |",
  "SA16n1278:1621": "anyatrāpyasti nirodhacittam |",
  "SA16n1278:1622": "yathā caturthadhyāne cittacaittān nirundhya āsaṃjñike praviśati |",
  "SA16n1278:1623": "prathamadhyānādau kasmānna nirodhaḥ |",
  "SA16n1278:1624": "anyatrāpi ca nirodhacittārtho bhavet |",
  "SA16n1278:1625": "yathoktaṃ sūtre srotaāpannādayo nirodhaṃ sākṣātkurvanti |",
  "SA16n1278:1626": "niruddhacittameva nirodha ityucyate na punaranyo'sti dharmo nirodha iti |",
  "SA16n1278:1627": "ato jñāyate imā navabhūmīrvihāyāpyasti cittanirodha iti |",
  "SA16n1278:1628": "(pṛ) yadi nirodhasamāpattau sarvacittacaittān nirodhayati |",
  "SA16n1278:1629": "kasmātsaṃjñāvedayitanirodhamātramucyate |",
  "SA16n1278:1630": "(u) sarvāṇi cittāni veditānītyucyante |",
  "SA16n1278:1631": "veditañcedaṃ dvividhaṃ-saṃjñāveditaṃ prajñāveditamiti |",
  "SA16n1278:1632": "saṃjñāveditaṃ saṃskṛtālambanaṃ cittam |",
  "SA16n1278:1633": "saṃjñākārāṇāṃ prajñaptigatatvāt prajñaptiśca dvividhā-hetusaṃghātaprajñaptiḥ dharmaprajñaptiśceti |",
  "SA16n1278:1634": "ataḥ sarvasaṃskṛtālambanaṃ cittaṃ saṃjñā bhavati |",
  "SA16n1278:1635": "prajñāveditaṃ asaṃskṛtālambanaṃ cittam |",
  "SA16n1278:1636": "ataḥ saṃjñāveditanirodha ityuktau sarvanirodha ukto bhavati |",
  "SA16n1278:1637": "(pṛ) sarveṣu cittacaitteṣu prādhānyāt saṃjñāveditaṃ kevalamucyate |",
  "SA16n1278:1638": "kasmāt |",
  "SA16n1278:1639": "kleśānāmasti bhāgadvayam-tṛṣṇābhāgo dṛṣṭibhāga iti |",
  "SA16n1278:1640": "veditādutpadyate tṛṣṇābhāgaḥ |",
  "SA16n1278:1641": "saṃjñāto dṛṣṭibhāgaḥ |",
  "SA16n1278:1642": "kāmadhātau rūpadhātau ca veditaṃ pradhānam |",
  "SA16n1278:1643": "arūpyadhātau tu saṃjñā pradhānā |",
  "SA16n1278:1644": "ato dvividhamevoktam |",
  "SA16n1278:1645": "vijñānasthitiṣu ca saṃjñāveditamātramuktam |",
  "SA16n1278:1646": "vijñānasthitīnāṃ cittādutthitatvādeva saṃskāra ityākhyā |",
  "SA16n1278:1647": "saṃjñāveditanirodha ityuktau ca sarvacittacaittānāṃ nirodha ukto bhavati |",
  "SA16n1278:1648": "cittacaittānāṃ tato'vyabhicārāt |",
  "SA16n1278:1649": "(u) maivam |",
  "SA16n1278:1650": "bhavānāha-prādhānyāt [saṃjñāveditaṃ] kevalamucyata iti |",
  "SA16n1278:1651": "[tadā] cittamātraṃ vaktavyam |",
  "SA16n1278:1652": "kasmāt |",
  "SA16n1278:1653": "uktaṃ hi tatra tatra (?)",
  "SA16n1278:1654": "sūtre-cittaṃ khalvadhipattiḥ dvividhānāṃ kleśānāmāśrayaḥ |",
  "SA16n1278:1655": "cittasyaiva vikalpāt saṃjñāveditamityucyate |",
  "SA16n1278:1656": "iti |",
  "SA16n1278:1657": "ato vaktavyaṃ cittameva |",
  "SA16n1278:1658": "citte cokte sugamam |",
  "SA16n1278:1659": "ato bhavaduktirna [saṃbhavati] |",
  "SA16n1278:1660": "(pṛ) samāpattiriyaṃ kasmāducyate kāyena spṛṣṭvā viharatīti |",
  "SA16n1278:1661": "(u) aṣṭavimokṣāḥ sarve kāyena spṛṣṭvā viharantīti vaktavyāḥ |",
  "SA16n1278:1662": "ayaṃ nirodhadharmaḥ anabhilāpavedyatvāt kāyena sākṣātkarotītyāha |",
  "SA16n1278:1663": "tadyathā apāṃ spraṣṭā tacchaityaṃ prajānāti |",
  "SA16n1278:1664": "na tu śrotā prajānāti |",
  "SA16n1278:1665": "tathedamapi |",
  "SA16n1278:1666": "acittadharmatvāt iyaṃ kāyena sākṣātkarotīti syāt |",
  "SA16n1278:1667": "(pṛ) yadbhavānāha-nirodhasamāpattiracittadharma iti |",
  "SA16n1278:1668": "na tat yujyate |",
  "SA16n1278:1669": "kasmāt |",
  "SA16n1278:1670": "samāpattimimāṃ samāpannaḥ sattva [eva] bhavati |",
  "SA16n1278:1671": "loke ca nāsti ko'pi sattvo'cittaka ityato'yuktam |",
  "SA16n1278:1672": "uktañca sūtre-āyurūsma vijñānamime trayo dharmāḥ sadā'vyabhicāriṇa iti |",
  "SA16n1278:1673": "ato nāsti niruddhacittaḥ [sattvaḥ] |",
  "SA16n1278:1674": "sarve ca sattvāścaturbhirāhārairjīvanti |",
  "SA16n1278:1675": "nirodhasamāpattimupasampannasya na santyāhārāḥ |",
  "SA16n1278:1676": "kasmāt |",
  "SA16n1278:1677": "nahyayaṃ kabalīkāramāhāraṃ bhunakti |",
  "SA16n1278:1678": "sparśādayo'pi niruddhāḥ |",
  "SA16n1278:1679": "ato nāstyāhāraḥ |",
  "SA16n1278:1680": "cittañca cittādutpadyate |",
  "SA16n1278:1681": "citte'smin niruddhe nānyaccittamutpadyate |",
  "SA16n1278:1682": "samanantarapratyayābhāvāt kathamūrdhvabhāvi cittamutpadyeta |",
  "SA16n1278:1683": "kiñcānupadhiśeṣanirvāṇapraviṣṭamātraṃ cittaṃ samucchinnasantati sat nirudhyate |",
  "SA16n1278:1684": "nānyatra[gataṃ] nirudhyate |",
  "SA16n1278:1685": "yathoktaṃ sūtre-rūpeṇa kāmān samatikrāmati |",
  "SA16n1278:1686": "arūpeṇa rūpaṃ samatikrāmati |",
  "SA16n1278:1687": "nirodhena sarvacetanāmanaskārān samatikrāmati iti |",
  "SA16n1278:1688": "cittameva cetanā manaskāro bhavatītyavaśyaṃ nirodhena taṃ samatikrāmati |",
  "SA16n1278:1689": "sopadhiśeṣanirvāṇalābhinaḥ kliṣṭaṃ cittaṃ nirudhyate |",
  "SA16n1278:1690": "nirūpadhiśeṣanirvāṇalābhino'kliṣṭaṃ cittaṃ nirudhyate |",
  "SA16n1278:1691": "ityayameva tathāgataśāsane samyagarthaḥ |",
  "SA16n1278:1692": "nirodhasamāpattiṃ samāpannaśca na mṛta ityucyate |",
  "SA16n1278:1693": "cittanirodho hi maraṇam |",
  "SA16n1278:1694": "yadi niruddhaṃ cittaṃ punarjāyate |",
  "SA16n1278:1695": "mṛtaśca punarjāyeta |",
  "SA16n1278:1696": "nirvāṇaṃ praviṣṭo'pi punarjāyeta |",
  "SA16n1278:1697": "tadā tu naiva vimokṣaḥ |",
  "SA16n1278:1698": "vastutastu na tathā |",
  "SA16n1278:1699": "ataścittaṃ na nirudhyate |",
  "SA16n1278:1700": "atrocyate | yadbhavānāha-nāstyacittakaḥ sattva iti acitta[tā] sāmye'pi maraṇe'sti bhedaḥ |",
  "SA16n1278:1701": "yathā sūtre paripṛcchati-yo'yaṃ [bhante] mṛtaḥ [kālakṛtaḥ] yaścāyaṃ saṃjñāvedayitanirodhaṃ samāpannaḥ |",
  "SA16n1278:1702": "anayoḥ kiṃ nānākaraṇam |",
  "SA16n1278:1703": "pratyāha-yo'yaṃ [gṛhapate] mṛtaḥ [kālakṛtaḥ] |",
  "SA16n1278:1704": "tasya āyurūṣma vijñānamitīmāni trīṇyekāntaniruddhāni |",
  "SA16n1278:1705": "yaścāyaṃ [gṛhapate] saṃjñāvedayitanirodhaṃ samāpannaḥ |",
  "SA16n1278:1706": "tasya cittamātraṃ niruddham,",
  "SA16n1278:1707": "āyurūṣma tu kāyād vibhaktaṃ vartate iti |",
  "SA16n1278:1708": "ato'cittakaḥ sattvo bhavediti |",
  "SA16n1278:1709": "puruṣasyāsya cittaṃ sa tatasthitilābhi bhavati |",
  "SA16n1278:1710": "[sthiti] lābhabalāt sacitta ityākhyā |",
  "SA16n1278:1711": "na tu sa tarupāṣāṇasamaḥ |",
  "SA16n1278:1712": "yadbhavānavocat-trīṇi vastūnyavyabhicārīṇīti |",
  "SA16n1278:1713": "tat kāmarūpadhātukasattvārthatayoktam |",
  "SA16n1278:1714": "arūpadhātāvastyāyuḥ,",
  "SA16n1278:1715": "asti vijñānam,",
  "SA16n1278:1716": "natvasti ūṣma |",
  "SA16n1278:1717": "nirodhasamāpattiṃ samāpannasya cāstyāyuḥ astyūṣma,",
  "SA16n1278:1718": "natvasti vijñānam |",
  "SA16n1278:1719": "asmin sūtre'pyuktam vijñānaṃ kāyādvibhaktamiti |",
  "SA16n1278:1720": "atastrīṇyavibhaktānīti yat vacanaṃ,",
  "SA16n1278:1721": "tat yatra santi tatroktam |",
  "SA16n1278:1722": "yadavocadbhavān-āhāraṃ vinā kathaṃ jīvediti |",
  "SA16n1278:1723": "kāyo'yaṃ pūrvatanīnamanaḥ sañcetanāhārāt pratyutpanne vartate |",
  "SA16n1278:1724": "śītādisparśāt kāyaṃ sandhatte |",
  "SA16n1278:1725": "yaduktaṃ bhavatā cittaṃ pratītya cittamutpadyata |",
  "SA16n1278:1726": "[tatra] cittaṃ cittāntarasya kārakahetuḥ |",
  "SA16n1278:1727": "kārakahetau niruddhe cittāntaramutpādayati |",
  "SA16n1278:1728": "(pṛ) kathaṃ niruddhaṃ cittaṃ cittāntaramutpādayati |",
  "SA16n1278:1729": "yathā cakṣū niruddhaṃ sat na tadvijñānaṃ janayati |",
  "SA16n1278:1730": "(u) yathā niruddhaṃ karma vipākamutpādayati |",
  "SA16n1278:1731": "tathedamapi |",
  "SA16n1278:1732": "yanmanaḥ yacca manovijñānam ime dve mithaḥ pratisambandhinī |",
  "SA16n1278:1733": "na tathā cakṣuścakṣurvijñānam |",
  "SA16n1278:1734": "ato'hetuḥ |",
  "SA16n1278:1735": "yadavocaḥ santānasamuccheda eva cittaṃ nirudhyata iti |",
  "SA16n1278:1736": "tadayuktam |",
  "SA16n1278:1737": "trividho hi nirodhaḥ-rūpanirodhaḥ cittanirodhaḥ kadācidrūpacittobhayanirodhaḥ,",
  "SA16n1278:1738": "kadācidrūpasya nirodho na tu cittasya yathā nirodhasamāpattisamāpanne |",
  "SA16n1278:1739": "kadācidrūpacittobhayanirodhaḥ yathā santānasamucchede |",
  "SA16n1278:1740": "yadavocaḥ nirodhasamāpattiṃ samāpanno na mṛta ityucyata iti |",
  "SA16n1278:1741": "puruṣasyāsya nāyurūṣma niruddham |",
  "SA16n1278:1742": "mṛtasya trīṇyapi niruddhānīti |",
  "SA16n1278:1743": "ayaṃ bhedaḥ |",
  "SA16n1278:1744": "puruṣasyāsya ca āyurūṣma pratītya cittaṃ punarutpadyate |",
  "SA16n1278:1745": "na tathā mṛtasya |",
  "SA16n1278:1746": "yaduktaṃ bhavatā-yadi niruddhaṃ cittaṃ punarjāyate,",
  "SA16n1278:1747": "tadā na vimokṣa iti |",
  "SA16n1278:1748": "tadayuktam |",
  "SA16n1278:1749": "kasmāt |",
  "SA16n1278:1750": "nirvāṇaṃ praviṣṭasya pūrvakarmavedyāni āyurūṣmavijñānāni niruddhāni |",
  "SA16n1278:1751": "na punarutpadyante |",
  "SA16n1278:1752": "asya tu āyurūṣmaṇoranirodhe pūrvakālīnaṃ cittamutpadyate |",
  "SA16n1278:1753": "yathā nirodhasamāpattivarga uktam-nirodhasamāpattiṃ samāpannaḥ ṣaḍāyatanāni kāyajīvitañca pratītya punarvyuttiṣṭhata iti |",
  "SA16n1278:1754": "ataścittaṃ punarutpadyate |",
  "SA16n1278:1755": "nirvāṇaṃ praviṣṭasya cittaṃ paraṃ na punarutpadyate |",
  "SA16n1278:1756": "ato jñāyate samāpattiriyamacittaketi |",
  "SA16n1278:1757": "(pṛ) kasmādetatsamāpattervyutthitasya dattaṃ dṛṣṭadharme vipākaṃ prāpayati |",
  "SA16n1278:1758": "(u) etatsamāpattervyutthitasya cittaṃ paramaśāntam |",
  "SA16n1278:1759": "yathoktaṃ sūtre- nirodhasamāpattervyutthitasya cittaṃ nirvāṇabhāgīyam iti |",
  "SA16n1278:1760": "asya ca dhyānasamāpattibalaṃ sudṛḍham |",
  "SA16n1278:1761": "tadāśritya prajñā'pi mahatī |",
  "SA16n1278:1762": "prajñāmahimnā dāyako viśiṣṭaṃ vipākaṃ vindate |",
  "SA16n1278:1763": "yathā śatasahasraśrāvakāṇāṃ satkārako naikabuddhasya [satkāra] samāno bhavati |",
  "SA16n1278:1764": "atra prajñayaiva viśeṣo na saṃyojanasamucchede |",
  "SA16n1278:1765": "tathedamapi |",
  "SA16n1278:1766": "imāṃ samāpattiṃ samāpannasya bahulasaddharmavāsitacittatvāt mahāphalamutpadyate |",
  "SA16n1278:1767": "yathā sukṛṣṭe kṣetre sasyamavaśyaṃ bahulaṃ bhavati |",
  "SA16n1278:1768": "lokānnirviṇṇasya dānaṃ mahāvipākaṃ prāpayati |",
  "SA16n1278:1769": "nirodhasamāpattervyutthito lokātparamanirviṇṇa ityatastatsatkāro viśiṣṭaḥ |",
  "SA16n1278:1770": "viśuddhacittasya dānaṃ mahāvipākaprāpakam |",
  "SA16n1278:1771": "nāviśuddhacittasya puruṣo'yaṃ prajñaptyāpi na kliṣṭacittaḥ |",
  "SA16n1278:1772": "ata[sta]tsatkāro mahāvipākaprāpakaḥ |",
  "SA16n1278:1773": "kiñcāyaṃ sadā paramārthasatye tiṣṭhati |",
  "SA16n1278:1774": "anye saṃvṛtisatye vartante |",
  "SA16n1278:1775": "puruṣo'yaṃ sadā saraṇadharme vartate |",
  "SA16n1278:1776": "kasmāt |",
  "SA16n1278:1777": "saṃskṛtālambanaṃ cittaṃ saraṇaṃ bhavati |",
  "SA16n1278:1778": "uktañca sūtre-",
  "SA16n1278:1779": "tṛṇadoṣāṇi kṣetrāṇi rāgadoṣā iyaṃ prajā |",
  "SA16n1278:1780": "tasmāddhi vītarāgeṣu dattamasti mahāphalam || iti |",
  "SA16n1278:1781": "rāgapratyayā prajñaptisaṃjñā |",
  "SA16n1278:1782": "asyāḥ samāpattervyutthito nirvāṇālambana ityataḥ prajñaptisaṃjñayā viviktaḥ |",
  "SA16n1278:1783": "api coktaṃ sūtre-yasya dānapateḥ satkāraṃ bhuṅktvā apramāṇasamādhimupasampadya viharati |",
  "SA16n1278:1784": "ayaṃ dānapattiḥ tatpratyayamapramāṇapuṇyaṃ labhate iti |",
  "SA16n1278:1785": "nirodhasamāpattervyutthitasya [yat] nirvāṇālambanaṃ cittam |",
  "SA16n1278:1786": "idamucyate'pramāṇam |",
  "SA16n1278:1787": "ato dṛṣṭa eva vipākaṃ labhate |",
  "SA16n1278:1788": "kiñca aṣṭabhirguṇai ralaṅkṛtamidaṃ puṇyakṣetram-samyak dṛṣṭiḥ,",
  "SA16n1278:1789": "nirvāṇālambanaṃ cittaṃ anyāni cāṅgāni taiḥ samanvāgataṃ bhavati |",
  "SA16n1278:1790": "ata [statra dattaṃ] dṛṣṭavipākaṃ janayati |",
  "SA16n1278:1791": "(pṛ) kecidāhuḥ-nirodhasamāpattiścittaviprayuktasaṃskāro laukikadharmaśceti |",
  "SA16n1278:1792": "tatkatham |",
  "SA16n1278:1793": "(u) yathoktavat etatsamāpattervyutthitasya paramaśāntyādayo guṇā bhavanti |",
  "SA16n1278:1794": "neme guṇā laukikāḥ syuḥ |",
  "SA16n1278:1795": "(pṛ) nirodhasamāpattirdharmāṇāṃ pratirodhārthā |",
  "SA16n1278:1796": "tena dharmeṇa hi cittaṃ notpādayati |",
  "SA16n1278:1797": "ataścittaviprayuktasaṃskāraḥ syāt |",
  "SA16n1278:1798": "yathā tapte'yasmi kārṣṇyaṃ na bhavati |",
  "SA16n1278:1799": "tāpāpagame punarbhavati |",
  "SA16n1278:1800": "tathedamapi syāt |",
  "SA16n1278:1801": "(u) tathā cet nirvāṇamapi cittaviprayuktasaṃskāraḥ syāt |",
  "SA16n1278:1802": "kasmāt |",
  "SA16n1278:1803": "nirvāṇaṃ pratītya hi nānye skandhāḥ samutpadyante |",
  "SA16n1278:1804": "yadi nirvāṇaṃ na cittaviprayuktasaṃskāra iti |",
  "SA16n1278:1805": "iyaṃ samāpattirapi na cittaviprayuktasaṃskāraḥ syāt |",
  "SA16n1278:1806": "yogāvacarāṇāmīdṛśo dharmaḥ syāt nirodhasamāpattiṃ samāpanne praṇihitānugamanāccittaṃ na pravartate |",
  "SA16n1278:1807": "ato na vaktavyo viprayuktasaṃskāra iti |",
  "SA16n1278:1808": "(pṛ) imāṃ samāpattimevānupūrvaṃ samāpadyata iti kimanupūrvameva vyuttiṣṭheta |",
  "SA16n1278:1809": "(u) anupūrvameva vyuttiṣṭhate |",
  "SA16n1278:1810": "krameṇa caudārikaṃ cittaṃ samāpadyate |",
  "SA16n1278:1811": "(pṛ) sūtra uktamnirodhasamāpattervyutthitaṃ cittaṃ prathamaṃ trayaḥ sparśāḥ spṛśanti-aniñjyaḥ [sparśaḥ] animittaḥ [sparśaḥ] apraṇihitaḥ [sparśa] iti |",
  "SA16n1278:1812": "kasmādevam |",
  "SA16n1278:1813": "(u) asaṃskṛtālambane citte vidyamānaḥ sparśaḥ aniñjyaḥ animittaḥ apraṇihita iti nāma |",
  "SA16n1278:1814": "śūnyata evāniñjyaḥ |",
  "SA16n1278:1815": "saṃskṛtālambanasya cittasya laghutvādastīñjanaṃ yadrūpavedanādīnāṃ grahaṇam |",
  "SA16n1278:1816": "śūnye[sati] animittam |",
  "SA16n1278:1817": "animitte [sati] rāgādi kimapi nāsti |",
  "SA16n1278:1818": "acittako'yaṃ prathamaṃ nirvāṇamālambya tataḥ saṃskṛtamālambate |",
  "SA16n1278:1819": "ata ucyate vyutthāne trayaḥ sparśāḥ spṛśantīti |",
  "SA16n1278:1820": "(pṛ) kecidāhuḥ-nirodhasamāpattiṃ samāpannasya cittaṃ sāsravam |",
  "SA16n1278:1821": "samāpattivyutthitasya cittaṃ sāsravaṃ kadācidanāsravaṃ kadāciditi |",
  "SA16n1278:1822": "kathamidam |",
  "SA16n1278:1823": "(u) na sāsravam |",
  "SA16n1278:1824": "yogāvacara etatsamāpattisamīpsayā prathamata eva sarvān saṃskārān paribhedayati |",
  "SA16n1278:1825": "paribhedātsamāpadyate |",
  "SA16n1278:1826": "vyutthitasya nirvāṇālambanaṃ cittamevābhimukhī bhavati |",
  "SA16n1278:1827": "ato jñāyate sarvathā anāsravamiti |",
  "SA16n1278:1828": "sūtra uktam-[saṃjñāvedayita] nirodhasamāpattiṃ samāpadyamānasya bhikṣornaivaṃ bhavati [ahaṃ [saṃjñāvedayita] nirodhaṃ samāpadye iti |",
  "SA16n1278:1829": "vyutthitasya api naivaṃ bhavati [ahaṃ vyuttiṣṭhāmīti |",
  "SA16n1278:1830": "tathā cen kathaṃ samāpadyate |",
  "SA16n1278:1831": "(u) nityaṃ bhāvitatvāt samāpattibalaṃ sudṛḍhaṃ bhavati |",
  "SA16n1278:1832": "tathā cintanāsattve'pi samāpadyate |",
  "SA16n1278:1833": "yogāvacaro'yaṃ saṃskṛtā-[lambana] samucchedāt tathābhūtaṃ nirodhaṃ samāpadyate |",
  "SA16n1278:1834": "yadi cittamagṛhya saṃskṛtamālambate |",
  "SA16n1278:1835": "tadā na samāpanno nāma |",
  "SA16n1278:1836": "ataḥ sūtramāha [atha khalvasya] pūrvameva tathācittaṃ bhāvitaṃ bhāvati [yat tat tathātvāya] upanayati iti |",
  "SA16n1278:1837": "(pṛ) yadi nāsti śūnyādanyadupalabhyam |",
  "SA16n1278:1838": "tadā asaṃskṛtālambanaṃ cittaṃ bhāvayitvā kamupakāraṃ labhate |",
  "SA16n1278:1839": "(u) dīrghakālaṃ bhāvitatvāt samāpattidārḍhye jñānadarśanaṃ suniścitaṃ bhavati |",
  "SA16n1278:1840": "yathā saṃskṛtālambanaṃ cittaṃ paśyato'pi nāsti kṣaṇikādanyat |",
  "SA16n1278:1841": "dīrghakāla bhāvitaṃ cittamātrantu sudṛḍhaṃ bhavati |",
  "SA16n1278:1842": "tathedamapi syāt ||",
  "SA16n1278:1843": "nirodhasamāpattivarga ekasaptatyuttaraśatatamaḥ |",
  "SA16n1278:1844": "172 daśakṛtsnāyatanavargaḥ",
  "SA16n1278:1845": "pūrvālambanamakampayitvā cittabalavaśitā kṛtsnāyatanamityucyate |",
  "SA16n1278:1846": "yogāvacaraḥ parīttanimittaṃ gṛhītavān adhimuktibalena tat vipulayati |",
  "SA16n1278:1847": "kasmāt |",
  "SA16n1278:1848": "samāhitacittabalāt tattve'vatarataḥ sarvaṃ śūnyaṃ bhavati |",
  "SA16n1278:1849": "adhimuktāvavatarataḥ pūrvagṛhītaṃ nimittamanuvartate |",
  "SA16n1278:1850": "(pṛ) ko'yamadhimuktisvabhāvaḥ |",
  "SA16n1278:1851": "(u) nīlādīni rūpāṇyapramāṇāni |",
  "SA16n1278:1852": "tanmūlāni saṃkṣipya catvāri,",
  "SA16n1278:1853": "pṛthivyādīni catvāri mahābhūtāni,",
  "SA16n1278:1854": "catvāri ca rūpāṇāṃ mūlāni etadaṣṭakaparicchinnamidamākāśam |",
  "SA16n1278:1855": "vijñānamanantamākāśaṃ prajānātīti anantamapi |",
  "SA16n1278:1856": "yasmāt sāntadharmo nānantaṃ gṛhṇāti |",
  "SA16n1278:1857": "imāni daśa bhavanti |",
  "SA16n1278:1858": "(pṛ) pṛthivyāmasti tu dravyato'bādi |",
  "SA16n1278:1859": "yogī kathaṃ pṛthivīmātraṃ bhāvayati |",
  "SA16n1278:1860": "(u) dīrghakālaṃ tat bhāvayan sadā pṛthivīnimittaṃ gṛhṇāti |",
  "SA16n1278:1861": "tataḥ pṛthivīmātraṃ paśyati nānyadvastu |",
  "SA16n1278:1862": "(pṛ) yoginā dṛṣṭaṃ pṛthivīnimittaṃ dravyataḥ pṛthivī na vā |",
  "SA16n1278:1863": "(u) adhimuktibalāt darśane pṛthivī bhavati na dravyato bhavati pṛthivī |",
  "SA16n1278:1864": "(pṛ) nirmāṇabalāt bhūyamānaṃ nirmitamapi kiṃ na dravyam |",
  "SA16n1278:1865": "(u) nirmitaṃ samādhibalātsiddhamityataḥ kṛtakaṃ vastu yaduta prabhā aptejādi ca |",
  "SA16n1278:1866": "(pṛ) kecidābhidharmikā āhuḥ-aṣṭakṛtsnāyatanāni caturthadhyānamātre vartanta iti |",
  "SA16n1278:1867": "tat katham |",
  "SA16n1278:1868": "(u) yadi vartanta kāmadhātau triṣu dhyāneṣu ca ko doṣaḥ |",
  "SA16n1278:1869": "antime dve kṛtsnāyatane pratyekaṃ svabhūmau bhavetām |",
  "SA16n1278:1870": "tāni ca daśa sāsravāṇi |",
  "SA16n1278:1871": "ālambanākampitvāt |",
  "SA16n1278:1872": "(pṛ) ākāśaṃ kiṃ rūpapratighalakṣaṇam |",
  "SA16n1278:1873": "(u) yogī adhimuktyā ca cakṣuḥśrotrādyākāśalakṣaṇaṃ śūnyaṃ gṛhṇāti |",
  "SA16n1278:1874": "na sākṣādravyasadrūpaṃ paribhedayati |",
  "SA16n1278:1875": "ato'pi ādhimuktikamityākhyā [tasya] |",
  "SA16n1278:1876": "(pṛ) uktañca sūtre-sarvapṛthivīsamādhiṃ samāpannasyaivaṃ bhavati-ahameva pṛthivī,",
  "SA16n1278:1877": "pṛthivyevāhamiti |",
  "SA16n1278:1878": "kasmādevaṃ bhavati |",
  "SA16n1278:1879": "(u) [sva]cittaṃ sarvavyāpi paśyati |",
  "SA16n1278:1880": "ataścintayati sarvamahamiti |",
  "SA16n1278:1881": "(pṛ) kecidāhuḥ-ayaṃ samādhiḥ kāmadhātvāptapṛthivyādimātramālambata iti |",
  "SA16n1278:1882": "kathamidam |",
  "SA16n1278:1883": "(u) yadi kāmadhātvāptapṛthivyādi sarvamālambate ko doṣaḥ |",
  "SA16n1278:1884": "prajñaptyācāyaṃ samādhiranyān dharmānavalambate |",
  "SA16n1278:1885": "tatra kaḥ punardoṣo'sti |",
  "SA16n1278:1886": "kiñcāyaṃ samādhiradhimuktito'bhūtamālambanaṃ bhāvayati |",
  "SA16n1278:1887": "nāsti tu kiñcidabhūtaṃ pṛthivyādi |",
  "SA16n1278:1888": "(pṛ) bhagavataḥ śrāvakā api bhūmyādi bhāvayanti |",
  "SA16n1278:1889": "kathamidam |",
  "SA16n1278:1890": "(u) yadi śaikṣajanā bhāvayanti |",
  "SA16n1278:1891": "sarvaṃ tat paribhedārtham |",
  "SA16n1278:1892": "(pṛ) vastuto nāsti khalu sarvaṃ pṛthivī ityādīni |",
  "SA16n1278:1893": "kathamayaṃ samādhirviparyasto na bhavati |",
  "SA16n1278:1894": "(u) bhāvanāyāmasyāmasti mohabhāgaḥ |",
  "SA16n1278:1895": "tatrātmadṛṣṭeḥ samudbhavāt |",
  "SA16n1278:1896": "aśubhādibhāvanā yadyapi na paramārthasatyam |",
  "SA16n1278:1897": "tathāpi vairāgyānukūlā bhavati |",
  "SA16n1278:1898": "na tathā bhāvaneyam |",
  "SA16n1278:1899": "ato'sti mohabhāgaḥ |",
  "SA16n1278:1900": "(pṛ) kasmānna bhāvayati anantaṃ vedanādi |",
  "SA16n1278:1901": "vijñānamātrantu bhāvayati |",
  "SA16n1278:1902": "(u) grāhyaṃ pṛthivyādi |",
  "SA16n1278:1903": "vijñānaṃ grāhakam |",
  "SA16n1278:1904": "ato vijñānaṃ bhāvayati na vedanādi |",
  "SA16n1278:1905": "vedanādi ca cittasya prabheda iti pratipāditameva pūrvam |",
  "SA16n1278:1906": "kiñca yogī na paśyati vedanādi sarvatra vyāpi |",
  "SA16n1278:1907": "sarvatra suḥkhaduḥkhavedanayorabhāvāt |",
  "SA16n1278:1908": "bhagavataḥ śrāvakā ye'smin samādhau viharanti |",
  "SA16n1278:1909": "teṣāmavināśārthālambanatvāt |",
  "SA16n1278:1910": "yatastadālambanaṃ yogino'bhiniveśāyatanaṃ bhavati |",
  "SA16n1278:1911": "yadi tadvinaśyati tadā pṛthagjanasamaḥ syāt ||",
  "SA16n1278:1912": "daśakṛtsnāyatanavargo dvisaptatyuttaraśatatamaḥ |",
  "SA16n1278:1913": "173 daśasaṃjñāsu anityasaṃjñāvargaḥ",
  "SA16n1278:1914": "anityasaṃjñā,",
  "SA16n1278:1915": "duḥkhasaṃjñā,",
  "SA16n1278:1916": "anātmasaṃjñā,",
  "SA16n1278:1917": "āhāre pratikūlasaṃjñā,",
  "SA16n1278:1918": "sarvaloke'nabhiratisaṃjñā,",
  "SA16n1278:1919": "aśubhasaṃjñā,",
  "SA16n1278:1920": "maraṇasaṃjñā,",
  "SA16n1278:1921": "prahāṇasaṃjñā,",
  "SA16n1278:1922": "virāgasaṃjñā,",
  "SA16n1278:1923": "nirodhasaṃjñā [cetidaśa saṃjñāḥ] |",
  "SA16n1278:1924": "anityasaṃjñā yadanitye anityamiti samāhitaḥ prajānāti |",
  "SA16n1278:1925": "(pṛ) kasmātsarvamanityam |",
  "SA16n1278:1926": "(u) sarve hi dharmāḥ pratītyasamutpannāḥ |",
  "SA16n1278:1927": "hetupratyayavināśātsarve'nityatāṃ yānti |",
  "SA16n1278:1928": "(pṛ) na yuktamidam |",
  "SA16n1278:1929": "keciddharmāḥ pratītyasamutpannā api nānityāḥ |",
  "SA16n1278:1930": "yathā tīrthikānāṃ sūtramāha-triṇāciketasya kartā śāśvate pade jāyate iti |",
  "SA16n1278:1931": "brahmakāuyikāśca śāśvatāḥ |",
  "SA16n1278:1932": "(u) bhavatāṃ śāsane'pyuktam śakro devānāmindraḥ kratuśataṃ kṛtvā punaḥ patatīti |",
  "SA16n1278:1933": "uktañca gāthāyām-śakrādayaḥ śatasahasrādhikānāṃ kratūnāmanuṣṭhātāro'nityāḥ kṣīyanta itri |",
  "SA16n1278:1934": "kratūnāṃ śatasahasramapi na vartate |",
  "SA16n1278:1935": "ato jñāyate triṇāciketo'nitya iti |",
  "SA16n1278:1936": "śakro devānāmindro devendrādikāyabhāgaśca kṣīyate |",
  "SA16n1278:1937": "ataḥpratītyasamutpannā dharmā anityāḥ |",
  "SA16n1278:1938": "kiñca bhavatāṃ vedaḥ pūjyo'bhimataḥ |",
  "SA16n1278:1939": "vede punaruktam-vidyayā amṛtamaśnuta iti |",
  "SA16n1278:1940": "yathāha-ādityavarṇo mahāpuruṣo lokasvabhāvamatītaḥ |",
  "SA16n1278:1941": "tatpuruṣānugatamanasko'mṛtamaśnute |",
  "SA16n1278:1942": "na punaranyo mārgo'stīti |",
  "SA16n1278:1943": "“aṇoḥ puruṣasyāṇurātmā,",
  "SA16n1278:1944": "mahato mahānātmā sadā kāye śete |",
  "SA16n1278:1945": "ya imamātmānaṃ na veda |",
  "SA16n1278:1946": "tasya vedādāvadhīyānasyāpi na kaścanopakāra iti |",
  "SA16n1278:1947": "brahmakāyikāśca sarve'nityāḥ |",
  "SA16n1278:1948": "kasmāt |",
  "SA16n1278:1949": "bhavatāṃ śāsane hyuktam-brahmā sahāṃpatirapi guṇānāṃ[prakarṣāya] sadā kratuṃ yajamāno vrataṃ dhatte iti |",
  "SA16n1278:1950": "yadi kāyo nitya iti prajānāti |",
  "SA16n1278:1951": "kasmāt puṇyaṃ karoti |",
  "SA16n1278:1952": "śrūyate ca bhavatāṃ granthe vacanam-asti brahmaṇaḥ [sahāṃ] patermaithunarāgaḥ |",
  "SA16n1278:1953": "sati ca tasmin dveṣādayaḥ sarve kleśā avaśyaṃ bhavanti |",
  "SA16n1278:1954": "satsu kleśeṣu avaśyamasti pāpakarma |",
  "SA16n1278:1955": "evaṃ pāpī kathaṃ nityaṃ vimokṣaṃ pratilabheta |",
  "SA16n1278:1956": "na ca sarva ṛṣayo devān yajante |",
  "SA16n1278:1957": "nāpi sarve brahmayānaṃ caranti |",
  "SA16n1278:1958": "yadīdaṃ nityaṃ,",
  "SA16n1278:1959": "tadā sarvathā tadācareyuḥ |",
  "SA16n1278:1960": "sarve ca padārthā anityāḥ |",
  "SA16n1278:1961": "kasmāt |",
  "SA16n1278:1962": "yāni pṛthivyaptejovāyavo bhūtāni |",
  "SA16n1278:1963": "tāni kalpāvasāne kṣīyamāṇāni na kiñcidavaśiṣyante |",
  "SA16n1278:1964": "kālaśca cakravatpravartate |",
  "SA16n1278:1965": "ato jñāyate'nityānīti |",
  "SA16n1278:1966": "śīlasamādhiprajñādyapramāṇaguṇasampannā mahānto dīpaṅkarabuddhādayaḥ pratyekabuddhā mahāsammatādayaḥ kalpādyā rājānaḥ sarve'pyanityāḥ |",
  "SA16n1278:1967": "kaḥ padārtho nityo bhavet |",
  "SA16n1278:1968": "api ca bhagavānāha-yatkiñcitsamudayadharma,",
  "SA16n1278:1969": "sarvaṃ tat vyayadharma iti |",
  "SA16n1278:1970": "yathoktaṃ gomayapiṇḍisūtre-atha khalu bhagavān parīttaṃ gomayapiṇḍaṃ pāṇinā gṛhītvā taṃ bhikṣumetadavocat-nāsti kiñcidīdṛśaṃ rūpaṃ [yat rūpaṃ] nityaṃ dhruvaṃ [śāśvataṃ] avipariṇāmadharma [śāśvatasaṃjñam] iti |",
  "SA16n1278:1971": "asminneva sūtre punarvistaraśa uktam-śakrabrahmacakravartirājānāṃ [ye] phalavipākāḥ [te sarve]'pi atītā niruddhā vipariṇatā iti |",
  "SA16n1278:1972": "ato jñāyate sarvamanityamiti |",
  "SA16n1278:1973": "traidhātukasya sarvasyāyuḥ parimitam |",
  "SA16n1278:1974": "avīcinarakasya paramāyurekaḥ kalpaḥ |",
  "SA16n1278:1975": "saṅghātanarakasya kalpārdham |",
  "SA16n1278:1976": "anyeṣāṃ kiñcidūnaṃ vā adhikaṃ vā |",
  "SA16n1278:1977": "nāgādīnāmāyuradhikataramekaḥ kalpaḥ |",
  "SA16n1278:1978": "pretānāmadhikataramāyuḥ saptavarṣasahasrāṇi |",
  "SA16n1278:1979": "[pūrva] videhānāmāyuḥ pañcāśaduttaravarṣaśatadvayam |",
  "SA16n1278:1980": "[avara] godānīyānāmāyuḥ pañcavarṣasahasrāṇi |",
  "SA16n1278:1981": "uttarakurūṇāṃ niyatāmāyurvarṣasahasram |",
  "SA16n1278:1982": "jambūdvīpināmāyurapramāṇakalpā vā daśavarṣāṇi vāyuḥ |",
  "SA16n1278:1983": "cāturmahārājikānāṃ devānāmāyuḥ pañcavarṣasahasrāṇi |",
  "SA16n1278:1984": "yāvadbhavāgrāṇāmāyuraṣṭavarṣasahasrāṇi |",
  "SA16n1278:1985": "ato jñāyate traidhātukaṃ sarvamanityamiti |",
  "SA16n1278:1986": "tribhiḥ śraddhābhiśca śraddhīyate'nityamiti |",
  "SA16n1278:1987": "dṛṣṭe nāsti kaściddharmo nityaḥ |",
  "SA16n1278:1988": "āptavacane'pi na kaściddharmo nityaḥ |",
  "SA16n1278:1989": "anumitijñāne'pi nāsti kaścinnityaḥ |",
  "SA16n1278:1990": "dṛṣṭapūrvakatvādanumānasya |",
  "SA16n1278:1991": "yadyasti kiñcinnityaṃ sthānam |",
  "SA16n1278:1992": "ko vidvān sarvadharmanirodha[pūrvaṃ] vimuktimabhilaṣet |",
  "SA16n1278:1993": "ko vā neṣyāt |",
  "SA16n1278:1994": "sukhavedināṃ sadā saṃvāsaṃ priyaṃ vā vastutastu vidvān sarvathā vimuktimeva prārthayate |",
  "SA16n1278:1995": "ato jñāyate samudayadharma na nityaṃ bhavatīti |",
  "SA16n1278:1996": "atha punarvaktavyaṃ samudayadharma sarvaṃ kṣaṇikaṃ muhūrtamapi na tiṣṭhati |",
  "SA16n1278:1997": "kaḥ punarvādo nityaṃ bhavatīti |",
  "SA16n1278:1998": "(pṛ) anityasaṃjñāśraddhā kiṃ karoti |",
  "SA16n1278:1999": "(u) kleśān vināśayati |",
  "SA16n1278:2000": "yathoktaṃ sūtre-anityasaṃjñā bhāvitā [bahulīkṛtā] sarvaṃ kāmarāgaṃ paryādāti | sarvaṃ",
  "SA16n1278:2001": "rūparāgaṃ [paryādāti |",
  "SA16n1278:2002": "sarvaṃ] bhavarāgaṃ [paryādāti] |",
  "SA16n1278:2003": "sarvamasmimānaṃ [paryādāti sarvā]mavidyāṃ paryādāti iti | (pṛ)",
  "SA16n1278:2004": "(pṛ) maivam | anityasaṃjñeyaṃ kāmarāgamapi vardhayati |",
  "SA16n1278:2005": "yathā kaścit subhikṣakālo na dīrgha iti budhyan maithunarāga āsajyate |",
  "SA16n1278:2006": "kusumaṃ nāticiraṃ navaṃ bhavatīti jānan sukhāyāśu tadupabhuṅkte |",
  "SA16n1278:2007": "parasya [dayitājanasya] surūpaṃ na nityaṃ bhavatīti jānan maithunarāgaṃ drutataraṃ vardhayati |",
  "SA16n1278:2008": "evamanityajñānavaśātkāmarāga utpadyate |",
  "SA16n1278:2009": "ato nānityasaṃjñā kāmarāgaṃ vināśayati |",
  "SA16n1278:2010": "kecidanityamiti jānanto vadhādikamapi kurvanti |",
  "SA16n1278:2011": "yāvattiryañcaḥ anityamiti jānanto'pi na kleśān bhindanti |",
  "SA16n1278:2012": "ato'nityasaṃjñāṃ bhāvayato na kaścidupakāro bhavati |",
  "SA16n1278:2013": "(u) anityatvādviyogaduḥkhamutprekṣamāṇaḥ subhikṣakālasukhajīvitadhanamānāni tyajanti |",
  "SA16n1278:2014": "viduṣo nānena prīticittamutpadyate |",
  "SA16n1278:2015": "prīticittābhāve na kāmacittamutpadyate |",
  "SA16n1278:2016": "vedanāṃ pratītya hi tṛṣṇā bhavati |",
  "SA16n1278:2017": "vedanānirodhe tṛṣṇā nirudhyate |",
  "SA16n1278:2018": "ato jñāyate anityasaṃjñā kāmarāgaṃ samucchedayatyeva |",
  "SA16n1278:2019": "yaśca dharmo'nityaḥ,",
  "SA16n1278:2020": "so'nātmā ityanityamanātma ca bhāvayato yogino nātmabuddhirbhavati |",
  "SA16n1278:2021": "ātmabuddhyabhāve ātmīyabuddhirna bhavati |",
  "SA16n1278:2022": "ātmīyabuddhyabhāvāt kutra kāmarāgaḥ syāt |",
  "SA16n1278:2023": "anityasaṃjñāṃ bhāvayan svaparakāyaṃ kṣaṇikaṃ maraṇa[dharma] ca paśyati |",
  "SA16n1278:2024": "kathaṃ rāgamutpādayet |",
  "SA16n1278:2025": "yogī prārthitaṃ sarvamanityaṃ vipralopanamiti anuyāti |",
  "SA16n1278:2026": "tadā tucchaṃ bhavati |",
  "SA16n1278:2027": "tucchatvāt na kāmarāgamutpādayati |",
  "SA16n1278:2028": "yathā kaścidvālakaḥ śūnye hastaḥ tuccha iti jñātvaiva na [tatra]saṅgaṃ janayati |",
  "SA16n1278:2029": "kiñca sattvā nādhruvavastuṣu prīyante |",
  "SA16n1278:2030": "yathā kaścit bhaṅguratvāt bhājane na pramudyate |",
  "SA16n1278:2031": "yathāpi ca kācinnārī amukasya puruṣasyāyurna saptadinānyeṣyatīti śrutvā [vadati] satsvapi subhikṣakālārjavabahumānadhanaprabhāvabaleṣu ko vā prīyeta iti |",
  "SA16n1278:2032": "jano'yaṃ samyaganityasaṃjñā-[bhāvana]yā na kāmarāgamutpādayati |",
  "SA16n1278:2033": "vidvān hi punarāvṛttipatanādiduḥkhamanusmaran yāvaddivyakāmeṣvapi nāsajyate |",
  "SA16n1278:2034": "kevalamuktimeva prārthayate |",
  "SA16n1278:2035": "anityasaṃjñā kāmarāgaṃ vardhayatīti yadbhavānavocat tadayuktam |",
  "SA16n1278:2036": "yadi kaścidaprahīṇāsmimāno bhavati |",
  "SA16n1278:2037": "tadā sa bāhyaṃ vastvanityaṃ paśyan śocyate |",
  "SA16n1278:2038": "priyabaloviparihāṇyā ca kāmaprārthatāṃ karoti |",
  "SA16n1278:2039": "pṛthagjano'yaṃ prahīṇakāmasukho['pi] na viyogaduḥkhaṃ prajānāti |",
  "SA16n1278:2040": "tadyathā kaścidbālako mātrā tāḍitaḥ punarmātaramevāyāti |",
  "SA16n1278:2041": "vidvāṃstu duḥkhahetau sthita eva na duḥkhaṃ nirodhyamiti jñātvā tyajati duḥkhahetuṃ yaduta pañcaskandhān |",
  "SA16n1278:2042": "ayaṃ yogī ābhyantaraskandhān paribhettuṃ anātmasaṃjñāṃ pratilabhate |",
  "SA16n1278:2043": "bāhyavastuvināśe'pi na śokena pīḍyate |",
  "SA16n1278:2044": "anātmapratilābhī kiṃ punaḥ prārthayīta anityasajñyapi na kiñcitprārthayate |",
  "SA16n1278:2045": "anityasaṃjñā ceyaṃ yadi duḥkhe'nātmasaṃjñāṃ notpādayati |",
  "SA16n1278:2046": "tadā sā kleśavināśanasampannā na bhavati |",
  "SA16n1278:2047": "ata uktaṃ sūtre-ekāgreṇa cittena pañcaskandhānanityān bhāvayet |",
  "SA16n1278:2048": "ya ādhyātmikān skandhān aparibhidya bahirdhā vastu anityaṃ paśyati |",
  "SA16n1278:2049": "tasya sātmasaṃjñatvāt śoka utpadyate |",
  "SA16n1278:2050": "tadeyamasamyagbhāvanā bhavati |",
  "SA16n1278:2051": "anityamiti paśyatāmapi na nirvedavirāga utpadyate |",
  "SA16n1278:2052": "yathā aurabhrikavyādhādīnām |",
  "SA16n1278:2053": "eṣāṃ satyapi anityajñāne na sādhubhāvanā bhavati |",
  "SA16n1278:2054": "kaścitsamyagbhāvayannapi nānavarataṃ bhāvanāṃ vyavasyati |",
  "SA16n1278:2055": "tasya kāmacittamante viparyasyati |",
  "SA16n1278:2056": "ata ucyate-ekagracitteteti |",
  "SA16n1278:2057": "kiñca kaścit anitya[saṃjñā] malpakālaṃ bhāvayati |",
  "SA16n1278:2058": "kleśāstu bahavaḥ |",
  "SA16n1278:2059": "na [tān] paribhettumalaṃ bhavati |",
  "SA16n1278:2060": "yathā alpamauṣadhaṃ bahvī rvyādhīrna vināśayati |",
  "SA16n1278:2061": "tathedamapi |",
  "SA16n1278:2062": "ata ucyate-ekāgracittena anityamiti samyambhāvanā kleśān vināśayati | iti | iti |",
  "SA16n1278:2063": "dharmā anityā iti jñānameva tattvajñānam |",
  "SA16n1278:2064": "sati tattvajñāne na bhavanti kāmādayaḥ kleśāḥ |",
  "SA16n1278:2065": "kasmāt |",
  "SA16n1278:2066": "avidyāpratyayatvāt kāmādīnām |",
  "SA16n1278:2067": "iti anitya[saṃjñā] na kāmarāgasaṃvardhanīti veditavyam |",
  "SA16n1278:2068": "kiñcānityasaṃjñā sarvān kleśānupaśamayati |",
  "SA16n1278:2069": "yogī yadi prajānāti vastvidamanityamiti |",
  "SA16n1278:2070": "na tadā [tatra]sakāmo bhavati |",
  "SA16n1278:2071": "puruṣo'yamavaśyaṃ mariṣyatīti prajānan kasmai dviṣyāt |",
  "SA16n1278:2072": "kaḥ sacetano mriyamāṇaṃ dviṣyāt |",
  "SA16n1278:2073": "yadi dharmā anityāḥ,",
  "SA16n1278:2074": "kathaṃ tata uddhatasaṃjñāmutpādayet |",
  "SA16n1278:2075": "dharmā anityā iti jñānānna moha utyadyate |",
  "SA16n1278:2076": "mohānudayānnavicikitsādayo bhavanti |",
  "SA16n1278:2077": "ato jñāyate anitya[saṃjñā] kleśānāṃ virodhinīti ||",
  "SA16n1278:2078": "anityasaṃjñāvargastrisaptattyuttaraśatatamaḥ |",
  "SA16n1278:2079": "174 duḥkhasaṃjñāvargaḥ",
  "SA16n1278:2080": "yo dharmo bādhātmakaḥ tad duḥkhamityucyate |",
  "SA16n1278:2081": "tatrividham-duḥkhaduḥkhaṃ vipariṇāmaduḥkhaṃ saṃskāraduḥkhamiti |",
  "SA16n1278:2082": "pratyutpanne vastuto duḥkhaṃ yadasiśastrādi tad duḥkhaduḥkham |",
  "SA16n1278:2083": "priyāṇāṃ punarbhāryādīnāṃ viyogakāle yadbhavati duḥkham,",
  "SA16n1278:2084": "idaṃ vipariṇāmaduḥkham |",
  "SA16n1278:2085": "śūnyānātmajñānalābhino yaccittaṃ bhavati saṃskṛtadharmāḥ sarve viheṭhanā iti |",
  "SA16n1278:2086": "tatsaṃskāraduḥkham |",
  "SA16n1278:2087": "tadduḥkhānuyāyi cittaṃ duḥkhasaṃjñā |",
  "SA16n1278:2088": "(pṛ) duḥkhasaṃjñāṃ bhāvayatā kiṃ hitaṃ labhyate |",
  "SA16n1278:2089": "(u) duḥkhasaṃjñāyāṃ phalānnirvedo bhavati |",
  "SA16n1278:2090": "kasmāt |",
  "SA16n1278:2091": "na hi duḥkhasaṃjñāṃ bhāvayitā kāmaprītiṃ sevate |",
  "SA16n1278:2092": "tatprītyabhāvānna tṛṣṇā bhavati |",
  "SA16n1278:2093": "yogī yadi dharmā duḥkhamiti prajānāti |",
  "SA16n1278:2094": "tadā na saṃskārānanubhavati |",
  "SA16n1278:2095": "dharmā anityā anātmakā api na duḥkhajanakāḥ tadā naiva tyājyāḥ |",
  "SA16n1278:2096": "duḥkhatvāttu tyājyāḥ |",
  "SA16n1278:2097": "duḥkhatyāgādvimucyate |",
  "SA16n1278:2098": "sarve sattvā atitarāṃ bhītā bhavanti yadidaṃ duḥkhamiti |",
  "SA16n1278:2099": "yadi taruṇo vṛddho vā pāmaraḥ paṇḍito vā āḍhyo daridro vā jānāti idaṃ duḥkhalakṣaṇamiti |",
  "SA16n1278:2100": "[tadā] sarve te nirviṇṇā bhavanti |",
  "SA16n1278:2101": "sarve yogacāriṇaḥ puruṣā nirvāṇe śāntopaśamasaṃjñotpādakā bhavanti |",
  "SA16n1278:2102": "sarveṣāṃ saṃsāre duḥkhasaṃjñotpādanāt |",
  "SA16n1278:2103": "kenedaṃ jñāyate |",
  "SA16n1278:2104": "ye sattvāḥ kāmadhātvāptaduḥkhopadrutā bhavanti |",
  "SA16n1278:2105": "te prathamadhyāne śāntasaṃjñāmutpādayanti |",
  "SA16n1278:2106": "evaṃ bhavāgraduḥkhopadrutā nirvāṇe śāntasaṃjñāmutpādayanti |",
  "SA16n1278:2107": "saṃsāre'styavadyaṃ yaduta duḥkham |",
  "SA16n1278:2108": "yathoktaṃ sūtre-yat rūpaṇamanityaṃ duḥkhaṃ vipariṇāmadharma,",
  "SA16n1278:2109": "ayaṃ rūpasyādīnava iti |",
  "SA16n1278:2110": "avidyayābhiniviṣṭamidaṃ duḥkham |",
  "SA16n1278:2111": "kenedaṃ jñāyate |",
  "SA16n1278:2112": "sattvānāṃ paramārthato duḥkhe sukhasaṃjñotpādāt |",
  "SA16n1278:2113": "paramaduḥkhasaṃjñotpādanāttu nirvidyante |",
  "SA16n1278:2114": "ato bhagavānāha-ye duḥkhaṃ budhyanti teṣāmahaṃ duḥkhamāryasatyaṃ vyākaromi iti |",
  "SA16n1278:2115": "tatra bhagavān lokasatyamupādāya imamarthaṃ prakāśayati |",
  "SA16n1278:2116": "sarvadevamanuṣyāṇāṃ yatra sukhasaṃjñā bhavati |",
  "SA16n1278:2117": "tatra mama śrāvakā duḥkhasaṃjñāmutpādayanti |",
  "SA16n1278:2118": "utpannaduḥkhasaṃjñā nirvidyanta iti |",
  "SA16n1278:2119": "paramamohapadaṃ yad duḥkhe sukhasaṃjñotpādanam |",
  "SA16n1278:2120": "anayā saṃjñayā ca sarvasattvānāṃ saṃsāre yātāyātānāṃ mānasaṃ kliśyati |",
  "SA16n1278:2121": "duḥkhasaṃjñāpratilābhinastu mucyante |",
  "SA16n1278:2122": "caturbhirāhāraiścordhvadehaṃ samāpadyate |",
  "SA16n1278:2123": "tatra duḥkhasaṃjñayā āhārān prajahāti |",
  "SA16n1278:2124": "yathā putramāṃsakhādanam,",
  "SA16n1278:2125": "yathā vā niścarmagobhakṣaṇam,",
  "SA16n1278:2126": "yathā aṅgārakarṣubhakṣaṇam |",
  "SA16n1278:2127": "yathā śaktiśatadhārāvalepanam |",
  "SA16n1278:2128": "tathābhūte'ṣvāhāreṣu sarvaṃ duḥkhārthakam |",
  "SA16n1278:2129": "tathā duḥkhasaṃjñayā āhārān prajahāti |",
  "SA16n1278:2130": "duḥkhasaṃjñāṃ bhāvayato mano na catasṛṣu vijñānasthitiṣu sukhaṃ viharati sarvatra duḥkhadarśitvāt |",
  "SA16n1278:2131": "yathā mugdhāḥ śalabhāḥ sukhasaṃjñayā pradīpe patanti |",
  "SA16n1278:2132": "vidvān agnirdahatīti jñātvā [taṃ] parīharati |",
  "SA16n1278:2133": "prākṛtā api tathā avidyāmohādūrdhvadehāgnau patanti |",
  "SA16n1278:2134": "vidvāṃstu duḥkhasaṃjñayā vimucyate |",
  "SA16n1278:2135": "sarvañca traidhātukaṃ duḥkhaṃ duḥkhasamudayaḥ |",
  "SA16n1278:2136": "duḥkhā vedanā duḥkham |",
  "SA16n1278:2137": "duḥkhajanakaṃ duḥkhasamudayaḥ |",
  "SA16n1278:2138": "[idānī]maduḥkhamapi avaśyaṃ cirādduḥkhaṃ janayati |",
  "SA16n1278:2139": "ato loke sarvaṃ duḥkhamiti bhāvayet |",
  "SA16n1278:2140": "nirviṇṇacittā dharmān vedayanto vimucyante ||",
  "SA16n1278:2141": "duḥkhasaṃjñāvargaścatussaptatyuttaraśatatamaḥ |",
  "SA16n1278:2142": "175 anātmasaṃjñāvargaḥ",
  "SA16n1278:2143": "yogī sarve dharma bhaṅgavipariṇāmalakṣaṇā iti paśyati |",
  "SA16n1278:2144": "yasmin rūpe āttmatayābhiniviśate idaṃ rūpaṃ vipariṇāmadharma |",
  "SA16n1278:2145": "tadvipariṇāmadharmajñānādātmacittaṃ pariharati |",
  "SA16n1278:2146": "tathā vedanādīnapi |",
  "SA16n1278:2147": "yathā kaścit girinirjharānuvāhito yatkiñcidavalambya tadvihāya mucyate |",
  "SA16n1278:2148": "tathā yogyampi tadātmatayā kalpayati |",
  "SA16n1278:2149": "tadvipariṇāmadharma dṛṣṭvā anātmakaṃ prajānāti |",
  "SA16n1278:2150": "ato'nātmake'nātmasaṃjñāṃ bhāvayati |",
  "SA16n1278:2151": "(pṛ) anātmasaṃjñāṃ bhāvayan kiṃ hitaṃ labhate |",
  "SA16n1278:2152": "(u) anātmasaṃjñābhāvayitā duḥkhasaṃjñāṃ paripūrayati |",
  "SA16n1278:2153": "pṛthagjanā ātmasaṃjñayā paramārthato duḥkhe na duḥkhaṃ paśyanti |",
  "SA16n1278:2154": "anātmasaṃjñayā tu atyalpe'pi duḥkhe tadupaghātaṃ budhyate |",
  "SA16n1278:2155": "anātmasaṃjñayā copekṣācittaṃ samudācarati |",
  "SA16n1278:2156": "kasmāt |",
  "SA16n1278:2157": "ātmasaṃjñayā hi ātmā naśyediti bibhyanti |",
  "SA16n1278:2158": "yadi paramārthaṃ jānāti tadā hāyapati duḥkhamanātmakaṃ vināśyamiti |",
  "SA16n1278:2159": "tadā samudācaratyupekṣā |",
  "SA16n1278:2160": "anātmasaṃjñayā ca nityasukhaṃ bhavati |",
  "SA16n1278:2161": "kasmāt |",
  "SA16n1278:2162": "sarvamanityam |",
  "SA16n1278:2163": "tatra yadi ātmātmīyacittamutpādayati |",
  "SA16n1278:2164": "tadā ātmā na bhavet,",
  "SA16n1278:2165": "ātmīyamapi na bhavet,",
  "SA16n1278:2166": "sadā duḥkhamevāsti iti vadet |",
  "SA16n1278:2167": "nāstyātmātmīyamiti cintayato dharmeṣu vinaṣṭheṣu na duḥkhamutpadyate |",
  "SA16n1278:2168": "anātmasaṃjñayā ca yoginaścittaṃ viśudhyati |",
  "SA16n1278:2169": "kasmāt |",
  "SA16n1278:2170": "sarve hi kleśā ātmadṛṣṭisambhūtāḥ |",
  "SA16n1278:2171": "idaṃ vastu ātmano hitamityataḥ kāmarāga utpadyate |",
  "SA16n1278:2172": "idaṃ vastu ātmano'hitamityato dveṣapratitha utpadyate |",
  "SA16n1278:2173": "anenātmaivābhimānajanakaḥ |",
  "SA16n1278:2174": "ahamāyuṣo'nte kariṣyāmi na kariṣyāmiti dṛṣṭivicikitsā bhavati |",
  "SA16n1278:2175": "evamātmanaiva sarve kleśāḥ samudbhavanti |",
  "SA16n1278:2176": "anātmasaṃjñayā tu sarve kleśāḥ samucchidyante |",
  "SA16n1278:2177": "kleśānāṃ samucchedāt cittaṃ viśudhyati |",
  "SA16n1278:2178": "cittaviśuddhyā ca kāñcanaṃ loṣṭaṃ candanamasidhārāṃ praśaṃsāṃ nindāñca samaṃ manyate |",
  "SA16n1278:2179": "priyavipriyairviviktaṃ cittaṃ sunivṛttaṃ śāntaṃ bhavati |",
  "SA16n1278:2180": "ato jñāyate'nātmasaṃjñakasya cittaṃ viśudhyatīti |",
  "SA16n1278:2181": "anātmasaṃjñāṃ vihāya nāstyanyo mārgo vimuktiprāpakaḥ |",
  "SA16n1278:2182": "kasmāt |",
  "SA16n1278:2183": "yadyātmavādī prajānāti nāstyātmā nāstātmīyamiti |",
  "SA16n1278:2184": "evaṃ vyavasitaṃ cittamutpādayanneva vimucyate |",
  "SA16n1278:2185": "(pṛ) maivam | kadācidanātsaṃjñayā punaḥkāmacittamutpadyate |",
  "SA16n1278:2186": "yathā strīrūpe rāgaḥ |",
  "SA16n1278:2187": "tatsarvamanātmasnehāt |",
  "SA16n1278:2188": "nairātmyamanusaranneva puṇyapāpaṃ sañcinoti |",
  "SA16n1278:2189": "kasmāt |",
  "SA16n1278:2190": "svakāyasyopakāre'pakāre vā na puṇyapāpam |",
  "SA16n1278:2191": "(u) sātmakacittaḥ kāmarāgamutpādayati |",
  "SA16n1278:2192": "svakāye puruṣasaṃjñāṃ parakāye ca strīsaṃjñāmutpādya [tatra] abhiniviśate |",
  "SA16n1278:2193": "tadabhiniveśotpādaśca prajñaptyā bhavati |",
  "SA16n1278:2194": "tallakṣaṇaiva prajñaptiḥ |",
  "SA16n1278:2195": "ato na nairātmyaṃ kāmacittajanakam |",
  "SA16n1278:2196": "anātmacittaśca na karmāṇi sañcinoti |",
  "SA16n1278:2197": "yathā arhato'nātmasaṃjñayā na karmāṇi sañcīyante |",
  "SA16n1278:2198": "anātmasaṃjñeyaṃ sarveṣāṃ kleśānāṃ karmaṇāñca samucchedinī |",
  "SA16n1278:2199": "ata[stāṃ] bhāvayet ||",
  "SA16n1278:2200": "anātmasaṃjñāvargaḥ pañcasaptatyuttaraśatatamaḥ |",
  "SA16n1278:2201": "176 āhāre pratikūlasaṃjñāvargaḥ",
  "SA16n1278:2202": "sarvaṃ duḥkhajananamāhārakāmādbhavati |",
  "SA16n1278:2203": "āhārācca maithunarāgaḥ sahotpadyate |",
  "SA16n1278:2204": "kāmadhātau yāni santi duḥkhāni sarvāṇi tāni annapāna maithunarāgaṃ pratītya bhavanti |",
  "SA16n1278:2205": "āhārakāmasamucchedāya pratikūlasaṃjñāṃ bhāvayet |",
  "SA16n1278:2206": "yathā kalpādau sattvāḥ svargādāgatya loke'smin upapādukā abhūvan |",
  "SA16n1278:2207": "[te] prabhāsvarakāyāḥ khecarāḥ svatantrā bhūtvā pṛthivīrasamādāvaśnuvan |",
  "SA16n1278:2208": "tadaśanabahulāḥ praṇaṣṭapramātiśayā abhūvan |",
  "SA16n1278:2209": "evaṃ krameṇa jarāvyādhimaraṇaśālinaḥ yāvadvatsaraśataṃ bhūyasā duḥkhaiḥ pīḍitāḥ |",
  "SA16n1278:2210": "āhārābhiniveśavaśāt sarve te tādṛśemyaḥ phalemyaḥ praṇaṣṭāḥ |",
  "SA16n1278:2211": "ata āhāraṃ yoniśo bhāvayet |",
  "SA16n1278:2212": "annapānābhiniveśānmaithunarāga utpadyate |",
  "SA16n1278:2213": "tato'nye kleśā bhavanti |",
  "SA16n1278:2214": "tebhyo'kuśalaṃ karma kurvanti akuśalakarmataḥ trīn doṣān vardhayitvā devamanuṣyāṇāmapakurvanti |",
  "SA16n1278:2215": "tasmāt sarvāḥ kleśavipattaya āhārakāmāt bhavanti jarāvyādhimaraṇalakṣaṇāni annapānādhīnāni |",
  "SA16n1278:2216": "āhāro'yaṃ sthāne paramamabhiniveśayati |",
  "SA16n1278:2217": "kāmarāgo gururapi na puruṣaṃ kleśayati |",
  "SA16n1278:2218": "yathā āhārakartā |",
  "SA16n1278:2219": "yadi vā bālo vṛddho gṛhasthaḥ pravrajito vā anāhārapīḍito bhavati |",
  "SA16n1278:2220": "āhāramimaṃ bhuṅktvā anāsaktamanā bhavet |",
  "SA16n1278:2221": "avirāgī atitarāṃ khidyate |",
  "SA16n1278:2222": "yathā asidhārāvalepanī,",
  "SA16n1278:2223": "yathā vā viṣa[siktau]ṣadhasevakaḥ |",
  "SA16n1278:2224": "yathā vā viṣasarpapoṣakaḥ |",
  "SA16n1278:2225": "ato bhagavānāha-bhāvitacitta idamāhārayet |",
  "SA16n1278:2226": "nāhārakāmāya tadduḥkhapīḍitaḥ syāt iti |",
  "SA16n1278:2227": "kecittīrthikā [api] niraśanavratamācaranti |",
  "SA16n1278:2228": "ato bhagavānāha-nāsyāhārasyopacchedāt vimucyate |",
  "SA16n1278:2229": "kintu yoniśo manasi kṛtvā āhārayediti |",
  "SA16n1278:2230": "ye samucchinnāhārāḥ teṣāṃ kleśā na kṣīyante |",
  "SA16n1278:2231": "ahitaṃ tīvramaraṇameva bhavati |",
  "SA16n1278:2232": "ato bhagavānāha- āhāre'smin pratikūlasaṃjñāṃ janayet,",
  "SA16n1278:2233": "nāsti tato'vadyamiti |",
  "SA16n1278:2234": "(pṛ) kathamāhāre pratikūlasaṃjñā kuryāt |",
  "SA16n1278:2235": "(u) ayaṃ kāyasvabhāvo'kuśalaḥ |",
  "SA16n1278:2236": "atyuttaramasamāhāraphalaṃ sarvamaśuci |",
  "SA16n1278:2237": "atastato nirvindyāt |",
  "SA16n1278:2238": "surabhigandhamadhurapānabhojanāni śucikāla eva kāyasya hitakarāṇi |",
  "SA16n1278:2239": "dantena carvitaṃ lālayā siktaṃ liṅgaṃ vāntavadāmāśayapatitaṃ kāyasya hitakaram |",
  "SA16n1278:2240": "ato jñāyate'śucīti |",
  "SA16n1278:2241": "idamannapānamajñānātsukham |",
  "SA16n1278:2242": "yadi kaścinmadhuramāhāraṃ labhamāno'pi punarvāntaṃ na bhunakti |",
  "SA16n1278:2243": "iti jñātavyamajñānabalāttanmadhuraṃ manyata iti |",
  "SA16n1278:2244": "āhārapratyayaṃ kṛṣikarma sevārjanaṃ saṃrakṣaṇamityevañjātīyaduḥkhānyanubhavati |",
  "SA16n1278:2245": "tatpratyayamapramāṇāni pāpāni kurvanti |",
  "SA16n1278:2246": "yadaśuci sarvaṃ tadāhārādhīnam |",
  "SA16n1278:2247": "asatyāhāre kena bhavanti tvagasthiraktamāṃsoccārādīnyaśucīni vastūni |",
  "SA16n1278:2248": "yā durgatayorvarcaḥkuṭīkrimyādayaḥ te sarve gandharasābhiniveśādatrotpadyante |",
  "SA16n1278:2249": "yathoktaṃ karmavarge-yastarṣito mriyate sa jalakrimibhāvenotpadyate |",
  "SA16n1278:2250": "nibiḍasthāne mṛtaḥ pakṣiṣūtpadyate |",
  "SA16n1278:2251": "maithunarāgeṇa mṛto yonāvutpadyate |",
  "SA16n1278:2252": "ityevamādi |",
  "SA16n1278:2253": "ya etadāhāravivikta sa mahāsukhaṃ pratilabhate |",
  "SA16n1278:2254": "yathā rūpadhātau nirvāṇe cotpadyate |",
  "SA16n1278:2255": "āhārānuvartanataḥ kṛṣṇādiduḥkhaṃ bhavati |",
  "SA16n1278:2256": "evamāhāro'śucirduḥkha iti dṛṣṭvā pratikūlasaṃjñāṃ bhāvayet ||",
  "SA16n1278:2257": "āhāre pratikūlasaṃjñāvargaḥ ṣaṭsaptatyuttaraśatatamaḥ |",
  "SA16n1278:2258": "177 sarvaloke'nabhiratisaṃjñāvargaḥ",
  "SA16n1278:2259": "yogī paśyati lokeṣu sarvaṃ duḥkham,",
  "SA16n1278:2260": "citte ca nāsti kiñcitsukhamiti |",
  "SA16n1278:2261": "ayañca yogī bhāvayati prītiviviktaṃ samādhiṃ tadyathā anātmasaṃjñāṃ duḥkhasaṃjñāmāhāre pratikūlasaṃjñāṃ maraṇasaṃjñām |",
  "SA16n1278:2262": "ityādi |",
  "SA16n1278:2263": "tadā tasya cittaṃ na sarvaloke'bhiramate |",
  "SA16n1278:2264": "api cāyaṃ paśyati-yatpriyaṃ tatkāmarāgavardhanam,",
  "SA16n1278:2265": "yadvipriyaṃ tat dveṣapratighavardhanamiti |",
  "SA16n1278:2266": "ata ubhayatra nābhiramate |",
  "SA16n1278:2267": "dhanikasya pālanādiduḥkhamastīti dṛśyate |",
  "SA16n1278:2268": "daridrasyākiñcanyaduḥkhaṃ dṛśyate |",
  "SA16n1278:2269": "susthāniko duḥsthāne patiṣyamāṇo dṛśyate |",
  "SA16n1278:2270": "duḥsthāniko dṛṣṭe duḥkhānyanubhavan dṛśyate |",
  "SA16n1278:2271": "pratyutpanno dhaniko'vaśyaṃ patiṣyāmi,",
  "SA16n1278:2272": "idañca kāmādīnāṃ vihṛtisthānamiti prajānāno dṛśyate |",
  "SA16n1278:2273": "pratyutpanno daridro na pratyayopalabhyanirgama iti prajānānaḥ |",
  "SA16n1278:2274": "ato na savaloke'bhiramate |",
  "SA16n1278:2275": "alpatarāśca sattvāḥ susthāna utpannāḥ,",
  "SA16n1278:2276": "bahutarā durgatau patanti |",
  "SA16n1278:2277": "yathoktaṃ sūtre-alpatarāḥ susthāna utpadyante bahutarā dusthāna utpadyante |",
  "SA16n1278:2278": "tadādīnavaṃ dṛṣṭvā nirvāṇameva prārthayante |",
  "SA16n1278:2279": "iti |",
  "SA16n1278:2280": "puruṣo'yaṃ paśyati kāmādayo doṣāḥ kleśāssadā santānamanuvartanta iti |",
  "SA16n1278:2281": "yathā krodhāsevī puruṣo'vakāśe labdhe punarbadhyate |",
  "SA16n1278:2282": "asmin vadhake kathamabhirameta |",
  "SA16n1278:2283": "kleśādutpannamakuśalaṃ karma sadā'nuvartamānaṃ dṛśyate |",
  "SA16n1278:2284": "naivākuśalakarmaphalānmucyate |",
  "SA16n1278:2285": "yathoktaṃ sūtre-",
  "SA16n1278:2286": "sa cettu pāpakaṃ karma kariṣyati karoṣi vā |",
  "SA16n1278:2287": "na te duḥkhātpramoko'sti,",
  "SA16n1278:2288": "utpātyāpi palāyataḥ || iti |",
  "SA16n1278:2289": "ato nābhiramate |",
  "SA16n1278:2290": "jātyādīnyaṣṭa duḥkhāni sadā sukṛtinamanuvartante |",
  "SA16n1278:2291": "kiṃ punaḥ pāpinam |",
  "SA16n1278:2292": "evaṃ kathaṃ loke abhirameta |",
  "SA16n1278:2293": "tadyathā āśīviṣakaraṇḍaḥ pañcokṣiptāsikā vadhakāḥ śūnye grāme coraḥ |",
  "SA16n1278:2294": "tādṛśānyavaratīrāṇi duḥkhāni sadā sattvānanuvartante |",
  "SA16n1278:2295": "kathaṃ tatrābhirameta |",
  "SA16n1278:2296": "tadyathā lavaṇatiktatṛṣṇānadīvāhitaḥ pañcakāmaguṇaviṣaśalya [viddhaḥ] avidyāndhakārāṅgārakarṣau [patitastādṛśāni] duḥkhāni sattvānanuvartante |",
  "SA16n1278:2297": "kathaṃ [tatra] abhirameta |",
  "SA16n1278:2298": "yogī upaśamasukhamalpaṃ vipattikleśaduḥkhāni bahūnīti prajānāti |",
  "SA16n1278:2299": "kasmāt, [yasmāt] pratidīnaṃ lokaistūyamānā vanaṣaṇḍaprasūtasphītaphalasamṛddhiśālino['pi] bhūpā na dīrghakālasukhalābhino dṛśyante |",
  "SA16n1278:2300": "sukhasampraharṣiṇo'lpāḥ |",
  "SA16n1278:2301": "duḥkhavedinastu bahavaḥ |",
  "SA16n1278:2302": "ato na sarvaloke'bhiramate |",
  "SA16n1278:2303": "(pṛ) saṃjñāmimāṃ bhāvayan kāni hitāni vindate |",
  "SA16n1278:2304": "(u) nānāvidhalokalakṣaṇeṣu na cittamabhiniviśate |",
  "SA16n1278:2305": "tāṃ saṃjñāṃ bhāvayatā kṣipraṃ mokṣo labhyate |",
  "SA16n1278:2306": "saṃsāre ca dīrghakālaṃ [na]tiṣṭhati |",
  "SA16n1278:2307": "ayaṃ yogī hitaṃ jñānaṃ vindate |",
  "SA16n1278:2308": "sadā sarvatrādīnavabhāvitvāt |",
  "SA16n1278:2309": "asya ca citte na kleśā udbhavanti |",
  "SA16n1278:2310": "udbhave vāśu nirudhyante |",
  "SA16n1278:2311": "yathā taptāyaḥkapāle patitaṃ jalabindu |",
  "SA16n1278:2312": "yogī loke nābhiramata ityataḥ paramopaśame'bhiramate |",
  "SA16n1278:2313": "yo lokānnirviṇṇaḥ sa upaśame parame'bhiramate |",
  "SA16n1278:2314": "tasmāt sarvaloke'nabhiratisaṃjñāṃ bhāvayet ||",
  "SA16n1278:2315": "sarvaloke'nabhiratisaṃjñāvargaḥ saptasaptatyuttaraśatatamaḥ |",
  "SA16n1278:2316": "178 aśubhasaṃjñāvargaḥ",
  "SA16n1278:2317": "(pṛ) aśubhasaṃjñāṃ kathaṃ bhāvayet |",
  "SA16n1278:2318": "(u) yogī paśyati kāyasya bījamaśubhaṃ yaduta mātāpitoraśucimārgajaśukraśoṇitasaṅghātaḥ |",
  "SA16n1278:2319": "kāyo'yamaśucibhiḥ saṃsiddho yaduta jīrṇāhāraprasvedaprasnigdhaḥ |",
  "SA16n1278:2320": "upapattisthānañcāśuci yaduta mātuḥ kukṣau paripūrṇamaśuci bhavati |",
  "SA16n1278:2321": "viṇmūtrādyaśucipadārthāḥ sambhūya kāyaṃ kurvanti |",
  "SA16n1278:2322": "navasu dvāreṣu sadāśucīni sravanti |",
  "SA16n1278:2323": "kāyo'yaṃ yatra nikṣipyate tadeva sthānamamaṅgalamaśuci |",
  "SA16n1278:2324": "annaṃ pānaṃ vastraṃ puruṣakāyagataṃ parīhitaṃ sarvaṃmaśuci bhavati |",
  "SA16n1278:2325": "pareṣāṃ dūṣaṇañca bhavati |",
  "SA16n1278:2326": "kāyasyāsya padārthaḥ sarvo'śuciḥ |",
  "SA16n1278:2327": "yathā snānajalaṃ yadi vā snānapātrādi |",
  "SA16n1278:2328": "kāyotthaṃ keśanakhaśiṅkhāṇaśleṣmādi sarvamaśuci |",
  "SA16n1278:2329": "dṛśyate ca mṛtakāyo'śucitaḥ |",
  "SA16n1278:2330": "kāyo'yaṃ mriyamāṇaḥ kimanyo bhavati |",
  "SA16n1278:2331": "ādita ārabhyāyamaśuciriti veditavyam |",
  "SA16n1278:2332": "jāyamānastu ātmabuddhiviparyayāt śucirityucyate |",
  "SA16n1278:2333": "mṛtaspṛṣṭī aśucirbhavati |",
  "SA16n1278:2334": "keśanakhādi sadā mṛtavastu |",
  "SA16n1278:2335": "apramāṇā mṛtakrimayaśca sadā kāyaṃ spṛśanti |",
  "SA16n1278:2336": "ato jñātavyaṃ kāyo'yamādita ārabhyāśuciriti |",
  "SA16n1278:2337": "aśucilūkṣāmakṣikāmaśakādayaḥ sarvā aśucikrimayaḥ sarvadāgatya kāyaṃ spṛśantītyaścāśuciḥ |",
  "SA16n1278:2338": "kāyo'yaṃ varcaḥkuṭīvat sadā'śucipūrṇaḥ |",
  "SA16n1278:2339": "tatpratītya varcaḥkuṭyāṃ sahasradhā krimayo bhavanti |",
  "SA16n1278:2340": "tathā'yaṃ kāyo'pi |",
  "SA16n1278:2341": "kāyo'yaṃ śmaśānasamaḥ |",
  "SA16n1278:2342": "kasmāt |",
  "SA16n1278:2343": "mṛtakāyasya hi sthānaṃ śmaśānamityucyate |",
  "SA16n1278:2344": "ayaṃ kāyo'pi bahvayo mṛtakrimayo'tra tiṣṭhanti |",
  "SA16n1278:2345": "ayaṃ kāyo'śuciṃ karoti |",
  "SA16n1278:2346": "yāni śucisthānāni surabhikusumavastramālādīni [tāni] sarvāṇyetatkāyavaśādaśucīni bhavanti |",
  "SA16n1278:2347": "brāhmaṇā mṛtagṛhe prasūtikāgṛhe ca nāhāramupabhuñjanti |",
  "SA16n1278:2348": "aśucitvāt |",
  "SA16n1278:2349": "asmin kāye tu śatasahasradhā krimayaḥ sadā jāyante mriyante ca |",
  "SA16n1278:2350": "tadā nopabhojyānnapāno bhavet |",
  "SA16n1278:2351": "ato jñāyate'śuciriti |",
  "SA16n1278:2352": "loke ca narakamaśuci |",
  "SA16n1278:2353": "kāyo'yaṃ krimiśatasahasrāṇāṃ narakam |",
  "SA16n1278:2354": "ato'śuciḥ |",
  "SA16n1278:2355": "kāyo'yaṃ sadā snānamapekṣate |",
  "SA16n1278:2356": "yadi śuciḥ |",
  "SA16n1278:2357": "kimarthaṃ snānamapekṣate |",
  "SA16n1278:2358": "surabhikusumagandhamālālaṅkṛto'yaṃ kāyaḥ iti veditavyaṃ kāyo'yaṃ svabhāvato'śuciriti |",
  "SA16n1278:2359": "prajñaptyā śucibhiḥ bāhyairalaṅkriyate |",
  "SA16n1278:2360": "ayaṃ manuṣyakāyaḥ paramamaśuciḥ |",
  "SA16n1278:2361": "yathā'nyeṣāṃ sattvānāṃ carmaromanakhadantamajjāsthimāṃsāni kadācidupayujyante |",
  "SA16n1278:2362": "manuṣyakāye tu naikamasti grāhyam |",
  "SA16n1278:2363": "paramāśucitvāt |",
  "SA16n1278:2364": "yathotpalapadbhapuṇḍarīkapuṣpādīni aśucisabhūtatvādaśucīni bhavanti |",
  "SA16n1278:2365": "na tathā kāyo'yamanyapadārthairaśucīkriyate |",
  "SA16n1278:2366": "prakṛtita evāśuciḥ |",
  "SA16n1278:2367": "kāyo'yaṃ yadi śuciḥ |",
  "SA16n1278:2368": "tadā na vastreṇācchādayet |",
  "SA16n1278:2369": "yathā puruṣo vastrācchāditamalarāśiḥ parān vañcayati |",
  "SA16n1278:2370": "tathā strī ācchādanābharaṇācchāditakāyā puruṣaṃ mohayati |",
  "SA16n1278:2371": "tathā puruṣo'pi |",
  "SA16n1278:2372": "[ato] jñātavyamaśuciriti |",
  "SA16n1278:2373": "samantato'yaṃ kāyaḥ sadā aśuci nissārayati yaduta navarandhrāṇi aśucidvārāṇi romakūpeṣu ca naikamasti śuci |",
  "SA16n1278:2374": "(pṛ) aśubhasaṃjñābhāvanā kasya hitasya lābhāya bhavati |",
  "SA16n1278:2375": "(u) strīpuruṣayoḥ śubhasaṃjñayā kāmarāga utpadyate |",
  "SA16n1278:2376": "tasmātkāmarāgātpāpakānāṃ dvāramaprāvriyate |",
  "SA16n1278:2377": "aśubhasaṃjñābhāvanāyāntu kāmarāgāṇāṃ nigraho bhavati |",
  "SA16n1278:2378": "kasmāt |",
  "SA16n1278:2379": "ayaṃ hi kāyo durgandhamalairaśuciścarmāvṛtatvātparaṃ na jñāyate |",
  "SA16n1278:2380": "vasanācchāditāśucirāśyābhāsavat śucipriyavastu parivarjayet |",
  "SA16n1278:2381": "yogī cāyaṃ vinīlakalohitakādisaṃjñayā sarvakāyaṃ paryādāti |",
  "SA16n1278:2382": "kāyaparyādānāt na kāmarāgo bhavati |",
  "SA16n1278:2383": "pratyakṣaṃ dṛśyate ca vinīlakalohitakādirūpam |",
  "SA16n1278:2384": "(pṛ) yadvastuto'vinīlakam,",
  "SA16n1278:2385": "tat kasmādvinīlakaṃ paśyati |",
  "SA16n1278:2386": "(u) adhimuktivalādyogī tat vinīlakaṃ gṛhṇāti |",
  "SA16n1278:2387": "sarvāṇi rūpāṇi ca vinīlakalohitakāni paśyati |",
  "SA16n1278:2388": "(pṛ) bhāvaneyaṃ kasmānna viparyastā bhavati |",
  "SA16n1278:2389": "(u) kāyo'yaṃ vinīlakalohitabhāgīyaḥ |",
  "SA16n1278:2390": "yathoktaṃ sūtre-asti vṛkṣe viśuddhatā iti |",
  "SA16n1278:2391": "vinīlakalohitakalakṣaṇaṃ sadā bhāvayan anyāni rūpāṇyabhibhavati |",
  "SA16n1278:2392": "yathā [indra] nīlamaṇiprabhā sphaṭikarūpaṃ tiraskaroti |",
  "SA16n1278:2393": "evaṃ vinīlakalohitakādilakṣaṇaṃ dīrghakālaṃ bhāvayato'śubha[saṃjñā] sampūrṇā bhavati |",
  "SA16n1278:2394": "aśubhasaṃjñāyāṃ na maithu rāga utpadyate |",
  "SA16n1278:2395": "anutpanne maithunarāge sāṃvṛtasarvāpattivimukho nirvāṇameyānuyāti |",
  "SA16n1278:2396": "aśubhasaṃjñāṃ bhāvayata idṛśaṃ hitaṃ labhyate |",
  "SA16n1278:2397": "aśubhabhāvanāvargo'ṣṭasaptatyuttaraśatatamaḥ |",
  "SA16n1278:2398": "179 maraṇasaṃjñāvargaḥ",
  "SA16n1278:2399": "yogīmaraṇasaṃjñayā jīvite'dhruvacitto bhavati |",
  "SA16n1278:2400": "ityataḥ[tāṃ] bhāvayet |",
  "SA16n1278:2401": "ayaṃ sadā kuśaladharmeṣu paramamabhirato'kuśaladharmān prajahāti |",
  "SA16n1278:2402": "kasmāt |",
  "SA16n1278:2403": "sattvā bhūyasā maraṇavismaraṇādakuśalaṃ karma kurvanti |",
  "SA16n1278:2404": "yadā tu maraṇamanusmaranti tadā prajahati |",
  "SA16n1278:2405": "satatamaraṇānusmaraṇācca mātāpitṛbhrātṛsvasṛjñātisālohitaparijanādiṣu rāgatṛṣṇā'lpīyasī bhavati |",
  "SA16n1278:2406": "maraṇasaṃjñāṃ bhāvayataḥ svasya hitaṃ bhavati yaduta cittaikāgryeṇa kuśaladharmāṇāmupacayaḥ |",
  "SA16n1278:2407": "laukikāḥ sattvā bhūyasā parihitābhiratā svahitaṃ tyajantyeva |",
  "SA16n1278:2408": "kiñcāyaṃ kṣiprameva mucyate |",
  "SA16n1278:2409": "kasmāt |",
  "SA16n1278:2410": "ājavañjavamanughāvatāṃ hi lokānāṃ sadā maraṇaṃ bhavati |",
  "SA16n1278:2411": "ayantu maraṇanirvedā dvimuktimeva prārthayate |",
  "SA16n1278:2412": "(pṛ) kathaṃ maraṇasaṃjñāṃ bhāvayet |",
  "SA16n1278:2413": "(u) sarvamanityamiti pūrvaṃ sāmānyata uktam |",
  "SA16n1278:2414": "idānīntu kāyo'nitya iti mātraṃ bhāvayet |",
  "SA16n1278:2415": "skandhānāṃ santānasamucchedo maraṇa saṃjñetyucyate |",
  "SA16n1278:2416": "kāyo'yaṃ bāhyavastvapekṣayāpyanityataraḥ |",
  "SA16n1278:2417": "tadyathā mṛṇmaye ghaṭe'dhruvalakṣaṇam |",
  "SA16n1278:2418": "tadapyatikrānto'yaṃ kāya iti yogī bhāvayati |",
  "SA16n1278:2419": "kasmāt |",
  "SA16n1278:2420": "mṛṇmayo'yaṃ ghaṭo yadi [samyak] prayogapālitaḥ kadācit ciraṃ tiṣṭhet |",
  "SA16n1278:2421": "ayaṃ kāyastu ciratamaṃ tiṣṭhamāno na vatsaraśatamatikrāmati |",
  "SA16n1278:2422": "adhruvatvānmaraṇasaṃjñāmanusmaret |",
  "SA16n1278:2423": "kiñcāyaṃ kāyaḥ paripanthidharmaiḥ sambahulaḥ yadutāśiśastragadāvadhakacoraprapātapānabhojanāparipācanātiśītātigharmavātavyādhayaḥ |",
  "SA16n1278:2424": "saṃkṣepataḥ sarve sattvā asattvāśca kāyasya paripanthino dharmā draṣṭavyāḥ |",
  "SA16n1278:2425": "ato bhāvayenmaraṇasaṃjñām |",
  "SA16n1278:2426": "kiñca yogī paśyati kāyaḥ kṣaṇikanityo vipariṇāmalakṣaṇo naikaṃ kṣaṇamapyārakṣya iti |",
  "SA16n1278:2427": "ato maraṇasaṃjñāṃ bhāvayati |",
  "SA16n1278:2428": "yogī dṛṣṭadharme ca paśyati bālyayauvanavārdhakyāni savyādhīni nirvyādhīni vā na maraṇaparihārīṇīti |",
  "SA16n1278:2429": "evaṃ kāyenāpi bhavitavyamityanusmṛtya maraṇasaṃjñāṃ bhāvayati |",
  "SA16n1278:2430": "kiñca yogī paśyati aniyatavipākaṃ karma |",
  "SA16n1278:2431": "na sarvakarmāṇi kṣīyante āyurvarṣaśatairapi |",
  "SA16n1278:2432": "karmaṇo'niyatatvānmaraṇamapyaniyataṃ iti |",
  "SA16n1278:2433": "ato maraṇasaṃjñāmanusmaret |",
  "SA16n1278:2434": "anādau ca saṃsāre'sti karmāpramāṇama |",
  "SA16n1278:2435": "asti kiñcitkarma anyakarmaṇo varaṇakam |",
  "SA16n1278:2436": "mamāpi bhavedakālikamaraṇakarma |",
  "SA16n1278:2437": "iti kathamasminnāyuṣi[yogī] śraddadhīta |",
  "SA16n1278:2438": "kiñca yogī paśyati maraṇamatiprabhaviṣṇu,",
  "SA16n1278:2439": "na sāntvavacanenollāpanīyaṃ dhanenānuneyaṃ vigraheṇa vā mocanīyam |",
  "SA16n1278:2440": "yathā mahati śaile caturbhyo digbhya āgate nāsti palāyanasthānam |",
  "SA16n1278:2441": "(pṛ) yadi kaścidyamaṃ santaparyati |",
  "SA16n1278:2442": "tadā maraṇānmucyate |",
  "SA16n1278:2443": "(u) ayaṃ bālo mūḍha[evaṃ] vadati |",
  "SA16n1278:2444": "yamaḥ prāṇināmutpādane vadhe cāsvatantrabalaḥ |",
  "SA16n1278:2445": "kevalaṃ parāmṛśati kiṃ kuśalacārī kiṃ vākuśalacārīti |",
  "SA16n1278:2446": "vipākavedanāyāṃ kṣīyamāṇāyāṃ hiṃsrakakāyapratyayaṃ mriyate |",
  "SA16n1278:2447": "ato yogī kāyo'niśrayo'śaraṇo maraṇavartmagata iti paśyan maraṇasaṃjñāmanusmarati |",
  "SA16n1278:2448": "kiñca yogī sadā paśyati kāyo'yaṃ jarāvyādhiparipīḍito'dhruvasvabhāvaḥ pratikṣaṇamutpannavināśī vijñānasantānavinaṣṭa ityato maraṇasaṃjñāṃ bhāvayati |",
  "SA16n1278:2449": "kiñcāyaṃ yogī paśyati maraṇaṃ niyataṃ jīvitamaniyatam |",
  "SA16n1278:2450": "aniyatānniyataṃ viśiṣyata ityato maraṇasaṃjñāṃ bhāvayati |",
  "SA16n1278:2451": "(pṛ) kasmāt jarāvyādhyādisaṃjñā anuktvā maraṇasaṃjñāmātramucyate |",
  "SA16n1278:2452": "(u) jarāvyādhyabhibhūtaḥ puruṣo na parikṣīyate |",
  "SA16n1278:2453": "vyādhirbalaṃ harati jarā yauvanaṃ harati |",
  "SA16n1278:2454": "jñātisālohito dhanamanyacca[harati] |",
  "SA16n1278:2455": "kāyastu tathāpi tiṣṭhati |",
  "SA16n1278:2456": "maraṇaṃ punaḥ sarvamapaharati |",
  "SA16n1278:2457": "jarāvyādhyādi ca maraṇasya pratyayaḥ |",
  "SA16n1278:2458": "ato na pṛthagucyate |",
  "SA16n1278:2459": "uktañca sūtre-maraṇaṃ nāma mahātāmastram araśmikamarakṣaṇam asahāyakamanupasthāpakaṃ paramabhayasthānaṃ iti |",
  "SA16n1278:2460": "ato maraṇasaṃjñāmanusmaret |",
  "SA16n1278:2461": "kiñca sattvā maraṇapratyayaṃ paralokādvibhyati |",
  "SA16n1278:2462": "traidhātuke sarvasyāsti maraṇaṃ na tathā jarā vyādhiśca |",
  "SA16n1278:2463": "(pṛ) yadi sattvān vihāya nāsti maraṇasaṃjñā |",
  "SA16n1278:2464": "sattvā eva prajñaptisantaḥ |",
  "SA16n1278:2465": "yogī kasmādimāṃ saṃjñāṃ bhāvayati |",
  "SA16n1278:2466": "(u) vinaśvarasattvalakṣaṇa[jñāna] vihīno maraṇādvibheti |",
  "SA16n1278:2467": "yo maraṇasaṃjñāṃ bhāvayati |",
  "SA16n1278:2468": "na sa bibheti |",
  "SA16n1278:2469": "ato bhāvayet |",
  "SA16n1278:2470": "anityasaṃjñādayo mārgasya pratyāsannāḥ |",
  "SA16n1278:2471": "aśubhāhāre pratikūlamaraṇasaṃjñādayo mārgaviprakṛṣṭāḥ |",
  "SA16n1278:2472": "mārgapratilābhī īdṛśasaṃjñayā cittaṃ pragṛhṇāti |",
  "SA16n1278:2473": "maraṇasaṃjñāvarga ekonāśīttyuttaraśatatamaḥ |",
  "SA16n1278:2474": "180 antimasaṃjñātritayavargaḥ",
  "SA16n1278:2475": "prahāṇasaṃjñeti |",
  "SA16n1278:2476": "yathā caturṣu samyakpradhāneṣūktam-utpannānāṃ pāpakānāmakuśalānāṃ dharmāṇāṃ prahāṇāya [chandaṃ janayati vyāyamati] vīryamārabhate |",
  "SA16n1278:2477": "[cittaṃ pragṛhṇāti pradadhāti] iti |",
  "SA16n1278:2478": "ime ca pāpakā akuśalā dharmā narakādiduḥkhakleśānāṃ pratyayāḥ |",
  "SA16n1278:2479": "pāpakīrtiśabdānāṃ cittaparitāpādiduḥkhānāñca mūlam |",
  "SA16n1278:2480": "tasmātprajahyāt |",
  "SA16n1278:2481": "(pṛ) kathaṃ prajahāti |",
  "SA16n1278:2482": "(u) dharmāṇāmakaraṇaṃ pratibdhastasmin samaye prajahāti |",
  "SA16n1278:2483": "ayoniśo manaskāraḥ kāmarāgādīnāṃ kleśānāṃ pratyayaḥ |",
  "SA16n1278:2484": "tanmanaskāraprahāṇāt te dharmāḥ prahīyante |",
  "SA16n1278:2485": "(pṛ) imāṃ prahāṇasaṃjñāṃ bhāvayan kiṃ hitaṃ vidante |",
  "SA16n1278:2486": "(u) tāṃ saṃjñāṃ bhāvayan sadā na pāpakān dharmānanuvartate |",
  "SA16n1278:2487": "kartavya[meva] karoti |",
  "SA16n1278:2488": "aṣṭāvakṣaṇāṃśca varjayati |",
  "SA16n1278:2489": "puruṣasyātmahitaṃ yadutakleśānāṃ prahāṇam |",
  "SA16n1278:2490": "kleśaprahāṇābhirati dharmacī varasaṃvṛtaliṅgasya pravrajitasya hitam tayā nocet svakāyameva manyeta |",
  "SA16n1278:2491": "yadi yogī prahāṇasaṃjñābhāvanāyāmabhirataḥ,",
  "SA16n1278:2492": "tadā buddhe dharmapūjāṃ karoti |",
  "SA16n1278:2493": "virāgasaṃjñā nirodhasaṃjñā iti |",
  "SA16n1278:2494": "rāge cātyantānutpanne virāgo bhavati |",
  "SA16n1278:2495": "tadvirāgānusmaraṇameva virāgasaṃjñā |",
  "SA16n1278:2496": "(pṛ) prahāṇasaṃjñaiva virāgasaṃjñeti matam |",
  "SA16n1278:2497": "kasmātpunarucyate |",
  "SA16n1278:2498": "(u) prahāṇāllabhyate virāgam |",
  "SA16n1278:2499": "prahāṇaṃ nāma kāmarāgasyāpanayanam |",
  "SA16n1278:2500": "yathoktaṃ sūtre-kāmarāgasya prahāṇāt pañcaskandhāḥ prahīyante iti |",
  "SA16n1278:2501": "prahāṇasaṃjñā ca virāgasaṃjñā |",
  "SA16n1278:2502": "kasmāt |",
  "SA16n1278:2503": "tasmin samaye nāsti kāmaḥ,",
  "SA16n1278:2504": "tasya dharmasya prahāṇaṃ bhavati |",
  "SA16n1278:2505": "ato virāgasaṃjñālābhino duḥkhakleśāḥ nirudhyante |",
  "SA16n1278:2506": "yathoktaṃ sūtre-vītarāgo vimucyate iti |",
  "SA16n1278:2507": "vimuktilābha eva prahāṇam |",
  "SA16n1278:2508": "anupadhiśeṣa[nirvāṇaṃ] praviṣṭhasya nirodho bhavati |",
  "SA16n1278:2509": "uktañca sūtre-trayaḥ svabhāvāḥ prahāṇasvabhāvo virāgasvabhāvo nirodhasvabhāva iti |",
  "SA16n1278:2510": "yaducyate prahāṇasvabhāvo virāgasvabhāva iti tadarhata eva bhavati |",
  "SA16n1278:2511": "sa hi prahīṇasarvakleśastraidhātukaviraktaḥ soṣadhiśeṣanirvāṇe tiṣṭhati |",
  "SA16n1278:2512": "yaducyate nirodhasvabhāva iti tadāyuṣo'nte jīvitavyapagame prahīṇasantānasya |",
  "SA16n1278:2513": "nirupadhiśeṣanirvāṇaṃ samāpannasyaiva bhavati |",
  "SA16n1278:2514": "asti ca dvidhā vimuktiḥ prajñāvimuktiścetovimuktiriti |",
  "SA16n1278:2515": "yadabhihitaṃ prahāṇamiti tat avidyāṃ prajahātīti prajñā vimucyate |",
  "SA16n1278:2516": "yadvirāga iti tat tṛṣṇāṃ vivarjayatīti ceto vimucyate |",
  "SA16n1278:2517": "dvayorvimuktayoḥ phalaṃ nirodho bhavati |",
  "SA16n1278:2518": "yatprahāṇasaṃjñetyabhidhānaṃ tadevāvidyāsravaprahāṇasyābhidhānaṃ yannirodhasaṃjñeti tadanayordvayoḥ phalam |",
  "SA16n1278:2519": "yathoktaṃ sūtre-sarvasaṃskārāṇāṃ prahāṇāt prahāṇam |",
  "SA16n1278:2520": "sarvasaṃskāreṣu virāgādvirāgaḥ |",
  "SA16n1278:2521": "sarvasaṃskārāṇāṃ nirodhāt nirodha iti |",
  "SA16n1278:2522": "tathā ceme traya ekasyaiva nāmāntaram |",
  "SA16n1278:2523": "yo'nityasaṃjñāṃ yāvannirodhasaṃjñāṃ bhāvayati sa kṛtasarvakṛtyo niruddhasarvakleśaḥ prahīṇaskandhasaṃyojanasantatirnirupadhiśeṣanirvāṇaṃ samāpadyate |",
  "SA16n1278:2524": "antimasaṃjñātritayavargo'śītyuttaraśatatamaḥ |",
  "SA16n1278:2525": "181 samādhipariṣkāreṣu ādyapañcasamādhipariṣkāravargaḥ",
  "SA16n1278:2526": "(pṛ) pūrvamuktaṃ bhavatā-mārgasatyaṃ [dvividhaṃ] yat samādhiḥ tatpariṣkāraśceti |",
  "SA16n1278:2527": "tatra samādhiruktaḥ |",
  "SA16n1278:2528": "samādhipariṣkāra idānīṃ vaktavyaḥ |",
  "SA16n1278:2529": "yasmāt sati samādhipariṣkāre samādhiḥ sidhyati na tvasati |",
  "SA16n1278:2530": "(u) samādhipariṣkārā ya ekādaśadharmāḥ- (1)",
  "SA16n1278:2531": "pariśuddhaśīlatā, (2)",
  "SA16n1278:2532": "abhisambodhipratilābhaḥ, (3)",
  "SA16n1278:2533": "indriye guptadvāratā, (4)",
  "SA16n1278:2534": "bhojane mātrajñatā, (5)",
  "SA16n1278:2535": "rātryā ādyāntimabhāge jāgaraṇatā, (6)",
  "SA16n1278:2536": "kuśalavitarkasampannatā, (7)",
  "SA16n1278:2537": "kalyāṇādhimuktisampannatā, (8)",
  "SA16n1278:2538": "pradhānīyāṅgasampannatā, (9)",
  "SA16n1278:2539": "vimuktyāyatanasampannatā, (10)",
  "SA16n1278:2540": "anāvaraṇatā, (11)",
  "SA16n1278:2541": "anāsaṅgitā iti |",
  "SA16n1278:2542": "pariśuddhaśīlateti |",
  "SA16n1278:2543": "akuśalakarmaṇo viratiḥ śīlam |",
  "SA16n1278:2544": "akuśalakarmāṇi yāni prāṇātipātādattādānakāmamithyācārāṇi trīṇi kāyikakarmāṇi |",
  "SA16n1278:2545": "mṛṣāvāda piśunavācā paruṣavācā sampralāpa itīme catvāri vācikakarmāṇi |",
  "SA16n1278:2546": "ebhyaḥ pāpakebhyo viratiḥ śīlam |",
  "SA16n1278:2547": "vandanapratyudgamanānuvrajanapūjādisaddharmācaraṇamapi śīlamityucyate |",
  "SA16n1278:2548": "śīlaṃ samādhihetuṃ karotīti samādīyate |",
  "SA16n1278:2549": "tathā hi tadyathā suvarṇakāraḥ pūrvaṃ sthūlamalamapanayati |",
  "SA16n1278:2550": "evaṃ prathamataḥ śīlasamādānena sthūlān śīladoṣānapanayati |",
  "SA16n1278:2551": "paścātsamādhyādinā anyān sūkṣmadoṣānapanayati |",
  "SA16n1278:2552": "yasmādasati śīlasamādāne dhyānasamādhirna bhavati |",
  "SA16n1278:2553": "śīlasamādāna pratyayāttu dhyānasamādhiḥ sulabho bhavati |",
  "SA16n1278:2554": "yathoktaṃ sūtre-śīle mārgasya mūlaṃ sopānañceti |",
  "SA16n1278:2555": "kiñcāha-śīla prathamaratha[vinīta]m iti |",
  "SA16n1278:2556": "prathamaṃ ratha[vinīta] manabhiruhya dvitīyaṃ ratha[vinītaṃ]kathamabhirohati |",
  "SA16n1278:2557": "api cāha-śīlaṃ samā bhūmiḥ |",
  "SA16n1278:2558": "imāṃ samāṃ bhūmiṃ vyavasthāpya catvāri satyāni paśyati iti |",
  "SA16n1278:2559": "āha ca-dve bale |",
  "SA16n1278:2560": "[katame dve | ]",
  "SA16n1278:2561": " pratisaṃkhyābalaṃ bhāvanābalañceti |",
  "SA16n1278:2562": "pratisaṃkhyābalaṃ śīlasamādānameva |",
  "SA16n1278:2563": "bhāvanābalaṃ mārgaḥ |",
  "SA16n1278:2564": "pūrva śīlabhedāpattiṃ śīlasamādānahitañca pratisaṃkhyayā vicārya śīlaṃ samādatte |",
  "SA16n1278:2565": "paścāt pratilabdhamārgaḥ pāpakātprakṛtyā viramati |",
  "SA16n1278:2566": "kiñcāha-śīlaṃ bodhivṛkṣasya mūlamiti |",
  "SA16n1278:2567": "asati mūle nāsti vṛkṣaḥ |",
  "SA16n1278:2568": "ataḥ pariśuddhaśīlā''vaśyakī |",
  "SA16n1278:2569": "dharma[tā] ca tathaiva syāt |",
  "SA16n1278:2570": "asati śīlasamādāne na bhavati dhyānasamādhiḥ |",
  "SA16n1278:2571": "tadyathā vyādhicikitsāyā auṣadhamapekṣyate |",
  "SA16n1278:2572": "tathā kleśavyādhicikitsāyā asati śīle na sampadyata auṣadham |",
  "SA16n1278:2573": "āha ca-pariśuddhaśīlasya cittaṃ nānutapyati |",
  "SA16n1278:2574": "yāvadviraktacitto vimucyata iti |",
  "SA16n1278:2575": "ime sarve guṇāḥ śīlasamādānādhīnāḥ |",
  "SA16n1278:2576": "ataḥ samādhipariṣkāra ityucyate |",
  "SA16n1278:2577": "asti ca karmāvaraṇaṃ,",
  "SA16n1278:2578": "kleśāvaraṇaṃ,",
  "SA16n1278:2579": "anayordvayoḥ phalaṃ vipākāvaraṇam |",
  "SA16n1278:2580": "pariśuddhaśīlasyemāni trīṇyāvaraṇāni na bhavanti |",
  "SA16n1278:2581": "anāvṛtacittasya samādhiḥ sidhyati |",
  "SA16n1278:2582": "pariśuddhaśīlo na vikṣipatītyato niyamena nirvāṇamadhigacchati gaṅgāstrotasi dāruskandhavat |",
  "SA16n1278:2583": "pariśuddhaśīlasamādānāt vyavasthāṃ karoti |",
  "SA16n1278:2584": "śīlasamādānaṃ kāyikaṃ vācikamakuśalaṃ karma pratiṣedhayati |",
  "SA16n1278:2585": "dhyānasamāpattirmānasamakuśalaṃ karma pratiṣedhayati |",
  "SA16n1278:2586": "evaṃ kleśānāṃ pratiṣedhe pratilabdhatattvajñānasyātyantikaprahāṇaṃ bhavati |",
  "SA16n1278:2587": "mārgavarge'sakṛddarśitaṃ śīlaṃ stambhabhūtamiti |",
  "SA16n1278:2588": "dhyānasamādhicittanagarasya śīlaṃ parighā bhavati |",
  "SA16n1278:2589": "saṃsāraughataraṇasya śīlaṃ setuḥ |",
  "SA16n1278:2590": "sajjanapariṣadi praveśasya śīlaṃ mudrā |",
  "SA16n1278:2591": "aṣṭāṅgikāryakṣetrasya śīlaṃ pārabhūtam |",
  "SA16n1278:2592": "yathā pārarahite kṣetre jalaṃ na tiṣṭhati |",
  "SA16n1278:2593": "evaṃ pariśuddhaśīle'sati samādhijalaṃ na tiṣṭhati |",
  "SA16n1278:2594": "(pṛ) kaḥ pariśuddhaśīlaḥ |",
  "SA16n1278:2595": "(u) yo gogī pāpakriyānabhiratādhyāśayaḥ paralokaparivādādibhyo bibhyati |",
  "SA16n1278:2596": "[sa] pariśuddhaśīla ityucyate |",
  "SA16n1278:2597": "kiñca yogī cittaviśuddhaye pariśuddhaśīlo bhavati |",
  "SA16n1278:2598": "yathoktaṃ saptamaithunarāgasūtre-kāye'nāpattike'pi cittamapariśuddhamityataḥ śīlamapyapariśuddhamiti |",
  "SA16n1278:2599": "śīlabhedapratyayāḥ sarve kleśāḥ |",
  "SA16n1278:2600": "teṣāṃ pragrahe pariśuddhaśīlo bhavati |",
  "SA16n1278:2601": "śrāvakāṇāṃ śīlaṃ nirvāṇārthameva |",
  "SA16n1278:2602": "tathāgatamārgārthī mahākaruṇācittena sarvasattvānāṃ kṛte na śīlalakṣaṇaṃ samādatte |",
  "SA16n1278:2603": "śīlamidaṃ [tathā] karoti yathā bodhisvabhāvo bhavati |",
  "SA16n1278:2604": "īdṛśaṃ śīlaṃ pariśuddhamityucyate |",
  "SA16n1278:2605": "abhisambodhiriti |",
  "SA16n1278:2606": "uktaṃ hi sūtre-dvau khalvāyuṣman pratyayau samyakdṛṣṭerutpādāya parato ghoṣo yoniśo manaskāra iti |",
  "SA16n1278:2607": "parato ghoṣa evābhisambodhiḥ |",
  "SA16n1278:2608": "(pṛ) tathā cet abhisambodhimātramucyate |",
  "SA16n1278:2609": "(u) uktaṃ hi sūtre-[anyataro]'rhan bhagavantaṃ pṛcchati sma ekānte niṣaṇṇasya mama evamabhavat-abhisambodhisampadā tu mārgapratilābhasya vikalaḥ pratyaya iti |",
  "SA16n1278:2610": "bhagavānavocat |",
  "SA16n1278:2611": "maivaṃ vocaḥ yā'bhisaṃbodhiḥ sā tu mārgasya pratilābhasya sakalaḥ pratyayaḥ |",
  "SA16n1278:2612": "kasmāt |",
  "SA16n1278:2613": "jātijarāvyādhimaraṇāḥ sattvā ātmano'bhisambodhiṃ labhamānā hi jātijarāvyādhimaraṇebhyo vimucyante iti |",
  "SA16n1278:2614": "sattvāḥ sambodhimupādāya śīlādīn pañcadharmāt vipulayanti |",
  "SA16n1278:2615": "tadyathā sālavṛkṣo himavantamupādāya pañca vastūni vardhayati |",
  "SA16n1278:2616": "bhagavān svayameva sambodhyabhirataḥ |",
  "SA16n1278:2617": "yathā prathamamārgalabdhasyaivamabhavat-yadi kaścidaguraḥ,",
  "SA16n1278:2618": "tadā so'paritrāso'satkāracittaḥ sadā akuśaladharmaviparyasto'nupaśamacaryaśca bhavati |",
  "SA16n1278:2619": "kenācāryavān syām |",
  "SA16n1278:2620": "kamupaniśritya tiṣṭhāmi |",
  "SA16n1278:2621": "evaṃ cintayan sarvān matto'viśiṣṭhānadrākṣam |",
  "SA16n1278:2622": "tadaiva smṛtirudapādi pratilabdho mayā dharmaḥ yamupādāyābhisambuddhaḥ tameva dharmamupaniśrayiṣya iti |",
  "SA16n1278:2623": "brahmādayo deva api prāśaṃsan nāsti kaścit buddhādviśiṣṭaḥ,",
  "SA16n1278:2624": "sarve buddhāḥ saddharmagurukā iti |",
  "SA16n1278:2625": "abhisambodhiśca pradīpasadṛśā |",
  "SA16n1278:2626": "yathā kaścit sacakṣuṣko'pi pradīpaṃ vinā na paśyati |",
  "SA16n1278:2627": "tathā yoginaḥ puṇyaguṇatīkṣṇendriyatāpratyaye satyapi abhisambodhiṃ vinā na bhavati kaścanopakāraḥ |",
  "SA16n1278:2628": "(pṛ) kā nāmābhisambodhiḥ |",
  "SA16n1278:2629": "(u) yena puruṣaḥ saddharmān vardhayati sābhisambodhiḥ |",
  "SA16n1278:2630": "sarve ca sajjanāḥ saddharme pratitiṣṭhanti [iti sā] sarvā devamanuṣyalokeṣvabhisambodhiḥ |",
  "SA16n1278:2631": "(3) indriyeṣu guptadvārateti yā samyak smṛtiḥ |",
  "SA16n1278:2632": "yogī svātmānamanārakṣya na paśyati |",
  "SA16n1278:2633": "ekāgracittaḥ samyak smṛtiṃ puraskṛtyaiva paśyet |",
  "SA16n1278:2634": "saṃprajanyamiti ca [tasya] nāma |",
  "SA16n1278:2635": "anena samprajanyena purotamālambanaṃ paryādāti |",
  "SA16n1278:2636": "tatparyādānānna nimittamudgṛhṇāti |",
  "SA16n1278:2637": "nimittānudgrahaṇāt na prajñaptimanusarati |",
  "SA16n1278:2638": "indriyāṇāmagopane nimittodgrahaṇāt kleśāḥ pañcendriyāṇi strotovat pravartayanti |",
  "SA16n1278:2639": "tadaiva śīlādīn saddharmān vināśayati |",
  "SA16n1278:2640": "ya indriyeṣu guptadvāro bhavati tasya śīlādayaḥ sudṛḍhā bhavanti |",
  "SA16n1278:2641": "(4) bhojane ca mātrajñateti |",
  "SA16n1278:2642": "na rūpabalāya [na] maithunāya[na] kāmānāmāsvādāya bhojanam |",
  "SA16n1278:2643": "[yāvadevāsya] kāyasya yāpanāya |",
  "SA16n1278:2644": "(pṛ) yogī kasmātkāyayāpanaṃ karoti |",
  "SA16n1278:2645": "(u) saddharmasya bhāvanāyai |",
  "SA16n1278:2646": "yaḥ saddharmāduparamate tasya mārgo na bhavati |",
  "SA16n1278:2647": "asati mārge duḥkhādvisaṃyogo na bhavati |",
  "SA16n1278:2648": "yadi kaścit kuśalasya bhāvanāyai na bhunakti |",
  "SA16n1278:2649": "tadā [sa] vadhakaṃ corameva puṣṇāti |",
  "SA16n1278:2650": "dānapateḥ puṇyañca vināśayati |",
  "SA16n1278:2651": "janānāṃ satkārañca modhayati |",
  "SA16n1278:2652": "evaṃ na bhuñjyāt janānāṃ bhojanam |",
  "SA16n1278:2653": "(pṛ) bhojane ca kā mātrā |",
  "SA16n1278:2654": "(u) yathā kāyaṃ yāpayati |",
  "SA16n1278:2655": "sā mātrā |",
  "SA16n1278:2656": "(pṛ) kiṃ bhojanaṃ bhuñjyāt |",
  "SA16n1278:2657": "(u) yat bhojanaṃ śītoṣṇādi vyādhiṃ kāmakrodhādyādhiñca na vardhayati |",
  "SA16n1278:2658": "tat bhuñjyāt |",
  "SA16n1278:2659": "tadapi bhojanaṃ yathākālaṃ bhuñjyāt |",
  "SA16n1278:2660": "bhojanamidamasmin kāle śītoṣṇakāmakrodhādhivyādhiṃ vardhayatīti prajānan na bhuñjyāt |",
  "SA16n1278:2661": "(pṛ) tīrthikā vadanti-yaḥ pariśuddhamāhāraṃ bhuṅkte sa pariśuddhaṃ puṇyaṃ vindate |",
  "SA16n1278:2662": "yat yatheṣṭhamabhimatarūparasagandhasparśavat approkṣitamabhinimantritaṃ bhuñjyate tat pariśuddhamityucyate |",
  "SA16n1278:2663": "kathamidam |",
  "SA16n1278:2664": "(u) bhojane nāsti pratiniyatā pariśuddhiḥ |",
  "SA16n1278:2665": "kasmāt |",
  "SA16n1278:2666": "yadi paribhogenāhāro'pariśuddho bhavati |",
  "SA16n1278:2667": "sarva āhārā nāparibhojyāḥ |",
  "SA16n1278:2668": "yathā stanyaṃ vatsaparibhuktam |",
  "SA16n1278:2669": "madhu makṣikāparibhuktam |",
  "SA16n1278:2670": "āpaḥ krimiparibhuktāḥ |",
  "SA16n1278:2671": "kusumaṃ bhramaparibhuktam |",
  "SA16n1278:2672": "phalaṃ pakṣiparibhuktam ityādi |",
  "SA16n1278:2673": "kiñcāyaṃ kāyo'śucisambhūtaḥ |",
  "SA16n1278:2674": "kāyasvabhāvo'śuciḥ aśuciparipūrṇaḥ |",
  "SA16n1278:2675": "āhāraḥ pūrvamevāśuciḥ paścādapi kāyaṃ praviṣṭo naikadhā'śucirbhavati |",
  "SA16n1278:2676": "doṣaviparyayeṇa paraṃ śuciriti mithyā vadanti |",
  "SA16n1278:2677": "(pṛ) yadyatyantamaśuciḥ [kāyaḥ] |",
  "SA16n1278:2678": "tadā caṇḍālādibhiḥ ko viśeṣaḥ |",
  "SA16n1278:2679": "(u) prāṇātipātādviratiradattādānādviratirmithyā jīvādviratirityādinā anurūpamāhāraṃ labdhvā āhāre ca pratikūlasaṃjñāṃ dṛṣṭvā prajñājalaprokṣitamatha tāvadbhuṅkte |",
  "SA16n1278:2680": "na kevalaṃ jalaprokṣitaṃ punaḥ śucirbhavati |",
  "SA16n1278:2681": "(5) rātrya ādyāntimabhāge jāgaraṇateti |",
  "SA16n1278:2682": "yogī prajānāti vyavasāyādhīnā kāryasiddhiriti |",
  "SA16n1278:2683": "ato na nidrāti |",
  "SA16n1278:2684": "paśyati na middhaṃ vṛthā,",
  "SA16n1278:2685": "nānena kiñcillabhyata iti |",
  "SA16n1278:2686": "yadi bhavān middhaṃ sukhaṃ manyate |",
  "SA16n1278:2687": "tat sukhamatyalpaṃ dṛṣṭañca apāryapravacanam |",
  "SA16n1278:2688": "kiñca yogī kleśaiḥ samamekatra nābhiramate |",
  "SA16n1278:2689": "yathā kaściccoraiḥ saha vāse nābhiramate |",
  "SA16n1278:2690": "kathaṃ kaścit loke corāṇāṃ raṇabhūmau nidrāsyati |",
  "SA16n1278:2691": "ato na nidrāti |",
  "SA16n1278:2692": "(pṛ) middhaṃ gāḍhamāgataṃ kathaṃ niruṇaddhi |",
  "SA16n1278:2693": "(u) ayaṃ bhagavacchāsanāsvādane'dhicittaṃ prītiñca labdhvā niruṇaddhi |",
  "SA16n1278:2694": "saṃsāre ca jarāvyādhimaraṇadoṣānanusmarataścittaṃ bibhyati |",
  "SA16n1278:2695": "ato na nidrāti |",
  "SA16n1278:2696": "kiñca yogī paśyati-manuṣyakāyo labdhaḥ samagrāṇīndriyāṇi,",
  "SA16n1278:2697": "prāptaṃ buddhaśāsanamanargham,",
  "SA16n1278:2698": "sādhvasādhuviveko'tiduṣkaraḥ,",
  "SA16n1278:2699": "idānīṃ taraṇaṃ nānviṣyāmi,",
  "SA16n1278:2700": "kadā vimokṣiṣya iti |",
  "SA16n1278:2701": "ato middhaṃ tiraskartuṃ vīryamārabhate |",
  "SA16n1278:2702": "samādhipariṣkāreṣu ādyapañcasamādhipariṣkāravarga ekāśītyuttaraśatatamaḥ |",
  "SA16n1278:2703": "182 akuśalavitarkavargaḥ",
  "SA16n1278:2704": "kuśalavitarkasampannateti |",
  "SA16n1278:2705": "yadi kaścidanidrannapi akuśalavitarkānutpādayati yaduta kāmavitarko vyāpādavitarko vihiṃsāvitarko jātivitarko janapadavitarko'maraṇavitarkaḥ parānugrahavitarkaḥ parāvamanyanāvitarka ityādayaḥ |",
  "SA16n1278:2706": "varaṃ middham,",
  "SA16n1278:2707": "naiṣāmakuśalānāṃ vitarkāṇāmutpādaḥ |",
  "SA16n1278:2708": "naiṣkramyādikuśalavitarkān samyaganusmaret yaduta naiṣkramyavirtarko'vyāpādāvihiṃsāvitarko'ṣṭamahāpuruṣavitarkaḥ |",
  "SA16n1278:2709": "kāmavitarka iti |",
  "SA16n1278:2710": "yat kāmaṃ niśritya pañcakāmaguṇeṣūtpannavitarkaḥ paśyati hitaṃ sukhamiti |",
  "SA16n1278:2711": "ayaṃ kāmavitarkaḥ |",
  "SA16n1278:2712": "sattvānāṃ vihiṃsārtho[vitarko] vyāpādavitarko vihiṃsāvitarkaḥ |",
  "SA16n1278:2713": "yogī nānusmaredimāṃstrīn vitarkān |",
  "SA16n1278:2714": "kasmāt |",
  "SA16n1278:2715": "tānanusmaran hi gurutaraṃ pāpaṃ vindate |",
  "SA16n1278:2716": "pūrvamukta eva kāmādīnāmādīnavaḥ |",
  "SA16n1278:2717": "teṣāmādīnavatvānnānusmaret |",
  "SA16n1278:2718": "(pṛ) mohavitarkaḥ kasmānnoktaḥ |",
  "SA16n1278:2719": "(u) ime trayo'kuśalavitarkāḥ kramikāḥ |",
  "SA16n1278:2720": "anye kleśāstu naivaṃ bhavanti |",
  "SA16n1278:2721": "yogī kadācitpañcakāmaguṇānusmaraṇātkāmavitarkamutpādayati |",
  "SA16n1278:2722": "kāmitālābhāvdyāpādo bhavati |",
  "SA16n1278:2723": "vyāpādasaṃsiddhā vihiṃsā |",
  "SA16n1278:2724": "ato nokto mohādiḥ |",
  "SA16n1278:2725": "mohasaṃsiddhameva phalaṃ yaduta vyāpādaḥ |",
  "SA16n1278:2726": "yadi vyāpādādakuśalaḥ karmānto bhavati |",
  "SA16n1278:2727": "te trayo vitarkā akuśalakarmahetavo bhavanti |",
  "SA16n1278:2728": "yathoktaṃ sūtre-ayaṃ valmīko rātrau dhūmāyati |",
  "SA16n1278:2729": "divā prajvalati |",
  "SA16n1278:2730": "[yatkhalu bhikṣo divā karmāntānārabhya rātrā] vanuvitarkayati [anuvicārayati] idaṃ [rātrau] dhūmāyanam |",
  "SA16n1278:2731": "[yatkhalu bhikṣo rātrāvanuvitarkayitvā divā] karmāntān [prayojayati kāyena vācā manasā |",
  "SA16n1278:2732": "idaṃ [divā] prajvalanam |",
  "SA16n1278:2733": "jñātivitarka iti |",
  "SA16n1278:2734": "jñātivaśādutpadyante'nusmaraṇāni |",
  "SA16n1278:2735": "jñātiḥ kṣemakhukhaṃ vindatu itīcchati |",
  "SA16n1278:2736": "tasya vināśavihiṃsāmanusmarataḥ śoka utpadyate |",
  "SA16n1278:2737": "yat jñātibhirekakāryāṇyanusmarati [ayaṃ] jñātivitarkaḥ |",
  "SA16n1278:2738": "yogī nānusmaredimaṃ vitarkam |",
  "SA16n1278:2739": "kasmāt |",
  "SA16n1278:2740": "pūrvameva hi pravrajyākāle jñātīn tyaktavān |",
  "SA16n1278:2741": "idānīṃ tadvikarmāśrayaṇaṃ nānurūpaṃ bhavati |",
  "SA16n1278:2742": "yadi pravrajitaḥ imaṃ jñātivitarkamanusmarati |",
  "SA16n1278:2743": "tadā gṛhaparivāraparityāgo vṛthā'kiñcitsādhanaḥ |",
  "SA16n1278:2744": "jñātisnehādadhyavasānaṃ bhavati |",
  "SA16n1278:2745": "adhyavasānādārakṣā |",
  "SA16n1278:2746": "ārakṣāpratyayaṃ daṇḍādānaśastrādānādikarmā'nukramaṃ pravartate |",
  "SA16n1278:2747": "ato notpādayet jñātivitarkam |",
  "SA16n1278:2748": "jñātisamāgame ca kuśaladharmaṃ na vardhayati |",
  "SA16n1278:2749": "yoginā smartavyaṃ sarveṣu sattveṣu jananamaraṇapravāhapravṛtteṣu nāsti jñātirajñātiḥ |",
  "SA16n1278:2750": "kasmāt paryāsajyate iti |",
  "SA16n1278:2751": "saṃsāre jñātyarthameva śokakaruṇaparidevāśrūṇi mahāsāgaranirvartanāni bhavanti |",
  "SA16n1278:2752": "idānīṃ punaradhyavasāne duḥkhamanavasthameva |",
  "SA16n1278:2753": "sattvāśca kāryanimittaṃ hi mithaḥ snihyanti |",
  "SA16n1278:2754": "nāsti tu kutracit snehanaiyatyam |",
  "SA16n1278:2755": "jñātīnāmanusmaraṇamidaṃ mohalakṣaṇam |",
  "SA16n1278:2756": "laukikā mūḍhāḥ svahitavihīnāḥ parahitaṃ kāmayante |",
  "SA16n1278:2757": "jñātimanusmarataḥ svahitamatyalpaṃ bhavati |",
  "SA16n1278:2758": "ityebhiḥ [kāraṇaiḥ] yogī na jñātivitarkamutpādayet |",
  "SA16n1278:2759": "janapadavitarka iti |",
  "SA16n1278:2760": "yogī [kaścit] cintayati-amuko janapadaḥ sukhaḥ kṣemaḥ śivaḥ,",
  "SA16n1278:2761": "tatra gatvā nibhṛtaṃ sukhaṃ lapsya iti |",
  "SA16n1278:2762": "cittañca capalaṃ sarvatra bhramaṇadarśanakāṃkṣīti |",
  "SA16n1278:2763": "yogī nedṛśaṃ vitarkamutpādayet |",
  "SA16n1278:2764": "kasmāt |",
  "SA16n1278:2765": "sarveṣu hi janapadeṣu asti kaściddoṣaḥ |",
  "SA16n1278:2766": "kaścijjanapado'tiśītaḥ |",
  "SA16n1278:2767": "kaścidatyuṣṇaḥ |",
  "SA16n1278:2768": "kaścit kṣāmabahalaḥ |",
  "SA16n1278:2769": "kaściccorabahulaḥ |",
  "SA16n1278:2770": "evamādayo vividhā doṣāḥ santītyato na cintayet |",
  "SA16n1278:2771": "yaścapalaḥ sa dhyānasamādheḥ parihīyate |",
  "SA16n1278:2772": "yatrābhirataḥ kuśaladharmaṃ vardhayati ayaṃ ramaṇīya ityucyate |",
  "SA16n1278:2773": "ka upayogo janapadānāṃ paryālokanena |",
  "SA16n1278:2774": "sarvo janapado dūrata eva śrāvyo nāvaśyaṃ gatvā ślāghanīyaḥ |",
  "SA16n1278:2775": "laukikā bahudhā duṣṭā iti vacanāt |",
  "SA16n1278:2776": "janapadeṣu bhramaṇī nānāduḥkhānyanubhavati |",
  "SA16n1278:2777": "kāyo'yaṃ duḥkhahetuḥ |",
  "SA16n1278:2778": "duḥkhahetumimaṃ kāyaṃ dhṛtvā yatra yatra gacchati tatra tatra duḥkhānyanubhavati |",
  "SA16n1278:2779": "sukhaduḥkhavedanā karmakāraṇādhīnā |",
  "SA16n1278:2780": "sudūraṃ gacchato'pi nāsti kaścanopakāraḥ |",
  "SA16n1278:2781": "ato na janapadavitarkamutpādayet |",
  "SA16n1278:2782": "amaraṇavitarka iti |",
  "SA16n1278:2783": "yogī cintayatyevam-mārgo mayā paścādbhāvayitavyaḥ |",
  "SA16n1278:2784": "ādau sūtravinayābhidharmakṣudrakapiṭakabodhisattvapiṭakānyadhyetavyāni |",
  "SA16n1278:2785": "bāhyagranthāśca suvistaramabhyasitavyāḥ |",
  "SA16n1278:2786": "bahavaḥ śiṣyā ārjayitavyāḥ |",
  "SA16n1278:2787": "kalyāṇamitramupasthāya caturastūpān vanditvā janāna mahādānaṃ kartuṃ protsāhya ca paścānmārgo bhāvayitavya iti |",
  "SA16n1278:2788": "[aya]mamaraṇavitarkaḥ |",
  "SA16n1278:2789": "naivaṃ cintayet yogī |",
  "SA16n1278:2790": "kasmāt |",
  "SA16n1278:2791": "na hi maraṇakālo niyataḥ |",
  "SA16n1278:2792": "na pūrvameva jñeyaḥ |",
  "SA16n1278:2793": "vṛttyantareṣu vyāpṛtena na mārgo bhāvituṃ śakyaḥ |",
  "SA16n1278:2794": "paścānmaraṇakāle samupasthite cittaṃ kaukṛtyena pīḍyate |",
  "SA16n1278:2795": "mayā'yaṃ kāyo vṛthā poṣitaḥ na kiñcillabdham |",
  "SA16n1278:2796": "paśubhiḥ samaṃ mriyata iti |",
  "SA16n1278:2797": "yathoktaṃ sūtre-pṛthagjano viṃśatidhā svacittaṃ nigṛhyevaṃ cintayet-vibhinnākāraveṣamātraṃ mama vṛthā [sarvaṃ] na kiñcillabdham,",
  "SA16n1278:2798": "yāvadāmaraṇamadānto bhaviṣyāmīti |",
  "SA16n1278:2799": "paṇḍito na karotyakāryam |",
  "SA16n1278:2800": "yathoktaṃ dharmapade-",
  "SA16n1278:2801": "[yeṣāñca susamārabdhā nityaṃ kāyagatā smṛtiḥ]",
  "SA16n1278:2802": "akṛtyaṃ te na sevante nityaṃ sātatyakāriṇaḥ |",
  "SA16n1278:2803": "smṛtānāṃ samprajānānāmastaṃ gacchanti cāsravāḥ || iti |",
  "SA16n1278:2804": "api coktaṃ sūtre-",
  "SA16n1278:2805": "catussatyeṣvalābhī [yaḥ] kāmān labdhumupāyataḥ |",
  "SA16n1278:2806": "yatnena vīryamātiṣṭhet bhṛśaṃ tatparipālane || iti |",
  "SA16n1278:2807": "ato nāmaraṇavitarkamutpādayet |",
  "SA16n1278:2808": "amaraṇavitarkaśca mūḍhasya prāṇitam |",
  "SA16n1278:2809": "ko jñānī tṛṇāgre'vaśyāyabinduvat jīvitamadhruvaṃ jñātvā kṣaṇamekaṃ jīveyamiti [manyeta] |",
  "SA16n1278:2810": "uktañca sūtre-bhagavānavocat kathaṃ pūnaryūyaṃ bhikṣavo bhāvayatha maraṇasmṛtim |",
  "SA16n1278:2811": "[anyataro bhikṣu] rbhagavantamavocat-[iha mamaivaṃ bhavati-aho vata] ahaṃ sapta varṣāṇi na jīveyamiti |",
  "SA16n1278:2812": "evamapacayo'bhūta yāvanmuhūrtaṃ na [jīveya] miti |",
  "SA16n1278:2813": "anya[taro bhikṣurbhagavantametadavocat] ahaṃ ṣaḍ varṣāṇi na jīveyamiti |",
  "SA16n1278:2814": "evamapacayo'bhūt-yāvanmuhūtamapi [na jīveya] miti |",
  "SA16n1278:2815": "evamukte bhagavān tān bhikṣūnetadavocat-yūyaṃ bhikṣavaḥ pramattā [viharatha,",
  "SA16n1278:2816": "dandhā] maraṇasmṛtiṃ bhāvayatha iti |",
  "SA16n1278:2817": "anyataro bhikṣu [rbhagavanta]mupetyāvocat[mamaivaṃ bhavati aho bata] ahaṃ [tadantaraṃ] na jīveyaṃ yadantaraṃ āśvasitvā praśvasāmi praśvasitvā vā''śvasāmi iti |",
  "SA16n1278:2818": "bhagavānavocat-sādhu sādhu tvaṃ [khalu bhikṣo] bhāvayasi maraṇasmṛtim iti |",
  "SA16n1278:2819": "ato notpādayedamaraṇasaṃjñām |",
  "SA16n1278:2820": "parānugrahavitarka iti [uad-] bandhāvanugrahaprāpaṇamicchati |",
  "SA16n1278:2821": "yadyevaṃ cintayati- amukaṃ dhanamānasukhānāṃ dānamācarayāmi |",
  "SA16n1278:2822": "amukastu nopaiti iti |",
  "SA16n1278:2823": "yogī nedṛśaṃ vitarkamutpādayet |",
  "SA16n1278:2824": "kasmāt |",
  "SA16n1278:2825": "nānayā smṛtyā parasya sukhaṃ dukhaṃ vā prāpayati |",
  "SA16n1278:2826": "kintu samāhitaṃ cittameva vikṣipati |",
  "SA16n1278:2827": "(pṛ) parasyānugrahacikīrṣā kiṃ karuṇācittaṃ nanu |",
  "SA16n1278:2828": "(u) yogī mārgamarthayan cintayetpāramārthikaṃ hitaṃ yaduta anityatādi |",
  "SA16n1278:2829": "yadyapyatra kiñcitpuṇyamasti tathāpi mārgapratirodhakasya hitamalpaṃ,",
  "SA16n1278:2830": "doṣastu bahulaḥ |",
  "SA16n1278:2831": "samāhitacittasya vikṣepāt |",
  "SA16n1278:2832": "yo vyagracittatayā parasya hitamanusmarati |",
  "SA16n1278:2833": "sa kāmāsaktyā nādīnavaṃ paśyati |",
  "SA16n1278:2834": "ato nānucintayet |",
  "SA16n1278:2835": "parāvamanyanāvitarka iti |",
  "SA16n1278:2836": "yadyogī cintayati-gotravaṃśākṛtirūpadhanamānanaipuṇyeṣu śīlatīkṣṇendriyatvadhyānasamādhiprajñādiṣu ca nāyaṃ matsama iti |",
  "SA16n1278:2837": "nedṛśaṃ yogī vitarkamutpādayet |",
  "SA16n1278:2838": "kasmāt |",
  "SA16n1278:2839": "sarveṣāṃ vastunāmanityatvāt |",
  "SA16n1278:2840": "ya uttamo'dhama iti |",
  "SA16n1278:2841": "teṣu ko viśeṣo'sti |",
  "SA16n1278:2842": "eṣāṃ kāyakeśaromanakhadantaṃ sarvamaśuci,",
  "SA16n1278:2843": "samaṃ bhavati na viṣamam |",
  "SA16n1278:2844": "jarāvyādhimaraṇādivipadapi samā |",
  "SA16n1278:2845": "sarveṣāṃ sattvānāmadhyātmaṃ bahirdhā ca duḥkhavihiṃsā'pi samā na viṣamā |",
  "SA16n1278:2846": "pṛthagjanānāṃ dhanasamṛddhiḥ pāpapratyayā |",
  "SA16n1278:2847": "dhanasamṛddhiśca na dīrghakālikī |",
  "SA16n1278:2848": "[ataḥ] punardaridro bhavati |",
  "SA16n1278:2849": "ato na parāvamanyanāvitarkamutpādayet |",
  "SA16n1278:2850": "ayaṃ māno'vidyāṅgam |",
  "SA16n1278:2851": "vidvān kathamimaṃ vitarkamutpādayiṣyati ||",
  "SA16n1278:2852": "akuśalavitarkavargo dvyaśītyuttaraśatatamaḥ |",
  "SA16n1278:2853": "183 kuśalavitarkavargaḥ |",
  "SA16n1278:2854": "naiṣkramyavitarka iti pravivekābhilāṣicittatā |",
  "SA16n1278:2855": "yat pañcakāmaguṇebhyo rūpārūpyadhātubhyaśca pravivekaḥ |",
  "SA16n1278:2856": "asmin praviveke'bhilāṣo naiṣkramyavitarkaḥ |",
  "SA16n1278:2857": "pravivekābhilāṣādasmā dduḥkhānāmasambhavāt |",
  "SA16n1278:2858": "kāmāsaktivaśāddhi duḥkhaṃ bhavati |",
  "SA16n1278:2859": "asatyāṃ kāmāsaktau sukhaṃ bhavati |",
  "SA16n1278:2860": "vitarkeṣu dvau vitarkau sukhaṃ yadutāvyāpadavitarko'vihiṃsāvitarkaḥ |",
  "SA16n1278:2861": "kasmāt |",
  "SA16n1278:2862": "dvau hīmau vitarkau kṣemavitarkau |",
  "SA16n1278:2863": "yathoktaṃ tathāgatavarge-tathāgatasya khalu dvau vitarkau nityamupatiṣṭhato yaduta yogakṣemavitarkaḥ pravivekavitarkaśca iti |",
  "SA16n1278:2864": "yogakṣemavitarkaḥ avyāpādāvihiṃsāvitarka eva |",
  "SA16n1278:2865": "pravivekavitarko naiṣkramyavitarkaḥ |",
  "SA16n1278:2866": "trīnimān vitarkayataḥ puṇyaṃ vardhate |",
  "SA16n1278:2867": "samāhitacittattāpi sidhyati |",
  "SA16n1278:2868": "cittaṃ viśudhyate ca |",
  "SA16n1278:2869": "trīnimān vitarkān vitarkayan paryutthānāni pratihanti |",
  "SA16n1278:2870": "paryutthānānāṃ samucchedāt prahāṇaṃ sākṣātkaroti |",
  "SA16n1278:2871": "kiñca yogī pravivekāmilāṣayā bahūnāṃ kuśaladharmāṇāmupacayādāśu vimucyate |",
  "SA16n1278:2872": "aṣṭamahāpuruṣavitarka iti alpecchasyāyaṃ dharmo nā[yaṃ dharmo] mahecchasya |",
  "SA16n1278:2873": "santuṣṭasyā[yaṃ dharmo nāyaṃ dharmo'santuṣṭasya] |",
  "SA16n1278:2874": "praviviktasya [ayaṃ dharmo nāyaṃ dharmaḥ saṅgaṇikārāmasya] |",
  "SA16n1278:2875": "ārabdhavīryasya [ayaṃ dharmo nāyaṃ dharmaḥ kusīdasya] |",
  "SA16n1278:2876": "upasthitasmṛtikasya [ayaṃ dharmo nāyaṃ dharmo muṣṭasmṛtikasya] |",
  "SA16n1278:2877": "samāhitasya [ayaṃ dharmo nāyaṃ dharmo'samāhitasya] |",
  "SA16n1278:2878": "prajñāvato['yaṃ dharmo nāyaṃ dharmo duṣprajñasya] |",
  "SA16n1278:2879": "niṣprapañcārāmasyāyaṃ dharmo nāyaṃ dharmaḥ prapañcārāmasya itīme'ṣṭau |",
  "SA16n1278:2880": "alpeccho yogī yo mārgaṃ bhāvayitumapekṣitamicchati |",
  "SA16n1278:2881": "na bahu prārthayate anyadanupayuktam |",
  "SA16n1278:2882": "ayamalpecchaḥ |",
  "SA16n1278:2883": "santuṣṭa iti |",
  "SA16n1278:2884": "kaścit [kenacit] kāraṇena vā śīlāya vā parasya cittaprasādanāya vālpaṃ gṛhṇāti na tu santuṣṭacitto bhavati |",
  "SA16n1278:2885": "yo'lpaṃ gṛhītvā santuṣṭacitto bhavati |",
  "SA16n1278:2886": "ayaṃ santuṣṭaḥ |",
  "SA16n1278:2887": "kaścidalpaṃ gṛhītvā'pi ramaṇīyaṃ kāmayate |",
  "SA16n1278:2888": "ayamalpeccho na santuṣṭaḥ |",
  "SA16n1278:2889": "yo'lpalābhena tṛpyati sa santuṣṭaḥ |",
  "SA16n1278:2890": "(pṛ) yadyapekṣitagrāhī alpeccha iti |",
  "SA16n1278:2891": "sarve sattvā alpecchā bhaveyuḥ |",
  "SA16n1278:2892": "eṣāṃ pratyekamapekṣitatvāt |",
  "SA16n1278:2893": "(u) yogī anāsaktattittatayā gṛhṇāti upayogārthamātraṃ,",
  "SA16n1278:2894": "na bahu gṛhṇāti |",
  "SA16n1278:2895": "na tu yathā laukikā yaśomaṇḍanavardhanāya bahu gṛhṇānti |",
  "SA16n1278:2896": "(pṛ) yogī kasmādalpecchayaḥ santuṣṭo bhavati |",
  "SA16n1278:2897": "(u) [sa] hi paripālanādāvādīnavaṃ paśyati |",
  "SA16n1278:2898": "anupayuktadravyasaṅgrahaḥ sammūḍhasya lakṣaṇam |",
  "SA16n1278:2899": "pravrajito na bahu sañcinvannavadātavasanaiḥ samo bhavet |",
  "SA16n1278:2900": "tādṛśadoṣasattvādalpecchaḥ santuṣṭo bhavati |",
  "SA16n1278:2901": "yogī yadi nālpecchaḥ santuṣṭaḥ,",
  "SA16n1278:2902": "tadā kāmacittaṃ kramaśo vardheta |",
  "SA16n1278:2903": "dhanalābhitvādaprārthanīyaṃ prārthayīta |",
  "SA16n1278:2904": "dhanalābhābhilāṣaśca naiva saṃśāmyati |",
  "SA16n1278:2905": "[tatra] adhyavasāyitvāt |",
  "SA16n1278:2906": "pravivekasukhāya pravrajito dhanakāmitayā tatkaraṇīyaṃ vismarati |",
  "SA16n1278:2907": "kleśānapi na prajahāti |",
  "SA16n1278:2908": "kasmāt |",
  "SA16n1278:2909": "bāhyapadārthāneva na prajahāti |",
  "SA16n1278:2910": "kaḥ punarvāda ādhyātmikān dharmān prajahātīti |",
  "SA16n1278:2911": "lābhadṛṣṭirvipattivihiṃsāhetuḥ |",
  "SA16n1278:2912": "yathā karakavṛṣṭiḥ sasyāni vināśayati |",
  "SA16n1278:2913": "ataḥ satatamalpecchasantuṣṭatāṃ bhāvayet |",
  "SA16n1278:2914": "dṛśyate ca deyasya padārthasya pratyarpaṇaṃ duṣkaram |",
  "SA16n1278:2915": "yaṭhā ṛṇī [ṛṇa]mapratyarpayan paścāttadduḥkhaṃ vyathāmanubhavati iti |",
  "SA16n1278:2916": "lābhasatkāradṛṣṭiḥ buddhādibhiḥ sajjānaistyaktā |",
  "SA16n1278:2917": "yathāha bhagavān-nāhaṃ lābhasatkāramanuprāpnomi mā lābhasatkāro māmanuprāpnotviti |",
  "SA16n1278:2918": "ayañca yogī saddharmasantuṣṭatvāllābhasatkāraṃ prajahāti |",
  "SA16n1278:2919": "yathāha bhagavān-devā na pratilabhante naiṣkramyasukhaṃ pravivekasukhamupaśamasukhaṃ yathā mayā pratilabdham |",
  "SA16n1278:2920": "ato lābhasatkāraṃ prajahāmi iti |",
  "SA16n1278:2921": "yathāha śāriputraḥ-",
  "SA16n1278:2922": "animittaṃ bhāvayitvā cāhaṃ śūnyasamādhinā |",
  "SA16n1278:2923": "samīkṣe sarvavastūni kheṭapiṇḍān yathā bahiḥ || iti |",
  "SA16n1278:2924": "kiñca yogī paśyati na kāmopabhogena tṛptirbhavati |",
  "SA16n1278:2925": "yathā lavaṇodakaṃ piban na tarṣaṇamapanayati iti prajñāṃ prarthayānastṛpto bhavati |",
  "SA16n1278:2926": "mahecchaḥ sadā prārthanāmutpādayan bahu prārthayitvā'lpaṃ vindate |",
  "SA16n1278:2927": "ataḥ sadā khidyate |",
  "SA16n1278:2928": "paśyāmaśca bhikṣārthī janairavamanyate na satkriyate yathā'lpecchaḥ |",
  "SA16n1278:2929": "pravrajito mahatprārthayata ityakāryametat |",
  "SA16n1278:2930": "janairdattasyāgrahaṇantu yuktarūpam |",
  "SA16n1278:2931": "ato'lpecchāsantuṣṭimācaret |",
  "SA16n1278:2932": "pravivikta iti yat gṛhasthapravrajitayoḥ kāyikapravivekasamācāraḥ kleśeṣu mānasapravivekasamācāraḥ ayaṃ pravivekaḥ |",
  "SA16n1278:2933": "(pṛ) yogī kasmātpravivikto bhavati |",
  "SA16n1278:2934": "(u) pravrajitā apratilabdhamārgā api pravivekārāmā bhavanti |",
  "SA16n1278:2935": "avadātavasanādayaḥ tatsthānagatastrīrūpavikṣepāvakṛṣṭā na tatra kadācitsukhino bhavanti |",
  "SA16n1278:2936": "praviveke tu cittaṃ sūpaśamaṃ bhavati |",
  "SA16n1278:2937": "yathā salilamanāvilaṃ prakṛtitaḥ svaccham |",
  "SA16n1278:2938": "ataḥ praviveke carati |",
  "SA16n1278:2939": "pravivekadharmo'yaṃ gaṅgānadīvālukāsamairbuddhairabhisaṃstutaḥ |",
  "SA16n1278:2940": "kenedaṃ jñāyate |",
  "SA16n1278:2941": "bhagavān grāmopakaṇṭhe niṣaṇṇaṃ bhikṣuṃ dṛṣṭvā aprītamanasko bhavati |",
  "SA16n1278:2942": "śūnyāyatane ca śayānaṃ bhikṣuṃ dṛṣṭvā bhagavān prītamanasko bhavati |",
  "SA16n1278:2943": "tatkasya hetoḥ |",
  "SA16n1278:2944": "grāmopakaṇṭhe niṣṣaṇṇasya bhikṣorbahubhiḥ kāraṇaiḥ samāhitacittavikṣepe labdhavyaṃ na labhyate sākṣātkartavyaṃ na sākṣātkriyate |",
  "SA16n1278:2945": "śūnyāyatane śayānasya kiñcitkausīdye satyapi samādhyāśāsambhave cittaṃ parigṛhyate |",
  "SA16n1278:2946": "parigṛhītaṃ cittaṃ vimucyate |",
  "SA16n1278:2947": "nimittodgrahamupādāya ca kāmādayaḥ kleśāḥ samudbhavanti |",
  "SA16n1278:2948": "śūnyāyatane na rūpādīni nimittāni santīti kleśāḥ suprahāṇāḥ |",
  "SA16n1278:2949": "yathā'gnirasatīndhane svataḥ śāmyati |",
  "SA16n1278:2950": "uktañcasūtre-yo bhikṣuḥ saṅgaṇikāvihārarataḥ sambhāṣyarataḥ[sa] gaṇādavivikta ityataḥ sāmayikīmeva vimuktiṃ na pratilabhate |",
  "SA16n1278:2951": "kaḥ punarvādaḥ akopyāṃ vimuktiṃ pratilabhata iti |",
  "SA16n1278:2952": "praviviktavihārī punarubhayaṃ sākṣātkurute |",
  "SA16n1278:2953": "iti |",
  "SA16n1278:2954": "yathā pradīpo vātaviviktaḥ prakāśate |",
  "SA16n1278:2955": "evaṃ yogī pravivekavihāritayā tattvajñānaṃ vindate |",
  "SA16n1278:2956": "ārabdhavīrya iti |",
  "SA16n1278:2957": "yogī yadi samyakpradhānamācaran akuśaladharmān prajahāti kuśaladharmāṃśca sañcinoti |",
  "SA16n1278:2958": "[tadā] tatra samyakpradhānāmācaratīti ārabdhavīrya ityucyate |",
  "SA16n1278:2959": "evañca bhagavacchāsane hitaṃ pratilabhate |",
  "SA16n1278:2960": "tatkasya hetoḥ |",
  "SA16n1278:2961": "[sa hi] kuśaladharmasañcayena pratidinamabhivardhate |",
  "SA16n1278:2962": "yathotpalapadmādīni yathāsalilamabhivardhante |",
  "SA16n1278:2963": "kausīdyacārī punaḥ kāṣṭhamusalavat prathamābhinirvartanādārabhya pratidīnamapacīyate |",
  "SA16n1278:2964": "ārabdhavīryasya arthapratilābhitayā cittaṃ sadā pramudyate |",
  "SA16n1278:2965": "kausīdyacārī tu akuśaladharmanivṛttacittaḥ satataṃ duḥkhopadravamanubadhnāti |",
  "SA16n1278:2966": "ārabdhavīryasya ca kṣaṇe kṣaṇe kuśaladharmo nityamabhivardhate,",
  "SA16n1278:2967": "nāpacīyate |",
  "SA16n1278:2968": "vīryaprakṛṣṭamācarannāpnoti prakṛṣṭaṃ sthānaṃ yaduta buddhānāṃ gatim |",
  "SA16n1278:2969": "yathoktaṃ sūtre bhagavatā ānandaṃ prati prakṛṣṭaṃ vīryamabhyasan buddhagatiṃ yātīti |",
  "SA16n1278:2970": "ārabdhavīryasya cittasamādhīḥ sulabhaḥ |",
  "SA16n1278:2971": "mandendriya ārabdhavīryaḥ saṃsārādevāśu mucyate |",
  "SA16n1278:2972": "tīṣṇendriyaḥ kusīdastu na vimucyate |",
  "SA16n1278:2973": "yadasti kiñcidaihikamāmuṣmikaṃ laukikaṃ lokottaraṃ hitaṃ,",
  "SA16n1278:2974": "tat sarvaṃ vīryamupādāya bhavati |",
  "SA16n1278:2975": "sarveṣāṃ lokānāṃ yadasti alābhavyasanaṃ,",
  "SA16n1278:2976": "tat sarvaṃ kausīdyamupādāya bhavati |",
  "SA16n1278:2977": "evaṃ kusīdasya doṣamārabdhavīryasya guṇaṃ dṛṣṭvā vīryamanusmarati |",
  "SA16n1278:2978": "upasthitasmṛtika iti |",
  "SA16n1278:2979": "kāyavedanācittadharmeṣu sadā smṛtiṃ samupasthāpayati |",
  "SA16n1278:2980": "(pṛ) eṣāṃ caturṇāṃ dharmāṇāṃ smṛtyā kīdṛśaṃ hitaṃ vindate |",
  "SA16n1278:2981": "(u) pāpakā akuśalā dharmā na cittamāgacchanti |",
  "SA16n1278:2982": "yathā surakṣite na pāpakaḥ puruṣo'vatarati |",
  "SA16n1278:2983": "yathā ca ghaṭaḥ pūrṇo na punarudakamādatte |",
  "SA16n1278:2984": "evamasya puruṣasya kuśaladharmasampūrṇasya na pāpakāni prasajyante |",
  "SA16n1278:2985": "yo bhāvitasamyaksmṛtikaḥ sa vimuktibhāgīyān sarvān kuśaladharmān saṅgṛhṇāti |",
  "SA16n1278:2986": "yathā samudrāmbupāyinaḥ sarvāṇi strotāṃsi pītāni bhavanti |",
  "SA16n1278:2987": "sarveṣāmudakānāṃ samudravartitvāt |",
  "SA16n1278:2988": "asyāḥ smṛterbhāvayitā svatantracaryāsthāne viharatītyucyate |",
  "SA16n1278:2989": "kleśamāro na kiñcidākopayati kākolūkadṛṣṭāntavat |",
  "SA16n1278:2990": "asya ca cittaṃ supratiṣṭhitaṃ duṣkampanaṃ bhavati |",
  "SA16n1278:2991": "yathā vṛtto ghaṭaḥśikyamadhiniviśyate |",
  "SA16n1278:2992": "sa cāciramevārthaṃ lapsyate |",
  "SA16n1278:2993": "yathoktaṃ bhikṣuṇīsūtre-bhikṣuṇya ānandametadavocan-iha bhadanta [ānanda] vayaṃ catṛṣu smṛtyupasthāneṣu supratiṣṭhitacittā viharantya [udāraṃ] pūrveṇāparaṃ viśeṣaṃ samprajānāma iti |",
  "SA16n1278:2994": "ānando'vocat-evametat bhaginya evametat bhaginya iti |",
  "SA16n1278:2995": "samāhita iti |",
  "SA16n1278:2996": "cittasamādhiṃ bhāvayataḥ pravaro'rtho bhavati |",
  "SA16n1278:2997": "yathoktaṃ sūtre- samāhito yathābhūtaṃ prajānāti iti |",
  "SA16n1278:2998": "anena manuṣyakāyenātimānuṣadharmo bhavati yaduta kāyenodakarmamagniñcā[vagāhya] nirgacchati |",
  "SA16n1278:2999": "vihāyasā gamane ca svatantra ityādi |",
  "SA16n1278:3000": "kiñcāsya sukhaṃ bhavati yat yāvaddevāḥ sahāṃpatibrahmādayo'pi nāpnuvanti |",
  "SA16n1278:3001": "ayaṃ yat kartavyaṃ tat karotītyucyate |",
  "SA16n1278:3002": "yadakartavyaṃ na tat karoti |",
  "SA16n1278:3003": "samāhitasya saddharmaḥ sadā vardhate samāhitasya cittaṃ nānutapyate |",
  "SA16n1278:3004": "ayaṃpravrajyāphalabhāgbhavati tathāgataśāsanānuyāyī ca |",
  "SA16n1278:3005": "nānyapuruṣavat vṛthā satkāraṃ svīkaroti |",
  "SA16n1278:3006": "ayameva dānapuṇyaṃ vipācayati nānye |",
  "SA16n1278:3007": "ayañca samāhitadharmo buddhairāryaiśca niṣevitaḥ |",
  "SA16n1278:3008": "sarveṣāṃ kuśaladharmāṇāṃ samārjanāya yogyaśca bhavati |",
  "SA16n1278:3009": "yadi samāhitasya siddhirbhavati tadā āryamārgasya pratilābho bhavati |",
  "SA16n1278:3010": "yadi na siddhiḥ,",
  "SA16n1278:3011": "tadā śubhadeveṣūpapadyate yaduta rūpārūpyadhātau |",
  "SA16n1278:3012": "tatkasya hetoḥ |",
  "SA16n1278:3013": "na hi dānādinā īdṛśaṃ kāryaṃ pratilabhate yadekāntataḥ pāpakānāmakaraṇam |",
  "SA16n1278:3014": "yathoktaṃ sūtre-yo daharo yuvā ājanma maitrīṃ bhāvayati |",
  "SA16n1278:3015": "sa kiṃ pāpakaṃ cittamutpādayet |",
  "SA16n1278:3016": "pāpakaṃ vā cintayet |",
  "SA16n1278:3017": "no hīdaṃ bhagavan |",
  "SA16n1278:3018": "[tatkasya hetoḥ] [tatsamādhiprabhāva eṣaḥ |",
  "SA16n1278:3019": "iti |",
  "SA16n1278:3020": "cittasamādhiśca tattvajñānasya pratyayaḥ |",
  "SA16n1278:3021": "tattvaprajñā sarvān saṃskārān kṣapayati |",
  "SA16n1278:3022": "saṃskārāṇāṃ kṣayāt sarve duḥkhopāyāsāḥ śāmyanti |",
  "SA16n1278:3023": "yogī sarvāṇi laukikāni lokottarāṇi smaranneva kuryāt na klamathena kāryaṃ prayojayan |",
  "SA16n1278:3024": "anye pudgalāstena labdhaṃ pramātuṃ cittameva notpādayanti |",
  "SA16n1278:3025": "ata āha-samāhito'rthamāpnotīti |",
  "SA16n1278:3026": "prajñāvāniti |",
  "SA16n1278:3027": "prajñāvataścitte kleśā na sambhavanti |",
  "SA16n1278:3028": "yadi sambhavanti,",
  "SA16n1278:3029": "tadaiva nirudhyante yathā taptāyaḥpātre patitā jalakaṇikā |",
  "SA16n1278:3030": "prajñāvataścitte saṃjñā nāvirbhavanti |",
  "SA16n1278:3031": "yadyāvirbhavanti,",
  "SA16n1278:3032": "tadaiva nirudhyante yathā tṛṇāgre'vaśyāyabinduḥ sūrya uditamātre śuṣyati |",
  "SA16n1278:3033": "yaḥ prajñācakṣuṣkaḥ sa buddhadharmaṃ paśyati |",
  "SA16n1278:3034": "yathā cakṣuṣmataḥ sūrya upayogāya kalpate |",
  "SA16n1278:3035": "prajñāvān buddhasya dharmadāyabhāgityucyate |",
  "SA16n1278:3036": "yathā jātaḥ putraḥ pitrordhanabhāgbhavati |",
  "SA16n1278:3037": "prajñāvāneva sa jīva ityucyate |",
  "SA16n1278:3038": "anye mṛtā iti |",
  "SA16n1278:3039": "prajñāvān tattvamārgikaḥ,",
  "SA16n1278:3040": "mārgasya parijñānāt |",
  "SA16n1278:3041": "prajñāvāneva bhagavataḥ śāsanā[mṛta]rasaṃ vetti |",
  "SA16n1278:3042": "yathā avipariṇatajihvendriyaḥ pañcarasān vivecayati |",
  "SA16n1278:3043": "prajñāvān bhagavacchāsane samāhito na kampate tadyathā śailo na vāyunā kampyate |",
  "SA16n1278:3044": "prajñāvān śrāddha ityucyate |",
  "SA16n1278:3045": "catuḥ śraddhālābhitayā parānanuyāyitatvāt |",
  "SA16n1278:3046": "āryaprajñendriyapratilābhī jinauraso bhavati |",
  "SA16n1278:3047": "anye bāhyāḥ pṛthagjanāḥ |",
  "SA16n1278:3048": "ata ucyate prajñāvānarthaṃ vindata iti |",
  "SA16n1278:3049": "niṣprapañcārāma iti |",
  "SA16n1278:3050": "yadekānekatvavādaḥ sa prapañcaḥ |",
  "SA16n1278:3051": "yathā ānandaḥ śāriputraṃ pṛcchati-ṣaṇṇām [āyuṣman] sparśāyatanānāmaśeṣavirāganirodhādasti anyatkiñcit |",
  "SA16n1278:3052": "śāriputraḥ pratyāha[mā hyevamāyuṣman] |",
  "SA16n1278:3053": "ṣaṇṇā[māyuṣman] sparśāyatanānā maśeṣavirāganirodhādastyanyatkiñciditi vadan aprapañcaṃ prapañcayasi |",
  "SA16n1278:3054": "nāsti kiñciditi,",
  "SA16n1278:3055": "asti ca nāsti cānyaditi,",
  "SA16n1278:3056": "naivāsti no ca naivāstyanyaditi ca praśne prativacanamapi tathā syāt |",
  "SA16n1278:3057": "(pṛ) kasmādidamaprapañcam |",
  "SA16n1278:3058": "(u) ayaṃ vastuta ātmadharmapraśnaḥ yadyekaḥ yadi vāneka iti |",
  "SA16n1278:3059": "ato na pratyuvāca |",
  "SA16n1278:3060": "ātmā ca na niyataḥ |",
  "SA16n1278:3061": "pañcaskandheṣu kevalaṃ prajñaptyā'bhidhīyate |",
  "SA16n1278:3062": "yadyasti kiñciditi |",
  "SA16n1278:3063": "yadi vā nāsti kiñciditi pratibrūyāt,",
  "SA16n1278:3064": "tadā śāśvatocchedapātaḥ syāt |",
  "SA16n1278:3065": "yat pratītyasamudenātmavyavahāraḥ sa niṣprapañcaḥ |",
  "SA16n1278:3066": "yadi paśyati sattvaṃ śūnyaṃ dharmāśca śūnyā iti sa niṣprapañcārāmaḥ |",
  "SA16n1278:3067": "ato niṣprapañcārāmā bhagavacchāsane'rthaṃ vindante |",
  "SA16n1278:3068": "iyaṃ kuśalavitarkasampadā |",
  "SA16n1278:3069": "kuśalavitarkavargastryaśītyuttaraśatatamaḥ |",
  "SA16n1278:3070": "184 antimapañcasamādhipariṣkāravargaḥ",
  "SA16n1278:3071": "(7) kalyāṇādhimuktisampaditi |",
  "SA16n1278:3072": "yogī yat nirvāṇe'bhiramaṇaḥ saṃsāraṃ vidveṣayati |",
  "SA16n1278:3073": "iyaṃ kalyāṇādhimuktiḥ |",
  "SA16n1278:3074": "evamadhimuktaḥ kṣipraṃ vimuktibhāgbhavati |",
  "SA16n1278:3075": "nirvāṇābhiratasya cittaṃ na kutracidabhiniviśate |",
  "SA16n1278:3076": "nirvāṇābhiratasya nāsti bhayam |",
  "SA16n1278:3077": "yadi pṛthagjanasya cittaṃ nirvāṇamanusmarati |",
  "SA16n1278:3078": "tadaiva santrāso bhavati-ahamatyantaṃ nakṣyāmīti |",
  "SA16n1278:3079": "(pṛ) kena pratyayena nirvāṇe'dhimucyate |",
  "SA16n1278:3080": "(u) yogī lokamanityaṃ duḥkhaṃ śūnyamanātmakaṃ dṛṣṭvā nirvāṇe upaśamasaṃjñāmutpādayati |",
  "SA16n1278:3081": "pudgalo'yaṃ svābhāvikakleśapratanubhūto nirvāṇabhāṇakaṃ śṛṇoti |",
  "SA16n1278:3082": "tadā [tasya] cittaṃ tatrādhimucyate |",
  "SA16n1278:3083": "yadi vā kalyāṇamitrāt yadi vā sūtrādhyayanāt saṃsāra ādīnavaṃ śṛṇoti |",
  "SA16n1278:3084": "yathā anavarāgrasūtre pañcadevadūtasūtre coktam |",
  "SA16n1278:3085": "tadā saṃsārānnirviṇṇo nirvāṇe'dhimucyate |",
  "SA16n1278:3086": "(8) pradhānīyāṅgasampaditi |",
  "SA16n1278:3087": "yathoktaṃ sūtre-pañca pradhānīyāṅgāni |",
  "SA16n1278:3088": "katamāni [pañca] |",
  "SA16n1278:3089": "iha [bhikṣavo] bhikṣuḥ śrāddho bhavati |",
  "SA16n1278:3090": "aśaṭho bhavati |",
  "SA16n1278:3091": "alpābādho bhavati |",
  "SA16n1278:3092": "ārabdhavīryo bhavati |",
  "SA16n1278:3093": "prajñāvān bhavatīti |",
  "SA16n1278:3094": "śraddhāvān nāma[yaḥ] triṣu ratneṣu caturṣu satyeṣu ca vigatavicikitso bhavati |",
  "SA16n1278:3095": "vigatavicikitsatvāt kṣipraṃ samādhiḥ sidhyati |",
  "SA16n1278:3096": "śraddhāvataḥ prītibahulatvācca kṣipraṃ samādhiḥ sidhyati |",
  "SA16n1278:3097": "śraddhāvān susamāhito dāntaśca bhavati |",
  "SA16n1278:3098": "ato'pi sahasā samādhiṃ vindate |",
  "SA16n1278:3099": "(pṛ) yadi samādhinā prajñotpadyate |",
  "SA16n1278:3100": "atha vicikitsāṃ prajahāti |",
  "SA16n1278:3101": "kathamidānīṃ samādheḥ pūrvamevocyate vigatavicikitsa iti |",
  "SA16n1278:3102": "(u) bahuśrutatvāt kiñcidvicikitsāṃ prajahāti |",
  "SA16n1278:3103": "na samādhilābhāt |",
  "SA16n1278:3104": "adhimuktakulotpannaḥ śrāddhena sahavṛttikaḥ sadādhimukticittaṃ bhāvayan apratilabdhasamādhirapi vicikitsāṃ na karoti | evamādi |",
  "SA16n1278:3105": "aśaṭha iti | ṛjucittasya nāsti kiñcidgopanīyam |",
  "SA16n1278:3106": "sadapi sutīrṇaṃ bhavati |",
  "SA16n1278:3107": "yathā kaścidbhiṣajamupetya vyādhisvarūpamuktvā sucikitso bhavati |",
  "SA16n1278:3108": "alpābādha iti |",
  "SA16n1278:3109": "sa pūrvarātre'pararātre ca vyavasyati,",
  "SA16n1278:3110": "na viramati |",
  "SA16n1278:3111": "yadyābādhābahulaḥ,",
  "SA16n1278:3112": "tanmārgacaryāyā antarāyo bhavati |",
  "SA16n1278:3113": "ārabdhavīrya iti |",
  "SA16n1278:3114": "mārgārthitvāt sadā viryamārabhate |",
  "SA16n1278:3115": "ato'gniṃ manthāno na viramamāṇo sahasāgniṃ vindate |",
  "SA16n1278:3116": "prajñāvāniti |",
  "SA16n1278:3117": "prajñāvattvena caturṇāmaṅgānāṃ phalaṃ bhavati yaduta mārgaphalam |",
  "SA16n1278:3118": "(pṛ) smṛtyupasthānadharmā api pradhānīyāṅgāni |",
  "SA16n1278:3119": "kasmāt kevalamete pañca dharmā uktāḥ |",
  "SA16n1278:3120": "(u) yadyapi sakalamaṅgam |",
  "SA16n1278:3121": "tathāpīme dharmā mukhyatamāḥ yogibhirapyapekṣyante |",
  "SA16n1278:3122": "ata ime kevalamuktāḥ |",
  "SA16n1278:3123": "sarveṣāṃ pāpakānāṃ parivarjanaṃ sarveṣāṃ kuśalānāṃ sañcayaśca yogino'ṅgam |",
  "SA16n1278:3124": "yathā......... sūtre varṇitam |",
  "SA16n1278:3125": "(9) vimuktyāyatanasampaditi yat pañcavimuktyāyatanāni |",
  "SA16n1278:3126": "ihaśāstā [anyataro vā] gurusthānīyaḥ [sa brahmacārī] bhikṣūnāṃ dharmaṃ deśayati |",
  "SA16n1278:3127": "yathā yathā dharmaṃ deśayati |",
  "SA16n1278:3128": "tathā tathā [tasmin dharme] arthapratisaṃvedī ca dharmapratisaṃvedī ca bhavati |",
  "SA16n1278:3129": "[tasyārtha] pratisaṃvedino dharmapratisaṃvedinaḥ prītirjāyate |",
  "SA16n1278:3130": "prītamanasaḥ kāyaḥ praśrabhyate |",
  "SA16n1278:3131": "praśrabdhakāyaḥ sukhaṃ vedayate |",
  "SA16n1278:3132": "sukhinaścittaṃ samādhīyate |",
  "SA16n1278:3133": "idaṃ prathamaṃ vimuktyāyatanam |",
  "SA16n1278:3134": "yatra bhikṣo [rapramattasyātāpinaḥ] prahitātmano viharato['vimuktaṃ] cittaṃ vimucyate |",
  "SA16n1278:3135": "[aparikṣīṇā] vā āsravāḥ parikṣayaṃ gacchanti |",
  "SA16n1278:3136": "[ananuprāptaṃ] vā anuttaraṃ yogakṣemamanuprāpnoti |",
  "SA16n1278:3137": "dvitīyaṃ [vimuktyāyatanaṃ] vistareṇa sūtrādhyayanam |",
  "SA16n1278:3138": "tṛtīyaṃ pareṣāṃ dharmadeśanā |",
  "SA16n1278:3139": "caturthaṃ vimukte sthāne dharmāṇāmanuvitarkaḥ anuvicāraḥ |",
  "SA16n1278:3140": "pañcamaṃ samādhinimittasya sugrahaṇaṃ yaduta navanimittādīni yathāpūrvamuktāni |",
  "SA16n1278:3141": "(pṛ) śāstā [anyataro] vā gurusthānīyaḥ sabrahmacārī kasmāt bhikṣūṇāṃ dharmaṃ deśayati |",
  "SA16n1278:3142": "(u) dharmasamāpādānena mahāntamarthamāpnoti |",
  "SA16n1278:3143": "ityato deśanāṃ karoti |",
  "SA16n1278:3144": "sabrahmacāryayaḥ śāstāramupādāya pravrajitaḥ |",
  "SA16n1278:3145": "indriyāṇāṃ paripācanāya dharmaṃ deśayati |",
  "SA16n1278:3146": "gurusthānīyaḥ sabrahmacārī samānakarmatvācca dharmadeśanāṃ karoti |",
  "SA16n1278:3147": "bhikṣavo'vaśyaṃ dharmaṃ śṛṇvantītyataśca [dharma]deśanāṃ karoti |",
  "SA16n1278:3148": "ime pudgalā viśuddhaśīlādiguṇasampannāḥ tadyathā subhājanaṃ samṛddhiṃ samādātuṃ bhavyam ityato dharmadeśanāṃ karoti |",
  "SA16n1278:3149": "imāstisraḥ prajñāḥ dharmapratisaṃvedo bahuśrutamayī prajñā |",
  "SA16n1278:3150": "arthapratisaṃvedaścintāmayī prajñā |",
  "SA16n1278:3151": "abhābhyāmubhābhyāṃ jāyate prītiḥ yāvatsamāhitasya yathābhūtajñānaṃ jāyate |",
  "SA16n1278:3152": "iyaṃ bhāvanāmayī prajñā |",
  "SA16n1278:3153": "āsāṃ trisṛṇāṃ prajñānāṃ trīṇi phalāni bhavanti yaduta nirvedo vairāgyaṃ vimuktiḥ |",
  "SA16n1278:3154": "dharmaṃ śrutvā'dhītya ca pareṣāṃ dharmaṃ deśayati |",
  "SA16n1278:3155": "iyaṃ bahuśrutamayī prajñā |",
  "SA16n1278:3156": "dharmānanuvitarkayati anuvicārayati |",
  "SA16n1278:3157": "iyaṃ cintāmayī prajñā |",
  "SA16n1278:3158": "samādhinimittaṃ sugṛhṇāti |",
  "SA16n1278:3159": "iyaṃ bhāvanāmayī prajñā |",
  "SA16n1278:3160": "(pṛ) yā cittavimuktiḥ [yaśca] āśravakṣayaḥ |",
  "SA16n1278:3161": "anayoḥ ko bhedaḥ |",
  "SA16n1278:3162": "(u) samādhinā kleśānāṃ vyāvṛttiścittavimuktiḥ |",
  "SA16n1278:3163": "kleśānāmatyantaprahāṇamāsravakṣayaḥ |",
  "SA16n1278:3164": "(pṛ) śīlādayo dharmā api vimuktyāyatanam |",
  "SA16n1278:3165": "yathoktaṃ-śīlavataścittaṃ na vipratisarati |",
  "SA16n1278:3166": "avipratisāriṇaḥ prītirjāyata ityādi |",
  "SA16n1278:3167": "kadācit dānadihetorapi vimuktirbhavati |",
  "SA16n1278:3168": "kasmādime pañcaiva dharmā uktāḥ |",
  "SA16n1278:3169": "(u)prādhānyātta evoktāḥ |",
  "SA16n1278:3170": "(pṛ) eṣāṃ dharmāṇāṃ kiṃ prādhānyam |",
  "SA16n1278:3171": "(u) vimukteḥ sannikṛṣṭo hetuḥ |",
  "SA16n1278:3172": "śīlādayastu viprakṛṣṭāḥ |",
  "SA16n1278:3173": "(pṛ) kathaṃ jñāyate sannikṛṣṭo heturiti |",
  "SA16n1278:3174": "(u) yogī dharmaṃ śrutvā prajānāti skandhāyatanadhātūn |",
  "SA16n1278:3175": "taddharmakalāpamātre nāstyātmeti |",
  "SA16n1278:3176": "ataḥ prajñaptirbhajyate |",
  "SA16n1278:3177": "tatprajñaptibhaṅga eva vimuktirityākhyāyate |",
  "SA16n1278:3178": "ataḥ sannikṛṣṭo hetuḥ |",
  "SA16n1278:3179": "uktañca sūtre-bahuśrutasyāniśaṃsā yaduta paraśāsanaṃ nānuvartate,",
  "SA16n1278:3180": "cittaṃ susamādhīyate ityādi |",
  "SA16n1278:3181": "anenāpi jñāyate sannikṛṣṭo heturiti |",
  "SA16n1278:3182": "tathāgataśāsane mahān lābho'sti,",
  "SA16n1278:3183": "kleśān nirodhayati,",
  "SA16n1278:3184": "nirvāṇañca yātītyādi |",
  "SA16n1278:3185": "asminnupaśamadharme śrotā vā adhyetā vā anuvicintayitā vā kṣipraṃ vimucyate |",
  "SA16n1278:3186": "ataḥ sannikṛṣṭo hetuḥ |",
  "SA16n1278:3187": "dānena mahatpuṇyaṃ vindate |",
  "SA16n1278:3188": "śīlena gauravam |",
  "SA16n1278:3189": "bāhuśrutyena prajñām |",
  "SA16n1278:3190": "prajñayā āsravāṇāṃ kṣayaṃ vindate na puṇyaṃ gauravaṃ vā |",
  "SA16n1278:3191": "ato jñāyate sannikṛṣṭo heturiti |",
  "SA16n1278:3192": "śāriputrādayo mahāprājñā iti kīrtyante |",
  "SA16n1278:3193": "[tat] sarvaṃ bahuśrutyāt |",
  "SA16n1278:3194": "(pṛ) yadi bāhuśrutyena cittaṃ susamādhīyate |",
  "SA16n1278:3195": "ānandaḥ kasmāt prathame'ntime ca yāme vimuktiṃ nālabhata |",
  "SA16n1278:3196": "(u) ānando na yāvanmastakamupadhāne nyadhatta tāvadeva vimuktimalabhata |",
  "SA16n1278:3197": "ato'sadadbhutadharme'vartata |",
  "SA16n1278:3198": "kasmānna kṣipram |",
  "SA16n1278:3199": "ānandasyatasmin samaye vīryaṃ kiñcidduṣṭamāsīt |",
  "SA16n1278:3200": "atimātraklāntatvānnālabhata vimuktim |",
  "SA16n1278:3201": "ānando'smin yāma āsravāṇāṃ kṣayamanuprāpnomīti praṇidadhyau |",
  "SA16n1278:3202": "yathā ca bodhisattvo bodhimaṇḍe praṇihitavān |",
  "SA16n1278:3203": "kastādṛśabalo yathā ānandaḥ |",
  "SA16n1278:3204": "sarvamidaṃ bāhuśrutyabalam |",
  "SA16n1278:3205": "(10) anāvaraṇateti-yāni trīṇyāvaraṇāni karmāvaraṇaṃ,",
  "SA16n1278:3206": "vipākāvaraṇaṃ kleśāvaraṇamiti |",
  "SA16n1278:3207": "yasyemānyāvaraṇāni na santi |",
  "SA16n1278:3208": "na sa duḥsthāne patati |",
  "SA16n1278:3209": "yo'kṣaṇebhyomuktaḥ sa mārgaṃ samādātuṃ bhavyo bhavati |",
  "SA16n1278:3210": "sa caturbhiścakraiḥ sampanna ityucyate |",
  "SA16n1278:3211": "[tāni] pratirūpadeśavāsaḥ satpuruṣopāśrayaḥ ātmasamyakpraṇidhiḥ pūrve ca kṛtapuṇyatā iti |",
  "SA16n1278:3212": "[sa] catvāri srotaāpattyaṅgāni ca sādhayati yaduta satpuruṣasaṃvāsaḥ saddharmaśravaṇaṃ,",
  "SA16n1278:3213": "yoniśomanaskāro dharmānudharmapratipattiḥ |",
  "SA16n1278:3214": "rāgādīn trīn dharmānapi samutsṛjati |",
  "SA16n1278:3215": "yathoktaṃ sūtre-trīn dharmānaprahāya na jarāvyādhimaraṇāni santarati | iti |",
  "SA16n1278:3216": "(11) anāsaktateti |",
  "SA16n1278:3217": "“nāvaratīramupagacchati |",
  "SA16n1278:3218": "na pāratīramupagacchati |",
  "SA16n1278:3219": "na madhye saṃsīdati |",
  "SA16n1278:3220": "na sthala utsīdiṣyati |",
  "SA16n1278:3221": "na manuṣyagrāho bhaviṣyati |",
  "SA16n1278:3222": "nāmanuṣyagrāho bhaviṣyati |",
  "SA16n1278:3223": "nāvartagrāho bhaviṣyati |",
  "SA16n1278:3224": "nāntaḥpūtī bhaviṣyati” |",
  "SA16n1278:3225": "avaratīramiti ṣaṇṇāmādhyātmikānāmāyatanāmadhivacanam |",
  "SA16n1278:3226": "pāratīramīti ṣaṇṇāṃ bāhyānāmāyatanānāmadhivacanam |",
  "SA16n1278:3227": "madhye saṃsīdati iti nandirāgasyādhivacanam |",
  "SA16n1278:3228": "sthala utsāda iti asmimānasyādhivacanam |",
  "SA16n1278:3229": "katamo manuṣyagrāhaḥ |",
  "SA16n1278:3230": "[iha] bhikṣurgṛhisaṃsṛṣṭo viharati |",
  "SA16n1278:3231": "[katamo]'manuṣyagrāhaḥ |",
  "SA16n1278:3232": "[iha bhikṣurekatya ekatyo]'nyataraṃ devanikāyaṃ praṇidhāya brahmacaryaṃ carati |",
  "SA16n1278:3233": "ayamucyate'manuṣyagrāha iti |",
  "SA16n1278:3234": "āvartagrāha iti pañcānāṃ kāmaguṇānamadhivacanam |",
  "SA16n1278:3235": "[katamaśca] antaḥpūtibhāvaḥ |",
  "SA16n1278:3236": "iha bhikṣurekatyo duśśīlo bhavati |",
  "SA16n1278:3237": "pāpadharmā aśuciḥ śaṅkāsmarasamācāro'brahmacārī |",
  "SA16n1278:3238": "ayamucyate'ntaḥpūtibhāva iti |",
  "SA16n1278:3239": "yasyāsti ādhyātmikāyataneṣu ātmagrahaḥ |",
  "SA16n1278:3240": "tasya bāhyāyataneṣu ātmiyagrahaḥ |",
  "SA16n1278:3241": "ādhyātmikabāhyāyatanebhyo nandirāgo bhavati |",
  "SA16n1278:3242": "atastatraiva nimajjate |",
  "SA16n1278:3243": "tebhyastu ahaṅkāro jāyate |",
  "SA16n1278:3244": "kasmāt |",
  "SA16n1278:3245": "yadi kaścitkāyāsaktaḥ sukhī bhavatītyato['paraḥ] kaścidāgatya laghu nindati |",
  "SA16n1278:3246": "tadā [tasya]māno jāyate |",
  "SA16n1278:3247": "evamātmīyanandirāgāhaṅkārāstaccittaṃ vikṣepayanto'nyānapi nirvartayanti |",
  "SA16n1278:3248": "(pṛ) dṛṣṭānte'smin kiṃ stroto bhavati |",
  "SA16n1278:3249": "yadyāryo'ṣṭāṅgikamārgaḥ strotaḥ |",
  "SA16n1278:3250": "tadā ṣaḍādhyātmikabāhyāyatanāni pārau na syuḥ |",
  "SA16n1278:3251": "nandirāgādayo madhyaugha āvartaḥ pūtibhāvo'pi ca na syuḥ |",
  "SA16n1278:3252": "yadi kāmatṛṣṇā strotaḥ |",
  "SA16n1278:3253": "kathamimānanuvartya nirvāṇamanuprāpnoti |",
  "SA16n1278:3254": "(u) āryo'ṣṭāṅgikamārga eva strotaḥ |",
  "SA16n1278:3255": "dṛṣṭānto nāvaśyaṃ sarvākāraiḥ samāno bhavati |",
  "SA16n1278:3256": "yathāyaṃ dāruskandho'ṣṭākṣaṇavinirmukto mahārṇavaṃ gacchati |",
  "SA16n1278:3257": "evaṃ bhikṣurogho'kṣaṇairvinirmukta āryāṣṭāṅgikamārgaṃ stroto'nuvartyaṃ nirvāṇa[mahārṇava]mavatarati |",
  "SA16n1278:3258": "yathā kumbhasadṛśaṃ stanamiti vacanaṃ tadākāramātraṃ gṛhṇāti na kāṭhinyaṃ mārdavaṃ vā |",
  "SA16n1278:3259": "yathā ca candropamaṃ vadanamiti vacanaṃ śobhā pauṣkalyaṃ gṛhṇāti na tadākāram |",
  "SA16n1278:3260": "kiñca yogī āryamārganirgato'dhyātmabahirdhāyataneṣvāsajyate |",
  "SA16n1278:3261": "na tu yathāyaṃ dāruskandhaḥ strotomadhyagatastasmin pāre'smin vā āsajyate pūtībhavati vā | ityādi |",
  "SA16n1278:3262": "śāstrācārya āha-yathā gaṅgāstroto niyamena mahārṇavaṃ prāpnoti |",
  "SA16n1278:3263": "evamāryāṣṭāṅgikamārgastroto niyamena nirvāṇaṃ prāpnoti |",
  "SA16n1278:3264": "evaṃ saṃkṣipyaikādaśamādhipariṣkārā uktāḥ,",
  "SA16n1278:3265": "yeṣu satsu niyamena samādhirlabhyate ||",
  "SA16n1278:3266": "antimapañcasamādhipariṣkāravargaścaturaśītyuttaraśatatamaḥ",
  "SA16n1278:3267": "185 ānāpānavargaḥ",
  "SA16n1278:3268": "ānāpānasya ṣoḍaśākārā yaduta sasmṛta evāśvasiti smṛta eva praśvasiti |",
  "SA16n1278:3269": "dīrghaṃ vā āśvasan dīrghamāśvasimīti prajānāti dīrghaṃ vā praśvasan dīrghaṃ praśvasimīti prajānāti ||",
  "SA16n1278:3270": "hrasvaṃ vā āśvasan hrasvamāśvasimīti prajānāti |",
  "SA16n1278:3271": "hrasvaṃ praśvasan hrasvaṃ praśvasimīti prajānāti ||",
  "SA16n1278:3272": "sarvakāyapratisaṃvedī āśvasiṣyāmīti śikṣate ||",
  "SA16n1278:3273": "sarvakāyapratisaṃvedī praśvasiṣyāmīti śikṣate ||",
  "SA16n1278:3274": "praśrambhayan kāyasaṃskāramāśvasiṣyāmīti śikṣate |",
  "SA16n1278:3275": "praśrambhayan kāyasaṃskāraṃ praśvasiṣyamīti śikṣate ||",
  "SA16n1278:3276": "prītipratisaṃvedī āśvasiṣyāmīti śikṣate |",
  "SA16n1278:3277": "prītipratisaṃvedī praśvasiṣyāmīti śikṣate ||",
  "SA16n1278:3278": "sukhapratisaṃvedī āśvasiṣyāmīti śikṣate |",
  "SA16n1278:3279": "sukhapratisaṃvedī praśvasiṣyāmīti śikṣate ||",
  "SA16n1278:3280": "cittasaṃskārapratisaṃvedī āśvasiṣyāmīti śikṣate |",
  "SA16n1278:3281": "cittasaṃskārapratisaṃvedī praśvasiṣyāmīti śikṣate ||",
  "SA16n1278:3282": "prasrambhayan cittasaṃskāramāśvasiṣyāmiti śikṣate |",
  "SA16n1278:3283": "praśrambhayan cittasaṃskāraṃ praśvasiṣyāmīti śikṣate ||",
  "SA16n1278:3284": "cittapratisaṃvedī āśvasiṣyāmīti śikṣate |",
  "SA16n1278:3285": "cittapratisaṃvedī praśvasiṣyāmīti śikṣate ||",
  "SA16n1278:3286": "abhipramodayan cittamāśvasiṣyāmīti śikṣate |",
  "SA16n1278:3287": "abhipramodayan cittaṃ praśvasiṣyāmīti śikṣate ||",
  "SA16n1278:3288": "samādadhan cittamāśvasiṣyāmīti śikṣate |",
  "SA16n1278:3289": "samādadhan cittaṃ praśvasiṣyāmīti śikṣate ||",
  "SA16n1278:3290": "vimocayan cittamāśvasiṣyāmīti śikṣate |",
  "SA16n1278:3291": "vimocayan cittaṃ praśvasiṣyāmīti śikṣate ||",
  "SA16n1278:3292": "anityānudarśī āśvasiṣyāmīti śikṣate |",
  "SA16n1278:3293": "anityānudarśī praśvasiṣyāmīti śikṣate ||",
  "SA16n1278:3294": "virāgānudarśī āśvasiṣyāmīti śikṣate |",
  "SA16n1278:3295": "virāgānudarśī praśvasiṣyāmīti śikṣate ||",
  "SA16n1278:3296": "nirodhānudarśī āśvasiṣyāmīti śikṣate |",
  "SA16n1278:3297": "nirodhānudarśī praśvasiṣyāmīti śikṣate ||",
  "SA16n1278:3298": "pratinissargānudarśī āśvasiṣyāmīti śikṣate |",
  "SA16n1278:3299": "pratinissargānudarśī praśvasiṣyāmīti śikṣate |",
  "SA16n1278:3300": "(pṛ) kathamānāpānasya dīrghaṃ hrasvaṃ vā bhavati |",
  "SA16n1278:3301": "(u) yathā kaścitparvatamārohati |",
  "SA16n1278:3302": "yadi vā [vā] bhāraṃ vahati |",
  "SA16n1278:3303": "[tadā] klāntaḥ hrasvaṃ śvasati |",
  "SA16n1278:3304": "tathā yogyapi audārike citte pravṛtte hrasvaṃ [śvasati] |",
  "SA16n1278:3305": "audārikacittamiti capalaṃ rogavikṣiptaṃ cittam |",
  "SA16n1278:3306": "dīrghaṃ śvasatīti yadi yogī sūkṣmacitte sthitaḥ,",
  "SA16n1278:3307": "[tadā] tasyāśvāsapraśvāsā dīrghā bhavanti |",
  "SA16n1278:3308": "kasmāt |",
  "SA16n1278:3309": "sūkṣmacittānuvartina āśvāsapraśvāsā api sūkṣmā anupatanti |",
  "SA16n1278:3310": "yathā tasyaiva klāntasya viśrāntasya āśrāsapraśvāsā sūkṣmā anupatanti |",
  "SA16n1278:3311": "tasmin samaye dīrghā aśvāsa praśvāsā bhavanti |",
  "SA16n1278:3312": "sarvakāya[pratisaṃvedī]ti |",
  "SA16n1278:3313": "yogī kāye tucchādhimuktaḥ sarvaromakūpeṣu vāyumantarbahiścāriṇaṃ paśyati |",
  "SA16n1278:3314": "praśrambhayan kāyasaṃskāramiti |",
  "SA16n1278:3315": "dhātubalalābhino vyupaśāntacittasya yogina audārikā āśvāsapraśvāsā vyupaśāntā bhavanti |",
  "SA16n1278:3316": "tadā yogī kāyammṛtyupasthānasamanvito bhavati |",
  "SA16n1278:3317": "prītipratisaṃvedīti |",
  "SA16n1278:3318": "asmātsamādhidharmādasya citte mahatī prītirbhavati |",
  "SA16n1278:3319": "prakṛtito vidyamānā'pi naivaṃ bhavati |",
  "SA16n1278:3320": "asmin samaye prītipratisaṃvedītyākhyāyate |",
  "SA16n1278:3321": "sukhapratisaṃvedīti |",
  "SA16n1278:3322": "prīteḥ sukhaṃ jāyate |",
  "SA16n1278:3323": "kasmāt |",
  "SA16n1278:3324": "prītamanasaḥ kāyaḥ praśrabhyate,",
  "SA16n1278:3325": "praśrabdhakāyaḥ sukhaṃ vindate |",
  "SA16n1278:3326": "yathoktaṃ sūtre-prītamanasaḥ kāyaḥ praśramyate |",
  "SA16n1278:3327": "praśrabdhakāyaḥ sukhaṃ vedayate | iti |",
  "SA16n1278:3328": "cittasaṃskārapratisaṃvedīti |",
  "SA16n1278:3329": "yogī prītāvādīnavaṃ paśyati |",
  "SA16n1278:3330": "rāgajanakatvāt |",
  "SA16n1278:3331": "rāgo'yaṃ cittasaṃskāraḥ cittādutpannatvāt |",
  "SA16n1278:3332": "vedanāyāṃ rāgo jāyata ityato vedanāṃ cittasaṃskāraṃ paśyati |",
  "SA16n1278:3333": "praśrambhayan cittasaṃskāramiti |",
  "SA16n1278:3334": "yogī paśyati vedanāto rāgo jāyate |",
  "SA16n1278:3335": "tat praśrambhayataścittamupaśāmyati |",
  "SA16n1278:3336": "audārikavedanāmapi praśrambhayatīti praśrambhayan cittasaṃskāramityucyate |",
  "SA16n1278:3337": "cittapratisaṃvedīti |",
  "SA16n1278:3338": "yogī praśrambhayan vedanāsvādaṃ paśyati cittaṃ śāntaṃ na līnaṃ noddhatam |",
  "SA16n1278:3339": "cittamidaṃ kasmiṃścitsamaye punarlīnaṃ bhavati |",
  "SA16n1278:3340": "tasmin samaye'bhipramodayati |",
  "SA16n1278:3341": "yadi punaruddhatam |",
  "SA16n1278:3342": "tasmin samaye samādadhāti |",
  "SA16n1278:3343": "yadyubhayadharmavinirmuktam |",
  "SA16n1278:3344": "tasmin samaye samutsṛjet |",
  "SA16n1278:3345": "ata ucyate vimocayan cittamiti |",
  "SA16n1278:3346": "evaṃ yogī samāhito'nityākāramutpādayati |",
  "SA16n1278:3347": "anityākāreṇa kleśān prajahāti |",
  "SA16n1278:3348": "ayaṃ nirodhākaraḥ |",
  "SA16n1278:3349": "kleśānāṃ prahāṇāccittaṃ nirvidyate |",
  "SA16n1278:3350": "ayaṃ virāgākāraḥ |",
  "SA16n1278:3351": "viraktacittatayā sarveṣāṃ pratinissargamanuprāpnoti |",
  "SA16n1278:3352": "ayaṃ prati nissargākāraḥ |",
  "SA16n1278:3353": "evamanupūrvaṃ vimuktimanuprāpnotīti ṣoḍaśākārā ānāpānasmṛterbhavanti |",
  "SA16n1278:3354": "(pṛ) kasmādānāpānasmṛtirāryavihāra iti divyavihāra iti brahmavihāra iti śaikṣavihāra iti aśaikṣavihāra iti cocyate |",
  "SA16n1278:3355": "(u) vāyurākāśe viharati |",
  "SA16n1278:3356": "ākāśalakṣaṇaṃ rūpalakṣaṇaṃ prakaṭayati |",
  "SA16n1278:3357": "rūpalakṣaṇamidaṃ śūnyameva |",
  "SA16n1278:3358": "śūnyataivāryavihāra ityāryavihāro bhavati |",
  "SA16n1278:3359": "śubhadeveṣūtpatyarthatvāt divyavihāraḥ |",
  "SA16n1278:3360": "upaśamaprāpaṇārthatvāt brahmavihāraḥ |",
  "SA16n1278:3361": "śaikṣadharmapratilābhārthatvāt śaikṣavihāraḥ |",
  "SA16n1278:3362": "aśaikṣārthatvādaśaikṣavihāraḥ |",
  "SA16n1278:3363": "(pṛ) yadyaśubhabhāvanayā kāyādvirakto vimuktimanuprāpnoti |",
  "SA16n1278:3364": "ka upayoga ebhiḥ ṣoḍaśabhirākāraiḥ |",
  "SA16n1278:3365": "(u) aśubhabhāvanayā alabdhavairāgyasya ātmadurviṇṇasya kāyacitte vyāmohite syātām |",
  "SA16n1278:3366": "yathā duṣṭamauṣadhaṃ sevamānasya vyādhiḥ punarbhavati |",
  "SA16n1278:3367": "evamaśubhabhāvanayā durnivedo bhavati |",
  "SA16n1278:3368": "yathā valgumuttitīrṣayā bhikṣavo'śubhabhāvanayā atīva nirviṇṇā viṣapānabhṛgupatanādibhirvividhairātmānaṃ dhnanti sma |",
  "SA16n1278:3369": "na tathā ime ṣoḍaśākārā vairāgyaprāpakā api na durnivedajanakā bhavantītyato viśiṣyante |",
  "SA16n1278:3370": "kiñca ayamākāraḥ sulabhaḥ svakāyāvalambitvāt |",
  "SA16n1278:3371": "aśubhā[kārastu] suvināśaḥ |",
  "SA16n1278:3372": "ayamākāraḥ sūkṣmaḥ svakāyavipariṇāmakatvāt |",
  "SA16n1278:3373": "aśubhākāra audārikaḥ |",
  "SA16n1278:3374": "asthikaṅkālavipariṇāmaduṣṭaḥ |",
  "SA16n1278:3375": "ayamākāraḥ sarveṣāṃ kleśānāṃ bhedakaḥ |",
  "SA16n1278:3376": "aśubhākārastu maithunarāgamātrasya kasmāt |",
  "SA16n1278:3377": "sarve hi kleśā vitarkaṃ pratītya jāyante |",
  "SA16n1278:3378": "ānāpānasmṛteśca sarvavitarkopacchedārthatvāt |",
  "SA16n1278:3379": "(pṛ) anāpānaṃ kiṃ kāyānubandhi kiṃ cittānubandhi |",
  "SA16n1278:3380": "(u) kāyānubandhi cittānubandhi ca |",
  "SA16n1278:3381": "kasmāt |",
  "SA16n1278:3382": "garbhāśayagatasyābhāvāt jñāyate kāyādhīnamiti |",
  "SA16n1278:3383": "caturthadhyānādikasyācittakasya cābhāvāt jñāyate cittānubandhīti |",
  "SA16n1278:3384": "(pṛ) āśvāsapraśvāso'bhūtvotpannaścittādhīno na syāt |",
  "SA16n1278:3385": "kasmāt |",
  "SA16n1278:3386": "sa na manaso vaśādutpadyate |",
  "SA16n1278:3387": "yathā anyadvastu smarati citte sadā āśvāsapraśvāsā bhavanti |",
  "SA16n1278:3388": "yathā [bhukta] āhāraḥ svayaṃ paripacyate |",
  "SA16n1278:3389": "yathā ca pratibimbaṃ svayaṃ pravartate na puruṣaḥ karoti |",
  "SA16n1278:3390": "(u) āśvāsapraśvāso'bhūtvotpadyate na smṛtivaśāt |",
  "SA16n1278:3391": "kintu pratyayasāmagryotpadyate |",
  "SA16n1278:3392": "sacittasyāsti acittakasya punarnāsti |",
  "SA16n1278:3393": "ato jñāyate cittādhīna iti |",
  "SA16n1278:3394": "yathācittañca bhidyate |",
  "SA16n1278:3395": "audārikacittasya hrasvaḥ |",
  "SA16n1278:3396": "sūkṣmacittasya dīrghaḥ |",
  "SA16n1278:3397": "ānāpānaṃ bhūmyadhīnaṃ cittādhīnam |",
  "SA16n1278:3398": "ānāpāna(bhūmi)",
  "SA16n1278:3399": "gatasya ānāpānabhūmirapyasti |",
  "SA16n1278:3400": "[tasya] tasmin samaye cittamapyasti |",
  "SA16n1278:3401": "ānāpānabhūmirnāma kāmadhātu strīṇi dhyānāni ca |",
  "SA16n1278:3402": "ya ānāpānabhūmigataḥ [tasya] asti tu ānāpānabhūmi-cittam |",
  "SA16n1278:3403": "acittakasya tasmin samaye [tadbhūmi-] cittamapi nāsti |",
  "SA16n1278:3404": "ānāpānavihīnabhūmigatasya tasmin samaye [tadbhūmi ścitta] mapi nāsti |",
  "SA16n1278:3405": "(pṛ) śvāsa utpadyamāna kiṃ pūrvamāśvasati |",
  "SA16n1278:3406": "kiṃ vā pūrvaṃ praśvasati |",
  "SA16n1278:3407": "(u) upapattikāle pūrvamāśvasati |",
  "SA16n1278:3408": "maraṇakāle'nte praśvasati |",
  "SA16n1278:3409": "evaṃ caturthadhyāne nirgamanapraveśāvapi |",
  "SA16n1278:3410": "(pṛ) ānāpānasmṛtiriyaṃ kathaṃ paripūrṇā bhavati |",
  "SA16n1278:3411": "(u) yogī yadi ṣoḍaśākārān pratilabhate |",
  "SA16n1278:3412": "tasmin samaye paripūrṇā bhavati |",
  "SA16n1278:3413": "kecicchāstācāryā vadanti-ṣaḍibhaḥ pratyayaiḥ paripūrṇeti |",
  "SA16n1278:3414": "[ṣaṭ pratyayā] yaduta gaṇanā anubandhanā śamatho vipaśyanā vivartanaṃ pariśuddhiḥ |",
  "SA16n1278:3415": "gaṇanā ānāpānagaṇanā ekata ārabhya yāvaddaśa |",
  "SA16n1278:3416": "triprakārā gaṇanā samā vā atiriktā vā nyūnā vā |",
  "SA16n1278:3417": "samā nāma daśasu satsu daśeti gaṇayati |",
  "SA16n1278:3418": "atiriktā nāma ekādaśasu daśeti gaṇayati |",
  "SA16n1278:3419": "nyūnā nāma navasu daśeti gaṇayati |",
  "SA16n1278:3420": "anubandhanaṃ nāma yoginaścittamānāpānamanubadhnāti |",
  "SA16n1278:3421": "vipaśyanā nāma yogī āśvāsapraśvāsān kāyānubaddhān maṇiṣu sūtravatpaśyati |",
  "SA16n1278:3422": "śamatho nāma cittasyānāpāne pratiṣṭhāpanam |",
  "SA16n1278:3423": "vivartanaṃ nāma cittaṃ pratītya kāyasya pravṛttiḥ,",
  "SA16n1278:3424": "cittaṃ pratītya ca vedanāyāḥ |",
  "SA16n1278:3425": "pratyutpannacittadharmo'pyevam |",
  "SA16n1278:3426": "pariśuddhirnāma yogini sarvakleśaiḥ sarvākṣaṇaiśca vimukte cittaṃ pariśudhyati |",
  "SA16n1278:3427": "neme'vaśyaniyatāḥ |",
  "SA16n1278:3428": "kasmāt |",
  "SA16n1278:3429": "ākāreṣu gaṇānubandhanarūpayo dvayodharmayornāvaśyamupayogo bhavati |",
  "SA16n1278:3430": "yato yogī kevalamānāpāne cittaṃ pratiṣṭhāpayan sarvān vitarkānupacchedayati |",
  "SA16n1278:3431": "yaḥ ṣoḍaśavidhamācarituṃ samarthaḥ sa paripūrṇa ityucyate |",
  "SA16n1278:3432": "idaṃ paripūrṇalakṣaṇañcāniyatam |",
  "SA16n1278:3433": "mṛdvindriyācaritaṃ tīkṣṇendriyasyāparipūrṇam |",
  "SA16n1278:3434": "(pṛ) ānāpānasūtre'smin kasmāduktam-āhārāya bhavatīti |",
  "SA16n1278:3435": "(u) ānāpānastimitasya kāyaḥ sukhī bhavati |",
  "SA16n1278:3436": "yathā madhurānnabhujaḥ kāyaḥ prahlādyate |",
  "SA16n1278:3437": "ataḥ āhārāya bhavatītyucyate |",
  "SA16n1278:3438": "(pṛ) eṣu ṣoḍaśākāreṣu kimānāpānaṃ saṃsmarati |",
  "SA16n1278:3439": "(u) asya puruṣeṇa pañcaskandhān nirākartumupāya ityākhyā |",
  "SA16n1278:3440": "pañcaskandheṣu nirākṛteṣu prajñaptirnirākṛteti kaḥ punarupayoga ānāpānasmṛtyā |",
  "SA16n1278:3441": "idameva kāyānusmṛtirityucyate |",
  "SA16n1278:3442": "caturdhā kāyamanusmaratīti kāyānusmṛtiḥ |",
  "SA16n1278:3443": "(pṛ) smṛtiratītālambanā |",
  "SA16n1278:3444": "āśvāsapraśvāsāḥ pratyutpannāḥ |",
  "SA16n1278:3445": "kasmāt tat smṛtirbhavati |",
  "SA16n1278:3446": "(u) idaṃ prajñaptibhedakaṃ jñānamanusmṛtināmnocyate |",
  "SA16n1278:3447": "caitasikadharmāṇāmanyonyaṃ nāma bhavati |",
  "SA16n1278:3448": "yathā daśasaṃjñādayaḥ smṛtipūrvaṃ kriyamāṇatvāt anusmṛtirityucyate |",
  "SA16n1278:3449": "dīrghahrasvādīnāṃ nāryavihāra ityabhidhānam |",
  "SA16n1278:3450": "kathaṃ vihāravirhīnaṃ smṛtyupasthānamityākhyāyate |",
  "SA16n1278:3451": "uktañca sūtre yogī ānāpānaṃ śikṣamāṇaḥ dīrgha[māśvasan] vā [śikṣate] hrasvaṃ vā sarvakāyapratisaṃvedī vā praśrambhayan kāyasaṃskāraṃ vā [śikṣate] |",
  "SA16n1278:3452": "tasmin samaye kāyasmṛtyupasthānaṃ bhavati |",
  "SA16n1278:3453": "ayamādya upāyamārgaḥ |",
  "SA16n1278:3454": "viśuddhaye bhavatītyato'nte prahāṇamārrga ityucyate |",
  "SA16n1278:3455": "atra anityādyākāro'sti |",
  "SA16n1278:3456": "asminsūtre paraṃ noktam |",
  "SA16n1278:3457": "anyasmin sūtretūktam-yogī ānāpāne [sthitaḥ] kāye samudayadharmānudarśī vyayadharmānudarśī,",
  "SA16n1278:3458": "samudayavyayadharmānudarśī viharatīti |",
  "SA16n1278:3459": "āha-kāyamanityaṃ paśyatītyādi |",
  "SA16n1278:3460": "caturthe paramanityādyākāraḥ paripūrṇatvāduktaḥ ||",
  "SA16n1278:3461": "ānāpānavargaḥ pañcāśītyuttaraśatatamaḥ |",
  "SA16n1278:3462": "186 samādhyapakṣāla vargaḥ",
  "SA16n1278:3463": "samādhirayaṃ tatpratibandhibhirapakṣālairvinirmuktaḥ san mahaddhitaṃ sādhayati |",
  "SA16n1278:3464": "samādhyapakṣālamiti yaduta audārikī prītiḥ |",
  "SA16n1278:3465": "yathoktaṃ sūtre-mamaudārikaṃ prītiprāmodyaṃ cittasya dūṣaṇamabhūt iti |",
  "SA16n1278:3466": "yogī notpādayedidamaudārikaṃ prītipramodyam |",
  "SA16n1278:3467": "rāgādidoṣāṇāṃ samāhita cittavikṣepakatvāt |",
  "SA16n1278:3468": "(pṛ) dharmādutpadyamānaṃ prītiprāmodyaṃ kathaṃ notpādayet |",
  "SA16n1278:3469": "(u) yoginaḥ śūnya tāmanusmarato na prītipramodyaṃ jāyate |",
  "SA16n1278:3470": "asti sattva iti saṃjñayā hi prītiprāmodyaṃ jāyate |",
  "SA16n1278:3471": "pañcasu skandheṣu nāsti sattvaḥ,",
  "SA16n1278:3472": "kathaṃ prītiprāmodyaṃ bhaviṣyati |",
  "SA16n1278:3473": "yogī evamanusmaret-hetupratyayai vividhā dharmā jāyate yadutātapālokādayo dharmāḥ |",
  "SA16n1278:3474": "tatra kiṃ prītiprāmodyam |",
  "SA16n1278:3475": "ye prītiprāmodyakarā dharmāḥ te sarve parimārgitā vyagravikṣepakā iti paśyato yogina audārikaṃ prītiprāmodyaṃ nirudhyate |",
  "SA16n1278:3476": "yogī punarmahāntamarthaṃ prārthayate |",
  "SA16n1278:3477": "nātapālokādibhirdharmairayaṃ bhavati |",
  "SA16n1278:3478": "ato na prītiprāmodyaṃ jāyate |",
  "SA16n1278:3479": "yogī nirodhalakṣaṇaṃ lābhaṃ paśyatītyato nātapālokādibhiḥ [tasya] prītiprāmodyaṃ bhavati |",
  "SA16n1278:3480": "ayaṃ yogī upaśamaṃ bhāvayan kleśānāṃ kṣayamicchati |",
  "SA16n1278:3481": "ato na prītiprāmodyamutpādayati |",
  "SA16n1278:3482": "īdṛśaiḥ pratyayairaudārikaṃ prītiprāmodyamupaśamayati |",
  "SA16n1278:3483": "bhīrutāca samādherapakṣālaḥ |",
  "SA16n1278:3484": "ahaṅkāramālambanaṃ dṛṣṭvā bhīrutāṃ janayati |",
  "SA16n1278:3485": "loke yāni bhairavasthānāni tāni sarvāṇi yogī paśyati |",
  "SA16n1278:3486": "tāni sarvāṇi anityaṃ vikṣepakamiti parīkṣya [tāni] nānuvidadhīta |",
  "SA16n1278:3487": "kasmāt |",
  "SA16n1278:3488": "dhyānaniṣaṇṇadharme'styayaṃ bhairavadarśanasya pratyayaḥ |",
  "SA16n1278:3489": "nānena bhīrutāṃ janayet |",
  "SA16n1278:3490": "sarvamidamabhūtaṃ śūnyaṃ māyāvat |",
  "SA16n1278:3491": "bālānāṃ vañcanamatattvam |",
  "SA16n1278:3492": "evaṃ cintayato bhīrutā viyujyate |",
  "SA16n1278:3493": "dharmān śūnyānupāśrayato nāsti bhīrutā |",
  "SA16n1278:3494": "vihārabalādidaṃ vailakṣaṇyamanubhavāmītyanusmaran na bibhyāt |",
  "SA16n1278:3495": "kiñca kāye śīlaśrutādiguṇasampadasti |",
  "SA16n1278:3496": "na hiṃsāprayogapratyaya ityanusmarato na bhavati bhīrutā |",
  "SA16n1278:3497": "yogyayaṃ mārge paramābhirata ityataḥ kāyajīvite'napekṣo bhavati |",
  "SA16n1278:3498": "kasmāt bibhyāt |",
  "SA16n1278:3499": "kiñcāsya cittaṃ sadā samyaksmṛtau tiṣṭhati |",
  "SA16n1278:3500": "ato bhīrutā nāvakāśaṃ labhate |",
  "SA16n1278:3501": "śūralakṣaṇānusmaraṇācca na bibheti |",
  "SA16n1278:3502": "bhīrutā ceyamabalīnatālakṣaṇam |",
  "SA16n1278:3503": "evamādinā bhīrutāmapasārayati |",
  "SA16n1278:3504": "adamaḥ samādherapakṣālaḥ |",
  "SA16n1278:3505": "[adamo] yat yogī śītavātādibhirvyādhimān |",
  "SA16n1278:3506": "yadi vātiklāntijarāmaraṇapratyayairadāntakāyo bhavati |",
  "SA16n1278:3507": "rāgatṛṣṇerṣyādibhiḥ kleśairadāntacittasya dhyānasamādhayo naśyanti |",
  "SA16n1278:3508": "ato yogī svakāyacitte saṃrakṣan damayet |",
  "SA16n1278:3509": "vailakṣaṇyañca samādherapakṣālaḥ |",
  "SA16n1278:3510": "[velakṣaṇyaṃ] yat malinatvalakṣaṇam |",
  "SA16n1278:3511": "kiñcidamalinatālakṣaṇamapi dhyānasamādhīnāṃ vikṣepakam |",
  "SA16n1278:3512": "yathā dānādilakṣaṇam |",
  "SA16n1278:3513": "vaiṣamyañca samādherapakṣālaḥ |",
  "SA16n1278:3514": "[vaiṣamyaṃ] yat vīryaṃ duṣṭhulaṃ yadi vā'tilīnam |",
  "SA16n1278:3515": "duṣṭhulasya kāyacitte'tiklānte |",
  "SA16n1278:3516": "atilīna[vīryo] na samādhinimittaṃ gṛhṇāti |",
  "SA16n1278:3517": "ubhāvapi samādheścyutau bhavataḥ |",
  "SA16n1278:3518": "yathā vartakāpoto gāḍhaṃ gṛhīto'tilkānto bhavati |",
  "SA16n1278:3519": "śithilaṃ gṛhīto hastādutpatet |",
  "SA16n1278:3520": "yathā vā dāntā vīṇāyāstantryo'tyāyatā vā'tiśithilā vā ubhayathā na svaraṃ sādhayanti |",
  "SA16n1278:3521": "ārabdhavīryaṃ pravegavat tadā duṣaṇāvasānaṃ bhavet |",
  "SA16n1278:3522": "yathā bhagavānanuruddhamāha-atyārabdhavīryasya kausīdyaṃ bhavet iti |",
  "SA16n1278:3523": "kasmāt |",
  "SA16n1278:3524": "atyārabdhavīryo hi vastvaprasādhya kausīdye patet |",
  "SA16n1278:3525": "atilīnavīryo'pi na vastu sādhayati |",
  "SA16n1278:3526": "ato vaiṣamyaṃ samādherapakṣālo bhavati |",
  "SA16n1278:3527": "amanaskāraḥ samādherapakṣālaḥ |",
  "SA16n1278:3528": "amanaskāro nāma saddharmāmanaskāraḥ |",
  "SA16n1278:3529": "manaskāraprītidharme satyapi nāsti vedayitam (?) |",
  "SA16n1278:3530": "samādhinimittamanaskṛtya bāhyarūpasya manaskāraścāmanaskāraḥ |",
  "SA16n1278:3531": "yogī cittaikāgryeṇārabdhavīryo vedanīyadharmaṃ manasi kuryāt |",
  "SA16n1278:3532": "yathā tailapātramāharet |",
  "SA16n1278:3533": "vaiparītyañca samādherapakṣālaḥ |",
  "SA16n1278:3534": "[vaiparītyaṃ] yat rāgabahulaḥ karuṇācaritamupādatte |",
  "SA16n1278:3535": "dveṣabahalo'śubhaṃ bhāvayati |",
  "SA16n1278:3536": "imau dvāvapi pratītyasamutpādaṃ bhāvayataḥ |",
  "SA16n1278:3537": "atilīne citte śamathaṃ bhāvayati |",
  "SA16n1278:3538": "atyuddhate citte vīryamārabhate |",
  "SA16n1278:3539": "anayo dvayościttayorupekṣāmācarati |",
  "SA16n1278:3540": "idaṃ vaiparītyam |",
  "SA16n1278:3541": "abhijalpaḥ samādherapakṣālaḥ |",
  "SA16n1278:3542": "[abhijalpo] yat vitarkavicārabāhulyam |",
  "SA16n1278:3543": "vitarkavicārāṇāmabhijalpahetutvāt |",
  "SA16n1278:3544": "cittañca nālambane sudṛḍhapratibaddhaviharaṇaṃ,",
  "SA16n1278:3545": "nābhiramate |",
  "SA16n1278:3546": "lakṣaṇagrahaṇañca samādherapakṣālaḥ |",
  "SA16n1278:3547": "lakṣaṇaṃ trividham-yat śamathalakṣaṇamārambhalakṣaṇamupekṣālakṣaṇamiti |",
  "SA16n1278:3548": "punastrividhaṃ samādhau samāpattilakṣaṇaṃ sthitilakṣaṇaṃ vyutthānalakṣaṇam iti |",
  "SA16n1278:3549": "īdṛśalakṣaṇānāṃ pravibhāgākuśalo yogī dhyānācyavate |",
  "SA16n1278:3550": "mānañcasamādherapakṣālaḥ |",
  "SA16n1278:3551": "yadāha-ahameva samādhimupasampadya viharāmi na tu sa itīdaṃ mānaṃ bhavati |",
  "SA16n1278:3552": "yadāha-sa evopasampadya viharati nāhamitīdaṃ mānakalpaṃ bhavati |",
  "SA16n1278:3553": "yadyapratilabdhasamādhirāha-pratilabdhavāniti |",
  "SA16n1278:3554": "idamadhimānam |",
  "SA16n1278:3555": "apraṇītasamādhau praṇītasaṃjñāmutpādayati idaṃ mithyāmānam |",
  "SA16n1278:3556": "rāgādidharmā api samādhyapakṣālāḥ |",
  "SA16n1278:3557": "yathoktaṃ sūtre-yo bhikṣurekadharmeṇa samanvitaḥ sa na paśyati cakṣuranityamiti |",
  "SA16n1278:3558": "[katamo'sāvekadharmaḥ] rāgaḥ iti |",
  "SA16n1278:3559": "(pṛ) sarve'vītarāgāḥ sattvā kiṃ na paśyanti cakṣuranityamiti |",
  "SA16n1278:3560": "(u) vacanamidaṃ kiñcit nyūnam |",
  "SA16n1278:3561": "pratyutpanne samutpannarāgo na paśyati cakṣuranityamiti iti vaktavyam |",
  "SA16n1278:3562": "[rāga] samanvite'pi kaścidbhedaḥ |",
  "SA16n1278:3563": "keṣāñcidrāgādayo ghanatarāḥ sadā cittamāviśanti |",
  "SA16n1278:3564": "tadā [teṣāṃ te] samādhiṃ pratibadhnanti |",
  "SA16n1278:3565": "tanubhūtāstu na sadāviśanti |",
  "SA16n1278:3566": "tadā nāpakṣālā bhavanti |",
  "SA16n1278:3567": "sūtre coktā srayodaśa kṛṣṇadharmāḥ samādhipratikūlāḥ trayodaśa śukladharmāḥ samādhyanukūlāḥ |",
  "SA16n1278:3568": "yadbhagavānāha-trīṇa dharmānaprahāya na jarāvyādhimaraṇaṃ tarati |",
  "SA16n1278:3569": "[katame trayaḥ] rāgadveṣamohāḥ |",
  "SA16n1278:3570": "trīn dharmānaprahāya na samucchedayati rāgadveṣamohān |",
  "SA16n1278:3571": "[katame trayaḥ | ]",
  "SA16n1278:3572": " satkāyadṛṣṭiḥ śīlavrataparāmarśo vicikitsā |",
  "SA16n1278:3573": "atha santi trayo dharmāḥ ayoniśomanaskāro duścaritamatilīnacittatā |",
  "SA16n1278:3574": "atha santi trayo dharmā muṣitasmṛtitā,",
  "SA16n1278:3575": "asamprajanyaṃ vikṣiptacittatā iti |",
  "SA16n1278:3576": "atha santi trayo dharmā auddhatyamindriyeṣvaguptadvāratā śīlavipannatā |",
  "SA16n1278:3577": "atha santi trayo dharmāḥ asrāddhyaṃ dauśśīlyaṃ kausīdyamiti |",
  "SA16n1278:3578": "atha santi trayo dharmāḥ sajjane'ratiḥ saddharmaśravaṇe dveṣaḥ paradoṣaprakaṭane prītiḥ |",
  "SA16n1278:3579": "ata santi trayo dharmaḥ agauravatā saṃkathyadūṣaṇaṃ duṣprajñasevanam |",
  "SA16n1278:3580": "trīn dharmānaprahāya na prajahāti asatkāraṃ saṃkathyadūṣaṇaṃ duṣprajñasevanam [katame trayaḥ | ]",
  "SA16n1278:3581": " ahrīkyamanapatrāpyaṃ pramādaḥ |",
  "SA16n1278:3582": "ahrīkyamanapatrāpyaṃ pramādaṃ prahāya prajahāti asatkāraṃ saṃkathyadūṣaṇaṃ duṣprajñasevanam |",
  "SA16n1278:3583": "[evaṃ] yāvatsatkāyadṛṣṭiṃ śīlavrataparāmarśaṃ vicikitsāṃ prajahan prajahāti rāgadveṣamohān jarāvyādhimaraṇāni ca tarati |",
  "SA16n1278:3584": "atra jarāvyādhimaraṇānāṃ taraṇameva yannirupadhiśeṣanirvāṇam |",
  "SA16n1278:3585": "rāgadveṣamohānāṃ samuccheda evārhatphalaṃ sopadhiśeṣanirvāṇam |",
  "SA16n1278:3586": "saktāyadṛṣṭiśīlavrataparāmarśavicikitsānāṃ samuccheda eva yacchrāmaṇyaphalam |",
  "SA16n1278:3587": "ayoniśomanaskāraduścaritātilīnacittānāṃ samuccheda eva yadūṣmagatādinirvedhabhāgīyakuśalamūlam |",
  "SA16n1278:3588": "muṣitasmṛtyasaṃ prajanyavikṣiptacittānāṃ samuccheda eva yat caturṇāṃ smṛtyupasthānānāṃ bhāvanā |",
  "SA16n1278:3589": "auddhatyendriyeṣvaguptadvāratāśīlavipannatānāṃ samuccheda eva yat pravrajitaśīlasamādānam |",
  "SA16n1278:3590": "sajjanāratisaddharmaśravaṇadveṣaparadoṣaprakaṭanaprītināṃ,",
  "SA16n1278:3591": "aśrāddhayadauśśīlyakausīdyānāṃ,",
  "SA16n1278:3592": "asatkārasaṃkathyadūṣaṇaduṣprajñasevanānāṃ,",
  "SA16n1278:3593": "ahrīkyānapatrāpyapramādānāñca samuccheda eva yat gṛhiṇaḥ pariśuddhiḥ |",
  "SA16n1278:3594": "kasmāt | yat kaścit rahogataḥ pāpakaṃ kṛtvā na lajjate tadāhrīkyam |",
  "SA16n1278:3595": "yat sa pāpakacittapravṛtterūrdhvaṃ saṅghamadhye'pi pāpakaṃ kṛtvā nāpatrapate |",
  "SA16n1278:3596": "tadanapatrāpyam |",
  "SA16n1278:3597": "saddharmamūlātkuśaladharmadvayādbhaṣṭasya sadā'kuśaladharmānuvartanaṃ pramādaḥ |",
  "SA16n1278:3598": "ebhistribhirdharmaiḥ samanvito gurusthānīyenacāryeṇānuśiṣṭhaṃ na samādatte |",
  "SA16n1278:3599": "sā agauravatā |",
  "SA16n1278:3600": "ācāryaśāsanasya viparyayācaraṇaṃ saṃkathyadūṣaṇam |",
  "SA16n1278:3601": "evaṃ sati ācāryaṃ parivarjya ciraṃ durjanopasadanaṃ duṣprajñasevanam |",
  "SA16n1278:3602": "ebhyo'nūtpannamahrīkyamagauravatā |",
  "SA16n1278:3603": "anapatrapādbhavati saṃkathyadūṣaṇam |",
  "SA16n1278:3604": "pramādādbhavati durjanopasadanam |",
  "SA16n1278:3605": "ato'śrāddho bhūtvā dauḥśīlyaṃ samādāya kusīdo bhavati |",
  "SA16n1278:3606": "durjanaṃ sevamānaḥ [ārya]śāsanamaśraddadhāna āha-nāsti duṣkṛtasya vipāka iti |",
  "SA16n1278:3607": "duṣkṛtamācaran vipākaṃ vindata iti śṛṇvanmātro vā kukkaṭaśvādidharmaṃ samādāyātyantikapāpameva kāṅkṣate |",
  "SA16n1278:3608": "taddharmaṃ samādāya na kiñciddhitamavindateti kausīdyamutpādayati |",
  "SA16n1278:3609": "kausīdyāt sajjane'prīto bhavati yat tattvato nāsti samyak caryāvihārīti |",
  "SA16n1278:3610": "saddharmaśravaṇaṃ dviṣan āha samyak caritadharmā mithyādharmāḥ nāsti tataḥ kaścanopakāra iti |",
  "SA16n1278:3611": "cittakaṣāyāt paradoṣaprakaṭane prīta āha-parasya dharmacaryāto matsadṛśaṃ nāsti kiñcilabdhamiti |",
  "SA16n1278:3612": "evaṃ kleśānāmanigṛhītavataścittamuddhataṃ bhavati |",
  "SA16n1278:3613": "auddhatyādindriyāṇāmasamādadhānasya śīlaṃ vipadyate |",
  "SA16n1278:3614": "śīlavipattyā smṛtirmuṣitā bhavati |",
  "SA16n1278:3615": "asamprajanye viharataścittaṃ vikṣipyate |",
  "SA16n1278:3616": "ayoniśomanaskāraśca jāyate |",
  "SA16n1278:3617": "jātāyoniśomanaskāratvāt durmārge carati |",
  "SA16n1278:3618": "durmārge caran nārthaṃ pratilabhate |",
  "SA16n1278:3619": "ataścittaṃ mugdhamatilīnaṃ bhavati |",
  "SA16n1278:3620": "cittasya mohāt na trīṇi saṃyojanāni samucchedayati |",
  "SA16n1278:3621": "asamucchinnatrisaṃyojanatvānna rāgādikleśān prajahati |",
  "SA16n1278:3622": "tato vyādhyādayaḥ sarvā vipattayaśca bhavanti |",
  "SA16n1278:3623": "eṣāṃ viruddhāḥ śukladharmāḥ |",
  "SA16n1278:3624": "śokaḥ samādherapakṣālaḥ |",
  "SA16n1278:3625": "tasmin varṣe māse ayane samādhimamukaṃ nālabha iti cintayato yoginaḥ śoko jāyate |",
  "SA16n1278:3626": "prītyāsvādane'bhiniveśo'pi samādhyapakṣālaḥ |",
  "SA16n1278:3627": "anabhiratiśca samādherapakṣālaḥ |",
  "SA16n1278:3628": "pratirūpadeśakalyāṇamitrādipratyayān labdhvā'pi na cittamabhiramate |",
  "SA16n1278:3629": "kāmādīni nīvaraṇāni samādherapakṣālā bhavanti |",
  "SA16n1278:3630": "saṃkṣipya yāvaccīvarapiṇḍapātādayo dharmāḥ kuśalamūlāpakarṣaḥ akuśalamūlaprakarṣaśca sarvāṇi samādherapakṣālāni bhavanti |",
  "SA16n1278:3631": "iti buddhvā yatnena tānyapanetuṃ paryeṣeta ||",
  "SA16n1278:3632": "samādhyapakṣālavargaḥ ṣaḍaśītyuttaraśatatamaḥ |",
  "SA16n1278:3633": "187 śamathavipaśyanāvargaḥ",
  "SA16n1278:3634": "(pṛ) bhagavān tatra tatra sūtre bhikṣūnāmantryāha-[iha bhikṣuḥ] araṇyagato vāyatanagato vā vṛkṣamūlagato vā śūnyāgāragato vā manasi kuryāt dvau dharmau yaduta śamatho vipaśyanāca iti |",
  "SA16n1278:3635": "yadi sarve dhyānasamadhyādidharmā manasi kartavyāḥ |",
  "SA16n1278:3636": "kasmāt śamathavipaśyanāmātramāha |",
  "SA16n1278:3637": "(u) śamatho nāma samādhiḥ |",
  "SA16n1278:3638": "vipaśyanā prajñā |",
  "SA16n1278:3639": "sarve ca kuśaladharmā bhāvanājātā iti dvāvimau parigṛhītau |",
  "SA16n1278:3640": "vikṣiptacittagatāḥ śrutacintāmayādiprajñā apyatra saṅgṛhītāḥ |",
  "SA16n1278:3641": "ābhyāṃ dvābhyāmeva mārgadharmaṃ karoti |",
  "SA16n1278:3642": "kasmāt |",
  "SA16n1278:3643": "śamatho hi saṃyojanā vyāvartayati |",
  "SA16n1278:3644": "vipaśyanā samucchedayati |",
  "SA16n1278:3645": "śamathastṛṇagrahopamaḥ vipaśyanā asinā tallavanopamā |",
  "SA16n1278:3646": "śamatho bhūmimārjanopamaḥ |",
  "SA16n1278:3647": "vipaśyanā gomayavikīrṇanopamā |",
  "SA16n1278:3648": "śamatho rajomārjanopamaḥ |",
  "SA16n1278:3649": "vipaśyanā jalena kṣālanopamā |",
  "SA16n1278:3650": "śamatho jale nimajjanopamaḥ |",
  "SA16n1278:3651": "vipaśyanā agnāvuttāpanopamā |",
  "SA16n1278:3652": "śamatho gaṇḍopamaḥ |",
  "SA16n1278:3653": "vipaśyanā śastracikitsopamā |",
  "SA16n1278:3654": "śamathaḥ sirodgamopamaḥ |",
  "SA16n1278:3655": "vipaśyanā raktapāṭanopamā |",
  "SA16n1278:3656": "śamathaścittadamanopamaḥ |",
  "SA16n1278:3657": "vipaśyanā atilīnacittavyutthānopamā |",
  "SA16n1278:3658": "śamathaḥ suvarṇasya culukīkaraṇopamaḥ |",
  "SA16n1278:3659": "vipaśyanā adhidhamanopamā |",
  "SA16n1278:3660": "śamathaḥ sūtrapātopamaḥ |",
  "SA16n1278:3661": "vipaśyanā bhūmisamīkaraṇopamā |",
  "SA16n1278:3662": "śamathaḥ sandaśinyā sandaṃśopamaḥ |",
  "SA16n1278:3663": "vipaśyanā śastreṇa kṛntanopamā |",
  "SA16n1278:3664": "śamathaḥ kavacopamaḥ |",
  "SA16n1278:3665": "vipaśyanā bhaṭānāṃ śastrādānopamā |",
  "SA16n1278:3666": "śamathaḥ samīkriyopamāḥ |",
  "SA16n1278:3667": "vipaśyanā śaṅkuvedhopamā |",
  "SA16n1278:3668": "śamatho medaḥsevanopamaḥ |",
  "SA16n1278:3669": "vipaśyanā auṣadhapradānopamā |",
  "SA16n1278:3670": "śamathaḥ suvarṇakuṭṭanopamaḥ |",
  "SA16n1278:3671": "vipaśyanā bhājanakaraṇopamā |",
  "SA16n1278:3672": "laukikāḥ sattvāḥ sarve sukhaṃ duḥkhaṃ vā iti dvayorantayoḥ patitāḥ |",
  "SA16n1278:3673": "śamathaḥ sukhaṃ tyajati |",
  "SA16n1278:3674": "vipaśyanā dukhaṃ pariharati |",
  "SA16n1278:3675": "kiñca saptasu viśuddhiṣu śīlaviśuddhiścittaviśuddhiśca śamathaḥ |",
  "SA16n1278:3676": "anyāḥ pañca vipaśyanā |",
  "SA16n1278:3677": "aṣṭamahāpuruṣavitarkeṣu ṣaḍvitarkāḥ śamathaḥ |",
  "SA16n1278:3678": "dvau vipaśyanā |",
  "SA16n1278:3679": "caturṣu smṛtyupasthāneṣu trīṇi śamathaḥ |",
  "SA16n1278:3680": "caturthaṃ vipaśyanā |",
  "SA16n1278:3681": "catvāri ṛddhipādāni śamathaḥ |",
  "SA16n1278:3682": "catvāri samyakpradhānāni vipaśyanā |",
  "SA16n1278:3683": "pañcasu indriyeṣu catvārīndriyāṇi śamathaḥ |",
  "SA16n1278:3684": "prajñendriyaṃ vipaśyanā |",
  "SA16n1278:3685": "evaṃ balamapi |",
  "SA16n1278:3686": "saptasu bodhyaṅgeṣu trīṇi bodhyaṅgāni śamathaḥ |",
  "SA16n1278:3687": "trīṇi bodhyaṅgāni vipaśyanā |",
  "SA16n1278:3688": "smṛtistu ubhayagā |",
  "SA16n1278:3689": "aṣṭasu mārgāṅgeṣu trīṇyaṅgāni śīlam |",
  "SA16n1278:3690": "dve aṅge śamathaḥ |",
  "SA16n1278:3691": "trīṇyaṅgāni vipaśyanā |",
  "SA16n1278:3692": "śīlamapi śamathānubandhi |",
  "SA16n1278:3693": "śamatho rāgaṃ samucchedayati |",
  "SA16n1278:3694": "vipaśyanā avidyāmapanayati |",
  "SA16n1278:3695": "yathoktaṃ sūtre-śamatho bhāvitaścittaṃ bhāvayati |",
  "SA16n1278:3696": "cittaṃ bhāvitaṃ rāgaṃ prajahāti |",
  "SA16n1278:3697": "vipaśyanā bhāvitā prajñāṃ bhāvayati |",
  "SA16n1278:3698": "prajñā bhāvitā avidyāṃ prajahāti iti |",
  "SA16n1278:3699": "kāmaviyuktatvāt cittaṃ vimucyate |",
  "SA16n1278:3700": "avidyāviyuktatvāt prajñā vimucyate |",
  "SA16n1278:3701": "tadubhayavimukti lābhino na punaḥ kiñcidavaśiṣyate |",
  "SA16n1278:3702": "ato dvayamātramuktam |",
  "SA16n1278:3703": "(pṛ) yadi śamatho vipaśyanā cittaṃ bhāvayati prajñāṃ bhāvayati |",
  "SA16n1278:3704": "cittaprajñābhāvitvāt rāgamavidyāñca prajahāti |",
  "SA16n1278:3705": "kasmānniyama ucyate |",
  "SA16n1278:3706": "śamathaścittaṃ bhāvayan rāgaṃ prajahāti |",
  "SA16n1278:3707": "vipaśyanā prajñāṃ bhāvayantī avidyāṃ prajahātīti |",
  "SA16n1278:3708": "(u) vikṣiptacittakasya cittasantānāni rūpādiṣu samudācaranti |",
  "SA16n1278:3709": "santanyamānamidaṃ cittaṃ śamathaṃ labhate |",
  "SA16n1278:3710": "tacchamanāducyate śamathaścittaṃ bhāvayatīti |",
  "SA16n1278:3711": "śamitāccittājjāyate prajñā |",
  "SA16n1278:3712": "ata ucyate vipaśyanā prajñāṃ bhāvayatīti |",
  "SA16n1278:3713": "utpannavipaśyanasyordhvaṃ yatkiñcidbhāvitaṃ sarvaṃ bhāvitā prajñetyucyate |",
  "SA16n1278:3714": "ādyā prajñā vipaśyanā paścāprajñetyucyate |",
  "SA16n1278:3715": "yathoktaṃ sūtre-śamatho bhāvito rāgaṃ prajahātīti |",
  "SA16n1278:3716": "idaṃ vidhnībhūtaprahāṇaṃ bhavati |",
  "SA16n1278:3717": "kena tat jñāyate |",
  "SA16n1278:3718": "rūpādiṣu bāhyakāmeṣu rāgo jāyate |",
  "SA16n1278:3719": "śamathauṣadhaṃ labdhavato na punarjāyate |",
  "SA16n1278:3720": "yathoktaṃ sūtre-yogī nirāmiṣāṃ prītiṃ labhamānaḥ sāmiṣāṃ prītiṃ jahāti iti |",
  "SA16n1278:3721": "yaduktamavidyāprahāṇamiti,",
  "SA16n1278:3722": "tadātyantikaprahāṇam |",
  "SA16n1278:3723": "kena tat jñāyate |",
  "SA16n1278:3724": "avidyāprahāṇāddhi rāgādayaḥ kleśāḥ prahīyante nirudhyante nāvaśiṣyante |",
  "SA16n1278:3725": "sūtre'pyuktam-rāgavirāgāt cetovimuktiḥ |",
  "SA16n1278:3726": "idaṃ vighnībhūtaprahāṇaṃ bhavati |",
  "SA16n1278:3727": "avidyāvirāgāt prajñāvimuktiḥ |",
  "SA16n1278:3728": "idamātyantikaprahāṇam |",
  "SA16n1278:3729": "iti |",
  "SA16n1278:3730": "asti ca dvidhā vimuktiḥ sāmayikavimuktiḥ akopyavimuktiriti |",
  "SA16n1278:3731": "sāmayikavimuktirvighnībhūtaprahāṇam |",
  "SA16n1278:3732": "akopyavimuktirātyantikaprahāṇam |",
  "SA16n1278:3733": "(pṛ) sāmayikī vimuktiḥ pañcavidhānāmarhatāmanāsravā vimuktiḥ |",
  "SA16n1278:3734": "akopyā vimuktiścākopyadharmaṇo'rhato'nāsravā vimuktiḥ |",
  "SA16n1278:3735": "kasmādvidhnībhūtaprahāṇamātramucyate |",
  "SA16n1278:3736": "(u) neyamanāsravā vimuktiḥ |",
  "SA16n1278:3737": "kasmāt |",
  "SA16n1278:3738": "samayavimukto hi yat adhikabalena kañcitkālaṃ saṃyojanāni vighnayati nātyantaṃ prajahāti |",
  "SA16n1278:3739": "paścātpunaḥ [saṃyojanāni]prādurbhavanti |",
  "SA16n1278:3740": "ato nānāsravā[sā] bhavati |",
  "SA16n1278:3741": "vimuktiriyaṃ sāmayikatṛṣṇāvimuktiḥ |",
  "SA16n1278:3742": "kṣīṇāsravasyārhato nāsti kiñcidiṣyamāṇam |",
  "SA16n1278:3743": "(pṛ) tathā ced nāryasyeṣyamāṇaṃ śīlam |",
  "SA16n1278:3744": "(u) śaikṣāṇāmakṣīṇāsravatvāt ātmamatiḥ kadācitprādurbhavati |",
  "SA16n1278:3745": "ataḥ śīle jāyata iṣṭam |",
  "SA16n1278:3746": "nārhato'tyantaprahīṇātmamateḥ |",
  "SA16n1278:3747": "(pṛ) godhiko'rhan ṣaḍvāraṃ sāmayikavimukteḥ parihiṇaḥ |",
  "SA16n1278:3748": "saptamaparihāṇabhayādasinātmānaṃ jaghāna |",
  "SA16n1278:3749": "yadi sa āsravān vināśitavān,",
  "SA16n1278:3750": "nātmānaṃ hanyāt |",
  "SA16n1278:3751": "ato jñāyate samayavimukto nānāsrava ityucyate |",
  "SA16n1278:3752": "(u) ayaṃ spṛṣṭāt saṃyojanaprahāṇātsamādheḥ parihīṇaḥ |",
  "SA16n1278:3753": "asmātsamādheḥ ṣaṭkṛtva parihīṇaḥ |",
  "SA16n1278:3754": "saptamavāraṃ spṛṣṭvā samādhimimaṃ ātmānaṃ hantumaicchat |",
  "SA16n1278:3755": "tasmin samaye saṃkalpito'rhanmārgamaspṛśat |",
  "SA16n1278:3756": "ato māraḥ śaikṣo vivṛttakāyaskandhaṃ mṛta iti ācaturdigantaṃ tadvijñāpanāya yena bhagavān tenopasaṃkramya bhagavantametadavocat |",
  "SA16n1278:3757": "śrāvakaste [mahāvīra maraṇaṃ maraṇābhibhūḥ |]",
  "SA16n1278:3758": "akāṃkṣate cetayate [tanniṣedha dyutendriya] |",
  "SA16n1278:3759": "atha khalu bhagavān [māra iti viditvā ta] mavocat |",
  "SA16n1278:3760": "[evaṃ hi dhīrāḥ kurvanti nākāṃkṣante [ca] jīvitam |]",
  "SA16n1278:3761": "samūlāṃ tṛṣṇāmṛdgṛhya godhikaḥ parinirvṛtaḥ || iti |",
  "SA16n1278:3762": "(pṛ) yaḥ kṣīṇarāgaḥ sa vighnībhūtaprahāṇakaḥ |",
  "SA16n1278:3763": "sūtra uktaṃ-rāgāccetovimuktiḥ |",
  "SA16n1278:3764": "dveṣamohābhyāṃ prajñāvimuktiriti |",
  "SA16n1278:3765": "kiñcāha-nandirāgaprahāṇācceto vimuktiriti |",
  "SA16n1278:3766": "āha-kāmāsravāccittaṃ vimucyata iti |",
  "SA16n1278:3767": "evaṃ vighnībhūtavimuktiḥ syāt na pāramārthikavimuktiḥ |",
  "SA16n1278:3768": "(u) atrāpyuktam-avidyā prahīyata iti |",
  "SA16n1278:3769": "ato jñāyata iyamātyantikavimuktiriti |",
  "SA16n1278:3770": "yadi mataṃ rāgaprahāṇaṃ kadācidvidhnībhūtaprahāṇaṃ,",
  "SA16n1278:3771": "kadācidātyantikaprahāṇamiti |",
  "SA16n1278:3772": "anutpannatattvajñānasyedaṃ vidhnībhūtaprahāṇam |",
  "SA16n1278:3773": "tattvajñānānusāriṇa atyantikaprahāṇam |",
  "SA16n1278:3774": "nāsti tu kaścit [kevalaṃ] śamathaṃ spṛṣṭvā rāgamātyantikaṃ prajahātīti |",
  "SA16n1278:3775": "tathā cet tīrthikā api rāgamātyantikaṃ prajahyuḥ |",
  "SA16n1278:3776": "vastutastu na tathā |",
  "SA16n1278:3777": "ato jñāyata idaṃ vighnībhūtaprahāṇamātramiti |",
  "SA16n1278:3778": "(pṛ) sūtra uktam-śamathena cittaṃ bhāvayati |",
  "SA16n1278:3779": "vipaśyanāmupādāya vimuktiṃ spṛśati |",
  "SA16n1278:3780": "vipaśyanayā cittaṃ bhāvayati |",
  "SA16n1278:3781": "śamathamupādāya vimuktiṃ spṛśatīti |",
  "SA16n1278:3782": "tat katham |",
  "SA16n1278:3783": "(u) yogīyadi samādhiṃ pratītya kṣayamālambya prajñāmutpādayati |",
  "SA16n1278:3784": "tadocyate śamathena cittaṃ bhāvayati |",
  "SA16n1278:3785": "vipaśyanāmupādāya vimuktiṃ spṛśatīti |",
  "SA16n1278:3786": "yadi vikṣiptacittena skandhadhātvāyatanādīni vikalpayati |",
  "SA16n1278:3787": "tatpratītya kṣayamālambya śamathaṃ spṛśati |",
  "SA16n1278:3788": "tadocyate vipaśyanayā cittaṃ bhāvayati |",
  "SA16n1278:3789": "śamathamupādāya vimuktiṃ spṛśatīti |",
  "SA16n1278:3790": "yadi smṛtyupasthānādīni nirvedhabhāgīyāni spṛṣṭvā cittaṃ parigṛhṇāti |",
  "SA16n1278:3791": "tadā śabhathaṃ vipaśyanāṃ yuganaddhaṃ bhāvayatīti |",
  "SA16n1278:3792": "sarve ca yogino dvāvimau dharmau niśritya cittaṃ nirudhya vimuktiṃ spṛśanti ||",
  "SA16n1278:3793": "śamathavipaśyanāvargaḥ saptāśītyuttaraśatatamaḥ |",
  "SA16n1278:3794": "188 samādhibhāvanāvargaḥ",
  "SA16n1278:3795": "(pṛ) bhavānavocat-samādhiṃ bhāvayediti |",
  "SA16n1278:3796": "samādhicittamidaṃ pratiṇakṣamutpannavināśi |",
  "SA16n1278:3797": "tat kathaṃ bhāvayitavyaṃ bhavati |",
  "SA16n1278:3798": "(u) pratyakṣaṃ paśyāmaḥ khalu kāyikaṃ karma pratikṣaṇavināśyapi bhāvanāvaśādvibhinnakauśalaṃ bhavati |",
  "SA16n1278:3799": "bhāvanāvaśāt ciraṃ punaḥ punaḥ pravartyamānaṃ sat sukaraṃ bhavati |",
  "SA16n1278:3800": "tathā vācikaṃ karmāpi |",
  "SA16n1278:3801": "anuvihitāvṛtti āvṛttyā ca praguṇīkṛtaṃ dṛḍhībhūtañca susmaraṇaṃ bhavati yathādhyayanādi |",
  "SA16n1278:3802": "mānasaṃ karma ca kṣaṇikamapi bhāvayitavyamiti jñātavyam |",
  "SA16n1278:3803": "yathāgnirjanyaṃ vikārayati |",
  "SA16n1278:3804": "āpaḥ śilā bhedayanti |",
  "SA16n1278:3805": "vāyuḥ padārthān vidhamati |",
  "SA16n1278:3806": "evaṃ kṣaṇikadharmāṇāṃ sarveṣāṃ saṃhatānāṃ balamasti |",
  "SA16n1278:3807": "kleśā yathāvāsanamanuvardhante |",
  "SA16n1278:3808": "yathā kaścit punaḥ punarmaithunacittaṃ bhāvayan bahūn kāmānabhinirvartayati |",
  "SA16n1278:3809": "tathā dveṣamohāvapi |",
  "SA16n1278:3810": "yathoktaṃ sūtre- yo yadvastucittaṃ manasi karoti sa tatra pratipannaḥ |",
  "SA16n1278:3811": "tadyathā sadā kāmavitarkacittamanusaran kāmāya pratipadyate |",
  "SA16n1278:3812": "evamanyau dvau vitarkāvapi |",
  "SA16n1278:3813": "iti |",
  "SA16n1278:3814": "ato jñāyate cittamidaṃ kṣaṇikamapi bhāvayitavyaṃ bhavatīti |",
  "SA16n1278:3815": "bhāvanā nāmopacayaḥ |",
  "SA16n1278:3816": "dṛśyante dṛṣṭe sarve dharmāḥ sopacayāḥ |",
  "SA16n1278:3817": "yathoktaṃsūtre-yogī khalu ayoniśo manasikārāt kāmādīnāsravānanutpannānutpādayati |",
  "SA16n1278:3818": "utpannān vivardhayati |",
  "SA16n1278:3819": "yadavarānmadhyamutpādayati |",
  "SA16n1278:3820": "madhyāduttamamutpādayati |",
  "SA16n1278:3821": "tadyathā bījādaṅkuramaṅkurātkāṇḍaṃ kāṇḍānnāḻaṃ nāḻāt patraṃ patrātpuṣpaṃ puṣpātphalamiti pratyakṣato hetuto'nupūrvaṃ vivardhate |",
  "SA16n1278:3822": "samādhisamprajanyādidharmā apyevameva syuḥ |",
  "SA16n1278:3823": "pratyakṣato dṛṣṭaṃ khalu vāsitatilasya gandhaḥ saṃṅgkrātyā vardhata iti |",
  "SA16n1278:3824": "ayaṃ gandhastilañca pratikṣaṇamavidyamānaṃ,",
  "SA16n1278:3825": "tathāpi tadvāsanābalamasti |",
  "SA16n1278:3826": "ato jñāyate kṣaṇikā dharmā api bhāvayitavyā iti |",
  "SA16n1278:3827": "(pṛ) tilaṃ vartamānadharmaḥ |",
  "SA16n1278:3828": "vāsito gandha āgantukaḥ |",
  "SA16n1278:3829": "avidyamānaṃ cittaṃ kṣaṇikajñānenāgatya bhāvyate |",
  "SA16n1278:3830": "kathaṃ dṛṣṭānto bhavet |",
  "SA16n1278:3831": "(u) nāsti kaścidvidyamānadharmaḥ sarve ca dharmāḥ kṣaṇikā iti pūrvameva sādhitam |",
  "SA16n1278:3832": "ato nāsti dūṣaṇama |",
  "SA16n1278:3833": "yadi dharmā akṣaṇikāḥ,",
  "SA16n1278:3834": "na bhāvayitavyāḥ |",
  "SA16n1278:3835": "svarūpata eva sadāsthitasya bhāvanayā ka upakāraḥ |",
  "SA16n1278:3836": "yadi dharmaḥ pratikṣaṇavināśi,",
  "SA16n1278:3837": "[tadā] avarānmadhyaṃ madhyāduttamamiti dharmasya bhāvanā bhavet |",
  "SA16n1278:3838": "(pṛ) kusumāni tilaṃ prāpya vāsayanti |",
  "SA16n1278:3839": "jñānantu na cittamāpnoti |",
  "SA16n1278:3840": "ato nāsti bhāvanā |",
  "SA16n1278:3841": "(u) pūrvakarmadṛṣṭānte pratipāditamidam |",
  "SA16n1278:3842": "yaduttarabhāvikarma na pūrvabhāvikarma prāpnoti |",
  "SA16n1278:3843": "purvavacanaṃ nottarabhāvivacanamapekṣate |",
  "SA16n1278:3844": "tathāpi kāyikavācikakarmaṇorasti ca bhāvanālakṣaṇam |",
  "SA16n1278:3845": "ato'prāptaṃ na bhāvyata iti tava vacanaṃ na dūṣaṇāya bhavati |",
  "SA16n1278:3846": "pratyakṣato dṛśyate ca hetuphalayorayaugapadye'pi bhavatyeva hetoḥ phalaṃ bhavatīti |",
  "SA16n1278:3847": "evaṃ cittadharmasya kṣaṇikatve'pi bhāvanā'styeva |",
  "SA16n1278:3848": "yathā ca bījaṃ salilasiktamaṅkurādīnaprāpyāpi aṅkurādīnaṅkurayati |",
  "SA16n1278:3849": "evaṃ prajñā pūrvacitaṃ bhāvayati tadurdhvacittamupacitaṃ bhavati |",
  "SA16n1278:3850": "(pṛ) yadi kṣaṇikāttilāt tilāntaraṃ jāyate |",
  "SA16n1278:3851": "kimidaṃ tilaṃ vāsitaṃ jāyate,",
  "SA16n1278:3852": "avāsitaṃ vā |",
  "SA16n1278:3853": "yadyavāsitaṃ jāyate,",
  "SA16n1278:3854": "naiva bhavedvāsanāvat |",
  "SA16n1278:3855": "yadi vāsitaṃ jāyate |",
  "SA16n1278:3856": "punaḥ ka upayogaściravāsana [kriya]yā |",
  "SA16n1278:3857": "(u) vāsanāhetutvāt |",
  "SA16n1278:3858": "yathā bijātsalilasiktādaṅkuro'ṅkurayate |",
  "SA16n1278:3859": "evaṃ pūrvakusumayogaṃ pratītya tilāntaraṃ jāyate |",
  "SA16n1278:3860": "idaṃ tu vāsitaṃ jāyate |",
  "SA16n1278:3861": "bhavānavocat -ka upayogaścirakālavāsanayeti |",
  "SA16n1278:3862": "yathā bhavatāṃ sūtra uktaṃ-agnisaṃyogādaṇuṣu kṛṣṇavarṇe niruddhe raktavarṇaṃ jāyata iti |",
  "SA16n1278:3863": "yadyādāvagnisaṃyuktadharmasya kṛṣṇavarṇaṃ nirudhyata iti |",
  "SA16n1278:3864": "na syātpunaḥ kṛṣṇavarṇasyotpattiḥ |",
  "SA16n1278:3865": "yadyādāvagnisaṃyuktadharmasya raktavarṇamutpadyata iti punaḥ paścādagnisaṃyuktadharmaḥ kimartham |",
  "SA16n1278:3866": "yadyādāvagnisaṃyogakāle kṛṣṇavarṇamutpadyate |",
  "SA16n1278:3867": "raktavarṇaṃ naivotpadyeta |",
  "SA16n1278:3868": "yadi dvitīyakṣaṇe raktavarṇaṃ jāyate |",
  "SA16n1278:3869": "punaraścirakālāgnisaṃyogaḥ kimartham |",
  "SA16n1278:3870": "yadi bhavatāmabhisandhiḥ raktavarṇaṃ kramaśo jāyata iti |",
  "SA16n1278:3871": "cittamapyevamiti ko doṣaḥ |",
  "SA16n1278:3872": "tathā vipariṇāmādirapi |",
  "SA16n1278:3873": "sarve dharmā sahetusapratyayā api kramaśo jāyante |",
  "SA16n1278:3874": "yathā garbhādhānādikrameṇa śarīramabhinirvartyate |",
  "SA16n1278:3875": "evaṃ prajñāsamādhyādayo dharmāḥ kṣaṇikā api avaramadhyottamadharmakrameṇa jāyante |",
  "SA16n1278:3876": "bhāvanādharmaḥ sūkṣmo'pi cittasantatimanyathayati |",
  "SA16n1278:3877": "yathā pakṣacchadasyoṣmaṇi mṛdunyapi aṇḍaṃ kramaśo vikriyate |",
  "SA16n1278:3878": "pāṇitalamāṃsamardanāt vāśījaṭā sūkṣmaśaḥ kṣīyate |",
  "SA16n1278:3879": "evaṃ cittamapi |",
  "SA16n1278:3880": "samāhitaprajñā sūkṣmetyataḥ kramaśo bhāvyate |",
  "SA16n1278:3881": "dharmaṃ bhāvayan prāptikāle tāvat jānāti |",
  "SA16n1278:3882": "yathoktaṃ gāthāyām-",
  "SA16n1278:3883": "ācāryātsarvamādatte,",
  "SA16n1278:3884": "sarva[tat] mi(mai?)",
  "SA16n1278:3885": "trahetukam |",
  "SA16n1278:3886": "ātmacetanayā sarva,",
  "SA16n1278:3887": "sarva pāke kālamapekṣate || iti |",
  "SA16n1278:3888": "kaścidajasramadhīyāno'pi na pratyeti paripavkakālika iva |",
  "SA16n1278:3889": "yathā bahubhiḥ puṣpairekasmin samaye tilaṃ vāsayati na yathā puṣpālpāni kramaśaściraṃ vāsayanti |",
  "SA16n1278:3890": "medasā paripuṣṭiḥ jale [naukā] nimajjanaṃ bhittinirmāṇaṃ ityādirapi tathā |",
  "SA16n1278:3891": "pratyakṣaṃ khalu [naḥ] bījāṅkurādīnāmupacayo'tisūkṣmaḥ,",
  "SA16n1278:3892": "naiva draṣṭuṃ śakyate |",
  "SA16n1278:3893": "teṣāṃ dainandina upacayaḥ kleśānāṃ gaṇanā |",
  "SA16n1278:3894": "bālakādīnāṃ śarīraṃ stanyapānādinā paripacyata itīdamapi tathā syāt |",
  "SA16n1278:3895": "ato jñāyate dharmabhāvanā sūkṣmā praṇītā duravabodhā ceti |",
  "SA16n1278:3896": "(pṛ) kadāciddharmo yugapadupacīyate |",
  "SA16n1278:3897": "kaścitpūrvaṃ rūpamadṛṣṭvā'pi taddarśanamātreṇa tatrābhiniviśate |",
  "SA16n1278:3898": "kaścidalpakāle'pi bahu pratisaṃvedī bhavati |",
  "SA16n1278:3899": "kasmāducyate kramikaiva bhāvaneti |",
  "SA16n1278:3900": "(u) sarvasyātītabhāvitvāt |",
  "SA16n1278:3901": "ato jñāyata upacitā bhāvanā kramiketi |",
  "SA16n1278:3902": "idaṃ pratipāditameva |",
  "SA16n1278:3903": "na cittotpādamātreṇa yatkiñcitsādhayati |",
  "SA16n1278:3904": "yathoktaṃ sūtre-yaḥ kuśaladharmeṣu na bhāvanāyogamanuyuktaḥ kuśaladharmānanupādāya kevalaṃ praṇidadhāti āsravebhyaścittavimokam |",
  "SA16n1278:3905": "naivāsya cintitaṃ praṇidhānādbhavati |",
  "SA16n1278:3906": "kuśaladharmeṣu bhāvanāyogānanuyuktatvāt iti |",
  "SA16n1278:3907": "yogī yadi kuśaladharmeṣu bhāvanāyogamanuyukto bhavati |",
  "SA16n1278:3908": "akṛtapraṇidhānasyāpi [tasya] āsravebhyaścittaṃ vimucyate |",
  "SA16n1278:3909": "hetorhi phalaṃ jāyate na praṇidhānāt |",
  "SA16n1278:3910": "tadyathā pakṣiṇāmaṇḍasaṃsparśa āvaśyakaḥ |",
  "SA16n1278:3911": "na praṇidhānāt janturaṇḍānnirgacchati |",
  "SA16n1278:3912": "na ca praṇidhānātpradīpaprakāśaḥ pariśuddho bhavati |",
  "SA16n1278:3913": "kintu pariśuddhatailaṃ pariśuddhavartikāñcobhayamapekṣya [anya] vastusaṃsparśacāñcalyarāhitye ca tatprakāśaḥ pariśuddho bhavati |",
  "SA16n1278:3914": "kiñca na praṇidhānamātreṇa dhānyaṃ labhyate |",
  "SA16n1278:3915": "kintu avaśyaṃ sūkṣetrasadbījartuvṛttisamīkriyākṛṣikarmaṇāṃ sākalye tatpratilābho bhavati |",
  "SA16n1278:3916": "nāpi ca praṇidhānamātrāt deho rūpaṃ balañca labhate |",
  "SA16n1278:3917": "avaśyaṃ vastrauṣadhāhārapoṣaṇādipratyayena tu paripūrṇo bhavati |",
  "SA16n1278:3918": "evaṃ na praṇidhānamātrādāsravāṇāṃ kṣayo bhavati |",
  "SA16n1278:3919": "avaśyaṃ tatvajñānamapekṣya vimucyate |",
  "SA16n1278:3920": "ko jñānī hetoḥ phalaṃ jāyata iti prajānan taddhetumupekṣya anyasmātphalamākāṃkṣeta |",
  "SA16n1278:3921": "dharma bhāvayan dṛṣṭa eva phalavipākaṃ paśyati |",
  "SA16n1278:3922": "yathoktaṃ sūtre-tiṣṭhantu saptadināni mayā śāsitāḥ śrāvakā muhūrtaṃ tāvatkuśaladharmaṃ bhāvayanto'pramāṇavarṣeṣu nityaṃ sukhāṃ vedanāṃ spṛśanti iti |",
  "SA16n1278:3923": "bhikṣuṇyo bhadantamānandamavocan-vayaṃ smṛtyupasthāneṣu supratiṣṭhitacittā viharantyaḥ pūrveṇāparaṃ viśeṣaṃ samprajānīma iti |",
  "SA16n1278:3924": "sūtre ca bhagavān bhikṣūnāmantryāha- aśaṭhasya māmupasaṅkramato yanmayā prātarupadiṣṭo dharmaḥ tadartha sāyaṃ vindate |",
  "SA16n1278:3925": "yat sāyamupadiṣṭo dharmaḥ prātastaddhitaṃ vindata iti |",
  "SA16n1278:3926": "yaccārhanmārgaṃ spṛśati na tat parapudgalaḥ prayacchati |",
  "SA16n1278:3927": "nānanyapudgalaḥ |",
  "SA16n1278:3928": "kevalaṃ samyagghetubhāvanātastaddhitamāpnoti |",
  "SA16n1278:3929": "anuttaraṃ buddhamārga eva nanu kuśaladharmasyopacitabhāvanayā spṛśati |",
  "SA16n1278:3930": "yathoktaṃ sūtre-bhagavān bhikṣūnāmantryāha-dvau dharmau niśrityāhamanuttaraṃ mārgaṃ samāpannaḥ yat śubhābhiratāvanirvedo mārgabhāvanāyāmaklāntiśca iti |",
  "SA16n1278:3931": "bhagavataḥ kuśaladharmāṇāṃ nāsti sīmā |",
  "SA16n1278:3932": "bodhisattvāḥ samādhimaspṛśanto'pi na kusīdā bhavanti |",
  "SA16n1278:3933": "kasmāt |",
  "SA16n1278:3934": "kuśale'kṛte na kiñcilabhyate |",
  "SA16n1278:3935": "kuśale kṛte'pi nākāre parivṛttiḥ |",
  "SA16n1278:3936": "kuśalamakurvato naiva kṣaimaṃ bhavati |",
  "SA16n1278:3937": "idaṃ cintayitvā vīryamārabhamāṇaḥ kuśaladharmaṃ bhāvayet |",
  "SA16n1278:3938": "vīryamārabhamāṇasya lābho vā bhavati hānirvā |",
  "SA16n1278:3939": "akṛtavīryasya naivāsti pratyāśā |",
  "SA16n1278:3940": "ato bhāvanāmārabheta mā parikhedo bhūditi |",
  "SA16n1278:3941": "prājñaḥ paryavasāne'vaśyaṃ mucyate |",
  "SA16n1278:3942": "bhāvanāvinirmuktasya na punarastyupāyaḥ |",
  "SA16n1278:3943": "ataḥ prājñena bhāvanārabdhavyā,",
  "SA16n1278:3944": "mā parikhedo janayitavyaḥ |",
  "SA16n1278:3945": "yogī sucaritacaryāyā asti phalavipāka ityanusmṛtya alabhamāno'pi na viṣādaṃ karoti |",
  "SA16n1278:3946": "kiñca yogī manasi kuryāt-mayā bhāvanāyāḥ phalavipāko'nuprāpta eva |",
  "SA16n1278:3947": "pūrvāgataiḥ sattvaiḥ sarveṣāṃ dhyānasamādhīnāṃ [phalavipākasya] anuprāptatvāt |",
  "SA16n1278:3948": "mamedānīṃ samyagbhāvanā'pi phalavipākamanuprāpsyatīti |",
  "SA16n1278:3949": "ato na parikhidyāt |",
  "SA16n1278:3950": "sucaritaśālini tathāgataḥ pratyakṣaṃ karoti |",
  "SA16n1278:3951": "ahamidānīṃ samyagācarāmītyato jñānamavaśyamanuprāpsyate |",
  "SA16n1278:3952": "ahaṃ mārgasamāpattipratyayasampannaḥ yat manuṣyadehaprāptiravikalendriyatā puṇyapāpavijñātṛtā vimuktāvapi cādhimuktatā abhyāgatasambuddhitā ityetaiḥ pratyayaiḥ samanvitaḥ kathaṃ na bhāvanāphalavipākamanuprāpsye |",
  "SA16n1278:3953": "vīryasamācaraṇamamoghameva |",
  "SA16n1278:3954": "ato na parikhidyate |",
  "SA16n1278:3955": "kleśānāṃ prahāṇamatisūkṣmaṃ dūravabodhaṃ vāśījaṭāyāṃ kramaśaḥ kṣayavat |",
  "SA16n1278:3956": "mama kleśānāmapi bhavetprahāṇam |",
  "SA16n1278:3957": "saukṣmyātparaṃ na sambudhyate |",
  "SA16n1278:3958": "ato jñāyate kuśalaṃ bhāvayituṃ vīryamuttamaṃ bhavatīti |",
  "SA16n1278:3959": "alpīyasī prajñā'pi kleśān vināśayati yathā alpīyān prakāśo'ndhakāramapanayati |",
  "SA16n1278:3960": "evamalpīyasīṃ prajñāṃ labhamānaḥ kṛtakṛtyo bhavati |",
  "SA16n1278:3961": "ato na parikhidyate |",
  "SA16n1278:3962": "dīrghakāye'pi dussādhanā yat samādhisamāpattiḥ |",
  "SA16n1278:3963": "yadi samādhiṃ samāpadyate |",
  "SA16n1278:3964": "tadā'nye guṇā acireṇa bhavanti |",
  "SA16n1278:3965": "ataḥ kṣipramalabhamāno'pi na parikhidyate |",
  "SA16n1278:3966": "yogī samanucintayet samādhisamāpattiratikṛcchrā yathā purā bodhisattvaḥ puṇyena prajñayā ca ghaniṣṭhaḥ ṣaṭvarṣāṇi vyavasyan ante'nuprāptaḥ |",
  "SA16n1278:3967": "anyeṣāṃ bhikṣūṇāṃ samādhisamāpattirapi kṛcchrā,",
  "SA16n1278:3968": "kiṃ punarmama pṛthagjanasya mandendriyasya vegenānuprāptiriti |",
  "SA16n1278:3969": "evamanucintya na parikhidyeta |",
  "SA16n1278:3970": "yogibhiravaśyaṃ kartavyaṃ yat samādhibhāvanā,",
  "SA16n1278:3971": "nāsti punaḥ karmāntaram |",
  "SA16n1278:3972": "ato'nanuprāptasyānuprāptaye bhāvayitavyam |",
  "SA16n1278:3973": "bhāvayitā samādhimasamāpanno'pi kāyapravivekalābhī bhavati |",
  "SA16n1278:3974": "praviviktakāyasya samādhiḥ sulabho bhavati |",
  "SA16n1278:3975": "samādhibhāvanāmārabhamāṇo bhagavadanugrahasyānṛṇo bhavati |",
  "SA16n1278:3976": "pravivekacāritvāt yogāvacara ityākhyāmapi vindate |",
  "SA16n1278:3977": "dīrghakālaṃ kuśalaṃ bhāvayataḥ kuśalasvabhāvaḥ sidhyati |",
  "SA16n1278:3978": "yāvatkāyapravṛtti kuśalameva sadā'nupatati |",
  "SA16n1278:3979": "ataḥ sujanaiḥ saṅgaccheta |",
  "SA16n1278:3980": "idaṃ mahate'rthāya bhavati |",
  "SA16n1278:3981": "sadā kuśalasya bhāvayitā dṛṣṭa eva kāyena āsravāṇāṃ kṣayaṃ spṛśet |",
  "SA16n1278:3982": "yadi vā maraṇakāle spṛśet yadi vā āyuṣo'nte susthāna upapadya tadantarā spṛśet |",
  "SA16n1278:3983": "iti yathādharmaśravaṇānuśaṃsa uktam |",
  "SA16n1278:3984": "yogī adhyātmaṃ cittaṃ vīralakṣaṇaṃ puraskṛtyaivaṃ cintayati ahaṃ kleśāvaraṇamaparyādāya na kadācidvṛthā pratinivarta iti |",
  "SA16n1278:3985": "kiñca yogī mānacittamāśrityaivaṃ cintayati-śraddhādīni kuśalendriyāṇi santīti anye samādhiṃ pratipadyante |",
  "SA16n1278:3986": "mamāpīdānīṃ santi |",
  "SA16n1278:3987": "kimarthaṃ na samāpadya iti |",
  "SA16n1278:3988": "yathā purā bodhisattvaḥ arāḍādibhyo munibhyo dharmaṃ śrutvaivamacintayat ime śraddhādikuśalendriyatvāt dharmamanuprāpnuvan |",
  "SA16n1278:3989": "samāpīdānīṃ santi kasmānnānuprāpsyāmīti |",
  "SA16n1278:3990": "yogī prajānāti-kleśā durbalāḥ prajñā balavatī |",
  "SA16n1278:3991": "tatprahāṇaṃ kimiti duṣkaramiti |",
  "SA16n1278:3992": "yathoktaṃ-bhikṣuḥ ṣaḍbhirdharmaiḥ samanvāgato mukhamārutena himavantaṃ [parvatarājamapi] pradalayet |",
  "SA16n1278:3993": "kaḥ punarvādo avidyāmiti |",
  "SA16n1278:3994": "kiñca yogī cintayati-ahaṃ pūrvādhvani na samādhiṃ bhāvitavān |",
  "SA16n1278:3995": "ata idānīṃ nānuprāpnomi |",
  "SA16n1278:3996": "idānīṃ na prayate paścātpunarnānuprāpsyāmīti |",
  "SA16n1278:3997": "ato bhāvanāmārabhate |",
  "SA16n1278:3998": "sadā samādhibhāvitvāt cittamekatra pratitiṣṭhati |",
  "SA16n1278:3999": "yathā ghaṭasya pravartanamanuparatamavaśyamekatra pratitiṣṭhati |",
  "SA16n1278:4000": "api ca yogī cintayati-yadyahaṃ sadā vīryamārabhe yadi cānanuprāptamanuprāpnomi |",
  "SA16n1278:4001": "tadordhvaṃmavaśyaṃ na vipratisariṣyāmīti |",
  "SA16n1278:4002": "ataścittaikāgryeṇa samādhīn bhāvayitumārabheta ||",
  "SA16n1278:4003": "samādhibhāvanāvargo'ṣṭhāśītyuttaraśatatamaḥ |",
  "SA16n1278:4004": "189 mārgasatyaskandhe jñānādhikāre",
  "SA16n1278:4005": "jñānalakṣaṇavargaḥ",
  "SA16n1278:4006": "tattvasya prajñā jñānamityākhyāyate |",
  "SA16n1278:4007": "tattvaṃ yat śūnyānātmatā |",
  "SA16n1278:4008": "tasya prajñā tattvajñānaṃ bhavati |",
  "SA16n1278:4009": "prajñāptau prajñeti saṃjñā na tu jñānam |",
  "SA16n1278:4010": "kasmāt |",
  "SA16n1278:4011": "uktaṃ hi sūtre-yathā'siḥ parikṛntati |",
  "SA16n1278:4012": "āryaśrāvakāḥ prajñāsinā saṃyojanānubaddhān anuśayaparyavanaddhān sarvān kleśān samucchedayati |",
  "SA16n1278:4013": "nānyadharmeṇeti vadanti |",
  "SA16n1278:4014": "nātattva[jñāne] na kleśān samucchedayati iti |",
  "SA16n1278:4015": "ato jñāyate prajñaiva tattva[jñāna]miti |",
  "SA16n1278:4016": "(pṛ) yat bhavānāha-prajñaiva kleśān samucchedayatīti |",
  "SA16n1278:4017": "tadayuktam |",
  "SA16n1278:4018": "kasmāt |",
  "SA16n1278:4019": "saṃjñayāpi hi kleśān samucchedayati |",
  "SA16n1278:4020": "yathoktaṃ sūtra-anityasaṃjñā bhāvitā [bahulīkṛtā] sarvaṃ kāmarāgaṃ paryādāti |",
  "SA16n1278:4021": "[sarvaṃ] rūparāgaṃ [sarva] bhavarāgaṃ [sarva]masmimānaṃ [sarvā]mavidyāñca paryādāti |",
  "SA16n1278:4022": "iti |",
  "SA16n1278:4023": "(u) maivam |",
  "SA16n1278:4024": "prajñayā yaḥ kleśānāṃ samucchedaḥ [sa eva] saṃjñayetyucyate |",
  "SA16n1278:4025": "asti bhagavato dvividhaṃ vacanaṃ-paramārthavacanaṃ saṃjñāvacanamiti |",
  "SA16n1278:4026": "yathoktaṃ sūtre-maitrī vyāpādaṃ samucchedayatīti |",
  "SA16n1278:4027": "ayaṃ maitrīdharmaḥ paramārthato na saṃyojanaṃ samucchedayati |",
  "SA16n1278:4028": "jñānamātraṃ samucchedayati |",
  "SA16n1278:4029": "yathoktaṃ-jñānāsiḥ sarvān kleśān samucchedayati iti |",
  "SA16n1278:4030": "ato jñāyate maitrī saṃyojanaṃ samucchedayatīti saṃjñāvacanam |",
  "SA16n1278:4031": "kiñcoktaṃ prajñārthasūtre-vimuktiṃ prajānātīti prajñā |",
  "SA16n1278:4032": "kiṃ vastu vimuktiriti prajānāti |",
  "SA16n1278:4033": "yat anityaṃ rūpaṃ anityamiti yathābhūtaṃ prajānāti |",
  "SA16n1278:4034": "anityā vedanā,",
  "SA16n1278:4035": "saṃjñā,",
  "SA16n1278:4036": "saṃskārā,",
  "SA16n1278:4037": "vijñānamanityamiti yathābhūtaṃ prajānāti |",
  "SA16n1278:4038": "iyaṃ prajñaiveti |",
  "SA16n1278:4039": "kiñcāha-āryaśrāvakāḥ samāhitā yathābhūtaṃ prajānantīti |",
  "SA16n1278:4040": "ato jñāyate paramārtha eva prajñeti |",
  "SA16n1278:4041": "prajñādṛṣṭānte coktam-jñānamasiḥ prajñā iṣurityādi |",
  "SA16n1278:4042": "dṛṣṭānto'yaṃ sarvakleśaprahāṇamupadarśayati |",
  "SA16n1278:4043": "tattvajñānameva kleśān samucchedayatītyataḥ prajñaiva tattva[jñāna]miti jñāyate |",
  "SA16n1278:4044": "uktañca gāthāyām-",
  "SA16n1278:4045": "yogī paśyati vai loke sarve devāśca mānuṣāḥ |",
  "SA16n1278:4046": "tattvajñānaparibhraṣṭā nāmarūpe'bhiniviṣṭāḥ || iti |",
  "SA16n1278:4047": "laukikā bhūyasā tucchakaṃ nityaṃ sukhaṃ subhamityādi dṛṣṭvā tattvajñānādbhaṣṭā bhavanti |",
  "SA16n1278:4048": "yaḥ paramārthataḥ śūnyamanātma ityādi paśyati,",
  "SA16n1278:4049": "sa tattvajñānī bhavati |",
  "SA16n1278:4050": "ato jñāyate prajñaiva tattva[jñāna]m iti |",
  "SA16n1278:4051": "āha ca bhagavān sūtre-yasya dhanaṃ vinaṣṭhaṃ,",
  "SA16n1278:4052": "tasyālpīyān lābho vinaṣṭaḥ |",
  "SA16n1278:4053": "yasya prajñā vinaṣṭā,",
  "SA16n1278:4054": "tasya mahīyān lābho vinaṣṭa iti |",
  "SA16n1278:4055": "kiñcāha-lābheṣu dhanamalpīyān lābhaḥ |",
  "SA16n1278:4056": "prajñā tūttamo lābha iti |",
  "SA16n1278:4057": "āhaca-pradyotānāṃ candrasūryapradyota alpīyān prajñāpradyoto'gra iti |",
  "SA16n1278:4058": "yadi prajñā na tattva[jñānaṃ],",
  "SA16n1278:4059": "kasmādevaṃ vadet |",
  "SA16n1278:4060": "uktañca sūtre-prajñendriyamāryasatyasaṅgṛhītamiti |",
  "SA16n1278:4061": "āha ca-duḥkhasamudayajñānādiḥ tattva[jñāna]miti prajānīyāt |",
  "SA16n1278:4062": "paramārthasatyālambaneyaṃ prajñā iti |",
  "SA16n1278:4063": "āha ca-[bodhipakṣika] dharmeṣu prajñā agrā iti |",
  "SA16n1278:4064": "kiñcāha-anuttarā samyuaksambodhiḥ prajñendriyamityabhidhīyate iti |",
  "SA16n1278:4065": "ataḥ sā tattvamiti |",
  "SA16n1278:4066": "bhagavato daśa balāni jñānamayāni |",
  "SA16n1278:4067": "ato jñāyate prajñā vastutaḥ paramārthālambanā bhavatīti |",
  "SA16n1278:4068": "(pṛ) tathā sati prajñā alaukikī bhavet |",
  "SA16n1278:4069": "(u) vastuto'laukikī prajñā |",
  "SA16n1278:4070": "kenedaṃ jñāyate |",
  "SA16n1278:4071": "laukikaṃ cittaṃ prajñaptimavalambate |",
  "SA16n1278:4072": "lokottaraṃ cittaṃ nairātmyaśūnyatāmavalambate |",
  "SA16n1278:4073": "kasmāt |",
  "SA16n1278:4074": "prajñaptirhi loka eva |",
  "SA16n1278:4075": "prajñapteratikrāntaṃ lokottaram |",
  "SA16n1278:4076": "(pṛ) bhavaduktaṃ na yujyate |",
  "SA16n1278:4077": "kasmāt |",
  "SA16n1278:4078": "uktaṃ hi sūtre-kiṃ vijānāti vijñānam |",
  "SA16n1278:4079": "yaduta rūpaśabdagandharasasparśān vijānāti |",
  "SA16n1278:4080": "yathā skandhadhātvāyatanādīni vijñānena vijānāti |",
  "SA16n1278:4081": "idaṃ vijñānaṃ lokottaraṃ bhavet |",
  "SA16n1278:4082": "iti |",
  "SA16n1278:4083": "ato laukikaṃ cittaṃ prajñaptimātramālambate na tattvamiti bhavadvacanamayuktam |",
  "SA16n1278:4084": "manovijñānamapi tattvālambanam |",
  "SA16n1278:4085": "vedanāsaṃjñāsaṃskārādyālambitvāt |",
  "SA16n1278:4086": "kiñcāha bhagavān-dve samyak dṛṣṭī laukikī lokottareti |",
  "SA16n1278:4087": "puṇyapāpādyastitva [samyak dṛṣṭi]laukikī yadāryaśrāvakāṇāṃ duḥkhasamudayanirodhamārgānālambya anāsravasmṛtyā samprayuktā prajñā lokottarā |",
  "SA16n1278:4088": "uktañca gāthāyām-",
  "SA16n1278:4089": "laukikottamadṛṣṭīko yātāyāto'pi saṃsṛtau |",
  "SA16n1278:4090": "adhvanāṃ śatasāhasraṃ na yāvaddurgatau gataḥ || iti |",
  "SA16n1278:4091": "uktañca sūtre-mithyācāriṇaḥ susthāne janma bhavati |",
  "SA16n1278:4092": "astya pāpakarmaṇo'nabhinirvṛttau kuśalapratyayaḥ pūrvaṃ vipacyate |",
  "SA16n1278:4093": "kadācinmaraṇakāle samupasthite samyak dṛṣṭisamprayuktaṃ kuśalacittamabhimukhībhavati |",
  "SA16n1278:4094": "ataḥ susthāne jāyate |",
  "SA16n1278:4095": "iti |",
  "SA16n1278:4096": "daśasu kuśala[karma]patheṣvapi samyagdṛṣṭiruktā |",
  "SA16n1278:4097": "kathaṃ bhavānāha lokottaraṃ jñānamiti |",
  "SA16n1278:4098": "āha ca bhagavān-trividhā prajñā śrutamayī prajñā,",
  "SA16n1278:4099": "cintāmayī prajñā,",
  "SA16n1278:4100": "bhāvanāmayī prajñā |",
  "SA16n1278:4101": "śrutamayī prajñā cintāmayī prajñā laukikī |",
  "SA16n1278:4102": "bhāvanāmayī ubhayavidhā iti |",
  "SA16n1278:4103": "kiñca bhagavān [ānāpāna] smṛtiṃ janayāmāsa |",
  "SA16n1278:4104": "rāhulo bhikṣurapariniṣpannāṃ vimuktiprajñāmanuprāpa |",
  "SA16n1278:4105": "āha ca pañcadharmā aparipavkaṃ vimukticittaṃ vipācayanti iti |",
  "SA16n1278:4106": "eṣā sarvā laukikī prajñaiva |",
  "SA16n1278:4107": "kiñcoktaṃ sūtre-kecidabhiniṣkramaṇakuśalāḥ,",
  "SA16n1278:4108": "na vipaśyanākuśalāḥ |",
  "SA16n1278:4109": "kecidvipaśyanākuśalāḥ na santaraṇakuśalā iti |",
  "SA16n1278:4110": "laukika jñānalābhitayā abhiniṣkramaṇakuśala ityucyate |",
  "SA16n1278:4111": "catussatyādarśitayā na vipaśyanākuśalaḥ |",
  "SA16n1278:4112": "catussatyāni paśyannapi āsravakṣayālābhitayā na santaraṇakuśalaḥ |",
  "SA16n1278:4113": "bhagavān svayamāha-dharmajñānamanvayajñāna paracittajñānañca laukikaṃ jñānamiti |",
  "SA16n1278:4114": "kiñcāha-pūrvanivāsajñānaṃ cyutyupapattijñānaṃ sāsravamiti |",
  "SA16n1278:4115": "api cāha-dharmāṇāṃ sthitijñānaṃ nirvāṇajñānaṃ bhavati |",
  "SA16n1278:4116": "ityādisūtreṣūktatvāt jñātavyaṃ asti sāsravaṃ jñānamiti |",
  "SA16n1278:4117": "atra pratibrūmaḥ |",
  "SA16n1278:4118": "yadyasti sāsravā prajñā |",
  "SA16n1278:4119": "idānīṃ vaktavyaṃ sāsravānāsravayoḥ pravibhaktaṃ lakṣaṇam |",
  "SA16n1278:4120": "(pṛ) yo dharmo bhave pātakaḥ sa sāsravaḥ |",
  "SA16n1278:4121": "tadanyo'nāsravaḥ |",
  "SA16n1278:4122": "(u) ko dharmo bhave pātakaḥ |",
  "SA16n1278:4123": "ko vā na bhave pātakaḥ |",
  "SA16n1278:4124": "idaṃ prativaktavyam |",
  "SA16n1278:4125": "apratibrūvāṇasya nāsti sāsravānāsravayorlakṣaṇam |",
  "SA16n1278:4126": "yadbhavatoktam-asti laukikaṃ cittamaprajñaptyavalambanaṃ yadviṣayādīnāṃ vijñānamiti |",
  "SA16n1278:4127": "tadayuktam |",
  "SA16n1278:4128": "kasmāt |",
  "SA16n1278:4129": "āha khalu bhagavān-pṛthagjanāḥ satataṃ prajñaptimanudhāvantīti |",
  "SA16n1278:4130": "asyārthaḥ |",
  "SA16n1278:4131": "sarvapṛthagjanacittaṃ prajñaptiṃ na paryādātītyataḥ sadā asmitālakṣaṇamanudhāvati |",
  "SA16n1278:4132": "naiva tato visaṃyujyate |",
  "SA16n1278:4133": "rūpaṃ paśyato'pi na ghaṭādilakṣaṇādvisaṃyujyate iti |",
  "SA16n1278:4134": "ataḥ pṛthagjana cittaṃ na tattvārthamavalambate |",
  "SA16n1278:4135": "vedanāsaṃjñādīn dharmānavalambamāno'pi ahaṃ mameti paśyati |",
  "SA16n1278:4136": "ato jñāyate sarvaṃ laukikaṃ cittaṃ prajñaptimavalambata iti |",
  "SA16n1278:4137": "yaduktaṃ bhavatā-laukikī prajñā yaduta dvidhā samyagdṛṣṭirityādi iti |",
  "SA16n1278:4138": "tatredaṃ prativaktavyam-asti cittadvaividhyaṃ mohacittaṃ jñānacittamiti |",
  "SA16n1278:4139": "prajñaptidharmāvalambanaṃ cittaṃ mohacittam |",
  "SA16n1278:4140": "yat śūnyā nātmarūpadharmamātrāvalambanaṃ cittaṃ jñānacittam |",
  "SA16n1278:4141": "yathoktamavidyāvibhaṅgasūtre-avidyā katamā |",
  "SA16n1278:4142": "yat pūrvānte'jñānamaparānte'jñānaṃ pūrvāntāparāntājñānaṃ karmaṇyajñānaṃ karmavipāke'jñānaṃ pūrvāparakarmavipākājñānaṃ ityādi tatra tatra yathābhūtasyājñānamadarśanamanabhisamayaḥ tamaḥ saṃmohaḥ [avidyā]ndhakāraḥ iyamucyate'vidyā iti |",
  "SA16n1278:4143": "yathābhūtasyā jñānamiti yat śūnyānātmā jñānam |",
  "SA16n1278:4144": "idaṃ pṛthagjanacittaṃ sadā prajñaptigataṃ sat prajñaptimavalambate |",
  "SA16n1278:4145": "ato'vidyetyākhyāyate |",
  "SA16n1278:4146": "śūnyālambanaṃ jñānam |",
  "SA16n1278:4147": "idānīṃ yadi sarvaṃ laukikaṃ jñānaṃ prajñaptimavalambate |",
  "SA16n1278:4148": "prajñaptyālambanaṃ cittamavidyā bhavati |",
  "SA16n1278:4149": "kathamucyate asti laukikī prajñā iti |",
  "SA16n1278:4150": "(pṛ) bhavatoktavat prajñaptyālambanaṃ prajñālakṣaṇamavidyā |",
  "SA16n1278:4151": "idānīmarhato'vidyā bhavet |",
  "SA16n1278:4152": "ghaṭādyālambanacittasya sattvāt |",
  "SA16n1278:4153": "(u) arhato nāsti ghaṭādyālambanaṃ cittam |",
  "SA16n1278:4154": "kasmāt |",
  "SA16n1278:4155": "prathamābhi sambodhikāla eva sarvaprajñaptilakṣaṇānāṃ vidhvastatvāt |",
  "SA16n1278:4156": "kriyārthārya kevalamabhidadhāti |",
  "SA16n1278:4157": "na tatra mānadṛṣṭāvabhiniviśate |",
  "SA16n1278:4158": "santi trayo vādāḥ-(1)",
  "SA16n1278:4159": "dṛṣṭijaḥ, (2)",
  "SA16n1278:4160": "mānajaḥ, (3)",
  "SA16n1278:4161": "kriyārthaja iti |",
  "SA16n1278:4162": "tribhyaḥ kriyārtho bhavati |",
  "SA16n1278:4163": "pṛthagjanā yadvadanti ghaṭa iti pudgala iti |",
  "SA16n1278:4164": "ayaṃ vādo dṛṣṭijaḥ |",
  "SA16n1278:4165": "śaikṣā ātmadṛṣṭivihīnā api samyaksmṛtipramoṣat pañcasu skandheṣu asmimānalakṣaṇena vadanti-ayaṃ pudgalaḥ ayaṃ ghaṭa iti |",
  "SA16n1278:4166": "yathā kṣemakasūtra uktam |",
  "SA16n1278:4167": "kriyārthaja iti yadarhataḥ |",
  "SA16n1278:4168": "yathā mahākāśyapaḥ saṅghāṭiṃ dṛṣṭvā āha-iyaṃ mameti [yat] divyarddhau vicikitsāṃ janayati |",
  "SA16n1278:4169": "bhagavān tadvivṛṇvannāha-ayamatyantasamuddhatamānendriyaḥ pradagdhahetupratyayaḥ kathaṃ sābhimānaḥ syāt |",
  "SA16n1278:4170": "prajñaptyā paraṃ [tathā] vadatīti |",
  "SA16n1278:4171": "ato jñāyate astyarhato ghaṭādicittamiti |",
  "SA16n1278:4172": "(pṛ) yadyalaukikī prajñā |",
  "SA16n1278:4173": "dve samyagdṛṣṭī ityādī sūtraṃ kathaṃ neyam |",
  "SA16n1278:4174": "(u) idaṃ sarvaṃ saṃjñājñānamiti nāmnocyate |",
  "SA16n1278:4175": "bhagavān dharmāṇāṃ tattvalakṣaṇapratisaṃvedī vineyasattvānanusṛtya vividhaṃ nāma sthāpayati |",
  "SA16n1278:4176": "yathā prajñāmeva vedanādināmnopadiśati |",
  "SA16n1278:4177": "yaduta vedakaḥ sarvadharmebhyo vimucyata iti |",
  "SA16n1278:4178": "api cāha anityādisaṃjñā bhāvitā sarvān kleśān paribhedayatīti |",
  "SA16n1278:4179": "āha ca-caturthamakṛṣṇamaśuklaṃ karma sarvakarmāṇi śaikṣacetanākhyāni kṣapayatīti |",
  "SA16n1278:4180": "kiñcāha-manasā sarvānabhiviveśān prajahātīti | āha ca-",
  "SA16n1278:4181": "śraddhayā tarati ogham apramādena cārṇavam |",
  "SA16n1278:4182": "vīryeṇa duḥkhamatyeti prajñayā pariśudhyati || iti |",
  "SA16n1278:4183": "api cāha-cakṣū rūpadarśanāyecchati iti |",
  "SA16n1278:4184": "cakṣuṣi vastuto'satyāmapīcchāyāṃ cittameva darśanāyecchat cakṣurnāmnocyate |",
  "SA16n1278:4185": "(pṛ) yadi laukikaṃ jñānaṃ saṃjñā |",
  "SA16n1278:4186": "kasmāt jñānaṃ bhavati |",
  "SA16n1278:4187": "yadi hetupratyayān vinopadiṣṭaṃ jñānam |",
  "SA16n1278:4188": "tadā sarvāḥ saṃjñā jñānaṃ bhavetyuḥ |",
  "SA16n1278:4189": "vaktavyā ca dvividhā saṃjñā lokaṃ pratītya satyaṃ,",
  "SA16n1278:4190": "paramārthaṃ pratītya satyamiti |",
  "SA16n1278:4191": "(u) maivam |",
  "SA16n1278:4192": "saṃjñāyāḥ santi nānāvibhāgāḥ |",
  "SA16n1278:4193": "kācit mohakāṣṭhātmikā saṃjñā yāvat laukikakuśalākuśalāni na vijānāti |",
  "SA16n1278:4194": "kācidavaramohātmikā saṃjñā kuśalākuśalāni vivecayati |",
  "SA16n1278:4195": "kācidalpamohātmikā saṃjñā asthisaṃjñādyālambate |",
  "SA16n1278:4196": "prajñapti mavihāya na skandhalakṣaṇāni vidhamati |",
  "SA16n1278:4197": "itīyaṃ saṃjñā skandhalakṣaṇaparibhedakaṃ jñānamanukūlayatītyato bhagavānupadiśati jñānamiti |",
  "SA16n1278:4198": "iyañca saṃjñā tattvajñānasya hetuṃ karotītyato jñānami tyucyate |",
  "SA16n1278:4199": "asti ca loke kāraṇe kāryopacāraḥ |",
  "SA16n1278:4200": "yathā suvarṇaṃ bhuṅkte |",
  "SA16n1278:4201": "puruṣasya pañcavṛttīrdadāti |",
  "SA16n1278:4202": "strī śīlaṃ malinaṃ karoti |",
  "SA16n1278:4203": "supārā jaladhārā sukhā |",
  "SA16n1278:4204": "dharmavasanaḥ puruṣaḥ sukha iti |",
  "SA16n1278:4205": "saptāsravasūtre ca vacanaprahāṇavṛttiprahāṇādaya āsravahetava āsravā ityucyante |",
  "SA16n1278:4206": "āhuśca āhāro jīvitaṃ paśavastṛṇānīti |",
  "SA16n1278:4207": "api cāhuḥ-annavasrādīni bāhyajīvitam,",
  "SA16n1278:4208": "yat parasvāpaharaṇaṃ tadeva parajīvitāpaharaṇam iti |",
  "SA16n1278:4209": "idaṃ sarvaṃ hetumeva phalatayā vadanti |",
  "SA16n1278:4210": "evaṃ jñānahetureva jñānamityucyate |",
  "SA16n1278:4211": "ato'navadyam |",
  "SA16n1278:4212": "(pṛ) smṛtyupasthāneṣu uṣmādiṣu ca gataṃ cittaṃ tattvadharmamālambate |",
  "SA16n1278:4213": "kimidamanāsravam |",
  "SA16n1278:4214": "(u) yadanāsravaṃ cittaṃ tat prajñaptiṃ vidhamati |",
  "SA16n1278:4215": "ato yatra prajñaptividhamanaṃ cittaṃ tadanu samāgataṃ cittamanāsravaṃ bhavati |",
  "SA16n1278:4216": "(pṛ) kutra cittaṃ prajñaptiṃ yugapat vidhamati |",
  "SA16n1278:4217": "(u) yatra pañcānāṃ skandhānāmudayavyayānudarśanasampanno bhavati |",
  "SA16n1278:4218": "tadā [teṣā] manityasaṃjñāmanuprāpnoti |",
  "SA16n1278:4219": "anityasaṃjñā ca yogino'nātmasaṃjñāṃ sampādayati |",
  "SA16n1278:4220": "yathoktam-āryaśrāvakāṇāmanityasaṃjñayā cittaṃ bhāvayatāmanātmasaṃjñā pratitiṣṭhati |",
  "SA16n1278:4221": "anātmasaṃjñayā cittaṃ bhāvayatāṃ kṣipraṃ rāgadveṣamohebhyo vimucyate ityādi |",
  "SA16n1278:4222": "kasmāt |",
  "SA16n1278:4223": "anātmasaṃjñayā hi cittaṃ bhāvayatāṃ duḥkhasaṃjñā pratitiṣṭhati |",
  "SA16n1278:4224": "ātmasaṃjñitvāt duḥkhamapi pratibudhyate |",
  "SA16n1278:4225": "ato yo dharmo'nityo'nātmā,",
  "SA16n1278:4226": "sa duḥkho'pi iti prajānan akuśalānnirvidyate |",
  "SA16n1278:4227": "ato'nātmasaṃjñā duḥkhasaṃjñāṃ sampādayati |",
  "SA16n1278:4228": "(pṛ) kasmādbhavānāha [anyathā] vidhanakramam |",
  "SA16n1278:4229": "sūtre tūktam-yadanityaṃ tadduḥkham |",
  "SA16n1278:4230": "yadduḥkhaṃ tadānātma iti |",
  "SA16n1278:4231": "ato'nityasaṃjñā duḥkhasaṃjñā sampādayati |",
  "SA16n1278:4232": "duḥkhasaṃjñā'nātmasaṃjñāṃ sampādayati |",
  "SA16n1278:4233": "(u) sūtra uktam-anityasaṃjñābhāvitaṃ śrāvakāṇāṃ cittamanātmasaṃjñāyāṃ pratitiṣṭhati iti |",
  "SA16n1278:4234": "ato'nityasaṃjñā anātmasaṃjñāṃ sampādayati |",
  "SA16n1278:4235": "evaṃ vadato'pi asti mārganayaḥ |",
  "SA16n1278:4236": "kasmāt |",
  "SA16n1278:4237": "ātmavādī hi paralokasādhanāyāha-ātmā nitya iti |",
  "SA16n1278:4238": "ataḥ pañcaskandhā anityā iti paśyan anātmāna iti prajānāti |",
  "SA16n1278:4239": "yathoktaṃ sūtre-cakṣurātmeti yo vadet |",
  "SA16n1278:4240": "tat nopapadyate |",
  "SA16n1278:4241": "cakṣuṣa utpādopi vyayo'pi prajñāyate |",
  "SA16n1278:4242": "yasya khalu punarutpādo'pi vyayo'pi prajñāyate |",
  "SA16n1278:4243": "ātmā ma utpadyate vyeti cetyasyāgataṃ bhavati | iti |",
  "SA16n1278:4244": "(pṛ) sūtradvayamidaṃ kathaṃ pratisaṃvedanīyam |",
  "SA16n1278:4245": "(u) duḥkhalakṣaṇaṃ dvividham-anityasaṃjñotthitaṃ vipariṇāmaduḥkhalakṣaṇam |",
  "SA16n1278:4246": "anātmasaṃjñotthitaṃ saṃskāraduḥkhalakṣaṇama |",
  "SA16n1278:4247": "ataḥ sūtradvayamapyaviruddham |",
  "SA16n1278:4248": "(pṛ) tathā cet smṛtyupasthānoṣmādāvastyanityasaṃjñā |",
  "SA16n1278:4249": "ayaṃ dharmo'nāsravaḥ syāt |",
  "SA16n1278:4250": "(u)smṛtyupasthānādau yadīyamanāsravā, ko doṣo'sti |",
  "SA16n1278:4251": "(pṛ) pṛthagjanānāṃ citte na syādiyamanāsravā |",
  "SA16n1278:4252": "pṛthagjanānāṃ citte'pyasti abhūtasmṛtyupasthānam |",
  "SA16n1278:4253": "kathamidanāsravaṃ bhavet |",
  "SA16n1278:4254": "(u) pudgalo'yaṃ na vastutaḥ pṛthagjanaḥ |",
  "SA16n1278:4255": "ayaṃ strotaāpattiphalapratipannaka ityucyate |",
  "SA16n1278:4256": "(pṛ) ayaṃ strotaāpattiphalapratipannakaḥ satyadarśanamārge vartate |",
  "SA16n1278:4257": "smṛtyupasthānādidharmāśca na satyadarśanā bhavanti |",
  "SA16n1278:4258": "(u) strotaāpattiphalapratipannakaḥ sannikṛṣṭo viprakṛṣṭaśca bhavati |",
  "SA16n1278:4259": "smṛtyupasthānādigato viprakṛṣṭaḥ pratipannakaḥ satyadarśanagatastu sannikṛṣṭaḥ |",
  "SA16n1278:4260": "kenedaṃ jñāyate |",
  "SA16n1278:4261": "uktaṃ hi bhagavatā vāśījaṭopamasūtre-jānataḥ paśyata āsravāṇāṃ kṣayaṃ vadāmi |",
  "SA16n1278:4262": "kiṃ jānataḥ kiṃ paśyata āsravāṇāṃ kṣayo bhavati |",
  "SA16n1278:4263": "iti rūpaṃ, iti rūpasya samudayaḥ |",
  "SA16n1278:4264": "iti rūpasyāstaṅgamaḥ |",
  "SA16n1278:4265": "iti vedanā saṃjñāsaṃskāravijñānāni yāvadastaṅgamaḥ |",
  "SA16n1278:4266": "mārgamabhāvayato nāsravāṇāṃ kṣayo bhavati |",
  "SA16n1278:4267": "bhāvayatastu bhavati |",
  "SA16n1278:4268": "tadyathā [kukkuṭyā] aṇḍāni samyagadhiśayitāni |",
  "SA16n1278:4269": "evameva bhāvanānuyogamanuyuktasya bhikṣornaivaṃ jñānaṃ bhavati etāvatko bata me'dyāsravāṇāṃ kṣīṇam |",
  "SA16n1278:4270": "etāvatko hayaḥ etāvatkaḥ paramiti |",
  "SA16n1278:4271": "atha khalvasya kṣīṇe kṣīṇānta eva jñānaṃ bhavati |",
  "SA16n1278:4272": "tadyathā vāśījaṭāyāṃ [dṛśyante'ṅgulipadāni] |",
  "SA16n1278:4273": "saptatriṃśa[vdodhya]ṅga bhāvanānuyogamanuyuktasya bhikṣoralpakṛcchreṇaiva saṃyojanāni pratipraśrabhyante |",
  "SA16n1278:4274": "pūtikāni bhavanti |",
  "SA16n1278:4275": "tadyathā sāmudrikayānāno[rbandhanāni] |",
  "SA16n1278:4276": "ato jñāyate smṛtyupasthānādigato mārgāṅgabhāvanānuyogamanuktaḥ strotaāpattiphalapratipannaka iti |",
  "SA16n1278:4277": "yadyekasmin kṣaṇe yadi vā pañcadaśasu kṣaṇeṣu na bhāvanānuyogaṃ vindate |",
  "SA16n1278:4278": "[tadā] jñātavyamayaṃ viprakṛṣṭaḥ strotaāpattipratipannaka iti |",
  "SA16n1278:4279": "(pṛ) iti rūpaṃ,",
  "SA16n1278:4280": "iti rūpasya samudayaḥ iti rūpasyāstaṅgamaḥ,",
  "SA16n1278:4281": "iti vedanā iti jñānamiti prathamamuktamādyaphalasya mārgaḥ |",
  "SA16n1278:4282": "anantarāsrayo dṛṣṭāntāsrayāṇāṃ phalānāṃ mārgāḥ |",
  "SA16n1278:4283": "ato nādyaphalapratipannaka ityucyate |",
  "SA16n1278:4284": "(u) yadyaṇḍāni na samyagadhiśayitāni |",
  "SA16n1278:4285": "tadā vinaśyanti |",
  "SA16n1278:4286": "samyagadhiśayatāni saṃsidhyanti |",
  "SA16n1278:4287": "evaṃ smṛtyupasthānādārabhya prathamaṃ bhāvanāmārabhate |",
  "SA16n1278:4288": "sa yadi na sādhayati |",
  "SA16n1278:4289": "na sa pratipannako bhavati |",
  "SA16n1278:4290": "sādhayanstu śaikṣajano'timātrapūtivedaka ityucyate |",
  "SA16n1278:4291": "ataḥ smṛtyupasthānādau pūtibhūtaḥ san pṛthagjano bhavati |",
  "SA16n1278:4292": "yaḥ saṃsiddhabhāvanaḥ sa ādyaphalapratipannako bhavati |",
  "SA16n1278:4293": "tadyathā aṇḍāntargata |",
  "SA16n1278:4294": "aṇḍābdahirgataḥ strotaāpanno bhavati |",
  "SA16n1278:4295": "ato jñāyate smṛtyupasthānādigataḥ viprakṛṣṭaḥ pratipannaka ityucyate |",
  "SA16n1278:4296": "kiñcogreṇa saṅghe nimantrite devatā upasaṅkramya ārocayanti-amuko gṛhapate arhan yāvadamuka ādyaphalapratipannaka iti |",
  "SA16n1278:4297": "yadi sa satyadarśanamārgagataḥ |",
  "SA16n1278:4298": "kathamārocayeyuḥ |",
  "SA16n1278:4299": "jñātavyaṃ sa viprakṛṣṭaḥ pratipannaka iti |",
  "SA16n1278:4300": "kiñcoktaṃ bhagavatā sūtre-yasya [khalu bhikṣava imāni] pañcendriyāṇi (śraddhādīni) na santi |",
  "SA16n1278:4301": "tamahaṃ bāhyaḥ pṛthagjanapakṣe sthita iti vadāmīti |",
  "SA16n1278:4302": "asyārthaḥ-asti bāhya ābhyantaraśca pṛthagjanaḥ |",
  "SA16n1278:4303": "yasya nirvedhabhāgīyāni kuśalendriyāṇi na santi |",
  "SA16n1278:4304": "sa bāhyaḥ pṛthagjana iti |",
  "SA16n1278:4305": "yasya santi sa ābhyantara iti |",
  "SA16n1278:4306": "ayamābhyantaraḥ pṛthagjana ārya ityupyucyate pṛthagjana ityapyucyate |",
  "SA16n1278:4307": "bāhyaṃ pṛthagjanamupādāya āryaḥ |",
  "SA16n1278:4308": "satyadarśanamārgamupādāya pṛthagjanaḥ |",
  "SA16n1278:4309": "yathā''nandaśchannamāmantryāha-pṛthagjano nānusmarati rūpaṃ śūnyamanātmā,",
  "SA16n1278:4310": "vedanā,",
  "SA16n1278:4311": "saṃjñā saṃskārā vijñānaṃ śūnyamanātmā |",
  "SA16n1278:4312": "sarve saṃskārā anityāḥ |",
  "SA16n1278:4313": "sarve dharmā anātmānaḥ |",
  "SA16n1278:4314": "teṣāṃ nirodho nirvāṇamiti |",
  "SA16n1278:4315": "atha ca [tatra] channasya [cittaṃ] na dharmaniyāme praskandati |",
  "SA16n1278:4316": "nāpi pṛthagjanasyaivaṃ bhavati ityāha |",
  "SA16n1278:4317": "(pṛ) sannikṛṣṭo viprakṛṣṭo vā,",
  "SA16n1278:4318": "ubhāvapi pratipannakau |",
  "SA16n1278:4319": "kaḥ pravibhāgastayoḥ |",
  "SA16n1278:4320": "(u) yo nirodhaṃ paśyati sa tattvataḥ pratipannakaḥ |",
  "SA16n1278:4321": "yo dūrabhāgīyakuśalendriyagataḥ paśyati pañcaskandhā anityāḥ duḥkhā śūnyā anātmāna iti |",
  "SA16n1278:4322": "na tu nirodhaṃ paśyati |",
  "SA16n1278:4323": "sa saṃjñāpratipannakaḥ |",
  "SA16n1278:4324": "kasmāt |",
  "SA16n1278:4325": "yathoktaṃ sūtre-bhikṣavo bhagavantaṃ pṛcchanti-kathaṃ dharmaṃ paśyema iti |",
  "SA16n1278:4326": "bhagavānāha-cakṣuḥ pratītya rūpañca cakṣurvijñānamutpadyate |",
  "SA16n1278:4327": "tatsahabhuvo vedanāsaṃjñā cetanādayaḥ sarve [dharmā] anityā vipariṇāmadharmāṇaḥ aśraddheyāḥ |",
  "SA16n1278:4328": "yo dharmo'nityaḥ,",
  "SA16n1278:4329": "tad duḥkham |",
  "SA16n1278:4330": "duḥkhasyāsya samudayo'pi duḥkham |",
  "SA16n1278:4331": "sthitirapi duḥkham |",
  "SA16n1278:4332": "punaḥ punarbhavalakṣaṇamapi duḥkham |",
  "SA16n1278:4333": "evaṃ yāvanmano dharmā api |",
  "SA16n1278:4334": "yadīdaṃ duḥkhaṃ nirudhyate |",
  "SA16n1278:4335": "anyāni duḥkhāni na sambhavanti |",
  "SA16n1278:4336": "na punaḥ santāno bhavati |",
  "SA16n1278:4337": "yoginaścitta evaṃ bhavati-idaṃ praṇītamupaśamapadaṃ yat sarveṣāṃ mṛṣābhūtānāṃ kāmatṛṣṇānāmapagamaḥ kṣayo virāgo nirodho nirvāṇam |",
  "SA16n1278:4338": "yadasmin dharme cittaṃ praskandati adhimucyate neñjate na parāvartate na śocate na paritrāsate |",
  "SA16n1278:4339": "tato nidānaṃ dharmaṃ paśyeyam iti |",
  "SA16n1278:4340": "ato jñāyate yogī anityādyākāraiḥ pañcaskandhānavalokayan viprakṛṣṭaḥ pratipannaka ityucyate |",
  "SA16n1278:4341": "teṣāṃ nirodhaṃ paśyan sannikṛṣṭaḥ pratipannaka iti |",
  "SA16n1278:4342": "yathā channaḥ sthavirān prativadati-mamāpyevaṃ bhavati-rūpamanityaṃ [vijñānamanityaṃ rūpamanātmā,",
  "SA16n1278:4343": "vijñānamanātmā,",
  "SA16n1278:4344": "sarve saṃskārā anityāḥ,",
  "SA16n1278:4345": "sarve dharmā anātmāna iti |",
  "SA16n1278:4346": "atha ca punarme] sarvasaṃskārasamarthe tṛṣṇākṣaye nirodhe nirvāṇe cittaṃ na praskandati,",
  "SA16n1278:4347": "na prasīdati,",
  "SA16n1278:4348": "na vimucyate [paritarṣaṇā |",
  "SA16n1278:4349": "upādānamutpadyate |",
  "SA16n1278:4350": "pratyudāvartate mānasam |",
  "SA16n1278:4351": "atha kastarhi ma ātmeti | ]",
  "SA16n1278:4352": " na khalvimaṃ dharmaṃ paśyato bhavati | iti |",
  "SA16n1278:4353": "kiñcāha-yogī yadasmin dharme mṛduprajñayā kṣāntiṃ śraddadhate sa śraddhā[nusārī] pratipannakaḥ |",
  "SA16n1278:4354": "pṛthagjanamatītya dharmaniyāmamavatāryādyaphalamalabdhvā na deveṣu bhavati |",
  "SA16n1278:4355": "yastīkṣṇaprajñayā kṣāntiṃ śraddadhate sa dharmā[nusārī] pratipannakaḥ |",
  "SA16n1278:4356": "[yo] dharmamimaṃ paśyan trīṇi saṃyojanāni samucchedayati |",
  "SA16n1278:4357": "na strotaāpannaḥ yo niravaśeṣa[kṣayā]bhijñaḥ so'rhan |",
  "SA16n1278:4358": "ato jñāyate nirodhaṃ paśyan sannikṛṣṭaḥ pratipannako bhavatīti |",
  "SA16n1278:4359": "(pṛ) yogī kasmānnātyantaṃ nirodhaṃ paśyati |",
  "SA16n1278:4360": "(u) sūtra uktam-dharmā nissvabhāvāḥ pratītyasamutpannāḥ |",
  "SA16n1278:4361": "ayaṃ dharmaḥ paramagambhīraḥ |",
  "SA16n1278:4362": "sarvatṛṣṇākṣaya upaśamo nirodho nirvāṇam |",
  "SA16n1278:4363": "idaṃ padamatidurdarśam |",
  "SA16n1278:4364": "bhagavān dvādaśanidānānāṃ nirodhaṃ dṛṣṭvā anuttaramabhisambuddho'bhūt iti |",
  "SA16n1278:4365": "dharmamudrāyāñcoktam-pañcaskandhānanityān vipralopān mṛṣābhūtānasārān śūnyāṃśca paśyato yogino jñānadarśanamaviśuddhaṃ bhavati iti |",
  "SA16n1278:4366": "sūtramidamanta āha-yogina evaṃ bhavati-yanmayā dṛśyate śrūyate ājighryate rasyate spṛśyate manyate tat sarvaṃ pratītyasamutpannaṃ vijñānam |",
  "SA16n1278:4367": "yadasya vijñānasya hetupratyayā nityā vā anityā vā iti |",
  "SA16n1278:4368": "tadanityajñānam |",
  "SA16n1278:4369": "anityebhyo hetupratyayebhya utpannaṃ vijñānaṃ kathaṃ nityaṃ bhavet |",
  "SA16n1278:4370": "ataḥ sarve pañcaskandhā anityāḥ pratītyasamutpannāḥ kṣayalakṣaṇāḥ vipariṇāmalakṣaṇā viyogalakṣaṇā nirodhalakṣaṇā iti paśyati |",
  "SA16n1278:4371": "tadā yogino viśuddhaṃ jñānadarśanaṃ bhavati |",
  "SA16n1278:4372": "ātyantikanirodha ityanena viśuddhaṃ jñānadarśanamucyate |",
  "SA16n1278:4373": "ato nirodhajñānadarśanameva āryasatyadarśanaṃ bhavati |",
  "SA16n1278:4374": "ādau ca dharmasthititājñānamante nirvāṇajñānaṃ bhavati |",
  "SA16n1278:4375": "ato nirodhasatyadarśanamevāryamārgalābho bhavati |",
  "SA16n1278:4376": "jñānalakṣaṇavarga ekonanavatyuttaraśatatamaḥ |",
  "SA16n1278:4377": "190 ekasatyadarśanavargaḥ",
  "SA16n1278:4378": "(pṛ) yadbhavānāha-nirodhaṃ paśyanneva phalapratipannaka iti |",
  "SA16n1278:4379": "tadayuktam |",
  "SA16n1278:4380": "kasmāt |",
  "SA16n1278:4381": "sūtre hi bhagavatoktam-caturṇāmaryasatyānāṃ yathābhūtamananubodhāt evamidaṃ dīrghamadhvānaṃ [sandhāvitaṃ] saṃsaritaṃ mama ca yuṣmākañca idānīmimāni catvāri satyānyanubaddhāni |",
  "SA16n1278:4382": "tato nidānañca samucchinnaṃ saṃsaritam |",
  "SA16n1278:4383": "na punaḥ kāyasya vedanā bhavati |",
  "SA16n1278:4384": "iti |",
  "SA16n1278:4385": "jñātavyaṃ catussatyadarśanāt phalapratipannako bhavati iti |",
  "SA16n1278:4386": "na nirodhamātradarśanāt |",
  "SA16n1278:4387": "kiñcāha bhagavānuttamadharmo yaduta catvāryāryasatyāni iti |",
  "SA16n1278:4388": "ato yogī sarvāṇi [satyāni] jānīyāt paśyecca |",
  "SA16n1278:4389": "āha ca-ye hi kecit dharmakañcukā ninditakāyāḥ samyakpravrajyāṃ śraddadhante |",
  "SA16n1278:4390": "sarve te caturṇāmāryasatyānāṃ yathābhūtamabhisamayāya |",
  "SA16n1278:4391": "ye hi kecit strotaāpattiṃ sakṛdāgāmitāmanāgāmitāñca lipsanti |",
  "SA16n1278:4392": "sarve te caturṇāmāryasatyānābhisambuddhatvāt |",
  "SA16n1278:4393": "ye hi kecit arhatāṃ pratyekabuddhatāṃ buddhamārgañca lipsanti |",
  "SA16n1278:4394": "sarve te caturṇāmāryasatyānāmabhisambuddhatvāt |",
  "SA16n1278:4395": "ato jñāyate na nirodhasatyadarśanamātramārgamārga iti |",
  "SA16n1278:4396": "āha ca bhagavān-catvāryāryasatyānyanupūrveṇānuprāpnotīti |",
  "SA16n1278:4397": "dharmacakrapravartane coktam-idaṃ duḥkhamayaṃ duḥkhasamudayaḥ ayaṃ duḥkhanirodhaḥ iyaṃ duḥkhanirodhagāminī pratipaditi paśyato mama teṣu cakṣurudapadyata jñānamudapadyata vidyodapadyata bodhirudapadyata iti,",
  "SA16n1278:4398": "evaṃ triparivartaṃ catvāryāryasatyānyavocat |",
  "SA16n1278:4399": "kiñcoktaṃ sūtre-avadātavasane hrade prakṣipte sati rūpaṃ [yathā] vedayate |",
  "SA16n1278:4400": "evamayaṃ puruṣa ekatra niṣaṇṇaścatvāri satyāni paśyati iti |",
  "SA16n1278:4401": "kiñcāha pariśuddhacittaḥ samyak bhāvayati-duḥkhasatyaṃ yāvanmārgasatyam |",
  "SA16n1278:4402": "evaṃ paśyataḥ kāmāsravāt bhavāsravādavidyāsravāt cittaṃ vimucyate |",
  "SA16n1278:4403": "iti |",
  "SA16n1278:4404": "yatra yatra sūtra uktamāryasatyam |",
  "SA16n1278:4405": "tatra sarvatra catvāri satyānyuktāni |",
  "SA16n1278:4406": "na nirodhasatyamātrama |",
  "SA16n1278:4407": "bhagavānāha catvāri jñānāni duḥkhajñānaṃ samudayajñānaṃ nirodhajñānaṃ mārgajñānamiti |",
  "SA16n1278:4408": "tāni caturṇāmāryasatyānāmarthāya bhavanti iti |",
  "SA16n1278:4409": "yogī dharmaśaḥ paripaśyet catvāri satyāni |",
  "SA16n1278:4410": "yathā bhiṣak rogaṃ jñātvā roganidānaṃ rogavināśaṃ rogavināśauṣadhañca jānīyāt |",
  "SA16n1278:4411": "evaṃ yogī duḥkhānāṃ nissaraṇamicchan duḥkhaṃ duḥkhanidānaṃ duḥkhanirodhaṃ duḥkhanirodhagāminīṃ pratipadañca jānīyāt |",
  "SA16n1278:4412": "yadi na jānāti duḥkhaṃ kena jñāsyati duḥkhanidānaṃ duḥkhanirodhaṃ duḥkhanirodhagāminīṃ pratipadañca |",
  "SA16n1278:4413": "ato jñāyate na nirodhadarśanamātra[māryasatyam] iti |",
  "SA16n1278:4414": "atrocyate | yat keṣāñciduktaṃ-catussatyānāṃ pratilābha iti |",
  "SA16n1278:4415": "sarvaṃ [tat] skandhadhātvāyatanādiṣūktam-yadidaṃ rūpaṃ ityādi ayaṃ rūpasya samudaya ityādi ayaṃ rūpasya vyaya ityādi prajānata āsravāḥ kṣīyanta iti |",
  "SA16n1278:4416": "kiñcāha bhagavān-rūpādīnāṃ skandhānāṃ yathābhūtamāsvādamādīnavaṃ nissaraṇaptaprajñāyānuttaraṃ mārgamaspṛśamiti na vadāmi |",
  "SA16n1278:4417": "yathābhūtaṃ prajānanstu mārgamaspṛśamiti prajānāmīti |",
  "SA16n1278:4418": "nagaropamasūtre coktam-yadā mama na jñānamabhūt-[iti] jarāmaraṇaṃ jarāmaraṇasamudayo jarāmaraṇanirodho jarāmaraṇanirodhagāminī pratipat |",
  "SA16n1278:4419": "yāvat saṃskārāḥ saṃskārasamudayaḥ saṃskāranirodhaḥ saṃskāranirodhagāminī pratipat iti |",
  "SA16n1278:4420": "na tadā vadāmi-adhigato mārga iti |",
  "SA16n1278:4421": "iti |",
  "SA16n1278:4422": "evamādi [vacanāni] dṛṣṭvā yadi [vadāmaḥ] ayameva darśanamārgādhigama iti |",
  "SA16n1278:4423": "tadā ṣoḍaśacitta[kṣaṇā] na mārgādhigamaḥ syuḥ |",
  "SA16n1278:4424": "(pṛ) nāhaṃ vadāmi-ayamucyate darśanamārgādhigama iti;",
  "SA16n1278:4425": "kintu ayaṃ sammarśana kālīna iti |",
  "SA16n1278:4426": "(u) caturṣu satyeṣvapyevamucyate |",
  "SA16n1278:4427": "vaktavyañcedaṃ sammarśanakālīnamiti |",
  "SA16n1278:4428": "tathā no cet nidānaṃ vaktavyaṃ-catussatyadarśanaṃ mārgādhigamakālīnaṃ pañcaskandhādidarśanaṃ sammarśanakālīnamiti |",
  "SA16n1278:4429": "(pṛ) kleśānāṃ prahāṇajñāṃna mārgādhigamo bhavati |",
  "SA16n1278:4430": "pañcaskandhādīnāṃ sammarśanaṃ na kleśānāṃ prahāṇāya bhavati |",
  "SA16n1278:4431": "(u) pūrvamevoktamasmābhiḥ-pañcaskandhādijñānamapi kleśānāṃ prahāṇāya bhavatīti |",
  "SA16n1278:4432": "yathoktam-rūpādijñānadarśanādāsravāḥ kṣīyanta iti |",
  "SA16n1278:4433": "āha ca-lokasamudayaṃ samanupaśyato nāstitādṛṣṭirnirudhyate |",
  "SA16n1278:4434": "lokanirodhaṃ samanupaśyato'stitādṛṣṭirnirudhyata iti |",
  "SA16n1278:4435": "bhagavān svayaṃ nidānānyavalokayan mārgamadhijagāma |",
  "SA16n1278:4436": "kiṃśuko [pama] sūtre coktā nānāmārgādhigamapratyayāḥ |",
  "SA16n1278:4437": "kecit pañcaskandhān paśyanto mārgamadhigacchanti |",
  "SA16n1278:4438": "kecit dvādaśāyatanāni vā aṣṭādaśadhātūn vā dvādaśanidānāni vā anyāni vā paśyanto mārgamadhigacchanti iti |",
  "SA16n1278:4439": "ato jñāyate na catussatya[darśana]mātreṇa mārgādhima iti |",
  "SA16n1278:4440": "yadi bhavato mataṃ satyapyasmin vacane naitaddarśanena kleśān prajahātīti |",
  "SA16n1278:4441": "catussatyadarśanenāpi na kleśān prajahatīti vaktavyam |",
  "SA16n1278:4442": "satya[darśane-]na na mārgamadhigacchatīti avaśyaṃ vaktavyamiti |",
  "SA16n1278:4443": "catussatyavibhaṅga uktam-jātirapi duḥkhaṃ jarāpi duḥkhaṃ vyādhirapi duḥkhaṃ maraṇamapi duḥkhaṃ vipriyasaṃyogo duḥkhaṃ priyaviyogo duḥkhaṃ yadiṣṭaṃ na labhyate tadapi duḥkhaṃ saṃkṣepeṇa pañcopādānaskandhā duḥkhamiti |",
  "SA16n1278:4444": "kiñcāha duḥkhasamudayo yeyaṃ tṛṣṇā paunarbhavikī tatra tatrābhinandinī iti |",
  "SA16n1278:4445": "evamādidarśanena nāsravāṇāṃ kṣayaḥ syāt |",
  "SA16n1278:4446": "idaṃ sarvaṃ lokasatyaṃ na tu paramārthasatyam |",
  "SA16n1278:4447": "(pṛ) yadyapi jātimaraṇādi paśyato nāsravakṣayaḥ syāt |",
  "SA16n1278:4448": "tathāpi pañcopādānaskandhā duḥkhamityuktam |",
  "SA16n1278:4449": "teṣāṃ parijñātuḥ kleśā bhidyante |",
  "SA16n1278:4450": "(u) anyāni trīṇi satyāni kathaṃ bhavanti |",
  "SA16n1278:4451": "ato jñāyate [tat] bhavataḥ svasaṃjñānusmaraṇavikalpa iti |",
  "SA16n1278:4452": "pañcopādānaskandhā duḥkhamiti paśyataścittameva vikṣipyate na mārgo'dhigamyate |",
  "SA16n1278:4453": "(pṛ) yadi caturbhiḥ satyaurna mārgamadhigacchati |",
  "SA16n1278:4454": "kena dharmeṇādhigacchet |",
  "SA16n1278:4455": "(u) ekenasatyenādhigacchati yo'yaṃ nirodhaḥ |",
  "SA16n1278:4456": "yathoktaṃ sūtre-mṛṣā nāma anṛtam |",
  "SA16n1278:4457": "satyaṃ tadviparītam |",
  "SA16n1278:4458": "sarve saṃskṛtadharmā anṛtamṛṣāgrahā iti |",
  "SA16n1278:4459": "ato jñāyate yogī cittata eva saṃskṛtadharme vartate na paramārthata iti |",
  "SA16n1278:4460": "yathoktaṃ sūtre-saṃskṛtadharmā anṛtā māyopamā jvālopamā svapnopamā ṛṇopamā iti |",
  "SA16n1278:4461": "yathoktaṃ dharmapade-",
  "SA16n1278:4462": "abhūtabaddho loko'yaṃ suniścitavat prabhāsate |",
  "SA16n1278:4463": "asat dṛṣṭaṃ sadābhāsaṃ asadvai parayā dhiyā || iti |",
  "SA16n1278:4464": "strī puruṣa iti dharmo yathābhūtaṃ nāsti |",
  "SA16n1278:4465": "pañcaskandhānāṃ kalāpamātre strī puruṣa iti sudṛḍhaṃ kīrtayantaḥ pṛthagjanā viparyayamugdhā vadanti |",
  "SA16n1278:4466": "sa vastuto nāsti |",
  "SA16n1278:4467": "iti |",
  "SA16n1278:4468": "yogī tu ime pañcaskandhāḥ śūnyā anātmāna iti bhāvayati |",
  "SA16n1278:4469": "ato na punastaṃ paśyati |",
  "SA16n1278:4470": "yathoktaṃ dharmamudrāsūtre-yogī bhāvayati rūpamanityaṃ śūnyaṃ viyogalakṣaṇamiti |",
  "SA16n1278:4471": "iti |",
  "SA16n1278:4472": "anityamiti yat rūpaṃ svarūpato'nityam |",
  "SA16n1278:4473": "śūnyamiti yathā ghaṭe jale'sati śūnyo ghaṭa iti vadanti |",
  "SA16n1278:4474": "evaṃ pañcaskandheṣu nāstyātmā ityataḥ śūnyā bhavanti |",
  "SA16n1278:4475": "evaṃ bhāvayitā'pi śūnyaḥ |",
  "SA16n1278:4476": "[tasya] jñānadarśanamapi aviśuddham pañcaskandhānāṃ nirodhādarśatvāt |",
  "SA16n1278:4477": "ante tu nirodhaṃ paśyati yaduta yogina evaṃ bhavati yanmayā dṛṣṭaṃ śrutamityādi |",
  "SA16n1278:4478": "ato jñāyate nirodhaṃ paśyata eva kleśāḥ kṣīyanta iti |",
  "SA16n1278:4479": "(pṛ) kasmānnirodhaṃ paśyataḥ kleśāḥ kṣīyante nānyasatyāni |",
  "SA16n1278:4480": "(u) yoginastasmin samaye duḥkhasaṃjñā vyavasthitā bhavati |",
  "SA16n1278:4481": "nirodhalakṣaṇasākṣātkurvatastu saṃskṛteṣu duḥkhasaṃjñā na vyavasthitā bhavati |",
  "SA16n1278:4482": "yathā kasyacit prathamadhyāne prītisukhamalabdhavato na pañcakāmaguṇeṣu nirvedasaṃjñā jāyate |",
  "SA16n1278:4483": "yathā ca avitarkāvicārasamādhimalabdhvā na savitarkasavicārasamādhau doṣaṃ manyate |",
  "SA16n1278:4484": "tathā yogyapi nirvāṇamupaśamalakṣaṇamanadhigamya na saṃskāraduḥkhamadhigacchati |",
  "SA16n1278:4485": "ato jñātavyaṃ nirodhasatyaṃ paśyata eva duḥkhasaṃjñā sampannā bhavati |",
  "SA16n1278:4486": "duḥkhasaṃjñāsampannatvāt tṛṣṇādīni saṃyojanāni prahīyante iti |",
  "SA16n1278:4487": "(pṛ) yadi nirodhasatyadarśanāt duḥkhasaṃjñā sampannā bhavati |",
  "SA16n1278:4488": "nirodhasatyaṃ paśyet paścāt kleśāḥ prahīyeran |",
  "SA16n1278:4489": "kasmāt |",
  "SA16n1278:4490": "nirodhasatyaṃ dṛṣṭavat eva duḥkhasaṃjñāyāḥ sampannatvāt |",
  "SA16n1278:4491": "(u) na paścātprahīyeran |",
  "SA16n1278:4492": "yasmin samaye nirodhasya nirodhalakṣaṇamadhigatam,",
  "SA16n1278:4493": "tasminneva samaye duḥkhasaṃjñā sampadyate |",
  "SA16n1278:4494": "paścāttu abhimukhībhavati |",
  "SA16n1278:4495": "yathoktaṃ sūtre-yogī [yat] samudayalakṣaṇaṃ tat nirodhalakṣaṇamiti prajānan suviśuddhaṃ dharmacakṣuranuprāpnoti |",
  "SA16n1278:4496": "iti |",
  "SA16n1278:4497": "skandheṣu ca sadāsti ātmamatiḥ |",
  "SA16n1278:4498": "skandhā anityā duḥkhā iti paśyannapi na nirodhamanuprāpnoti |",
  "SA16n1278:4499": "nirodhasatyaṃ paśyatastu asallakṣaṇatvādātmamatiratyantaṃ nirudhyate |",
  "SA16n1278:4500": "(pṛ) yadi nirodhasatyaṃ paśyata ātmamatiḥ kṣīyate |",
  "SA16n1278:4501": "kasmāt bhagavān pudgalaḥ sukumāramatirityādi dṛṣṭvā catussatyānyudeśayati,",
  "SA16n1278:4502": "na tu nirodhasatyamātram |",
  "SA16n1278:4503": "(u) tatrāsti mārgānulomyena caritam |",
  "SA16n1278:4504": "kimiti |",
  "SA16n1278:4505": "anityasaṃjñayā anātmasaṃjñāsampannatvāt idaṃ duḥkhamiti darśanamanuprāpnoti |",
  "SA16n1278:4506": "idaṃ mārgasya sannikṛṣṭamityato militvā vadati |",
  "SA16n1278:4507": "(pṛ) mārgalābhasamaya eva yadi satkāyadṛṣṭiḥ prahīyata iti |",
  "SA16n1278:4508": "kasmāt punarāha śīlavrataparāmarśo vicikitsā iti |",
  "SA16n1278:4509": "(u) yogī mārgamanuprāpya dharmāḥ śūnyā anātmāna iti dṛṣṭataḥ paśyan na punarvicikitsate |",
  "SA16n1278:4510": "na pṛthagjanānāṃ śrutacintādidarśanaiḥ samāno bhavati |",
  "SA16n1278:4511": "mārgasatyaṃ paśyan prajānāti idamekameva tattvaṃ nānyadastīti |",
  "SA16n1278:4512": "atastrīṇyāha |",
  "SA16n1278:4513": "(pṛ) yadi mārgalābhakāla eva satyadarśanapraheyāḥ kleśāḥ kṣīyante |",
  "SA16n1278:4514": "kasmāt trayāṇāṃ saṃyojanānāmeva kṣayamāha |",
  "SA16n1278:4515": "(u) sarve kleśāḥ satkāyadṛṣṭimūlakāḥ |",
  "SA16n1278:4516": "yathā bhagavān bhīkṣūn pṛcchati-kena vastunā kiṃ vastūpādāya kiṃ vastvabhiniviśya īdṛśī dṛṣṭirbhavati |",
  "SA16n1278:4517": "asmin kāye mriyamāṇa eva īdṛśādayaḥ sarvā dṛṣṭayo nirudhyante |",
  "SA16n1278:4518": "bhikṣava āhuḥ-bhagavanmūlā hi no bhagavan dharmāḥ |",
  "SA16n1278:4519": "bhagavantameva prārthayāmahe vyākaraṇāyeti |",
  "SA16n1278:4520": "bhagavānāha-rūpe khalu sati rūpamupādāya rūpamabhiniviśya saktāyadṛṣṭirbhavati |",
  "SA16n1278:4521": "yāvadvijñānamapyevam | iti |",
  "SA16n1278:4522": "ato jñātavyaṃ satkāyadṛṣṭimupādāya sarve kleśāḥ sambhavantīti |",
  "SA16n1278:4523": "kasmāt |",
  "SA16n1278:4524": "satyāṃ hi satkāyadṛṣṭau vadanti-ayamātmā nityo vā'nityo veti |",
  "SA16n1278:4525": "nitya iti paśyataḥ śāśvatadṛṣṭiḥ |",
  "SA16n1278:4526": "anitya iti paśyata ucchedadṛṣṭiḥ |",
  "SA16n1278:4527": "yadyātmā nityaḥ |",
  "SA16n1278:4528": "tadā na karma,",
  "SA16n1278:4529": "na vipākaḥ,",
  "SA16n1278:4530": "duḥkhavimokṣaḥ |",
  "SA16n1278:4531": "na mārgabhāvanayā nirvāṇamanuprāpnoti |",
  "SA16n1278:4532": "yadasyā dṛṣṭeḥ prādhānyam |",
  "SA16n1278:4533": "sa eva dṛṣṭiparāmarśaḥ |",
  "SA16n1278:4534": "[tasyā eva] yatprakarṣalābhaḥ |",
  "SA16n1278:4535": "sa eva śīlavrataparāmarśaḥ |",
  "SA16n1278:4536": "ātmadṛṣṭau tṛṣṇā |",
  "SA16n1278:4537": "paradṛṣṭau dveṣaḥ |",
  "SA16n1278:4538": "ātmana uccadarśanameva mānaḥ |",
  "SA16n1278:4539": "yathābhūtājñānāt yatsaṃyojanānāṃ prādurbhāvaḥ |",
  "SA16n1278:4540": "saivāvidyā |",
  "SA16n1278:4541": "ataḥ satkāyadṛṣṭisamucchedātsatyadarśanena saṃyojanaprahāṇaṃ bhavati |",
  "SA16n1278:4542": "(pṛ) yadi satkāyadṛṣṭisamucchedādanyānyapi prahīyante |",
  "SA16n1278:4543": "kasmādviśiṣyāha śīlavrataparāmarśaṃ vicikitsāñca |",
  "SA16n1278:4544": "(u) tayoḥ prādhanyāt |",
  "SA16n1278:4545": "dharmalakṣaṇaṃ sākṣātkurvato yogino na vicikitsā bhavati |",
  "SA16n1278:4546": "vicikitseyamastyātmā nāstyātmeti vicikitsate |",
  "SA16n1278:4547": "mārgo viśuddhiṃ prāpayati navetyapi vicikitsate |",
  "SA16n1278:4548": "idānīṃ duḥkhasatyaṃ paśyata ātmadṛṣṭiḥ prahīyate |",
  "SA16n1278:4549": "ayameva mārgo na punaranyo'stītyapi prajānāti |",
  "SA16n1278:4550": "ata ucyate satkāyadṛṣṭiprahāṇameva vastuto duḥkhadarśanam |",
  "SA16n1278:4551": "śīlavratasamucchedāt mārgaṃ prayujya jñāne jñeyadharmeṣu ca na vicikitsate |",
  "SA16n1278:4552": "yaḥ samyakjñānena jñeyadharmān prajānāti |",
  "SA16n1278:4553": "sa eva samudayaṃ prahāya nirodhamadhigacchan catussatyasampanna ityucyate |",
  "SA16n1278:4554": "ata eṣāṃ trayāṇāṃ vacanameva nirvicikitsālakṣaṇaṃ pradarśayati |",
  "SA16n1278:4555": "vicikitseyamātmani mārge ca bhavati |",
  "SA16n1278:4556": "yathoktaṃ sūtre-ādyābhisambodhilakṣaṇaṃ yaduta dharmaṃ paśyati dharmaṃ pratilabhate dharmaṃ prajānāti dharmaṃ pratisaṃvedayate |",
  "SA16n1278:4557": "vicikitsājālaṃ vitīrya paraśāsanaṃ nānuvartate |",
  "SA16n1278:4558": "bhagavacchāsane ca vaiśāradyabalamanuprāpya phale supratitiṣṭhati | iti ||",
  "SA16n1278:4559": "ekasatyadarśanavargo navatyuttaraśatatamaḥ |",
  "SA16n1278:4560": "191 sarvālambanavargaḥ",
  "SA16n1278:4561": "(pṛ) kasmāt jñānaṃ sarvālambanaṃ bhavati |",
  "SA16n1278:4562": "(u) yat jñānaṃ dhātvāyatanādigocaraṃ tat sarvālambanamityucyate |",
  "SA16n1278:4563": "kasmāt |",
  "SA16n1278:4564": "āyataneṣu dhātuṣu cokteṣu padārthā ālambanāni viṣayā jñeyā ityādayaḥ sarve dharmā bhavanti |",
  "SA16n1278:4565": "[tān] yat jñānamālambate tat sarvālambanamityucyate |",
  "SA16n1278:4566": "(pṛ) jñānamidaṃ na samprayuktasahabhvādidharmān jānāti |",
  "SA16n1278:4567": "(u) jānāti yadyāyatanādyālambanaṃ,",
  "SA16n1278:4568": "tatsāmānyalakṣaṇajñānaṃ bhavati |",
  "SA16n1278:4569": "sāmānyalakṣaṇajñānatvāt sarvamālambate |",
  "SA16n1278:4570": "kasmāt |",
  "SA16n1278:4571": "dvādaśāyatanānīti vadato nānyaḥ punardharmo'sti |",
  "SA16n1278:4572": "ato jñāyate jñānamidamapi svātmānamālambata iti |",
  "SA16n1278:4573": "(pṛ) uktaṃ hi sūtre-dvābhyāṃ pratyayābhyāṃ vijñānamutpadyata iti |",
  "SA16n1278:4574": "ato na svātmālambanaṃ jñānaṃ syāt |",
  "SA16n1278:4575": "jñānānāṃ dṛṣṭāntān pratītya nāsti svātmālambanam |",
  "SA16n1278:4576": "tadyathā-aṅgulyagraṃ nātmānaṃ spṛśati |",
  "SA16n1278:4577": "na cakṣuḥ svātmānaṃ paśyati |",
  "SA16n1278:4578": "(u) yat bhavānāha-dvābhyāṃ pratyayābhyāṃ vijñānamutpadyata iti |",
  "SA16n1278:4579": "na tat niyamena bhavati |",
  "SA16n1278:4580": "ālambanaṃ vināpi jñāmutpadyate |",
  "SA16n1278:4581": "na hi sarvaṃ dvābhyāṃ pratyayābhyāmutpadyate |",
  "SA16n1278:4582": "kiñcit ṣaṣṭhasya vijñānasya svakalāpe sarvathā asadālambanaṃ bhavati |",
  "SA16n1278:4583": "dṛṣṭadharmā[lambana] tvāt |",
  "SA16n1278:4584": "vijñānasyāsya rūpādidharmānālambanatvāt |",
  "SA16n1278:4585": "yadyālambate andho'pi rūpaṃ paśyet |",
  "SA16n1278:4586": "puruṣasyāsya tasmin samaye cittacaittā atītānāgatagatāḥ |",
  "SA16n1278:4587": "atītānāgatāśca asaddharmāḥ,",
  "SA16n1278:4588": "kasyālambanāni syuḥ |",
  "SA16n1278:4589": "ātmādhyavasānamātrasya pratiṣedhādevamucyate |",
  "SA16n1278:4590": "yadi vijñānāni bhavanti |",
  "SA16n1278:4591": "tāni sarvāṇi ābhyāṃ dvābhyāmeva bhavanti |",
  "SA16n1278:4592": "na caturbhiḥ pratyayaiḥ |",
  "SA16n1278:4593": "kiñcit vijñānaṃ dvau pratyayau vinotpadyate |",
  "SA16n1278:4594": "yathoktaṃ sūtre-ṣaḍāyatanapratyayaḥ sparśa iti |",
  "SA16n1278:4595": "na vastutaḥ sparśasya ṣaḍāyatanāni pratyayā bhavanti |",
  "SA16n1278:4596": "utpadyamānaṃ na ṣaḍāyatanebhyo bhavati |",
  "SA16n1278:4597": "saptamāyātanasya pratiṣedhāt |",
  "SA16n1278:4598": "evaṃ caturaḥ pratyayān pratiṣidhyāha bhagavān dve āyatane iti |",
  "SA16n1278:4599": "atītānāgatākāśakāladigādīnāñca jñānamutpadyate |",
  "SA16n1278:4600": "te dharmāśca na vastusantaḥ |",
  "SA16n1278:4601": "idamevānālambanaṃ jñānaṃ bhavati |",
  "SA16n1278:4602": "(pṛ) anenaiva hetunā atītānāgatādayoḥ dharmāḥ santaḥ syuḥ |",
  "SA16n1278:4603": "yadyasantaḥ,",
  "SA16n1278:4604": "kiṃ tajjñānamutpādayati |",
  "SA16n1278:4605": "śaśaśṛṅgakūrmaromāhipadādiṣu na jātu jñānamutpadyate |",
  "SA16n1278:4606": "(u) kāritre jñānamutpadyate |",
  "SA16n1278:4607": "evaṃ puruṣadarśane'tīte tadatītakālaṃ smarati |",
  "SA16n1278:4608": "puruṣaṃ bhāṣamāṇaṃ śṛṇvan tadbhāṣaṇakālaṃ smarati |",
  "SA16n1278:4609": "evamatītādidharmāṇāṃ nāsti kāritramityato'yuktam |",
  "SA16n1278:4610": "(pṛ) idānīmatīte kiṃ kṛtvā smaryate |",
  "SA16n1278:4611": "(u) smaraṇasya nāsti ko'pi dharmaḥ |",
  "SA16n1278:4612": "bhavānāha-śaśaśṛṅgādi kasmānna smaratīti |",
  "SA16n1278:4613": "yo dharma utpadya niruddhaḥ sa smaraṇīyaḥ |",
  "SA16n1278:4614": "yaḥ prakṛtito'san |",
  "SA16n1278:4615": "kiṃ smaryeta yathā dharmaḥ pūrvaṃ sattvākhya idānīmatīto'pi sattvākhyaḥ |",
  "SA16n1278:4616": "evaṃ tasmin dharme pūrvaṃ smṛtyutpādāt tadeva cittaṃ punaḥ smaryate |",
  "SA16n1278:4617": "na tu cittāntaram |",
  "SA16n1278:4618": "anena puruṣeṇa pūrvaṃ taddharmanimittamupāttam |",
  "SA16n1278:4619": "tasmin dharme niruddhe'pi tatsaṃjñānusmaraṇamutpādya [taṃ dharmaṃ] vikalpayati |",
  "SA16n1278:4620": "yo dharmastasya citte jāyate sa dharmo vinaṣṭaḥ |",
  "SA16n1278:4621": "paścāt [ta]nmanovijñānaṃ tat vastu vijānāti ida[meva] nimittālambanaṃ vijñānamityākhyayate |",
  "SA16n1278:4622": "nimittamidaṃ pāścātyanimittālambanavijñānasya pratyayaṃ karoti |",
  "SA16n1278:4623": "śaśaśṛṅgādivijñānantu animittahetukamityato notpadyate |",
  "SA16n1278:4624": "śaśaśṛṅgādi pratītyāpi vijñānaṃ bhavet |",
  "SA16n1278:4625": "yadi na bhavati |",
  "SA16n1278:4626": "kathaṃ vaktuṃ prabhavet |",
  "SA16n1278:4627": "(pṛ) śaśaviṣāṇasvabhāvo na vijñeyaḥ |",
  "SA16n1278:4628": "kasmāt |",
  "SA16n1278:4629": "tasya hrasvatvadīrghatvaśuklatvakṛṣṇatvādismṛtirhi na jātu jāyate |",
  "SA16n1278:4630": "tathā'tītadharmo'pi |",
  "SA16n1278:4631": "kasmāt |",
  "SA16n1278:4632": "nahyasmākamatītadharma idānīmabhimukhībhavati |",
  "SA16n1278:4633": "yathā āryā anāgataṃ vastu jñātvā vadanti-idaṃ vastu tathā syāt,",
  "SA16n1278:4634": "idaṃ vastu tathā na syāditi |",
  "SA16n1278:4635": "(u) āryajñānabalaṃ hi tathā dharmamasantamapi prāk prajānāti |",
  "SA16n1278:4636": "yathā āryāḥ pāṣaṇabhittiṃ bhittvā apratihatamunmajjanti nimajjanti ca |",
  "SA16n1278:4637": "tathedamapi vastu asadapi jānanti |",
  "SA16n1278:4638": "smṛtibalācca jānanti |",
  "SA16n1278:4639": "yathā cakṣurvijñānaṃ na strīti puruṣa iti vā vikalpayati |",
  "SA16n1278:4640": "yadi cakṣurvijñānaṃ na vikalpayati |",
  "SA16n1278:4641": "manovijñānamapi na vikalpayet |",
  "SA16n1278:4642": "vastutastu manovijñānaṃ vikalpayati |",
  "SA16n1278:4643": "tathedamapi syāt |",
  "SA16n1278:4644": "yathā cāsmākamanubhūtaniruddhe jñānamutpadyate |",
  "SA16n1278:4645": "tathāryāṇāmapi asati dharme jñānamutpadyate |",
  "SA16n1278:4646": "yathā devadatta iti vacane naikaṃ vijñānaṃ catvāryakṣarāṇi vijānāti |",
  "SA16n1278:4647": "tathāpi [tāni] vijānāti |",
  "SA16n1278:4648": "yathā ca saṃkhyāparimāṇapṛthaktvasaṃyogavibhāgaparatvāparatvādayaḥ |",
  "SA16n1278:4649": "te dharmā adṛṣṭā api [sva] vijñānamutpādayanti |",
  "SA16n1278:4650": "yathā ca puruṣasya svarūpaṃ naikakṣaṇena parijñeyamam |",
  "SA16n1278:4651": "nāpi pratyaṅgavijñānena |",
  "SA16n1278:4652": "asatyapi pratyaṅgaṃ puruṣajñāne ekakṣaṇaṃ [ta]jjñāne puruṣajñānamutpadyate |",
  "SA16n1278:4653": "idamapi tathā syāt |",
  "SA16n1278:4654": "bhavānavādīḥ-dṛṣṭāntaṃ pratītya nāsti kiñcit svātmālambanaṃ jñānamiti |",
  "SA16n1278:4655": "tatrāsti vacanaṃ manaḥ svātmānaṃ vijānātīti |",
  "SA16n1278:4656": "yogī cittavipaśyanāmanusarati atīte'nāgate tu cittaṃ nāsti iti vacanāt |",
  "SA16n1278:4657": "yathā pratyutpannacittena pratyutpannacittamālambate |",
  "SA16n1278:4658": "no cet na jātu kaścitpratyutpannacittasamprayukta dharmaṃ vijānāti |",
  "SA16n1278:4659": "(pṛ) sūtra uktam-",
  "SA16n1278:4660": "sarve dharmā anātmānaḥ prajñayā yadi paśyati |",
  "SA16n1278:4661": "atha nirvindate duḥkhe eṣa mārgo viśuddhaye || iti |",
  "SA16n1278:4662": "iyaṃ prajñā ātmānaṃ sahabhūdharmānanyāni sarvadharmālambanāni cāpanayati |",
  "SA16n1278:4663": "(u) jñānamidaṃ sāsravālambanameva,",
  "SA16n1278:4664": "natvanāsrava[ālambana]m |",
  "SA16n1278:4665": "kasmāt |",
  "SA16n1278:4666": "tasyāṃ hi gāthāyāmuktam-atha nirvindate duḥkha iti |",
  "SA16n1278:4667": "ato jñāyate tat duḥkhasatyālambanameveti |",
  "SA16n1278:4668": "ātmadṛṣṭipraṇāśāya ca anātmabhāvanā |",
  "SA16n1278:4669": "ātmadṛṣṭiḥ pañcopādānaskandhālambinī |",
  "SA16n1278:4670": "jñātavyamanātma[dṛṣṭi]rapi pañcaskandhānālambata iti |",
  "SA16n1278:4671": "pañcaskandhā anityatvādanātmānaḥ |",
  "SA16n1278:4672": "yathoktaṃ sūtre-yadanityaṃ tadanātmā |",
  "SA16n1278:4673": "yadānātmā tadduḥkham iti |",
  "SA16n1278:4674": "bhagavānāha yadbhikṣavo yuṣmākaṃ tatprajahata iti |",
  "SA16n1278:4675": "bhikṣava āhuḥ-ājñaptaṃ bhagavan |",
  "SA16n1278:4676": "bhagavānāha-kathaṃ yuṣmābhirājñaptam |",
  "SA16n1278:4677": "rūpaṃ bhagavan [anātmā] anātmīyam |",
  "SA16n1278:4678": "vedanā, saṃjñā,",
  "SA16n1278:4679": "saṃskārā,",
  "SA16n1278:4680": "vijñāna[manātmā] anātmīyam |",
  "SA16n1278:4681": "tadasmābhiḥ-prahātavya] miti |",
  "SA16n1278:4682": "bhagavānāha-sādhu sādhu khalu bhikṣava iti |",
  "SA16n1278:4683": "[ato] jñātavyamupādānaskandheṣveva anātmabuddhirbhavatīti |",
  "SA16n1278:4684": "uktañca sūtre-yatkiñcit [bhikṣavo] rūpamatītamanāgataṃ pratyutpannamādhyātmikaṃ vā bahirdhā vā audārikaṃ vā sūkṣmaṃ vā [hīnaṃ vā praṇītaṃ vā] yaddūre'ntike vā sarvaṃ jānāti nātmā nātmīyamiti |",
  "SA16n1278:4685": "evaṃ yathābhūtaṃ samyak prajñayā paśyati iti |",
  "SA16n1278:4686": "āha ca-rūpaṃ nātmā,",
  "SA16n1278:4687": "vedanā,",
  "SA16n1278:4688": "saṃjñā,",
  "SA16n1278:4689": "saṃskārā vijñānañca nātmā iti paśyati |",
  "SA16n1278:4690": "rūpamanityaṃ tucchaṃ māyāvat bālālāpanaṃ vadhakaṃ steyakamanātmā anātmīyamiti |",
  "SA16n1278:4691": "kiñcāha bhagavān-atra niṣaṇṇaḥ kaścinmūḍho'vidyāṇḍagato'vidyāndhībhūtaḥ parityajya buddhaśāsanamimāṃ mithyādṛṣṭimutpādayati-yadi rūpaṃ nātmā,",
  "SA16n1278:4692": "vedanā,",
  "SA16n1278:4693": "saṃjñā,",
  "SA16n1278:4694": "saṃskārā,",
  "SA16n1278:4695": "vijñānañcanātmā |",
  "SA16n1278:4696": "kathamanātmā karma kṛtvā ātmanā anubhavati iti |",
  "SA16n1278:4697": "ato jñāyata upādānaskandhālambanameva nairātmyamiti |",
  "SA16n1278:4698": "sūtre ca anātmajñānaṃ sarvadharmanālambata iti vacanasthānaṃ na kiñcanāsti |",
  "SA16n1278:4699": "tatra tatra sarvatroktaṃ pañcaskandhānālambata iti |",
  "SA16n1278:4700": "(pṛ) bhagavān svayamāha-sarvadharmā anātmāna iti |",
  "SA16n1278:4701": "ato jñāyate saṃskṛto'saṃskṛtaścaitajjñānasyālambanam |",
  "SA16n1278:4702": "na tu pañcopādānaskandhamātramiti |",
  "SA16n1278:4703": "āha ca-daśa śūnyatāḥ sarvadharmālambanā iti |",
  "SA16n1278:4704": "yā śūnyatā tadeva nairātmyam |",
  "SA16n1278:4705": "kiñcāha-sarve saṃskārā anityā duḥkhā,",
  "SA16n1278:4706": "sarve dharmā anātmāna iti |",
  "SA16n1278:4707": "yadanātmajñānaṃ tad duḥkhasatyālambanameva |",
  "SA16n1278:4708": "kasmānnāha-sarvasaṃskārā anātmāna iti |",
  "SA16n1278:4709": "sarve dharmā anātmāna ityuktatvāt jñātavyaṃ yat saṃskārā iti vacanaṃ tat saṃskṛtābhidhāyakam |",
  "SA16n1278:4710": "yat dharmā iti vacanaṃ tat sarvā[bhidhāyaka]miti |",
  "SA16n1278:4711": "āha ca-ka ekalakṣaṇadharmaṃ lakṣaṇāntaradharmañcābhimukhaṃ samprajānāti yathā vidyācakṣuṣā rūpaṃ paśyati |",
  "SA16n1278:4712": "kevalaṃ buddhā bhagavantaḥ samyak sambuddhā vimuktilābhina ekalakṣaṇadharmaṃ lakṣaṇāntaradharmañcābhimukhaṃ samprajānanti yathā vidyācakṣuṣā rūpaṃ paśyanti iti |",
  "SA16n1278:4713": "anātmalakṣaṇena hi sarvadharmā ekalakṣaṇāḥ |",
  "SA16n1278:4714": "ato jñāyate anātma[jñānaṃ] sarvadharmānālambate |",
  "SA16n1278:4715": "na tu duḥkhamātram iti |",
  "SA16n1278:4716": "ucyate | sarva[miti] dvividhaṃ sarvasaṅgrāhakamekadeśagrāhakamiti |",
  "SA16n1278:4717": "sarvasaṅgrāhakamiti yathā bhagavānāha-aśaṃ sarvajña iti |",
  "SA16n1278:4718": "[atra] sarvaṃ nāma dvādaśāyatanāni |",
  "SA16n1278:4719": "ekadeśagrāhakamiti yathāha-sarvamādīptamiti |",
  "SA16n1278:4720": "anāsravamasaṃskṛtantu nādīptamupalabhyate |",
  "SA16n1278:4721": "yathā ca tathāgatavarge uktam-tathāgataḥ sarvatyāgī sarvajayī iti |",
  "SA16n1278:4722": "śīlādayo dharmā na tyājyāḥ |",
  "SA16n1278:4723": "kintu akuśaladharmānuddiśyāha-sarvatyāgīti |",
  "SA16n1278:4724": "ajeyyā anye buddhāḥ |",
  "SA16n1278:4725": "anyān sattvānuddiśyāparamāha-sarvajayīti |",
  "SA16n1278:4726": "kiñcāha-katamo bhikṣuḥ sarvajñaḥ |",
  "SA16n1278:4727": "yaḥ ṣaṭsparśāyatanānāmutpādaṃ nirodhañca yathābhūtaṃ prajānāti |",
  "SA16n1278:4728": "ayamucyate sāmānyalakṣaṇajñaḥ sarvadharmāṇāṃ,",
  "SA16n1278:4729": "na tu viśeṣalakṣaṇajña iti |",
  "SA16n1278:4730": "bhagavāṃstu sāmānyaviśeṣajñaḥ sarvajña ityucyate |",
  "SA16n1278:4731": "bhikṣurayaṃ sāmānyena sarve dharmā anityā iti prajānātītyataḥ sarvajño bhavati |",
  "SA16n1278:4732": "tasya nāmasāmye'pi vastuto'sti bhedaḥ |",
  "SA16n1278:4733": "[tat] ekadeśasaṅgrāhakaṃ nāma |",
  "SA16n1278:4734": "āha ca bhagavān-yatsūtre'vatarati |",
  "SA16n1278:4735": "vinaye ca sandṛśyate |",
  "SA16n1278:4736": "dharmatāñca na vilomayati |",
  "SA16n1278:4737": "sa dharma upādeya iti |",
  "SA16n1278:4738": "kiñcāha-ya āha idaṃ buddhavacanamiti |",
  "SA16n1278:4739": "sa suvyañjanaḥ |",
  "SA16n1278:4740": "na svarthaḥ |",
  "SA16n1278:4741": "vidvān tatra svarthaṃ suvyañjanaṃ brūyāt |",
  "SA16n1278:4742": "yenārthena bhikṣorasya vyañjanaṃ praśasyaṃ bhavati |",
  "SA16n1278:4743": "punarasti kaścidvaktā svarthasya,",
  "SA16n1278:4744": "na suvyañjanasya |",
  "SA16n1278:4745": "svarthaṃ suvyañjanena prakṣipet |",
  "SA16n1278:4746": "ityevamādisūtre bhagavān sarvaṃ tat saṃśrāvayati |",
  "SA16n1278:4747": "asti ca nītārthaṃ neyārthañca sūtram |",
  "SA16n1278:4748": "idantu neyārthaṃ sūtram |",
  "SA16n1278:4749": "kasmādekasmin vastuni sarvamiti vacanaṃ bhavati |",
  "SA16n1278:4750": "tasyābhisandhi rjñātavyā'sti |",
  "SA16n1278:4751": "laukikā api vadanti ekasmin sarvamiti |",
  "SA16n1278:4752": "yathā vadanti-sarvatyāgaṃ karoti |",
  "SA16n1278:4753": "sarveṣāñca bhojanaṃ prayacchati |",
  "SA16n1278:4754": "ayaṃ sarvabhuk iti |",
  "SA16n1278:4755": "ato jñāyate sarvamanātmeti vacane satyapi pañcopādānaskandhāna[bhisandhāya] uktaṃ,",
  "SA16n1278:4756": "na tu sarvadharmāniti draṣṭavyam |",
  "SA16n1278:4757": "yaduktaṃ bhavatā-daśa śūnyatā iti |",
  "SA16n1278:4758": "tatrāsaṃskṛtaṃ śūnyamiti nopalabhyate |",
  "SA16n1278:4759": "kasmāt |",
  "SA16n1278:4760": "na hi kaścidasaṃskṛta ātmasaṃjñāmutpādayati |",
  "SA16n1278:4761": "tadanyasmin śūnye'pi na kācitkṣatiḥ |",
  "SA16n1278:4762": "bhavānapi duḥkhajñānena śūnyaṃ saṃyojayati |",
  "SA16n1278:4763": "ataḥ śūnyatā na sarvadharmālambinī |",
  "SA16n1278:4764": "(pṛ) laukikī śūnyatā sarvadharmānālambate na tu anāsravaśūnyatā |",
  "SA16n1278:4765": "(u)nāsti tu laukikī śūnyatā |",
  "SA16n1278:4766": "sarvā śūnyatā anāsravā |",
  "SA16n1278:4767": "(pṛ) uktaṃ hi dharmamudrāsūtre-śūnyatā laukikī śūnyateti |",
  "SA16n1278:4768": "(u) iyaṃ lokottaraśūnyatā na tu laukikī śūnyatā |",
  "SA16n1278:4769": "(pṛ) atroktaṃ jñānadarśanasyāviśuddhatvāt jñāyata iyaṃ laukikī śūnyateti |",
  "SA16n1278:4770": "(u) uktantu prāgasmābhiḥ-anāsravaṃ cittaṃ prajñaptividāraṇamiti |",
  "SA16n1278:4771": "ataḥ prajñaptividāraṇādāgatamanāsravaṃ cittam |",
  "SA16n1278:4772": "paścānnirodhasatyaṃ dṛṣṭvā abhimānaṃ vihāya jñānadarśanaṃ viśuddhaṃ bhavati |",
  "SA16n1278:4773": "ato na laukikī śūnyatā |",
  "SA16n1278:4774": "yadbhavānāha-sarve saṃskārā anityāḥ sarve dharmā anātmāna iti |",
  "SA16n1278:4775": "evaṃ hi syāt-yogī yadā nairātmyasaṃjñāsamanvitaḥ tadā dharmasaṃjñāsamanvitatvāt nairātmye dharma iti sa saṃjñocyate |",
  "SA16n1278:4776": "yathoktaṃ darśanavarge-yo duḥkhaṃ na paśyati,",
  "SA16n1278:4777": "sa ātmadarśī bhavati |",
  "SA16n1278:4778": "yo yathābhūtaṃ duḥkhaṃ paśyati,",
  "SA16n1278:4779": "na sa punarātmānaṃ paśyati |",
  "SA16n1278:4780": "iti |",
  "SA16n1278:4781": "yathābhūtamiti yadanātmadarśanam |",
  "SA16n1278:4782": "ataḥ sarve dharmā anātmāna iti vacanaṃ duḥkhasatyamātramālambya anātmā saṃskāra ityabhidadhāti |",
  "SA16n1278:4783": "yadbhavānavocat-buddhā [bhagavantaḥ] ekalakṣaṇaṃ lakṣaṇāntarañcābhimukhaṃ paśyantīti |",
  "SA16n1278:4784": "tadapi dhātvāyatanādīnāmekatvādekalakṣaṇamityucyate iti syāt | ko doṣaḥ ||",
  "SA16n1278:4785": "sarvālambanavarga ekanavatyuttaraśatatamaḥ |",
  "SA16n1278:4786": "192 āryavihāravargaḥ",
  "SA16n1278:4787": "asti dvividho vihāraḥ śūnyavihāra anātmavihāra iti |",
  "SA16n1278:4788": "pañcaskandheṣu nāsti sattva iti darśanaṃ śūnyavihāraḥ |",
  "SA16n1278:4789": "pañcaskandhā api na santīti darśanamanātmavihāraḥ |",
  "SA16n1278:4790": "kenedaṃ jñāyate |",
  "SA16n1278:4791": "uktaṃ hi sūtre- rūpaṃ niskhabhāvaṃ paśyati [yāvat] vedanāṃ saṃjñāṃ saṃskārān vijñānaṃ niḥskhabhāvaṃ paśyatīti |",
  "SA16n1278:4792": "kiñcoktaṃ sūtre-niḥskhabhāvamupādāya vimucyata iti |",
  "SA16n1278:4793": "ato jñāyate rūpasvabhāvo na vastusan yāvadvedanāsaṃjñāsaṃskāravijñānasvabhāvā na vastusanta iti |",
  "SA16n1278:4794": "api coktaṃ sūtre-pañcaskandhāḥ śūnyā māyāvat iti |",
  "SA16n1278:4795": "na hi māyā vastusatīti nirvācyā |",
  "SA16n1278:4796": "yadi māyā vastusatī,",
  "SA16n1278:4797": "na māyeti bhavati |",
  "SA16n1278:4798": "nāstītyapi na nirvaktuṃ sambhavati |",
  "SA16n1278:4799": "avastutvādeva [bālā]lāpanaṃ karoti |",
  "SA16n1278:4800": "ayañca yogī sarvaṃ śūnyaṃ paśyati |",
  "SA16n1278:4801": "ato jñāyate pañcaskandhā na vastusanta iti |",
  "SA16n1278:4802": "yathā ekalakṣaṇavidhamanādbhittyādireko['pi] dharmo nāsti |",
  "SA16n1278:4803": "tathā pañcaskandhā api,",
  "SA16n1278:4804": "naikaḥ [tādṛśaḥ] paramārthiko dharmo'sti |",
  "SA16n1278:4805": "(pṛ) yadi rūpādayo dharmā api avastusantaḥ |",
  "SA16n1278:4806": "tadā ekaṃ lokasatyameva syāt |",
  "SA16n1278:4807": "(u) nirodhaḥ paramārthasatyatvādasti |",
  "SA16n1278:4808": "yathoktaṃ sūtre-mṛṣā nāma yat tucchakam |",
  "SA16n1278:4809": "satyaṃ nāma yathābhūtamiti |",
  "SA16n1278:4810": "nirodhaḥ sa niyataṃ yathābhūta ityataḥ paramārthasan iti |",
  "SA16n1278:4811": "(pṛ) yadbhavatoktaṃ pañcaskandheṣu nāsti sattva iti darśanaṃ [śūnyavihāra] iti |",
  "SA16n1278:4812": "kena hetunā pañcaskandhāḥ sattva ityucyante |",
  "SA16n1278:4813": "[sa] kiṃ sāsrava utānāsravaḥ |",
  "SA16n1278:4814": "(u) sāsravo'nāsravaśca (pṛ)",
  "SA16n1278:4815": "sūtra uktam-yaḥ sattvaṃ paśyati sa pañcopādānaskandhān paśyati iti |",
  "SA16n1278:4816": "(u) anāsravadharmo'pi sattvākhye vartate nāsattvākhye tarupāṣāṇādau |",
  "SA16n1278:4817": "ato jñāyate anāsravān skandhānupādāyāpi sattva ityucyante |",
  "SA16n1278:4818": "yadācāryo'nāsravacittagataḥ |",
  "SA16n1278:4819": "tasmin samaye'pyasti cittaṃ sattva iti |",
  "SA16n1278:4820": "ato'nāsravacittamapi sattvo bhavati |",
  "SA16n1278:4821": "sarve skandhā upādānaskandhā ityucyante |",
  "SA16n1278:4822": "upādānādutpannatvāt |",
  "SA16n1278:4823": "(pṛ) kathaṃ jñāyate sarve upādānādutpadyanta iti |",
  "SA16n1278:4824": "(u) anāsravadharmo dānaśīlasamādhibhāvanā karmacittādutpadyate |",
  "SA16n1278:4825": "asati tu [tasmin] notpadyate |",
  "SA16n1278:4826": "yathoktaṃ sūtre-avidyānivṛtatṛṣṇāsaṃyojanayā pratibaddho mūḍha imaṃ kāyamanuprāpnoti |",
  "SA16n1278:4827": "evaṃ vidvānapi iti |",
  "SA16n1278:4828": "kāya evopādānaskandhaḥ |",
  "SA16n1278:4829": "(pṛ) yadi sarve skandhā upādānaskandhāḥ |",
  "SA16n1278:4830": "sāsravo'nāsrava iti skandhānāṃ pravibhāgaḥ katham |",
  "SA16n1278:4831": "(u) sarve skandhā upādānādutpannā ityata upādānaskandhā ityucyante |",
  "SA16n1278:4832": "naiva punarbhavamupādadata ityato'nāsravāḥ |",
  "SA16n1278:4833": "ityayaṃ pravibhāgaḥ |",
  "SA16n1278:4834": "skandhā upādānaskandhaiḥ sahopādānādutpannā ityata upādānaskandhā ityabhidhīyante |",
  "SA16n1278:4835": "idaṃ sūtraṃ na virudhyate |",
  "SA16n1278:4836": "imau dvau vihārau yatkiñcidabhāvamālambete |",
  "SA16n1278:4837": "yadrūpādaye dharmāḥ śūnyāḥ svabhāvaniruddhā iti |",
  "SA16n1278:4838": "ayameva yatkiñcidabhāvaḥ |",
  "SA16n1278:4839": "(pṛ) imau dvau pañcaskandhānālambete |",
  "SA16n1278:4840": "uktaṃ hi sūtre-rūpaṃ paśyati śūnyamanātmā vedanāsaṃjñāsaṃskārān vijñānañca paśyati śūnyamanātmā iti |",
  "SA16n1278:4841": "(u) skandhānupādāya paśyati śūnyamanātmeti |",
  "SA16n1278:4842": "kasmāt |",
  "SA16n1278:4843": "sattvakāraṇe sattvaśūnyaṃ paśyati |",
  "SA16n1278:4844": "rūpādīnāṃ dharmāṇāmapi nirodhaṃ paśyati |",
  "SA16n1278:4845": "(pṛ) evañcobhayālambanam |",
  "SA16n1278:4846": "yadyogī skandhāṃśca śūnyānanusmarati |",
  "SA16n1278:4847": "tadeva skandhān yatkiñcidabhāvañcālambate |",
  "SA16n1278:4848": "(u) yogī sattvakāraṇe na sattvaṃ paśyatītyata eva śūnyacittamutpādya tataḥ śūnyaṃ paśyati |",
  "SA16n1278:4849": "pañcaskandhānāṃ nirodhe ca na paśyati rūpasvabhāvaṃ vedanāsaṃjñāsaṃskāravijñānasvabhāvam |",
  "SA16n1278:4850": "ato jñāyate imau dvau yatkiñcidabhāvālambanāviti ||",
  "SA16n1278:4851": "āryavihāravargo dvinavattyuttaraśatatamaḥ |",
  "SA16n1278:4852": "193 jñānadarśanavargaḥ",
  "SA16n1278:4853": "(pṛ) samyagdarśanasya samyagjñānasya ca ko viśeṣaḥ |",
  "SA16n1278:4854": "(u) ubhayamekātmakameva |",
  "SA16n1278:4855": "nāsti kaścidviśeṣaḥ |",
  "SA16n1278:4856": "samyagdarśanaṃ dvividhaṃ laukikaṃ lokottaramiti |",
  "SA16n1278:4857": "laukikaṃ yadasti puṇyaṃ pāpamityādi |",
  "SA16n1278:4858": "lokottaraṃ yat duḥkhādīnāṃ satyānāṃ pratisaṃvedaḥ |",
  "SA16n1278:4859": "tathā samyak jñānamapi ||",
  "SA16n1278:4860": "(pṛ) bhavatoktaṃ jñānadarśanayornedṛśaṃ lakṣaṇam |",
  "SA16n1278:4861": "kasmāt kṣāntayo darśanamātraṃ na jñānam |",
  "SA16n1278:4862": "kṣayajñānamanutpādajñānaṃ,",
  "SA16n1278:4863": "pañcavijñānasamprayuktā ca prajñā jñānameva ca darśanam |",
  "SA16n1278:4864": "(u) kasmāt kṣāntayo na jñānam |",
  "SA16n1278:4865": "(pṛ) ājñātamājñāsyāmītyata ājñāsyāmīndriyam |",
  "SA16n1278:4866": "yadi duḥkhe dharmakṣāntirjñānam |",
  "SA16n1278:4867": "duḥkhe dharmakṣāntirjñātaiva duḥkhe dharmajñānamājñendriyaṃ syāt |",
  "SA16n1278:4868": "nājñāsyāmīndriyam |",
  "SA16n1278:4869": "ato kṣāntirna jñānam |",
  "SA16n1278:4870": "uktañca sūtre-yat dharmeṣu dharmān parīttaṃ prajñayā vipaśyati |",
  "SA16n1278:4871": "kṣānti[riyaṃ vipaśyanā] apariniṣpannā |",
  "SA16n1278:4872": "pariniṣpannā tu jñānam iti |",
  "SA16n1278:4873": "yā kṣāntiḥ, apariniṣpannā vipaśyanā [sā] |",
  "SA16n1278:4874": "prathamā cānāsravā prajñā prāthamikaṃ darśanaṃ kṣāntiḥ |",
  "SA16n1278:4875": "na prāthamikaṃ darśanaṃ jñānaṃ bhavet |",
  "SA16n1278:4876": "kṣāntikāle ca na viniścayo bhavati |",
  "SA16n1278:4877": "jñānakāle tu viniścayo'vaśyaṃ bhavati |",
  "SA16n1278:4878": "kṣāntyutpattikāle vicikitsā punaranuvartate |",
  "SA16n1278:4879": "ataḥ kṣāntirna jñānam |",
  "SA16n1278:4880": "(u) yā kṣāntistadeva jñānam |",
  "SA16n1278:4881": "kasmāt |",
  "SA16n1278:4882": "chandaḥ abhiratiḥ kṣāntiḥ sarvamekārthakam |",
  "SA16n1278:4883": "yogī pūrvaṃ duḥkhaṃ jñātvā paścāt [tat-] kṣāntāvabhiramate |",
  "SA16n1278:4884": "yadi pūrvameva nāsti jñānam |",
  "SA16n1278:4885": "kṣantavye kā'bhiratiḥ |",
  "SA16n1278:4886": "parīttavacane ca kevalamuktaṃ vipaśyanā kṣāntiriti na jñānam |",
  "SA16n1278:4887": "tathā cet pratipattiphalavedako jñānarahitaḥ syāt |",
  "SA16n1278:4888": "yadi manyase yogino jñānavata eva kṣāntirbhavatīti |",
  "SA16n1278:4889": "tadā kṣāntivedanameva jñānaṃ bhavati |",
  "SA16n1278:4890": "uktañca sūtre-[evaṃ] jānan paśyan āsravādvimucyata iti |",
  "SA16n1278:4891": "āha ca-jñānaṃ darśanañcaikārthakamiti |",
  "SA16n1278:4892": "kiñca bhagavānāha-duḥkhajñānaṃ samudaya[jñānaṃ] nirodha[jñānaṃ] mārgajñānam iti |",
  "SA16n1278:4893": "na tvāha kṣāntiriti |",
  "SA16n1278:4894": "ato jñāyate jñānameva kṣāntiriti |",
  "SA16n1278:4895": "bhagavān vimuktyarthamāha-yathābhūtaṃ prajānātīti jñānam iti |",
  "SA16n1278:4896": "kṣāntirapi yathābhūtaṃ prajānātīti na [jñānā]danyā syāt |",
  "SA16n1278:4897": "yadi bhavat ājñāta[mājñāsyāmī]ndriyameva kṣāntiriti |",
  "SA16n1278:4898": "tadayuktam |",
  "SA16n1278:4899": "na vayaṃ vadāmaḥ pūrvaṃ kṣāntiḥ paścāt jñānamiti |",
  "SA16n1278:4900": "ekasyaiva cittasya kṣāntiḥ jñānamityākhyā bhavati |",
  "SA16n1278:4901": "ayaṃ sūtrārtho'siddhaḥ |",
  "SA16n1278:4902": "bhavataḥ kathamasiddhena lakṣaṇasiddhirbhavati |",
  "SA16n1278:4903": "bhavānāha-kṣāntipariniṣpanneti |",
  "SA16n1278:4904": "pratyuktamidaṃ mayā yat jñānapūrvikā kṣāntiriti |",
  "SA16n1278:4905": "[ataḥ] pariniṣpannaiva kṣāntiriti draṣṭavyam |",
  "SA16n1278:4906": "yadi pariniṣpattiṃ na jānāti |",
  "SA16n1278:4907": "kathaṃ kṣamate |",
  "SA16n1278:4908": "bhavānavocat-kṣāntikāle na viniścayo'stīti |",
  "SA16n1278:4909": "bhavatāṃ śāsanekṣāntyā saṃyojanaṃ prajahāti |",
  "SA16n1278:4910": "evamaniścitaṃ kiṃ saṃyojanaṃ prajahāti |",
  "SA16n1278:4911": "bhavānavocat-kṣāntikāle vicikitsā'nuvartate iti |",
  "SA16n1278:4912": "tathā cet mārgasatyadarśane'pi vicikitsā'nuvartamānā bhavati |",
  "SA16n1278:4913": "tatra jñānamutpadyamānamapi ajñānaṃ syāt |",
  "SA16n1278:4914": "na savikalpikeyaṃ kṣāntiḥ idaṃ jñānaṃ bhavati |",
  "SA16n1278:4915": "yathā laukikī vipaśyanā catussatyānusāriṇī kṣāntirityapyucyate jñānamityapyucyate |",
  "SA16n1278:4916": "anāsravā kṣāntirjñānañca tathā syāt |",
  "SA16n1278:4917": "(pṛ) kṣayajñānamanutpādajñānañca jñānamātraṃ na dṛṣṭiḥ |",
  "SA16n1278:4918": "(u) kiṃ kāraṇam |",
  "SA16n1278:4919": "(pṛ) sūtre hi pṛthugucyate samyagdṛṣṭiḥ samyak jñānamiti |",
  "SA16n1278:4920": "ato jñānaṃ na dṛṣṭiḥ |",
  "SA16n1278:4921": "(u) tathā cet samyagdṛṣṭirna samyag jñānaṃ bhavati |",
  "SA16n1278:4922": "yadi bhavato mataṃ samyag dṛṣṭiḥ samyag jñānamiti |",
  "SA16n1278:4923": "samyag jñānamapi samyag dṛṣṭiḥ syāt |",
  "SA16n1278:4924": "pañcāṅgadharmakāye prajñāskandhāt pṛthaguktaṃ vimuktijñānadarśanaṃ na prajñā bhavet |",
  "SA16n1278:4925": "tathā ca kṣayajñānamamutpādajñānamapi na prajñā bhavati |",
  "SA16n1278:4926": "idānīṃ samyagdṛṣṭireva bhinnalakṣaṇatayā samyag jñānamityucyate |",
  "SA16n1278:4927": "yaduta sarvakleśānāṃ kṣayo'rhataścitte samutpadyata ityata [stata] samyag jñānamityucyate |",
  "SA16n1278:4928": "(pṛ) yadi samyag jñānameva samyagdṛṣṭiḥ |",
  "SA16n1278:4929": "tadā arhanna daśāṅgasampannaḥ syāt |",
  "SA16n1278:4930": "(u) ekasyaiva nāmāntaram |",
  "SA16n1278:4931": "yathā dharmajñānaṃ duḥkhajñānamiti |",
  "SA16n1278:4932": "āha ca-arhan aṣṭaguṇapuṇyakṣetrasampaditi |",
  "SA16n1278:4933": "ataḥ samyag jñānameva samyagdṛṣṭiḥ |",
  "SA16n1278:4934": "ṣaṭsu sāmīcīṣu ṣaṣṭhī sāmīcī samatādṛṣṭirityucyate |",
  "SA16n1278:4935": "yadi bhavatoktavat bhavati |",
  "SA16n1278:4936": "tadā kṣayajñānamanutpādajñānaṃ na sāmīcī bhavati |",
  "SA16n1278:4937": "kiñca samyagvipaśyatīti samyagdṛṣṭiḥ |",
  "SA16n1278:4938": "kṣayajñānamanutpādajñānañca samyagvipaśyatītyato'pi samyagdṛṣṭiḥ |",
  "SA16n1278:4939": "(pṛ) pañcavijñānasamprayuktā prajñā jñānamātraṃ na dṛṣṭiḥ |",
  "SA16n1278:4940": "(u) kasmānna dṛṣṭiḥ |",
  "SA16n1278:4941": "(pṛ) pañcavijñānāni nirvikalpakāni |",
  "SA16n1278:4942": "prathamata ālambanagatatvāt |",
  "SA16n1278:4943": "dṛṣṭirnāma sañcityopanidhyānam |",
  "SA16n1278:4944": "pañcavijñānāni ca pratyutpannamālambante |",
  "SA16n1278:4945": "ato na dṛṣṭiḥ |",
  "SA16n1278:4946": "(u) tatra vitarkavicārābhāvāt na vikalpayanti |",
  "SA16n1278:4947": "prathamata ālambanagatatvāt na dṛṣṭiriti yadi matam |",
  "SA16n1278:4948": "tadayuktam |",
  "SA16n1278:4949": "kasmāt |",
  "SA16n1278:4950": "bhavatāṃ hi śāsanaṃ cakṣurvijñānaṃ santānālambanaṃ yathā manovijñānamiti |",
  "SA16n1278:4951": "ato na vaktavyaṃ prathamata ālambanagatamiti |",
  "SA16n1278:4952": "tathā cenmanovijñānamapi na dṛṣṭirbhavet |",
  "SA16n1278:4953": "bhavān punarāha-pratyutpannālambanatvānna dṛṣṭiriti |",
  "SA16n1278:4954": "idamapi na yuktam |",
  "SA16n1278:4955": "paracittajñānamapi pratyutpannālambanam |",
  "SA16n1278:4956": "idamapi na dṛṣṭiḥ syāt |",
  "SA16n1278:4957": "pañcavijñāneṣu nāsti yathābhūtajñānam |",
  "SA16n1278:4958": "pratipattyabhāvāt |",
  "SA16n1278:4959": "sadā prajñaptyanuvartanācca |",
  "SA16n1278:4960": "dṛṣṭiḥ jñānaṃ prajñā ityādi sarvaṃ nāsti |",
  "SA16n1278:4961": "kiṃ punardṛṣṭimātraṃ nāstīti |",
  "SA16n1278:4962": "kecidāhuḥ- cakṣurindriyaṃ dṛṣṭiriti |",
  "SA16n1278:4963": "kathamidam |",
  "SA16n1278:4964": "(u) na cakṣurindriyaṃ dṛṣṭiḥ |",
  "SA16n1278:4965": "cakṣurvijñānaṃ [viṣayā]lambanaṃ bhavati |",
  "SA16n1278:4966": "lokavyavahāramanusṛtya cakṣurdṛṣṭirityucyate |",
  "SA16n1278:4967": "(pṛ) kecidāhuḥ-santyaṣṭadṛṣṭayo yaduta pañcamithyādṛṣṭayo laukikī samyagdṛṣṭiḥ śaikṣadṛṣṭiraśaikṣadṛṣṭiḥ |",
  "SA16n1278:4968": "etā aṣṭadṛṣṭirvarjayitvā anyā prajñā na dṛṣṭirityucyata iti |",
  "SA16n1278:4969": "kathamidam |",
  "SA16n1278:4970": "(u) jñānadarśanaṃ vimuktilābhaḥ pratisaṃvedanaṃ sākṣātkāra itīdaṃ sarvamekārthakam |",
  "SA16n1278:4971": "iyaṃ dṛṣṭiriyaṃ na dṛṣṭiriti yat vacanam |",
  "SA16n1278:4972": "sarvaṃ tat svasaṃjñāvikalpitaṃ vacanam |",
  "SA16n1278:4973": "(pṛ) uktaṃ nanu sūtre-jānan paśyan āsravādvimucyata iti |",
  "SA16n1278:4974": "kathamasti pravibhāgaḥ |",
  "SA16n1278:4975": "(u) yat jñātvā ādau prajñaptiṃ vidārayati tat jñānamityucyate |",
  "SA16n1278:4976": "dharmasthitāyāmavataraṇaṃ darśanam |",
  "SA16n1278:4977": "ādyavipaśyanā jñānam |",
  "SA16n1278:4978": "[tat]pratisaṃvedanaṃ darśanam |",
  "SA16n1278:4979": "ityevamasti pravibhāgaḥ ||",
  "SA16n1278:4980": "jñānadarśanavargastrinavatyuttaraśatatamaḥ |",
  "SA16n1278:4981": "194 trividhaprajñāvargaḥ",
  "SA16n1278:4982": "tisraḥ prajñā,",
  "SA16n1278:4983": "śrutamayī prajñā,",
  "SA16n1278:4984": "cintāmayī prajñā,",
  "SA16n1278:4985": "bhāvanāmayī prajñeti |",
  "SA16n1278:4986": "sūtrādi dvādaśāṅgapravacanādutpannā śrutamayī |",
  "SA16n1278:4987": "idamanāsravāṃ prajñāṃ janayatīti prajñā |",
  "SA16n1278:4988": "yathoktaṃ sūtre-rāhulo bhikṣurvimuktiprāpiṇīṃ prajñāṃ sampādayati iti |",
  "SA16n1278:4989": "vedādīn vyāvahārikagranthān śṛṇvannapi nānāsravāṃ prajñāmutpādayatītyato na [sā] śrutamayī prajñā bhavati |",
  "SA16n1278:4990": "yat sūtrāṇāmarthaṃ cintayati sā cintāmayī prajñā |",
  "SA16n1278:4991": "yathocyate-yogī dharmaṃ śrutvā tadarthagatiṃ cintayati |",
  "SA16n1278:4992": "iti |",
  "SA16n1278:4993": "api cāha-yogī dharmaṃ śrutvā tadarthaṃ cintayan sadā pratipadamanuvartata iti |",
  "SA16n1278:4994": "yat jñānadarśanamabhimukhībhavati sā bhāvanāmayī prajñā |",
  "SA16n1278:4995": "yathocyate-yogī samāhitacitte pañcaskandhānutpādaniruddhān paśyatīti |",
  "SA16n1278:4996": "yathoktaṃ sūtre-yūyaṃ bhikṣavo dhyānasamādhiṃ bhāvayanto yathābhūtajñānadarśanamabhimukhaṃ labhadhve |",
  "SA16n1278:4997": "iti |",
  "SA16n1278:4998": "kiñcoktaṃ saptasamyagjñānasūtre-yat bhikṣu dharmaṃ prajānāti |",
  "SA16n1278:4999": "[iyaṃ] śrutamayī prajñā |",
  "SA16n1278:5000": "yadarthaṃ prajānāti [iyaṃ] cintāmayī prajñā |",
  "SA16n1278:5001": "yat kālādīn prajānāti |",
  "SA16n1278:5002": "iyaṃ bhāvanāmayī prajñā |",
  "SA16n1278:5003": "iti |",
  "SA16n1278:5004": "yathā ca rāhulaḥ pañcopādānaskandhanikāyādīnadhīte |",
  "SA16n1278:5005": "iyaṃ śrutamayī prajñā |",
  "SA16n1278:5006": "yadviviktadeśe tadarthaṃ cintayati |",
  "SA16n1278:5007": "iyaṃ cintāmayī prajñā |",
  "SA16n1278:5008": "paścātsambodhikāle bhāvanāmayī prajñā |",
  "SA16n1278:5009": "kiñcoktaṃ sūtre-trīṇyāyudhāni śrutāyudhaṃ vivekāyudhaṃ prajñāyudhamiti |",
  "SA16n1278:5010": "śrutāyudhaṃ nāma śrutamayī prajñā |",
  "SA16n1278:5011": "vivekāyudhaṃ cintāmayī prajñā |",
  "SA16n1278:5012": "prajñāyudhaṃ bhāvanāmayī prajñā |",
  "SA16n1278:5013": "api coktaṃ sūtre-pañcānuśaṃsādharmaśravaṇe |",
  "SA16n1278:5014": "katamāḥ pañca |",
  "SA16n1278:5015": "aśrutaṃ śṛṇoti |",
  "SA16n1278:5016": "śrutaṃ paryādāpayati |",
  "SA16n1278:5017": "kāṃkṣāṃ vihanti |",
  "SA16n1278:5018": "dṛṣṭiṃ ṛju karoti |",
  "SA16n1278:5019": "cittamasya prasīdati |",
  "SA16n1278:5020": "iti |",
  "SA16n1278:5021": "aśrutaṃ śṛṇoti |",
  "SA16n1278:5022": "śrutaṃ paryādāpayati itīyaṃ śrutamayī prajñā |",
  "SA16n1278:5023": "kāṃkṣāṃ vihanti |",
  "SA16n1278:5024": "dṛṣṭiṃ ṛjukaroti itīyaṃ cintāmayī prajñā |",
  "SA16n1278:5025": "cittamasya prasīdati itīyaṃ bhāvanāmayī prajñā |",
  "SA16n1278:5026": "dharmaśravaṇānuśaṃsāyāñcoktam-śrotreṇa dharmaṃ śṛṇoti |",
  "SA16n1278:5027": "vācā dharmamadhīte |",
  "SA16n1278:5028": "iyaṃ śrutamayī prajñā |",
  "SA16n1278:5029": "manasā mīmāṃsate |",
  "SA16n1278:5030": "iyaṃ cintāmayī prajñā |",
  "SA16n1278:5031": "paśyan abhisameti |",
  "SA16n1278:5032": "iyaṃ bhāvanāmayī prajñā iti |",
  "SA16n1278:5033": "caturṣu śrotaāpattyaṅgeṣu saddharmaśravaṇaṃ śrutamayī prajñā |",
  "SA16n1278:5034": "yoniśomanaskāraścintāmayī prajñā |",
  "SA16n1278:5035": "dharmānudharmapratipattirbhāvanāmayī prajñā |",
  "SA16n1278:5036": "pañcavimuktidvāreṣu [yadanyatarasmāt] gurusthānīyāt dharmaṃ śrṛṇoti |",
  "SA16n1278:5037": "iyaṃ śrutamayī prajñā |",
  "SA16n1278:5038": "[tasmin dharme] yadarthapratisaṃvedī bhavati |",
  "SA16n1278:5039": "iyaṃ cintāmayī prajñā |",
  "SA16n1278:5040": "tasya yat pramodyādi jāyate |",
  "SA16n1278:5041": "iyaṃ bhāvanāmayī prajñā |",
  "SA16n1278:5042": "api coktaṃ sūtre-bhagavān dharmamupadiśati ādau kalyāṇaṃ madhye kalyāṇamante kalyāṇamityādi |",
  "SA16n1278:5043": "taṃ dharmaṃ śṛṇoti satpuruṣastaruṇo vṛddho vā |",
  "SA16n1278:5044": "śruttvā pratisañcikṣati-sambādho gṛhāvāso'bhyavakāśā pravrajyā |",
  "SA16n1278:5045": "nedaṃ su karamagāramadhyāvasatā [ekāntapariśuddhaṃ] saddharmaṃ caritumiti |",
  "SA16n1278:5046": "tadaiva bhogaskandhaṃ prahāya jñātiparivṛttaṃ prahāya agārādanāgāraṃ pravrajati |",
  "SA16n1278:5047": "śīlaṃ dhatte |",
  "SA16n1278:5048": "indriyāṇi rakṣati |",
  "SA16n1278:5049": "iryāpatheṣu samprajanyakārī bhavati |",
  "SA16n1278:5050": "viviktadeśe cintayati |",
  "SA16n1278:5051": "pañca nīvaraṇāni prahāya prathamadhyānādīnupasampadya viharati |",
  "SA16n1278:5052": "yāvadāsravakṣayamanuprāpnoti |",
  "SA16n1278:5053": "iti |",
  "SA16n1278:5054": "tatra yat dharmaṃ śṛṇoti taruṇo vā vṛddho vā iti |",
  "SA16n1278:5055": "iyaṃ śrutamayī prajñā |",
  "SA16n1278:5056": "śrutvā yat pratisañcikṣati-sambādho gṛhāvāso'bhyavakāśā pravrajyeti |",
  "SA16n1278:5057": "iyaṃ cintāmayī prajñā |",
  "SA16n1278:5058": "pañca nīvaraṇāni prahāya yāvadāsravakṣayamanuprāpnoti |",
  "SA16n1278:5059": "iyaṃ bhāvanāmayī prajñā |",
  "SA16n1278:5060": "kiñcoktaṃ sūtre-dvābhyāṃ pratyayābhyāṃ samyagdṛṣṭirutpadyate |",
  "SA16n1278:5061": "[katamābhyāṃ dvābhyām] |",
  "SA16n1278:5062": "parato dharmaśravaṇaṃ yoniśomanaskāra iti |",
  "SA16n1278:5063": "parato dharmaśravaṇaṃ śrutamayī prajñā |",
  "SA16n1278:5064": "yoniśomanaskāraścintāmayī prajñā |",
  "SA16n1278:5065": "samyagdṛṣṭisamutpādo bhāvanāmayī prajñā |",
  "SA16n1278:5066": "uktañca gāthāyām-",
  "SA16n1278:5067": "niṣevya santaṃ puruṣaṃ saddharmamupaśrutya ca |",
  "SA16n1278:5068": "viviktadeśābhirataḥ taccittaṃ vinayetpunaḥ || iti |",
  "SA16n1278:5069": "tatra niṣevya santaṃ puruṣaṃ saddharmamupaśrutya cetīyaṃ śrutamayī prajñā |",
  "SA16n1278:5070": "viviktadeśābhirata itīyaṃ cintamayī prajñā |",
  "SA16n1278:5071": "taccittaṃ vinayetpunaritīyaṃ bhāvanāmayī prajñā |",
  "SA16n1278:5072": "kiñca bhagavān bhikṣūnanuśāsti-yatkiñcidbhāṣamāṇairyuṣmābhiścatussatyāni bhāṣayitavyāni |",
  "SA16n1278:5073": "yatkiñciccintayadbhiścatussatyāni cintayitavyāni iti |",
  "SA16n1278:5074": "tatra catussatyabhāṣaṇaṃ śrutamayī prajñā |",
  "SA16n1278:5075": "catussatyacintanaṃ cintāmayī prajñā |",
  "SA16n1278:5076": "catussatyānāṃ lābhaḥ bhāvanāmayī prajñā |",
  "SA16n1278:5077": "evamādinā tatra tatra sutre bhagavān trividhāṃ prajñāmavocat |",
  "SA16n1278:5078": "(pṛ) tisṛṣu prajñāsu kati kāmadhātau |",
  "SA16n1278:5079": "kati rūpadhātau |",
  "SA16n1278:5080": "kati ārūpyadhātau bhavanti |",
  "SA16n1278:5081": "(u) kāmadhātau sarvā bhavanti |",
  "SA16n1278:5082": "yathā hastaka upāsako'tapyaddeveṣūpapadya tatra dharmaṃ deśayati |",
  "SA16n1278:5083": "dharmaṃ deśayan avaśyaṃ tadarthaṃ cintayati |",
  "SA16n1278:5084": "ato jñāyate rūmadhātāvapyasti cintāmayī prajñeti |",
  "SA16n1278:5085": "ārūpyadhātāvasti bhāvanāmayī prajñā |",
  "SA16n1278:5086": "(pṛ) kecidāhuḥ kāmadhātau nāsti bhāvanāmayī prajñā |",
  "SA16n1278:5087": "rūpadhātau nāsti cintāmayī prajñeti |",
  "SA16n1278:5088": "kathamidam |",
  "SA16n1278:5089": "(u) kena pratyayena kāmadhātau nāsti bhāvanāmayī prajñā |",
  "SA16n1278:5090": "(pṛ) na kāmadhātukamārgeṇa sarvāṇi nīvaraṇāni sarvāṇi paryavasthānāni prajahāti yena kāmadhātukaparyavasthānaṃ nābhimukhībhavet |",
  "SA16n1278:5091": "(u) bhavatāṃ śāsane nedaṃ vacanamasti yat na kāmadhātukamārgeṇa nīvaraṇāni paryavasthānāni prajahāti yena kāmadhātukaparyavasthānaṃ nābhimukhībhavediti |",
  "SA16n1278:5092": "āha ca kāmadhātukamārgeṇa kleśāna paribhedayatīti |",
  "SA16n1278:5093": "kimiti |",
  "SA16n1278:5094": "kāmadhātāvasti aśubhādibhāvanā |",
  "SA16n1278:5095": "yathoktaṃ sūtre-aśubhabhāvanāṃ bhāvayan kāmarāgaṃ samūhanti iti |",
  "SA16n1278:5096": "tathā karuṇādāvapi |",
  "SA16n1278:5097": "(pṛ) kāmadhātāvaśubhādibhāvanā nātyantaṃ kleśān samucchedayati |",
  "SA16n1278:5098": "(u) rūpadhātukāśubhādibhāvanāpi nātyantaṃ kleśān samucchindyāt |",
  "SA16n1278:5099": "(pṛ) dauṣṭhulyādyākāraiḥ kleśān prajahāti |",
  "SA16n1278:5100": "nāśubhādinā |",
  "SA16n1278:5101": "(u) dauṣṭhulyādinā kleśān prajahāti nāśubhādinā iti nāsti kiñcana sūtravacanam |",
  "SA16n1278:5102": "uktaṃ hi sūtre-aśubhādinā kleśān samūhanti iti |",
  "SA16n1278:5103": "dauṣṭhulyādīnāṃ kimasti balaṃ kleśānāṃ samucchedakam |",
  "SA16n1278:5104": "[yat] nāstyaśubhādīnām |",
  "SA16n1278:5105": "yadi kāmadhātau dauṣṭhulyādyākāro'sti |",
  "SA16n1278:5106": "anenākāreṇa kleśān samucchindyāt |",
  "SA16n1278:5107": "yadi nāsti, vaktavyaṃ kāraṇaṃ kasmādasti aśubhādiḥ,",
  "SA16n1278:5108": "na dauṣṭhulyādiriti |",
  "SA16n1278:5109": "yadi sannapi na kleśān samucchedayati |",
  "SA16n1278:5110": "rūpadhātau sannapi na samucchindyāt |",
  "SA16n1278:5111": "atrāpi kāraṇaṃ vaktavyaṃ kasmāt kāmadhātau na samucchedayati |",
  "SA16n1278:5112": "rūpadhātau paraṃ samucchedayatīti |",
  "SA16n1278:5113": "kāmadhātau sannapi dauṣṭhulyādirna kleśān samucchedayati |",
  "SA16n1278:5114": "asti vikṣepadhātutvāt |",
  "SA16n1278:5115": "vikṣiptacitto na kiñcitsamucchedayati |",
  "SA16n1278:5116": "yayoktaṃ sūtre-cittasamādhānaṃ mārgaḥ cittavikṣepo'mārga iti |",
  "SA16n1278:5117": "(u) kāraṇaṃ vaktavyaṃ kasmāt kāmadhāturvikṣepadhāturiti |",
  "SA16n1278:5118": "tatrāsti aśubhādibhāvanā yadyayaṃ vikṣepadhātuḥ |",
  "SA16n1278:5119": "kathaṃ kaṅkālādi vilakṣaṇaṃ paśyati |",
  "SA16n1278:5120": "rūpadhātau ca cittasamādhāne kasya vailakṣaṇyamasti |",
  "SA16n1278:5121": "kāmadhāto tu nāsti |",
  "SA16n1278:5122": "(pṛ) rūpadhātukamārgeṇa vairāgyamanuprāpya tadantarā mriyamāṇo rūpadhātāvutpadyate |",
  "SA16n1278:5123": "yathā āṇirāṇiṃ nissārayati |",
  "SA16n1278:5124": "(u) kiṃ nāma vairāgyam |",
  "SA16n1278:5125": "(pṛ) kleśaprahāṇaṃ vairāgyam |",
  "SA16n1278:5126": "rūpadhātukarmārgeṇa kleśān prajahāti |",
  "SA16n1278:5127": "na kāmadhātukena |",
  "SA16n1278:5128": "(u) tīrthikāḥ prahīṇasaṃyojanā api punaḥ kāmadhātau samutpadyante |",
  "SA16n1278:5129": "ataḥ [te] prākṛtā na prahīṇasaṃyojanā ityucyante |",
  "SA16n1278:5130": "yadi [saṃyojanāni] prahāya punarutpadyate |",
  "SA16n1278:5131": "tadā anāsravaḥ kṣīṇasaṃyojano'pi punarutpadyeta |",
  "SA16n1278:5132": "tattu na sambhavati |",
  "SA16n1278:5133": "api coktaṃ sūtre- kṣīṇatrisaṃyojanastrīṇi viṣāṇi samūhantīti |",
  "SA16n1278:5134": "prākṛto na trīṇi saṃyojanāni kṣapayatītyato na vītarāgo bhavati |",
  "SA16n1278:5135": "prākṛtasya nityamasti ātmadṛṣṭiḥ |",
  "SA16n1278:5136": "yataḥ sa na satkāyadṛṣṭyādīn kṣapayati |",
  "SA16n1278:5137": "yadi prākato vairāgyakuśalaḥ,",
  "SA16n1278:5138": "sarve'pi kleśā na syuḥ |",
  "SA16n1278:5139": "kasmāt |",
  "SA16n1278:5140": "sarve hi kleśāḥ pratītyasiddhāḥ |",
  "SA16n1278:5141": "yathoktaṃ sūtre-pratyayebhya ātmā sidhyatīti |",
  "SA16n1278:5142": "yadi pṛthagjanasyāsya kāmadhātukapañcaskandheṣu satkāyadṛṣṭirnodbhavati |",
  "SA16n1278:5143": "urdhvadhātukaskandheṣu punarna bhavet |",
  "SA16n1278:5144": "tadā tu pṛthagjanasya na satkāyadṛṣṭirbhavet |",
  "SA16n1278:5145": "ityastīdṛśo doṣaḥ |",
  "SA16n1278:5146": "evaṃ kleśairatyantakṣīṇairbhavitavyam |",
  "SA16n1278:5147": "pṛthagjano'yamarhan syāt |",
  "SA16n1278:5148": "vastutastu [tasya] kleśā naikāntaṃ kṣīṇāḥ |",
  "SA16n1278:5149": "yathoktaṃ sūtre-dvāvimau bhikṣavaḥ aśanyā phalantyā na santrasataḥ |",
  "SA16n1278:5150": "[katamau dvau] bhikṣuśca kṣīṇāsravo rājā ca cakravartī iti |",
  "SA16n1278:5151": "idānīmayaṃ pṛthagjano'pi na santraset |",
  "SA16n1278:5152": "arhan nābhinandati jīvitaṃ,",
  "SA16n1278:5153": "nābhisantrasati maraṇam |",
  "SA16n1278:5154": "ayaṃ [pṛthagjano]'pi evaṃ syāt |",
  "SA16n1278:5155": "yathā upaseno'rhan āśīviṣadaṣṭo jīvitānte'virūpendriyo'vikṛtarūpaśca babhūva |",
  "SA16n1278:5156": "tathā'yamapi syāt |",
  "SA16n1278:5157": "arhato'ṣṭau lokadharmā na cittamavapātayanti |",
  "SA16n1278:5158": "tathā syādayamapi |",
  "SA16n1278:5159": "vītarāgatvāt |",
  "SA16n1278:5160": "vastutastu pṛthagjanasya vītarāga iti kathyamānasyāpi nedaṃ lakṣaṇaṃ syāt |",
  "SA16n1278:5161": "ato jñāyate na kṣīṇakleśo['ya]miti |",
  "SA16n1278:5162": "(pṛ) pṛthagjanaḥ saṃyojanāni prahāya atrāyuṣo'nte rūpadhātāvutpadyate |",
  "SA16n1278:5163": "yadi saṃyojanāni na prajahāti |",
  "SA16n1278:5164": "kathaṃ tatrotpadyeta |",
  "SA16n1278:5165": "sūtre'pyuktam-asti vītarāgastīrthika iti |",
  "SA16n1278:5166": "āha ca arāḍaḥ kalāma udrako rāmaputro rūpe vītarāga ārūpya utpadyata iti |",
  "SA16n1278:5167": "kiñcāha-rūpeṇa kāmaṃ vijahāti |",
  "SA16n1278:5168": "arūpeṇa rūpaṃ vijahāti |",
  "SA16n1278:5169": "nirodhena smṛtyupasthānāni vijahātīti |",
  "SA16n1278:5170": "ato [yat]bhavatoktaṃ pṛthagjanaḥ kṣīṇakleśo'pi punarutpadyata ityato na kṣīṇa[kleśa] iti |",
  "SA16n1278:5171": "tanna yujyate |",
  "SA16n1278:5172": "bhavānapyāha-pṛthagjanasya sarvāṇi vidyamānāni prahīṇānīti idaṃ vastutaḥ pratiṣiddhamityataḥ kṣīṇo vīta ityucyate |",
  "SA16n1278:5173": "yathoktaṃ gāthāyām-",
  "SA16n1278:5174": "ahaṃ mameti yā cintā mriyamāṇo jahāti tām",
  "SA16n1278:5175": "ayameva vītarāgo nāma |",
  "SA16n1278:5176": "tīrthikānāṃ prahāṇantu maraṇaprahāṇādanyat |",
  "SA16n1278:5177": "maraṇaprahīṇo na rūpārūpyadhātāvutpadyate |",
  "SA16n1278:5178": "yo bālaḥ svabhūmiṃ tyajati taṃ satkṛtavatāmapi nāsti mahāvipākaḥ |",
  "SA16n1278:5179": "yadi vītarāgaṃ tīrthikaṃ satkaroti,",
  "SA16n1278:5180": "mahāvipākaṃ vindate |",
  "SA16n1278:5181": "vacane samāne'pi tadarthastu vibhinnaḥ |",
  "SA16n1278:5182": "ato jñāyate pṛthagjano vastutaḥ prahīṇa[kleśo] vīta[rāga] iti |",
  "SA16n1278:5183": "(u) pratiṣedhe'sti pravibhāgaḥ |",
  "SA16n1278:5184": "yadi gabhīrakleśavyāvartakaḥ tadā rūpārūpadhātāvutpadyate |",
  "SA16n1278:5185": "yadi satkāyadṛṣṭiṃ vyāvṛttavān tadā pūrvokto doṣaḥ |",
  "SA16n1278:5186": "yadi kāmadhātukasatkāyadṛṣṭiṃ na vyāvṛttavān |",
  "SA16n1278:5187": "kathaṃ rūṇarūpyadhātāvutpadyate |",
  "SA16n1278:5188": "vyāvṛttarāgapratighamātrasya rūpadhātāvutpādaḥ |",
  "SA16n1278:5189": "na vyāvṛttasatkāyadṛṣṭikasya |",
  "SA16n1278:5190": "ataḥ pṛthagjano na vastutaḥ prahīṇasaṃyojana iti jñāyate |",
  "SA16n1278:5191": "kāmadhātukasaddharmo'pi kleśavyāvartako'sti |",
  "SA16n1278:5192": "ato jñāyate kāmadhātāvapi bhāvanāmayī prajñā'stīti |",
  "SA16n1278:5193": "sūtre'pyuktam-saptaniścayānatikramya sambodhiṃ vindata iti |",
  "SA16n1278:5194": "ato jñāyate kāmadhātuniśritaḥ samādhistattvajñānajanaka iti |",
  "SA16n1278:5195": "(pṛ) pugdalo'yaṃ prathamadhyānasyāsannabhūmiṃ niścityārhanmārgamanuprāpnoti |",
  "SA16n1278:5196": "na kāmadhātukasamādhim |",
  "SA16n1278:5197": "(u) na yuktam |",
  "SA16n1278:5198": "atikramya saptaniśrayāniti vacanena prathamadhyānaṃ tadāsannabhūmiścātikrāntaiva |",
  "SA16n1278:5199": "na tatrāsti kāraṇamāsannabhūmiṃ niśrayate na kāmadhātukasamādhimiti |",
  "SA16n1278:5200": "yadyayaṃ yogī āsannabhūmimupasannaḥ |",
  "SA16n1278:5201": "kasmānna prathamadhyānamupasampadyate |",
  "SA16n1278:5202": "asyāpi nāsti kāraṇam |",
  "SA16n1278:5203": "susīmasūtre coktam-pūrvaṃ khalu dharmasthitijñānaṃ pañcānnirvāṇajñānamiti |",
  "SA16n1278:5204": "asyārthaḥ nāvaśyaṃ dhyānasamādhiprāptipūrvaka āsravakṣayaḥ |",
  "SA16n1278:5205": "kintu dharmasthitijñānamavaśyaṃ pūrvaṃ kṛtvā paścādāsravakṣayo bhavatīti |",
  "SA16n1278:5206": "ato jñāyate sarvān dhyānasamādhīnatikrāmatīti |",
  "SA16n1278:5207": "dhyānasamādhisamatikramāya sūsīmasūtramāha |",
  "SA16n1278:5208": "yadyāsannabhūmiṃ vedayate |",
  "SA16n1278:5209": "sa eva dhyānasamānadoṣaḥ |",
  "SA16n1278:5210": "sūtre cāsannabhūmiriti vacanaṃ nāsti |",
  "SA16n1278:5211": "svasaṃjñānusmaraṇavikalpo'yam |",
  "SA16n1278:5212": "(pṛ) pūrvamukto mayā āṇidṛṣṭāntaḥ |",
  "SA16n1278:5213": "ato jñāyate anyabhūmikamārgeṇānyabhūmikasaṃyojanaṃ prajahātīti |",
  "SA16n1278:5214": "yathā sūkṣmayāṇyā sthūlāṇiṃ nissārayati |",
  "SA16n1278:5215": "evaṃ rūpadhātukamārgeṇa kāmadhātuṃ prajahāti |",
  "SA16n1278:5216": "yogī yadi pūrvaṃ kāmamakuśaladharmāṃśca prajahāti |",
  "SA16n1278:5217": "taduttaraṃ prathamadhyāne'vatarati |",
  "SA16n1278:5218": "ato jñāyate'vaśyamastyāsannabhūmiḥ yayā kāmaṃ prajahāti |",
  "SA16n1278:5219": "āha ca-rūpamupādāya kāmamatikrāmatīti |",
  "SA16n1278:5220": "yadi nāstyāsannabhūmiḥ |",
  "SA16n1278:5221": "kathaṃ rūpamupādadyāt |",
  "SA16n1278:5222": "uktañca sūtre-yogī śubhaṃ pratilabhamāno'śubhaṃ tyajati tadyathā nandaḥ apsaratṛṣṇāmupādāya pūrvatanakāmaṃ jahau iti |",
  "SA16n1278:5223": "yaśca prathamadhyāne nopaśamarasamanuvindate,",
  "SA16n1278:5224": "na sa pañcakāmaguṇeṣu mahāvadyamatiṃ karoti |",
  "SA16n1278:5225": "ato jñāyate pūrvaṃ prathamadhyānasyāsannabhūmimanuprāpya kāmadhātumutsṛjatīti |",
  "SA16n1278:5226": "ucyate | kāmadhātau śubhamanuprāpyāśubhaṃ prajahati |",
  "SA16n1278:5227": "tadyathāha-pañcanissaraṇasvabhāvā iti |",
  "SA16n1278:5228": "yadyāryaśrāvakaḥ kadācit pañcakāmaguṇā na prītisaumanasyajanakā ityanusmarati |",
  "SA16n1278:5229": "tadā taccittaṃ nābhiramate sirāpakṣadāhavat |",
  "SA16n1278:5230": "yadi [te] nissaraṇadharmā ityanusmarati |",
  "SA16n1278:5231": "tadā cittamabhiramate |",
  "SA16n1278:5232": "āha ca-yogino yadā'kuśalavitarko bhavati |",
  "SA16n1278:5233": "tadā kuśalavitarkeṇa taṃ nirodhayati |",
  "SA16n1278:5234": "tasmādbhavadukta āṇidṛṣṭānto'pi kāmadhātau sambhavati |",
  "SA16n1278:5235": "yat bhavānāharūpamupādāya kāmamatikrāmatīti |",
  "SA16n1278:5236": "idaṃ caramabhavikam |",
  "SA16n1278:5237": "yogī yadi kāmadhātukamārgeṇa kleśān prajahāti |",
  "SA16n1278:5238": "tadanukramaśo yāvadrūpadhātukakuśaladharmān pratilabhate |",
  "SA16n1278:5239": "tasmin samaye kāmadhātoratyantaprahāṇaṃ nāma rūpadhātukadharmapratilābhaḥ |",
  "SA16n1278:5240": "bhavānāha-nirodhasamāpattiṃ pratilabhata iti |",
  "SA16n1278:5241": "arhannapi samādhīn pratilabhate |",
  "SA16n1278:5242": "kintu taccaramabhavikamityucyate |",
  "SA16n1278:5243": "yadbhavatoktaṃ-śubhaṃ praṇītaṃ pramodamupaśamarasañca pratilabhamāna iti |",
  "SA16n1278:5244": "tatsarvaṃ sāmānyataḥ pratyuktam |",
  "SA16n1278:5245": "yadi ca kāmadhātau nāsti samādhiḥ |",
  "SA16n1278:5246": "kathaṃ vyagracittena rūpadhātukakuśalaṃ sākṣātkaroti |",
  "SA16n1278:5247": "(pṛ) prajñāvimuktasyārhato nāsti samādhiḥ |",
  "SA16n1278:5248": "prajñā paramasti |",
  "SA16n1278:5249": "(u) tatra dhyānasamādhimātrasya niṣedhaḥ |",
  "SA16n1278:5250": "avaśyaṃ bhavitavyamalpakālaṃ samāhitacittena yāvadekaṃ kṣaṇam |",
  "SA16n1278:5251": "yathā sūtre bhagavānāha-bhikṣūṇāṃ cīvaraṃ gṛhṇatāṃ triṣu [kleśa] viṣeṣu satsvapi cīvarāsaṅgo niruddha eveti |",
  "SA16n1278:5252": "vyagracittasya tattvajñānamutpadyata iti na kiñcitsūtramāha |",
  "SA16n1278:5253": "sarvathāha-samāhito yathābhūtaṃ prajānātīti ||",
  "SA16n1278:5254": "trividhaprajñāvargaścaturvanavatyuttaraśatatamaḥ |",
  "SA16n1278:5255": "195 catuḥ pratisaṃvidvargaḥ",
  "SA16n1278:5256": "(pṛ) asti dharmasthiteḥ pratyāsannaṃ laukikaṃ jñānam |",
  "SA16n1278:5257": "katamadidam |",
  "SA16n1278:5258": "(u) idaṃ ūṣmādidharme prajñaptividārakaṃ jñānam |",
  "SA16n1278:5259": "jñānamidaṃ sāṃvṛtasatyadarśana[rūpa]tvāt laukikam |",
  "SA16n1278:5260": "āryamārgasya pratyāsannatvāt dharmasthiteḥ pratyāsannamityucyate |",
  "SA16n1278:5261": "(pṛ) idaṃ satyadarśanamārge anāgatabhāvanādīnāṃ jñānam |",
  "SA16n1278:5262": "(u) anāgatabhāvanādīnāṃ jñānaṃ nāstīti paścādvakṣyate |",
  "SA16n1278:5263": "kasmāt |",
  "SA16n1278:5264": "dharmalakṣaṇavidāraṇe hi nāsti prajñapticittam |",
  "SA16n1278:5265": "ataḥ satyadarśanamārge na laukikaṃ jñānaṃ bhāvayati |",
  "SA16n1278:5266": "(pṛ) sūtra uktam-catasraḥ pratisaṃvida iti |",
  "SA16n1278:5267": "katamā imāḥ |",
  "SA16n1278:5268": "(u) akṣareṣu, yā pratisaṃvit |",
  "SA16n1278:5269": "iyaṃ dharmapratisaṃvit |",
  "SA16n1278:5270": "ruteṣu pratisaṃvit niruktipratisaṃvit |",
  "SA16n1278:5271": "yaduta [nānā] digantaravyavahṛtarutaviśeṣa[jñāna]m |",
  "SA16n1278:5272": "yathoktaṃ sūtre-janapadaniruktau nābhiniveśeta yogī iti |",
  "SA16n1278:5273": "rutasyāprayoge'rtho duradhigamaḥ |",
  "SA16n1278:5274": "akṣarābhāve'rtho na prakāśyo bhavati |",
  "SA16n1278:5275": "iyameva niruktirakuṇṭhā akṣayā asandigdhaṃ subhāṣitamityucyate |",
  "SA16n1278:5276": "yathoktaṃ sūtre-santi catvāro bhāṣitadharmāḥ kiñcidbhāṣitaṃ sārthagati nākṣayakaram |",
  "SA16n1278:5277": "kiñcidakṣayakaraṃ na sārthagati |",
  "SA16n1278:5278": "kiñcidubhayavat iti |",
  "SA16n1278:5279": "kiñcinnobhayavat iti |",
  "SA16n1278:5280": "idaṃ trividhaṃ jñānaṃ niruktyupāyaḥ |",
  "SA16n1278:5281": "nāmapadajñāne yadarthapratisaṃvedanam,",
  "SA16n1278:5282": "iyamarthapratisaṃvit |",
  "SA16n1278:5283": "yathāha-santi catvāro bhāṣitadharmāḥ kaścidarthopāyaḥ na vyañjanopāyaḥ |",
  "SA16n1278:5284": "kaścidvayañjanopāyo nārthopāyaḥ |",
  "SA16n1278:5285": "kaścidubhayopāyaḥ |",
  "SA16n1278:5286": "kaścinnobhayopāyaḥ |",
  "SA16n1278:5287": "ya etaccatuḥpratisaṃvitprāptaḥ sa upāyasampanno duṣpradhṛṣyo duradhigamyo dharmabhāṣaṇe |",
  "SA16n1278:5288": "[tasya] subhāṣitamakṣaya[kara]mapi sārthagati |",
  "SA16n1278:5289": "prajñā'navasannā vacananiruktiścā pratihatā bhavati |",
  "SA16n1278:5290": "(pṛ) pratisaṃvidiyaṃ kathaṃ pratilabdhavyā bhavati |",
  "SA16n1278:5291": "(u) pūrvādhvanīnakarmapratyayāt |",
  "SA16n1278:5292": "yadi pratyadhva prajñāpratyayaṃ skandhādyupāyañca samyagbhāvayati |",
  "SA16n1278:5293": "tadā tadbhāvanābalādihaivādhvani aśikṣitākṣarasūtrādhyayano'pi [tatra] jñānaṃ vindate |",
  "SA16n1278:5294": "yathā divyacakṣurabhijñādiṣu |",
  "SA16n1278:5295": "(pṛ) katamaḥ pudgalaḥ pratilabhate |",
  "SA16n1278:5296": "(u) āryapudgala eva pratilabhate |",
  "SA16n1278:5297": "kecidāhuḥ-arhanneva pratilabhate |",
  "SA16n1278:5298": "na śaikṣajanā iti |",
  "SA16n1278:5299": "nāyaṃ tathā niyamaḥ |",
  "SA16n1278:5300": "śaikṣā api aṣṭavimokṣān vindate |",
  "SA16n1278:5301": "kasmānna pratilabhanta idaṃ jñānam |",
  "SA16n1278:5302": "(pṛ) catasra imāḥ pratisaṃvidaḥ kasmin dhātau vartante |",
  "SA16n1278:5303": "(u) kāmadhātau rūpadhātau ca sarvā bhavanti |",
  "SA16n1278:5304": "ārūpyadhātau kevalamarthapratisaṃvidasti |",
  "SA16n1278:5305": "pratisaṃvid dvividhā bhavati sāsravā anāsraveti |",
  "SA16n1278:5306": "śaikṣāṇāṃ dvividhā ca bhavati |",
  "SA16n1278:5307": "aśaikṣāṇāṃ kevalamanāsravā |",
  "SA16n1278:5308": "pratilābhe tu sarvā yugapadvindate |",
  "SA16n1278:5309": "striyo'pi pratilabhante yathā dharmadinnādayo bhikṣuṇyaḥ ||",
  "SA16n1278:5310": "catuḥpratisaṃvidvargaḥ pañcanavatyuttaraśatatamaḥ |",
  "SA16n1278:5311": "196 pañcajñānavargaḥ",
  "SA16n1278:5312": "pañca jñānāni-dharmasthitijñānaṃ,",
  "SA16n1278:5313": "nirvāṇajñānaṃ araṇājñānaṃ praṇidhijñānaṃ prāntakoṭikajñānamiti |",
  "SA16n1278:5314": "tatra dharmāṇāmutpādajñānaṃ dharmasthitijñānam |",
  "SA16n1278:5315": "yathā jātipratyayaṃ jarāmaraṇaṃ yāvadavidyāpratyayāḥ saṃskārā iti |",
  "SA16n1278:5316": "asti vā tathāgato nāsti vā tathāgataḥ |",
  "SA16n1278:5317": "eṣāṃ svabhāvaḥ sadā sthita ityato dharmasthitijñānamityucyate |",
  "SA16n1278:5318": "eṣāṃ dharmāṇāṃ nirodho nirvāṇajñānam |",
  "SA16n1278:5319": "yathā jātinirodhe jarāmaraṇanirodhaḥ |",
  "SA16n1278:5320": "yāvadavidyānirodhe saṃskāranirodha iti |",
  "SA16n1278:5321": "(pṛ) tathā cet nirvāṇajñānamapi dharmasthitijñānaṃ bhavati |",
  "SA16n1278:5322": "kasmāt |",
  "SA16n1278:5323": "yataḥ asti vā tathāgato nāsti vā tathāgataḥ |",
  "SA16n1278:5324": "asya svabhāvo'pi sadā sthitaḥ |",
  "SA16n1278:5325": "(u) dharmāṇāṃ kṣayanirodho nirvāṇamityākhyāyate |",
  "SA16n1278:5326": "asmin kṣayanirodhe ko dharmaḥ sthitaḥ |",
  "SA16n1278:5327": "(pṛ) nirvāṇaṃ kimadravyamasat |",
  "SA16n1278:5328": "(u) skandhānāmaśeṣanirodho nirvāṇamiti kīrtyate |",
  "SA16n1278:5329": "tatra kimasti [avaśiṣṭam] |",
  "SA16n1278:5330": "(pṛ) dravyasat nirvāṇam |",
  "SA16n1278:5331": "tat kena jñāyate |",
  "SA16n1278:5332": "nirodhasatyaṃ hi nirvāṇam |",
  "SA16n1278:5333": "duḥkhādīnāṃ satyānāṃ vastusattvāt nirvāṇamapi vastusat |",
  "SA16n1278:5334": "kiñca nirvāṇasya jñānaṃ nirodhajñānaṃ bhavati |",
  "SA16n1278:5335": "yadyasan dharmaḥ |",
  "SA16n1278:5336": "kasya dharmasya jñānamutpadyate |",
  "SA16n1278:5337": "sūtre ca bhagavānavocat-asti,",
  "SA16n1278:5338": "bhikṣavaḥ kṛtako jāto bhūtaḥ saṃskṛtadharmaḥ |",
  "SA16n1278:5339": "asti [bhikṣavaḥ] akṛtako'jāto'bhūto'saṃskṛtadharma iti |",
  "SA16n1278:5340": "api coktam-santi dvidhaiva dharmāḥ saṃskṛto'saṃskṛta iti |",
  "SA16n1278:5341": "saṃskṛtadharma iti utpādasthitivyayavikṛtaḥ |",
  "SA16n1278:5342": "asaṃskṛta anutpādasthitivyayavikṛtaḥ |",
  "SA16n1278:5343": "kiñcoktaṃ sūtre-ye vidyante saṃskṛtā vā asaṃskṛtā vā nirodho nirvāṇaṃ teṣāmagramākhyāyate iti |",
  "SA16n1278:5344": "āha ca-rūpamanityam |",
  "SA16n1278:5345": "rūpanirodhe nirvāṇaṃ nityam |",
  "SA16n1278:5346": "evaṃ yāvadvijñānamapi |",
  "SA16n1278:5347": "sūtre coktam-nirodhaḥ sākṣātkartavya iti |",
  "SA16n1278:5348": "yadyasan dharmaḥ |",
  "SA16n1278:5349": "katamaḥ sākṣātkartavyaḥ |",
  "SA16n1278:5350": "bhagavān bahudhātukasūtra āha-vidvān saṃskṛtadhātumasaṃskṛtādhātuñca yathābhūtaṃ prajānāti |",
  "SA16n1278:5351": "iti |",
  "SA16n1278:5352": "yo'saṃskṛtadhātuḥ tadeva nirvāṇam |",
  "SA16n1278:5353": "yathābhūtajñātaṃ kathamabhāva ityucyate |",
  "SA16n1278:5354": "sarveṣu sūtreṣu nāsti kiñcinniyataṃ vacanaṃ nirvāṇamasaddharma iti |",
  "SA16n1278:5355": "ato jñāyate yannirvāṇamasaditi tat bhavataḥ svasaṃjñāvikalpa eveti |",
  "SA16n1278:5356": "ucyate | yadi skandhānāṃ viyoge'pi punarasti dharmāntaraṃ nirvāṇamiti |",
  "SA16n1278:5357": "tadā dharmāṇāmaśeṣanirodho nirvāṇamiti na syāt |",
  "SA16n1278:5358": "yadi nirvāṇaṃ sat |",
  "SA16n1278:5359": "tadā vaktavyaḥ asti svabhāvaḥ ko'yamiti |",
  "SA16n1278:5360": "nirvāṇālambanaḥ samādhiranimitta ityākhyāyate |",
  "SA16n1278:5361": "yadi dharmalakṣaṇamapi sajīvam |",
  "SA16n1278:5362": "kimasallakṣaṇaṃ bhavati |",
  "SA16n1278:5363": "yathoktaṃ sūtre-yogī rūpalakṣaṇaṃ prahīṇaṃ paśyati yāvaddharmalakṣaṇaṃ prahīṇaṃ paśyati iti |",
  "SA16n1278:5364": "sūtre ca tatra tatroktam-sarve dharmā anityāḥ sarve dharmā anātmānaḥ |",
  "SA16n1278:5365": "teṣāṃ vyupaśamo nirvāṇamiti |",
  "SA16n1278:5366": "tatrātmā sarvadharmāṇāṃ svabhāvaḥ |",
  "SA16n1278:5367": "yat sarvadharmāṇāṃ svabhāvādarśanam |",
  "SA16n1278:5368": "tadā anātmadarśanaṃ bhavati |",
  "SA16n1278:5369": "yadi nirvāṇaṃ dharmaḥ tadā nāsti svabhāva iti darśanaṃ nopalabdhuṃ śakyate |",
  "SA16n1278:5370": "asya dharmasya nirodhābhāvāt |",
  "SA16n1278:5371": "yathā yatra ghaṭo'sti |",
  "SA16n1278:5372": "na tatra ghaṭasya vināśadharmo'sti |",
  "SA16n1278:5373": "ghaṭe vinaṣṭe tu ghaṭo vinaṣṭa iti vaktuṃ śakyate |",
  "SA16n1278:5374": "vṛkṣacchede'pyevam |",
  "SA16n1278:5375": "evaṃ saṃskārā athāpi vartante |",
  "SA16n1278:5376": "tadā na nirvāṇamityākhyāyate |",
  "SA16n1278:5377": "saṃskārāṇāṃ nirodhe tu nirvāṇamityākhyā bhavati |",
  "SA16n1278:5378": "duḥkhanirodhaśca na punardharmāntaraṃ bhavati |",
  "SA16n1278:5379": "yathoktaṃ sūtre-yadidaṃ bhikṣavo duḥkhaṃ nirudhyate anyadduḥkhaṃ notpadyate na punastatsantatirasti |",
  "SA16n1278:5380": "idaṃ sthānaṃ paramaṃ śāntaṃ śiva yaduta sarvapratinissargaḥ kāyikacaitasikarāgātyantavisaṃyogo nirodho nirvāṇamiti |",
  "SA16n1278:5381": "tatredaṃ duḥkhaṃ nirudhyate |",
  "SA16n1278:5382": "anyaddaḥkhaṃ notpadyata iti vacane ko dharmo nirvāṇādanyo bhavati |",
  "SA16n1278:5383": "nāpyasti punaḥ pṛthak kṣayadharmaḥ |",
  "SA16n1278:5384": "utpannamātrā tṛṣṇā nirudhyate,",
  "SA16n1278:5385": "ajātā na jāyate |",
  "SA16n1278:5386": "tasmin samaye kṣayo nāma |",
  "SA16n1278:5387": "ko dharmaḥ punarasti kṣaya ityabhidhīyamānaḥ |",
  "SA16n1278:5388": "dravyato nābhidhātuṃ śakyate |",
  "SA16n1278:5389": "atha sattā dharmasya nāmāntaram |",
  "SA16n1278:5390": "pañcaskandhānāmabhāvo nirvāṇamityucyate |",
  "SA16n1278:5391": "tatrābhāvo vidyamānaḥ san sattetyucyeta |",
  "SA16n1278:5392": "itīdantu na sambhavati |",
  "SA16n1278:5393": "aśeṣanirodhe nirvāṇamityabhidhīyate |",
  "SA16n1278:5394": "tadyathā cīvarakṣayaḥ punarna dharmāntaramasti |",
  "SA16n1278:5395": "tathā no cet cīvarakṣayādirapi pṛthak dharmaḥ syāt |",
  "SA16n1278:5396": "bhavānavocat-asti nirodhajñānamiti |",
  "SA16n1278:5397": "tadapyabādhitam |",
  "SA16n1278:5398": "tadyathā vṛkṣacchedādau [vṛkṣaccheda] jñānamutpadyate |",
  "SA16n1278:5399": "na cāsti pṛthak chedadharmaḥ |",
  "SA16n1278:5400": "saṃskāravaśāttatra jñānamutpadyate |",
  "SA16n1278:5401": "yat sarvasaṃskārāṇāmabhāvaḥ |",
  "SA16n1278:5402": "[tat] nirvāṇaṃ bhavati |",
  "SA16n1278:5403": "yathā yatra yannāsti tatra tena śūnyamiti jñānam |",
  "SA16n1278:5404": "(pṛ) kimidānīṃ nāsti nirvāṇam |",
  "SA16n1278:5405": "(u) na nāsti nirvāṇamiti |",
  "SA16n1278:5406": "kintu nāsti dravyadharma[rūpam] |",
  "SA16n1278:5407": "yadi nāsti nirvāṇam |",
  "SA16n1278:5408": "tadā sadā sarvatra jātimaraṇamasti |",
  "SA16n1278:5409": "na kadācinmokṣasamayaḥ |",
  "SA16n1278:5410": "yathā asti ghaṭabhaṅgaḥ vṛkṣasamucchedaḥ |",
  "SA16n1278:5411": "paraṃ tu nāsti dravyato dharmāntaramastīti |",
  "SA16n1278:5412": "[anena] anyasatyādivacanamapi pratyuktam |",
  "SA16n1278:5413": "kasmāt |",
  "SA16n1278:5414": "asti duḥkhanirodha ityato'styajāto'bhūto'kṛtako'saṃskṛta ityādivacanaṃ sarvamapratihatam |",
  "SA16n1278:5415": "araṇājñānamiti |",
  "SA16n1278:5416": "yena jñānena na raṇāyate pareṇa saha |",
  "SA16n1278:5417": "idamaraṇā [jñāna]m |",
  "SA16n1278:5418": "kecidāhuḥ-maitrīcittamidamiti |",
  "SA16n1278:5419": "maitrīcittānna sattvānupahanti |",
  "SA16n1278:5420": "anye kecidāhuḥ-śūnyatāvihāro'yamiti |",
  "SA16n1278:5421": "anena śūnyatāvihāreṇa na vastunā raṇāyate |",
  "SA16n1278:5422": "kecidvadantinirvāṇābhirucicittamidamiti |",
  "SA16n1278:5423": "nirvāṇābhirucyā hi na raṇāspadamasti |",
  "SA16n1278:5424": "kecidvadanti-caturthadhyānagataṃ [kiñcidida] miti |",
  "SA16n1278:5425": "nedaṃ niyamena tathā |",
  "SA16n1278:5426": "etajjñānabhāvitacittasyārhato nāsti [raṇāspadaṃ] kiñcit |",
  "SA16n1278:5427": "praṇidhijñānamiti |",
  "SA16n1278:5428": "dharmeṣu apratihataṃ praṇidhijñānamityucyate |",
  "SA16n1278:5429": "(pṛ) tathā cet bhagavato buddhasya kevalamidaṃ jñānaṃ syāt |",
  "SA16n1278:5430": "(u) evameva |",
  "SA16n1278:5431": "buddho bhagavānevaitajjñānasampannaḥ |",
  "SA16n1278:5432": "anye [ta]dbalādhiṣṭhitā apratihata[jñānaṃ] vindante |",
  "SA16n1278:5433": "prāntakoṭikajñānamiti |",
  "SA16n1278:5434": "yat yogī prakṛṣṭamuttamaṃ jñānaṃ sarvadhyānasamādhibhiḥ paribhāvitaṃ parivardhitaṃ pratilabhya [sva]jīvitasya bṛddhau hrāse vaśitāṃ vindate |",
  "SA16n1278:5435": "idaṃ prāntakoṭikajñānamityucyate ||",
  "SA16n1278:5436": "pañcajñānavargaḥ ṣaṇṇavatyuttaraśatatamaḥ |",
  "SA16n1278:5437": "197 ṣaḍabhijñājñānavargaḥ",
  "SA16n1278:5438": "asti ṣaḍabhijñājñānam |",
  "SA16n1278:5439": "ṣaḍabhijñāḥ-kāyarddhiḥ dviyacakṣuḥ divyaśrotraṃ paracittajñānaṃ pūrvanivāsānusmṛtirāsravakṣaya[jñāna]miti |",
  "SA16n1278:5440": "kāyarddhiriti |",
  "SA16n1278:5441": "yogī svakāyādapo'gniñcāviṣkaroti |",
  "SA16n1278:5442": "vihāyasā gacchati |",
  "SA16n1278:5443": "āvirbhavati |",
  "SA16n1278:5444": "tirobhavati |",
  "SA16n1278:5445": "sūryācandramasau parāmṛśati |",
  "SA16n1278:5446": "brahmāṇamīśvaraṃ nānānirmitāṃścādhigacchati |",
  "SA16n1278:5447": "īdṛśaṃ karma kāyarddhiḥ |",
  "SA16n1278:5448": "(pṛ) kathamidaṃ setsyati |",
  "SA16n1278:5449": "(u) yogī dhyānasamādhīnāṃ samyak bhāvanayā vindate |",
  "SA16n1278:5450": "yathoktaṃ sūtre-dhyānasamādhānasya balamacintyamiti |",
  "SA16n1278:5451": "kecidāhuḥ-nirmāṇacittamavyākṛtamiti |",
  "SA16n1278:5452": "idamayuktam |",
  "SA16n1278:5453": "yadyayaṃ yogī parahitāya nānānirmitaṃ pradarśayati |",
  "SA16n1278:5454": "kasmāttadavyākṛtaṃ bhavet |",
  "SA16n1278:5455": "kecidāhuḥ-kāmadhātukacittena kāmadhātukanirmitaṃ karoti |",
  "SA16n1278:5456": "rūpadhātukacittena rūpadhātukanirmitaṃ karotīti |",
  "SA16n1278:5457": "tadapyayuktam |",
  "SA16n1278:5458": "cakṣurādyapi evaṃ syāt |",
  "SA16n1278:5459": "kāmadhātukavijñānena kāmadhātukarūpameva paśyedityādi |",
  "SA16n1278:5460": "yadi rūpadhātukacittaṃ kāmadhātukacittaṃ karoti |",
  "SA16n1278:5461": "ko doṣo'sti |",
  "SA16n1278:5462": "kecidāhuḥ-prathamadhyānābhijñayā brahmalokaṃ gacchati yāvaccaturthadhyānābhijñayā rūpaparyantaṃ gacchatīti |",
  "SA16n1278:5463": "idamapyayuktam |",
  "SA16n1278:5464": "indriyabalavaśāt yatra kutracit gacchati |",
  "SA16n1278:5465": "yadi tīkṣṇendriyaḥ,",
  "SA16n1278:5466": "prathamadhyānābhijñayā caturthadhyānamanuprāpnoti |",
  "SA16n1278:5467": "mṛdvindriyo dvitiyadhyānābhijñayā'pi na prathamadhyānamupayojayati |",
  "SA16n1278:5468": "yathā mahābrahmā [sahāṃ] patiḥ dhyānasyāntaramanuprāptaḥ |",
  "SA16n1278:5469": "na tatrāsti [tasyā]bhijñā |",
  "SA16n1278:5470": "prathamadhyānabalena anyān brahmadevānanuprāpnoti |",
  "SA16n1278:5471": "naiva tu prathamadhyānena brahmāvāsaṃ prajānāti |",
  "SA16n1278:5472": "bhagavān pūrvanivāsena ārūpyamanusmarati |",
  "SA16n1278:5473": "yathoktaṃ sūtre rūpe vā ārūpye vā pūrvatanīnamupapattyāyatanaṃ bhagavān sarvaṃ prajānāti |",
  "SA16n1278:5474": "ato nāsti niyamaḥ |",
  "SA16n1278:5475": "kecidāhuḥ-divyacakṣuḥ prajñāsvabhāvamiti |",
  "SA16n1278:5476": "tadapyayuktam |",
  "SA16n1278:5477": "divyacakṣurālokavaśena siddham |",
  "SA16n1278:5478": "prajñā tu naivam |",
  "SA16n1278:5479": "(pṛ) sūtra uktam-ālokalakṣaṇaṃ bhāvayan jñānadarśanaṃ sādhayati iti |",
  "SA16n1278:5480": "jñānadarśanameva divyacakṣuḥ |",
  "SA16n1278:5481": "(u) maivam |",
  "SA16n1278:5482": "api cāha-divyaśrotraṃ na prajñāsvabhāvamiti |",
  "SA16n1278:5483": "tat śrotramityākhyāyate iti |",
  "SA16n1278:5484": "ato na prajñāsvabhāvam |",
  "SA16n1278:5485": "divyacakṣuḥ pratyutpannaṃ rūpamālambate |",
  "SA16n1278:5486": "na tathā manovijñānam |",
  "SA16n1278:5487": "divyacakṣurvibhaṅge coktam-jñānaṃ sattvakarmavipāka[bhūta]m |",
  "SA16n1278:5488": "cakṣurvijñānasya nāsti balamidam |",
  "SA16n1278:5489": "kintu manovijñānasya jñānaṃ cakṣurvijñānaprayogakāle samutpadyate |",
  "SA16n1278:5490": "ato dhyānasamādhibhya utpannaṃ rūpaṃ divyacakṣurityucyate |",
  "SA16n1278:5491": "(pṛ) divyacakṣuṣaḥ saṃsthānaṃ kiṃ mahat kiṃ vālpam |",
  "SA16n1278:5492": "(u) tārakāpramāṇasadṛśam |",
  "SA16n1278:5493": "(pṛ) andhasya katham |",
  "SA16n1278:5494": "(u) cakṣurāyatanena sahaiva bhavati |",
  "SA16n1278:5495": "(pṛ) kiṃ divyacakṣurekaṃ uta dve |",
  "SA16n1278:5496": "(u) dve bhavataḥ |",
  "SA16n1278:5497": "(pṛ) yāṃ kāñciddiśamanupaśyati |",
  "SA16n1278:5498": "(u) sarvā diśo vyāpya paśyati |",
  "SA16n1278:5499": "(pṛ) kiṃ nirmite'pyasti |",
  "SA16n1278:5500": "(u) nāsti |",
  "SA16n1278:5501": "nirmāturasti |",
  "SA16n1278:5502": "divyaśrotravādo'pyevam |",
  "SA16n1278:5503": "yogī tat paracittaṃ vetti |",
  "SA16n1278:5504": "yat paracittajñānam |",
  "SA16n1278:5505": "(pṛ) kasmānnocyate paracaitasikajñānam |",
  "SA16n1278:5506": "(u) asmādeva kāraṇānnāsti pṛthak caitasikam |",
  "SA16n1278:5507": "parakīyasaṃjñāvedanādīnāṃ jñānamapi paracittajñānameva |",
  "SA16n1278:5508": "kecidāhuḥ-jñānamidaṃ sajātīyālambanam |",
  "SA16n1278:5509": "yathā sāsraveṇa sāsravaṃ jānāti anāsraveṇa anāsravaṃ jānāti iti |",
  "SA16n1278:5510": "tadayuktam |",
  "SA16n1278:5511": "neme vadanti kāraṇaniyamam-anena kāraṇena sajātīyamevālambanaṃ jānātīti |",
  "SA16n1278:5512": "kecidvadanti-pratyutpannamātrālambanamiti |",
  "SA16n1278:5513": "tadapyayuktam |",
  "SA16n1278:5514": "kiñcidanāgatālambanam |",
  "SA16n1278:5515": "yathā kaścidavitarkasamādhimupasampannaḥ prajānāti asmāt samādhervyutthite evamevaṃ vitarko bhaviṣyatīti |",
  "SA16n1278:5516": "kecidvadanti-jñānamidaṃ na mārgasatyaṃ prajānātīti |",
  "SA16n1278:5517": "tadayuktam |",
  "SA16n1278:5518": "yadi prajānāti |",
  "SA16n1278:5519": "ko doṣaḥ |",
  "SA16n1278:5520": "āha ca-pratyekabuddho mārgasatyadarśanagatatṛtīyacittaṃ jñāsyāmīti saptamaṃ cittameva paśyati |",
  "SA16n1278:5521": "śrāvakastṛtīyacittaṃ jñāsyāmīti ṣoḍaśaṃ cittameva paśyati |",
  "SA16n1278:5522": "kimayaṃ na mārgasatyadarśanaṃ prajānāti |",
  "SA16n1278:5523": "kecidāhuḥ-jñānamidaṃ na prajānāti ūrdhvabhūmimūrdhva[bhūmi] pudgalamūrdhvamindriyamiti |",
  "SA16n1278:5524": "idamapyaniyatam |",
  "SA16n1278:5525": "devā api prajānānti bhagavataścittam |",
  "SA16n1278:5526": "tadyathā bhagavānekadā pariṣadaṃ vihāya punargrahaṇecchāmanvasmarat |",
  "SA16n1278:5527": "tat sarvaṃ brahmā prājānat |",
  "SA16n1278:5528": "kiñcaikasmin samaye manasyacintayat-rājā bhūtvā yathādharmaṃ lokaṃ vineṣyāmīti |",
  "SA16n1278:5529": "mārastadeva jñātvā samāgatyāyācata |",
  "SA16n1278:5530": "devā api jānanti-ayamarhan yāvadayaṃ strotaāpattipratipannaka iti |",
  "SA16n1278:5531": "bhikṣavo'pi prajānanti bhagavataścittam |",
  "SA16n1278:5532": "tadyathā bhagavati parinirvāṇābhimukhe sati anirūddho bhagavatopasampannān dhyānasamādhīn yathākramamajānīt |",
  "SA16n1278:5533": "kecidāhuḥ-jñānamidaṃ nārūpyaṃ prajānātīti |",
  "SA16n1278:5534": "ida mayuktam |",
  "SA16n1278:5535": "bhagavān hi pūrvanivāsā[nusmṛtyā] ārūpyaṃ prajānāti |",
  "SA16n1278:5536": "paracittajñānenāpi tathā jñāne ko doṣaḥ |",
  "SA16n1278:5537": "(pṛ) kathaṃ paricittaṃ jānāti |",
  "SA16n1278:5538": "(u) ālambane sati jānāti |",
  "SA16n1278:5539": "yadi cittaṃ rūpāvacaraṃ,",
  "SA16n1278:5540": "rūpālambanaṃ cittaṃ bhavati |",
  "SA16n1278:5541": "ityādi |",
  "SA16n1278:5542": "(pṛ) tathā cet paracittaṃ sarvadharmālambanaṃ syāt |",
  "SA16n1278:5543": "(u) evameva [syāt] |",
  "SA16n1278:5544": "yadi na jānātyālambanaṃ,",
  "SA16n1278:5545": "katamat cittaṃ jānīyāt |",
  "SA16n1278:5546": "yathoktaṃ sūtre-bhavataścittamevamevamiti prajānāmi iti |",
  "SA16n1278:5547": "idameva rūpādyālambanam |",
  "SA16n1278:5548": "paracittajñānaṃ trividham-nimittajñānaṃ,",
  "SA16n1278:5549": "vipākapratilabdhaṃ,",
  "SA16n1278:5550": "bhāvanāpratilabdhamiti |",
  "SA16n1278:5551": "nimittajñānamiti yathā aṅgamantrādinā jānāti |",
  "SA16n1278:5552": "vipākaprāptamiti yathā asurādīnām |",
  "SA16n1278:5553": "bhāvanāpratilabdhamiti dhyānasamādhibhāvanābalapratilabdhaṃ paracittajñānam |",
  "SA16n1278:5554": "idameva ṣaḍabhijñāsu bhāvanāpratilabdhamityucyate |",
  "SA16n1278:5555": "yadatītādhvanīskandhānāmanusmaraṇaṃ [tat] pūrvanivāsānusmaraṇam |",
  "SA16n1278:5556": "(pṛ) keṣāṃ skandhānāmanusmaraṇaṃ karoti |",
  "SA16n1278:5557": "(u) svaskandhān paraskandhānasattvaskandhāṃścānusmarati |",
  "SA16n1278:5558": "jinānāṃ skandhānanuramarannapi teṣāṃ śīlādīn dharmānanusmarati |",
  "SA16n1278:5559": "kena tat jñāyate |",
  "SA16n1278:5560": "yathā śāriputraḥ bhagavantaṃ pratyāha-ahamatītānāgatānāṃ tathāgatānāṃ cittamajānannapi teṣāṃ dharmaṃ jānāmīti |",
  "SA16n1278:5561": "śuddhāvāsā devāstathāgatacittaṃ jānantītyato bhagavantamupasampadyāhuḥ-atītatathāgatānāṃ bhagavan iryāpatho'pyevamiti |",
  "SA16n1278:5562": "(pṛ) pūrvanivāsā[nusmṛti] vibhaṅge kasmāduktaṃ saha nimittena saha jātyeti |",
  "SA16n1278:5563": "(u) anusmṛtirviśadetyata evaṃ nimittasaṃjñāmavocat amukaḥ pudgalaḥ ityādi |",
  "SA16n1278:5564": "vastuvijñānena nimittamityucyate |",
  "SA16n1278:5565": "jātirnāma gotram |",
  "SA16n1278:5566": "yathāhuḥ-idaṃ tava kulaṃ iyaṃ tava jātiriti |",
  "SA16n1278:5567": "jātiṃ nimittañca militvā vadatītyato jñānadarśanaṃ viśuddham |",
  "SA16n1278:5568": "(pṛ) kasmādviśadānusmaraṇaṃ bhavati |",
  "SA16n1278:5569": "(u) atītadharmā niruddhā na nimittāni |",
  "SA16n1278:5570": "athāpi tān jñātuṃ prabhavatīdamadbhutam |",
  "SA16n1278:5571": "kaścinnimittābhyuhena jānan na viśadaṃ jānāti |",
  "SA16n1278:5572": "yajjinaurasāḥ [te]'pi punarevam |",
  "SA16n1278:5573": "ato jātiṃ nimittaṃ militvoktam |",
  "SA16n1278:5574": "kaścit pūrvanivāsajñānaṃ prayojayati |",
  "SA16n1278:5575": "kadācit samārgayā cintāmayaprajñayā prajānātyatītamadhvānam |",
  "SA16n1278:5576": "yathā saṃskārapratyayaṃ vijñānam |",
  "SA16n1278:5577": "anayordvayościntāmayī prajñā viśiṣyate |",
  "SA16n1278:5578": "kasmāt |",
  "SA16n1278:5579": "asti hi pudgalasya aṣṭamahāsahasrakalpān jānato'pi nāstīyaṃ cintāmayī prajñā |",
  "SA16n1278:5580": "ato mithyādṛṣṭirutpadyate |",
  "SA16n1278:5581": "yadi ta āgataṃ jarāmaraṇaṃ bhavati |",
  "SA16n1278:5582": "tadatītya na punarasti [iti] |",
  "SA16n1278:5583": "samārgacintāmayaprajñasya naivāsti taccittam |",
  "SA16n1278:5584": "(pṛ) kecidāhuḥ-jñānamidamatītaṃ kramaśo'nusmaratīti |",
  "SA16n1278:5585": "tadayuktam |",
  "SA16n1278:5586": "yadi kṣaṇakrameṇānusmarati |",
  "SA16n1278:5587": "ekasminneva kalpe vastu durvijñeyaṃ sarvataḥ |",
  "SA16n1278:5588": "kiṃ punarapramāṇakalpe (pṛ)",
  "SA16n1278:5589": "sūtre kasmāduktam-ahamekanavatikalpānāgatya nāpaśyaṃ [kimapi] dānamapacīyamānaṃ vinā vipākena iti |",
  "SA16n1278:5590": "(u) bhagavānatra saptabuddhān sākṣīcakāra |",
  "SA16n1278:5591": "dīrghāyuṣkāḥ śuddhāvāsā api buddhairna samadarśinaḥ |",
  "SA16n1278:5592": "bhagavān yathābhūtajñānaṃ pratilabdhavānityataḥ pariśuddhaguṇaḥ |",
  "SA16n1278:5593": "yadi satkaroti [tathāgataṃ] sa ubhayorlokayoḥ puṇyamanuprāpnoti |",
  "SA16n1278:5594": "ata etadubhayamuktam |",
  "SA16n1278:5595": "kecidāhuḥ-jñānamidaṃ nordhvabhūmiṃ prajānātīti |",
  "SA16n1278:5596": "tadayuktam |",
  "SA16n1278:5597": "ūrdhva[bhūmika] kāyarddhyādau pratyuktameva |",
  "SA16n1278:5598": "(pṛ) yadi smṛtisvabhāvamidam |",
  "SA16n1278:5599": "kuto jñānamityucyate |",
  "SA16n1278:5600": "(u) smṛtirnimittamanusambhavati |",
  "SA16n1278:5601": "atītaṃ na nimittam |",
  "SA16n1278:5602": "athāpyanusmarati |",
  "SA16n1278:5603": "prajñāviśeṣameva smṛtiriti brūmaḥ |",
  "SA16n1278:5604": "pūrvanivāsānusmṛtistrividhā-pūrvanivāsajñānaprayogiṇī,",
  "SA16n1278:5605": "vipākapratilabdhā,",
  "SA16n1278:5606": "punarātmasmṛtisañjananīti |",
  "SA16n1278:5607": "pūrvanivāsajñānaṃ bhāvanāpratilabdham |",
  "SA16n1278:5608": "vipākapratilabdhamiti yathā'surādīnām |",
  "SA16n1278:5609": "punarātmasmṛtisañjananī yanmanuṣyagatau bhavati |",
  "SA16n1278:5610": "(pṛ) kena karmaṇā punarātmasañjananī bhavati |",
  "SA16n1278:5611": "(u) sattvānāmavihiṃsanena karmaṇā pratilabhate |",
  "SA16n1278:5612": "kasmāt |",
  "SA16n1278:5613": "maraṇakāla upapattikāle ca duḥkhābhihatatvānmuṣitasmṛtirbhavati |",
  "SA16n1278:5614": "tatrāmoṣaṇaṃ durlabham |",
  "SA16n1278:5615": "ataḥ kuśalaṃ karmāpekṣyate |",
  "SA16n1278:5616": "kecidvadanti-idamatītaṃ saptādhvaparamamanusmaratīti |",
  "SA16n1278:5617": "nāyaṃ niyamaḥ |",
  "SA16n1278:5618": "kaścit pratyadhvamavihiṃsanadharmasubhāvitatvāt suciraṃ viprakṛṣṭañcānusmarati |",
  "SA16n1278:5619": "āsravakṣayajñānasākṣātkārābhijñeti |",
  "SA16n1278:5620": "vajropamasamādhirayam |",
  "SA16n1278:5621": "vajropamasamādhirayamāsravakṣayarūpaḥ anāvaraṇamārgaḥ |",
  "SA16n1278:5622": "āsravakṣayaḥ aśaikṣajñānamityucyate |",
  "SA16n1278:5623": "vajropamasamādhinā āsravāṇāṃ nirodhaḥ kṣayaḥ |",
  "SA16n1278:5624": "[sa] āsravakṣayajñānasākṣātkārābhijñetyucyate |",
  "SA16n1278:5625": "(pṛ) anye ṛddhi [pādā] api vaktavyāḥ;",
  "SA16n1278:5626": "kena dharmeṇa sākṣātkaroti |",
  "SA16n1278:5627": "(u) uktameva pūrvaṃ dhyānasamādhīn gabhīraṃ bhāvayan ṛddhipādān sākṣātkarotīti |",
  "SA16n1278:5628": "yatprayojanamanusṛtya sākṣātkāraḥ sākṣātkṛtaṃ vastu,",
  "SA16n1278:5629": "[sa] sarva ṛddhipādaḥ |",
  "SA16n1278:5630": "kecidāhuḥ-sarva āryamārgā asravakṣayasyopāyāḥ |",
  "SA16n1278:5631": "yathoktaṃ sūtre-tathāgate loka utpanne supuruṣā dharmaṃ śrutvā pravrajitāḥ śīlaṃ samādadānā apanītapañca nīvaraṇāḥ samādhiṃ bhāvayantaḥ satyaṃ paśyanti ityādi sarvamāsravakṣayasyopāyāḥ |",
  "SA16n1278:5632": "kecidāhuḥ-dānādayaḥ kuśaladharmā api āsravakṣayasya nidānāni |",
  "SA16n1278:5633": "yathoktaṃ sūtre-yogino dānaṃ kṣīṇāsravaśūnyānātmajñānaṃ sādhayatīti |",
  "SA16n1278:5634": "idamucyate tattvata āsravakṣayasākṣātkārābhijñā iti |",
  "SA16n1278:5635": "asyaiva dharmasya nāmāntaraṃ vajropamasamādhiriti |",
  "SA16n1278:5636": "nimittāni samūhantīti vajratvam |",
  "SA16n1278:5637": "tīrthikāḥ pañcābhijñā bhavanti |",
  "SA16n1278:5638": "tairasya tattvajñānasyāpratilabdhatvāt |",
  "SA16n1278:5639": "(pṛ) anātmajñānena ātmadṛṣṭiṃ bhindyāt |",
  "SA16n1278:5640": "kathamanena kāmapratighādi prajahāti |",
  "SA16n1278:5641": "(u) anātmajñānena sarvāṇi nimittāni nirundhe |",
  "SA16n1278:5642": "nimittābhāvātsarve kleśā nirudhyante |",
  "SA16n1278:5643": "(pṛ) adyena anātmajñānena nimittāni nirundhe |",
  "SA16n1278:5644": "dvitīyajñānādinā ka upayogaḥ (u)",
  "SA16n1278:5645": "nimittāni niruddhānyapi punarutpadyante |",
  "SA16n1278:5646": "ato dvitīyādyapekṣate |",
  "SA16n1278:5647": "(pṛ) yadi niruddhaṃ punarutpadyate |",
  "SA16n1278:5648": "tadā anavasthaṃ nimittaṃ bhavati |",
  "SA16n1278:5649": "tathā sati nārhanmārgaḥ |",
  "SA16n1278:5650": "(u) astyavasthā |",
  "SA16n1278:5651": "yathā paśyāmaḥ stanyaṃ śuṣyat punaḥ prasravati |",
  "SA16n1278:5652": "asti kaścit kālaḥ [yadā] stanyaṃ pratiruddhapayaḥprasūti bhavati |",
  "SA16n1278:5653": "tadā avadhirbhavati |",
  "SA16n1278:5654": "nimittamapyeyam |",
  "SA16n1278:5655": "yathā ca tapte'yasi kṛṣṇalakṣaṇaṃ niruddhaṃ punarutpadyate |",
  "SA16n1278:5656": "yāvallohitalakṣaṇamutpadyate |",
  "SA16n1278:5657": "sa samayo'vadhirityucyate |",
  "SA16n1278:5658": "kalalādayo dṛṣṭāntā apyevam |",
  "SA16n1278:5659": "yasmin samaye nimittāni niruddhāni na punarutpadyante |",
  "SA16n1278:5660": "sa samayo'rhanmārgapratilambhaḥ |",
  "SA16n1278:5661": "(pṛ) kimarhato'tyantābhāvarūpāṇi nimittāni |",
  "SA16n1278:5662": "(u) yadā asamāhitacittasthaḥ,",
  "SA16n1278:5663": "tasmin samaye santyapi rūpādinimittāni |",
  "SA16n1278:5664": "kintu na doṣajanakāni |",
  "SA16n1278:5665": "yadi kiścit cakṣuṣā rūpāṇi dṛṣṭvā mithyāmanaskāreṇa mithyā vikalpayati |",
  "SA16n1278:5666": "tadā doṣājanakāni bhavanti |",
  "SA16n1278:5667": "(pṛ) kimanātmaśūnyajñānam |",
  "SA16n1278:5668": "(u) yadyogī pañcasu skandheṣu prajñaptaṃ sattvaṃ na paśyati |",
  "SA16n1278:5669": "dharmaśūnyatvāt rūpakāyanirodhaṃ yāvadvijñānanirodhaṃ paśyati |",
  "SA16n1278:5670": "idamucyate anātmaśūnyajñānam |",
  "SA16n1278:5671": "(pṛ) prajñaptikṛtā dharmā nityavartinaḥ |",
  "SA16n1278:5672": "[teṣu] tṛṣṇādayaḥ kleśā api praheyāḥ |",
  "SA16n1278:5673": "yathoktam-padārthā nityasthāyinaḥ |",
  "SA16n1278:5674": "vyavasāyī tu [tatra] kāmatṛṣṇāṃ prajahāti iti |",
  "SA16n1278:5675": "kiṃ nirodhalakṣaṇamapekṣate |",
  "SA16n1278:5676": "(u) sūtra uktam-yatkiñcitsamudayadharma,",
  "SA16n1278:5677": "tatsarvaṃ nirodhadharma |",
  "SA16n1278:5678": "teṣu dharmeṣu virajo dharmacakṣuḥ pratilabhata iti |",
  "SA16n1278:5679": "yo nirodhena prahāṇaṃ tadatyantaprahāṇam |",
  "SA16n1278:5680": "kaścidyogī rūpeṣu vītarāgaḥ kāmapratighaṃ kṣapayati |",
  "SA16n1278:5681": "tadarthaṃ bhāgavānīdṛśīṃ gāthāmavocat |",
  "SA16n1278:5682": "kiñcāha-saṃskārāḥ svabhāvaśūnyā māyāvat |",
  "SA16n1278:5683": "prākṛtā ajñā vadanti-te vastusanta iti |",
  "SA16n1278:5684": "śaikṣāḥ punaḥ prajānanti-te tucchā riktā māyāvaditi |",
  "SA16n1278:5685": "arhannapi māyāṃ [kiṃ] na paśyati |",
  "SA16n1278:5686": "ato jñāyate yayā prajñayā dharmāṇāṃ nirodhaṃ sākṣātkaroti iyamāsravakṣayajñānasākṣātkriyābhijñeti ||",
  "SA16n1278:5687": "ṣaḍabhijñāvargaḥ saptanavatyuttaraśatatamaḥ |",
  "SA16n1278:5688": "198 jñānakṣāntivargaḥ",
  "SA16n1278:5689": "(pṛ) sūtra uktam-yo yogī saptabhirupāyaistribhirarthāvalokanaiḥ samanvitaḥ so'smin dharme kṣipramāsravakṣayamanuprāpnotīti |",
  "SA16n1278:5690": "kimidaṃ jñānam |",
  "SA16n1278:5691": "(u) saptopāyā nāma śrutamayī prajñā cintāmayī prajñā ca |",
  "SA16n1278:5692": "kasmāt |",
  "SA16n1278:5693": "asamāhitacitta evaṃ vicārayati-yadidaṃ rūpam,",
  "SA16n1278:5694": "ayaṃ rūpasamudayaḥ ayaṃ rūpanirodhaḥ iyaṃ rūpanirodhagāminī pratipat,",
  "SA16n1278:5695": "[ayaṃ] rūpāsvādaḥ,",
  "SA16n1278:5696": "[ayaṃ] rūpādīnavaḥ idaṃ rūpanissaraṇaṃ iti |",
  "SA16n1278:5697": "(pṛ) yadīyaṃ śrutamayī cintāmayī prajñā |",
  "SA16n1278:5698": "kasmādāha-kṣipramāsravakṣayamanuprāpnotīti |",
  "SA16n1278:5699": "(u) yadyapīyaṃ śrutamayī cintāmayī prajñā tathāpyevaṃ pañcaskandhān vikalpayan ātmamatiṃ vibhedayati |",
  "SA16n1278:5700": "ata āha-kṣipramāsravakṣayamanuprāpnotīti |",
  "SA16n1278:5701": "trividhāvalokanajñānaṃ yaduta saṃskārā anityā duḥkhā anātmāna iti |",
  "SA16n1278:5702": "skandhadhātvāyatanamukhena saṃskārān paśyato nāstyartho hitaṃ vā |",
  "SA16n1278:5703": "(pṛ) tathā cet pūrvamādīnava uktameva-anityā duḥkhā iti |",
  "SA16n1278:5704": "nissaraṇe coktam-anātmāna iti |",
  "SA16n1278:5705": "kasmātpunarucyate trividhamidamavalokanamiti |",
  "SA16n1278:5706": "(u) trividhāḥ śikṣate-pūrvaṃ śrutamayīṃ cintāmayīṃ prajñām |",
  "SA16n1278:5707": "paścāt bhāvanāmayīṃ prajñām |",
  "SA16n1278:5708": "pūrvaṃ śrutamayyāṃ cintāmayyāṃ prajñāyāmuktāḥ sapta prakārāḥ |",
  "SA16n1278:5709": "paścādbhāvanāmayyāṃ prajñāyāṃ trayaḥ prakārāḥ |",
  "SA16n1278:5710": "kasmāt |",
  "SA16n1278:5711": "yadanityaṃ tat duḥkhamiti lakṣaṇasya bhaṅgo nāma anityasya bhaṅgaḥ nānityasaṃskārāṇāṃ bhaṅgaḥ |",
  "SA16n1278:5712": "pūrvaṃ kāmakaṣāyotsarga ukte'pi noktaṃ kathamutsṛjatīti |",
  "SA16n1278:5713": "paścāttābaduktaṃ trividhamarthāvalokanam |",
  "SA16n1278:5714": "(pṛ) katamā aṣṭa kṣāntayaḥ |",
  "SA16n1278:5715": "(u) yatkiñcit jñānaṃ prajñaptividāraṇam,",
  "SA16n1278:5716": "iyaṃ kṣāntirityucyate |",
  "SA16n1278:5717": "kṣāntiriyamūṣmamurdhakṣāntilaukikāgradharmeṣva[sti] |",
  "SA16n1278:5718": "(pṛ) yogino'pi buddhe dharme saṅghe śīladiṣu kṣāntirasti |",
  "SA16n1278:5719": "kasmāduktamaṣṭāviti |",
  "SA16n1278:5720": "(u) prādhānyāduktam |",
  "SA16n1278:5721": "prādhānyaṃ mārgapratyāsannatā |",
  "SA16n1278:5722": "yathā duḥkhe dharmajñānāya duḥkhe dharmakṣāntirityevamādi |",
  "SA16n1278:5723": "kasmāt |",
  "SA16n1278:5724": "pūrvaṃ hi mārgānukūlāṃ cintāmayīṃ prajñāṃ prayujya paścātpratyakṣajñānamanuprāpnoti |",
  "SA16n1278:5725": "yathā hastipakaḥ pūrvaṃ hastipadaṃ dṛṣṭvā tena jñānena prajānāti-atra vartata iti |",
  "SA16n1278:5726": "paścādabhimukhīkaroti |",
  "SA16n1278:5727": "tathā yogyapi pūrvaṃ kṣāntyā'nvayajñāne na nirvāṇamabhyūhya paścāt tena jñānenābhimukhīkaroti |",
  "SA16n1278:5728": "ataḥ sūtra uktam-[evaṃ] jānan[evaṃ] paśyan āsravakṣayamanuprāpnotīti ||",
  "SA16n1278:5729": "jñānakṣāntivargo'ṣṭanavatyuttaraśatatamaḥ",
  "SA16n1278:5730": "199 navajñānavargaḥ",
  "SA16n1278:5731": "(pṛ) kecidābhidharmikā vadanti arhan kṣayajñānaṃ sākṣātkurvan sāṃvṛtāni nava jñānāni prāpnoti yaduta kāmadhātupratisaṃyuktaṃ kuśalamavyākṛtaṃ [jñānaṃ] yāvannaivasaṃjñānāsaṃjñāyatanapratisaṃyuktaṃ kuśalamavyākṛtaṃ [jñāna]m |",
  "SA16n1278:5732": "kathamidam |",
  "SA16n1278:5733": "(u) na sarvo'rhan sarvān dhyānasamādhīn prāpnoti |",
  "SA16n1278:5734": "kathaṃ nava jñānāni prāpnuyāt |",
  "SA16n1278:5735": "(pṛ) sarvo'rhan dhyānasamādhīn prāpnoti |",
  "SA16n1278:5736": "na tu sarvaḥ samāpattimabhimukhīkaroti |",
  "SA16n1278:5737": "(u) yadi samāpattiṃ nābhimukhīkaroti |",
  "SA16n1278:5738": "katamā prāptirnāma |",
  "SA16n1278:5739": "yathā kaścidāha-granthaṃ jānāmi,",
  "SA16n1278:5740": "tadakṣaramekantu na vijānāmīti |",
  "SA16n1278:5741": "tathedamapyasti |",
  "SA16n1278:5742": "(pṛ) yo vītarāgaḥ san na prathamadhyānasamāpattiṃ nādyāpi pratyakṣīkṛtavān |",
  "SA16n1278:5743": "sa āyuṣo'nte['pi] na tāmutpādayati |",
  "SA16n1278:5744": "(u) sūtre tūktam-asminnantarāle samāpadya paścāttāṃ samutpādayediti |",
  "SA16n1278:5745": "idānīṃ kathamasminnantarāle'samāpannastāṃ samutpādayati |",
  "SA16n1278:5746": "(pṛ) yadi rāgādvirajyamānasyātītānāgatāni sarvāṇi dhyānāni mūlataḥ prāpnāni |",
  "SA16n1278:5747": "tadvipākena [ta]dutpattiṃ prāpnoti |",
  "SA16n1278:5748": "(u) anāgataṃ karma akṛtamabhūtaṃ na vipākaṃ prāpayati |",
  "SA16n1278:5749": "atītāni dhyānāni citta utpannacarāṇi yadi vipākaṃ prayacchanti |",
  "SA16n1278:5750": "tadā avidyamānatāhāniḥ |",
  "SA16n1278:5751": "kiñca nānāgatakarmāṇi prāpnuyāt |",
  "SA16n1278:5752": "yadi prāpyamiti,",
  "SA16n1278:5753": "anāgataṃ sarvaṃ prāpyaṃ syāt |",
  "SA16n1278:5754": "kasya pratibandhāt prāptyaprāptī staḥ |",
  "SA16n1278:5755": "(pṛ) yadyanāgato dharmo na prāpya iti |",
  "SA16n1278:5756": "śaikṣo nāṣṭabhiraṅgaiḥ samanvitaḥ syāt |",
  "SA16n1278:5757": "aśaikṣo'pi daśabhiraṅgaiḥ samanvitaḥ |",
  "SA16n1278:5758": "kasmāt |",
  "SA16n1278:5759": "yasya dvitīyadhyānādi niśritya samyak dharmaniyāmāvakrāntirbhavati |",
  "SA16n1278:5760": "so'nāgate samyaksaṅkalpaṃ prāpnoti |",
  "SA16n1278:5761": "yadi yogī kṣayajñānamabhimuravīkaroti |",
  "SA16n1278:5762": "tadā'nāgate'dhvani samy dṛṣṭiṃ prāpnoti kaścidārūpyasamādhiṃ niśrityārhatphalaṃ prāpnoti |",
  "SA16n1278:5763": "ayamanāgate samyaksaṅkalpaṃ samyagvācaṃ samyakkarmāntaṃ samyagājīvaṃ prāpnoti |",
  "SA16n1278:5764": "yadi tṛtīyadhyānādi niśrityāryamārgaṃ prāpnoti |",
  "SA16n1278:5765": "so'nāgate prītiṃ prāpnoti |",
  "SA16n1278:5766": "evamādayo dharmāstadā na syuḥ |",
  "SA16n1278:5767": "ato jñāyate astyanāgato dharma iti |",
  "SA16n1278:5768": "yadi ca nāsti anāgata [dharmaḥ] kathaṃ bhāvako phalāni dhyānasamādhyādīnanuprāpsyati |",
  "SA16n1278:5769": "yogī yadā mārgānvayajñāne vartate |",
  "SA16n1278:5770": "prathamaphalasaṅgṛhītāni sarvāṇi jñānāni samādhīṃśca sarvathā'nuprāpnoti |",
  "SA16n1278:5771": "tathā no cet phalāni gaṇayitvā gaṇayitvā'nuprāpnuyāt |",
  "SA16n1278:5772": "kasmāt |",
  "SA16n1278:5773": "phalāni sarvāṇyabhimukhīkāle prāpnuyāditīdaṃ na sambhavati |",
  "SA16n1278:5774": "ato jñāyate bhavedanāgate bhāvaneti |",
  "SA16n1278:5775": "ucyate | yat bhavatoktam-aṅgaiḥ samanvita iti |",
  "SA16n1278:5776": "idamabādhitam |",
  "SA16n1278:5777": "kasmāt |",
  "SA16n1278:5778": "śīlādyaṅgāni kramaśaḥ prāpyante naikakālamiti brūmaḥ |",
  "SA16n1278:5779": "ato nāsti dūṣaṇam |",
  "SA16n1278:5780": "yaduktaṃ bhavatā keṣāñcitprāptistajjātīyātā[mapi] |",
  "SA16n1278:5781": "yoginaḥ [kutracit] duḥkhajñānaprāptāvanyaduḥkhajñānajātiḥ prāptā bhavati |",
  "SA16n1278:5782": "yathā manuṣyajātiḥ prāptetyato manuṣyalakṣaṇaṃ prāptaṃ bhavati |",
  "SA16n1278:5783": "nāpi pratikṣaṇaṃ kramaśo manuṣyalakṣaṇaṃ prāptamiti |",
  "SA16n1278:5784": "tathedamapi |",
  "SA16n1278:5785": "(pṛ) yogino vidyamānaduḥkhādīnāṃ jñānāni kramikāṇīti sarvaṃ parihṛtameva |",
  "SA16n1278:5786": "strotaāpattiphalasaṅgṛhītānāṃ jñānānāṃ prāptiḥ punaraikakālikī |",
  "SA16n1278:5787": "(u) anāsravajñānāni prāptāni tu na parihīyante |",
  "SA16n1278:5788": "(pṛ) yadi pūrvaṃ prāptāni na parihīyante |",
  "SA16n1278:5789": "tadā prāptiḥ prayoga iti nāsti bhedaḥ |",
  "SA16n1278:5790": "kasmāt |",
  "SA16n1278:5791": "prāptaphala eva yogī ityādidoṣaḥ |",
  "SA16n1278:5792": "(u) yadi nāsti viśeṣaḥ |",
  "SA16n1278:5793": "kimavadyaṃ bhavati |",
  "SA16n1278:5794": "yathā sampannaphalo'pi yogītyucyate |",
  "SA16n1278:5795": "tathedamapi |",
  "SA16n1278:5796": "pudgalo'yaṃ punarviśiṣṭaṃ dharmaṃ prāpnotītyato'sti pravibhāgaḥ |",
  "SA16n1278:5797": "ato nāsti doṣaḥ |",
  "SA16n1278:5798": "yathā samāpattapañcaśīlaḥ punaḥ pravrajyāsaṃvaramanuprāpnuvannapi na maulikaśīlebhyaḥ parihīyate |",
  "SA16n1278:5799": "prāptaphalasya ca mārgādarśanādasti pravibhāgaḥ |",
  "SA16n1278:5800": "yathā kaścidādau vastu jānannapi viśiṣṭavastu[darśanāya yatata] iti pravibhāgo'sti |",
  "SA16n1278:5801": "tathe damapi |",
  "SA16n1278:5802": "ato jñāyate nāstyanāgatasya prāptiriti |",
  "SA16n1278:5803": "kiñca yogī śūnyānātmajñāne viharati |",
  "SA16n1278:5804": "tasmin samaye kathamanuprāpnoti laukikaṃ dharmam |",
  "SA16n1278:5805": "ato jñāyate kṣayajñānaprāptau na laukikajñānamanuprāpnotīti |",
  "SA16n1278:5806": "(pṛ) imāni laukikajñānāni kṣayajñānena sahārhataḥ samādhisamāpattivyutthānacittakriyāṃ prāpayanti |",
  "SA16n1278:5807": "(u) arhataścittaṃ santānena pravartamānaṃ pratikṣaṇaṃ viśuddham |",
  "SA16n1278:5808": "yadi punarnavajñānāni prāpnoti |",
  "SA16n1278:5809": "cakṣurādi sarvaṃ punaḥ prāpyeta |",
  "SA16n1278:5810": "tathā no cet na navajñānāni prāpnuyāt |",
  "SA16n1278:5811": "uktañca-anāgatabhāvanāyā nāsti hetuḥ pratyayo vā iti |",
  "SA16n1278:5812": "kasmāt |",
  "SA16n1278:5813": "ete hi vadanti-satyadarśanamārge kevalaṃ nimittābhāsaṃ jñānaṃ bhāvayati |",
  "SA16n1278:5814": "cintanāmārge'pi nimittābhāsamanimittābhāsañca bhāvayati |",
  "SA16n1278:5815": "satyadarśanamārge nordhvabhūmiṃ bhāvayati |",
  "SA16n1278:5816": "cintanāmārge tu bhāvayati |",
  "SA16n1278:5817": "mārgānvayajñāne na sāṃvṛtaṃ kuśalaṃ bhāvayati |",
  "SA16n1278:5818": "anyasmin jñāne tu bhāvayati |",
  "SA16n1278:5819": "ānantaryamārge na paracittajñānaṃ bhāvayati |",
  "SA16n1278:5820": "śraddhāvibhukto darśanaprāptatvena parivartamānaḥ sarvasminnānantaryavimuktimārge na sāṃvṛtaṃ mārgaṃ bhāvayati |",
  "SA16n1278:5821": "samayavimuktaḥ akopyavimuktatayā parivartamāno navānantarya[mārgeṣu] aṣṭavimokṣamārgeṣu saṃvṛtaṃ mārgaṃ na bhāvayati |",
  "SA16n1278:5822": "navame vimuktimārge [tu] bhāvayati |",
  "SA16n1278:5823": "sūkṣmacitte na bhāvayati sarvamanāsravam |",
  "SA16n1278:5824": "etyevamādīnāṃ sarveṣāṃ nāsti kāraṇam |",
  "SA16n1278:5825": "ato bhavān yadi vā samyagdyetuṃ brūyāt yadi vā śraddhāpayet |",
  "SA16n1278:5826": "kiñca śaikṣabhāvanayā bhāvanā bhavati |",
  "SA16n1278:5827": "ūṣma[gatā]diṣu sthitikāle uttamāni sarvāṇi kuśalamūlāni bhāvayati |",
  "SA16n1278:5828": "sarvathā prakarṣakaraṇārthatvāt |",
  "SA16n1278:5829": "yathā sūtramadhīyānasya sarvathā vaiśadyopakāro bhavati |",
  "SA16n1278:5830": "ata ūṣmagatādidharmakālāt yāvat kṣayajñānaṃ sarveṣāṃ bhāvanā bhavati |",
  "SA16n1278:5831": "tathā no cet saddheturvaktavyaḥ ||",
  "SA16n1278:5832": "navajñānavarga ekonadviśatatamaḥ |",
  "SA16n1278:5833": "200 daśajñānavargaḥ",
  "SA16n1278:5834": "daśa jñānāni-dharmajñānaṃ anvayajñānaṃ,",
  "SA16n1278:5835": "paracittajñānaṃ saṃvṛtijñānaṃ,",
  "SA16n1278:5836": "catvāri satyajñānāni,",
  "SA16n1278:5837": "kṣayajñānamanutpādajñānamiti |",
  "SA16n1278:5838": "pratyutpannadharmajñānameva dharmajñānamityucyate |",
  "SA16n1278:5839": "yathoktaṃ sūtre-bhagavānānandamāmantryāha-asmin dharme evaṃ jñānena dṛṣṭvā evaṃ pratibudhyasva |",
  "SA16n1278:5840": "atīte'nāgate'pyevaṃ jānīhīti |",
  "SA16n1278:5841": "vaktavyaṃ pratyutpannadharmajñānamiti |",
  "SA16n1278:5842": "idānīṃ pratyutpannamanuktvā kevalamucyate dharmajñānamiti |",
  "SA16n1278:5843": "yathoktaṃ sūtre-bālaḥ pratyutpannaṃ dharmaṃ bahumanyate |",
  "SA16n1278:5844": "jñānī anāgataṃ bahumanyata iti |",
  "SA16n1278:5845": "kiñcāha-pratyutpannāḥ kāmā anāgatāḥ kāmāśca mārasenā māradheyā mārabandhanā ityādau sarvatrocyate pratyutpannavādaḥ |",
  "SA16n1278:5846": "idaṃ saṃkṣipyavacanāt kevalaṃ dharmajñānamityucyate |",
  "SA16n1278:5847": "avaśiṣṭadharmajñānamanvayajñānamiti vadanti |",
  "SA16n1278:5848": "avaśiṣṭā iti yadutātītā anāgatā dharmāḥ |",
  "SA16n1278:5849": "pratyutpannadharmānanu paścāt jānātīti anvayajñānam |",
  "SA16n1278:5850": "kasmāt |",
  "SA16n1278:5851": "dṛṣṭadharmajñānapūrvakaṃ hi anvayajñānam |",
  "SA16n1278:5852": "dharmajñānaṃ nāma dṛṣṭajñānamityucyate |",
  "SA16n1278:5853": "etaddharmajñānamanusṛtya vitarkitaṃ jñānamanvayajñānamityucyate |",
  "SA16n1278:5854": "(pṛ) anvayajñānamidamanāsravaṃ jñānam |",
  "SA16n1278:5855": "anāsravaṃ jñānaṃ kathamanvayajñānaṃ bhavati |",
  "SA16n1278:5856": "(u) loke'pyastyanvayajñānam |",
  "SA16n1278:5857": "kasmāt |",
  "SA16n1278:5858": "dharmajñānamanvayajñānaṃ paracittajñānaṃ duḥkhajñānaṃ samudayajñānaṃ nirodhajñānaṃ mārgajñānañca sarvaṃ sāsravamanāsravamasti |",
  "SA16n1278:5859": "imāni jñānāni ūṣmagatādidharmeṣu sāsravāṇi niyāmāvakrāntiprāpyāṇi anāsravāṇi |",
  "SA16n1278:5860": "(pṛ) kecidāhuḥ-kāma [sampratiyukteṣu] saṃskāreṣu [yadanāsravaṃ] jñānaṃ [kāmasampratiyuktānāṃ saṃskārāṇāṃ] hetau [yadanāsravaṃ] jñānaṃ [kāmasampratiyuktānāṃ saṃskārāṇāṃ] nirodhe [yadanāsravaṃ] jñānaṃ [kāmasampratiyuktānāṃ saṃskārāṇāṃ] prahāṇāya mārge [yadanāsravaṃ] jñānam,",
  "SA16n1278:5861": "idamucyate dharmajñānam |",
  "SA16n1278:5862": "rūpārūpyasampratiyukteṣu saṃskāreṣu yadanāsravaṃ jñānaṃ rūpārūpyasampratiyuktānāṃ saṃskārāṇāṃ hetau yadanāsravaṃ jñānaṃ rūpārūpyasampratiyuktānāṃ saṃskārāṇāṃ nirodhe yadanāsravaṃ jñānaṃ rūpārūpyasampratiyuktānāṃ saṃskārāṇāṃ prahāṇāya mārge yadanāsravaṃ jñānam,",
  "SA16n1278:5863": "idamucyate'nvayajñānam iti |",
  "SA16n1278:5864": "kathamidam |",
  "SA16n1278:5865": "(u) uktaṃ hi sūtre-bhagavānānandamāmantryāha-atītae'nāgate caivaṃ prajānīhīti |",
  "SA16n1278:5866": "na kiñcitsūtramāha-rūpārūpyasampratiyukteṣu saṃskāreṣu jñānamanvayajñānamiti |",
  "SA16n1278:5867": "kiñcoktaṃ sūtre-yogī anusmaret-ahamidānīṃ dṛṣṭarūpeṇopadruto bhavāmi |",
  "SA16n1278:5868": "atīte'pi rūpeṇopadruto'bhavam,",
  "SA16n1278:5869": "anāgate'pi rūpeṇopadruto bhaviṣyāmīti |",
  "SA16n1278:5870": "api coktaṃ sūtre-jātipratyayaṃ jarāmaraṇam |",
  "SA16n1278:5871": "atīte'nāgate'pyevaṃ syāditi |",
  "SA16n1278:5872": "tathāvocadaśvaghoṣabodhisattvo gāthām-",
  "SA16n1278:5873": "pratyakṣamālokya ca janma duḥkhaṃ duḥkhaṃ tathātītamapīti viddhi |",
  "SA16n1278:5874": "yathā ca tat duḥkhamidañca duḥkhaṃ tathānāgatamapyavehi |",
  "SA16n1278:5875": "[bījasvabhāvo hi yatheha dṛṣṭo bhūto'pi bhavyo'pi tathānumeyaḥ |]",
  "SA16n1278:5876": "patyakṣataśca jvalano yathoṣṇo bhūto'pi bhavyo'pi tathoṣṇa eva || iti |",
  "SA16n1278:5877": "evamādi duḥkhaṃ mahāvaibhāṣikā api vadanti |",
  "SA16n1278:5878": "atītānāgatādhvanīnadharmajñānamevānvayajñānam |",
  "SA16n1278:5879": "asya ca yuktirasti |",
  "SA16n1278:5880": "kasmāt |",
  "SA16n1278:5881": "yogī hi atīte'nāgāmini pratyutpanne ca duḥkhe nirvidyate |",
  "SA16n1278:5882": "nirveda eva eṣu dharmeṣu tattvajñānaprādurbhāvaḥ |",
  "SA16n1278:5883": "yathā pratyutpannāḥ saṃskārā duḥkham |",
  "SA16n1278:5884": "tathātītā anāgatāḥ saṃskārā api duḥkham |",
  "SA16n1278:5885": "kena jñānena atītānāgatān dharmān jānāti |",
  "SA16n1278:5886": "yadīdaṃ dharmajñānam |",
  "SA16n1278:5887": "rūpārūpyasampratiyuktāḥ saṃskārā api santyatītā anāgatāḥ |",
  "SA16n1278:5888": "teṣāṃ jñānamapi dharmajñānaṃ syāt |",
  "SA16n1278:5889": "tathā ca dharmajñānameva nānvayajñānamasti |",
  "SA16n1278:5890": "yadi rūpārūpyasampratiyukteṣu atītānāgateṣu saṃskāreṣu jñānāntaramastīti |",
  "SA16n1278:5891": "kāmasampratiyukteṣvatītānāgateṣu saṃskāreṣu ca jñānāntaraṃ bhavet |",
  "SA16n1278:5892": "tadarthameva ābhidharmikā āhuḥ-asti prāptiraprāptirityato'nupūrveṇa satyaṃ paśyatīti |",
  "SA16n1278:5893": "kāmadhātusampratisaṃyuktaṃ duḥkhaṃ prāptiḥ |",
  "SA16n1278:5894": "rūpārūpyasampratiyuktaṃ duḥkhamaprāptiḥ |",
  "SA16n1278:5895": "ata ekasmin samaya ubhayajñānaṃ na sambhavati |",
  "SA16n1278:5896": "yadyaprāptirduḥkhamanvayajñānena jñāyate |",
  "SA16n1278:5897": "idānīṃ kāmadhātāvaprāptirduḥkhamapi anvayajñānena jñāyeta |",
  "SA16n1278:5898": "(pṛ) kena jñānena saṃyojanaprahāṇamārgo bhavati |",
  "SA16n1278:5899": "(u) [tatra] dharmajñānamātramupayujyate |",
  "SA16n1278:5900": "anvayajñānamupāyamārge vartate |",
  "SA16n1278:5901": "(pṛ) kiṃ dharmajñānamupayujyate |",
  "SA16n1278:5902": "(u) duḥkhe dharmajñānaṃ nirodhe dharmajñānañcopayujyate |",
  "SA16n1278:5903": "kasmāt |",
  "SA16n1278:5904": "yogī anityaṃ duḥkhamiti paśyan śūnyamanātmeti paśyati |",
  "SA16n1278:5905": "tasmin samaye saṃskārāṇāṃ nirodhaṃ sākṣātkaroti |",
  "SA16n1278:5906": "anyat jñānaṃ sarvamupāyaḥ |",
  "SA16n1278:5907": "(pṛ) kiṃ duḥkhaṃ dṛṣṭvā nirodho bhavati |",
  "SA16n1278:5908": "(u) vedanāḥ dukhaṃ paśyati |",
  "SA16n1278:5909": "tatrātmamatirutpadyate |",
  "SA16n1278:5910": "atastāsāmapi nirodhaṃ paśyati |",
  "SA16n1278:5911": "yathoktam-adhyātmavimuktatvāt tṛṣṇāyāḥ kṣaye nirodhe svata evārhan prāpta ityucyate |",
  "SA16n1278:5912": "iti |",
  "SA16n1278:5913": "(pṛ) nanu sūtre kiṃ noktaṃ sarvasaṃskārāṇāṃ prahāṇaṃ prahāṇalakṣaṇamiti |",
  "SA16n1278:5914": "(u) ayaṃ yogī adhyātmanirodhaṃ sākṣātkṛrvan sarvatra nirviṇṇaḥ |",
  "SA16n1278:5915": "kiñca yogī adhyātmanirodhamavaśyaṃ sākṣātkuryāt |",
  "SA16n1278:5916": "nānyadavaśyaniyatam |",
  "SA16n1278:5917": "(pṛ) satyeṣu kathaṃ jñānaṃ bhavati |",
  "SA16n1278:5918": "(u) jātirduḥkhamityādi jñānaṃ bhavati |",
  "SA16n1278:5919": "(pṛ) idamasamāhitaṃ cittam,",
  "SA16n1278:5920": "kathaṃ jñānaṃ janayati |",
  "SA16n1278:5921": "(u) evaṃ darśane sati skandhānāmanityatādidoṣamapi dṛṣṭvā duḥkhanātmasaṃjñāṃ janayati |",
  "SA16n1278:5922": "yathoktaṃ sūtre-[yat] duḥkhaṃ tadanityam,",
  "SA16n1278:5923": "yadanityaṃ tadānātma iti |",
  "SA16n1278:5924": "kasmāt |",
  "SA16n1278:5925": "cakṣurādīnāmindriyāṇāmutpādo'sti vyayo'sti |",
  "SA16n1278:5926": "yadyayamātmā,",
  "SA16n1278:5927": "ātmana utpādo vyayaḥ syādityato jñāyate anātmeti |",
  "SA16n1278:5928": "idañca cakṣurādyutpadyamānaṃ na kutaścidāgacchati |",
  "SA16n1278:5929": "kṛtakamastītyato'nātmetyucyate |",
  "SA16n1278:5930": "sūtre coktaṃ-nāsti kāraka iti |",
  "SA16n1278:5931": "ato jñāyate yadanityaṃ tadanātmeti |",
  "SA16n1278:5932": "evaṃ yoginaḥ samyak anityamanātma ca bhāvayataḥ kāyacittamupaśāmyati |",
  "SA16n1278:5933": "sarvasaṃskāreṣu samutpanneṣu teṣāṃ vihiṃsāmanubhavato duḥkhasaṃjñā samutpadyate |",
  "SA16n1278:5934": "niścarmaṇyā yathā gāva alpasparśe['pi] vyathā'nubhūyate |",
  "SA16n1278:5935": "tathā yogī anātmasaṃjñāvaśāduttamāṃ duḥkhasaṃjñāṃ sādhayati |",
  "SA16n1278:5936": "mūḍhastu ātmasaṃjñāvaśātsatyapi mahati duḥkhe na tadupāyāsamanubhavati |",
  "SA16n1278:5937": "idamucyate duḥkhajñānam |",
  "SA16n1278:5938": "saṃskārāṇāmutpādadarśanaṃ hetujñānam |",
  "SA16n1278:5939": "saṃskārāṇāṃ vyayadarśanaṃ nirodhajñānam |",
  "SA16n1278:5940": "mārgasyāvarāgrānusaraṇaṃ mārgajñānam |",
  "SA16n1278:5941": "(pṛ) kimucyate kṣayajñānam |",
  "SA16n1278:5942": "(u) sarvāṇi nimittāni kṣapayatīti kṣayajñānam |",
  "SA16n1278:5943": "kasmāt |",
  "SA16n1278:5944": "śaikṣasya nimittaṃ prahīṇaṃ punarutpadyate |",
  "SA16n1278:5945": "idantu atyantaṃ kṣapayatīti kṣayajñānam |",
  "SA16n1278:5946": "yathoktaṃ sūtre-abhūtanimittamidamabhūtaṃ saṃjñāmātramiti prajānato duḥkhāni kṣīyanta iti |",
  "SA16n1278:5947": "śaikṣāḥ prajānanti |",
  "SA16n1278:5948": "abhūtaṃ saṃjñāmātramātmeti |",
  "SA16n1278:5949": "taccittamatyantaṃ prahīṇamiti kṣayajñānamityucyate |",
  "SA16n1278:5950": "yathoktaṃ sūtre-kaścidarhan tathāgatasya purato vyākaroti-bhagavatā deśitāni na santi mama |",
  "SA16n1278:5951": "nāhameṣu saṃyojaneṣu punarvicikitse |",
  "SA16n1278:5952": "sadā mama samāhitaikāgrasya samyak caryāmanusmarataḥ kāmādīnyakuśalāni na cittasyāsravā bhavanti iti |",
  "SA16n1278:5953": "tatra nimittaṃ gṛhṇātītyataḥ saṃyojanāni bhavanti |",
  "SA16n1278:5954": "prahīṇanimittasya tu saṃyojanāni nirudhyante |",
  "SA16n1278:5955": "śaikṣā nimitte'nimittamiti viharanti |",
  "SA16n1278:5956": "ata ātmamatiḥ kadācidāvirbhavati |",
  "SA16n1278:5957": "yathā sthāṇuṃ dṛṣṭvā ayaṃ puruṣa iti saṃśerate |",
  "SA16n1278:5958": "ato'rhataḥ kevalaṃ nirvicikitsasya prāptiḥ |",
  "SA16n1278:5959": "sadā animittavihāricittatvāt pūrvaṃ sattvaśūnyatāṃ dṛṣṭvā pañcasu skandheṣu na paśyatyātmānam |",
  "SA16n1278:5960": "paścāt dharmaśūnyatvānna paśyati rūpasvabhāvaṃ yāvadvijñānasvabhāvañca |",
  "SA16n1278:5961": "ato jñāyate sarvanimittakṣayaḥ kṣayajñānamiti |",
  "SA16n1278:5962": "sarvanimittānāmanutpādaṃ jānātītyanutpādajñānam |",
  "SA16n1278:5963": "śaikṣasya prahīṇanimittasya punarutpādaḥ kṣīṇaḥ |",
  "SA16n1278:5964": "aśaikṣasya nimittaṃ kṣīṇaṃ na punarutpadyate |",
  "SA16n1278:5965": "sarvanimittānāṃ kṣaye nirodhe yatpunaranutpādaḥ tadanutpādajñānam |",
  "SA16n1278:5966": "(pṛ) śaikṣo'pi jānāti asti[mama]kṣayajñānamanutpādajñānamiti |",
  "SA16n1278:5967": "yathānusmarati-parikṣīṇatrisaṃyojano na punarutpatsya iti |",
  "SA16n1278:5968": "kasmānnāha daśāṅgasamanvita iti |",
  "SA16n1278:5969": "(u) śaikṣo na sarvasaṃjñāḥ prajahāti |",
  "SA16n1278:5970": "ato nāha-asti [mama] kṣayajñānamanutpādajñānamiti |",
  "SA16n1278:5971": "yathā kaścit tatra tatra pratibaddha ekasmānmukto'pi na vimukta ityucyate |",
  "SA16n1278:5972": "asti cāyamarthaḥ śāriputro'nāthapiṇḍadasya daśāṅgasamanvāgamamavocat iti |",
  "SA16n1278:5973": "arhan vaśitābalaprāptatvāt prajānāti-kṣīṇāni [me] saṃyojanāni,",
  "SA16n1278:5974": "na punarutpatsya iti |",
  "SA16n1278:5975": "tathā śaikṣo'pi |",
  "SA16n1278:5976": "arhan aśaikṣamārgaṃ prāpto[yat]prajānāti kṣīṇā[me]jātiriti |",
  "SA16n1278:5977": "tat kṣayajñānamityucyate |",
  "SA16n1278:5978": "uṣitaṃ brahmacaryamiti śaikṣacaryāparityāga ucyate |",
  "SA16n1278:5979": "kṛtaṃ karaṇīyamiti karaṇīyāni sarvāṇi kṛtvā prajānāti-asmādbhavāt nāsti bhavāntaramiti |",
  "SA16n1278:5980": "ato jñāyate arhanneva sarveṣu karaṇīyeṣu vaśitāṃ prāptaḥ kṣayajñānenānutpādajñānena ca samanvitaḥ syāt,",
  "SA16n1278:5981": "na tu śaikṣā iti |",
  "SA16n1278:5982": "yathā kaścit jvarārto[jvarā]nudgamakāle'pi jvarītyucyate |",
  "SA16n1278:5983": "yathoktaṃ sūtre-",
  "SA16n1278:5984": "sarvatra vihatā nandiḥ tamaskandhaḥ pradālitaḥ |",
  "SA16n1278:5985": "jitvā mṛtyorhi senāñca viharāmi anāsravaḥ || iti |",
  "SA16n1278:5986": "paracittajñānaṃ yathā ṣaḍabhijñāsūktam |",
  "SA16n1278:5987": "pañcaskandhakalāpaḥ sattvaḥ |",
  "SA16n1278:5988": "tatra jñānaṃ saṃvṛtijñānam |",
  "SA16n1278:5989": "anāsravaṃ jñānaṃ tattvajñānam |",
  "SA16n1278:5990": "idamanāsravābhāsaṃ jñānākhyāṃ prāpnotītyataḥ saṃvṛtijñānamiti vadanti |",
  "SA16n1278:5991": "(pṛ) kecidāhuḥ-sarve sattvāḥ samaṃ jñānasamanvitā iti |",
  "SA16n1278:5992": "kathamidam |",
  "SA16n1278:5993": "(u) yo jinauraso jānāti dharmāḥ pratītyasamutpannā iti |",
  "SA16n1278:5994": "sa prāpnoti nānyaḥ sattvaḥ |",
  "SA16n1278:5995": "jñānākhyāyāḥ prāpitvāt |",
  "SA16n1278:5996": "sarve sattvāḥ saṃjñāprayogamātraṃ vijānanti |",
  "SA16n1278:5997": "yadi prāpnuvantīdaṃ jñānam |",
  "SA16n1278:5998": "[tadā] ābhyantarapṛthagjana ityucyante |",
  "SA16n1278:5999": "daśajñānavargo dviśatatamaḥ |",
  "SA16n1278:6000": "201 catuścatvāriṃśajjñānavargaḥ",
  "SA16n1278:6001": "(pṛ) sūtra uktam-catuścattvāriṃśat jñānāni yaduta jarāmaraṇe jñānaṃ,",
  "SA16n1278:6002": "jarāmaraṇasamudaye jñānaṃ,",
  "SA16n1278:6003": "jarāmaraṇanirodhe jñānaṃ,",
  "SA16n1278:6004": "jarāmaraṇanirodhamārge jñānaṃ,",
  "SA16n1278:6005": "jātibhavopādānatṛṣṇāvedanāsparśaṣaḍāyatananāmarūpavijñānasaṃskāreṣvapyevam |",
  "SA16n1278:6006": "kasmādidamucyate |",
  "SA16n1278:6007": "(u) nirvāṇetattvaratne vividhairdvārairavatarati |",
  "SA16n1278:6008": "kaścitpañcaskandhamukhenāvatarati |",
  "SA16n1278:6009": "kaścit dhātvāyatananidānadvāraiḥ,",
  "SA16n1278:6010": "[kaścit] satyaiḥ evamādibhirdvārairnirvāṇamanuprāpnoti |",
  "SA16n1278:6011": "kenedaṃ jñāyate |",
  "SA16n1278:6012": "yathoktaṃ sūtre-[tadyathā] nagarasvāmī nagare niṣaṇṇaḥ syāt |",
  "SA16n1278:6013": "[tatra] kiñcit dūtayugamekasmāt dvārādāgatyopasṛtya nagarasvāmino yathābhūtaṃ vacanaṃ niryātya [yathāgatamārgaṃ] pratipadyeta |",
  "SA16n1278:6014": "tathā [anyadūtayugamanyebhyo] dvārebhyo'pi |",
  "SA16n1278:6015": "tatra nagarasvāmyupamo yogī |",
  "SA16n1278:6016": "dvārāṇīti skandhadhātvāyatanādīnāṃ bhāvanāyā adhivacanam |",
  "SA16n1278:6017": "dūtayugaṃ śamathavipaśyanopamam |",
  "SA16n1278:6018": "yathābhūtaṃ vacanaṃ nirvāṇasyādhivacanam |",
  "SA16n1278:6019": "iti |",
  "SA16n1278:6020": "dūtā nānādvārebhya āgatā api ekameva sthānamupasarpanti |",
  "SA16n1278:6021": "evaṃ skandhadhātvāyatanādīnāṃ bhāvanā nānādvārāṇyupāyā nirvāṇe'vataraṇasya |",
  "SA16n1278:6022": "yathā rāhula ekānte niṣaṇṇo dharmaṃ cintayan evaṃ prajānāti-īdṛśo dharma parikīrtitaṃ nirvāṇaṃ prati anuprayātīti |",
  "SA16n1278:6023": "kiñca bhagavān dharmasyāniśaṃsāyāmāha-dharmo'yaṃ sarvān kleśāgnīna nirodhayatīti nirodha ityucyate |",
  "SA16n1278:6024": "yoginaścittaṃ praśamayatīti praśamaḥ |",
  "SA16n1278:6025": "yoginaḥ samyak parijñānaṃ parāyayatīti parāyaṇam |",
  "SA16n1278:6026": "ityādayo'rthā nirvāṇasyāniśaṃsāḥ |",
  "SA16n1278:6027": "brahmacaryamaṣṭāṅgamārga ucyate |",
  "SA16n1278:6028": "aṣṭāṅgamārge ca samyagjñānamevoktam |",
  "SA16n1278:6029": "asya samyagjñānasyaiva phalaṃ yaducyate nirvāṇamiti |",
  "SA16n1278:6030": "bhagavatopradiṣṭaṃ śāsanaṃ sarvaṃ nirvāṇāya bhavati |",
  "SA16n1278:6031": "ato jñāyate pañcaskandhādayo dvārāṇi nirvāṇaparāyaṇāni bhavanti |",
  "SA16n1278:6032": "(pṛ) kecidābhidharmikā āhuḥ-jarāmaraṇajñānaṃ duḥkhajñānamiti |",
  "SA16n1278:6033": "kathamidam |",
  "SA16n1278:6034": "(u) na [yuktam] |",
  "SA16n1278:6035": "kasmāt |",
  "SA16n1278:6036": "na tatrocyate duḥkhākāraḥ |",
  "SA16n1278:6037": "ato na[tat] duḥkhajñānam |",
  "SA16n1278:6038": "(pṛ) idaṃ kasya jñānaṃ bhavati |",
  "SA16n1278:6039": "(u) tat jarāmaraṇasvabhāvajñānam |",
  "SA16n1278:6040": "(pṛ) ucyate ca jarāmaraṇasamudayaḥ jarāmaraṇanirodho jarāmaraṇanirodhamārga ityādi |",
  "SA16n1278:6041": "ato jñāyate idaṃ duḥkhajñānameva syāditi |",
  "SA16n1278:6042": "(u) tat nidānadvāraṃ bhavati,",
  "SA16n1278:6043": "na satyadvāram |",
  "SA16n1278:6044": "ato na tasya duḥkhākāro vaktavyaḥ |",
  "SA16n1278:6045": "[evaṃ] samudayādau vaktavyaḥ |",
  "SA16n1278:6046": "lakṣaṇasāmyāt |",
  "SA16n1278:6047": "(pṛ) atra kuto nocyate āsvādādīnavanissaraṇādīnāṃ jñānāni |",
  "SA16n1278:6048": "(u) sarvāṇīmāni atra parigṛhītāni |",
  "SA16n1278:6049": "kintu saṅgītikāraḥ saṃkṣipan na [vistaraśa] uvāca ||",
  "SA16n1278:6050": "catuścatvāriṃśajjñānavarga ekottaradviśatatamaḥ |",
  "SA16n1278:6051": "202 saptasaptatijñānavargaḥ",
  "SA16n1278:6052": "(pṛ) sūtra uktam-saptasaptatijñānāni yaduta jātipratyayaṃ jarāmaraṇamiti [jñānam] |",
  "SA16n1278:6053": "asatyāṃ jātau nāsti jarāmaraṇamiti[jñānam] |",
  "SA16n1278:6054": "evamatīte'nāgate'dhvanyapi |",
  "SA16n1278:6055": "yadasya dharmasthitijñānam |",
  "SA16n1278:6056": "[tadapi] anityaṃ saṃskṛtaṃ kṛtakaṃ pratītyasamutpannaṃ kṣayadharma,",
  "SA16n1278:6057": "vipariṇāmadharma,",
  "SA16n1278:6058": "viyogadharma,",
  "SA16n1278:6059": "vyayadharma iti jñānam |",
  "SA16n1278:6060": "yāvadavidyāpratyayāḥ saṃskārā ityapyevam iti |",
  "SA16n1278:6061": "tatra kasmānnoktaṃ-jarāmaraṇasya svabhāvo nirodho mārga ityādi |",
  "SA16n1278:6062": "(u) hitajñasya kṛta evamuktaṃ tasya dvāratvamātramaviṣkaroti |",
  "SA16n1278:6063": "anyadapyevaṃ jñeyam |",
  "SA16n1278:6064": "tīrthikā bahavo nidāne bhrāntā vadanti-laukikānāṃ padārthānāṃ heturlokātmaka ityādi |",
  "SA16n1278:6065": "ato bhagavān teṣāṃ nidānamātramāha |",
  "SA16n1278:6066": "(pṛ) jātipratyayaṃ jarāmaraṇamityuktvā kasmātpunarāha-asatyāṃ [jātā]viti |",
  "SA16n1278:6067": "(u) niyamārtham |",
  "SA16n1278:6068": "yathā dānaṃ puṇyasya hetuḥ |",
  "SA16n1278:6069": "śīlenāpi puṇyaṃ vindate |",
  "SA16n1278:6070": "yathoktam-dhṛtaśīlo deveṣūtpadyata iti |",
  "SA16n1278:6071": "kecinmanyante-jarā-maraṇapratyayā jātiriti |",
  "SA16n1278:6072": "kecidahetukā jātiriti |",
  "SA16n1278:6073": "ato niyama ucyate |",
  "SA16n1278:6074": "(pṛ) kasmādatīte'nāgate'dhvani punarniyama ucyate |",
  "SA16n1278:6075": "(u) pratyutpannamatītādhvanaḥ kadācidbhinnadharma bhavati yadutātītānāṃ sattvānāmāyurapramāṇaṃ prabhāvaśca devatulya ityevamādi |",
  "SA16n1278:6076": "āyurādi bhinnaṃ jarāmaraṇapratyayo'pi bhinno bhavediti janā vadeyuriti bhītyā niyama ucyate |",
  "SA16n1278:6077": "anāgate'pyevaṃ [vaktavyam] |",
  "SA16n1278:6078": "idaṃ ṣaḍvidhaṃ dharmasthitijñānam |",
  "SA16n1278:6079": "anyannāma nirvāṇajñānam |",
  "SA16n1278:6080": "jarāmaraṇasantānakaratvāducyate-anityaṃ saṃskṛtaṃ kṛtakaṃ pratītyasamutpannam |",
  "SA16n1278:6081": "kṣayadharma vipariṇāmadharma ityanityākāraḥ |",
  "SA16n1278:6082": "viyogadharma iti duḥkhākāraḥ |",
  "SA16n1278:6083": "vyayadharma iti anātmaśūnyākāraḥ |",
  "SA16n1278:6084": "kasmāt tatra rūpasya svarūpaṃ nirodhaḥ vedanāyāḥ saṃjñāyāḥ saṃskārāṇāṃ vijñānasya ca svarūpaṃ nirodhaḥ |",
  "SA16n1278:6085": "ayaṃ trividhavipaśyanānāmartha ityākhyāyate |",
  "SA16n1278:6086": "yathoktaṃ sūtre-yo bhikṣavaḥ saptabhiḥ sthānopāyaiḥ tribhirvipaśyanārthaiśca samanvitaḥ sa kṣipramāsravāṇāṃ kṣayamanuprāpnoti |",
  "SA16n1278:6087": "idameva nirvāṇajñānaṃ bhavatīti |",
  "SA16n1278:6088": "ityādi nidānajñānāni apramāṇaśatasahasrāṇi santi yaduta cakṣurvijñānamityādi |",
  "SA16n1278:6089": "yathoktaṃ sūtre-cakṣuṣa karma pratyayaḥ |",
  "SA16n1278:6090": "karmaṇaḥ tṛṣṇā pratyayaḥ |",
  "SA16n1278:6091": "tṛṣṇāyā avidyā pratyayaḥ |",
  "SA16n1278:6092": "avidyāyā ayoniśomanaskāraḥ pratyayaḥ |",
  "SA16n1278:6093": "ayoniśomanaskārasya cakṣūrūpaṃ pratyayaḥ |",
  "SA16n1278:6094": "āsravāṇāmayoniśo mananaṃ pratyayaḥ |",
  "SA16n1278:6095": "āhārāṇāṃ tṛṣṇā pratyayaḥ |",
  "SA16n1278:6096": "pañcakāmaguṇānāṃ kabalīkārāhārādayaḥ pratyayāḥ |",
  "SA16n1278:6097": "narakasyālpāyuṣaśca prāṇātipātādayaḥ pratyayāḥ |",
  "SA16n1278:6098": "yadidānīntanaṃ duḥkhaṃ pūrvatanīnañca duḥkhaṃ,",
  "SA16n1278:6099": "sarvasyābhūtasaṃjñā pratyayaḥ |",
  "SA16n1278:6100": "abhūtasaṃjñāyāḥ kāyacittayoḥ priyāpriye pratyayaḥ |",
  "SA16n1278:6101": "priyāpriyayoḥ kāmarāgaḥ pratyayaḥ |",
  "SA16n1278:6102": "kāmarāgasya mithyāvitarkaḥ pratyayaḥ ityevamādipratyayānāṃ jñānamapramāṇamanavadhi svayamevonnetavyam ||",
  "SA16n1278:6103": "saptasaptatijñānavargo dvyuttaraśatatamaḥ |",
  "SA16n1278:6104": "[mārgasatyaskandhaḥ samāptaḥ]",
  "SA16n1278:6105": "śāstraṃ samāptam"
}