{
  "SA16n1276:0": "atha samudayasatyaskandhaḥ",
  "SA16n1276:1": "95 samudayasatyaskandhe karmādhikāre",
  "SA16n1276:2": "karmalakṣaṇavargaḥ",
  "SA16n1276:3": "śāstramāha-duḥkhasatyaṃ parisamāpya samudayasatyamidānīṃ vakṣyata iti |",
  "SA16n1276:4": "tatra karma kleśāśca samudayasatyam |",
  "SA16n1276:5": "trividhaṃ karma kāyikaṃ vācikaṃ mānasikamiti |",
  "SA16n1276:6": "kāyena kṛtaṃ karma kāyikam |",
  "SA16n1276:7": "tat trividhaṃ akuśalaṃ prāṇātipātādi |",
  "SA16n1276:8": "kuśalaṃ caityavandanādi |",
  "SA16n1276:9": "avyākṛtaṃ tṛṇacchedādi |",
  "SA16n1276:10": "(pṛ) yadi kāyena kṛtaṃ kāyikam |",
  "SA16n1276:11": "tadā ghaṭādidravyamapi kāyikaṃ karma syāt |",
  "SA16n1276:12": "kāyena kṛtatvāt |",
  "SA16n1276:13": "(u) ghaṭādi kāyikakarmaṇaḥ phalam na kāyikaṃ karma |",
  "SA16n1276:14": "hetuphalayorbhedāt |",
  "SA16n1276:15": "(pṛ) na syātkāyikaṃ karma |",
  "SA16n1276:16": "kasmāt |",
  "SA16n1276:17": "kāyaspandanakṛtaṃ kāyikaṃ karma |",
  "SA16n1276:18": "saṃskṛtadharmāṇāṃ kṣaṇikatvāt na syātspandanam |",
  "SA16n1276:19": "(u) idaṃ kṣaṇikavarge pratyuktaṃ yadekasmin dharma utpadyamāne'nyasyāpacaya upacayo vā [tat] kāyikaṃ karmeti |",
  "SA16n1276:20": "(pṛ) tathā cet kāya eva kāyikaṃ karma bhavet |",
  "SA16n1276:21": "anyatrotpadyamānatvāt |",
  "SA16n1276:22": "na tu kāyena kṛtaṃ kāyikaṃ karma |",
  "SA16n1276:23": "(u) kāyaḥ karmakriyāyāḥ sādhanam |",
  "SA16n1276:24": "kāye'nyatrotpadyamāne puṇyapāpasamudayaḥ karma |",
  "SA16n1276:25": "ato na kāya eva karma |",
  "SA16n1276:26": "(pṛ) puṇyapāpasamudayo'vijñaptiḥ |",
  "SA16n1276:27": "kāyavijñaptiḥ katham |",
  "SA16n1276:28": "(u) kāye'nyatrotpadyamāne kriyamāṇā vijñaptiḥ kāyavijñaptirbhavati |",
  "SA16n1276:29": "(pṛ) kāyavijñaptiḥ kuśalā vā'kuśalā vā |",
  "SA16n1276:30": "kāyastu na tathā |",
  "SA16n1276:31": "ato na kāyavijñaptiḥ syāt |",
  "SA16n1276:32": "(u) cittabalāt kāye'nyatrotpadyamāne karma samudeti |",
  "SA16n1276:33": "atastatsamudayo yadi vā kuśalo [yadi vā] akuśalaḥ na tu sākṣātkāyikaḥ |",
  "SA16n1276:34": "tathā vācikakarmāpi |",
  "SA16n1276:35": "na tu tat sākṣācchabdavyavahāra [rūpam] |",
  "SA16n1276:36": "cittabalāt śabdavyavahārasamuditaṃ karma kuśalamakuśalaṃ vācikaṃ karmetyucyate |",
  "SA16n1276:37": "evaṃ mānasaṃ karmāpi |",
  "SA16n1276:38": "ya imaṃ sattvaṃ hanmīti adhyavasitacitto bhavati |",
  "SA16n1276:39": "tasya tasmin samaye pāpaṃ samudeti |",
  "SA16n1276:40": "evaṃ puṇyamapi |",
  "SA16n1276:41": "(pṛ) yathā kāyavāgbhyāṃ pṛthagasti karma |",
  "SA16n1276:42": "[tathā] mano'pi mānasakarmaṇo'nyadeva |",
  "SA16n1276:43": "(u) tat dvidhā bhavati mana eva mānasaṃ karma manasa utpannaṃ vā mānasaṃ karma iti |",
  "SA16n1276:44": "sattvaṃ hanmīti yadadhyavasitaṃ manaḥ tadakuśalaṃ mana eva manasaṃ karma |",
  "SA16n1276:45": "tatkarma pāpasañcayarūpaṃ kāyikavācikakarmātiśāyakam |",
  "SA16n1276:46": "yadi cittamanadhyavasitam |",
  "SA16n1276:47": "tadā manaḥ karmaṇo'nyat |",
  "SA16n1276:48": "(pṛ) vijñaptilakṣaṇaṃ jñātam |",
  "SA16n1276:49": "vijñaptita utpanno'nyaḥkarmasamudayaḥ |",
  "SA16n1276:50": "kiṃ [tasya] lakṣaṇam |",
  "SA16n1276:51": "(u) tadavijñaptireva |",
  "SA16n1276:52": "(pṛ) kiṃ kevalamasti kāyikavācikāvijñaptireva na mānasikāvijñaptiḥ |",
  "SA16n1276:53": "(u) maivam |",
  "SA16n1276:54": "kasmāt |",
  "SA16n1276:55": "nahyasti tatra kāraṇaṃ kevalaṃ kāyikavācikāvijñaptirevāsti na mānasikāvijñaptiriti |",
  "SA16n1276:56": "sūtre coktaṃ dvidhā karma-cetanā vā cetayitvā vā [karme] ti |",
  "SA16n1276:57": "cetanā mānasaṃ karma |",
  "SA16n1276:58": "cetayitvā [karma] trividham-cetanāsañcitaṃ karma kāyikaṃ vācikaṃ karmeti |",
  "SA16n1276:59": "tatra mānasaṃ karma gurutaramiti paścādvakṣyate |",
  "SA16n1276:60": "gurutarakarmasañcitamavijñaptyākhyaṃ sadā santānena pravartate |",
  "SA16n1276:61": "ato jñāyate mānasikakarmaṇo'pi avijñaptirastīti ||",
  "SA16n1276:62": "samudayasatyaskandhe karmādhikāre",
  "SA16n1276:63": "karmalakṣaṇavargaḥ pañcanavatitamaḥ |",
  "SA16n1276:64": "96 avijñaptivargaḥ",
  "SA16n1276:65": "(pṛ) ko'vijñaptidharmaḥ |",
  "SA16n1276:66": "(u) cittaṃ pratītyotpadyamānaṃ puṇyapāpaṃ middhamūrchādikāle'pi yannityaṃ pravartate |",
  "SA16n1276:67": "sā'vijñaptiḥ |",
  "SA16n1276:68": "yathoktaṃ sūtre-",
  "SA16n1276:69": "ārāmaropā vanaropā ye janāḥ setukārakāḥ |",
  "SA16n1276:70": "prapāñcaivodapānañca ye dadanti upāśrayam |",
  "SA16n1276:71": "teṣāṃ divā ca rātriñca sadā puṇyaṃ pravartate || iti |",
  "SA16n1276:72": "(pṛ) kecidāhuḥ- vijñaptikarma pratyakṣamupalabhyate |",
  "SA16n1276:73": "yāni cīvaradānacaityavandanahananahiṃsādīni tāni bhaveyuḥ |",
  "SA16n1276:74": "avijñaptistu anupalabhyamānatvāt nāstītyayamarthaḥ spaṣṭaṃ syāditi |",
  "SA16n1276:75": "(u) yadi nāstyavijñaptiḥ |",
  "SA16n1276:76": "tadā prāṇātipātaviratyādidharmo nāsti |",
  "SA16n1276:77": "(pṛ) viratirnāmākaraṇam |",
  "SA16n1276:78": "akaraṇamabhāvadharmaḥ |",
  "SA16n1276:79": "yathā puruṣasyābhāṣaṇakāle nāstibhāṣaṇadharmaḥ |",
  "SA16n1276:80": "rūpasyādarśanakāle'pi nāstyadarśanadharmaḥ |",
  "SA16n1276:81": "(u) prāṇātipātaviratyādinā svarga utpadyate |",
  "SA16n1276:82": "yadi viratirabhāvadharmaḥ |",
  "SA16n1276:83": "kathaṃ hetuḥ syāt |",
  "SA16n1276:84": "(pṛ) na viratyā svarga utpadyate,",
  "SA16n1276:85": "kintu kuśalacittena |",
  "SA16n1276:86": "(u) maivam |",
  "SA16n1276:87": "uktaṃ hi sūtre-vīryavān puruṣa āyurvaśāt bahupuṇyaṃ prasavati |",
  "SA16n1276:88": "puṇyabahutvācciraṃ svargasukhaṃ vindata iti |",
  "SA16n1276:89": "yadi kuśalacittamātreṇa,",
  "SA16n1276:90": "kimarthaṃ bahupuṇyo bhavati |",
  "SA16n1276:91": "na hyayaṃ kuśalacitto bhavituṃ kṣamate |",
  "SA16n1276:92": "āha ca vanādiropasya divā rātriñca sadā puṇyaṃ pravardhata iti |",
  "SA16n1276:93": "śīlaṃ dhruvamiti coktam |",
  "SA16n1276:94": "yadi nāstyavijñaptiḥ |",
  "SA16n1276:95": "kathaṃ vaktavyaṃ syāt puṇyaṃ sadā pravardhate,",
  "SA16n1276:96": "śīlaṃ dhruvamiti ca |",
  "SA16n1276:97": "na ca vijñaptiḥ prāṇātipātakriyaiva |",
  "SA16n1276:98": "prāṇātipātānantaraṃ dharmo bhavati |",
  "SA16n1276:99": "tadūrdhvaṃ prāṇātipātapāpaṃ labhate |",
  "SA16n1276:100": "yathā hantuṃ kañcana prerayati |",
  "SA16n1276:101": "hananakālamanu prerako hananapāpaṃ labhate |",
  "SA16n1276:102": "ato jñāyate'styavijñaptiriti |",
  "SA16n1276:103": "manaśca na śīlasaṃvaraḥ |",
  "SA16n1276:104": "kasmāt |",
  "SA16n1276:105": "yadi kaścidakuśalāvyākṛtacittasthaḥ,",
  "SA16n1276:106": "yadi vā'cittaḥ |",
  "SA16n1276:107": "so'pi śīladhārītyucyate |",
  "SA16n1276:108": "ato jñāyate tasmin samaye'styavijñaptiriti |",
  "SA16n1276:109": "evamakuśala saṃvaro'pi |",
  "SA16n1276:110": "(pṛ) jñātaṃ vinā'pi cittamastyavijñaptidharma iti |",
  "SA16n1276:111": "idānīṃ kimidaṃ rūpaṃ kiṃ vā cittaviprayuktasaṃskāraḥ |",
  "SA16n1276:112": "(u) sa saṃskāraskandhasaṅgṛhītaḥ |",
  "SA16n1276:113": "kasmāt |",
  "SA16n1276:114": "yasmādabhisaṃskaraṇalakṣaṇaḥ saṃskāraḥ |",
  "SA16n1276:115": "avijñaptirapi abhisaṃskaraṇalakṣaṇā |",
  "SA16n1276:116": "rūpañca rūpaṇālakṣaṇam nābhisaṃskāralakṣaṇam |",
  "SA16n1276:117": "(pṛ) sūtra uktaṃ ṣaṭ cetanākāyāḥ saṃskāraskandha iti |",
  "SA16n1276:118": "na cittaviprayuktasaṃskārā iti |",
  "SA16n1276:119": "(u) pratipāditamidaṃ pūrvaṃ yadasti puṇyaṃ pāpaṃ cittaviprayuktamiti |",
  "SA16n1276:120": "(pṛ) avijñaptiryadi rūpalakṣaṇā |",
  "SA16n1276:121": "ko doṣaḥ |",
  "SA16n1276:122": "(u) rūpaśabdagandharasaspraṣṭavyāḥ pañca dharmā na puṇyapāpasvabhāvāḥ |",
  "SA16n1276:123": "ato na rūpasvabhāvā'vijñaptiḥ |",
  "SA16n1276:124": "bhagavānāha-rūpaṇālakṣaṇaṃ rūpamiti |",
  "SA16n1276:125": "avijñaptau rūpaṇālakṣaṇānupalambhānna rūpasvabhāvatā |",
  "SA16n1276:126": "(pṛ) avijñaptiḥ kāyikavācikakarmasvabhāvā |",
  "SA16n1276:127": "kāyikavācikakarma ca rūpameva |",
  "SA16n1276:128": "(u) avijñaptiḥ kāyikavācikakarmeti nāmamātram |",
  "SA16n1276:129": "na vastutaḥ kāyavāgbhyāṃ kriyate |",
  "SA16n1276:130": "kāyañca vācañca pratītya mānasikakarmaṇotpannatvātkāyikavācikamānasikakarmasvabhāvetyucyate |",
  "SA16n1276:131": "athavā manasa utpannaivāvijñaptiḥ |",
  "SA16n1276:132": "iyamavijñaptiḥ kathaṃ rūpasvabhāvā |",
  "SA16n1276:133": "ārūpye'pyastyavijñaptiḥ |",
  "SA16n1276:134": "ārūpye kathaṃ rūpaṃ bhaviṣyati |",
  "SA16n1276:135": "(pṛ) kāḥ kriyā avijñaptimutpādayanti |",
  "SA16n1276:136": "(u) śubhāśubhakarmakriyābhya utpadyate'vijñaptiḥ |",
  "SA16n1276:137": "nāvyākṛtābhyaḥ |",
  "SA16n1276:138": "alpabalatvāt |",
  "SA16n1276:139": "(pṛ) kadā kriyābhyo'vijñaptirutpadyate |",
  "SA16n1276:140": "(u) dvitīyacittādutpadyate |",
  "SA16n1276:141": "yat kuśalākuśalānugāmi cittaṃ prabalaṃ bhavati |",
  "SA16n1276:142": "tat ciraṃ tiṣṭhati |",
  "SA16n1276:143": "yaccittaṃ durbalaṃ na tacciraṃ tiṣṭhati |",
  "SA16n1276:144": "yathā ekadinasamāttaṃ śīlamekadinaṃ tiṣṭhati |",
  "SA16n1276:145": "ādehapātasamāttaṃ śīlantu ādehapātaṃ tiṣṭhati ||",
  "SA16n1276:146": "avijñaptivargaḥ ṣaṇṇavatitamaḥ |",
  "SA16n1276:147": "97 hetvahetuvargaḥ",
  "SA16n1276:148": "(pṛ) sūtra uktam-hetukṛtaṃ karma ahetukṛtaṃ karmeti |",
  "SA16n1276:149": "katamo hetuḥ ahetuśca |",
  "SA16n1276:150": "(u) jñānapūrvakaṃ kṛtaṃ [karma] hetukṛtam |",
  "SA16n1276:151": "tadviparītamahetukṛtam |",
  "SA16n1276:152": "(pṛ) [tarhi] yadahetukṛtaṃ na tat karma bhavati |",
  "SA16n1276:153": "(u) astīdaṃ karma |",
  "SA16n1276:154": "kintu yaccittahetukṛtaṃ karma tatsavipākam |",
  "SA16n1276:155": "citte'dhyavasīyakṛtaṃ karma hetu [kṛta]m,",
  "SA16n1276:156": "anadhyavasīyakṛtaṃ karmāhetu [kṛtam] |",
  "SA16n1276:157": "yathā yodhājīvavyavahāro'hetukaḥ |",
  "SA16n1276:158": "ayodhājīvavyavahārastu hetuḥ |",
  "SA16n1276:159": "yathoktaṃ sūtre-tava doṣān gaṇayiṣyāmi |",
  "SA16n1276:160": "yadi yodhājīvo vyavaharasi na tadā gaṇayiṣyāmīti yāvat tridhā pṛcchati |",
  "SA16n1276:161": "yadyakaraṇacittapūrvakaṃ karoti-yathā kaścidviharan pādanikṣepaṇena kīṭaṃ hanti |",
  "SA16n1276:162": "so'hetuḥ |",
  "SA16n1276:163": "ahetukakarmāsañcitamiti na vipākajanakam |",
  "SA16n1276:164": "karmāṇi caturvidhāni-kṛtānupacitaṃ,",
  "SA16n1276:165": "upacittākṛtaṃ,",
  "SA16n1276:166": "kṛtopacitaṃ akṛtānupacitam iti |",
  "SA16n1276:167": "kṛtānupacitamiti-yathā hananādikarma kṛtvā paścāccittaṃ paritapati |",
  "SA16n1276:168": "dānādikarma kṛtvā ca cittaṃ paritapati |",
  "SA16n1276:169": "karmakriyācittamutpādya na punaḥ smarati |",
  "SA16n1276:170": "tat kṛtānupacitam |",
  "SA16n1276:171": "upacitākṛtamiti-yat anyaṃ hananādi kārayitvā pramuditacitto bhavati |",
  "SA16n1276:172": "anyaṃ dānādi kārayitvā ca pramuditacitto bhavati |",
  "SA16n1276:173": "kṛtopacitamiti-yat hananādi pāpaṃ kṛtvā dānādipuṇyaṃ kṛtvā ca pramuditacitto bhavati |",
  "SA16n1276:174": "akṛtānupacitamiti-na ca karoti nāpi muditacitto bhavati |",
  "SA16n1276:175": "tatra kṛtopacitakarmaṇo'sti vipākavedanā |",
  "SA16n1276:176": "yathoktaṃ sūtre-yat karma kṛtamupacitaṃ tasya karmaṇo'vaśyamasti vipākapratisaṃvedanā iti |",
  "SA16n1276:177": "ataḥ kṛtopacitakarmaṇo dṛṣṭadharme vā vipāko vedyate |",
  "SA16n1276:178": "upapattau vā vipāko vedyate |",
  "SA16n1276:179": "āyatyāṃ vā vipāko vedyate |",
  "SA16n1276:180": "(pṛ) yadi hetukṛtopacitakarmaṇo'vaśyamasti vipākapratisaṃvedanā tadā nāsti vimuktiḥ |",
  "SA16n1276:181": "(u) karma hetukṛtamapi tattvajñānalābhino na punarupacīyate |",
  "SA16n1276:182": "yathā dagghabījaṃ na punaḥ prarohati |",
  "SA16n1276:183": "lavaṇapalavarge bhagavānāha-ekatyaḥ (śca)",
  "SA16n1276:184": "puruṣo [bhāvitakāyo] narakavedanīyaṃ karma karoti |",
  "SA16n1276:185": "tasya tādṛśamevālpamātrakaṃ dṛṣṭadharmavedanīyaṃ bhavati |",
  "SA16n1276:186": "iti |",
  "SA16n1276:187": "(pṛ) yadi gurupāpakaṃ karma alpamātrakaṃ [dṛṣṭadharma] vedanīyaṃ prajñāyate |",
  "SA16n1276:188": "kasmānnātyantaṃ kṣayameti |",
  "SA16n1276:189": "(u) yastattvajñānaṃ na bhāvayati sa pāpakarmaṇo'nuśayaṃ labhate |",
  "SA16n1276:190": "ato'lpako dṛṣṭadharmavedanīyo vipāko bhavati |",
  "SA16n1276:191": "(pṛ) [tarhi] bhāvitatattvajñāno'rhannapi akuśalavipākaṃ vedayate |",
  "SA16n1276:192": "(u) paramakuśaladharmamabhyasannakuśalaṃ pratihanti |",
  "SA16n1276:193": "ato yo janmaśatasahasreṣu śīlādi kuśalamupacinoti |",
  "SA16n1276:194": "na tasyākuśalaṃ karmodeti |",
  "SA16n1276:195": "yathā buddhānāṃ sarvajñānāṃ puruṣāṇām |",
  "SA16n1276:196": "nānyeṣāmevaṃ sāmarthyam |",
  "SA16n1276:197": "ato'kuśalakarma labhante |",
  "SA16n1276:198": "ato'rhan bhāvitatattvajñāno'pi pūrvakarmavaśādakuśalavipākaṃ vedayate ca |",
  "SA16n1276:199": "(pṛ) uktaṃ sūtre'pi-bhagavānapavādādyakuśalakarmavipākaṃ vedayata iti |",
  "SA16n1276:200": "(u) bhagavān sarvajño nākuśalakarmavipākaḥ |",
  "SA16n1276:201": "samucchinna sarvākuśalamū[la]tvāt |",
  "SA16n1276:202": "kintvapramāṇarddhyupāyenopadarśayati acintyaṃ buddhavastviti |",
  "SA16n1276:203": "yathoktamekottarāgame acintyāni pañcavastūnīti |",
  "SA16n1276:204": "karma dvividham-niyatavipākamaniyatavipākamiti |",
  "SA16n1276:205": "niyatavipākaṃ karma bahu vā alpaṃ vā avaśyavedanīyavipākam |",
  "SA16n1276:206": "aniyatavipākaṃ karmeti atyantaparikṣīyamāṇam |",
  "SA16n1276:207": "(pṛ) kiṃ niyatavipākaṃ karmaṃ kimaniyatavipākam |",
  "SA16n1276:208": "(u) yāni sūtroktāni tāni niyatavipākakarmāṇi |",
  "SA16n1276:209": "(pṛ) kiṃ pañcānantaryāṇyeva niyatavipākakarmāṇi |",
  "SA16n1276:210": "kimanyānyapi santi |",
  "SA16n1276:211": "(u) anyeṣāṃ karmaṇāmasti niyatavipākatābhāgaḥ |",
  "SA16n1276:212": "kintu na pradarśitaḥ |",
  "SA16n1276:213": "viṣayagauravādvā niyatavipākatā |",
  "SA16n1276:214": "yathā bhagavati tacchrāvake vā satkāraḥ athavā'lpamātrānindā |",
  "SA16n1276:215": "cittagauravādvā niyatavipākatā |",
  "SA16n1276:216": "yathā gambhīraghanaparyavasthānena krimikīṭān hanti |",
  "SA16n1276:217": "idaṃ puruṣahananādapi gurutaram |",
  "SA16n1276:218": "evamādi |",
  "SA16n1276:219": "anyāni karmāṇyaniyatavipākāni santi |",
  "SA16n1276:220": "(pṛ) yadi pañcānantaryapāpakāni tanūbhavantīti |",
  "SA16n1276:221": "kasmādatyantaṃ na kṣīyante |",
  "SA16n1276:222": "(u) na te pāpadharmāstasmin samaye'tyantaṃ kṣīyante |",
  "SA16n1276:223": "yathā strotaāpannaḥ kausīdyaprāpto'pi nāṣṭayonīḥ prāpnoti |",
  "SA16n1276:224": "sāragauravātpañcānantaryāṇi nātyantaṃ kṣīyante |",
  "SA16n1276:225": "yathā rājadharme gurupātakī daṇḍya eva na kṣantavyaḥ ||",
  "SA16n1276:226": "hetvahetuvargaḥ saptanavatitamaḥ |",
  "SA16n1276:227": "98 gurulaghupāpavargaḥ",
  "SA16n1276:228": "sūtra uktam-asti gurulaghupāpaṃ karmeti |",
  "SA16n1276:229": "katamadgurulaghu |",
  "SA16n1276:230": "(u) yatkarmāvīcinarakavedanīyaprāpakaṃ tat karma gurupāpakamityucyate |",
  "SA16n1276:231": "(pṛ) kāni karmāṇi tadvipākaprāpakāni |",
  "SA16n1276:232": "(u) yatsaṅghabhedanakarma tenāvaśyaṃ tadvipākaṃ vedayate |",
  "SA16n1276:233": "kasmāt |",
  "SA16n1276:234": "trīṇi ratnāni prativibhinnāni |",
  "SA16n1276:235": "saṅgharatnaṃ buddharatnādvyatiriktam |",
  "SA16n1276:236": "dharmaratnabhedo'pi [gurupāpam] |",
  "SA16n1276:237": "adhimātra mithyādṛṣṭijātastatkarmābhinirvartayati |",
  "SA16n1276:238": "buddhe paramīrṣyāvyāpādābhyāṃ tatkarma karoti |",
  "SA16n1276:239": "ciropacitākuśalasvabhāvaḥ svalābhalobhāttatkarma karoti |",
  "SA16n1276:240": "dharmo dharma iti [yat] tannāstīti tasmin vadati kuśaladharmāṇāmacaritāro bahavaḥ sattvāḥ pratihanyanta ityato bhavati gurutaraṃ pāpam |",
  "SA16n1276:241": "(pṛ) kiṃ saṅghabhedamātramavīcau vipākaprāpakam |",
  "SA16n1276:242": "kimanyadapyasti |",
  "SA16n1276:243": "(u) anyadapyasti karma |",
  "SA16n1276:244": "nāsti pāpaṃ nāsti puṇyaṃ nāsti mātāpitṛsajjānānāṃ satkāravipāka iti yadvacanaṃ tadādimithyādṛṣṭirapi tadvipākaprāpiṇī |",
  "SA16n1276:245": "anyaṃ mithyādṛṣṭau pātayan bahūn sattvānakuśalāni kārayaṃśca tadvipākaṃ vedayate |",
  "SA16n1276:246": "īdṛśamithyādṛṣṭisūtrāṇi racayanti yathā pūraṇādayo mithyādṛṣṭināmācāryāḥ samyagdṛṣṭivihiṃsayā bahūnāṃ sattvānāmakuśalāya hetupratyayaṃ prakāśayanti |",
  "SA16n1276:247": "āryāṇāmapavādo'pi tadvipākaprāpakaḥ |",
  "SA16n1276:248": "yathā vadanti caturaśītivarṣasahastrāṇi ekanindako duḥkhamanubhavati |",
  "SA16n1276:249": "yathā coktaṃ dharmapade-",
  "SA16n1276:250": "dharmeṇa jīvannāryo yastena dharmeṇa śikṣayet |",
  "SA16n1276:251": "mṛdvindriyaḥ pāpasevī vilomayati tadvacaḥ ||",
  "SA16n1276:252": "kaṇṭakodvandhanaṃ yadvadātmakāyavighātakam |",
  "SA16n1276:253": "narake sa patatyeva hyūrdhvapādamavācchiraḥ ||",
  "SA16n1276:254": "śataṃ sahasrāṇāṃ nirarbudānāṃ",
  "SA16n1276:255": "ṣaṭ triṃśacca pañca ca arbudānām",
  "SA16n1276:256": "yadāryagarhī nirayamupaiti",
  "SA16n1276:257": "vācaṃ manaḥ praṇidhāya pāpakam | iti |",
  "SA16n1276:258": "prāṇātipātādi yadviṣayagurukaṃ cittagurukaṃ tatpāpamapi avīcinarakapātakam |",
  "SA16n1276:259": "guruviparītaṃ laghu yaduta tapanapratapanādiṣu hīnanarakeṣu tīryakṣu preteṣu devamanuṣyeṣu cākuśalavipākaṃ pratisaṃvedayate |",
  "SA16n1276:260": "tallaghupāpakamityucyate |",
  "SA16n1276:261": "gurulaghupāpavargo'ṣṭanavatitamaḥ |",
  "SA16n1276:262": "99 mahālpārthakakarmavargaḥ",
  "SA16n1276:263": "(pṛ) sūtra uktaṃ mahālpārthakaṃ karmeti |",
  "SA16n1276:264": "kiṃ tanmahārthakaṃ karma |",
  "SA16n1276:265": "(u) yena karmaṇā anuttarasamyaksambodhimadhigacchati |",
  "SA16n1276:266": "tanmahattamārthakaṃ karma |",
  "SA16n1276:267": "tato'varakarmaṇā pratyekabuddhamārgaṃ vindate |",
  "SA16n1276:268": "tato'varakarmaṇā śrāvakamārgaṃ labhate |",
  "SA16n1276:269": "tato'varakarmaṇā bhavāgra'śītimahākalpasāhasrāṇyāyurvipākaṃ labhate |",
  "SA16n1276:270": "idaṃ saṃsāre mahattamavipākaṃ karma |",
  "SA16n1276:271": "tato'varakarmaṇā ākiñcanyāyatane ṣaṣṭikalpasahasrāṇyāyurvindate |",
  "SA16n1276:272": "evaṃ krameṇa yāvadbrahmalokaṃ kalpārdhamāyurvindate |",
  "SA16n1276:273": "tato'varakāmadhātau paranirmitadeveṣu divyagaṇanayā ṣaṣṭivarṣasahasrāṇyanubhavati |",
  "SA16n1276:274": "yāvaccaturmahārājikeṣu divyagaṇanayā pañcavarṣaśatāni [vipākaṃ] vedayate |",
  "SA16n1276:275": "evaṃ manuṣyeṣu caturmahārājikānāmadhaḥ pratyekaṃ karmavaśādvipākaṃ vedayate |",
  "SA16n1276:276": "evaṃ tiryakpretanarakeṣvapyasti alpalābhaṃ karma |",
  "SA16n1276:277": "kīdṛśāni karmāṇi anuttarasamyaksambodhyādīn prāpayanti |",
  "SA16n1276:278": "(u) dānādiṣaṭpāramitāsampadanuttarasamyaksambodhiṃ prāpayati |",
  "SA16n1276:279": "tataḥ kuśalakarmakrameṇa jaghanyapravṛttaṃ pratyekabuddhabodhiṃ prāpayati |",
  "SA16n1276:280": "[tato'pi] jaghanyapravṛttaṃ śrāvakabodhiṃ prāpayati |",
  "SA16n1276:281": "adhimātreṣu caturapramāṇacitteṣu viharan bhavagra utpadyate |",
  "SA16n1276:282": "tato jaghanyabhūteṣu caturapramāṇacitteṣu viharannavarabhūmāvutpadyate |",
  "SA16n1276:283": "tato jaghanyabhūteṣu caturapramāṇacitteṣu viharan śīlasamādhipratyayavaśācca rūpadhātāvutpadyate |",
  "SA16n1276:284": "dānaśīlakuśalābhyāsapratyayena kāmadhātāvutpadyate |",
  "SA16n1276:285": "dānādikarmaṇāṃ puṇyakṣetrotkarṣanikarṣamanusṛtyāsti viśeṣaḥ |",
  "SA16n1276:286": "yat buddhakṣetra ācaraṇaṃ tadatyuttamam |",
  "SA16n1276:287": "yatpratyekabuddhakṣetra ācaraṇaṃ tat tato nyūnam |",
  "SA16n1276:288": "(pṛ) puṇyakṣetraṃ kiṃ bodhyotkṛṣṭaṃ kiṃ vā prahāṇena |",
  "SA16n1276:289": "(u) atyantaśūnyatākhyaṃ dharmalakṣaṇaṃ yā bodhiḥ prāpayati |",
  "SA16n1276:290": "sā prahāṇādutkarṣati |",
  "SA16n1276:291": "kasmāt |",
  "SA16n1276:292": "yathā bhagavān bodhyā śrāvakebhyo'tiricyate na prahāṇena |",
  "SA16n1276:293": "yathoktaṃ saṃyuktapiṭake-",
  "SA16n1276:294": "jambūdvīpasamāṃ yacca saṅghabhūmiṃ viśodhayet |",
  "SA16n1276:295": "pāṇikalpasya caityasya śāstustacchodhanopamam ||",
  "SA16n1276:296": "sarvajñajñānañca prahāṇārtham |",
  "SA16n1276:297": "ato yadbodhisattvānāṃ saṃsāre dīrghakālāvāsaḥ sa samyak prahāṇārthaḥ |",
  "SA16n1276:298": "samyak prahāṇamiti yat svasaṃyojanaprahāṇaṃ sattvaprahāṇañca |",
  "SA16n1276:299": "tāni saṃyojanāni ca kramaśo bodhipraheyāni |",
  "SA16n1276:300": "ato jñāyate bodhyā puṇyakṣetraṃ prahāṇādutkṛṣṭamiti |",
  "SA16n1276:301": "(pṛ) yastīkṣṇendriyaḥ strotaāpannaḥ yaśca mṛdvindriyaḥ sakṛdāgāmī |",
  "SA16n1276:302": "atayo puṇyakṣetrayoḥ ka utkṛṣṭaḥ |",
  "SA16n1276:303": "(u) tīkṣṇendriya utkṛṣṭo na mṛdvindriyaḥ |",
  "SA16n1276:304": "(pṛ) tadvacana mayuktam |",
  "SA16n1276:305": "yathoktaṃ sūtre strotaāpannaśatasatkāro naikasakṛdāgāmisatkārakalpa iti |",
  "SA16n1276:306": "āha ca-dandhānāṃ hiṃsayā kāmarāgakalahacittaṃ prarohati |",
  "SA16n1276:307": "iti |",
  "SA16n1276:308": "ato vītarāgasya dānaṃ bahupuṇyāni prāpayet |",
  "SA16n1276:309": "sakṛdāgāmī ca trīṇi viṣāṇi tanūkaroti |",
  "SA16n1276:310": "na strotaāpannaḥ |",
  "SA16n1276:311": "kasmāducyata utkṛṣṭa iti |",
  "SA16n1276:312": "(u) tatsūtraṃ neyārthakam |",
  "SA16n1276:313": "kenedaṃ jñāyate |",
  "SA16n1276:314": "tasminneva sūtra uktaṃ-tiraścāṃ dānaṃ śataguṇaṃ hitaṃ prāpayati iti |",
  "SA16n1276:315": "vastutastu pārāvatapakṣyādīnāṃ dānena pratilabdho vipākaḥ tīrthikānāṃ pañcābhijñānāṃ dānamatiśete |",
  "SA16n1276:316": "atastatsūtraṃ cintyārthakam |",
  "SA16n1276:317": "sūtraṃ tat bahunā hetunāha-nissaraṇārthā prajñā iti |",
  "SA16n1276:318": "strotaāpannaśca prajñābalena kāmān vedayamāno'pi puṇyakṣetramityucyate |",
  "SA16n1276:319": "na tu prahīṇarāgaḥ prākṛto yāvadbhavāgraniyamalābhī [puṇyakṣetram] |",
  "SA16n1276:320": "bahuśrutajñānaṃ nirvedhabhāgīyagatameva prakṛṣṭaṃ na bhavāgraniyato'nirvedhabhāgīyagataḥ |",
  "SA16n1276:321": "maitreyabodhisattvo'pratilabdhabuddhatvo'pi arhatāṃ satkāryaḥ |",
  "SA16n1276:322": "śūnyatākāramātrabodhicittotpādako'rhatāṃ satkāryaḥ |",
  "SA16n1276:323": "tadyathā ekaḥ śrāmaṇeraḥ pātracīvaramādāya arhantamanucarati |",
  "SA16n1276:324": "asmin śrāmaṇere utpannānuttara [bodhi] citte tu arhanneva tatpātracīvaramādāya svayamuttarāsaṅgaṃ kṛtvā tamanugacchati |",
  "SA16n1276:325": "tadyathā dṛṣṭānte vistareṇoktam |",
  "SA16n1276:326": "ato jñāyate prajñayā puṇyakṣetramutkṛṣṭaṃ bhavatīti ||",
  "SA16n1276:327": "mahālpārthakakarmavarga ekonaśatatamaḥ |",
  "SA16n1276:328": "100 trividhakarmavargaḥ",
  "SA16n1276:329": "(pṛ) sūtra uktam-trividhaṃ karma kuśalamakuśalamavyākṛtamiti |",
  "SA16n1276:330": "kiṃ kuśalaṃ karma |",
  "SA16n1276:331": "(u) yat karma pareṣāṃ priyaṃ prayacchati tat kuśalam |",
  "SA16n1276:332": "(pṛ) kiṃ priyam |",
  "SA16n1276:333": "(u) pareṣāṃ yat sukhaprāpakaṃ tat priyam |",
  "SA16n1276:334": "kuśalamityapyucyate puṇyamityapyucyate |",
  "SA16n1276:335": "(pṛ) yat pareṣāṃ sukhaprāpakaṃ tat puṇyam |",
  "SA16n1276:336": "yat pareṣāṃ duḥkhaprāpakaṃ tena pāpena bhavitavyam |",
  "SA16n1276:337": "yathā āñjanauṣadhaśalyavedhāḥ pareṣāṃ duḥkhajanakāḥ pāpāḥ syuḥ |",
  "SA16n1276:338": "(u) āñjanauṣadhaśalyavedhāḥ sukhapradatvādapāpāḥ |",
  "SA16n1276:339": "(pṛ) sukhapradaṃ tat puṇyamiti |",
  "SA16n1276:340": "yathā paradāragamanaṃ tat tasya sukhajanakaṃ tat puṇyakaramapi syāt |",
  "SA16n1276:341": "(u) abrahmacaryaṃ niyamenākuśalam |",
  "SA16n1276:342": "yat parānukuśaladharme pravartayati tat duḥkhāya bhavati na sukhāya |",
  "SA16n1276:343": "sukhaṃ nāma yadihāmutra ca sukham |",
  "SA16n1276:344": "na tvaihikamalpasukham |",
  "SA16n1276:345": "yat pretyāmutra mahāduḥkhaṃ vindate |",
  "SA16n1276:346": "(pṛ) kecidannapānapratyayaṃ pareṣāṃ sukhamutpādayanti |",
  "SA16n1276:347": "tadannapānaṃ kadācidajīryamāṇaṃ sat puruṣasya maraṇaṃ prāpayati |",
  "SA16n1276:348": "tadannadāyakaḥ kiṃ pāpaṃ labheta kiṃ vā puṇyam |",
  "SA16n1276:349": "(u) sa sādhucitto'nnaṃ prayacchati na duṣṭacittaḥ |",
  "SA16n1276:350": "ataḥ puṇyamātraṃ labhate na pāpam |",
  "SA16n1276:351": "(pṛ) paradāragamanamapyevaṃ syāt |",
  "SA16n1276:352": "kevalaṃ sukhārthatvātpuṇyamapi labheta |",
  "SA16n1276:353": "(u) idaṃ pūrvameva pratyuktaṃ yadabrahmacaryaṃ niyamena akuśalamiti |",
  "SA16n1276:354": "mahāduḥkhajanakatvāt |",
  "SA16n1276:355": "annapānadāne tvasti puṇyaguṇabhāgaḥ |",
  "SA16n1276:356": "kasmāt |",
  "SA16n1276:357": "nahyavaśyamannalābhī mriyate |",
  "SA16n1276:358": "sattvāḥ kāmakliṣṭāḥ kāmamaithunamanubhavanti |",
  "SA16n1276:359": "tat sarvathā'puṇyahetuḥ |",
  "SA16n1276:360": "kathaṃ puṇyaṃ labheran |",
  "SA16n1276:361": "(pṛ) kecit prāṇihiṃsayā bahū nāmupakurvanti |",
  "SA16n1276:362": "yathā corāṇāṃ nigrahe rāṣṭraṃ nirīti bhavati |",
  "SA16n1276:363": "krūrapaśumāraṇe janānāṃ hitaṃ bhavati |",
  "SA16n1276:364": "evamādiprāṇihiṃsayā kiṃ puṇyaṃ labhyeta |",
  "SA16n1276:365": "kecitsteyapratyayaṃ pitarau poṣayanti |",
  "SA16n1276:366": "maithunapratyayaṃ priyaputraṃ janayanti |",
  "SA16n1276:367": "mṛṣāvādapratyayañca kasyacijjīvītaṃ pradadanti |",
  "SA16n1276:368": "pāruṣyavacanapratyayaṃ pareṣāṃ hitaṃ bhavati |",
  "SA16n1276:369": "idaṃ sarvaṃ daśākuśalasaṅgṛhītam |",
  "SA16n1276:370": "kathamanena puṇyaṃ labheran |",
  "SA16n1276:371": "(u) te puṇyaṃ pāpañca labhante |",
  "SA16n1276:372": "parānugrahātpuṇyaṃ labhante paropaghātātpāpam |",
  "SA16n1276:373": "(pṛ) cikitsā'pi parasyādau duḥkhapradā paścātsukhaṃ prāpayati |",
  "SA16n1276:374": "kasmātpāpamalabdhvā puṇyamātraṃ labhate |",
  "SA16n1276:375": "(u) cikitsāyāṃ kuśalacittena kṛtāyāṃ nāstyakuśalāśayaḥ |",
  "SA16n1276:376": "yat karma kuśalākuśalahetusamuddhitaṃ,",
  "SA16n1276:377": "tataḥ puṇyaṃ pāpaṃ vyāmiśraṃ labhate |",
  "SA16n1276:378": "codayati | hiṃsādayaḥ sarve puṇyaprāpakāḥ |",
  "SA16n1276:379": "kasmāt |",
  "SA16n1276:380": "hiṃsāpratyayamabhīṣṭaṃ labhate |",
  "SA16n1276:381": "yathā rājñāścoranigrahe puṇyaṃ labhyate |",
  "SA16n1276:382": "puṇyapratyayañca yadabhīpsitaṃ tallabhyate |",
  "SA16n1276:383": "iti prāṇātipātāt kathaṃ puṇyaṃ na bhavati |",
  "SA16n1276:384": "hiṃsāṃ kurvan yaśo labhate |",
  "SA16n1276:385": "yaśaḥ puruṣasya kāmyaṃ bhavati |",
  "SA16n1276:386": "puruṣasya kāmyaṃ puṇyaphalakam |",
  "SA16n1276:387": "hiṃsayā ca prītisukhaṃ labhate |",
  "SA16n1276:388": "prītisukhamapi puṇyaphalavipākam |",
  "SA16n1276:389": "āha ca ca sūtram-yo yuddhe hanyate sa svarga utpadyata iti |",
  "SA16n1276:390": "yathāha gāthā-mriyamāṇañca saṅgrāme patiṃ barayatepsarāḥ iti | kiñcāha-",
  "SA16n1276:391": "sudhanatve'pi puruṣaścoraṃ purata āgatam",
  "SA16n1276:392": "hanyādeva na vai pāpaṃ āhantā vindate tu tat || iti",
  "SA16n1276:393": "dharmasūtramāha-catvāro varṇāḥ brāhmaṇakṣatriyavaiśyaśūdrāḥ |",
  "SA16n1276:394": "eṣāṃ pṛthak santi svadharmāḥ |",
  "SA16n1276:395": "brāhmaṇasya ṣaḍdharmāḥ kṣatriyasya catvāro vaiśyasya trayaḥ śūdrasyaikaḥ |",
  "SA16n1276:396": "ṣaḍ dharmā iti yajanamārvijya madhyayatamadhyāpanaṃ dānaṃ pratigrahaḥ |",
  "SA16n1276:397": "catvāro dharmā iti yajanaṃ nārtvijyaṃ,",
  "SA16n1276:398": "parato vedādhyayanaṃ nādhyāpanaṃ,",
  "SA16n1276:399": "dānaṃ na pratigrahaḥ prajāpālanam |",
  "SA16n1276:400": "trayo dharmā iti yajanaṃ nārtvijyaṃ,",
  "SA16n1276:401": "adhyayanaṃ nādhyāpanaṃ dānaṃ na pratigrahaḥ |",
  "SA16n1276:402": "eko dharma iti trayāṇāmuttamavarṇānāṃ śūśrūṣā |",
  "SA16n1276:403": "kṣatriyasya prajāpālanāya prāṇivadhe puṇyameva na pāpam |",
  "SA16n1276:404": "veda uktam-prāṇivadhaḥ puṇyaprāpakaḥ yaduta vaidikamantreṇa hatāḥ paśavaḥ svarga utpadyanta iti |",
  "SA16n1276:405": "vedāśca loke śraddheyā bhavanti |",
  "SA16n1276:406": "kiñcāha yadvastuto martavyaṃ taddhanane nāsti pāpam-yathā pañcābhijña ṛṣirmantreṇa puruṣaṃ hanti |",
  "SA16n1276:407": "na vaktavyamṛṣeḥ pāpamastīti |",
  "SA16n1276:408": "[anṛṣe]ḥ pāpiṣṭhasya kathametatsidhyati |",
  "SA16n1276:409": "ato jñāyate prāṇivadho na pāpaprāpaka iti |",
  "SA16n1276:410": "kaścitkadāciccittabalena prāṇinaṃ hatvā puṇyaṃ labhate |",
  "SA16n1276:411": "prāṇadānena tu pāpaṃ labhate |",
  "SA16n1276:412": "yadi kuśalacittena sukhalipsayā prāṇinaṃ hanti |",
  "SA16n1276:413": "kathaṃ tasya pāpaṃ bhavati |",
  "SA16n1276:414": "yathā sūnakādayaḥ |",
  "SA16n1276:415": "paśupālānāṃ gavājadāne'pi pāpam |",
  "SA16n1276:416": "evamadattādānādiṣvapi puṇyaguṇo'sti |",
  "SA16n1276:417": "atrocyate | yaduktaṃ bhavatā prāṇivadhenābhīpsitalābhādasti puṇyaguṇa iti |",
  "SA16n1276:418": "tadayuktam |",
  "SA16n1276:419": "kasmāt |",
  "SA16n1276:420": "puṇyaguṇādhīnatayā hi abhīpsitalābhaḥ |",
  "SA16n1276:421": "abhīpsitapratyayaḥ prāṇivadhalābha iti kasmādyuktam |",
  "SA16n1276:422": "pūrvādhvakṛtāviśuddhapuṇyatvāt |",
  "SA16n1276:423": "yathoktaṃ sūtre-cauryaharaṇavadhahiṃsāpratilabdhadhano'nyasya dānaṃ prayojayati |",
  "SA16n1276:424": "tat daurmanasyaparidevanenāpariśuddhaṃ dānamiti |",
  "SA16n1276:425": "evamādidānamapariśuddhamityucyate |",
  "SA16n1276:426": "avaśyamaśubhapratyayādhīnāṃ vipākavedanāṃ prāpayati |",
  "SA16n1276:427": "tasya puruṣasya pūrvādhvani puṇyamasti prāṇātipātakarmapratyayo'pyasti |",
  "SA16n1276:428": "tasmādidānīṃ kāyo hananahetukaṃ vipākaṃ vedayate |",
  "SA16n1276:429": "kecitsattvā api pratyarpaṇīyajīvitadhanā ityato vadhahiṃsayā yadabhīpsitaṃ tallabhate |",
  "SA16n1276:430": "na ca tathā sarve sattvāḥ |",
  "SA16n1276:431": "[ataḥ] prāṇivadhenopabhogyaṃ labhate |",
  "SA16n1276:432": "yathā loka āhuḥ-ayaṃ puruṣo'lpapuṇyo bahukurvannapi na vindata iti |",
  "SA16n1276:433": "yaśaḥprītisukheṣvapyevaṃ syāt |",
  "SA16n1276:434": "puṇyaguṇapratyayena yaśaḥkāyabalasukhāni labhate |",
  "SA16n1276:435": "puṇyasya kevalamapariśuddhatvāt vadhena [upabhogyaṃ] labhate |",
  "SA16n1276:436": "(pṛ) siṃhavyāghrādilabdhaṃ kāyabalaṃ sarvaṃ pāpajam |",
  "SA16n1276:437": "yakṣarākṣasādilabdhaṃ kāyabalasukhamapi pāpajam |",
  "SA16n1276:438": "(u) idaṃ pūrvameva pratyuktam |",
  "SA16n1276:439": "aviśuddhapuṇyatvātpāpapratyayena labhate |",
  "SA16n1276:440": "yadbravīṣi sūtra uktaṃ-yo yuddhe hanyate sa svarga utpadyata iti |",
  "SA16n1276:441": "tadayuktam |",
  "SA16n1276:442": "kasmāt |",
  "SA16n1276:443": "sūtramidamanena mithyāpralāpena mūḍhān protsāhayati sauryamutpādayitum |",
  "SA16n1276:444": "kenedaṃ jñāyate |",
  "SA16n1276:445": "avaśyaṃ puṇyādhīnaṃ puṇyamutpadyate pāpādhīnaṃ pāpam |",
  "SA16n1276:446": "tatrātyantamasati puṇyahetau kena puṇyaṃ labheta |",
  "SA16n1276:447": "yadāha bhavān-caturṇāṃ varṇānāṃ pṛthak santi svadharmāḥ |",
  "SA16n1276:448": "kṣatriyasya prajāpālanāt vadho'pāpa iti |",
  "SA16n1276:449": "sa gṛhyadharmasamaḥ |",
  "SA16n1276:450": "yathā sūnakādīnāṃ lokānāṃ gṛhyadharmāḥ prāṇivadhāḥ sadā kriyamāṇā na pāpavimuktāḥ |",
  "SA16n1276:451": "tathā kṣatriyasyāpi |",
  "SA16n1276:452": "sa rājadharmo'pi hetunā pāpaprāpakaḥ |",
  "SA16n1276:453": "yadi kṣatriyo rājadharmatvena prāṇān vadhyan apāpo bhavati |",
  "SA16n1276:454": "tadā sūnakavyādhādayo'pyapāpāḥ syuḥ |",
  "SA16n1276:455": "kṣatriyaḥ paraṃ prajāsu karuṇārdracittatayā vairamutsṛjya tadadhīnaṃ puṇyaṃ labhate |",
  "SA16n1276:456": "yaḥ puruṣajīvitamapaharati |",
  "SA16n1276:457": "tasya pāpamasti |",
  "SA16n1276:458": "yathā kaścinmātāpitṛpālanāya paradhanamapaharati |",
  "SA16n1276:459": "sa puṇyaṃ pāpaṃ vyāmiśraṃ labhate |",
  "SA16n1276:460": "(pṛ) mātapitṛpālanāya corayan na pāpaṃ labheta |",
  "SA16n1276:461": "yathoktaṃ dharmasūtre-yaḥ saptadinānyupavasati |",
  "SA16n1276:462": "sa caṇḍālādapaharan na pāpamupādatte |",
  "SA16n1276:463": "yo mumūrṣuḥ sa brāhmaṇādapyupādānaṃ labhate iti |",
  "SA16n1276:464": "ime duṣkarmaṇā jīvanto'pi nocyante śīlavyasanina iti |",
  "SA16n1276:465": "āpannatvāt |",
  "SA16n1276:466": "yathākāśo na rajasā dūṣyate |",
  "SA16n1276:467": "tathā te'pi na pāpena dūṣyante |",
  "SA16n1276:468": "(u) ukta brāhmaṇa dharma eva-cauryakāle dhanasvāmyāgatya rakṣati |",
  "SA16n1276:469": "tasmin samaye brāhmaṇena vicārayitavyam |",
  "SA16n1276:470": "yadi sa dhanasvāmiguṇairasamāno bhavati |",
  "SA16n1276:471": "tadā taṃ hanyāt |",
  "SA16n1276:472": "kasmāt |",
  "SA16n1276:473": "ahamuttamaḥ,",
  "SA16n1276:474": "nānāprāyaścittaistatpāpaṃ nirharāmi |",
  "SA16n1276:475": "yadi tena tulyaguṇaḥ |",
  "SA16n1276:476": "tadā ātmahanane parahanane vā tatpāpamapi tulyam |",
  "SA16n1276:477": "tasya gurutarapāpasya durharaṇatvāt |",
  "SA16n1276:478": "yadi dhanasvāmī guṇādhikaḥ |",
  "SA16n1276:479": "tadā svakāyaṃ tyajet |",
  "SA16n1276:480": "tatra pāpasyāpanodyatvāt |",
  "SA16n1276:481": "evaṃ vivekaḥ |",
  "SA16n1276:482": "corahanane'pyevaṃ syāt duṣkarmaṇā jīvanta iti yaduktaṃ tatra duṣkarmasattvātkathaṃ puṇyaṃ bhavet |",
  "SA16n1276:483": "yadavocaḥ coraṃ purata āgataṃ hanyādeva na vai pāpamahantā tu vindate tat iti |",
  "SA16n1276:484": "taddūṣitacarameva |",
  "SA16n1276:485": "kasmāt |",
  "SA16n1276:486": "yadi purata āgato guṇādhikaḥ |",
  "SA16n1276:487": "tadā svakāyaṃ tyajet |",
  "SA16n1276:488": "yadi nāsti pāpamiti |",
  "SA16n1276:489": "kasmāttathā bhavet |",
  "SA16n1276:490": "yadabravīḥ veda uktaṃ prāṇivadhaḥ puṇyaprāpaka iti |",
  "SA16n1276:491": "tatpratyuktameva yaduta badhe nāsti puṇyamiti |",
  "SA16n1276:492": "yaduktaṃ vastuto martavyasya kasyacidvadhe nāsti pāpamiti |",
  "SA16n1276:493": "tadā duṣṭacoravadhe'pi pāpaṃ na syāt |",
  "SA16n1276:494": "sarve ca sattvāḥ pāpiṣṭhāḥ |",
  "SA16n1276:495": "skandhakāyānubhavakarmābhisaṃskāritvāt |",
  "SA16n1276:496": "evañca prāṇivadhena pāpaṃ labheta |",
  "SA16n1276:497": "tattu na sambhavati |",
  "SA16n1276:498": "(pṛ) ye sattvāḥ pūrvādhvani svayaṃkṛtabadhapratyayāḥ |",
  "SA16n1276:499": "teṣāmidānīṃ vadhe kasmātpāpaṃ labhyate |",
  "SA16n1276:500": "cauryādikarmasvapyevaṃ syāt |",
  "SA16n1276:501": "(u) tathā cet puṇyapāpe na syātām |",
  "SA16n1276:502": "kasmāt |",
  "SA16n1276:503": "ayaṃ puruṣaḥ pūrvādhvakṛtavadhapratyayatvāttadvadho'pāpaḥ |",
  "SA16n1276:504": "tatprāṇātipātaviratirapyapuṇyā syāt |",
  "SA16n1276:505": "evaṃ yaḥ parasmai dadāti tasyāpi na puṇyaṃ syāt |",
  "SA16n1276:506": "pratigrahītā pūrvādhvani svācaritadānakarmaka idānīṃ tadvipākaṃ labhate |",
  "SA16n1276:507": "na hi sambhavati nāsti puṇyaṃ pāpamiti |",
  "SA16n1276:508": "ato jñātavyaṃ sattvānāṃ pūrvādhvakṛtavadhakarmaṇāmapi vadhitā pāpaṃ labhata iti |",
  "SA16n1276:509": "rāgadveṣamohebhyaḥ samutpannatvāt |",
  "SA16n1276:510": "ime kleśā mithyāviparyāsāḥ |",
  "SA16n1276:511": "mithyāviparyastacittotpāda eva pāpaṃ labhate |",
  "SA16n1276:512": "kaḥ punarvādastaddhetūtthiteṣu kāyavākkarmasu |",
  "SA16n1276:513": "tena saṃsāro'navasthaḥ |",
  "SA16n1276:514": "tathā nocedṛṣayo rāgadveṣādikleśānāmudaye ṛddhe na hīyeran |",
  "SA16n1276:515": "yadīdaṃ na pāpam |",
  "SA16n1276:516": "kasya dharmasya viparītaṃ puṇyamityucyeta |",
  "SA16n1276:517": "jñātavyaṃ pūrvādhvakṛtapratyayānāmapi sattvānāṃ vadhitā pāpavān syāditi |",
  "SA16n1276:518": "yadyupyuktaṃ tvayā pāpiyān na kiñcitsādhayatīti |",
  "SA16n1276:519": "tadayuktam |",
  "SA16n1276:520": "caṇḍālādayo'pi mantravidhinā puruṣaṃ ghnanti |",
  "SA16n1276:521": "tathā maharṣayo'pi akuśalacittena yathābhihitaṃ sādhayanti |",
  "SA16n1276:522": "te puṇyabalātsādhayantaḥ prāṇātipātātpāpaṃ labhante |",
  "SA16n1276:523": "yadabravīḥ-kaściccittabalena prāṇātipātaṃ kurvan puṇyaṃ prasūte |",
  "SA16n1276:524": "prāṇadānena pāpamiti |",
  "SA16n1276:525": "tadayuktam |",
  "SA16n1276:526": "kasmāt |",
  "SA16n1276:527": "avaśyaṃ cittabalena puṇyapratyayena puṇyaṃ labhate |",
  "SA16n1276:528": "na tu cittamātreṇa |",
  "SA16n1276:529": "yaḥ kuśalacittena gurutalpago brāhmaṇahantā vā bhavati |",
  "SA16n1276:530": "tena kiṃ puṇyaṃ labhyeta |",
  "SA16n1276:531": "pārasīkādi paryantabhūmigatānāṃ janānāṃ puṇyabuddhayā mātṛbhaginyādigāmināṃ kiṃ puṇyaṃ bhavet |",
  "SA16n1276:532": "ato jñāyate puṇyapratyayatvātpuṇyamutpadyate |",
  "SA16n1276:533": "na tu cittamātreṇa evaṃ steyādāvapi |",
  "SA16n1276:534": "ato jñāyate vadhādayo'kuśalā iti |",
  "SA16n1276:535": "te vadhādayaḥ pareṣāmapakārakatvādakuśalā ityucyante |",
  "SA16n1276:536": "yadyapi dṛṣṭe kañcitkālaṃ sukhaṃ labhate |",
  "SA16n1276:537": "paścāttu mahadduḥkhamanubhavati |",
  "SA16n1276:538": "parāpakāro hyakuśalalakṣaṇam |",
  "SA16n1276:539": "paśyāmaḥ khalu pratyakṣaṃ bahavaḥ sattvā vadhādīnācaranto bhūyasā tisṛṣu gatiṣu manuṣyagatau ca duḥkhapīḍā anubhavantīti |",
  "SA16n1276:540": "[ato] jñātavyaṃ duḥkhapīḍā vadhādīnāṃ phalamiti |",
  "SA16n1276:541": "hetusarūpatvātphalasya |",
  "SA16n1276:542": "tisṛṣu durgatiṣu pāpāni tīvraduḥkhāni |",
  "SA16n1276:543": "ato jñāyate vadhādipratyayāttatropapadyanta iti |",
  "SA16n1276:544": "(pṛ) deveṣu maneṣyeṣu caivaṃ syāt |",
  "SA16n1276:545": "devā api sadā yuddhe'suraiḥ saha vadhyante |",
  "SA16n1276:546": "manuṣyeṣu gartagrahaṇayantrajālaviṣaiḥ sattvān ghnanti |",
  "SA16n1276:547": "(u) devamanuṣyeṣu santi vadhaviratyādayo dharmāḥ |",
  "SA16n1276:548": "na tu tisṛṣu gatiṣu,",
  "SA16n1276:549": "iti jñātavyaṃ tatra pāpaṃ tīvraduḥkhamiti |",
  "SA16n1276:550": "manuṣyā vadhādipratyayena tu prakṣīṇāyurādilābhasukhā bhavanti |",
  "SA16n1276:551": "[tathā hi] purā manuṣyā apramāṇāyuṣkā abhūvan |",
  "SA16n1276:552": "candrasūryavatsvakāyaniścaradraśmayaḥ vihāyasā svairacāriṇāḥ |",
  "SA16n1276:553": "pṛthivī svābhāvikayatheṣṭhadravyāḥ svābhāvikataṇḍulāḥ |",
  "SA16n1276:554": "sarvamidaṃ vadhādipāpaiḥ praṇaṣṭam |",
  "SA16n1276:555": "tataḥ punaḥ kṣayo'bhūt |",
  "SA16n1276:556": "yāvaddaśavarṣeṣu manuṣyeṣu dhṛtatailasitopalāśālicolayavādayaḥ sarve'pi tirohitāḥ |",
  "SA16n1276:557": "ato jñāyate vadhādayo'kuśalakarmāṇīti |",
  "SA16n1276:558": "yo vadhahiṃsādibhyo viramati sa punarlābhasukhāyuḥpauṣkalyaṃ labhate |",
  "SA16n1276:559": "yathāśītivarṣasahasrāyuṣkasya yatheṣṭaṃ kāmā bhavanti |",
  "SA16n1276:560": "ato jñāyate vadho'kuśala iti |",
  "SA16n1276:561": "idānīmauttarā vadanti taṇḍulaṃ svābhāvikaṃ vasanaṃ vṛkṣajam |",
  "SA16n1276:562": "prāṇātipātaviratitvāt |",
  "SA16n1276:563": "saṃkṣipyedamucyate sattvānāṃ sarvāṇi sukhopakaraṇāni prāṇātipātaviratisamutpannānīti |",
  "SA16n1276:564": "ato jñāyate prāṇātipātādayo'kuśalakarmāṇīti |",
  "SA16n1276:565": "prāṇātipātādidharmāḥ sajjanaiḥ parityājyāḥ |",
  "SA16n1276:566": "ye buddhā bodhisattvāḥ pratyekabuddhāḥ śrāvakā anye ca bhadantāḥ te sarve tān parityajya viramanti |",
  "SA16n1276:567": "ato jñāyate'kuśalā iti |",
  "SA16n1276:568": "(pṛ) prāṇivadhādayaḥ sujanairapyanuśrūyante |",
  "SA16n1276:569": "yathoktaṃ mede yajñārthaṃ paśuvadho'nuśrūyata iti |",
  "SA16n1276:570": "(u) te na sujanāḥ |",
  "SA16n1276:571": "sujanaḥ sadā parasya hitārthī bhavati |",
  "SA16n1276:572": "karuṇācittābhyāsī mitrāmitrayoḥ samaḥ |",
  "SA16n1276:573": "tādṛśaḥ puruṣaḥ kathaṃ prāṇivadhamanuśrāvayet |",
  "SA16n1276:574": "kāmakrodhakaluṣitacittāḥ santa imaṃ granthaṃ racayāmāsuḥ |",
  "SA16n1276:575": "[sattvānāṃ] svarge janmābhilāṣī sattvānabhimantrayamānaḥ svapuṇyabalena tatsādhayati |",
  "SA16n1276:576": "vadhādibhyo vimuktilābhī na tatkaroti |",
  "SA16n1276:577": "ato jñāyate'kuśalamiti |",
  "SA16n1276:578": "(pṛ) vimuktilābhī anyadapi vikālabhojanādi karoti |",
  "SA16n1276:579": "idamapyakuśalaṃ bhavet |",
  "SA16n1276:580": "(u) idaṃ pāpaheturiti sujanāḥ pariharantyapi |",
  "SA16n1276:581": "yo dharmo'duṣṭaḥ na sa dharmaḥ pariharaṇīyaḥ syāt |",
  "SA16n1276:582": "vikālabhojanādayo brahmacaryaṃ ghnantītyato'pi pariharanti |",
  "SA16n1276:583": "keciddharmāḥ svarūpato'kuśalā ityataḥ pariharanti yathā madyapānavikālabhojanādayaḥ |",
  "SA16n1276:584": "ato jñāyate prāṇātipātaḥ svarūpato'kuśala iti |",
  "SA16n1276:585": "prāṇātipāto bahujanavidviṣṭaḥ |",
  "SA16n1276:586": "yathā siṃhavyāghradasyucaṇḍālādayaḥ |",
  "SA16n1276:587": "yadanena hetunā janavidviṣṭaṃ kathaṃ tadakuśalaṃ na bhavet |",
  "SA16n1276:588": "yaḥ prāṇātipātavirataḥ sa bahūnāṃ janānāṃ priyo bhavati |",
  "SA16n1276:589": "yathā karuṇāvihārī āryāṇāṃ priyaḥ |",
  "SA16n1276:590": "ato jñāyate vadho'kuśala iti |",
  "SA16n1276:591": "(pṛ) kaścittu prāṇivadhakṛt svavikramavaśājjanānāṃ priyo bhavati |",
  "SA16n1276:592": "yathā kaścidrājārthaṃ duṣṭacorāṇāṃ hantā rājapriyo bhavati |",
  "SA16n1276:593": "(u) [pāpa]hetusattvānnātyadhikaṃ priyo bhavati |",
  "SA16n1276:594": "yathā vadanti yo duṣkarmaṇā rājacittaṃ tarpayati |",
  "SA16n1276:595": "rājā ca yadi nirviṇṇacitto bhavati |",
  "SA16n1276:596": "tasya punaḥ sa vimato bhavati |",
  "SA16n1276:597": "yo durvṛttyā vimato bhavati |",
  "SA16n1276:598": "sa kathaṃ priyo bhavet |",
  "SA16n1276:599": "akuśalacārī ātmana evāpriyaḥ |",
  "SA16n1276:600": "kaḥ punarvādo'nyeṣām |",
  "SA16n1276:601": "ato jñāyate prāṇihiṃsā'kuśaladharma iti |",
  "SA16n1276:602": "vadhādidharmāḥ tāḍanahiṃsanavandhanādīnāṃ duḥkho padravāṇāṃ hetava ityato jñāyate'kuśalā iti |",
  "SA16n1276:603": "(pṛ) ahiṃsādidharmā api duḥkhahetavaḥ |",
  "SA16n1276:604": "yathā rājā duṣṭacorān vadhitumājñāpāyati |",
  "SA16n1276:605": "yo na vadhyati taṃ rājā hanti |",
  "SA16n1276:606": "(u) yo na hanti sa hanyata ityahantāraḥ sarve mariṣyamāṇā bhaveyuḥ |",
  "SA16n1276:607": "rājaśāsanaviruddhatvādeṣām |",
  "SA16n1276:608": "yadi rājā jānāti ayamavadhacitta iti tadā avadhitā pratyuta satkriyate |",
  "SA16n1276:609": "ato jñāyate vadhādayo duḥkhahetavo na tvavadhādayaḥ |",
  "SA16n1276:610": "yo vadhānācarati |",
  "SA16n1276:611": "tasya maraṇakāle cittaṃ paritapati |",
  "SA16n1276:612": "ato jñāyate'kuśalamiti |",
  "SA16n1276:613": "vadhādyācaraṇāt na janānāṃ śraddheyaḥ |",
  "SA16n1276:614": "svayūthyeṣveva na śraddhīyate |",
  "SA16n1276:615": "kaḥ punarvādaḥ sajjaneṣu |",
  "SA16n1276:616": "siṃsādyācārī sajātīyairevādhikṣipyate |",
  "SA16n1276:617": "kaḥ punarvādo'nyajanaiḥ |",
  "SA16n1276:618": "hiṃsādyācārī caṇḍālasūnakavyādhādivat sajjanaiḥ dūrataḥ parityajyate |",
  "SA16n1276:619": "hiṃsādyācaritā na sukhī jana ityucyate |",
  "SA16n1276:620": "yathā sūnako na kadāpīdṛśakarmaṇā satkāraṃ labhate |",
  "SA16n1276:621": "sujano guṇāya hiṃsādibhyo viramati |",
  "SA16n1276:622": "yadi nākuśalam |",
  "SA16n1276:623": "kasmāt guṇāya viratiṃ sampratyeṣati |",
  "SA16n1276:624": "dṛṣṭe paśyāmaḥ khalu hiṃsādīnāṃ vipriyaṃ phalaṃ bhavatīti |",
  "SA16n1276:625": "jñātavyamāgāminyadhvanyapi duḥkhavipākaṃ prāpayatīti |",
  "SA16n1276:626": "yadi hiṃsādayo nākuśalāḥ |",
  "SA16n1276:627": "ko dharmaḥ punarakuśalaḥ syāt |",
  "SA16n1276:628": "(pṛ) yadi hiṃsādidharmā akuśalāḥ |",
  "SA16n1276:629": "tadā dehapoṣaṇaṃ na syāt |",
  "SA16n1276:630": "kasmāt |",
  "SA16n1276:631": "na hyasti ahiṃsāsambhavakālaḥ |",
  "SA16n1276:632": "gatāgate pādotkṣepaṇe pādāvakṣepaṇe vā sadā sūkṣmasattvān vihanti |",
  "SA16n1276:633": "ātmīyasaṃjñayā paravastūni sadā gṛhṇāti |",
  "SA16n1276:634": "yathāsvasaṃjñañca mithyā vyavaharati |",
  "SA16n1276:635": "ato naiva dehapoṣaṇaṃ bhavet |",
  "SA16n1276:636": "(u) yat hetukṛtaṃ tat pāpam |",
  "SA16n1276:637": "nāhetukṛtam |",
  "SA16n1276:638": "yathoktaṃ sūtre-vastusantaḥ sattvāḥ,",
  "SA16n1276:639": "teṣu sattvasaṃjñāmutpādya jighatsābuddhyā tān hatvā hananapāpaṃ labhanta iti |",
  "SA16n1276:640": "evaṃ steyādāvapi |",
  "SA16n1276:641": "(pṛ) yathā viṣaṃ pītavāniti hetāvahetāvubhayathā puruṣaṃ hanti |",
  "SA16n1276:642": "yathā ca vahniprakramaṇaṃ jñāne'jñāne ca puruṣaṃ dahati |",
  "SA16n1276:643": "tathā vedhanādirapi syāt |",
  "SA16n1276:644": "jñātavyaṃ prāṇihiṃsā hetāvahetau ca pāpaṃ prāpayati |",
  "SA16n1276:645": "(u) nāyaṃ dṛṣṭānto yuktaḥ |",
  "SA16n1276:646": "viṣeṇa kāyahiṃsanānmaraṇam |",
  "SA16n1276:647": "puṇyantu cittagatam |",
  "SA16n1276:648": "kimatra dṛṣṭānto bhavet |",
  "SA16n1276:649": "vahnivedhanādirapi prabodhe'sati na duḥkhajanakaḥ |",
  "SA16n1276:650": "ato na sa dṛṣṭānto yujyate |",
  "SA16n1276:651": "asati vijñāne na khedaṃ budhyate |",
  "SA16n1276:652": "sati tu vijñāne budhyate evamasati hetucitte na karma sidhyati |",
  "SA16n1276:653": "sati tu citte sidhyati |",
  "SA16n1276:654": "sa dṛṣṭāntastathā syāt |",
  "SA16n1276:655": "hetau sati pāpam |",
  "SA16n1276:656": "asati tu nāsti |",
  "SA16n1276:657": "karmaṇāṃ cittabalātpuṇyapāpavibhāgaḥ |",
  "SA16n1276:658": "asati hetucitte kathamuccanīcabhāvo bhavet |",
  "SA16n1276:659": "cikitsāyāmacikitsāyāñcobhayathā puruṣasya duḥkhaṃ jāyate |",
  "SA16n1276:660": "cittabalātpuṇyapāpavibhāgaḥ |",
  "SA16n1276:661": "yathā mātustanagrahaṇe bālako na pāpaṃ labhate |",
  "SA16n1276:662": "anurāgacittābhāvāt |",
  "SA16n1276:663": "anurāgacittena grahaṇe tu pāpamasti |",
  "SA16n1276:664": "puṇyaṃ pāpaṃ sarvaṃ cittādhīnaṃ jāyata iti jñātavyam |",
  "SA16n1276:665": "yadi hetucitte'satyapi pāpamasti |",
  "SA16n1276:666": "tadā vimuktilabdho'pi asati hetau sattvān pīḍayan pāpaṃ labheta |",
  "SA16n1276:667": "tadā na vimucyeta |",
  "SA16n1276:668": "pāpiṣṭhānāṃ mokṣābhāvāt |",
  "SA16n1276:669": "yadi hetovasatyapi puṇyapāpamasti |",
  "SA16n1276:670": "tadaikameva karma kuśalamakuśalañca syāt |",
  "SA16n1276:671": "yathā kaścitpuṇyaṃ karma kurvan sattvaṃ hatavānasmīti bhrānto bhavati |",
  "SA16n1276:672": "tadā tatkarma pāpaṃ puṇyañca syāt |",
  "SA16n1276:673": "tattu na yujyate |",
  "SA16n1276:674": "hetāvasati puṇyaṃ pāpaṃ vā nāstīti jñātavyam |",
  "SA16n1276:675": "yadi vinā cittaṃ karmāsti |",
  "SA16n1276:676": "tadā kathamidaṃ kuśalaṃ idamakuśalaṃ idamavyākṛtamiti vibhāgaḥ syāt |",
  "SA16n1276:677": "cittahetunā tvayaṃ vibhāgaḥ |",
  "SA16n1276:678": "yathā trayaḥ puruṣāḥ sambhūya stūpapradakṣiṇaṃ kurvanti |",
  "SA16n1276:679": "tatraiko buddhaguṇānusmaraṇāya |",
  "SA16n1276:680": "dvitīyaḥ steyaharaṇāya |",
  "SA16n1276:681": "tṛtīyo bhāvaśamanāya |",
  "SA16n1276:682": "[teṣāṃ] kāyakarmaṇi samāne'pi kuśalākuśalāvyākṛtavibhāgaścittagata iti jñeyam |",
  "SA16n1276:683": "kiñcitkarma niyatavipākaṃ,",
  "SA16n1276:684": "kiñcidaniyatavipākaṃ,",
  "SA16n1276:685": "kiñciduttamaṃ madhyamamadhamaṃ,",
  "SA16n1276:686": "dṛṣṭadharmavipākamupapadyavipākaṃ,",
  "SA16n1276:687": "taduttaravipākamityādi |",
  "SA16n1276:688": "yadi cittena vinā puṇyapāpaṃ labhyate |",
  "SA16n1276:689": "kathamayaṃ vibhāgo bhavet |",
  "SA16n1276:690": "yadi cittavyatiriktaṃ karmāsti asattvasaṃkhyeṣvapi puṇyapāpaṃ syāt |",
  "SA16n1276:691": "yathā sabhīraṇonmūlitaparvatopadruteṣu sattveṣu samīraṇe pāpaṃ syāt |",
  "SA16n1276:692": "sugandhikusumasya stūpavihārapatane puṇyaṃ syāt |",
  "SA16n1276:693": "tattu na sambhavati |",
  "SA16n1276:694": "ato jñāyate na cittavyatiriktaṃ puṇyapāpamastīti |",
  "SA16n1276:695": "tīrthikā vadanti-upavāsasthaṇḍilaśayanaśalākāvedhādibhirjalapatanadahanapraveśa bhṛgupatanādibhiśca duḥkhapratyayaiḥ puṇyaṃ bhavatīti |",
  "SA16n1276:696": "tatra prājñā dūṣayanti |",
  "SA16n1276:697": "tathā cennārakāḥ sattvāḥ sadā dahyante pacyante ca |",
  "SA16n1276:698": "pretā bubhukṣitāḥ pipāsitāḥ |",
  "SA16n1276:699": "pataṅgā dahanapraviṣṭāḥ |",
  "SA16n1276:700": "mīnanakrā jalāvasathāḥ |",
  "SA16n1276:701": "ajavarāhāśvādayaḥ sadā purīṣakṣetraśāyinaḥ |",
  "SA16n1276:702": "te'pi puṇyaṃ labheran |",
  "SA16n1276:703": "te pratibrūvanti |",
  "SA16n1276:704": "avaśyaṃ hetucittena tadduḥkhamanubhavatāṃ puṇyaṃ bhavati natvahetucittena |",
  "SA16n1276:705": "nārakādayo na hetucittena dāhādiduḥkhamanubhavanti |",
  "SA16n1276:706": "yadi hetucittena vinā puṇyaṃ nāsti |",
  "SA16n1276:707": "hetucittena vinā pāpamapi nāsti |",
  "SA16n1276:708": "yadi hetucittena vinā puṇyamasti |",
  "SA16n1276:709": "nārakādīnāmapi puṇyaṃ syāt |",
  "SA16n1276:710": "ityevaṃ doṣo'sti |",
  "SA16n1276:711": "[iti] |",
  "SA16n1276:712": "yadi hetucittaṃ vinā puṇyaṃ pāpaṃ vāsti |",
  "SA16n1276:713": "tadā sujano na syāt |",
  "SA16n1276:714": "kasmāt |",
  "SA16n1276:715": "caturṣu iryāpatheṣu sadā sattvān hanti |",
  "SA16n1276:716": "tattu na sambhavati |",
  "SA16n1276:717": "hetāvasati nāsti puṇyaṃ pāpamiti jñātavyam |",
  "SA16n1276:718": "sujanmakṣetrañca na labhet |",
  "SA16n1276:719": "sadā pāpakattvāt |",
  "SA16n1276:720": "vastutastu santi brahmakāyikādīnāṃ surucirāḥ kāyā ato jñāyate na hetuṃ vinā puṇyaṃ pāpaṃ vāstīti |",
  "SA16n1276:721": "bhāvatāṃ śāsane apariśuddhāhāre pāpaṃ bhavati |",
  "SA16n1276:722": "yo'bhipraiti sarvāṇyannapānāni apariśuddhāhārāḥ pāpaprāpakāḥ syuriti |",
  "SA16n1276:723": "evaṃ surādisparśe so'brāhmaṇaḥ syāt |",
  "SA16n1276:724": "pariśuddhena cittena bhojane na punarasti pāpamiti śrutaṃ dṛṣṭavānasi |",
  "SA16n1276:725": "tadā cittaṃ vinā nāsti puṇyaṃ pāpaṃ vā iti jñātavyam |",
  "SA16n1276:726": "adhvare ca puṇyacittena paśavo hanyante |",
  "SA16n1276:727": "tena svarga utpadyeran iti |",
  "SA16n1276:728": "puṇyacittena hananātpuṇyamasti |",
  "SA16n1276:729": "tathā no cet sarve prāṇivadhāḥ puṇyaprāpakāḥ pāpaprāpakā vā syuḥ |",
  "SA16n1276:730": "brāhmaṇamāha-kiñcitsteyamapāpam |",
  "SA16n1276:731": "yathā saptadinānyanaśanaḥ śūdrādapi pratigṛhṇīyāt |",
  "SA16n1276:732": "yo mumūrṣuḥ sa brāhmaṇādapi gṛhṇīyāt |",
  "SA16n1276:733": "putrārthino'brahmacaryamapāpam iti |",
  "SA16n1276:734": "hetucitte'sati na syādīdṛśavibhāgaḥ |",
  "SA16n1276:735": "ato jñāyate yo hetuṃ vinānyasya viṣaṃ prayacchati |",
  "SA16n1276:736": "kena sa pāpaṃ labheta |",
  "SA16n1276:737": "yaḥ sahetu anyasya viṣaṃ prayacchati |",
  "SA16n1276:738": "viṣaṃ pratyuta vyādhiṃ śamayati |",
  "SA16n1276:739": "sa puṇyaṃ labheta |",
  "SA16n1276:740": "kasyacidannaṃ prayacchati |",
  "SA16n1276:741": "anne cājīrṇe puruṣo mriyate |",
  "SA16n1276:742": "tata pāpaṃ prāpnuyāt |",
  "SA16n1276:743": "yadi vinā hetuṃ puṇyapāpe staḥ |",
  "SA16n1276:744": "tadā dharmo'yaṃ vyākulaḥ syāt |",
  "SA16n1276:745": "laukikāḥ sarvavastuṣu cittaṃ śraddadhante |",
  "SA16n1276:746": "yathā ekameva vacanaṃ prītidveṣajananam |",
  "SA16n1276:747": "pṛṣṭhatāḍanādirapyevam |",
  "SA16n1276:748": "ato jñāyate karmāṇi cittādhīnāni iti |",
  "SA16n1276:749": "[tatra] mānasaṃ karma gariṣṭhamityuttaratna vakṣyate |",
  "SA16n1276:750": "ato jñāyate karmāṇi cittādhīnānīti |",
  "SA16n1276:751": "yaḥ prājñaḥ sa pañcakāmaguṇeṣu vasannapi na pāpamāk bhavatīti manaso balam |",
  "SA16n1276:752": "kasmāt |",
  "SA16n1276:753": "na hi prājño rūpāṇi dṛṣṭvā mithyāsaṃjñāmutpādayati |",
  "SA16n1276:754": "ato nāsti rūpāsaṅgadoṣaḥ |",
  "SA16n1276:755": "tathā śabdādāvapi |",
  "SA16n1276:756": "yadyanutpannamithyāsaṃjño'pi pāpavān |",
  "SA16n1276:757": "tadā sarvāṇi darśanaśravaṇāni pāpāni syuḥ |",
  "SA16n1276:758": "tathā ca mānasaṃ karma niṣprayojanaṃ syāt |",
  "SA16n1276:759": "jñānī prajñāśīrṣakaḥ pañcakāmaguṇānanubhavannapi nāsaktimutpādayati |",
  "SA16n1276:760": "pañcakāmaguṇāḥ santo'pi cittanirvedānna malinayanti |",
  "SA16n1276:761": "kimidaṃ na mānasakarmaṇo balam |",
  "SA16n1276:762": "ato nāsti vinā hetuṃ puṇyapāpapratilābhaḥ |",
  "SA16n1276:763": "codayati | yadbravīṣi parasyānugrahānanugrahau kuśalākuśalalakṣaṇamiti |",
  "SA16n1276:764": "tadayuktam |",
  "SA16n1276:765": "kasmāt |",
  "SA16n1276:766": "yaḥ svakāyaṃ paripālayanpuṇyaṃ karmācarati |",
  "SA16n1276:767": "tasyātmānaṃ bhojayato'pi puṇyamasti |",
  "SA16n1276:768": "caityavihārāvasattvabhūtau |",
  "SA16n1276:769": "tayoḥ secanaśodhane api puṇyaprāpake |",
  "SA16n1276:770": "vandanādayastu na parānugrāhakāḥ |",
  "SA16n1276:771": "kevalaṃ paraguṇavaikalyakarā iti na bhavetpuṇyam |",
  "SA16n1276:772": "na ca cittamātreṇa puṇyaguṇo bhavati |",
  "SA16n1276:773": "annavastrābhyāṃ paramupakurvatā tasmin samaye puṇyaṃ labhyate |",
  "SA16n1276:774": "tathā karuṇā [mātra] cāriṇo na bhavetpuṇyam |",
  "SA16n1276:775": "yadi caityavihārādayo'sattvasaṃkhyātāḥ |",
  "SA16n1276:776": "teṣāṃ yo dhanamapaharati vināśayati vā |",
  "SA16n1276:777": "na tasya bhavetpāpam |",
  "SA16n1276:778": "anabhimukhīkṛtya durvacasā paranindane na bhavetpāpam |",
  "SA16n1276:779": "aśrutatvātkasyāpakarṣaḥ syāt |",
  "SA16n1276:780": "anyapuruṣe ca duṣṭacittamātramutpādayati na kāyavākkarma karoti |",
  "SA16n1276:781": "kiṃ punarhīyate |",
  "SA16n1276:782": "na sa pāpabhāk syāt |",
  "SA16n1276:783": "kaścidātmānaṃ nindati |",
  "SA16n1276:784": "kaścidātmānaṃ hanti |",
  "SA16n1276:785": "kaścitsvayaṃ mithyācarati |",
  "SA16n1276:786": "kaścicca pāpaṃ labhate |",
  "SA16n1276:787": "ataḥ kuśalākuśalalakṣaṇaṃ na parānugrahānanugrahamātreṇa bhavati |",
  "SA16n1276:788": "atrocyate | yadbravīṣi svadehaṃ pālayataḥ puṇyaguṇo'stīti |",
  "SA16n1276:789": "tadayuktam |",
  "SA16n1276:790": "yadyātmasatkāre puṇyaguṇo'sti |",
  "SA16n1276:791": "tadā na kaścitparaṃ satkuryāt |",
  "SA16n1276:792": "vastutastu puṇyārthī paraṃ satkaroti |",
  "SA16n1276:793": "yātmārthatā tataḥ puṇyamalpaṃ bhavati |",
  "SA16n1276:794": "ato jñāyate ātmārthatā na puṇyavatī syāditi |",
  "SA16n1276:795": "yadāha bhavān ātmapoṣaṇaṃ puṇyakarmācaraṇārthamiti |",
  "SA16n1276:796": "tat svadehaḥ pareṣāmupakārārtha iti puṣṇāti |",
  "SA16n1276:797": "tasyāsyāścittabhūmeḥ puṇyaguṇaḥ prasūte |",
  "SA16n1276:798": "nātmapoṣaṇamātreṇa |",
  "SA16n1276:799": "yadbravīṣi caityavihārā vasattvabhūtau,",
  "SA16n1276:800": "tayoḥ secanaśodhane api puṇyaprāpaka iti |",
  "SA16n1276:801": "tat bhagavadguṇāḥ sattveṣu pūjyā iti smṛtvā janāḥ secante śodhayanti ca |",
  "SA16n1276:802": "tasya sattvādhīnatvācca puṇyameva labhyate |",
  "SA16n1276:803": "(pṛ) nirvṛto hi bhagavānasattvabhūtaḥ |",
  "SA16n1276:804": "uktañca sūtre-na tathāgataḥ san nāsan,",
  "SA16n1276:805": "nāpi sadasat nāpi ca na san nāsan iti |",
  "SA16n1276:806": "kathaṃ sattva ityucyeta |",
  "SA16n1276:807": "(u) yadi nirvṛto'sattvabhūtaḥ |",
  "SA16n1276:808": "tadā anirvṛtakālīnaṃ bhagavantaṃ smṛtvā pūjayantaḥ puṇyaṃ labhante |",
  "SA16n1276:809": "yathā janāḥ pitarau jananapoṣaṇakālaṃ smṛtvā yajanti |",
  "SA16n1276:810": "tathā no cet na pitṛpūjā bhavet |",
  "SA16n1276:811": "tathedamapi |",
  "SA16n1276:812": "yadbravīṣi vandanādayo na parānugrāhakā iti |",
  "SA16n1276:813": "tadayuktam |",
  "SA16n1276:814": "kasmāt |",
  "SA16n1276:815": "vandanādibhiḥ parasya nānāhitaṃ bhavati |",
  "SA16n1276:816": "yena paraḥ pūjyānāṃ satkāryo bhavati |",
  "SA16n1276:817": "ayameva [parā] nugrahaḥ |",
  "SA16n1276:818": "tenānye'pi janāḥ satkāraśikṣānanusarantaḥ puṇyaguṇaṃ labhante |",
  "SA16n1276:819": "parasya vandane svābhimānaṃ bhajyate |",
  "SA16n1276:820": "akuśāṅgabhaṅgādbahūpakṛtaṃ bhavati |",
  "SA16n1276:821": "paraguṇāṃśca khyāpayatīti vandanādīnāmīdṛśaṃ hitaṃ bhavati |",
  "SA16n1276:822": "yadabravīḥ vandanādayaḥ paraguṇavaikalyakarā iti |",
  "SA16n1276:823": "tadayuktam |",
  "SA16n1276:824": "vandanaṃ bhakticittena [kriyate] |",
  "SA16n1276:825": "na tīrthikānāmiva parāpakarṣārthatayā tadācaryate |",
  "SA16n1276:826": "yathā ca vastradānaṃ yadyapi paraṃ hāpayati |",
  "SA16n1276:827": "tathāpi paraguṇāpakarṣakameva |",
  "SA16n1276:828": "tathā ca vastradānenāpi na puṇyaṃ bhavet |",
  "SA16n1276:829": "ato vandanādīnāṃ gabhīracetanena sabhavyamācaraṇaṃ syāt |",
  "SA16n1276:830": "yathoktaṃ sūtre-eko bhikṣuḥ snānagṛhe anyasya dehaṃ hastena mārjayati sma |",
  "SA16n1276:831": "[etacchṛtvā] bhagavān bhikṣūnāmantryāha-ayamupasevako bhikṣurarhan |",
  "SA16n1276:832": "upasevyamānastu bhinnaśīlaḥ |",
  "SA16n1276:833": "tathā śikṣayatha yūyam |",
  "SA16n1276:834": "na siṃhena śvādaya upasevyanta iti |",
  "SA16n1276:835": "yadbhavānāha-na ca cittamātreṇa puṇyaṃ labhata iti |",
  "SA16n1276:836": "tatra cittaṃ hi sarvaguṇānāṃ mūlam |",
  "SA16n1276:837": "yat kaścitparasyopakāraṃ cakāra karoti kariṣyati vā sarvaṃ tat kuśalacittamūlakam |",
  "SA16n1276:838": "yacca parasyāpakāraṃ cakāra karoti kariṣyati vā sarvaṃ tadakuśalacittamūlakam |",
  "SA16n1276:839": "karuṇācārī ca karuṇācittavipākena sarveṣāmupakaroti yaduta caṇḍavātavṛṣṭyanupatane'pi sūryācandramasau nakṣatrāṇi ca na bhraśyanti sadā caranti ca |",
  "SA16n1276:840": "na mahāsamudramudvelayati |",
  "SA16n1276:841": "na ca mahāgnirdahati |",
  "SA16n1276:842": "nāpi caṇḍavāta utplāvayati |",
  "SA16n1276:843": "idaṃ sarvaṃ karuṇāvipākabalam |",
  "SA16n1276:844": "yathoktaṃ sūtre-yadi sarve lokāḥ karuṇācittamācaranti |",
  "SA16n1276:845": "tadā kāmāḥ svābhāvikāḥ syuḥ iti |",
  "SA16n1276:846": "yadbravīṣi caityavihāradhanāpahāre na pāpaṃ syāditi |",
  "SA16n1276:847": "tat sa puruṣaḥ sattvacittena tadapaharati |",
  "SA16n1276:848": "yaccaityadhanamapaharati |",
  "SA16n1276:849": "tatpratyayena apakarṣakaraṇe'karaṇe vā sarvathā tadādhipatyena pāpaṃ labhate |",
  "SA16n1276:850": "bhagavati piḍā'jananānna pāpamastīti bhavato yadi matam |",
  "SA16n1276:851": "tadā [kaścit] vākpāruṣyādibhirarhantaṃ yojayati |",
  "SA16n1276:852": "na tadarhato duḥkhaṃ janayati |",
  "SA16n1276:853": "tasyāpi na pāpaṃ bhavet |",
  "SA16n1276:854": "yabdravīṣi-anabhimukhanindane na bhavetpāpamiti |",
  "SA16n1276:855": "tadayuktam |",
  "SA16n1276:856": "akuśalacittena tatra prayujyate |",
  "SA16n1276:857": "akuśalacittavattvāt tasmin śṛṇvati aśṛṇvati vā'vaśyaṃ duḥkhaṃ janayet |",
  "SA16n1276:858": "ataḥ pāpaṃ labhate |",
  "SA16n1276:859": "yaduktaṃ duṣṭacitta[mātra]mutpādya kāyavākkarmākurvato na bhavetpāpamiti |",
  "SA16n1276:860": "tadapi na yuktam |",
  "SA16n1276:861": "parapīḍanāyāviśuddhākuśalacittatvāt [pāpaṃ] janayatyeva |",
  "SA16n1276:862": "yadi paraprabodhito jānāti tadā tasyāvaśyaṃ duḥkhopāyāso jāyeta eva |",
  "SA16n1276:863": "yathā cora āgatya paradhanamapaharati |",
  "SA16n1276:864": "tadā [svāmī] prabudhya yadyapi na jānāti tathāpi tasya [paścāt] pīḍāṃ karotyeva |",
  "SA16n1276:865": "yadbravīṣī ātmahananamātmanindanañca pāpakaramiti |",
  "SA16n1276:866": "tadayuktama |",
  "SA16n1276:867": "yadi svadehaṃ duḥkhayan pāpabhāk bhavati |",
  "SA16n1276:868": "tadā na ko'pi sujanmasthānaṃ prāpnuyāt |",
  "SA16n1276:869": "kasmāt |",
  "SA16n1276:870": "janā hi caturṣviryāpatheṣu svadehaṃ duḥkhayanti |",
  "SA16n1276:871": "tathā ca sarve sattvāḥ sadā pāpaṃ labheran yathā parapīḍanā janāḥ |",
  "SA16n1276:872": "ato na kaścitsusthāne jāyeta |",
  "SA16n1276:873": "na hyetadyujyate |",
  "SA16n1276:874": "ato na svadehamātrātpuṇyaṃ pāpaṃ vāstīti jñātavyam |",
  "SA16n1276:875": "mārgahetutvādvinaye śīlamidaṃ paribaddhaṃ yaḥ kliṣṭacittenātmānaṃ hanti na saṃkleśātpāpaṃ labhata iti |",
  "SA16n1276:876": "avyākṛtaṃ karmeti |",
  "SA16n1276:877": "yatkarma na kuśalamakuśalaṃ vā na parasattvānāmupakārakaṃ nāpakārakaṃ tadavyākṛtamityucyate |",
  "SA16n1276:878": "(pṛ) kasmādavyākṛtamiti nāma |",
  "SA16n1276:879": "(u) tatkarma nirucyate |",
  "SA16n1276:880": "yatkarma na kuśalaṃ nākuśalaṃ tadavyākṛtamiti vadanti |",
  "SA16n1276:881": "kuśalamakuśalañca karma vipākaprāpakam |",
  "SA16n1276:882": "naitatkarma vipākaprāpakamityavyākṛtam |",
  "SA16n1276:883": "kasmāt |",
  "SA16n1276:884": "kuśalamakuśalañca karma prabalam |",
  "SA16n1276:885": "idantu durbalam |",
  "SA16n1276:886": "yathā pūtibījaṃ nāṅkuraṃ prarohayati |",
  "SA16n1276:887": "vipāko dvividhaḥ |",
  "SA16n1276:888": "kuśalaṃ priyavipākam akuśalamapriyavipākam |",
  "SA16n1276:889": "avyākṛtantvavipākam |",
  "SA16n1276:890": "(pṛ) tatra na priya nāpriyopādānaṃ tadavyākṛtavipākamastu |",
  "SA16n1276:891": "ko doṣaḥ |",
  "SA16n1276:892": "(u) bhagavānāha-dvidhā vipākaḥ mithyākāyacaryā apriyavipākaprāpiṇī samyakkāyacaryā priyavipākaprāpiṇīti |",
  "SA16n1276:893": "na tvāha anayorudāsīnamastīti |",
  "SA16n1276:894": "puṇyaṃ priyalābhamanojñasmṛtivipākam |",
  "SA16n1276:895": "pāpaṃ tadviparītam |",
  "SA16n1276:896": "sukhaduḥkhe puṇyapāpayorvipākau |",
  "SA16n1276:897": "aduḥkhāsukhañca sucaritavipākaḥ |",
  "SA16n1276:898": "ato jñāyate nāstyavyākṛtavipāka iti |",
  "SA16n1276:899": "trividhakarmavargaḥ śatatamaḥ |",
  "SA16n1276:900": "101 duścaritavargaḥ",
  "SA16n1276:901": "bhagavānāha-trīṇi duścaritāni kāyaduścaritaṃ vāgduścaritaṃ manoduścaritaṃ iti |",
  "SA16n1276:902": "kāyābhisaṃskṛtamakuśalaṃ kāyaduścaritam |",
  "SA16n1276:903": "tat dvividham (1)",
  "SA16n1276:904": "ekaṃ daśākuśalakarmapathasaṅgṛhītam |",
  "SA16n1276:905": "yathā prāṇātipātādattādānakāmamithyācārāḥ |",
  "SA16n1276:906": "aparaṃ tadasaṅgṛhītam |",
  "SA16n1276:907": "yathā kaśādaṇḍādhātabandhanasvadāragamanādayaḥ akuśalakarmapathapūrvottaraduṣkarmāṇi ca |",
  "SA16n1276:908": "(pṛ) prāṇātipātādīni trīṇyakuśalakarmāṇi kiṃ kevalakāyikakarmasvabhāvāni |",
  "SA16n1276:909": "(u) hananapāpaṃ hananākuśalakarmetyucyate |",
  "SA16n1276:910": "pāpamidaṃ svakāyenāpi kriyate yatra svakāyena sattvān hanti |",
  "SA16n1276:911": "vācāpi kriyate yatna sattvān hantuṃ paramājñāpayati |",
  "SA16n1276:912": "manasāpi kriyate yat kaściccittamutpādayati yena paro mriyate |",
  "SA16n1276:913": "evamadattādānakāmamithyācārapāpe'pi |",
  "SA16n1276:914": "svakṛtantu pūrṇaṃ pāpaṃ labhate |",
  "SA16n1276:915": "kāyākuśalaṃ karma kāyātmakaṃ vāgātmakaṃ vā |",
  "SA16n1276:916": "kadāciccittotpāde paro jānāti anena pratyayenāpi pāpakaraṃ prāṇātipātādi kuryāditi |",
  "SA16n1276:917": "bhūyasā kāyakṛtatvātkāyikaṃ karmetyākhyā |",
  "SA16n1276:918": "evaṃ vāṅmithyācaritamapi |",
  "SA16n1276:919": "vācābhisaṃskṛtamakuśalaṃ karma vāṅmithyācaritam |",
  "SA16n1276:920": "tasyāpi dvaividhyam |",
  "SA16n1276:921": "yat kenacitpraśne sthāpite taṃ purata eva vañcayati |",
  "SA16n1276:922": "tadakuśalakarmapathasaṅgṛhītam |",
  "SA16n1276:923": "anyattadasaṅgṛhītam |",
  "SA16n1276:924": "abhidhyāvyāpādamithyādṛṣṭyādayo mānasamithyācaritam |",
  "SA16n1276:925": "(pṛ) daśākuśalakarmapathānāṃ kasmānmithyādṛṣṭirityākhyā trayāṇāmakuśalamūlānāṃ saṃmoha iti |",
  "SA16n1276:926": "(u) mithyādṛṣṭiriti saṃmohasya nāmāntaram |",
  "SA16n1276:927": "saṃmohavivṛddhi sārarūpā mithyādṛṣṭiḥ |",
  "SA16n1276:928": "na punaḥ saṃmohasya lakṣaṇāntaramasti |",
  "SA16n1276:929": "abhiṣvaṅgaviparyāsamātraṃ saṃmohaḥ |",
  "SA16n1276:930": "(pṛ) sūtra uktaṃ-sarvāṇi duścaritāni apriyavipākakarāṇi sucaritāni priyavipākakarāṇīti |",
  "SA16n1276:931": "priyāpriyalakṣaṇañcāniyatam |",
  "SA16n1276:932": "yathaikameva rūpaṃ [kasyacit] priyaṃ bhavati [anyasyā] priyaṃ bhavati |",
  "SA16n1276:933": "atastallakṣaṇaṃ vivecanīyaṃ syāt |",
  "SA16n1276:934": "(u) sukhameva priyalakṣaṇam |",
  "SA16n1276:935": "yathoktaṃ sūtre-puṇyavipākaḥ sukhamiti |",
  "SA16n1276:936": "duḥkhamapriyalakṣaṇam |",
  "SA16n1276:937": "yathoktaṃ sūtre- pāpātsañjātabhītikā bhavatha |",
  "SA16n1276:938": "duḥkhahetutvāt iti |",
  "SA16n1276:939": "(pṛ) sukhameva priyalakṣaṇam |",
  "SA16n1276:940": "śvavarāhādayo'nnapurīṣeṇa sukhībhavanti |",
  "SA16n1276:941": "kimidaṃ puṇyaphalam |",
  "SA16n1276:942": "(u) idamaviśuddhapuṇyaphalam |",
  "SA16n1276:943": "yathoktaṃ karmasūtre-yadakāle dadāti aśucirdadāti |",
  "SA16n1276:944": "laghucittena kaluṣitacittena akṣetre ca dadāti |",
  "SA16n1276:945": "evamādidānena tadvipākaṃ labhata iti |",
  "SA16n1276:946": "(pṛ) samyak caritāni priyavipākakarāṇīti sūtra uktvā kasmātpunarucyate sucaritapratyayaṃ svarga utpadyata iti |",
  "SA16n1276:947": "(u) mithyācāryapi svarga utpadyate |",
  "SA16n1276:948": "kecidvadanti svarga upapattirduścaritavipāka iti |",
  "SA16n1276:949": "ataḥ sūtre punarucyate sucaritapratyayaṃ svarga upapadyata iti |",
  "SA16n1276:950": "duścaritasucarite kuśalākuśalagatikakāyaṃ prāpayataḥ gṛhītakāyastatra sukhaṃ duḥkhaṃ vā vedayate |",
  "SA16n1276:951": "yathā duścaritapratyayaṃ durgatau duḥkhaṃ vedayate |",
  "SA16n1276:952": "sucaritapratyayaṃ deveṣu manuṣyeṣu vā sukhaṃ vedayate ||",
  "SA16n1276:953": "duścaritavarga ekottaraśatatamaḥ |",
  "SA16n1276:954": "102 sucaritavargaḥ",
  "SA16n1276:955": "kāyakṛtaṃ kuśalaṃ kāyasucaritam |",
  "SA16n1276:956": "tathā vāṅmanasorapi |",
  "SA16n1276:957": "prāṇātipātādyakuśalakarmatrayaviratiḥ kāyasucaritam |",
  "SA16n1276:958": "vāgdoṣacatuṣṭayaviratirvāksucaritam |",
  "SA16n1276:959": "mānasākuśalatrayaviratirmanassucaritam |",
  "SA16n1276:960": "ivāstisro viratayaḥ saṃvarasaṅgṛhītāḥ yaduta śīladhyānānāsravasaṃvarāḥ |",
  "SA16n1276:961": "yadvandanavastradānādi kuśalaṃ kāyikaṃ karma tat kāyasucaritam |",
  "SA16n1276:962": "yat satyabhāṣaṇamṛdubhāṣaṇādi tat vāksucaritam |",
  "SA16n1276:963": "anabhidhyādi mānasaṃ karma manaḥsucaritam |",
  "SA16n1276:964": "imāni trīṇi su caritāni |",
  "SA16n1276:965": "(pṛ) tīrthikā jñaptiṃ vinā prātimokṣaśīlabhājo bhavanti |",
  "SA16n1276:966": "te śīlasaṃvaraṃ labhante na vā |",
  "SA16n1276:967": "(u) tīrthikāścittataḥ śīlasaṃvaramutpādayanti |",
  "SA16n1276:968": "kecit vācāpi gṛhṇanti |",
  "SA16n1276:969": "anye'pi śīlasaṃvarasaṅgṛhītaṃ sucaritaṃ labhante yathā daśavarṣāyuṣkasya puruṣasya prāṇātipātaviratisamādānādviṃśativarṣāyuṣkaḥ putra utpadyate |",
  "SA16n1276:970": "(pṛ) sūtra uktaṃ-sucaritaṃ viśuddhacaritaṃ vyupaśamacaritamiti |",
  "SA16n1276:971": "teṣāṃ ko bhedaḥ |",
  "SA16n1276:972": "(u) ābhidhārmikā āhuḥ-pṛthagjanānāṃ yat kāyikaṃ vācikaṃ mānasaṃ kuśalaṃ karma tat sucaritamityucyate |",
  "SA16n1276:973": "śaikṣāṇāṃ saṃyojanaprahāṇāttadeva sucaritaṃ viśuddhacaritamityucyate |",
  "SA16n1276:974": "aśaikṣāṇāṃ prahīṇasaṃyojanānāṃ visaṃyojanikavyavahāratvāt [tadeva]vyupaśamacaritam |",
  "SA16n1276:975": "aśaikṣā atyantānutpannākuśalakarmakā ityato vyupaśamacaritā ityucyante |",
  "SA16n1276:976": "yathoktaṃ-kāyavyupaśamo vāgvyupaśamo manovyupaśama iti |",
  "SA16n1276:977": "kecidāhuḥ-imāni trīṇi caritāni ekasyaivārthasyavibhinnāni nāmāni |",
  "SA16n1276:978": "kintu tadbhavyatānurūpatvāt samyagiti śaṃsyate |",
  "SA16n1276:979": "kleśairviviktatvādviśuddhamiti vadanti |",
  "SA16n1276:980": "sarvākuśalaviviktatvāt vyupaśama iti |",
  "SA16n1276:981": "tāni trīṇyapi nārthato bhinnāni |",
  "SA16n1276:982": "(pṛ) ābhidharmikā āhuḥ-cittameva vyupaśamacaritaṃ na cetaneti |",
  "SA16n1276:983": "kathamayamarthaḥ |",
  "SA16n1276:984": "(u) trīṇi caritānyapi cittameva |",
  "SA16n1276:985": "kasmāt |",
  "SA16n1276:986": "cittavyātiriktā nāsti cetanā |",
  "SA16n1276:987": "nāsti ca kāyavākkarma |",
  "SA16n1276:988": "(pṛ) sūtra uktaṃṃ-sucaritadṛṣṭisampanno devadṛśo vā bhavati devasaṃkhyātadṛśo vā bhavati |",
  "SA16n1276:989": "na sarve sucaritā deveṣūpapadyanta iti |",
  "SA16n1276:990": "kasmādevaṃ viniścayaḥ |",
  "SA16n1276:991": "(u) devasaṃkhyāteti vacanādidaṃ jñāpitam |",
  "SA16n1276:992": "sucarītaśālī yadyapi nāvaśyaṃ deveṣūtpadyate tathāpi ya āryabahumatasthāna utpadyate |",
  "SA16n1276:993": "sa devasarūpa ityato devasaṃkhyātadṛśa ityucyate |",
  "SA16n1276:994": "sarve sucaritavanto deveṣūtpadyeran |",
  "SA16n1276:995": "kecidanyapratyayairviniṣṭā notpadyeran |",
  "SA16n1276:996": "yat samyaṅmithyāvyāmiśraṃ sucaritaṃ [tatra] mithyācaritasya prābalyānna deveṣūtpadyante |",
  "SA16n1276:997": "yathoktaṃ sūtre-bhagavānānandamavocat-paśyāmyahaṃ kecana trīṇi suritāni caranto'pi durgatāvutpadyante |",
  "SA16n1276:998": "tat teṣāṃ pūrvādhvagataduścaritasya phalavipāka iti |",
  "SA16n1276:999": "idānīṃ sucaritasyāpi aparipūrṇatvānmaraṇa upasthite mithyādṛṣṭeścittābhimukhyāddargatau patanti |",
  "SA16n1276:1000": "duścaritaśālī susthāna utpadyata itīda mapyevam |",
  "SA16n1276:1001": "ataḥ pṛthagjanatvamaśraddheyam |",
  "SA16n1276:1002": "prabalakarmavaśādupapattivibhedaṃ vedayata iti jñātavyam ||",
  "SA16n1276:1003": "sucaritavargo dvayuttaraśatatamaḥ |",
  "SA16n1276:1004": "103 pratisaṃyuktakarmavargaḥ",
  "SA16n1276:1005": "(pṛ) sūtra uktaṃ-trividhaṃ karma kāmadhātupratisaṃyuktaṃ karma rūpadhātupratisaṃyuktaṃ karma arūpyadhātupratisaṃyuktaṃ karmeti |",
  "SA16n1276:1006": "kānīmāni |",
  "SA16n1276:1007": "(u) yat karma ānarakādāca paranirmitavaśavartidevādantarāle vipākavedakaṃ tatkāmadhātupratisaṃyuktaṃ karma |",
  "SA16n1276:1008": "ābrahmalokādākaniṣṭhāccāntarāle vipākavedakaṃ karma rūpadhātupratisaṃyuktaṃ karma |",
  "SA16n1276:1009": "ākāśānantyāyatanādānaivasaṃjñānāsaṃjñāyatanāccāntarāle vipākavedakaṃ ārūpyadhātupratisaṃyuktaṃ karma |",
  "SA16n1276:1010": "(pṛ) avyākṛtaṃ karma aniyatavipākañca karma kimeteṣu nāntargatam |",
  "SA16n1276:1011": "(u) tatkarmavipākaśca kāmadhātupratisaṃyuktaḥ |",
  "SA16n1276:1012": "kasmāt |",
  "SA16n1276:1013": "tasya dharmasya kāmadhātukavipākatvāt |",
  "SA16n1276:1014": "(pṛ) nanu kāmadhātukadharmāḥ sarve tatkarmavipākāḥ |",
  "SA16n1276:1015": "ato na yujyate |",
  "SA16n1276:1016": "(u) sarve ca kāmadhātukadharmāḥ kāmadhātukakarmavipākā eva |",
  "SA16n1276:1017": "(pṛ) tathā cedidaṃ tīrthikaśāstraṃ yaduta sarvapratisaṃvedyaṃ sukhaṃ duḥkhañca pūrvakarmahetupratyayaṃ bhavatīti |",
  "SA16n1276:1018": "pūrvakarmavipāko yaduta kuśalamakuśalaṃ karma savipākamavipākamiti vyavasāyaguṇasya nāsti yatkiñcanaprayojanam |",
  "SA16n1276:1019": "yadi sarvaṃ karmavipākaḥ |",
  "SA16n1276:1020": "kaḥ punaḥ prayāse guṇaḥ |",
  "SA16n1276:1021": "yasya kleśāḥ karmāṇi karmavipākāśca santi tasya vimuktirnāsti |",
  "SA16n1276:1022": "karmavipākasyākṣīṇatvāt |",
  "SA16n1276:1023": "ucyate |",
  "SA16n1276:1024": "yaduktaṃ idaṃ tīrthikaśāstramiti |",
  "SA16n1276:1025": "tadayuktam |",
  "SA16n1276:1026": "tīrthikā hi vadanti sukhaṃ duḥkhaṃ paratvamaparatvaṃ pūrvavipākamātramiti |",
  "SA16n1276:1027": "tathā ca na syātpratyutpannapratyayāpekṣā |",
  "SA16n1276:1028": "paśyāmastu vastutaḥ padārthāḥ pratyutpannebhyaḥ pratyayebhyaḥ samutpadyante yathā bījāṅkurādaya iti |",
  "SA16n1276:1029": "ato na vaktavyaṃ sarvaṃ pūrvakarmapratyayādhīnamiti |",
  "SA16n1276:1030": "hetupratyayābhyañca vastūnyutpadyante yathā bījahetukāḥ pṛthivyabākāśakālādipratyayā [aḍkurādayaḥ] |",
  "SA16n1276:1031": "cakṣurvijñānañca karmahetukaṃ cakṣūrūpādipratyayam |",
  "SA16n1276:1032": "ato na tīrthikamithyāśāstrasāmyam |",
  "SA16n1276:1033": "yadbravīṣi pūrvakarmavipāka ityādi |",
  "SA16n1276:1034": "tadayuktam |",
  "SA16n1276:1035": "pratyakṣaṃ khalu phalātphalasantatirutpadyata iti |",
  "SA16n1276:1036": "yathā brīhibhyo brīhayaḥ |",
  "SA16n1276:1037": "evaṃ vipākādvipākotpattau ko doṣaḥ |",
  "SA16n1276:1038": "yathā ajātaputrasya ca caṭakacakravākādīnāñca kāmaḥ,",
  "SA16n1276:1039": "sarpādināṃ kopaḥ,",
  "SA16n1276:1040": "tatsarvaṃ pūrvakarmavipāka iti jñeyam |",
  "SA16n1276:1041": "(pṛ) yadi vipākādvipāka utpadyate |",
  "SA16n1276:1042": "tadā'navasthā syāt |",
  "SA16n1276:1043": "(u) karmavipākāstrividhāḥ kuśalo'kuśalo'vyākṛta iti |",
  "SA16n1276:1044": "kuśalākuśalābhyāṃ vipāka utpadyate nāvyākṛtādityato nānavasthā |",
  "SA16n1276:1045": "yathā brīhibhyo vrīhaya utpadyante |",
  "SA16n1276:1046": "tatra bījādaṅkura utpadyate na tu tuṣādibhyaḥ |",
  "SA16n1276:1047": "evaṃ kuśalākuśalavipākādvipāka utpadyate nāvyākṛtavipākāt |",
  "SA16n1276:1048": "yaduktaṃ bhavatā prayāse na guṇa iti |",
  "SA16n1276:1049": "yadyapi karmaṇo vipāka utpadyate |",
  "SA16n1276:1050": "tathāpi avaśyaṃ yathāśakti paścātsaṃsidhyati |",
  "SA16n1276:1051": "yathā sasyakarmataḥ sasyamutpadyate |",
  "SA16n1276:1052": "tathāpi bījādyapekṣya tat sidhyati |",
  "SA16n1276:1053": "yadāha bhavān-na vimuktirbhavediti |",
  "SA16n1276:1054": "tadapyayuktam |",
  "SA16n1276:1055": "tattvajñānalābhātkarmāṇi kṣīyante |",
  "SA16n1276:1056": "tadyathā dagdhaṃ bījaṃ na punaḥ prarohati |",
  "SA16n1276:1057": "ato nāsti vimukterdoṣaḥ |",
  "SA16n1276:1058": "kiñca ya utpannā dharmāḥ sarve te karmamūlakāḥ |",
  "SA16n1276:1059": "yadi nāsti karmamūlaṃ,",
  "SA16n1276:1060": "kathamutpadyeta |",
  "SA16n1276:1061": "dharmāṇāmutpāde'sti pratiniyatamaṅgam |",
  "SA16n1276:1062": "yathā'yaṃ dharmo niyamena etatpuruṣakāyādutpadyate nānyakāyāt |",
  "SA16n1276:1063": "yadi nāsti karmamūlaṃ,",
  "SA16n1276:1064": "kathamevaṃ pratiniyatavibhāgaḥ syāt |",
  "SA16n1276:1065": "(pṛ) dharmā hetumātrajāḥ |",
  "SA16n1276:1066": "yathā māṣānmāṣa utpadyate |",
  "SA16n1276:1067": "[evaṃ sati] ko doṣaḥ |",
  "SA16n1276:1068": "(u) tadapi karmamūlakam |",
  "SA16n1276:1069": "māṣakarmapratyayalābhānmāṣānmāṣa utpadyate |",
  "SA16n1276:1070": "kenedaṃ jñāyate |",
  "SA16n1276:1071": "purā kila janāḥ kuśalamācaritavanta ityataḥ śālitaṇḍulāḥ svata ajāyanta |",
  "SA16n1276:1072": "ato jñāyate karmabhūlakatvāt māṣānmāṣo jāyata iti |",
  "SA16n1276:1073": "(pṛ) nanu sattvasaṃkhyātaṃ vastu khalu pūrvakarmajam |",
  "SA16n1276:1074": "(u) maivam asattvasaṃkhyātaṃ vastvapi karmamūlakam |",
  "SA16n1276:1075": "sarvasattvānāṃ sādhāraṇakarmavipāko yaduta caṅkramaṇāsthānakarmapratyayalābhāt kṣityādayo bhavanti |",
  "SA16n1276:1076": "prakāśakarmapratyayalābhāccandrasūryādayo bhavanti iti jñātavyaṃ janyaṃ vastu sarvaṃ karmamūlakamiti |",
  "SA16n1276:1077": "(pṛ) yadi janyadharmāḥ karmamūlakāḥ |",
  "SA16n1276:1078": "saṃskṛto'nāsravaḥ katham |",
  "SA16n1276:1079": "(u) so'pi karmamūlakaḥ |",
  "SA16n1276:1080": "kasmāt |",
  "SA16n1276:1081": "sarvaṃ pūrvādhvagatadānaśīlādivalādhīnam |",
  "SA16n1276:1082": "ato'pi karmādisambhūtam |",
  "SA16n1276:1083": "(pṛ) yadyanāsravadharmo'pi karmasambhūtaḥ |",
  "SA16n1276:1084": "so'pi pratisaṃyuktadharma ityākhyā syāt |",
  "SA16n1276:1085": "tattu na sambhavati |",
  "SA16n1276:1086": "uktaṃ hi sūtre-asti aprasaṃyuktā vedeneti |",
  "SA16n1276:1087": "(u) anāsravadharmastattvajñānahetukaḥ karmapratyayakaḥ |",
  "SA16n1276:1088": "hetubalamahimnā tu apratisaṃyukta ityucyate |",
  "SA16n1276:1089": "(pṛ) kiṃ karma kāmadhātuvipākavedakam |",
  "SA16n1276:1090": "kiṃ rūpadhātuvipākavedakam |",
  "SA16n1276:1091": "kimārūpyadhātuvipākavedakam |",
  "SA16n1276:1092": "(u) yaḥ kāmarūpārūpyadhātuṣu daśākuśalakarmāṇi samutpādayati sa kāmadhātau vipākaṃ vedayate |",
  "SA16n1276:1093": "(pṛ) rūpārūpyadhātugato'pi kimakuśalaṃ karma samutpādayati |",
  "SA16n1276:1094": "(u) tatrāpyakuśalaṃ karma samutpādayati |",
  "SA16n1276:1095": "yathoktaṃ sūtre-tatrāsti mithyādṛṣṭiriti |",
  "SA16n1276:1096": "mithyādṛṣṭiḥ kiṃ nākuśalā |",
  "SA16n1276:1097": "(pṛ) tatra mithyādṛṣṭiravyākṛtā natvakuśalā |",
  "SA16n1276:1098": "(u) nāvyākṛtā |",
  "SA16n1276:1099": "kenaitat jñāyate |",
  "SA16n1276:1100": "uktaṃ hi sūtre bhagavatā-mithyādṛṣṭirduḥkhakleśānāṃ heturiti |",
  "SA16n1276:1101": "mithyādarśinā samutpāditāni kāyavāṅmanaskarmāṇi duḥkhavipākāyabhisaṃskriyante |",
  "SA16n1276:1102": "yathā tiktakāravelle vidyamānāni catvāri mahābhūtāni sarvāṇi tiktarasāni bhavanti |",
  "SA16n1276:1103": "yathā kāmadhātau mithyādṛṣṭirakuśalā |",
  "SA16n1276:1104": "rūpārūpyadhātvorapi tallakṣaṇā akuśalā syāt |",
  "SA16n1276:1105": "lakṣaṇasāmyāt |",
  "SA16n1276:1106": "yathā bako brahmā brahmāṇamāmantrayāha-mopagaccha śramaṇaṃ gautamam |",
  "SA16n1276:1107": "asmāllokāduttārayāma iti |",
  "SA16n1276:1108": "idaṃ manovāgakuśalaṃ rūpadhātau samutpannam |",
  "SA16n1276:1109": "anye'pi brahma [kāyikā] devāḥ tatra bhavantaṃ tādṛśaṃ puruṣaṃ dūṣayanti |",
  "SA16n1276:1110": "rūpārūpyadhātugatāḥ puruṣā vadanti-idameva nirvāṇamiti |",
  "SA16n1276:1111": "āyuṣo'nte kāmarūpayorantarābhavameva paśyanti |",
  "SA16n1276:1112": "ito'nyannirvāṇaṃ nāstīti mithyādṛṣṭirutpanneti anuttamadharmāpavādātkathaṃ nākuśalam |",
  "SA16n1276:1113": "anena jñātavyaṃ tatrāstyakuśalaṃ karmeti |",
  "SA16n1276:1114": "(pṛ) yadi tatrākuśalaṃ karmotpādayanti |",
  "SA16n1276:1115": "tatkarma kiṃsthānapratisaṃyuktam |",
  "SA16n1276:1116": "(u) yadīdamakuśalaṃ karma tadā kāmadhātau vipākaṃ vedayata ityataḥ kāmadhātupratisaṃyuktam |",
  "SA16n1276:1117": "kuśalaṃ karmāsti uttamaṃ madhyamamadhamamiti |",
  "SA16n1276:1118": "adhamaṃ kāmadhātuvedanīyavipākam |",
  "SA16n1276:1119": "madhyamaṃ rūpadhātuvedanīyavipākam |",
  "SA16n1276:1120": "uttamamārūpyadhātuvedanīyavipākam |",
  "SA16n1276:1121": "kecidāhuḥ-caturthadhyānasaṅgṛhītaṃ kuśalaṃ karma rūpadhātuvedanīyavipākam |",
  "SA16n1276:1122": "caturārūpyasamādhisaṅgṛhītamārūpyavedanīyavipākam |",
  "SA16n1276:1123": "anyadvikṣiptacittasamutpāditaṃ karma kāmadhātuvedanīyavipākam |",
  "SA16n1276:1124": "iti |",
  "SA16n1276:1125": "(pṛ) kathaṃ tatra samutpāditaṃ kuśalaṃ karma kāmadhātuvedanīyavipākaṃ bhavet |",
  "SA16n1276:1126": "(u) yathā'smin loke samāhitacittasamutpāditakuśalakarmaṇastatra vipākaṃ vedayate |",
  "SA16n1276:1127": "tathā tatra vikṣiptacittasamutpāditakuśalakarmaṇo'smin loke vipākaṃ vedayate |",
  "SA16n1276:1128": "yathā ca rūpārūpyadhātusamutpāditākuśalakarmaṇaḥ kāmadhātau vipākaṃ vedayate |",
  "SA16n1276:1129": "tathā tatra samutpāditakuśalakarmaṇo'pi |",
  "SA16n1276:1130": "(pṛ) yo rūpārūpyadhātugataḥ na sa utpādayati kāmadhātupratisaṃyuktaṃ kuśalaṃ karma |",
  "SA16n1276:1131": "(u) tatra nāstyayaṃ hetuḥ yat kāmadhātugato rūpārūpya[pratisaṃyuktaṃ] kuśalaṃ karmaiva samutpādayati na rūpārūpyadhātugataḥ kāmadhātupratisaṃyuktaṃ kuśalaṃ karma samutpādayati iti |",
  "SA16n1276:1132": "ucyate ca yuṣmābhiḥ kāmadhātugataḥ kāmadhātukamavyākṛtaṃ cittaṃ samutpādayatīti |",
  "SA16n1276:1133": "yadyavyākṛtaṃ cittaṃ samutpādayati |",
  "SA16n1276:1134": "kasmānna kucalaṃ cittam |",
  "SA16n1276:1135": "sūtre bhagavān hastakadevaputrametadavocat-cittaviharaṇe audārikavedanāsaṃjñāṃ manasikuru iti |",
  "SA16n1276:1136": "audārikasaṃjñā kāmadhātupratisaṃyuktaṃ cittameva |",
  "SA16n1276:1137": "ayaṃ kuśalacittena yat dharmaṃ śṛṇoti buddhaṃ pūjayati tat sarvaṃ kāmadhātupratisaṃyuktaṃ cittam |",
  "SA16n1276:1138": "tathā no cet audārikasaṃjñeti nākhyā syāt |",
  "SA16n1276:1139": "tatrānusmṛtiprārthanā puṇyavastu |",
  "SA16n1276:1140": "yathāha bhagavān triṣu vastuṣu atṛpto'smin loke āyuṣo'nte'navataptadeveṣūpapatsye yaduta tathāgataṃ paśyāmi dharmaṃ śṛṇomi saṅghaṃ satkaromīti |",
  "SA16n1276:1141": "[tatra] anusmṛtiprārthanā puṇyavastu kāmadhātupratisaṃyuktaṃ cittam |",
  "SA16n1276:1142": "tatrāsti buddhānusmṛtiḥ na puṇyavastu |",
  "SA16n1276:1143": "ato jñeyaṃ kāmadhātupratisaṃyuktaṃ kuśalamastīti |",
  "SA16n1276:1144": "pratisaṃyuktamakarmavargastrayuttaraśatatamaḥ |",
  "SA16n1276:1145": "104 trividhakarmavipākavargaḥ",
  "SA16n1276:1146": "(pṛ) sūtre bhagavānāha-trividhaṃ karma dṛṣṭadharmavedanīyavipākaṃ,",
  "SA16n1276:1147": "upapadyavedanīyavipākaṃ ūrdhvavedanīyavipākamiti |",
  "SA16n1276:1148": "kimidam |",
  "SA16n1276:1149": "yadetatkāyābhisaṃskṛtaṃ karma etatkāya eva vedyate |",
  "SA16n1276:1150": "tad dṛṣṭadharmavedanīyavipākam |",
  "SA16n1276:1151": "yadetallokābhisaṃskṛtaṃ karma samanantaralokamatītya vedyate tadūrdhvavedanīyavipākam |",
  "SA16n1276:1152": "[yat] samanantaralokātītaṃ tadūrdhvamityucyate |",
  "SA16n1276:1153": "(pṛ) antarābhavikakarmavipākaḥ kasmin sthāne vedyate |",
  "SA16n1276:1154": "(u) sthānadvaye vedyate |",
  "SA16n1276:1155": "samanantarāntarābhavikaṃ karma upapadyavipākasthāne vedyate |",
  "SA16n1276:1156": "upapattiviśeṣasyaivāntarābhavatvāt |",
  "SA16n1276:1157": "anyāntarābhavikaṃ karma ūrdhvavipākasthāne vedyate |",
  "SA16n1276:1158": "(pṛ) kimetāni trīṇi karmāṇi niyatavipākāni niyatakālāni ca |",
  "SA16n1276:1159": "(u) kecidāhuḥ-niyatavipākānīti |",
  "SA16n1276:1160": "dṛṣṭavipākaṃ karmāvaśyaṃ dṛṣṭa eva vedanīyavipākam |",
  "SA16n1276:1161": "tathānyat dvayamapi |",
  "SA16n1276:1162": "sato'pīdṛśavacanasyārtho na yujyate |",
  "SA16n1276:1163": "kasmāt |",
  "SA16n1276:1164": "tathā cet pañcānantaryāṇi niyatavipākānīti na syāt |",
  "SA16n1276:1165": "ṣaṭ pādābhidharme tūktaṃ pañcānantaryāṇi niyatavipākānīti |",
  "SA16n1276:1166": "lavaṇapalopamasūtre punaruktam-aniyatavipākānīti yatkiñcanāsti narakavedanīyavipākam |",
  "SA16n1276:1167": "ihaikatyaḥ pudgalaḥ bhāvitakāyo bhavati |",
  "SA16n1276:1168": "bhavitaśīlo bhāvitacitto bhāvitaprajño bhavati |",
  "SA16n1276:1169": "tasya tatkarma dṛṣṭadharmavedanīyaṃ bhavati |",
  "SA16n1276:1170": "tasmāttrividhakarmaṇāṃ niyatakālatayā bhāvyam |",
  "SA16n1276:1171": "dṛṣṭadharmavedanīyavipākaṃ karma nāvaśyaṃ dṛṣṭadharma eva vedyate |",
  "SA16n1276:1172": "vedyate cet dṛṣṭadharma eva vedanīyaṃ syāt nānyatra |",
  "SA16n1276:1173": "evamanyat dvayamapi |",
  "SA16n1276:1174": "(pṛ) kena karmaṇā dṛṣṭadharme vipākaṃ vedayate |",
  "SA16n1276:1175": "(u) kecidāhuḥ-vyādhyarthakarmaṇo dṛṣṭadharma eva vipākaṃ vedayate |",
  "SA16n1276:1176": "yathā tathāgata āryeṣu mātāpitrādiṣu samutpāditaṃ yat kuśalamakuśalaṃ karma tat dṛṣṭadharmavedanīyavipākam |",
  "SA16n1276:1177": "yadanarthaguru tadupapadyavedanīyavipākam |",
  "SA16n1276:1178": "yathā pañcānantaryādīni |",
  "SA16n1276:1179": "yadartha guru ca tadūrdhvavedanīyavipākam |",
  "SA16n1276:1180": "yathā cakravartinaḥ karma bodhisattvasya vā karma |",
  "SA16n1276:1181": "kecidāhuḥ-trividhakarmaṇāmeṣāṃ yathāpraṇidhānaṃ vipākaṃ vedayata iti |",
  "SA16n1276:1182": "yat karma praṇidadhāti ihaivādhvani vedayeyamiti |",
  "SA16n1276:1183": "tat dṛṣṭadharmavedanīyam |",
  "SA16n1276:1184": "yathā mallikādevī svānnabhāgadānena praṇidadhāti dṛṣṭa evādhvani rājamahiṣī bhaveyamiti |",
  "SA16n1276:1185": "evamanyat karmadvayamapi |",
  "SA16n1276:1186": "yathākarmaparipākaṃ pūrvaṃ vedayate |",
  "SA16n1276:1187": "(pṛ) atītaṃ karma kathaṃ paripacyate |",
  "SA16n1276:1188": "(u) gurutvalakṣaṇasampadeva paripāka ityucyate |",
  "SA16n1276:1189": "(pṛ) yasmin kṣaṇe karmotpadyate tatsamanantarakṣaṇa eva kiṃ vipāko vedyate |",
  "SA16n1276:1190": "(u) na |",
  "SA16n1276:1191": "krameṇaiva vedyate |",
  "SA16n1276:1192": "yathā bījātkrameṇāṅkuraḥ prarohati |",
  "SA16n1276:1193": "karmāpi tathā |",
  "SA16n1276:1194": "yo garbhamadhyastho ye ca middhonmattādayaḥ te karma sañcinvanti na vā (u)",
  "SA16n1276:1195": "te sacetanāścet karmopacinvanti |",
  "SA16n1276:1196": "kintu na [te cetanā] sampannāḥ |",
  "SA16n1276:1197": "(pṛ) yo'syāṃ bhūmau vītarāgaḥ sa pṛthivīkarma karoti na vā |",
  "SA16n1276:1198": "(u) sātmacittāḥ sarve'pi tat karmopacinvanti |",
  "SA16n1276:1199": "ātmacittavigatāstu nopacinvanti |",
  "SA16n1276:1200": "(pṛ) arhannapi vandanakarmābhyasyati |",
  "SA16n1276:1201": "tatkarma kasmānnopacinoti |",
  "SA16n1276:1202": "(u) yasmāt sattvacittaḥ tasmāt karmāṇyupacinoti |",
  "SA16n1276:1203": "arhannātmacittavihīna ityataḥ karmāṇi nopacinoti |",
  "SA16n1276:1204": "arhannanāsravacittaḥ |",
  "SA16n1276:1205": "yo'nāsravacittaḥ na sa karmāṇyupacinoti |",
  "SA16n1276:1206": "uktañca sūtre-prahīṇapuṇyapāpakarmako'rhanniti sa nopacinoti puṇyakarmāṇi apuṇyakarmāṇyāneñjyakarmāṇi ca |",
  "SA16n1276:1207": "ato vedanāparyavasannaṃ karmeti na nūtnaṃ karmābhisaṃskaroti |",
  "SA16n1276:1208": "(pṛ) śaikṣāḥ karmāṇyupacinvanti na vā |",
  "SA16n1276:1209": "(u) nopacinvanti |",
  "SA16n1276:1210": "kasmāt |",
  "SA16n1276:1211": "sūtre hyuktaṃ-sa karmāṇi vidhvasya na sañcinoti nopacinoti niruddhaṃ na tathā bhavati ityādi |",
  "SA16n1276:1212": "ābhidhārmikā vadanti-śaikṣāḥ sāsmimānatvātkarmāṇyapyupacinvanti |",
  "SA16n1276:1213": "nairātmyajñānabalena paraṃ nāvaśyaṃ vedayante vipākamiti |",
  "SA16n1276:1214": "(pṛ) imāni karmāṇi kasmin dhātāvabhisaṃskriyante |",
  "SA16n1276:1215": "(u) sarvatra triṣvapi dhātuṣu (pṛ)",
  "SA16n1276:1216": "aniyataṃ karma kimasti kiṃ vā nāsti |",
  "SA16n1276:1217": "(u) asti |",
  "SA16n1276:1218": "yat karma dṛṣṭadharmavedanīyavipākaṃ vā upapadyavedanīyavipākaṃ vā tadūrdhvavedanīyavipākaṃ vā bhavati |",
  "SA16n1276:1219": "tada niyatamityucyate |",
  "SA16n1276:1220": "evaṃ karmāṇi bahūni |",
  "SA16n1276:1221": "(pṛ) ya imāni trīṇi karmāṇi prajānāti |",
  "SA16n1276:1222": "tasya ka upakāro bhavati |",
  "SA16n1276:1223": "(u) ya imāni trividhakarmāṇi vivecayati sa samyagdṛṣṭimutpādayati |",
  "SA16n1276:1224": "kasmāt |",
  "SA16n1276:1225": "paśyāmaḥ khalu kecidakuśalacāriṇo'pi prabhūtaṃ sukhamanubhavati |",
  "SA16n1276:1226": "kuśalacāriṇo duḥkham |",
  "SA16n1276:1227": "udāsīnasya kadācinmithyādṛṣṭirbhavet yaduta kuśalasyākuśalasya vā nāsti vipāka iti |",
  "SA16n1276:1228": "yasteṣāṃ karmaṇāṃ vibhāgaṃ prajānāti |",
  "SA16n1276:1229": "tasya samyagdṛṣṭirbhavati |",
  "SA16n1276:1230": "yathoktaṃ gāthāyām-",
  "SA16n1276:1231": "pāpo'pi paśyati bhadrāṇi yāvatpāpaṃ na pacyate |",
  "SA16n1276:1232": "yadā ca pacyate pāpamatha pāpo pāpāni paśyati ||",
  "SA16n1276:1233": "bhadro'pi paśyati pāpāni yāvadbhadraṃ na pacyate |",
  "SA16n1276:1234": "yadā ca pacyate bhadramatha bhadro bhadrāṇi paśyati ||",
  "SA16n1276:1235": "mahākarmavibhaṅgasūtramāha-avirataprāṇivadho'pi svarga utpadyate |",
  "SA16n1276:1236": "yaḥ pūrvādhvani puṇyavān san āyuṣo'nte prabalakuśalacittamutpādayati iti |",
  "SA16n1276:1237": "evaṃ prajānan samyagdṛṣṭimutpādayati |",
  "SA16n1276:1238": "ata eṣāṃ trayāṇāṃ karmaṇāṃ lakṣaṇaṃ prajānīyāt ||",
  "SA16n1276:1239": "trividhakarmavipākavargaścaturuttaraśatatamaḥ |",
  "SA16n1276:1240": "105 trividhakarmavipākavedanāvargaḥ",
  "SA16n1276:1241": "(pṛ) sūtre bhagavānāha-trividhaṃ karma sukhavipākaṃ,",
  "SA16n1276:1242": "duḥkhavipākamaduḥkhāsukhavipākamiti |",
  "SA16n1276:1243": "kimidam |",
  "SA16n1276:1244": "(u) kuśalaṃ karma sukhavipākaprāpakam |",
  "SA16n1276:1245": "akuśalaṃ karma duḥkhavipākaprāpakam |",
  "SA16n1276:1246": "aneñjyaṃ karma aduḥkhāsukhavipākam |",
  "SA16n1276:1247": "tatkarma nāvaśyaṃ niyatavedanam |",
  "SA16n1276:1248": "yadi vedanā bhavati |",
  "SA16n1276:1249": "tadā sukhavipākaṃ vedayate |",
  "SA16n1276:1250": "na duḥkhavipākam ityādi |",
  "SA16n1276:1251": "tathānyat dvayamapi |",
  "SA16n1276:1252": "(pṛ) tāni karmāṇi rūpavipākaprāpakānyapi bhavanti |",
  "SA16n1276:1253": "kasmāduktaṃ [sukhādi] vedanāmātram |",
  "SA16n1276:1254": "(u) vipākeṣu vedanā pradhānā |",
  "SA16n1276:1255": "vedanaiva vastuto vipākaḥ |",
  "SA16n1276:1256": "rūpādi tu tatsādhanam |",
  "SA16n1276:1257": "vedanāpratyayeṣu vedaneti vyavahāraḥ |",
  "SA16n1276:1258": "yathocyate agnirduḥkhamagniḥ sukhamiti |",
  "SA16n1276:1259": "hetau phalopacāraḥ yathānnasya dātā pañcārthānāṃ dāteti |",
  "SA16n1276:1260": "yathā cānnaṃ dhanam ityādi |",
  "SA16n1276:1261": "(pṛ) kāmadhātumārabhya yāvattṛtīyadhyānaṃ kimaduḥkhāsukhavedanāvipāko labhyate |",
  "SA16n1276:1262": "(u) labhyetaiva vedanā |",
  "SA16n1276:1263": "(pṛ) kasya karmaṇo vipāko'yam |",
  "SA16n1276:1264": "(u) avarakuśalakarmaṇo vipākaḥ |",
  "SA16n1276:1265": "uttamakuśalakarmaṇastu sukhavedanāvipākaḥ |",
  "SA16n1276:1266": "(pṛ) tathā cetkasmāccaturthadhyāna ārūpyasamāpattau [aduḥkhāsukhavedanāvipāka] ucyate |",
  "SA16n1276:1267": "(u) svabhūmikaḥ saḥ |",
  "SA16n1276:1268": "kasmāt |",
  "SA16n1276:1269": "tatrāyameva vipāko'sti |",
  "SA16n1276:1270": "na punarvipākāntaram |",
  "SA16n1276:1271": "sūpaśāntatvāt |",
  "SA16n1276:1272": "kecidāhuḥ-daurmanasyaṃ na vipāka iti |",
  "SA16n1276:1273": "kathamidam |",
  "SA16n1276:1274": "(u) kasmānna bhavati |",
  "SA16n1276:1275": "(pṛ) daurmanasyaṃ saṃjñāvikalpamātrādutpadyate |",
  "SA16n1276:1276": "[karma] vipākasya saṃjñāvikalpatvā bhāvāt |",
  "SA16n1276:1277": "yadi daurmanasyaṃ vipākaḥ |",
  "SA16n1276:1278": "tadā laghuḥ syāt vipākaḥ |",
  "SA16n1276:1279": "ato na vipākaḥ |",
  "SA16n1276:1280": "daurmanasyaṃ vitarāgāṇāṃ vyāvartate |",
  "SA16n1276:1281": "na vipāko vītarāgāṇāṃ vyāvartate |",
  "SA16n1276:1282": "ato daurmanasyaṃ na vipākaḥ syāt |",
  "SA16n1276:1283": "ucyate |",
  "SA16n1276:1284": "daurmanasyaṃ saṃjñāvikalpādutpadyata ityato na vipākaḥ |",
  "SA16n1276:1285": "sukhantu vipāka iti bravīṣi |",
  "SA16n1276:1286": "dvividhaṃ sukham-sukhaṃ saumanasyañceti |",
  "SA16n1276:1287": "tatra saumanasyamapi saṃjñāvikalpādutpadyata iti na vipākaḥ syāt |",
  "SA16n1276:1288": "bhavānāha vipākastarhi laghuḥ syāditi |",
  "SA16n1276:1289": "daurmanasyamidaṃ duḥkhāt duḥkhataradoṣaḥ |",
  "SA16n1276:1290": "kasmāt |",
  "SA16n1276:1291": "taddhi mūḍhānāṃ vidyate |",
  "SA16n1276:1292": "na tu jñāninām |",
  "SA16n1276:1293": "ato duḥśśodhaṃ paramasantāpakarañca |",
  "SA16n1276:1294": "kiñca catuśśatakaparīkṣāyāmuktam-",
  "SA16n1276:1295": "agryāṇāṃ mānasaṃ duḥkhamitareṣāṃ śarīrajam iti |",
  "SA16n1276:1296": "tacca daurmanasyaṃ jñānapraheyaṃ kāyikaṃ sukhaṃ duḥkhamapi pariharati |",
  "SA16n1276:1297": "daurmanasya triṣvadhvasu kleśaṃ janayati yaduta pūrvamahaṃ duḥkhī idānīṃ duḥkhī āyatyāñca duḥkhīti |",
  "SA16n1276:1298": "daurmanasyaṃ kleśānāṃ pratiṣṭhāyatanam |",
  "SA16n1276:1299": "yathā sūtre kleśāyatanatvenāṣṭādaśa manaupavicārā bhavanti |",
  "SA16n1276:1300": "pañcavijñānānāṃ kleśājanakatvāt |",
  "SA16n1276:1301": "uktañca sūtre-daurmanasyaṃ dviśalyarūpamiti |",
  "SA16n1276:1302": "gurutaraduḥkhavedanābhūtatvāt |",
  "SA16n1276:1303": "yathā kaścidekatra gurutaradviśalyaviddho duḥkhamadhikataraṃ pratisaṃvedayate |",
  "SA16n1276:1304": "yathā ca rogī kaścit [roga-] duḥkhābhihataḥ punaḥ kāyacittapīḍanayātyadhikadaurmanasyopāyāso bhavati |",
  "SA16n1276:1305": "ato duḥkhādadhikataraṃ [daurmanasyam] |",
  "SA16n1276:1306": "mūḍhā nityadaurmanasyāḥ |",
  "SA16n1276:1307": "kasmāt |",
  "SA16n1276:1308": "te hi priyavirahavipriyasamāgamaprārthitālabhādimattvāt nityadaurmanasyapīḍitāḥ |",
  "SA16n1276:1309": "taddaurmanasyaṃ dvābhyāṃ kāraṇābhyāmutpadyate ekaṃ saumanasyādutpadyate |",
  "SA16n1276:1310": "dvitīyaṃ daurmanasyāt |",
  "SA16n1276:1311": "tadā priyavastu praṇaśyati tadā saumanasyajaṃ [daurmanasyam] |",
  "SA16n1276:1312": "yathoktaṃ sūtre-bhagavān prasenajitaṃ rājānamapṛcchat-api tvaṃ [mahārāja] kāśīkosaleṣu priyo'si iti |",
  "SA16n1276:1313": "uktañca-devā rūpāsaktā rūpakāmāḥ rūpe vinaṣṭe daurmanasyajātā bhavanti |",
  "SA16n1276:1314": "iti |",
  "SA16n1276:1315": "idaṃ saumanasyādutpannam |",
  "SA16n1276:1316": "daurmanasyādutpannamiti yat vipriyavastusamutpannam |",
  "SA16n1276:1317": "īrṣyādibhyo'pi samutpadyate |",
  "SA16n1276:1318": "avītarāgasya īrṣyādisaṃyojanāni sadā cittaṃ pīḍayanti |",
  "SA16n1276:1319": "yathoktam-īrṣyāmātsarya bahulā devā iti |",
  "SA16n1276:1320": "bahavaśca sattvā daurmanasyakaraṃ parān sampīḍayantaḥ sadaurmanasyasampīḍanavipākaṃ labhante |",
  "SA16n1276:1321": "yathoktam-yathābījaṃ phalaṃ pravartata iti |",
  "SA16n1276:1322": "ato jñāyate daurmanasyaṃ karmavipāka iti |",
  "SA16n1276:1323": "yaduktaṃ bhavatā-vītarāgāṇāṃ vyāvṛttatvānna vipāka iti |",
  "SA16n1276:1324": "tadayuktam |",
  "SA16n1276:1325": "strota āpanno'vītarāgo'pi vyāvṛttanarakādivipākaḥ |",
  "SA16n1276:1326": "narakādivipāko na vipāka iti kiṃ sambhavet |",
  "SA16n1276:1327": "ato na sambhavati vītarāgāṇāṃ vyāvṛttamavipāka iti |",
  "SA16n1276:1328": "(pṛ) aduḥkhāsukhaṃ karma āneñjyam |",
  "SA16n1276:1329": "tat karma kuśalaṃ satsukhavedanīyavipākaṃ syāt |",
  "SA16n1276:1330": "kasmādaduḥkhāsukhavedanīyavipākam |",
  "SA16n1276:1331": "(u) vedaneyamāneñjyeti vastutaḥ sukham |",
  "SA16n1276:1332": "upaśamarūpatvādaduḥkhāsukhetyucyate |",
  "SA16n1276:1333": "uktañca sūtre-sukhavedanāyāṃ rāgo'nuśaya iti |",
  "SA16n1276:1334": "yatra rāgaḥ tadvedanāyāṃ [so']nuśayaḥ |",
  "SA16n1276:1335": "iti jñāyata idaṃ sukhamiti ||",
  "SA16n1276:1336": "trividhakarmavipākavedanāvargaḥ pañcottaraśatatamaḥ |",
  "SA16n1276:1337": "106 trividhāvaraṇavargaḥ",
  "SA16n1276:1338": "(pṛ) sūtra uktaṃ-trīṇyāvaraṇāni karmāvaraṇaṃ kleśāvaraṇaṃ vipākāvaraṇamiti |",
  "SA16n1276:1339": "kānīmāni |",
  "SA16n1276:1340": "(u) karmāṇi kleśā vipākāśca vimuktimārgamāvṛṇvantīti āvaraṇāni |",
  "SA16n1276:1341": "(pṛ) kimityāvṛṇvanti |",
  "SA16n1276:1342": "(u) dānaśīlakuśalābhyāsastriṣu bhaveṣu parivartayatīti sa mārgamāvṛṇoti |",
  "SA16n1276:1343": "samāpattivedanīyaṃ karmāpyāvaraṇam |",
  "SA16n1276:1344": "yathoktaṃ sūtre-yo'yaṃ puruṣo nitayaṃ samāpattau vedanīyavipākaṃ karmopacinoti na sa supade'vatarati iti |",
  "SA16n1276:1345": "idaṃ karmāvaraṇam |",
  "SA16n1276:1346": "yat kasyacitkleśā ghanāstīvrāścittagatāḥ tat kleśāvaraṇam |",
  "SA16n1276:1347": "yat kasyacit kleśā anivāryāḥ tadyathā ṣaṇḍādīnāṃ kāmaḥ |",
  "SA16n1276:1348": "tadapi kleśāvaraṇam |",
  "SA16n1276:1349": "yannarakādau pāpākuśalopapattyāyatane yathopapattyāyanañca na mārgaṃ bhāvayati |",
  "SA16n1276:1350": "tat vipākāvaraṇam |",
  "SA16n1276:1351": "(pṛ) kecit pūrvaṃ vidyāvihīnebhyaḥ pūrvapuruṣebhyo na prajānanti idaṃ kuśalamiti |",
  "SA16n1276:1352": "tadā te na dadanti yat sa yadi matto dānaṃ labdhvā akuśalāni karoti tadā ahaṃ bhāgī syāmiti |",
  "SA16n1276:1353": "yathā brāhmaṇādayaḥ parivrājakāḥ |",
  "SA16n1276:1354": "ataḥ parivrājako na dadyāt |",
  "SA16n1276:1355": "nūtnakarmaṇā mārgapratibandhāt |",
  "SA16n1276:1356": "(u) na yuktamidam |",
  "SA16n1276:1357": "nānyakṛtasya puṇyaṃ pāpamātmano bhāgo bhavati |",
  "SA16n1276:1358": "kasmāt |",
  "SA16n1276:1359": "pratyayānāṃ puṇyapāpavattve bahūnyavadyāni santi |",
  "SA16n1276:1360": "kimiti |",
  "SA16n1276:1361": "yathā sattvo vadhasya pratyayaḥ |",
  "SA16n1276:1362": "yadi nāsti sattvaḥ |",
  "SA16n1276:1363": "kasya vadhaḥ syāt |",
  "SA16n1276:1364": "tathā ca mṛtena pāpinā bhāvyam |",
  "SA16n1276:1365": "yathā ca ghanikaścauryasya pratyayaḥ |",
  "SA16n1276:1366": "sūrūpaṃ kāmamithyācārasya pratyayaḥ |",
  "SA16n1276:1367": "parapuruṣā mṛṣāvādādīnāṃ pratyayāḥ |",
  "SA16n1276:1368": "kūṭamānādayaḥ kuhanāyāḥ pratyayāḥ iti kretāraḥ pāpinaḥ syuḥ |",
  "SA16n1276:1369": "pratigrahītā dānasya pratyaya iti puṇyabhāk syāt |",
  "SA16n1276:1370": "ye kūpataṭākādyupabhoktāraḥ te sarve puṇyabhājaḥ syuḥ |",
  "SA16n1276:1371": "tathā ca svasya puṇyaṃ na syāt |",
  "SA16n1276:1372": "na tat vastuto yujyate |",
  "SA16n1276:1373": "ataḥ pratyayānāṃ na syātpuṇyapāpavattā |",
  "SA16n1276:1374": "[atha yadi] pratigrahītuḥ svapuṇyabhāgaḥ kṣīyamāṇaḥ syāt |",
  "SA16n1276:1375": "tadā na kaścidanyasmāt dānaṃ pratigṛhṇīyāt |",
  "SA16n1276:1376": "kasmāt |",
  "SA16n1276:1377": "svapuṇyabhāgenānnapānayoḥ krīyamāṇatvāt |",
  "SA16n1276:1378": "dātā ca pāpabahulo'lpapuṇyaḥ syāt |",
  "SA16n1276:1379": "kasmāt |",
  "SA16n1276:1380": "kiyatkuśalaṃ brāhmaṇāḥ kuryuriti |",
  "SA16n1276:1381": "bhūyasā te trividhaviṣakaluṣitacittāḥ pañcakāmaguṇāsaktā na vyavasyanti kuśalabhāvanām |",
  "SA16n1276:1382": "ato dātā pāpabahulo'lpapuṇyaḥ syāt |",
  "SA16n1276:1383": "brāhmaṇādaya ātmānaṃ sujanabhāvitadharmacaya iti kīrtayanto na samyak paśyanti samāpatticittasamādhānāni dharmān |",
  "SA16n1276:1384": "ye dhyānasamāpattivinirmuktāḥ te cittadurvineyāḥ |",
  "SA16n1276:1385": "ato dātā avītarāgāya dadan pāpabāhulyaṃ labheta |",
  "SA16n1276:1386": "janāḥ pitṝn pūjayantaḥ putrabhāryābandhūn samārādhayantaḥ [yadi] jñātvā vijānanti sarve pāpaṃ prāpayeyuriti |",
  "SA16n1276:1387": "tadā na ko'pi puṇyabhāk syāt |",
  "SA16n1276:1388": "na tu vastutastathā yujyate |",
  "SA16n1276:1389": "ataḥ puṇyaṃ pāpañca na pratyayagatam |",
  "SA16n1276:1390": "śīlādidharmopi pareṣāṃ hitakaraḥ |",
  "SA16n1276:1391": "prāṇātipātavirataḥ sarveṣāṃ jīvitaṃ prayacchati |",
  "SA16n1276:1392": "śīladhārī tadā mahāpāpabhāgaṃ labheta |",
  "SA16n1276:1393": "prāṇātipātaviratyā purovartijano jīvitalabdho yadakuśalaṃ karoti |",
  "SA16n1276:1394": "tat śīlavato bhāgaḥ syāt |",
  "SA16n1276:1395": "ataḥ puṇyārthī punaḥ prāṇinaṃ hanyāt,",
  "SA16n1276:1396": "na śīlaṃ dhārayet |",
  "SA16n1276:1397": "kiñca kaściddharmamupadiśati |",
  "SA16n1276:1398": "tena paraḥ puṇyamabhyasyati |",
  "SA16n1276:1399": "puṇyābhyāsapratyayaṃ paścātprabhūtaghanaṃ labhate |",
  "SA16n1276:1400": "prabhūtaghanena pramatto bhavati |",
  "SA16n1276:1401": "pramattaḥ san pāpāni karoti |",
  "SA16n1276:1402": "teṣāṃ pāpānāṃ dharmabhāṇako bhāgī syāt |",
  "SA16n1276:1403": "dānapratyayaṃ paro ghaniko bhavati |",
  "SA16n1276:1404": "ghanikatvahetoḥ kṛtānāṃ pāpānāmapi dātā bhāgī syāt |",
  "SA16n1276:1405": "tathā ca brāhmaṇā na dānaṃ pratigṛhṇīyuḥ |",
  "SA16n1276:1406": "nāpi prayaccheyuḥ |",
  "SA16n1276:1407": "idānīntu brāhmaṇāḥ kevalaṃ pratigṛhṇanti na prayacchanti |",
  "SA16n1276:1408": "ato jñāyate sa duṣṭaḥ panthā iti |",
  "SA16n1276:1409": "yathā ca rājāno yathādharmaṃ prajāḥ pālayantaḥ pāpino'pi syuḥ |",
  "SA16n1276:1410": "yadi putraḥ pāpaṃ karoti |",
  "SA16n1276:1411": "tadā pitarau bhāginau syātām |",
  "SA16n1276:1412": "tadā na putramutpādayetām |",
  "SA16n1276:1413": "vaidyaścikitsamāno'pi pāpabhāk syāt |",
  "SA16n1276:1414": "taccikitsālabdhajīvitena pāpakaraṇāt |",
  "SA16n1276:1415": "deve varṣati pañcasasyānyāyatāni prarohanti |",
  "SA16n1276:1416": "tadā devaḥ pāpabhāk syāt |",
  "SA16n1276:1417": "duṣṭasattvānāṃ poṣaṇaparitrāṇakaratvāt |",
  "SA16n1276:1418": "annadātā'pi pāpabhāg syāt |",
  "SA16n1276:1419": "bhokturannamajīrṇaṃ kadācinmaraṇāya bhavet |",
  "SA16n1276:1420": "avītarāga āsvādābhiniviṣṭa ityato dātā pāpī syāt |",
  "SA16n1276:1421": "tathā ca dātā,",
  "SA16n1276:1422": "tvadannaṃ bhuktvā nākuśalaṃ kariṣyāmīti bhoktāraṃ sadā pratijñāpya paścāddāsyati |",
  "SA16n1276:1423": "tathā no cet dāturubhayaṃ naśyet |",
  "SA16n1276:1424": "(pṛ) nanu sūtre'pyuktam-yadi bhikṣurdānapaterannaṃ bhuktvā cīvarañca paridhāyāpramāṇasamādhimupasampadya viharati tatpratyayāt sa dānapatirapramāṇapuṇyaṃ prasūta iti |",
  "SA16n1276:1425": "tatpratyayena puṇyalābhī cet kathaṃ na pāpabhāk bhavati |",
  "SA16n1276:1426": "(u) yadi sa bhikṣurdānapaterannaṃ bhuktvā cīvarañca paridhāyāpramāṇasamādhimupasampadya viharati |",
  "SA16n1276:1427": "tadā dānapaterdānapuṇyaṃ svata evādhikaṃ vardhate |",
  "SA16n1276:1428": "na tu tatsamādheḥ puṇyabhāk bhavati |",
  "SA16n1276:1429": "yathā kṣetrasya sāravattvādāyaphalaṃ bahu bhavati |",
  "SA16n1276:1430": "bandhye'lpam |",
  "SA16n1276:1431": "evaṃ puṇyakṣetrasya sāravattve dānavipāko mahān |",
  "SA16n1276:1432": "vandhye puṇyamalpam |",
  "SA16n1276:1433": "na tu pratigrahītuḥ puṇye pāpe vā dātā bhāgaṃ labhate |",
  "SA16n1276:1434": "ato na tatpuṇyapāpapratyayena dātā puṇyapāpabhāk bhavati |",
  "SA16n1276:1435": "sa yadyapi pratyayo bhavati |",
  "SA16n1276:1436": "tathāpi svaṃ puṇyaṃ pāpaṃ vā svakṛtatrividhakarmāpekṣya bhavati |",
  "SA16n1276:1437": "(pṛ) avītarāgasya cittaṃ na svavaśavarti,",
  "SA16n1276:1438": "avaśyaṃ kāmāsaktam |",
  "SA16n1276:1439": "ataḥ pravrajito na dānamācaret [tasya] |",
  "SA16n1276:1440": "(u) tathā cet pravrajinaḥ śīlādin dhṛtvā sapuṇyo bhavatīdamupekṣitaṃ syāt |",
  "SA16n1276:1441": "na vastutastatsambhavati |",
  "SA16n1276:1442": "ato dānamapi nopekṣyam |",
  "SA16n1276:1443": "tribhavānāṃ kṛte kebalaṃ nācaret |",
  "SA16n1276:1444": "nirvāṇāya paramācaret |",
  "SA16n1276:1445": "kintu kleśānakuśalakarmāṇi ca varjayet |",
  "SA16n1276:1446": "kasmāt |",
  "SA16n1276:1447": "tāni hi karmāṇi hetukāla eva vāryāṇi |",
  "SA16n1276:1448": "phalakāle na kathamapi śakyate [vārayitum] |",
  "SA16n1276:1449": "ato buddhā [bhagavanto] hetukāla eva vinayāya dharmamupadiśanti |",
  "SA16n1276:1450": "na tu yamarājavat phalakāle'parādhamanyathayeyuḥ |",
  "SA16n1276:1451": "(pṛ) triṣvāvaraṇeṣu kiṃ gurutaram |",
  "SA16n1276:1452": "(u) kecidāhuḥ-vipākāvaraṇaṃ gurutaramiti |",
  "SA16n1276:1453": "anyathayitumaśakyatvāt |",
  "SA16n1276:1454": "[anye] kecidāhuḥ-pudgalānusaraṇataḥ sarvaṃ gurutaram |",
  "SA16n1276:1455": "(pṛ) kiṃ nivartyaṃ bhavati |",
  "SA16n1276:1456": "(u) sarvaṃ hāpayituṃ śakyam |",
  "SA16n1276:1457": "yannivartyaṃ na tadāvaraṇamityucyate ||",
  "SA16n1276:1458": "trividhāvaraṇavargaḥ ṣaḍuttaraśatatamaḥ |",
  "SA16n1276:1459": "107 catuḥkarmavargaḥ",
  "SA16n1276:1460": "(pṛ) sūtre bhagavatoktam-catvārīmāni karmāṇi |",
  "SA16n1276:1461": "[katamāni] |",
  "SA16n1276:1462": "asti karma kṛṣṇaṃ kṛṣṇavipākam |",
  "SA16n1276:1463": "asti karma śuklaṃ śuklavipākam |",
  "SA16n1276:1464": "asti karma kṛṣṇaśuklaṃ kṛṣṇaśuklavipākam |",
  "SA16n1276:1465": "asti karma akṛṣṇamaśuklamakṛṣṇāśuklavipākam |",
  "SA16n1276:1466": "karma karmakṣayāya saṃvartata iti |",
  "SA16n1276:1467": "kāni tāni |",
  "SA16n1276:1468": "(u) asti karma kṛṣṇaṃ kṛṣṇavipākamiti |",
  "SA16n1276:1469": "yena karmaṇā savyābādhye loke yathāvaivartinaraka upapadyate |",
  "SA16n1276:1470": "anyatra ca savyābādhye'kuśala vipākāyatane samupapadyate yadi vā tiryañca ekatyāḥ pretā vā |",
  "SA16n1276:1471": "etadviparītaṃ dvitīyaṃ karma |",
  "SA16n1276:1472": "yena karmaṇā avyābādhye loka upapadyate yathā rūpārūpyadhātvoḥ kāmadhātau ca devā manuṣyā ekatyāḥ |",
  "SA16n1276:1473": "kṛṣṇaśuklavyāmiśraṃ karma tṛtīyam |",
  "SA16n1276:1474": "yena karmaṇā samutpadyate savyābādhye'vyābādhye ca loke yadi vā tiryañcaḥ pretā devā manuṣyā ekatyāḥ |",
  "SA16n1276:1475": "caturthamanāsravaṃ karma trīṇi karmāṇi kṣapayati |",
  "SA16n1276:1476": "yat karmalokadvayavigarhitaṃ iha vigarhitamamutra ca vigarhitam |",
  "SA16n1276:1477": "tat pāpaṃ karma puruṣaḥ kṛtvā tamasi patitaḥ san na yaśaḥ śrutavān bhavatīti kṛṣṇamityucyate |",
  "SA16n1276:1478": "iha duḥkhamamutra duḥkhamityadhvadvaye'pi duḥkhaviṣamiti kṛṣṇam |",
  "SA16n1276:1479": "(pṛ) idaṃ karma kimiti savyābādhyalokajanakam |",
  "SA16n1276:1480": "(u) nimittakrameṇākuśalaṃ kṛtvā na cittaṃ paritapati |",
  "SA16n1276:1481": "antarāle cākuśalavyāvartakaṃ kuśalaṃ nāsti |",
  "SA16n1276:1482": "idaṃ karma savyābādhyalokajanakam |",
  "SA16n1276:1483": "mithyādṛṣṭicittena hi kriyante'kuśalāni |",
  "SA16n1276:1484": "akuśalakriyā ca gurujaneṣu yanmātāpitṛṣu anyeṣu sajjaneṣu ca |",
  "SA16n1276:1485": "sattvānāmahitaṃ kṛtvā na kiñcidapi kṛpāṃ karoti |",
  "SA16n1276:1486": "yathā sattvān hanti samastaṃ taddhanaṃ vā'paharati |",
  "SA16n1276:1487": "kārāgāre vā badhvā punarāhāramapi niṣedhayati |",
  "SA16n1276:1488": "gurutaraṃ vā tāḍayati |",
  "SA16n1276:1489": "tena na bhavati sukhāntaramapi |",
  "SA16n1276:1490": "evamādi karma ekāntasavyābādhyalokajanakam |",
  "SA16n1276:1491": "śuklaṃ śuklavipākaṃ karmeti |",
  "SA16n1276:1492": "yaḥ kaścidekāntataḥ kuśalānyupacinoti |",
  "SA16n1276:1493": "akuśalavāṃśca na bhavati |",
  "SA16n1276:1494": "tatkarmadvayātiśayabalaṃ mahattamam |",
  "SA16n1276:1495": "nānyattadatiśete |",
  "SA16n1276:1496": "na kṛṣṇavipākaṃ pratisaṃvedayataḥ śuklavipākasya prasaṅgo'sti |",
  "SA16n1276:1497": "nāpi śuklavipākaṃ pratisaṃvedayataḥ kṛṣṇavipākasya prasaṅgaḥ |",
  "SA16n1276:1498": "kasmāt |",
  "SA16n1276:1499": "sarve sattvāḥ kuśalamakuśalañcopacinvanti |",
  "SA16n1276:1500": "karmabalasya parasparamāvaraṇatvānna yugapatpratisaṃvedayante |",
  "SA16n1276:1501": "yathā dvayormallayo balīyānagre vinipātayati [durbalam] |",
  "SA16n1276:1502": "tṛtīyaṃ karma durbalaṃ kuśalākuśalavyāmiśratvāt tadvipākaṃ yugapatpratisaṃvedayate |",
  "SA16n1276:1503": "anyonyaṃ spardhitvāt |",
  "SA16n1276:1504": "(pṛ) kecidāhuḥ-yadakuśalaṃ karma durgatau vipākapratisaṃvedakaṃ tadādyaṃ karma |",
  "SA16n1276:1505": "yadrūpadhātupratisaṃyuktaṃ kuśalaṃ tat dvitīyaṃ karma |",
  "SA16n1276:1506": "yat kāmadhātupratisaṃyuktaṃ devamanuṣyeṣu vyāmiśravipākapratisaṃvedakaṃ tat tṛtīyaṃ karma |",
  "SA16n1276:1507": "anāvaraṇamārge saptadaśaśaikṣacetanā caturthaṃ karma iti |",
  "SA16n1276:1508": "kathamayamarthaḥ syāt |",
  "SA16n1276:1509": "(u) bhagavān svayamavocadeṣāṃ karmaṇāṃ lakṣaṇam |",
  "SA16n1276:1510": "yaduta ekatyaḥ savyābādhyaṃ kāyasaṃskāramabhisaṃskaroti,",
  "SA16n1276:1511": "savyābādhyaṃ vāksaṃskāramabhisaṃskaroti,",
  "SA16n1276:1512": "savyābādhyaṃ manaḥ saṃskāramabhisaṃskaroti |",
  "SA16n1276:1513": "sa savyābādhyaṃ kāyasaṃskāramabhisaṃskṛtya savyābādhyaṃ vāksaṃskāramabhisaṃskṛtya savyābādhyaṃ manaḥsaṃskāramabhisaṃskṛtya savyābādhye loke utpadyate |",
  "SA16n1276:1514": "tatra savyābādhye loka utpannaṃ santaṃ savyābādhyāḥ sparśāḥ spṛśanti iti |",
  "SA16n1276:1515": "ato jñāyate yat sattvānāṃ kṛṣṇaduḥkhalokotpādakaṃ tadādyaṃ karmeti |",
  "SA16n1276:1516": "rūpārūpyadhātvostu ekāntasukhavedanaiva |",
  "SA16n1276:1517": "kāmadhātukadevamanuṣyā apyekāntasukhavedinaḥ |",
  "SA16n1276:1518": "yathoktaṃ sūtre-sukhināṃ manuṣyāṇāmapi santi ṣaṭ sparśā iti |",
  "SA16n1276:1519": "devamanuṣyairanubhūyamānā viṣayā yena amanorūpā na bhavanti tat dvitīyaṃ karma |",
  "SA16n1276:1520": "kṛṣṇaśuklavyāmiśrasamudācaraṇaṃ tṛtīyaṃ karma |",
  "SA16n1276:1521": "sarvāṇyanāsravakarmāṇi karmāṇāṃ kṣayāya saṃvartante |",
  "SA16n1276:1522": "mitho virodhāt |",
  "SA16n1276:1523": "na saptadaśaśaikṣacetanāmātraṃ caturthaṃ karma |",
  "SA16n1276:1524": "(pṛ) anāsravaṃ vastutaḥ śuklam |",
  "SA16n1276:1525": "kasmādaśuklamityucyate |",
  "SA16n1276:1526": "(u) tat śuklalakṣaṇādbhinnam |",
  "SA16n1276:1527": "na dvitīyaśuklakarmasamānam |",
  "SA16n1276:1528": "asmādatiśayitamaśuklasya,",
  "SA16n1276:1529": "tadanapekṣatvāt |",
  "SA16n1276:1530": "yathā rājñaścakravartinaḥ suviśuddhātikrāntadevamānuṣacakṣuḥ sampat |",
  "SA16n1276:1531": "vastutastu tanmānuṣameva cakṣuḥ |",
  "SA16n1276:1532": "anyapuruṣātiśāyitvādatimānuṣamityucyate |",
  "SA16n1276:1533": "tathā tatkarmā'pi anyaśuklakarmātiśāyitvādaśuklamityucyate |",
  "SA16n1276:1534": "kecidāhuḥ-akṛṣṇaṃ śuklavipākaṃ karmeti vaktavyamiti |",
  "SA16n1276:1535": "tattvaduṣṭam |",
  "SA16n1276:1536": "nirvāṇañca na śuklam |",
  "SA16n1276:1537": "atastatkarmāśuklamiti vācyam |",
  "SA16n1276:1538": "vaktavyañcākṛṣṇamaśuklamiti |",
  "SA16n1276:1539": "kasmāt |",
  "SA16n1276:1540": "nirvāṇaṃ hyadharmaḥ |",
  "SA16n1276:1541": "nirvāṇārthatvāttatkarmākṛṣṇamaśuklam |",
  "SA16n1276:1542": "loke ślādhyataraṃ sāsravaṃ kuśalaṃ karma śuklamityucyate |",
  "SA16n1276:1543": "caturthaṃ karma tatkarma vyāvartayatīti aśuklam |",
  "SA16n1276:1544": "tasya karmaṇo'kṛṣṇalakṣaṇatvādaśuklalakṣaṇatāpi prāpyate |",
  "SA16n1276:1545": "vipākasya śuklatvātkarma śuklamityākhyāyate |",
  "SA16n1276:1546": "idaṃ karma tvavipākamityato na śuklamityākhyāyate ||",
  "SA16n1276:1547": "catuḥkarmavargaḥ saptotaraśatatamaḥ |",
  "SA16n1276:1548": "108 pañcānantaryavargaḥ",
  "SA16n1276:1549": "[eta] tkāyasamanantaraṃ vipāko vedyata ityānantaryamityucyate |",
  "SA16n1276:1550": "yadi dṛṣṭa eva dharme vedyate tadā savyābādhavipāko laghurbhavati |",
  "SA16n1276:1551": "tasya gurutvātkrameṇa kṣipraṃ vā avaivartike narake patati |",
  "SA16n1276:1552": "trīṇyānantaryāṇi puṇyakṣetraguṇagauravādānantaryāṇītyucyante yaduta saṅghabhedaḥ tathāgataśarīre duṣṭacittena lohitotpādanamarhadvadhaḥ |",
  "SA16n1276:1553": "mātṛpitṛvadha ānantaryamakṛtajñatvāt |",
  "SA16n1276:1554": "tadānantaryaṃ manuṣyagatāveva sambhavati |",
  "SA16n1276:1555": "nānyagatiṣu |",
  "SA16n1276:1556": "manuṣyāṇāmeva vivekajñānavattvāt |",
  "SA16n1276:1557": "(pṛ) anyeṣāmāryajanānāṃ vadha ānantaryaṃ labhate na vā |",
  "SA16n1276:1558": "(u) āryajanānāṃ vadhitā prāyo narake patati |",
  "SA16n1276:1559": "yastvarhantaṃ hanti so'vaśyaṃ narake patet |",
  "SA16n1276:1560": "yastathāgataṃ tāḍayati na tu lohitamutpādayati sa gurutaraṃ pāpaṃ labhate |",
  "SA16n1276:1561": "icchayā bhagavatyāghātāt |",
  "SA16n1276:1562": "(pṛ) yadyekamānantaryaṃ karoti |",
  "SA16n1276:1563": "tadā narake patati |",
  "SA16n1276:1564": "yadi dve trīṇi vā karoti |",
  "SA16n1276:1565": "tadā ekasminneva kāye vipākavedanā kṣīyate na vā |",
  "SA16n1276:1566": "(u) pāpānāṃ prācuryāt sa ciraṃ gurutaraduḥkhānyanubhavati |",
  "SA16n1276:1567": "tataścyutaḥ punastatraiva jāyate |",
  "SA16n1276:1568": "(pṛ) saṅghabhede kathaṃ gurutaraṃ bhavati [pāpam] |",
  "SA16n1276:1569": "(u) yadyadharmamadharmato jñātvā imaṃ dharmaṃ dharmato jānāti |",
  "SA16n1276:1570": "evaṃmanaskāro gurutaro bhavati |",
  "SA16n1276:1571": "yadyadharmaṃ dharmamiti vadati dharmañcādharmamiti |",
  "SA16n1276:1572": "nedaṃ pūrvavat |",
  "SA16n1276:1573": "yat kaścit buddhātsaṅghaṃ prabhidya ātmānaṃ praśaṃsati mahān śāstā devamanuṣyāṇāṃ pūjya iti |",
  "SA16n1276:1574": "idamapi gurutaram |",
  "SA16n1276:1575": "(pṛ) yaḥ prākṛtajanabhedyaḥ,",
  "SA16n1276:1576": "nāyamāryaḥ |",
  "SA16n1276:1577": "[tadbhedaḥ] kimiti gurutaraṃ pāpam |",
  "SA16n1276:1578": "(u) saddharmasya vighnitatvādguru gurutaraṃ pāpam |",
  "SA16n1276:1579": "(pṛ) saṅghadharmabhedaḥ kadā bhavati |",
  "SA16n1276:1580": "(u) dharme'cirapratiṣṭhite naikāmapi rātrimativāhayati sma |",
  "SA16n1276:1581": "brahmādayo devāḥ śāliputrādimahāśrāvakāḥ punaḥ [saṅghaṃ] samīcakruḥ |",
  "SA16n1276:1582": "kecidāhuḥ imāni pañca bhikṣuśatāni pūrvādhvani parān vighnayantaḥ kuśalamūlamārgalabdhāstatpratyayamidānīṃ tadvipākaṃ vindanta iti |",
  "SA16n1276:1583": "prākṛtā laghucalacittatvātsubhedyāḥ |",
  "SA16n1276:1584": "yo laukikānātmaśūnyatāmātraṃ labdhavān tasya cittamevābhedyam |",
  "SA16n1276:1585": "kaḥ punarvādo'nāsravaṃ [cittam] |",
  "SA16n1276:1586": "cittagatāmidhyātvāt saṅghabhedapratyayaṃ karoti |",
  "SA16n1276:1587": "ataḥ puṇyārthī san tyajedabhidhyām ||",
  "SA16n1276:1588": "pañcānantaryavargo'ṣṭottaraśatatamaḥ |",
  "SA16n1276:1589": "109 pañcaśīlavargaḥ",
  "SA16n1276:1590": "bhagavānāha-upāsakasya pañcaśīlānīti |",
  "SA16n1276:1591": "(pṛ) kecidvadanti-samādānasamanvitastu śīlasaṃvaraṃ labhate iti |",
  "SA16n1276:1592": "kathamidam |",
  "SA16n1276:1593": "(u) samāttabahvalpatvavaśātsaṃvaraṃ labhate nāvaśyaṃ pañcamātrāṇi gṛhṇāti |",
  "SA16n1276:1594": "(pṛ) āptiviratyādayaḥ kasmānna śīlam |",
  "SA16n1276:1595": "kevalaṃ prāṇātipātaviratyādaya ucyante |",
  "SA16n1276:1596": "(u) saparibāratvāt |",
  "SA16n1276:1597": "(pṛ) kasmānnocyate kāmacāravarjanam |",
  "SA16n1276:1598": "kāmamithyācāraviratiḥ kevalamucyate |",
  "SA16n1276:1599": "(u) avadātavasanānāmāvasathe lokavyavahārasya sadā duṣparihāratvāt |",
  "SA16n1276:1600": "svabhāryāgamanañca nāvaśyaṃ durgatiṣu pātayati |",
  "SA16n1276:1601": "yathā strotaāpannādayo'pīmaṃ dharmamācaranti |",
  "SA16n1276:1602": "ato noktaṃ kāmacāravarjanam |",
  "SA16n1276:1603": "(pṛ) paiśunyādiviratiḥ kasmānna śīlam |",
  "SA16n1276:1604": "(u) vastvidamatisūkṣmaṃ duṣparipālam |",
  "SA16n1276:1605": "paiśunyādirmṛṣāvādasyāṅgam |",
  "SA16n1276:1606": "yadi mṛṣocyate tadā sāmānyataḥ [paiśunya] muktameva |",
  "SA16n1276:1607": "(pṛ) kiṃ madyapānaṃ prakṛtisāvadyam |",
  "SA16n1276:1608": "(u) na |",
  "SA16n1276:1609": "kasmāt |",
  "SA16n1276:1610": "madyapānasya sattvāvyābādhātkevalaṃ pāpahetuḥ |",
  "SA16n1276:1611": "yo madyaṃ pibati so'kuśaladvāramapāvṛṇoti |",
  "SA16n1276:1612": "ato madyapānaṃ yaḥ śāsti sa pāpāṅgaṃ labhate |",
  "SA16n1276:1613": "samādhyādikuśaladharmāṇāṃ vighnakṛttvāt |",
  "SA16n1276:1614": "yathā taruṣaṇḍo'vaśyaṃ bhittyāvaraṇārthaḥ |",
  "SA16n1276:1615": "evamime catvāro dharmāḥ prakṛtisāvadyāḥ |",
  "SA16n1276:1616": "tadviratayaḥ prakṛtipuṇyāni |",
  "SA16n1276:1617": "tatpālanāyaitanmadya [saṃvara]śīlaṃ yojyate ||",
  "SA16n1276:1618": "pañcaśīlavargo navottaraśatatamaḥ ||",
  "SA16n1276:1619": "110 ṣaṭkarmavargaḥ",
  "SA16n1276:1620": "ṣaḍvidhaṃ karma-naraka[vedanīya] vipākaṃ karma,",
  "SA16n1276:1621": "tiryagyoni[vedanīya] vipākaṃ karma,",
  "SA16n1276:1622": "preta[vedanīya]vipākaṃ karma,",
  "SA16n1276:1623": "manuṣya[vedanīya]vipākaṃ karma,",
  "SA16n1276:1624": "deva[vedanīya]vipākaṃ karma,",
  "SA16n1276:1625": "asamādhivedanīyavipākaṃ karma iti |",
  "SA16n1276:1626": "(pṛ) kānīmāni |",
  "SA16n1276:1627": "(u) narakavedanīyavipākaṃ karmeti yathā ṣaṭpādābhidharme lokaprajñaptau vistṛtam |",
  "SA16n1276:1628": "prāṇātipātapāpena narakaṃ bhavati |",
  "SA16n1276:1629": "yathoktaṃ sūtre-yaḥ prāṇātipātanirataḥ sa naraka utpadyate |",
  "SA16n1276:1630": "yo manuṣyeṣu bhavati so'lpāyurvindate |",
  "SA16n1276:1631": "iti |",
  "SA16n1276:1632": "evaṃ yāvanmithyādṛṣṭi [vaktavyam] |",
  "SA16n1276:1633": "(pṛ) jānīma eva daśākuśalakarmapathairnarakavipākaṃ vindate |",
  "SA16n1276:1634": "tiryakpretamanuṣyagatirvotpadyata iti |",
  "SA16n1276:1635": "bhavāṃstu kevalamāha narakeṣu manuṣyeṣu votpadyata iti |",
  "SA16n1276:1636": "idānīṃ viśiṣya vaktavyaṃ kiṃ karma narakavipākamātravedakamiti |",
  "SA16n1276:1637": "(u) tadeva pāpakarma gurutaraṃ sat narakavipākavedakam |",
  "SA16n1276:1638": "yadyalpaṃ laghu tadā tiryagādivipākavedakam |",
  "SA16n1276:1639": "yaḥ sampannatrividhamithyācāraḥ tasya narakaṃ bhavati |",
  "SA16n1276:1640": "asampannānyakarmaṇaḥ tiryagādayo bhavanti |",
  "SA16n1276:1641": "ataśca gurutarapāpakriyāyāṃ narakaṃ bhavati |",
  "SA16n1276:1642": "śīlabhedinā dṛṣṭibhedinā ca kṛtamakuśalaṃ karma narakāya bhavati |",
  "SA16n1276:1643": "cittabhedacaryābhedākuśale'dhicitto yastatkṛtamakuśalaṃ karma narakāya bhavati |",
  "SA16n1276:1644": "yo'kuśalaṃ karma kṛtvā akuśalasyānucaro bhavati |",
  "SA16n1276:1645": "tasya narakaṃ bhavati |",
  "SA16n1276:1646": "āryeṣu yo'kuśalaṃ karma karoti |",
  "SA16n1276:1647": "tasya narakaṃ bhavati |",
  "SA16n1276:1648": "akuśalaṃ karma kurvato'kuśalaṃ karmopacīyate |",
  "SA16n1276:1649": "yathā kaścidakuśalaṃ karma kṛtvā paścātprīyā praśaṃsan na parityaktumicchati |",
  "SA16n1276:1650": "tasya narakaṃ bhavati |",
  "SA16n1276:1651": "yo vidveṣavyāpādacittena pāpakaṃ karoti |",
  "SA16n1276:1652": "tasya narakaṃ bhavati |",
  "SA16n1276:1653": "yo ghanārthaṃ [pāpaṃ] karoti |",
  "SA16n1276:1654": "sa vipākāntaraṃ vedayate |",
  "SA16n1276:1655": "mithyādṛṣṭicittenākuśalaṃ karma kurvato narakaṃ bhavati |",
  "SA16n1276:1656": "śīladūṣiṇā kṛtaṃ pāpakarma narakāya bhavati |",
  "SA16n1276:1657": "ahrīkeṇāpatrapeṇa kṛtaṃ pāpakarma narakāya bhavatti |",
  "SA16n1276:1658": "akuśalasvabhāvena janena kṛtaṃ pāpakarma narakāya bhavati |",
  "SA16n1276:1659": "tadyathā klinnā bhūmiralpavṛṣṭāpi kardamaṃ sādhayati |",
  "SA16n1276:1660": "sadākuśala karmacāriṇā kṛtamakuśalaṃ karma narakāya bhavati |",
  "SA16n1276:1661": "yaḥ sambhramakāraṇaṃ vinā [sasaṃbhrama] makuśalaṃ karma karoti |",
  "SA16n1276:1662": "tasya narakaṃ bhavati |",
  "SA16n1276:1663": "yo'nātmaśūnyatāṅgamanyatrābhiniveśānna labhate |",
  "SA16n1276:1664": "tena kṛta pāpakarma narakāya bhavati |",
  "SA16n1276:1665": "yaḥ kāyena śīlaṃ manasā ca prajñāṃ nābhyasyati |",
  "SA16n1276:1666": "tena kṛtamakuśalaṃ karma narakāya bhavati |",
  "SA16n1276:1667": "prākṛtena kṛtamakuśalaṃ karma narakāya bhavati |",
  "SA16n1276:1668": "kasmāt |",
  "SA16n1276:1669": "na hyayaṃ prajānāti skandhadhātvāyatanadvādaśanidānādīni |",
  "SA16n1276:1670": "ajñānādakāryaṃ kuryāt |",
  "SA16n1276:1671": "kāryañca na kuryāt |",
  "SA16n1276:1672": "avācyaṃ vadet |",
  "SA16n1276:1673": "vācyañca na vadet |",
  "SA16n1276:1674": "ananusmaraṇīyamanusmaret |",
  "SA16n1276:1675": "anusmaraṇīyañca nānusmaret |",
  "SA16n1276:1676": "tena kṛtaṃ pāpamalpamapi narakāya bhavati |",
  "SA16n1276:1677": "yo na paśyatyakuśalasyādīnavam |",
  "SA16n1276:1678": "sa gurukaṃ pāpakarma kṛtvā narakavipākaṃ vedayate |",
  "SA16n1276:1679": "yaḥ pāpaṃ kṛtvā na kuśalaṃ pratiśrayate |",
  "SA16n1276:1680": "tasya narakaṃ bhavati |",
  "SA16n1276:1681": "yathādhamarṇo na rājānaṃ śaraṇīkaroti |",
  "SA16n1276:1682": "tadottamarṇo'vakāśabhāgbhavati |",
  "SA16n1276:1683": "yasya kuśalaṃ karma durbalam |",
  "SA16n1276:1684": "tena kṛtamalpamapi pāpaṃ narakāya bhavati |",
  "SA16n1276:1685": "yathā kasyacitkāye pācanaśaktiralpā |",
  "SA16n1276:1686": "sa duṣparipācanamāhāraṃ bhuṅktvā na paripaktuṃ śaknoti |",
  "SA16n1276:1687": "akuśalakarmavyāmiśramakuśalamātramācarato narakaṃ bhavati |",
  "SA16n1276:1688": "yathā kaściccauryaṃ kṛtvā laghutaraṃ gurutaraṃ vā badhyate |",
  "SA16n1276:1689": "yaḥ sarvakuśalamūlaviviktaḥ yathā hastinā yudhyamānaḥ [tasya] hastaṃ na parirakṣati |",
  "SA16n1276:1690": "tatpuruṣakṛtaṃ pāpaṃ narakāya bhavati |",
  "SA16n1276:1691": "yo hīnadharmamācaran hīnācāryācchikṣāṃ samādatte |",
  "SA16n1276:1692": "tena kṛtaṃ pāpaṃ narakāya bhavati |",
  "SA16n1276:1693": "yathā daridro'dharmaṇa āhriyate |",
  "SA16n1276:1694": "yo'kuśalaṃ sadā vardhayati adhamarṇasyeva vṛddhim |",
  "SA16n1276:1695": "tadyathā saunakaputravyādhādayaḥ |",
  "SA16n1276:1696": "teṣāṃ karma narakāya bhavati |",
  "SA16n1276:1697": "gaṇḍasyāntaḥ srāvavat pāpasya mrakṣaṇe narakaṃ bhavati |",
  "SA16n1276:1698": "yo dīrghakālaṃ cittagatamakuśalaṃ na sahasā niyacchati |",
  "SA16n1276:1699": "tasya narakaṃ bhavati |",
  "SA16n1276:1700": "yathā cikitsāyai dattaṃ viṣameva puruṣaṃ hanti |",
  "SA16n1276:1701": "yaḥ svayamakuśalaṃ kṛtvā parānapi śāsti |",
  "SA16n1276:1702": "tena bahūnāṃ sattvānāṃ duḥkhopāyāsadvārasyoddhāṭanānnarakaṃ bhavati |",
  "SA16n1276:1703": "yathā rāṣṭrapālā bahavo vijñāḥ pūrṇādivadakuśalamithyācāramācarantonyānyapi bahūn śikṣayanti |",
  "SA16n1276:1704": "yacca kṛtaṃ karma bhūyasā sattvānāṃ byābādhāya bhavati yathā vanadāhādi |",
  "SA16n1276:1705": "bahūnāṃ śāsanaṃ yena adharme te patanti |",
  "SA16n1276:1706": "yathā kedāravyādhādayaḥ |",
  "SA16n1276:1707": "yo'kuśalakarmaṇā jīvati yathā corāmātyasūnikavyādhādayaḥ |",
  "SA16n1276:1708": "atyantaśīladūṣiṇā kṛtaṃ pāpakarma narakāya bhavati |",
  "SA16n1276:1709": "yadāmaraṇaṃ na tyajanti tadatyantamityucyate |",
  "SA16n1276:1710": "yathāha gāthā-",
  "SA16n1276:1711": "yasyātyantadauḥśīlyaṃ māluḥsālamivātatā |",
  "SA16n1276:1712": "karoti sa tathātmānaṃ yathainaṃ icchanti dviṣaḥ || iti |",
  "SA16n1276:1713": "avastu kupyati |",
  "SA16n1276:1714": "anena kopena yatpāpaṃ karoti |",
  "SA16n1276:1715": "tannarakāya bhavati |",
  "SA16n1276:1716": "yastu savastu kupyasti |",
  "SA16n1276:1717": "tatkṛtaṃ pāpaṃ na tādṛśaṃ bhavati |",
  "SA16n1276:1718": "yo dveṣeṇa karma karoti |",
  "SA16n1276:1719": "asya gurusaṃyojanatvānnarakaṃ bhavati |",
  "SA16n1276:1720": "yathoktaṃ sūtre-dveṣaḥ pāpīyānapi sunigraha iti |",
  "SA16n1276:1721": "yo'kuśalacittasvabhāvaḥ tasya narakaṃ bhavati |",
  "SA16n1276:1722": "yat hetupratyayaiḥ pāpaṃ karma karoti tadaṇīyo bhavati |",
  "SA16n1276:1723": "yaḥ pramādāya vyutsṛṣṭaḥ tena kṛtamaśubhaṃ karma narakāya bhavati |",
  "SA16n1276:1724": "yo vijñaiḥ paripālito bhavati sa deveṣūtpadyate |",
  "SA16n1276:1725": "vāsavayakṣe āyuṣo'nte mriyamāṇe śāriputraḥ tadantikamāgataḥ |",
  "SA16n1276:1726": "so'kuśalendriyeṇa śāliputramabhisabhīkṣya nānyathābhūt |",
  "SA16n1276:1727": "purata āgataṃ mandamāhūya punaraucchvasat |",
  "SA16n1276:1728": "śāriputraprabhāsvaramāhātmyamavalokyācintayat ayaṃ mahātmā na hantavya iti viśuddhacittena saptakṛtvaḥ śāriputramūrdhvamadho vyavālokayat |",
  "SA16n1276:1729": "anenaiva hetunā saptakṛtvo deveṣūdapadyata |",
  "SA16n1276:1730": "saptakṛtvo manuṣyeṣu codapadyata |",
  "SA16n1276:1731": "atha pratyekabuddhamārgamalabhata |",
  "SA16n1276:1732": "yathā cāṅgulimālaḥ pāpakaṃ karma bahukṛtvā mātara[mapi]hantumaicchat |",
  "SA16n1276:1733": "bhagavān tatkuśalābhijñatvāt tasya vimuktiṃ prāpayati sma |",
  "SA16n1276:1734": "yathā ca kaściddānapati ragnighādaviṣānnabhojanairmadhye [gṛhaṃ] hantumaicchat |",
  "SA16n1276:1735": "bhagavān tatkuśalābhijñatvāt tasya vimuktiṃ prāpayat |",
  "SA16n1276:1736": "evamādayaḥ puruṣāḥ akuśalakarmakā api na narake patanti |",
  "SA16n1276:1737": "ata uktaṃ yaḥ pramādāya vyusṛṣṭaḥ tena kṛtaṃ pāpaṃ karma narakāya bhavatīti |",
  "SA16n1276:1738": "yaḥ samucchinnakuśalamūlo devadattādivatpunaracikitsyo bhavati |",
  "SA16n1276:1739": "tadyathā kaścidrogī dṛṣṭamaraṇanimittaḥ |",
  "SA16n1276:1740": "tena kṛtaṃ pāpaṃ narakāya bhavati |",
  "SA16n1276:1741": "yaḥ kuśalaṃ kartumagaṇayan mriyamāṇo durutpādakuśalacitto bhavati |",
  "SA16n1276:1742": "sa cittaparitāpānnarake patati |",
  "SA16n1276:1743": "yo mriyamāṇo mithyādṛṣṭi cittamutpādayati |",
  "SA16n1276:1744": "sa pūrvākuśalahetukaṃ mithyādṛṣṭi pratyayañca narake patati |",
  "SA16n1276:1745": "evaṃ bahūni karmāṇi narakavipākāya bhavanti |",
  "SA16n1276:1746": "ābhidharmikā vadanti-sarvāṇyakuśalāni narakanidānānīti |",
  "SA16n1276:1747": "ebhyo'kuśalebhyo'nyaistiryagādiṣūtpadyante |",
  "SA16n1276:1748": "yathoktaṃ sūtre-bhagavān bhikṣūnāmantryāvocat-yān sattvān paśyatha kāyikamithyācārān vācikamithyācārān mānasikamithyācārān tān jānīta narakaprekṣakāniti |",
  "SA16n1276:1749": "(pṛ) narakavipākaṃ karmādhigatam |",
  "SA16n1276:1750": "kiṃ punastiryagvipākaṃ karma |",
  "SA16n1276:1751": "(u) yaḥ kuśalavyāmiśramakuśalaṃ karma karoti |",
  "SA16n1276:1752": "sa tataḥ tiryakṣu patati |",
  "SA16n1276:1753": "anuśayasaṃyojanautkaṭyācca tiryakṣu patati |",
  "SA16n1276:1754": "yathā kāmarāgautkaṭyāccaṭakapārāvatacakravākādiṣūtpadyate |",
  "SA16n1276:1755": "dveṣautkaṭayātsarpavṛścikādiṣūtpadyate |",
  "SA16n1276:1756": "mohautkaṭyāt varāhādiṣūtpadyate |",
  "SA16n1276:1757": "madautkaṭyāt siṃhavyāghraśvāpadādiṣūtpadyate |",
  "SA16n1276:1758": "auddhatyacāñcalyautkaṭyānmarkaṭādiṣūtpadyate |",
  "SA16n1276:1759": "īrṣyāmātsaryautkaṭyāt śvādiṣūtpadyate |",
  "SA16n1276:1760": "evamādīnāmanyeṣāmapi kleśānāmautkaṭyānnānātiryakṣūtpadyate |",
  "SA16n1276:1761": "yaḥ kaściddānabhāgī bhavati |",
  "SA16n1276:1762": "sa tiryakṣūtpanno'pi sukhamanubhavati |",
  "SA16n1276:1763": "suvarṇapakṣagaruḍahastyaśvādayaḥ |",
  "SA16n1276:1764": "vācikakarmaṇo vipāko bhūyasā tiryakṣu patanam |",
  "SA16n1276:1765": "yathā kaścitkarmavipākamajñātvā śraddhayā ca nānāvākkarma tathā karoti yathā vadanti ayaṃ puruṣo markaṭavadaticapala iti |",
  "SA16n1276:1766": "sa markaṭeṣūtpadyate |",
  "SA16n1276:1767": "yadvadanti vāyasavadāhāralolupaḥ |",
  "SA16n1276:1768": "śvabukkavadbhāṣate |",
  "SA16n1276:1769": "ajavarāhavaddhāvati |",
  "SA16n1276:1770": "gardabhavacchabdāyate |",
  "SA16n1276:1771": "uṣṭravat yāti |",
  "SA16n1276:1772": "hastivadātmānamunnamayati |",
  "SA16n1276:1773": "mattabalīvardavadaśubhayati |",
  "SA16n1276:1774": "caṭakavadyabhati |",
  "SA16n1276:1775": "viḍālavatsārajyati |",
  "SA16n1276:1776": "śṛgālavadvañcayati |",
  "SA16n1276:1777": "kṛṣṇorabhravajjaḍo bhavati |",
  "SA16n1276:1778": "govat droṇabahulo bhavati |",
  "SA16n1276:1779": "evamādyakuśalaṃ vācikaṃ karma kṛtvā yathākarma vipākaṃ vedayate |",
  "SA16n1276:1780": "sattvāḥ sukhalobhānnānāpraṇidhānyutpādayati |",
  "SA16n1276:1781": "tadyathā kāmasukharāge sati pakṣiṣūtpadyate |",
  "SA16n1276:1782": "yo nāgagaruḍādīnāṃ śaktibalaṃ śrutvā praṇidadhāti sa tatrotpadyate |",
  "SA16n1276:1783": "uktañca sūtre-yo nibiḍasthāne mriyamāṇaḥ praṇidadhāti vipulaṃ sthānaṃ labha iti |",
  "SA16n1276:1784": "sa pakṣiṣūtpadyate |",
  "SA16n1276:1785": "yaḥ paritarṣito mriyate sa jalārthitayā jaleṣūtpadyate |",
  "SA16n1276:1786": "kṣudhito mriyamāṇo'nnarāgārdvacaḥ kuṭyāmutpadyate |",
  "SA16n1276:1787": "vyomāhāt laghu karmāṇi kurvan vyāmiśrakuśalatvāt makṣikālīkṣākṛmikīṭādiṣūtpadyate |",
  "SA16n1276:1788": "yaḥ parānupadiśan asaddharme pātayati so'vidvatpada utpadyate |",
  "SA16n1276:1789": "andho jāyate |",
  "SA16n1276:1790": "mṛtvā ca śave kṛmirbhavati |",
  "SA16n1276:1791": "vyāmiśrakarmācaraṇācca tiryakṣūtpadyate |",
  "SA16n1276:1792": "yathoktaṃ sūtre-tiryañco nānācittavaśānnānākārānanuprāpnuvanti iti |",
  "SA16n1276:1793": "yastṛṇamadyām iti karma karoti |",
  "SA16n1276:1794": "yathā kaścinmithyā vadati ahaṃ mantrānadhyemīti |",
  "SA16n1276:1795": "yo vā idamannamattvā tṛṇamadbhīti prakaṭayati |",
  "SA16n1276:1796": "atha vā vadati mṛdaṃ bhakṣayāmītyeyamādi |",
  "SA16n1276:1797": "yaśca kaścidvākpārūṣyeṇādhikṣipati |",
  "SA16n1276:1798": "kiṃ tṛṇamanattvā mṛdaṃ bhakṣayasīti |",
  "SA16n1276:1799": "so'bhilāpavaśāttṛṇamṛdādibhakṣakeṣūpapattiṃ vedayate |",
  "SA16n1276:1800": "aviśuddhadānāmācāran tṛṇādibhakṣakeṣu vipākaṃ vedayate |",
  "SA16n1276:1801": "ya ṛṇamādāya na pratyarpayati |",
  "SA16n1276:1802": "sa gavājakṛṣṇamṛgāśvagardabhādiṣu patitvā ṛṇarātrīryāpayati |",
  "SA16n1276:1803": "evamādikarmaṇā tiryakṣu patati |",
  "SA16n1276:1804": "(pṛ) tiryadvipākaṃ karma parijñātam |",
  "SA16n1276:1805": "kena karmaṇā preteṣu patati |",
  "SA16n1276:1806": "(u) annapānādiṣu sañjātamatsaralobhacittaḥ san preteṣu patati |",
  "SA16n1276:1807": "(pṛ) yadi kaścitsvadravyaṃ na dadāti |",
  "SA16n1276:1808": "kasmātsa pāpabhāgbhavati |",
  "SA16n1276:1809": "(u) ayaṃ kadaryo yadi kaścidyācanāṃ karoti |",
  "SA16n1276:1810": "sāpekṣatvāttasmai kupyati |",
  "SA16n1276:1811": "anenāvadyena preteṣūtpadyate |",
  "SA16n1276:1812": "sa kṛpaṇaḥ yācanāṃ kurvati kasmiṃścit nāstīti vadan anṛtavāditvātpreteṣu patati |",
  "SA16n1276:1813": "sa cirātkadaryasaṃyojanāmabhyasyati |",
  "SA16n1276:1814": "parasya hitalābhaṃ dṛṣṭvā īrṣyāsūyācittamutpādayati |",
  "SA16n1276:1815": "ataḥ preteṣu patati |",
  "SA16n1276:1816": "kadaryo'yaṃ dānacāriṇaṃ paraṃ dṛṣṭvā taṃ dānapatiṃ dvipyati |",
  "SA16n1276:1817": "yācako'yaṃ lābhābhyāsānmatto'vaśyaṃ yāceteti |",
  "SA16n1276:1818": "cirādārabhya kadaryacittavāsanayā na svayaṃ dadāti paramapi niṣedhati |",
  "SA16n1276:1819": "yatkiñcidasti vihāre saṅghadravyaṃ yajñe ca brāhmaṇadravyam |",
  "SA16n1276:1820": "tat kaścit svayaṃ kevalamabhilaṣati na parasya dātumicchati |",
  "SA16n1276:1821": "ataḥ preteṣu patati |",
  "SA16n1276:1822": "yaḥ parasyānnapānamapaharati nāśayati vā |",
  "SA16n1276:1823": "sa niraśanasthāna utpadyate |",
  "SA16n1276:1824": "yo dānapuṇyavigataḥ sa tadupapattyāyatane vipākālābhī tato yācakādhikṣepakarmaṇo duḥkhaṃ tatraivānubhavati |",
  "SA16n1276:1825": "ayaṃ kṛpaṇaḥ kṣuttṛṣṇārditaṃ paraṃ dṛṣṭvā nirdayacitto bhavati |",
  "SA16n1276:1826": "ato yatrotpadyate tatra sadā kṣuttṛṣṇāmanubhavati |",
  "SA16n1276:1827": "yathā dayayā deveṣūtpadyate |",
  "SA16n1276:1828": "tathā dveṣopanāhābhyāṃ durgatāvutpadyate |",
  "SA16n1276:1829": "bandhuparivārapriyajaneṣu supratiṣṭhite deśe ca paramāsaktatvātkaliṅgādipreteṣūtpadyate,",
  "SA16n1276:1830": "rāgatṛṣṇāpratyayatvāt |",
  "SA16n1276:1831": "evamādi yathā vistṛtaṃ karmavipākasūtre |",
  "SA16n1276:1832": "(pṛ) parijñātāni trīṇi durgativipākāni |",
  "SA16n1276:1833": "kena karmaṇā deveṣūtpadyate |",
  "SA16n1276:1834": "(u) yo dānasaṃvarakuśalādikarmābhyasyati |",
  "SA16n1276:1835": "sa uttamaḥ san deveṣūtpadyate |",
  "SA16n1276:1836": "adhamaḥ san manuṣyeṣūtpadyate |",
  "SA16n1276:1837": "yaśca tīkṣṇendriyaḥ sa manuṣyeṣūtpadyate |",
  "SA16n1276:1838": "manuṣyadharmamācaratīti manuṣyaḥ |",
  "SA16n1276:1839": "vyāmiśrakuśalakarmaṇā ca manuṣyeṣūtpadyate |",
  "SA16n1276:1840": "tatkarma [trividha] muttamaṃ madhyamamadhamamiti |",
  "SA16n1276:1841": "ekāgratānaikāgratā viśuddhamaviśuddhamityādi |",
  "SA16n1276:1842": "kenedaṃ jñāyate |",
  "SA16n1276:1843": "manuṣyāṇāṃ nānāvibhāgaśreṇīnāṃ vaiṣamyāt |",
  "SA16n1276:1844": "yathoktaṃ sūtre-prāṇātipātyalpāyuṣko bhavati |",
  "SA16n1276:1845": "caurye daridraḥ |",
  "SA16n1276:1846": "kāmamithyācāre hīnāsatkulaḥ |",
  "SA16n1276:1847": "mṛṣāvāde sadā paribhāṣyate |",
  "SA16n1276:1848": "paiśunye kulapāṃsulaḥ |",
  "SA16n1276:1849": "pāruṣye sadā paruṣaśabdaṃ śṛṇoti |",
  "SA16n1276:1850": "saṃmbhinnapralāpe janānāmaśraddheyaḥ |",
  "SA16n1276:1851": "rāgerṣyāyāṃ kāmacārabahulaḥ |",
  "SA16n1276:1852": "krodhe duḥkhabhāvabhūyiṣṭhaḥ |",
  "SA16n1276:1853": "mithyādṛṣṭau mohabahulaḥ |",
  "SA16n1276:1854": "māne'varajanmā |",
  "SA16n1276:1855": "ātmana unmāne kharvaḥ |",
  "SA16n1276:1856": "īrṣyāyāmate[ja]svī |",
  "SA16n1276:1857": "mātsarye dāridryapīḍitaḥ |",
  "SA16n1276:1858": "dveṣe virūpī bhavati |",
  "SA16n1276:1859": "parapīḍāyāṃ vyādhibahulaḥ |",
  "SA16n1276:1860": "vyāmiśracittena dāne'madhurarasābhilāṣī |",
  "SA16n1276:1861": "akāladāne na yatheṣṭabhāk |",
  "SA16n1276:1862": "paścāttāpavimatau paryantabhūmau jāyate |",
  "SA16n1276:1863": "aviśuddhadānacaryāyāṃ duḥkhato vipākalābhī bhavati |",
  "SA16n1276:1864": "amārgeṇa kāmacaryāyāmapuruṣākāraṃ labhate |",
  "SA16n1276:1865": "manuṣyeṣu evamādīni saṅkīrṇānyakuśalakarmāṇi |",
  "SA16n1276:1866": "tadviparītāni tu kuśalakarmāṇi |",
  "SA16n1276:1867": "yathā prāṇātipātaviratirdīrghāyuṣyaprāpiṇītyādi |",
  "SA16n1276:1868": "manuṣyagatāvevamādi nānāvaiṣamyamastītyato jñāyate vyāmiśrakarmavipāko'yamiti |",
  "SA16n1276:1869": "praṇidhānena hi manuṣyeṣu jāyate |",
  "SA16n1276:1870": "kecidapramādaratā api na kāmabahulā bhavanti |",
  "SA16n1276:1871": "ye prajñāsvadhimuktikā manuṣyadehapraṇidhānaṃ kurvanti |",
  "SA16n1276:1872": "te manuṣyeṣūtpadyante |",
  "SA16n1276:1873": "yaḥ pitroḥ pūjyānāñca satkāre svabhiruciko bhavati |",
  "SA16n1276:1874": "brāhmaṇaśramaṇādīnāmapi satkāravit tatkarmakriyātuṣṭaśca puṇyaṃ samyagabhyasyati |",
  "SA16n1276:1875": "so'pi manuṣyeṣūtpadyate |",
  "SA16n1276:1876": "manuṣyeṣu ca yo viśuddhakarmapratyayaḥ sa uttara [kuruṣū] tpadyate |",
  "SA16n1276:1877": "yaśca kṣetragṛhakuṭīṣvātmīyaviśeṣeṣu dviṣyati |",
  "SA16n1276:1878": "sa uttarāsūtpadyate |",
  "SA16n1276:1879": "yaḥ śuklakarma samyagācaran parānapīḍayitvā dhanamādatte dānāya nābhiṣvaṅgāya |",
  "SA16n1276:1880": "svayañca śīlamācaran na pūrvāparaparivāreṣu śīlaṃ bhedayati |",
  "SA16n1276:1881": "sa uttarakuruṣūtpadyate |",
  "SA16n1276:1882": "tataḥ kiñcidūnakuśalo godānīya utpadyate |",
  "SA16n1276:1883": "tato'pi kiñcidūnaśca ayathāvat (?)",
  "SA16n1276:1884": "pūrvavideha utpadyate |",
  "SA16n1276:1885": "devavipākaṃ karmeti |",
  "SA16n1276:1886": "atiśuddhadānaśīlatvāt deveṣūtpadyate |",
  "SA16n1276:1887": "yaḥ prajñāṅgaṃ labdhvā saṃyojanāni samucchedayati |",
  "SA16n1276:1888": "sa deveṣūtpadyate |",
  "SA16n1276:1889": "vyāmiśrakarmavaśācca viśiṣyate |",
  "SA16n1276:1890": "manuṣyeṣūktavat praṇidhānahetunā ca viśrutadeveṣu sukhavedanāpratyayaṃ kṛtakuśalakarmakāḥ sarve tatra janmagatiṃ praṇidadhati |",
  "SA16n1276:1891": "yathoktaṃ-aṣṭapuṇyasargasthāne yaḥ karuṇāmuditopekṣāsu viharati sa utpadyate brahmaloke yāvadbhavāgram |",
  "SA16n1276:1892": "atra dhyānasamāpatterviśiṣṭarūpatvāt vipāko'pi viśiṣyate |",
  "SA16n1276:1893": "yasya styānamiddhauddhatyādīni na samyak prahīṇāni |",
  "SA16n1276:1894": "so'nābhāsvaradehaprabho bhavati |",
  "SA16n1276:1895": "yasya samyak prahīṇāni sa viśuddhataraprabho bhavati |",
  "SA16n1276:1896": "atyuttamakuśalakarmavipāko deveṣūtpadyate |",
  "SA16n1276:1897": "amīpsitānāṃ yathāmanaskārameva pratilābhāt |",
  "SA16n1276:1898": "yo viviktarūpairarūpyasamādhimupasampadya viharati |",
  "SA16n1276:1899": "sa ārūpyasthāna utpadyate |",
  "SA16n1276:1900": "evamādi devavipākaṃ karmākhyāyate |",
  "SA16n1276:1901": "aniyatavipākaṃ karmeti |",
  "SA16n1276:1902": "yadavaraṃ kuśalamakuśalaṃ karma |",
  "SA16n1276:1903": "idaṃ karma narakeṣu preteṣu tiryakṣu deveṣu manuṣyeṣu vā vedyate |",
  "SA16n1276:1904": "(pṛ) anyāsu catasṛṣu gatiṣu kuśalakarmavipāko vedayituṃ śakyate |",
  "SA16n1276:1905": "narake katham |",
  "SA16n1276:1906": "(u) kaścinnarakānmuhūrtaṃ nivartate |",
  "SA16n1276:1907": "yathā [kaści] darcirnarakādvimukto dūrato vanaṣaṇḍaṃ dṛṣṭvā muditacitta āśu tasmin vane praviśati |",
  "SA16n1276:1908": "śītavātakampite tasmin vane [yāvat] asitomarāṇi na patanti |",
  "SA16n1276:1909": "tasmin samaye muhūrtaṃ sukhī bhavati |",
  "SA16n1276:1910": "athavā kṣāranadīṃ dṛṣṭvā idaṃ prasannasalilamiti drutagati pradhāvya muhūrtaṃ sukhabhāgbhavati |",
  "SA16n1276:1911": "evaṃ narake'pi kuśalakarmaṇo vipākabhāgo'sti |",
  "SA16n1276:1912": "idamaniyataṃ karmetyucyate ||",
  "SA16n1276:1913": "ṣaṭkarmavargo daśottaraśatatamaḥ |",
  "SA16n1276:1914": "111 saptākuśalasaṃvaravargaḥ",
  "SA16n1276:1915": "saptākuśalasaṃvarāḥ yaduta hiṃsāsteyakāmamithyācārapaiśunyapāruṣyamṛṣāvādasambhinnapralāpāḥ |",
  "SA16n1276:1916": "ya eṣāṃ saptānāṃ vastunāṃ samagro vā asamagro bhavati |",
  "SA16n1276:1917": "so'kuśalasaṃvara ityucyate |",
  "SA16n1276:1918": "(pṛ) ko'kuśalasaṃvarasamanvāgataḥ |",
  "SA16n1276:1919": "(u) hiṃsākuśalasamanvāgato yaduta saunikavyādhādayaḥ |",
  "SA16n1276:1920": "steyasamanvāgato yaduta corādayaḥ |",
  "SA16n1276:1921": "kāmamithyācārasamanvāgato yadutāmārgamaithunacāriṇo gaṇikādayaḥ |",
  "SA16n1276:1922": "mṛṣāvādāmanvāgatā gāyakanaṭaputrādayaḥ |",
  "SA16n1276:1923": "paiśunyasamanvāgato dūṣaṇaparivādānandī rāṣṭravṛttyādisandhilipidūṣaṇādhyetā ca |",
  "SA16n1276:1924": "pāruṣyasamanvitā narakapālādayaḥ pāruṣyopajīvyādayaśca |",
  "SA16n1276:1925": "sambhinnapralāpasamanvitāḥ śabdasandarbhayogena janahāsyakarādayaḥ |",
  "SA16n1276:1926": "kecidāhuḥ-rājānaḥ pratipakṣiṇo rājñaḥ śāsanāvasare etadakuśalasaṃvarasamanvitā iti |",
  "SA16n1276:1927": "tadayuktam |",
  "SA16n1276:1928": "yaḥ pāpasantatiṃ kṛtvā na viramati |",
  "SA16n1276:1929": "sa khalu etadakuśalasaṃvarasamanvita ityucyate |",
  "SA16n1276:1930": "na tathā rājādayaḥ |",
  "SA16n1276:1931": "(pṛ) ayamakuśalasaṃvara iti kathaṃ labhyate |",
  "SA16n1276:1932": "(u) yasmin kāle pāpakarmācarati |",
  "SA16n1276:1933": "tadā labhyate |",
  "SA16n1276:1934": "(pṛ) kiṃ vadhitasattvāt saṃvaramimaṃ labhate kiṃ vā sarvasattvebhyaḥ |",
  "SA16n1276:1935": "(u) sarvasattvebhyaḥ |",
  "SA16n1276:1936": "yathā kaścit śīladhārī sarvasattvebhyaḥ śīlasaṃvaraṃ labhate |",
  "SA16n1276:1937": "tathā akuśalasaṃvaramapi |",
  "SA16n1276:1938": "prāṇātipātānuvartinaḥ vadhapāpasaṅgṛhītākuśalasaṃvarasaṅgṛhītarūpadvividhāvijñaptilābhe anyasattvebhyo'kuśalasaṃvarasaṅgṛhītāpi labhyate |",
  "SA16n1276:1939": "(pṛ) ayamakuśalasaṃvaraḥ kiyatkālaṃ samanvito bhavati |",
  "SA16n1276:1940": "(u) yāvadupekṣācittaṃ na pratilabhyate |",
  "SA16n1276:1941": "tāvatsadā samanvito bhavati |",
  "SA16n1276:1942": "(pṛ) yo'varamṛducittādakuśalasaṃvaraṃ pratilabhate |",
  "SA16n1276:1943": "yo vā lobhādicitāt pratilabhate |",
  "SA16n1276:1944": "sa sadā etatsamanvito bhavati |",
  "SA16n1276:1945": "punaḥ kiṃ pratilabhate |",
  "SA16n1276:1946": "(u) yathācittaṃ yathākleśapratyayañca punaretadakuśalasaṃvaraṃ pratilabhate |",
  "SA16n1276:1947": "pratikṣaṇaṃ sadā pratilabhate |",
  "SA16n1276:1948": "sarvasattveṣūtpannaḥ saptavidho bhavati |",
  "SA16n1276:1949": "saptavidho'yamuttamamadhyādhama iti ekaviṃśatidhā bhavati |",
  "SA16n1276:1950": "evaṃ pratikṣaṇaṃ sarvasattvabhūmiṣu pratilabhate |",
  "SA16n1276:1951": "(pṛ) akuśalasaṃvaramimaṃ kadā tyajati |",
  "SA16n1276:1952": "(u) kuśalasaṃvarasamādānakāle tyajati |",
  "SA16n1276:1953": "maraṇakāle'pi tyajati |",
  "SA16n1276:1954": "adyaprabhṛti na punaḥ karomīti yadādhyāśayamutpādayati |",
  "SA16n1276:1955": "tasmin kāle'pi tyajati |",
  "SA16n1276:1956": "abhidharmikā āhuḥ-indriyaparāvṛtto tyajatīti |",
  "SA16n1276:1957": "tadayuktam |",
  "SA16n1276:1958": "kasmāt |",
  "SA16n1276:1959": "aśaktā api samanvāgamaṃ labhante |",
  "SA16n1276:1960": "vinaye'pyuktam |",
  "SA16n1276:1961": "yo bhikṣuḥ parāvṛttendriyaḥ na sa vinaṣṭasaṃvaro bhavati iti |",
  "SA16n1276:1962": "ato jñāyate nendriyaparāvṛttyā tyajatīti |",
  "SA16n1276:1963": "(pṛ) pañcasu gatiṣu kasyāṃ gatau sattvā akuśalasaṃvarasamanvitā bhavanti |",
  "SA16n1276:1964": "(u) manuṣyā eva samanvitā nānyagatisthāḥ |",
  "SA16n1276:1965": "kecidāhuḥ-[tathā nocet] siṃhavyāghrādayaḥ sadā duṣkarmaṇopajīvino'pi samanvitāḥ syuriti ||",
  "SA16n1276:1966": "saptākuśalasaṃvaravarga ekādaśottaraśatatamaḥ |",
  "SA16n1276:1967": "112 saptakuśalasaṃvaravargaḥ",
  "SA16n1276:1968": "sapta kuśalasaṃvarāḥ prāṇātipātaviratiryāvatsambhinnapralāpaviratiḥ |",
  "SA16n1276:1969": "(pṛ) asattvākhyebhya imaṃ kuśalasaṃvaraṃ labhate na vā |",
  "SA16n1276:1970": "(u) labhate |",
  "SA16n1276:1971": "kevalaṃ sattvamupādāya bhavati |",
  "SA16n1276:1972": "kuśalasaṃvaro'yaṃ trividhaḥ-śīlasaṃvaro dhyānasaṃvaraḥ samādhisaṃvara iti |",
  "SA16n1276:1973": "(pṛ) kasmānnocyate'nāsrasaṃvaraḥ |",
  "SA16n1276:1974": "(u) anāsravasaṃvaro'ntyadvaye saṅgṛhīta ityataḥ pṛthaṅ nocyate |",
  "SA16n1276:1975": "ābhidharmikā āhuḥ-asti punaḥ prahāṇasaṃvaro yaduta kāmadhātuvīta[rāgaḥ] tasmin kāle kuśalasaṃvaraṃ labhate |",
  "SA16n1276:1976": "śīlabhedādyakuśalaṃ prajahātīti prahāṇam iti |",
  "SA16n1276:1977": "vastutastu sarve saṃvarāstiṣu saṅgṛhītāḥ |",
  "SA16n1276:1978": "(pṛ) tīrthikā imaṃ śīlasaṃvaraṃ labhante na vā |",
  "SA16n1276:1979": "(u) labhante |",
  "SA16n1276:1980": "teṣāmapi akuśalacittebhyo viratāvadhicittatvāt |",
  "SA16n1276:1981": "ācāryaḥ śīlamupadiśati adyaprabhṛti prāṇātipātādipāpaṃ mā kuryā iti |",
  "SA16n1276:1982": "(pṛ) anyāsu gatiṣu imaṃ śīlasavaraṃ labhante na vā |",
  "SA16n1276:1983": "(u) uktaṃ hi sūtre-nāgādayo'pi dinamekaṃ śīlamupādadate |",
  "SA16n1276:1984": "iti |",
  "SA16n1276:1985": "ato jñāyate bhavediti |",
  "SA16n1276:1986": "(pṛ) kecidāhuḥ-aśaktādināṃ na śīlasaṃvaro'stīti |",
  "SA16n1276:1987": "kathamidam |",
  "SA16n1276:1988": "(u) ayaṃ śīlasaṃvaraścittabhūmijaḥ |",
  "SA16n1276:1989": "aśaktādīnāmapi kuśalacittamasti |",
  "SA16n1276:1990": "kuto na labhante |",
  "SA16n1276:1991": "kuto na śṛṇvanti bhikṣukriyām |",
  "SA16n1276:1992": "atigahanasaṃyojanānuśayānāmeṣāṃ durlabhamārgatvāt |",
  "SA16n1276:1993": "tādṛśāḥ puruṣā na bhikṣumadhye vartate(nte)",
  "SA16n1276:1994": "nāpi bhikṣuṇīmadhye |",
  "SA16n1276:1995": "ato na śṛṇvanti |",
  "SA16n1276:1996": "teṣu cānye pratiṣiddhāḥ yathā kāṇādayaḥ |",
  "SA16n1276:1997": "te'pi kuśalasaṃvarasyāsyārhāḥ |",
  "SA16n1276:1998": "(pṛ) asti ca pratiṣedho vinaye pātakinīcavṛttikabhikṣuṇīdūṣakādayo na bhikṣucaryāṃ śṛṇvanti iti |",
  "SA16n1276:1999": "teṣāmapi kiṃ kuśalasaṃvaro'sti |",
  "SA16n1276:2000": "(u) sa yadyavadātavasano bhavati |",
  "SA16n1276:2001": "kadācitkuśalasaṃvaraṃ labhate |",
  "SA16n1276:2002": "yathā te dānadayādisaddharmacaryābhyāse na pratiṣiddhāḥ |",
  "SA16n1276:2003": "evaṃ laukikaśīlasaṃvaravattve ko doṣaḥ |",
  "SA16n1276:2004": "kevalaṃ duṣkarmadūṣitatvāt te pratihatāryamārgāśca bhavanti |",
  "SA16n1276:2005": "ato na pravrajyāṃ śṛṇvanti |",
  "SA16n1276:2006": "(pṛ) kiṃ vadhyādisattvebhyaḥ kiṃ kuśalasaṃvaraṃ labhate kiṃ vā sarvasattvebhyaḥ |",
  "SA16n1276:2007": "(u) sarvasattvānāṃ sāmantāllabhate |",
  "SA16n1276:2008": "tathā no cet saṃvaraḥ prādeśikaḥ syāt |",
  "SA16n1276:2009": "prādeśiko vikalaḥ syāt |",
  "SA16n1276:2010": "ayaṃ tu saṃvara upacīyamāno'pacīyamāno nirgranthaputradharmasamaśca yaduta śatayojaneṣvantaḥ prāṇātipātādibhyo viratiḥ iti |",
  "SA16n1276:2011": "tādṛśadoṣavattvātsaṃvaro na prādeśiko bhavati |",
  "SA16n1276:2012": "ya āha asya puruṣasya vadhādviramāmi na tasya puruṣasyeti |",
  "SA16n1276:2013": "na sa imaṃ śīlasaṃvaraṃ labhate |",
  "SA16n1276:2014": "ābhidharmikāḥ āhuḥ-prādeśike'pi dānacaryākaruṇācittādau puṇyaguṇo'sti |",
  "SA16n1276:2015": "tathā śīlamapi bhavet |",
  "SA16n1276:2016": "yathaikamapi śīladhāraṇaṃ śīlapuṇyaṃ prasūte |",
  "SA16n1276:2017": "tathaikasattve saṃvaraṃ labheta iti |",
  "SA16n1276:2018": "(pṛ) śīlasaṃvaro'yaṃ dvividhaḥ yāvajjīvaka ekadināhorātraka iti |",
  "SA16n1276:2019": "yāvajjīvaka iti yat bhikṣorūpāsakasya vā |",
  "SA16n1276:2020": "ekāhorātraka iti yathā ekāhorātramaṣṭaśīlānyupādatte |",
  "SA16n1276:2021": "kathamidam |",
  "SA16n1276:2022": "(u) aniyatamidam |",
  "SA16n1276:2023": "ekāhorātraṃ vā ekadinamātraṃ vā ekarātrimātraṃ vā ardhadinamātraṃ vā ardharātraṃ vā yathaśakti kālaṃ svīkaroti |",
  "SA16n1276:2024": "pravrajyālabdhasya tu yāvajjīvamātraṃ bhavati |",
  "SA16n1276:2025": "ya āha-āhamekamāsamātraṃ māsadvitayamātraṃ vā ekavatsaramātraṃ vā [śīlaṃ samādada iti] |",
  "SA16n1276:2026": "na sa pravrajyālabdha ityucyate |",
  "SA16n1276:2027": "tathā pañcaśīlānyapi |",
  "SA16n1276:2028": "(pṛ) yaḥ kuśalasaṃvaraṃ labhate sa punaḥ saṃvarādbhraśyati na vā |",
  "SA16n1276:2029": "(u) na bhraśyati |",
  "SA16n1276:2030": "kevalamakuśaladharmeṇa saṃvaramimaṃ dūṣayati |",
  "SA16n1276:2031": "(pṛ) kiṃ pratyutpannasattvebhyaḥ śīlasaṃvaraṃ labhate kiṃ vā traikālikasattvebhyaḥ |",
  "SA16n1276:2032": "(u) traikālikasattvebhyo labdhasyaḥ |",
  "SA16n1276:2033": "yathā kaścidatītān pūjyān pūjayitvā'pi puṇyaguṇo bhavati |",
  "SA16n1276:2034": "tathā saṃvaro'pi |",
  "SA16n1276:2035": "ataḥ sarve buddhāḥ samānaikaśīlaskandhāḥ |",
  "SA16n1276:2036": "apramāṇo'yaṃ saṃvaraḥ |",
  "SA16n1276:2037": "yathaikasya sattvasya saptavidha utpadyate |",
  "SA16n1276:2038": "alobhādikuśalamūlebhya utpadyate |",
  "SA16n1276:2039": "uttamamadhyādhamacittebhyaścotpadyata iti bahuvidho bhavati |",
  "SA16n1276:2040": "yathaikasya puruṣasya tathā sarvasattvānāṃ samantādapi pratikṣaṇaṃ sadā pratilābhādapramāṇaḥ |",
  "SA16n1276:2041": "(pṛ) śīlasaṃvaraḥ kadā labhyaḥ |",
  "SA16n1276:2042": "(u) kaściddinamekaṃ śīlamupādatte |",
  "SA16n1276:2043": "ayamādyasaṃvaraḥ |",
  "SA16n1276:2044": "tasminneva dine upāsakaśīlamupādatte |",
  "SA16n1276:2045": "ayaṃ dvitīyasaṃvaraḥ |",
  "SA16n1276:2046": "tasminneva dine pravrajya śrāmaṇyaṃ karoti |",
  "SA16n1276:2047": "ayaṃ tṛtīyasaṃvaraḥ |",
  "SA16n1276:2048": "tasminneva dine samagraśīlamupādatte |",
  "SA16n1276:2049": "ayaṃ caturthaḥ saṃvaraḥ |",
  "SA16n1276:2050": "tasminneva dine dhyānasamāpattiṃ labhate |",
  "SA16n1276:2051": "ayaṃ pañcamaḥ saṃvaraḥ |",
  "SA16n1276:2052": "tasminneva dina ārūpyasamādhiṃ labhate |",
  "SA16n1276:2053": "ayaṃ ṣaṣṭhaḥ saṃvaraḥ |",
  "SA16n1276:2054": "tasminneva dine'nāsrava [saṃvaraṃ] labhate |",
  "SA16n1276:2055": "ayaṃ saptamaḥ saṃvaraḥ |",
  "SA16n1276:2056": "mārgaphalalābhamanusaran punaḥ saṃvaraṃ labhate |",
  "SA16n1276:2057": "labdhamūlo na naśyati |",
  "SA16n1276:2058": "pratyuta viśiṣṭa ityākhyāṃ gṛhṇāti |",
  "SA16n1276:2059": "evaṃ puṇyaguṇo'bhivardhate |",
  "SA16n1276:2060": "yasmādayaṃ śīlasaṃvaraḥ sarvasattveṣu sadā pratikṣaṇaṃ labhyate |",
  "SA16n1276:2061": "tasmāducyate catvāro ratnākarā nārhanti ṣoḍaśīṃ kalāṃ dinamekaṃ saṃvarasyeti |",
  "SA16n1276:2062": "dhyānasaṃvaro'nāsravasaṃvaraśca yathācittaṃ samudācarati |",
  "SA16n1276:2063": "śīlasaṃvaro na yathācitta[mātraṃ] samudācarati |",
  "SA16n1276:2064": "(pṛ) kecidvadanti-samādhipraviṣṭasyāsti dhyānasaṃvaraḥ |",
  "SA16n1276:2065": "na samādhivyutthitasyeti |",
  "SA16n1276:2066": "kathamidam |",
  "SA16n1276:2067": "(u) samādhivyutthitasya sadāsti |",
  "SA16n1276:2068": "labdhatattvo'yaṃ na karoti śīlabhedanaviruddhamakuśalam |",
  "SA16n1276:2069": "akuśalaṃ kadāpyakurvadbhiḥ kuśalacittaprakarṣapravṛttaiḥ sadā bhavitavyam |",
  "SA16n1276:2070": "(pṛ) yadyārūpye dhyānasya śīlabhedakatā nāsti |",
  "SA16n1276:2071": "kasya virodhāt kuśalasaṃvara ityākhyā |",
  "SA16n1276:2072": "(u) dharmatā īdṛśī syāt |",
  "SA16n1276:2073": "[yat] āryā maharṣayaḥ sarve kuśalasaṃvaralābhina iti |",
  "SA16n1276:2074": "yadi śīlabhedanavirodhādeva te saṃvaravantaḥ |",
  "SA16n1276:2075": "tadā sampīḍanīyasattvebhya eva kuśalasaṃvaro labhyeta ityayamasti doṣaḥ |",
  "SA16n1276:2076": "ato na yujyate |",
  "SA16n1276:2077": "saptakuśalasaṃvaravargo dvādaśottaraśatatamaḥ |",
  "SA16n1276:2078": "113 aṣṭāṅgopavāsaśīla vargaḥ",
  "SA16n1276:2079": "aṣṭāṅga upavāsa upāsakasyocyate |",
  "SA16n1276:2080": "sa kuśalacetasā śīlabhedādvirata upavasatīti upavasathaḥ |",
  "SA16n1276:2081": "(pṛ) kasmāt aṣṭa viratayo mukhyata ucyante |",
  "SA16n1276:2082": "(u) aṣṭāvetā dvāraṃ bhavanti |",
  "SA16n1276:2083": "ebhiraṣṭadharmaiḥ sarvākuśalebhyo viramati |",
  "SA16n1276:2084": "tatra catvāri dravyato'kuśalāni |",
  "SA16n1276:2085": "surāpānaṃ sarvākuśalānāṃ mūlam |",
  "SA16n1276:2086": "anyāni trīṇi pramādakāraṇāni |",
  "SA16n1276:2087": "pañcākuśalebhyo viratiḥ puruṣasya puṇyakāraṇam |",
  "SA16n1276:2088": "tribhyo'nyebhyo viratirmārgakāraṇam |",
  "SA16n1276:2089": "avadātavasanānāṃ kuśaladharmo bhūyasā hīnaḥ mārgasya kāraṇatāmātraṃ karoti |",
  "SA16n1276:2090": "ata ebhiraṣṭabhirdharmaiḥ samanvāgatāni pañca yānāni |",
  "SA16n1276:2091": "(pṛ) kimetānyaṣṭopavāsāṅgāni sahopādeyāni kiṃ vā pṛthak |",
  "SA16n1276:2092": "(u) yathābalaṃ dhartuṃ śakyate |",
  "SA16n1276:2093": "kecidāhuḥ-eme dharmā ekamupavāsadinaṃ rātriñca bhavanti iti |",
  "SA16n1276:2094": "tadayuktam |",
  "SA16n1276:2095": "bahvalpaṃ śīlaṃ yathā [balaṃ] upādāya ardhadinaṃ vā yāvadekaṃ māsaṃ vā sambhavatīti ko doṣo'sti |",
  "SA16n1276:2096": "kecidāhuḥ-avaśyamanyasmādupādatta iti |",
  "SA16n1276:2097": "ayamapyaniyamaḥ |",
  "SA16n1276:2098": "asatyanyasmin manasā smaran vācā vadati-ahamaṣṭaśīlāni dhārayāmīti |",
  "SA16n1276:2099": "śīlasya pañca śaucāni-(1)",
  "SA16n1276:2100": "daśakuśala[karma]pathācāraṇam |",
  "SA16n1276:2101": "(2) pūrvāntāparāntayo duḥkha[saṃjñā] |",
  "SA16n1276:2102": "(3) akuśalacittena na kasyacidupaghātaḥ |",
  "SA16n1276:2103": "(4) smṛtvā saṃvararakṣaṇam |",
  "SA16n1276:2104": "(5) nirvāṇapravaṇatā |",
  "SA16n1276:2105": "ya idṛśopavāsasamarthaḥ tasya catvāro mahāratnākarā naikāmapi kalāmarhanti |",
  "SA16n1276:2106": "denāvāmindrasya puṇyavipāko'pi nārhati |",
  "SA16n1276:2107": "śakro gāthāmavocat |",
  "SA16n1276:2108": "bhagavān taṃ vigarhya [avocat]-yaḥkṣīṇāsravaḥ tena hīyaṃ gāthā vaktavyā | yathoktam-",
  "SA16n1276:2109": "māse ṣaḍupāvāsārddha aṣṭāṅgeṣu prapannakaḥ |",
  "SA16n1276:2110": "sa pumān puṇyamāpnoti mayā ca sadṛśo bhavet || iti |",
  "SA16n1276:2111": "yo dinamupavasati sa upavāsapuṇyamupabhuñjānaḥ śakratulyo bhavati |",
  "SA16n1276:2112": "imamupavāsadharmamupādāturnirvāṇaphalaṃ syāt |",
  "SA16n1276:2113": "ataḥ kṣīṇāsraveṇa sā gāthā vaktavyeti |",
  "SA16n1276:2114": "upavāsadharmasamādāne sunibaddhāḥ śṛṅkhalāḥ sarvā mocayitavyāḥ |",
  "SA16n1276:2115": "sarvākuśalapratyayo'pi prahātavyaḥ |",
  "SA16n1276:2116": "idaṃ śaucamityucyate |",
  "SA16n1276:2117": "(pṛ) āryaścaka vartī rājā upavāsadharmasamādānamabhilaṣati [cet] kastaṃ samādāpayati |",
  "SA16n1276:2118": "(u) bhadantā brahmā devā bhagaddraṣṭārastaṃ śāsayitvā grāhayeyuḥ ||",
  "SA16n1276:2119": "aṣṭāṅgopavāsaśīlavargasrayodaśottaraśatatamaḥ |",
  "SA16n1276:2120": "114 aṣṭavidhavādavargaḥ",
  "SA16n1276:2121": "aṣṭavidhavādeṣu catvāro'śuddhāḥ catvāraḥ śuddhāḥ |",
  "SA16n1276:2122": "catvāro'śuddhā iti |",
  "SA16n1276:2123": "yo vadati dṛṣṭvā nādrākṣamiti |",
  "SA16n1276:2124": "adṛṣṭvā vadati adrākṣamiti |",
  "SA16n1276:2125": "adṛṣṭvā adrākṣamiti van [vyavahāre] pṛṣṭo vadati nādrākṣamiti |",
  "SA16n1276:2126": "dṛṣṭvā nādrākṣamiti brūvan pṛṣṭo vadati-adrākṣamiti |",
  "SA16n1276:2127": "evaṃ vastuviparyāsena cittaviparyāsādaśuddhāḥ |",
  "SA16n1276:2128": "catvāraḥ śuddhā iti |",
  "SA16n1276:2129": "dṛṣṭvā vadati adrākṣamiti |",
  "SA16n1276:2130": "adṛṣṭvā vadati nādrākṣamiti |",
  "SA16n1276:2131": "dṛṣṭvā nādrākṣamiti brūvan pṛṣṭho vadati nādrākṣamiti |",
  "SA16n1276:2132": "adṛṣṭvā adrākṣamiti bruvan pṛṣṭho vadati adrākṣamiti |",
  "SA16n1276:2133": "evaṃ vastutattvena cittatattvāt śuddhāḥ |",
  "SA16n1276:2134": "śrutibuddhijñāneṣvapi |",
  "SA16n1276:2135": "(pṛ) dṛṣṭiśrutibuddhijñānānāṃ ko bhedaḥ |",
  "SA16n1276:2136": "(u) trividhāḥ śraddhāḥ |",
  "SA16n1276:2137": "dṛṣṭiḥ pratyutpanne śraddhā |",
  "SA16n1276:2138": "śrutirāptavacane śraddhā |",
  "SA16n1276:2139": "jñānamanumitijñānam |",
  "SA16n1276:2140": "buddhistrividhaśraddhāvivecanī prajñā |",
  "SA16n1276:2141": "imāstrividhāḥ prajñāḥ kadācitsatyā bhavanti |",
  "SA16n1276:2142": "kadācidviparīttāḥ |",
  "SA16n1276:2143": "uttamapuruṣā aśuddhavādamakṛtvā śuddhavādamātraṃ kurvanti |",
  "SA16n1276:2144": "ato'varajanaiḥ prayujyamāno'śuddha ityucyate |",
  "SA16n1276:2145": "uttamajanaiḥ prayujyamānastu śuddha iti |",
  "SA16n1276:2146": "kecidāhuḥ- arthasyāsya samyagabhijñātāraḥ uttamā bhavanti |",
  "SA16n1276:2147": "na mārgamātralābhina [uttamāḥ] |",
  "SA16n1276:2148": "ataḥ prākṛtā api śuddhavādina iti ||",
  "SA16n1276:2149": "aṣṭhavidhavādavargaścaturdaśottaraśatatamaḥ |",
  "SA16n1276:2150": "115 navakarmavargaḥ",
  "SA16n1276:2151": "navavidhaṃ karma-kāmadhātupratisaṃyuktaṃ karma trividhaṃ vijñaptiravijñaptirnavijñapti nāvijñaptiriti |",
  "SA16n1276:2152": "rūpadhātupratisaṃyuktaṃ karmāpyevam |",
  "SA16n1276:2153": "ārūpyadhātupratisaṃyuktaṃ dvividhañcānāsravaṃ karma |",
  "SA16n1276:2154": "kāyavāgbhyāṃ kṛtaṃ karma vijñaptiḥ |",
  "SA16n1276:2155": "vijñaptimupādāya [yaḥ] puṇyapāpasañcayaḥ sadānuyāyī |",
  "SA16n1276:2156": "ayaṃ cittaviprayuktadharmo'vijñaptirityucyate |",
  "SA16n1276:2157": "cittamātrajā'vijñaptirapyasti |",
  "SA16n1276:2158": "navijñapti nāvijñaptiriti mana eva |",
  "SA16n1276:2159": "manaśca cetanaiva |",
  "SA16n1276:2160": "cetanā ca karmetyucyate |",
  "SA16n1276:2161": "tasmādyanmanasā praṇidhāya paścātkāya[kṛtaṃ] tanmānasaṃ karmāpi cetanetyucyate |",
  "SA16n1276:2162": "cetanayā cintayitvā kāya[kṛta] mityataḥ karmetyucyate |",
  "SA16n1276:2163": "(pṛ) tathā cedanāsravacetanā na [syāt] |",
  "SA16n1276:2164": "(u) yadidaṃ cetanātmakaṃ saivānāsravacetanā |",
  "SA16n1276:2165": "(pṛ) avijñapteḥ kāyajātāyā api kiṃ tāratamyavibhāgo bhaviṣyati na vā |",
  "SA16n1276:2166": "(u) yat sarve kāyāvayavāḥ vijñaptikarma kurvanti |",
  "SA16n1276:2167": "tadupādāya sañcitā'vijñaptirmahatī mahāvipākaprāpiṇī |",
  "SA16n1276:2168": "(pṛ) avijñaptiriyaṃ kasmin sthāne vidyate |",
  "SA16n1276:2169": "(u) karmapathasvarūpaṃ niyatamavijñaptisañcāyakam |",
  "SA16n1276:2170": "vijñaptiḥ satī asatī vā bhavati |",
  "SA16n1276:2171": "anyā tu cittāpekṣiṇī |",
  "SA16n1276:2172": "yadi cittaṃ sudṛḍhaṃ bhavati |",
  "SA16n1276:2173": "tadā satī |",
  "SA16n1276:2174": "yadi cittaṃ mṛdu bhavati |",
  "SA16n1276:2175": "tadā asatī |",
  "SA16n1276:2176": "avijñaptiriyaṃ praṇidhānādapi utpadyate |",
  "SA16n1276:2177": "yadi kaścitpraṇidadhāti-avaśyamahaṃ dāsyāmīti |",
  "SA16n1276:2178": "yadi vā caityaṃ karomīti |",
  "SA16n1276:2179": "so'vaśyamavijñaptiṃ pratilabhate |",
  "SA16n1276:2180": "(pṛ) kadā pratilabhyate'vijñaptiriyaṃ |",
  "SA16n1276:2181": "kadā praṇaśyati |",
  "SA16n1276:2182": "(u) yathāvijñapti vastu vartate |",
  "SA16n1276:2183": "yadi caityārāmādidānaṃ karoti |",
  "SA16n1276:2184": "yāvaddattaṃ vastu na praṇaśyati |",
  "SA16n1276:2185": "tāvatkālaṃ sadānuvartate |",
  "SA16n1276:2186": "cittañcānusarati |",
  "SA16n1276:2187": "noparamati |",
  "SA16n1276:2188": "yathā kaściccittamutpādayati-mayedaṃ sadā kartavyam |",
  "SA16n1276:2189": "yadi vā samaiḥ melayāmi,",
  "SA16n1276:2190": "yadi vā cīvaraṃ dadāmīti |",
  "SA16n1276:2191": "evamādi vastu cittagataṃ noparamati |",
  "SA16n1276:2192": "tasmin samaye sadā pratilabhyate |",
  "SA16n1276:2193": "yāvajīvamanurati ca |",
  "SA16n1276:2194": "yathā pravrajyāśīlaṃ samādadāti |",
  "SA16n1276:2195": "tasmātkālātsadā pratilabhyate |",
  "SA16n1276:2196": "(pṛ) kecidāhuḥ-kāmadhātāveva vijñapteravijñaptirutpadyate |",
  "SA16n1276:2197": "na rūpadhātāviti |",
  "SA16n1276:2198": "kathamidam |",
  "SA16n1276:2199": "(u) dhātudvaye'pyutpadyate |",
  "SA16n1276:2200": "kasmāt |",
  "SA16n1276:2201": "rūpadhātukadevā api dharmaṃ pravadanti |",
  "SA16n1276:2202": "buddhaṃ saṅghañca vandante |",
  "SA16n1276:2203": "yathā manuṣyādaya iti kathaṃ vijñaptikarmato'vijñaptirnotpadyate |",
  "SA16n1276:2204": "kecidāhuḥ-vilīnāvyākṛtā nāstyavijñaptiriti |",
  "SA16n1276:2205": "idamayuktam |",
  "SA16n1276:2206": "vilīnāvyākṛtā gurutarakleśaḥ |",
  "SA16n1276:2207": "kleśopacayo'yamanuśaya ityucyate |",
  "SA16n1276:2208": "avilīnāvyākṛtā paraṃ nāstyavijñaptiḥ |",
  "SA16n1276:2209": "kasmāt |",
  "SA16n1276:2210": "cittamidamavaraṃ mṛdu sat nopacayamutpādayati |",
  "SA16n1276:2211": "yathā puṣpaṃ tilaṃ vāsayati na tṛṇavṛkṣādi |",
  "SA16n1276:2212": "kecidāhuḥ-brahmalokādūrdhvaṃ nāsti vijñaptikarmacittamutpādakaṃ iti |",
  "SA16n1276:2213": "kasmāt |",
  "SA16n1276:2214": "vitarkavicārau hi vākkarma samutpādayataḥ |",
  "SA16n1276:2215": "na tatra sto vitarkavicārauḥ |",
  "SA16n1276:2216": "brahmalokopabhogacittamātraṃ vākkarma samutpādayati |",
  "SA16n1276:2217": "iti |",
  "SA16n1276:2218": "tadayuktam |",
  "SA16n1276:2219": "sattvāḥ karmānusāreṇa śarīramupādadate |",
  "SA16n1276:2220": "ya ūrdhvaloka utpadyate |",
  "SA16n1276:2221": "na sa brahmaloke vipākamupabhuñjyāt |",
  "SA16n1276:2222": "ato jñāyate svabhūmikacittena vākkarma karotīti |",
  "SA16n1276:2223": "yaduktaṃ bhavatā na tatra vitarkavicārau sta iti |",
  "SA16n1276:2224": "tatpaścādvakṣyate sta iti |",
  "SA16n1276:2225": "(pṛ) āryā aparyavasannasaṃyojanaprahāṇā vijñaptikarma kurvanti na vā |",
  "SA16n1276:2226": "(u) āryāḥ prakṛtito nāvadyaṃ karma kurvanti |",
  "SA16n1276:2227": "(pṛ) śvādīnāṃ sattvānāṃ [vāg]dhvaniḥ vākkarma bhavati na vā |",
  "SA16n1276:2228": "(u) asatyapyālāpaviśeṣe cittataḥ samutthānātkarmetyapyucyate |",
  "SA16n1276:2229": "yadi vā vyaktalakṣaṇaṃ yadi vāhvānaṃ yadi vā veṇvādi sarvaṃ [tat] vākkarmetyucyate |",
  "SA16n1276:2230": "idaṃ kāyikaṃ vācikaṃ karmāvaśyaṃ manovijñānādutpadyate |",
  "SA16n1276:2231": "nānyavijñānāt |",
  "SA16n1276:2232": "ataḥ puruṣāḥ svakāyikaṃ karma paśyanti svavācikaṃ karma śṛṇvanti ca |",
  "SA16n1276:2233": "manovijñānasamutpannaṃ karma santatyāvicchinnaṃ sat svayaṃ paśyanti śṛṇvanti ca ||",
  "SA16n1276:2234": "navakarmavargaḥ pañcadaśottaraśatatamaḥ |",
  "SA16n1276:2235": "116 daśākuśalakarmapathavargaḥ",
  "SA16n1276:2236": "sutre bhagavānāha-daśākuśalakarmapathā yaduta prāṇātipātādi |",
  "SA16n1276:2237": "pañcaskandhakalāpaḥ sattva ityucyate |",
  "SA16n1276:2238": "tadāyuṣaśchedaḥ prāṇātipāto nāma |",
  "SA16n1276:2239": "(pṛ) yadīme pañcaskandhāḥ pratikṣaṇavināśinaḥ |",
  "SA16n1276:2240": "kena vadho bhavati |",
  "SA16n1276:2241": "(u) pañcaskandhāḥ pratikṣaṇavināśino'pi punaḥ punaḥ santatyā samutpadyante |",
  "SA16n1276:2242": "tatsantatisamuccheda eva prāṇātipāto bhavati |",
  "SA16n1276:2243": "prāṇātipātacittena ca prāṇātipātapāpaṃ labhate puruṣaḥ |",
  "SA16n1276:2244": "(pṛ) kiṃ pratyutpannapañcaskandhānāṃ samucchedaḥ prāṇātipāto bhavati |",
  "SA16n1276:2245": "(u) pañcaskandhasantatāvasti sattva ityākhyā |",
  "SA16n1276:2246": "tatsantativināśaḥ prāṇātipātaḥ |",
  "SA16n1276:2247": "na kṣaṇikeṣu sattva ityākhyāsti |",
  "SA16n1276:2248": "(pṛ) kecidāhuḥ kaścidanucarānavalambya sattvān hanti |",
  "SA16n1276:2249": "atha vā dṛḍhāsinābhihatya sahasā sattvān hanti |",
  "SA16n1276:2250": "tadā tasya pāpaṃ nāstīti |",
  "SA16n1276:2251": "kathamidam |",
  "SA16n1276:2252": "(u) te'pi pāpaṃ labheran |",
  "SA16n1276:2253": "kasmāt |",
  "SA16n1276:2254": "te vadhapāpasamanvitāḥ |",
  "SA16n1276:2255": "caturbhiḥ pratyayaiḥ khalu prāṇātipātapāpaṃ labhante |",
  "SA16n1276:2256": "(1) sattvasattā, (2)",
  "SA16n1276:2257": "sattvasattājñānam, (3)",
  "SA16n1276:2258": "jighatsācittam, (4)",
  "SA16n1276:2259": "tajjīvitoccheda iti |",
  "SA16n1276:2260": "ebhiścaturbhirhetubhirmaṇḍitaḥ pumān kathamapāpī syāt |",
  "SA16n1276:2261": "adattādānamiti yadvastu yatpuruṣasambandhī tat tasmātpuruṣāccauryeṇa gṛhṇāti |",
  "SA16n1276:2262": "tadadattādānamityucyate |",
  "SA16n1276:2263": "atrāpi santi catvāraḥ pratyayāḥ- (1)",
  "SA16n1276:2264": "dravyasya parasambandhitā, (2)",
  "SA16n1276:2265": "parasambandhitājñānam |",
  "SA16n1276:2266": "(3) cauryacittam, (4)",
  "SA16n1276:2267": "cauryeṇa grahaṇam iti |",
  "SA16n1276:2268": "(pṛ) kecidāhuḥ-nidhiḥ rājasambandhī |",
  "SA16n1276:2269": "ya imaṃ gṛhṇāti |",
  "SA16n1276:2270": "sa rājñaḥ pāpaṃ labhata iti |",
  "SA16n1276:2271": "kathamidam |",
  "SA16n1276:2272": "(u) bhūmadhyagatadravyasya na vicāraḥ |",
  "SA16n1276:2273": "bhūmāvupari gataṃ dravyaṃ paraṃ rājasambandhi syāt |",
  "SA16n1276:2274": "kasmāt |",
  "SA16n1276:2275": "anāthapiṇḍadādaya āryā api hīdaṃ dravyaṃ gṛhṇanti |",
  "SA16n1276:2276": "ato jñāyate nāsti pāpamiti |",
  "SA16n1276:2277": "yaḥ svābhāvikadravyasya lābhaḥ na tat cauryam |",
  "SA16n1276:2278": "(pṛ) yadi sarve padārthāḥ sādhāraṇakarmabhirutpadyante |",
  "SA16n1276:2279": "kasmāt cauryeṇa pāpaṃ labhante |",
  "SA16n1276:2280": "(u) sādhāraṇakarmahetoḥ samutpattāvapi asti hetoḥ prābalyadaurbalyam |",
  "SA16n1276:2281": "yat [yasya] puruṣasya karmahetubalatiśayādhiṣṭhitaṃ tat dravyaṃ tatsambandhi |",
  "SA16n1276:2282": "(pṛ) yadi kaściccaityāt saṅghādvā kiñcit kṣetragṛhādidravyamapaharati |",
  "SA16n1276:2283": "katarasmāt pāpaṃ labhate |",
  "SA16n1276:2284": "(u) bhagavataḥ saṅghasya vā dravye nāsti mamatācittam |",
  "SA16n1276:2285": "asatyapi tataḥ pāpaṃ labhate |",
  "SA16n1276:2286": "dravyamidaṃ niyamena bhagavataḥ saṅghasya vā sambandhi |",
  "SA16n1276:2287": "tasya caurye adattādāne vā akuśalacittaṃ samutpannamityataḥ pāpaṃ labhate |",
  "SA16n1276:2288": "kāmamithyācāra iti |",
  "SA16n1276:2289": "yā [yasya] sattvasya jāyā na bhavati |",
  "SA16n1276:2290": "tayā saha kāmacāraḥ |",
  "SA16n1276:2291": "[tasya] kāmamithyācāraḥ |",
  "SA16n1276:2292": "svajāyāyāmapi amārgeṇa kāmacāro'pi kāmamithyācāra ityucyate |",
  "SA16n1276:2293": "sarvāsāṃ strīṇāṃ santi pālakāḥ yanmātṛpitṛbhrātṛgaṇasvāmiputravadhvādayaḥ |",
  "SA16n1276:2294": "pravrajitastrīṇāṃ rājādayaḥ pālakāḥ |",
  "SA16n1276:2295": "(pṛ) gaṇikā na [kasyacit] jāyā bhavati |",
  "SA16n1276:2296": "tayā saha kāmacāraḥ kathaṃ na kāmamithyācāraḥ |",
  "SA16n1276:2297": "(u) alpavayaskā hi jāyā |",
  "SA16n1276:2298": "yathoktaṃ vinaye-alpavayaskā jāyā yāvadekena śmaśrṛṇāntaritā iti |",
  "SA16n1276:2299": "(pṛ) yadi kācidasvāminī strī svayamāgatya prārthayate jāyā bhavāmīti |",
  "SA16n1276:2300": "kathamidam |",
  "SA16n1276:2301": "(u) yā vastuto'svāminī",
  "SA16n1276:2302": "kasyacitsattvasya purato yathādharmamāgatā,",
  "SA16n1276:2303": "[tayā saha gamanaṃ] na kāmamithyācāraḥ |",
  "SA16n1276:2304": "(pṛ) pravrajitasya jāyāparigraheṇa kāmamithyācārādunmoko'sti na vā |",
  "SA16n1276:2305": "(u) nonmoko'sti |",
  "SA16n1276:2306": "kasmāt |",
  "SA16n1276:2307": "na hyasti sa dharmaḥ |",
  "SA16n1276:2308": "pravrajitasya dharmaḥ sadā kāmamithyācārādviratiḥ |",
  "SA16n1276:2309": "parastrī-[gamana]āpattito'tijaghanyaṃ pāpaṃ bhavati |",
  "SA16n1276:2310": "mṛṣāvāda iti |",
  "SA16n1276:2311": "yatkāyabāṅmanobhiḥ parasattvān vañcayitvā mṛṣā pratipādayati |",
  "SA16n1276:2312": "ayaṃ mṛṣāvādaḥ |",
  "SA16n1276:2313": "pāpasya gurutaratvādbhagavānāha bahūnāṃ paśnasamādhiḥ mṛṣāvādaḥ |",
  "SA16n1276:2314": "yāvadekasmin puruṣe pṛcchatyapi mṛṣāvādaḥ |",
  "SA16n1276:2315": "kimuta bahūnām iti |",
  "SA16n1276:2316": "yo vañcayitumabhīṣṭaḥ,",
  "SA16n1276:2317": "tasmātpāpaṃ labhate |",
  "SA16n1276:2318": "yadi kaścitparaṃ vadati ahamamukamīdṛśaṃ vadāmīti |",
  "SA16n1276:2319": "tadvastuno'tattve'pi na mṛṣāvādaḥ |",
  "SA16n1276:2320": "kiñca saṃjñāmanusṛtya mṛṣāvādaḥ |",
  "SA16n1276:2321": "yaḥ paśyan na paśyati saṃjñām |",
  "SA16n1276:2322": "sa pṛṣṭo vadati nādrākṣamiti |",
  "SA16n1276:2323": "tasya nāsti mṛṣāvādapāpam |",
  "SA16n1276:2324": "iti yathā varṇitaṃ vinaye |",
  "SA16n1276:2325": "(pṛ) yadi kaścidvastuviparyayāt adṛṣṭvā vadati adrākṣamiti tasya kathaṃ na mṛṣāvādaḥ |",
  "SA16n1276:2326": "(u) sarvāṇi puṇyapāpāni cittādhīnāni utpadyante |",
  "SA16n1276:2327": "sa puruṣo'dṛṣṭavastuni dṛṣṭasaṃjñāmutpādayatītyato nāsti pāpam |",
  "SA16n1276:2328": "yathā [yasya] tāttvikasattve nāsti sattvasaṃjñā |",
  "SA16n1276:2329": "asattve ca sattvasaṃjñotpannā |",
  "SA16n1276:2330": "sa na vadhapāpaṃ labhate |",
  "SA16n1276:2331": "(pṛ) yathā vastusati sattva utpannasattvasaṃjño vadhapāpaṃ labhate |",
  "SA16n1276:2332": "tathā yadi dṛṣṭe dṛṣṭasaṃjñāmutpādayati |",
  "SA16n1276:2333": "tadā na pāpaṃ syāt |",
  "SA16n1276:2334": "natvadṛṣṭe dṛṣṭasaṃjñāmutpādayan na pāpaṃ labhata iti |",
  "SA16n1276:2335": "(u) pāpamidaṃ sattvopādānakacittamupādāyotpadyate |",
  "SA16n1276:2336": "ataḥ sattve satyapi sattvasaṃjñāvihīno na labhate pāpam |",
  "SA16n1276:2337": "[tādṛśa] cittābhāvāt |",
  "SA16n1276:2338": "asati sattve sattvasaṃjñāvān [vastutaḥ] sattvasyābhāvādapi na pāpaṃ labhate |",
  "SA16n1276:2339": "sati sattve sattvasaṃjñāvān prāṇātipātapāpaṃ labhata eva |",
  "SA16n1276:2340": "hetupratyayānāṃ samagratvāt |",
  "SA16n1276:2341": "yasya dṛṣṭe vastuni adṛṣṭasaṃjñotpadyate |",
  "SA16n1276:2342": "sa pṛṣṭo vadati nādrākṣamiti |",
  "SA16n1276:2343": "sa saṃjñāviparyayābhāvāt na sattvān vañcayati |",
  "SA16n1276:2344": "vastuviparyaye'pi satyamityevocyate |",
  "SA16n1276:2345": "yasyādṛṣṭe vastuni dṛṣṭasaṃjñotpadyate |",
  "SA16n1276:2346": "sa pṛṣṭo vadati nādrākṣamiti |",
  "SA16n1276:2347": "sa saṃjñāviparyayāt sattvān vañcayati |",
  "SA16n1276:2348": "vastvaviparyaye'pi mṛṣāvāda ityucyate |",
  "SA16n1276:2349": "paiśunyamiti |",
  "SA16n1276:2350": "yat kaścitparavibhedayiṣayā vākkarma karoti |",
  "SA16n1276:2351": "tatpaiśunyamityucyate |",
  "SA16n1276:2352": "yasya nāsti sambhedabuddhiḥ |",
  "SA16n1276:2353": "paraḥ śrutvā svayaṃ bhedayati |",
  "SA16n1276:2354": "sa na pāpabhāgbhavati |",
  "SA16n1276:2355": "yastu vinayakuśalabuddhayā durjanān sambhedayati |",
  "SA16n1276:2356": "sa sambhede kṛte'pi na pāpabhāgbhavati |",
  "SA16n1276:2357": "yaḥ saṃyojanānuśayena kaluṣitacitto na bhavati |",
  "SA16n1276:2358": "sa vācaṃ vadannapi na pāpabhāgbhavati |",
  "SA16n1276:2359": "pāruṣyamiti |",
  "SA16n1276:2360": "yat kaścitkaṭu vadati hitakarañca na bhavati parasyopāyāsamātramicchati |",
  "SA16n1276:2361": "tatpāruṣyamityucyate |",
  "SA16n1276:2362": "yastu karuṇācittena hitaṃ kurvan kaṭu vadati |",
  "SA16n1276:2363": "na tasyāsti pāpam |",
  "SA16n1276:2364": "yathā nirarthakaprayukta upāyāse pāpamasti |",
  "SA16n1276:2365": "[cikitsārthaṃ] kasmiṃścitkāyadeśe sūcyā vedhanaṃ kaṭvapi na pāpaṃ bhavati |",
  "SA16n1276:2366": "tathā kaṭuvacanamapi |",
  "SA16n1276:2367": "buddhā āryā api kurvantī dam |",
  "SA16n1276:2368": "yathā rūgṇādīnāmupadeśaḥ |",
  "SA16n1276:2369": "yaḥ saṃyojanānuśayakaluṣitacitto na bhavati |",
  "SA16n1276:2370": "tena kṛtaṃ kaṭuvacanaṃ na pāpamityucyate |",
  "SA16n1276:2371": "yathā vītarāgādayaḥ |",
  "SA16n1276:2372": "yaḥ kaluṣitacittena kaṭu vadati |",
  "SA16n1276:2373": "sa kleśotpattikāla eva pāpaṃ labhate |",
  "SA16n1276:2374": "sambhinnapralāpa iti |",
  "SA16n1276:2375": "yadanṛju asatyārthabhāṣaṇaṃ sa sambhinnapralāpaḥ |",
  "SA16n1276:2376": "akāṇḍe satyavacanamapi sambhinnapralāpaḥ |",
  "SA16n1276:2377": "satyamapi kāle vipattyānulomyenāhitakaratvāt sambhinnapralāpa ityucyate |",
  "SA16n1276:2378": "satyavacane'pi kāle cāhite amūlamanarthamakramaṃ vacanaṃ sambhinnapralāpaḥ |",
  "SA16n1276:2379": "mohādikleśavikṣiptacittatayā vacanaṃ sambhinnapralāpaḥ |",
  "SA16n1276:2380": "kāyamanasoranārjavamapi sambhinnaṃ karma |",
  "SA16n1276:2381": "kintu bhūyasā vākkṛtameva vyavahārataḥ sambhinnapralāpa ityucyate |",
  "SA16n1276:2382": "anyāni trīṇi vākkarmāṇi sambhinnapralāpasaṃmiśrāṇi bhavanti na vivekabhāgīni |",
  "SA16n1276:2383": "yadi mṛṣāvādaḥ kaṭuvacanāñcāviviktam |",
  "SA16n1276:2384": "tadā dvidhā bhavati mṛṣāvādaḥ sambhinnapralāpa iti |",
  "SA16n1276:2385": "yadi mṛṣāvādo'pi saṃbibhedayiṣayā akaṭuvacanaḥ |",
  "SA16n1276:2386": "tadā tridhā bhavati mṛṣāvādaḥ paiśunyaṃ sambhinnapralāpa iti |",
  "SA16n1276:2387": "yadi mṛṣāvādaḥ kaṭuvacanaḥ sambibhitsā ca |",
  "SA16n1276:2388": "tadā caturdhā bhavati |",
  "SA16n1276:2389": "yadi nāsti mṛṣāvādaḥ |",
  "SA16n1276:2390": "kaṭuvacanamapi aviviktaṃ kevalamakāṇḍavacanamahitavacanamanarthavacanam |",
  "SA16n1276:2391": "tadā sambhinnapralāpamātram |",
  "SA16n1276:2392": "ayaṃ sambhinnapralāpo'pi sūkṣmo dustyajaḥ |",
  "SA16n1276:2393": "kevalaṃ buddhā eva tadindriyaṃ samucchedayanti |",
  "SA16n1276:2394": "ato buddhā eva bhagavadvādaprasādhane śraddheyāḥ nānye |",
  "SA16n1276:2395": "(pṛ) uktāḥ saptavidhāḥ karmapathāḥ |",
  "SA16n1276:2396": "ka upayogaḥ punastrividhamānasakarmakathanena |",
  "SA16n1276:2397": "(u) kecidvadanti-puṇyaṃ pāpamavaśyaṃ kāyavāgadhīnaṃ na cittamātrāt iti |",
  "SA16n1276:2398": "ato vadanti cittamapi karmapathaḥ |",
  "SA16n1276:2399": "trividhasyāsya mānasakarmaṇo balādutpadyate kāyikaṃ vācikamakuśalakarma iti |",
  "SA16n1276:2400": "idaṃ trividhaṃ yadyapi gurutaram |",
  "SA16n1276:2401": "mānasakarmaṇaḥ sūkṣmatvāt iti paścādvakṣyate |",
  "SA16n1276:2402": "sarveṣāṃ leśānāmakuśalakarmotpādakatve'pi idaṃ trividhaṃ paraṃ sattvānāmupāyāsakaratvādakuśalakarmapatha ityucyate |",
  "SA16n1276:2403": "yadi rāgo madhyamo'varo vā na sa karmapatho bhavati |",
  "SA16n1276:2404": "rāgo'yamadhimātraḥ paramadhirajya saṃpīḍecchayā sopāyaḥ kāyikavācikakarmotpādakatvāt rāgerṣyā karmapatho bhavati |",
  "SA16n1276:2405": "pratighamohāvapi tathā |",
  "SA16n1276:2406": "yadi moha eva sarvakleśātmaka ucyata iti matam |",
  "SA16n1276:2407": "tasyaiva kāyavāgbhyāṃ sattvānāmupadravotpādakatvāt traividhyamucyate |",
  "SA16n1276:2408": "(pṛ) kasmānmoho mithyādṛṣṭirbhavati |",
  "SA16n1276:2409": "(u) asti [sa] mohaviśeṣaḥ |",
  "SA16n1276:2410": "kasmāt |",
  "SA16n1276:2411": "na hi sarvo moho'kuśalaḥ |",
  "SA16n1276:2412": "yo moho mithyādṛṣṭipravṛttāvadhipatiḥ so'kuśalaḥ karmapathaḥ |",
  "SA16n1276:2413": "sarvāṇyakuśalāni etattrimukhādhīnāni bhavanti |",
  "SA16n1276:2414": "yadi [vā] kaściddhanalābhāyākuśalaṃ karma karoti tadyathā suvarṇakārṣāpaṇāya prāṇinaṃ hanti |",
  "SA16n1276:2415": "dveṣeṇa vā [akuśalaṃ karma karoti] tadyathā amitraṃ coraṃ vā hanti |",
  "SA16n1276:2416": "atha vā na dhanalābhāya na dveṣeṇa,",
  "SA16n1276:2417": "api tu mohabalenaiva parāparāvijñānāt prāṇinaṃ hanti |",
  "SA16n1276:2418": "(pṛ) catvāro durgatipratyayāḥ sūtra uktā rāgato dveṣato bhayato mohataśca durgatiṣu patantīti |",
  "SA16n1276:2419": "idānīmatra kasmānnoktaṃ bhayato'kuśalaṃ karmotpadyata iti |",
  "SA16n1276:2420": "(u) bhayaṃ mohasaṅgṛhītam |",
  "SA16n1276:2421": "yaducyate bhayata iti tanmohata eva bhavati |",
  "SA16n1276:2422": "kasmāt |",
  "SA16n1276:2423": "na jñānī yāvadāyurvināśapratyayamapi akuśalaṃ karma karoti |",
  "SA16n1276:2424": "idañca pūrvaṃ pratyuktameva |",
  "SA16n1276:2425": "yat kleśavivṛddhiḥ kāyikavācikarmotpādayati sa kālo'kuśalakarmapatha ityucyate |",
  "SA16n1276:2426": "asya trividhasya bhūyasā akuśalotpādakatvāt |",
  "SA16n1276:2427": "(pṛ) kasmātkarmapatha ityucyate |",
  "SA16n1276:2428": "(u) mana eva karma |",
  "SA16n1276:2429": "tatra caratīti karmapatha ityucyate |",
  "SA16n1276:2430": "antimatritaye pūrvaṃ carati |",
  "SA16n1276:2431": "ādyasaptake paścāccarati |",
  "SA16n1276:2432": "trīṇi karmapathāḥ na karma |",
  "SA16n1276:2433": "sapta karmāṇi karma ca panthāśca |",
  "SA16n1276:2434": "(pṛ) kaśātāḍanasurāpānādīnyakuśalakarmāṇyuktāni |",
  "SA16n1276:2435": "kasmāddaśaivoktāni |",
  "SA16n1276:2436": "(u) gurutarapāpatvādimāni daśoktāni |",
  "SA16n1276:2437": "kaśātāḍanādīni sarvāṇi tatparivārāḥ paurvāparikāḥ |",
  "SA16n1276:2438": "na surāpānaṃ prakṛtisāvadyam |",
  "SA16n1276:2439": "nāpi paropadravakṛta |",
  "SA16n1276:2440": "paropadravakṛditi svīkāre'pi na surāpānaṃ tadbhavati |",
  "SA16n1276:2441": "(pṛ) akuśalakarmapathā ime kutra vartante |",
  "SA16n1276:2442": "(u) sarvatra pañcagatiṣu vartante |",
  "SA16n1276:2443": "uttarakuruṣu kevalaṃ na santi |",
  "SA16n1276:2444": "mithyākāmacārastribhirvastubhirutthāpitaḥ kāmarāgeṇa saṃsiddhaḥ |",
  "SA16n1276:2445": "anye tribhirvastubhirutthāpitaḥ tribhirvastubhiḥ saṃsiddhaḥ |",
  "SA16n1276:2446": "(pṛ) āryāḥ kimakuśalaṃ karma kuvanti na vā |",
  "SA16n1276:2447": "(u) mānasākuśalakarmotpattāvapi na kāyikavācikakarmotpādayanti |",
  "SA16n1276:2448": "mānasakarmaṇyapi dveṣacittamātramutpādayanti na vadhacittam |",
  "SA16n1276:2449": "(pṛ) sūtra uktam-śaikṣā anyān śapamānā āhuḥ samucchinnavṛṣaṇo bhava iti |",
  "SA16n1276:2450": "tatkatham |",
  "SA16n1276:2451": "(u) [anyat] kiñcitsūtramāha-arhan śapata iti |",
  "SA16n1276:2452": "ayaṃ kṣīṇāsrava puruṣaḥ prahīṇakleśamūlaḥ cittameva notpādayati |",
  "SA16n1276:2453": "kiṃ puna śapeta iti |",
  "SA16n1276:2454": "śaikṣasya śāpavacanamapi tathaiva syāt |",
  "SA16n1276:2455": "āryā akuśalakarmasu avijñaptisaṃvaraṃ labhanta |",
  "SA16n1276:2456": "kathaṃ kuryurakuśalam |",
  "SA16n1276:2457": "na ca te durgatau patanti |",
  "SA16n1276:2458": "yadyakuśalamutpādayanti |",
  "SA16n1276:2459": "pateyurapi |",
  "SA16n1276:2460": "yadyāryā ihādhvani akuśalaṃ karma kṛtvā durgatau na patanti |",
  "SA16n1276:2461": "atītādhvani akuśalakarmavanta iti kasmānna patanti |",
  "SA16n1276:2462": "(u) āryāṇāṃ manasi tattvajñāne samutpanne sarve'kuśalakarmapathā mandā bhavanti yathā dagdhaṃ bījaṃ na punaḥ prarohati |",
  "SA16n1276:2463": "trīṇi ca viṣāṇi dvividhāni-durgatiprāpakāṇi tadaprāpakāṇīti |",
  "SA16n1276:2464": "yāni durgatiprāpakāṇi tāni āryāṇāṃ prakṣīṇāni |",
  "SA16n1276:2465": "karmakleśābhyāṃ hi śarīramupādīyate |",
  "SA16n1276:2466": "āryāḥ karmayuktā api kleśavikalatvānna patanti |",
  "SA16n1276:2467": "kiñca te ratnatrayākhyamahāsthānabalamavaṣṭabhya mahadakuśalaṃ kṣapayanti |",
  "SA16n1276:2468": "yathā kaścidrājāśrita uttamarṇena na pīḍyate |",
  "SA16n1276:2469": "te ca tīkṣṇaprajñāvidyā akuśalaṃ karma kṣapayanti |",
  "SA16n1276:2470": "yathā kaścitkāye'gniśaktivivṛddhyā duṣparipācaṃ paripācayati |",
  "SA16n1276:2471": "teṣāṃ santi bahava upāyāḥ |",
  "SA16n1276:2472": "kadācid buddhān smṛtvā kadācitkaruṇāṃ smṛtvā kuśalakarmahetubhi [rvā] akuśalebhyo vimuktiṃ labhante |",
  "SA16n1276:2473": "yathā coro vahvalīkairaraṇyadurgamāśritya nopalabhyate |",
  "SA16n1276:2474": "āryā ime jñānena vimuktimārgaṃ labhante |",
  "SA16n1276:2475": "yathā gauḥ svāminaṃ yāti |",
  "SA16n1276:2476": "vihaga ākāśaṃ niśrayate |",
  "SA16n1276:2477": "dīrgharātraṃ kuśaladharmāṇāmabhyāsānna durgatau patanti |",
  "SA16n1276:2478": "yathoktaṃ sūtre-yo nityaṃ kāyena śīlaṃ cittena prajñāmabhyasyati sa narakavedanīyaṃ karmābhimukhībhūya laghu vedayate iti |",
  "SA16n1276:2479": "yathā cāha gāthā-",
  "SA16n1276:2480": "carantaṃ karuṇācitte'pramāṇe'nirāvṛte |",
  "SA16n1276:2481": "gurukarmāṇi sarvāṇi na kiñcidupayanti ca || iti |",
  "SA16n1276:2482": "āryāṇāmeṣāñcitte'kuśalaṃ karma na sthirībhavati |",
  "SA16n1276:2483": "santaptāyasi patitaikajalabinduvat |",
  "SA16n1276:2484": "āryāṇāṃ kuśalaṃ karma sudūragāmi khadira vṛkṣamūlavat |",
  "SA16n1276:2485": "āryāśceme bahukuśalā alpākuśalāḥ |",
  "SA16n1276:2486": "alpamakuśalaṃ bahukuśaleṣu vartamānaṃ na balavat yathā gaṅgāyāṃ kṣiptamekapalalavaṇaṃ na vikārayati tadrasam |",
  "SA16n1276:2487": "āryāste puṇyaśraddhādinā dhanikāḥ |",
  "SA16n1276:2488": "yathā daridra ekakarṣāpaṇāya pāpaṃ svīkaroti |",
  "SA16n1276:2489": "na [tathā]dhanikaḥ śatasahasrebhyo'pi pāpaṃ prāpnoti |",
  "SA16n1276:2490": "āryamārgapraveśābdahumatā bhavanti |",
  "SA16n1276:2491": "yathāryāḥ satyapi pāpe na narakaṃ praviśanti |",
  "SA16n1276:2492": "yathā vyāghraśārdūlajāśvavarāhānāṃ(ṇāṃ)",
  "SA16n1276:2493": "saha vivadamānānāṃ baliṣṭho jayaṃ labhate |",
  "SA16n1276:2494": "āryāṇāmeṣāṃ cittāmāryamārgoṣitam |",
  "SA16n1276:2495": "durgatikapāpāni na punarupāyāsayanti |",
  "SA16n1276:2496": "yathā rājādhyuṣita ekāntagṛhe nānye praviśanti |",
  "SA16n1276:2497": "āryāḥ svavihṛtisthānavihāriṇaḥ |",
  "SA16n1276:2498": "na [teṣu] durgatikapāpakarmāṇyavakāśaṃ labhante |",
  "SA16n1276:2499": "tadyathā gṛdhro vā kaṅka iti dṛṣṭāntaḥ |",
  "SA16n1276:2500": "kiñcāryāścatusmṛtyupasthāneṣu cittaṃ pratibadhnanti |",
  "SA16n1276:2501": "ato durgatikakarmāṇi nāvakāśaṃ labhante |",
  "SA16n1276:2502": "śākhāniveśitavṛttaghaṭavat |",
  "SA16n1276:2503": "dvividhasaṃyojanasamanvāgamāddhi durgatau patito yathākarma vipākaṃ vedayate |",
  "SA16n1276:2504": "āryāstu eka [saṃyojana] prahāṇānna durgatau patanti |",
  "SA16n1276:2505": "te sadā kuśalakarmavipākaṃ samādadata ityato durgatikakarmāṇi nāvakāśaṃ labhante |",
  "SA16n1276:2506": "yathā pūrvaṃ ṣaṭkarmavarge pratipāditaṃ naraka[vedanīyaṃ] karmalakṣaṇam |",
  "SA16n1276:2507": "[tādṛśa] kāraṇābhāvādāryā na durgatau patanti ||",
  "SA16n1276:2508": "daśākuśalakarmapathavargaḥ ṣoḍaśottaraśatatamaḥ |",
  "SA16n1276:2509": "117 daśakuśalakarmapathavargaḥ",
  "SA16n1276:2510": "daśakuśalakarmapathā yaduta prāṇātipātaviratiḥ yāvatsamyakdṛṣṭiḥ |",
  "SA16n1276:2511": "ime daśaśīlasaṃvarasaṅgṛhītā aikakālikāḥ |",
  "SA16n1276:2512": "dhyānamarūpasaṃvarasaṅgṛhītamapi aikakālikam |",
  "SA16n1276:2513": "viratirnāma karmapathaḥ |",
  "SA16n1276:2514": "sā'vijñaptireva |",
  "SA16n1276:2515": "(pṛ) vandanādīni puṇyāni anye karmapathāḥ santi |",
  "SA16n1276:2516": "kasmādviratimātraṃ karmapatha ityucyate |",
  "SA16n1276:2517": "(u) viratiprādhānyāt |",
  "SA16n1276:2518": "imāni daśa karmāṇi dānādibhya utkṛṣṭāni |",
  "SA16n1276:2519": "kasmāt |",
  "SA16n1276:2520": "dānādinā labdhaḥ puṇyavipāko na śīladhāraṇasya [tulā] marhati |",
  "SA16n1276:2521": "yathā daśavārṣikaḥ pumān prāṇātipātaviratipratyayamāyurvardhayati |",
  "SA16n1276:2522": "daśākuśalakarmaṇāṃ pāpatvāt tadviratiḥ prakṛtitaḥ puṇyam |",
  "SA16n1276:2523": "antimāni trīṇi kuśalakarmāṇi kuśalakarmāṇāṃ mūlam |",
  "SA16n1276:2524": "tasmāddānādīni kuśalāni karmapathasaṅgṛhītāni |",
  "SA16n1276:2525": "asmin karmapathe'sti paurvāparyeṇopanidhyoktakaśātāḍanādiviratiḥ |",
  "SA16n1276:2526": "ataḥ sarvāṇi kuśalāni atra saṅgṛhītāni ||",
  "SA16n1276:2527": "daśakuśalakarmapathavargaḥ saptadaśottaraśatatamaḥ |",
  "SA16n1276:2528": "118 ādīnavavargaḥ",
  "SA16n1276:2529": "(pṛ) akuśalakarmaṇāṃ kimādīnavam |",
  "SA16n1276:2530": "(u) akuśalakarmabhirnarakādiduḥkhaṃ vedayate |",
  "SA16n1276:2531": "yathoktaṃ sūtre-prāṇātipātapratyayaṃ narake patati |",
  "SA16n1276:2532": "yadi manuṣyeṣūtpadyate |",
  "SA16n1276:2533": "alpāyu rvindate |",
  "SA16n1276:2534": "yāvadevaṃ mithyādṛṣṭiḥ |",
  "SA16n1276:2535": "akuśakarmapratyayaṃ ciraṃ duḥkhamanubhavati |",
  "SA16n1276:2536": "yathā'vīcinarake'pramāṇavarṣāṇyativāhayan nāyuḥ kṣapayati iti |",
  "SA16n1276:2537": "sattvānāṃ vidyamānāḥ sarvā akuśalaparābhavahānipīḍā akuśalaiḥ [karmabhi]reva bhavanti |",
  "SA16n1276:2538": "adṛṣṭākuśalakarmaṇāṃ mahopakāro'sti |",
  "SA16n1276:2539": "yathā sainikavyādhādayo nānena karmaṇā bahumānaṃ labhante |",
  "SA16n1276:2540": "coravadhapratyayaṃ dhanabhānaṃ labhata iti yat bhavata āśayaḥ |",
  "SA16n1276:2541": "tadidaṃ pūrvameva trikarmavarge pratyuktam |",
  "SA16n1276:2542": "akuśalacārī garhānirbhatsanādīni duḥkhopāyāsāṅgāni vindate |",
  "SA16n1276:2543": "pareṣāmaniṣṭaprāpakaṃ krūramityata ebhyo'kuśalakarmabhyo viramitavyam |",
  "SA16n1276:2544": "uktañca sūtre-prāṇātipātasya pañcāvadyāniḥ-(1)",
  "SA16n1276:2545": "janānāmaśraddheyatā, (2)",
  "SA16n1276:2546": "duryaśaḥprāptiḥ, (3)",
  "SA16n1276:2547": "kuśalādviprakṛṣyākuśalapratyāsattiḥ, (4)",
  "SA16n1276:2548": "maraṇakāle cittavipratisāraḥ, (5)",
  "SA16n1276:2549": "ante durgatipatanam iti |",
  "SA16n1276:2550": "prāṇātipātapratyayamalpasukhaṃ bahudduḥkhaṃ bhavati |",
  "SA16n1276:2551": "akuśalakarmācaraṇaṃ puruṣacittaṃ saṃkleśayati |",
  "SA16n1276:2552": "adhvanyadhvani samupacitasamudayaściraṃ duścikitso bhavati |",
  "SA16n1276:2553": "akuśalacārī tamasastamaḥ praviṣṭaḥ pravṛttimārgatritayānna niryāṇaṃ labhate |",
  "SA16n1276:2554": "akuśalacārī manuṣyadehopādānaṃ vṛthākaroti |",
  "SA16n1276:2555": "yathoṣadhinicitāt himagirerviṣatṛṇasya samāhartā'timūḍho bhavati |",
  "SA16n1276:2556": "evaṃ daśakuśalakarmapathairmanuṣyadehaṃ labhate |",
  "SA16n1276:2557": "kuśalamanācaran kevalaṃ mahatīṃ hānimeva karoti |",
  "SA16n1276:2558": "kiṃ punarakuśalakarmasamādāne |",
  "SA16n1276:2559": "kiñcākuśalacārī svakāyaṃ kāmayannapi na vastutaḥ svātmānaṃ kāmayate |",
  "SA16n1276:2560": "svātmānaṃ rakṣannapi nātmānaṃ rakṣati |",
  "SA16n1276:2561": "ātmapīḍākarakarmapratyayatvāt |",
  "SA16n1276:2562": "puruṣo'yaṃ kāyasaṅgataḥ tadyathā'mitracoreṇa [saṅgataḥ] svātmana eva duḥkhakārakatvāt |",
  "SA16n1276:2563": "yo'kuśalamācarati |",
  "SA16n1276:2564": "sa svayameva tatkāyaṃ corayati |",
  "SA16n1276:2565": "kiṃ punaḥ paraḥ |",
  "SA16n1276:2566": "akuśalakarmacaryā yadyapīdānīṃ nābhivyajyate vipāke tu adhyavasīyate |",
  "SA16n1276:2567": "tasmādalpīyasyapi aśraddhā na kartavyā |",
  "SA16n1276:2568": "yathā'lpīyo'pi viṣaṃ puruṣaṃ hanti |",
  "SA16n1276:2569": "yathā vā ṛṇamalpamapi krameṇa vṛddhyā vardhate |",
  "SA16n1276:2570": "parasya kṛtaṃ pāpaṃ paraḥ sadā na vismarati |",
  "SA16n1276:2571": "ataḥ kṛtaṃ ciraviprakṛṣṭamapi na śraddhātavyam |",
  "SA16n1276:2572": "akuśalacārī na sukhe ramate |",
  "SA16n1276:2573": "akuśalācaraṇāddevamanuṣyasukhādbhraśyati |",
  "SA16n1276:2574": "asukharato mūḍhaḥ śreṣṭhaḥ |",
  "SA16n1276:2575": "akuśalacāriṇo duḥkhaṃ gāḍhaśocanīyaṃ bhavati |",
  "SA16n1276:2576": "vipratisārādiduḥkhaṃ pratyakṣaṃ vedayate |",
  "SA16n1276:2577": "ante tu durgatiduḥkhaṃ vedayate |",
  "SA16n1276:2578": "akuśalakarmaphalāt vihāyasā gatvā samudre nimajyāpi na vimuktisthānaṃ labhate |",
  "SA16n1276:2579": "yathā suvarṇatomaro buddhamanvadhāvat |",
  "SA16n1276:2580": "sarvamakuśalaṃ mohotthitam |",
  "SA16n1276:2581": "ato vidvān nānusmaret |",
  "SA16n1276:2582": "uktañca sūtre-pramādaḥ śatruvatkuśaladharmān hanti iti |",
  "SA16n1276:2583": "ato nānusmaret |",
  "SA16n1276:2584": "kiñcākuśalaṃ karma buddhabodhisattvairarhadbhirāryaiḥ pañcabhijñairmaharṣibhiḥ puṇyapāpavedibhiravigītaṃ na bhavati |",
  "SA16n1276:2585": "ato na kurvīta |",
  "SA16n1276:2586": "paśyāmaḥ khalu pratyakṣamakuśalacittavaipulya eva bhāvavyāmohavikṣepopāyāsādhiduḥkhairvikṛtamukhavarṇaḥ pumānaprīto dṛśyata iti |",
  "SA16n1276:2587": "kiṃ punaḥ kāyikavācikakarmotpādane |",
  "SA16n1276:2588": "ebhiḥ pratyayairjñāyate akuśalānāmapramāṇānyavadyāni santīti ||",
  "SA16n1276:2589": "ādīnavargo'ṣṭādaśottaraśatatamaḥ |",
  "SA16n1276:2590": "119 trikarmagauravalāghavavargaḥ",
  "SA16n1276:2591": "triṣu karmasu kiṃ gurutaraṃ-kiṃ kāyikaṃ karma,",
  "SA16n1276:2592": "vācikaṃ karma kiṃ vā mānasaṃ karma |",
  "SA16n1276:2593": "(pṛ) kecidāhuḥ-kāyikaṃ vācikañca karma gurutaram |",
  "SA16n1276:2594": "na mānasaṃ karmeti |",
  "SA16n1276:2595": "kasmāt |",
  "SA16n1276:2596": "kāyikavācikakarmaṇorniyamena satyatvāt |",
  "SA16n1276:2597": "yathā pañcānantaryāṇi kāyaṃ vācañcopādāya kriyante |",
  "SA16n1276:2598": "kāyo vāk ca karma niṣpādayati |",
  "SA16n1276:2599": "yathā kaścidimaṃ sattvaṃ hanmīti cittamutpādya kāyavāgbhyāṃ tatkarma sādhayati |",
  "SA16n1276:2600": "na mānasakarmamātreṇa prāṇivadhapāpaṃ vindate |",
  "SA16n1276:2601": "nāpi cittotpādamātreṇa caityanirmāṇabrāhmapuṇyaṃ vindate |",
  "SA16n1276:2602": "kāyavacasyasati mānasikakarmamātrasya na vipāko'sti |",
  "SA16n1276:2603": "yathā kaściccittamutpādayati dānaṃ dāsyāmīti |",
  "SA16n1276:2604": "na tu prayacchati |",
  "SA16n1276:2605": "na tasyāsti dānapuṇyam |",
  "SA16n1276:2606": "nāpi praṇidhānamātreṇa vastu pariniṣpadyate |",
  "SA16n1276:2607": "yathā kaścitsaṅghasya mahādānaṃ karomīti praṇidadhāti |",
  "SA16n1276:2608": "na tu dadāti |",
  "SA16n1276:2609": "tasya nāsti saṅghadānapuṇyam |",
  "SA16n1276:2610": "mānasaṃ karma mahattaramiti cet [tadā] dānapuṇyaṃ labheta |",
  "SA16n1276:2611": "tathā ca karmavipākaḥ vyāmohaḥ syāt |",
  "SA16n1276:2612": "vinaye ca nāsti mānasyāpattiḥ |",
  "SA16n1276:2613": "yadi mānasaṃ karma mahattaram |",
  "SA16n1276:2614": "kasmānnāstyāpattiḥ |",
  "SA16n1276:2615": "yadi cittamutpādayituḥ puṇyaṃ labhyata iti |",
  "SA16n1276:2616": "tadā puṇyaṃ sulabhaṃ syāt |",
  "SA16n1276:2617": "ācaritā kasmāt sulabhamidaṃ karma tyaktvā durācaraṇaṃ dānādikarma kuryāt |",
  "SA16n1276:2618": "tathā cedakṣīṇapuṇyaḥ syāt |",
  "SA16n1276:2619": "yathā kaścid vṛthā cittamātramutpādayati |",
  "SA16n1276:2620": "nātyantaṃ vyāpriyate |",
  "SA16n1276:2621": "[tadā] kasya kṣayaḥ |",
  "SA16n1276:2622": "dhanaṃ parimitamityataḥ puṇya[mapi] kṣīyate |",
  "SA16n1276:2623": "na cittotpādamātraṃ parasyopakaroti |",
  "SA16n1276:2624": "apakaroti vā |",
  "SA16n1276:2625": "yathā tarṣito bubhukṣitaḥ sattvaḥ pānamāhāramabhilaṣati |",
  "SA16n1276:2626": "na mānasakarmaṇā vāryate |",
  "SA16n1276:2627": "laukikānāṃ hānilābhāvatimātrau |",
  "SA16n1276:2628": "cittaṃ laghu calaṃ durdamamityato'kuśalākaraṇaṃ na kiñcit |",
  "SA16n1276:2629": "tadā gurvī hāniṃ vinderan |",
  "SA16n1276:2630": "ye puṇyacikīrṣayā kuśalacittamutpādayanti |",
  "SA16n1276:2631": "te mahālābhamevāpnuyuḥ |",
  "SA16n1276:2632": "idantu atyantaṃ duṣṭam |",
  "SA16n1276:2633": "yadi mānasaṃ karma mahattaram,",
  "SA16n1276:2634": "prāṇātipātacikīrṣācittamutpādayan narake patet |",
  "SA16n1276:2635": "evaṃ ciropacitenāpi śīlādinā kimupakṛtaṃ syāt |",
  "SA16n1276:2636": "śīlādikuśalācārāṇāṃ guṇā avyavasthitā bhaveyuḥ |",
  "SA16n1276:2637": "kasmāt |",
  "SA16n1276:2638": "ekacittotpādamātreṇa pāpalābhāt |",
  "SA16n1276:2639": "uktañca sūtre-kāyikaṃ vācikaṃ karma audārikam |",
  "SA16n1276:2640": "ataḥ pūrvaṃ prajahyāt |",
  "SA16n1276:2641": "audārikakleśaprahāṇāccittaṃ samādhīyata iti |",
  "SA16n1276:2642": "yo'brahmacaryacittamutpādayati |",
  "SA16n1276:2643": "tasya maithunaṃ kṛtamiti śīlaṃ vipadyeta |",
  "SA16n1276:2644": "yaścittotpādaḥ na tanmaithunam |",
  "SA16n1276:2645": "etanmaithunacittavyatiriktaḥ ko dharmo maithunamityucyate |",
  "SA16n1276:2646": "utpadyamānaṃ vijñaptikarma sarvaṃ kāyavacasā bhavati na mānasakarmaṇā |",
  "SA16n1276:2647": "yathā parapuruṣanindā avaśyaṃ vākkarmādhīnā mṛṣāvādapāpaṃ gamayati |",
  "SA16n1276:2648": "yatpūrvamuktaṃ caturbhiḥ pratyayaiḥ prāṇātipātapāpaṃ labhate yaduta sattvasattā,",
  "SA16n1276:2649": "sattvasattājñānaṃ,",
  "SA16n1276:2650": "jighatsācittaṃ tajjīvitoccheda iti caturbhirvastubhiḥ pāpaṃ sidhyati |",
  "SA16n1276:2651": "[ato] jñātavyaṃ na mānasaṃ karma gurutaramiti |",
  "SA16n1276:2652": "yathā cāha bhagavān- yo bālaka ājanma karuṇāmabhyasyati |",
  "SA16n1276:2653": "sa kimakuśalaṃ karmotpādayituṃ śankoti akuśalaṃ karma cetayate vā iti |",
  "SA16n1276:2654": "ato jñāyate kāyikaṃ karmaivotpādayati na mānasaṃ karma iti |",
  "SA16n1276:2655": "atrocyate | yat bhavānāha-kāyikaṃ vācikaṃ karmaiva gurutaraṃ na mānasam iti |",
  "SA16n1276:2656": "tadayuktam |",
  "SA16n1276:2657": "kasmāt |",
  "SA16n1276:2658": "sūtre bhagavānāha-",
  "SA16n1276:2659": "cittaṃ dharmasya vai mūlaṃ cittaṃ prabhuśca kiṅkaraḥ |",
  "SA16n1276:2660": "śubhāśubhaṃ tatsmarati vacanaṃ caraṇañca tat || iti |",
  "SA16n1276:2661": "ato jñāyate mānasaṃ karmaiva gurutaramiti |",
  "SA16n1276:2662": "manoviśiṣṭatvena kāyikavācikakarmaṇo rviśeṣo'sti |",
  "SA16n1276:2663": "yathā uttamaṃ madhyamamadhamamityādi |",
  "SA16n1276:2664": "vinā cittaṃ nāsti kāyikaṃ vācikaṃ karma |",
  "SA16n1276:2665": "sūtre vacanācca vijñaptikarma kṛtvā niyamena vipākaṃ vedayate |",
  "SA16n1276:2666": "āha ca-saptaviśuddhipuṇyānāṃ trividhamānasakarmamātramupayojayati |",
  "SA16n1276:2667": "imāni saptaviśuddhipuṇyāni puṇyasampatsūttamāni bhavanti |",
  "SA16n1276:2668": "karuṇā ca mānasaṃ karma |",
  "SA16n1276:2669": "sūtramāha-karuṇācittaṃ vipākaprāpakamiti |",
  "SA16n1276:2670": "yathāha sūtram-purā'haṃ saptavarṣāṇi karuṇāsamudācaraṇānneemaṃ lokaṃ saptamahākalpān pratinivartāmīti |",
  "SA16n1276:2671": "ato jñāyate mānasaṃ karmeva gurutaramiti |",
  "SA16n1276:2672": "tadeva sarvān lokān vyāptuṃ śaknoti |",
  "SA16n1276:2673": "mānasaṃ karma gurutaram |",
  "SA16n1276:2674": "yathā mānasakarmavipākādaśītimahākalpahasrāṇyāyurbhavati |",
  "SA16n1276:2675": "mānasakarmaṇaḥ śakti kāyikaṃ vācikaṃ karmātiśete |",
  "SA16n1276:2676": "yathā kuśalacārī āyuṣo'nte mithyādṛṣṭimutpādayan narake patati |",
  "SA16n1276:2677": "akuśalacārī maraṇakāle samyagdṛṣṭimutpādayan deveṣūtpadyate |",
  "SA16n1276:2678": "[tato] jñātavyaṃ mānasaṃ karma mahattaramiti |",
  "SA16n1276:2679": "uktañca sūtre-pāpeṣu mithyādṛṣṭirgurutareti |",
  "SA16n1276:2680": "āha-yo lokottarāṃ samyagdṛṣṭimutpādayati sa varṣaśatasahasyāṇi saṃsāre saṃsarannapi na durgatau patati iti |",
  "SA16n1276:2681": "mānasakarmaṇo balaṃ kāyikaṃ vācikaṃ karmātiśete |",
  "SA16n1276:2682": "yathoktamupālisūtre-tīrthiko maharṣiḥ [āgatya vadet] ekena manodaṇḍena nālandaṃ bhasmīkaromīti iti |",
  "SA16n1276:2683": "yathā daṇḍakāraṇyāni ṛṣiṇāṃ manodaṇḍena [bhasmī-] kṛtāni iti |",
  "SA16n1276:2684": "mānasaṃ karmaiva vipākaprāpakam |",
  "SA16n1276:2685": "yathoktaṃ sūtre-yo'yamatra mṛtaḥ sa eva narakaṃ praviśati |",
  "SA16n1276:2686": "sa eva deveṣūtpadyate hastamukteṣuvat iti |",
  "SA16n1276:2687": "yathā mānasakarmaṇopacittairmaladharmairyāvadavaivartikanarakaṃ praviśati |",
  "SA16n1276:2688": "[tathā] upacitaiḥ kuśaladharmairyāvannirvāṇam |",
  "SA16n1276:2689": "caitasikasya savipākatvādeva kāyikaṃ vācikaṃ vipacyate |",
  "SA16n1276:2690": "abhāve karmaṇo vipākābhāvāt |",
  "SA16n1276:2691": "na vinā mānasaṃ karma kāyavākkarmaṇorvipāko'sti |",
  "SA16n1276:2692": "yanmanasā kāyaṃ vācañca niśritya kuśalamakuśalaṃ vā carati tatkāyikaṃ vācikaṃ karmetyucyate |",
  "SA16n1276:2693": "vināpi kāyikavācikakarmaṇanasakarmaṇo vipāko'sti |",
  "SA16n1276:2694": "na tu vinā mānasaṃ karma kāyikasya vācikasya vā vipākaḥ |",
  "SA16n1276:2695": "ato jñāyate mānasaṃ karma gurutaraṃ na kāyikaṃ vācikam | iti |",
  "SA16n1276:2696": "yadbhavatoktaṃ kāyikavācikakarmaṇorniyamena satyatvāt yathā pañcānantaryāṇi kāyaṃ vāca[ñcopādāya] kriyanta ityato gurutarāṇīti |",
  "SA16n1276:2697": "tanna yujyate |",
  "SA16n1276:2698": "yasmāt cetanā gurvī vastu ca guru tasmātkarma guru |",
  "SA16n1276:2699": "na kāyavacasī guruṇī iti |",
  "SA16n1276:2700": "cittanaiyatyātkarma niyamena satyam |",
  "SA16n1276:2701": "yathā cittabalamātreṇa saddharmapadaṃ praviśati tathā cittabalenaiva cānantaryapāpaṃ sampādayati |",
  "SA16n1276:2702": "asati citte mātāpitṛvadho'pi nānantaryam |",
  "SA16n1276:2703": "ato jñāyate kāyavacasī na balavatīti |",
  "SA16n1276:2704": "uktaṃ bhavatā kāye vāk ca karma vastu niṣpādayatīti |",
  "SA16n1276:2705": "tanna yuktam |",
  "SA16n1276:2706": "karmasamāpanaṃ niṣpattiḥ |",
  "SA16n1276:2707": "parasyāyurapaharan prāṇātipātapāpaṃ labhate |",
  "SA16n1276:2708": "na kāyikavācikakarmotpattikāle |",
  "SA16n1276:2709": "karmasamāpane cittabalamavaśyamapekṣate |",
  "SA16n1276:2710": "na kāyavacasī |",
  "SA16n1276:2711": "yaduktaṃ bhavatā-vṛthācittotpādamātreṇa nāsti vipāka iti |",
  "SA16n1276:2712": "tadayuktam |",
  "SA16n1276:2713": "yathoktaṃ sūtre-dṛḍhacittamutpādya tadaiva deveṣūtpadyate narake vā'dhaḥ patati iti |",
  "SA16n1276:2714": "kathamāha mānasakarmaṇo na vipāko'stīti |",
  "SA16n1276:2715": "yaduktaṃ bhavatā-nāpi praṇidhānamātreṇa vastu sādhayatīti |",
  "SA16n1276:2716": "tadapyayuktam |",
  "SA16n1276:2717": "kasyacidutpannaṃ gabhīraṃ kuśalacittaṃ mahāsaṅgha[dāna] puṇyamapyatiśete |",
  "SA16n1276:2718": "yadāha bhavān-nāsti mānasyāpattiriti |",
  "SA16n1276:2719": "tadayuktam |",
  "SA16n1276:2720": "yadā'kuśalacittamutpādayati tadaiva pāpaṃ labhate |",
  "SA16n1276:2721": "yathāha bhagavān-santi vividhāni pāpāni kāyikavācikamānasapāpānīti |",
  "SA16n1276:2722": "ato jñāyate'kuśalacittotpādamātrama pāpamiti na labhyate |",
  "SA16n1276:2723": "asaṃyojanamātraṃ śīlam,",
  "SA16n1276:2724": "durdharatvāt |",
  "SA16n1276:2725": "audārikaṃ pāpaṃ śīladhāraṇena vārayati |",
  "SA16n1276:2726": "sūkṣmaṃ pāpaṃ samādhyādinā pariharati |",
  "SA16n1276:2727": "yaduktaṃ bhavatā puṇyaṃ pāpañca sulabhaṃ syāditi |",
  "SA16n1276:2728": "tadayuktam |",
  "SA16n1276:2729": "cittabalasya tanutvāt janāḥ sulabhaṃ tyaktvā durlabhaṃ kurvanti |",
  "SA16n1276:2730": "yathā karuṇācittādi,",
  "SA16n1276:2731": "tatpuṇyamatimātrabahulam |",
  "SA16n1276:2732": "na tu dānaṃ [tathā] |",
  "SA16n1276:2733": "sattvā avarajñānabalāḥ karuṇādi mānasaṃ karma carituṃ na samarthā ityato dānādi kurvanti |",
  "SA16n1276:2734": "prakīrṇakusamagandhādiṣu pūjopakaraṇeṣu viśuddhacittasya durlabhatvāt |",
  "SA16n1276:2735": "yaduktamakṣīṇapuṇyaḥ syāditi |",
  "SA16n1276:2736": "tatpratibrūmaḥ |",
  "SA16n1276:2737": "sa yadi bodhibalayuktaḥ tadā akṣīṇaṃ kuśaladharmaṃ labhetaiva |",
  "SA16n1276:2738": "yaduktaṃ mānasaṃ karma na kasyacidupakaroti apakaroti vā iti |",
  "SA16n1276:2739": "tanna yujyate |",
  "SA16n1276:2740": "kāyikavācikarmāṇi mānasakarmaṇā''hṛtānīti na pradhānāni bhavanti |",
  "SA16n1276:2741": "yadbalādutpadyate tat [tataḥ] pradhānam |",
  "SA16n1276:2742": "sarva upakārāḥ karuṇācittavihārādhīnā bhavanti |",
  "SA16n1276:2743": "kasmāt |",
  "SA16n1276:2744": "karuṇāvihārabalātsamīraṇavṛṣṭayoḥ ṛtumanuvartamānayorapi bījaśatāni pacyante |",
  "SA16n1276:2745": "yathā kalpādau taṇḍulāni svayamutpadyante puruṣāṇāṃ daśavarṣāyuḥkāle prāpte tatsarvaṃ nābhūta |",
  "SA16n1276:2746": "kathamāha-karuṇācittamanupakārakamiti |",
  "SA16n1276:2747": "karuṇāvihārī sarvāṇyakuśalamūlāni kṣapayati |",
  "SA16n1276:2748": "akuśalakarmādhīnā hi sarva upadravāḥ |",
  "SA16n1276:2749": "kathamāha-karuṇāvihāro mahopakāraka iti |",
  "SA16n1276:2750": "yadi sarve sattvāḥ karuṇācitte virahanti |",
  "SA16n1276:2751": "tadā sarve susthāna utpadyeran |",
  "SA16n1276:2752": "na hi sarve prakṛtitaḥ puṇyaprayogamabhilaṣanti |",
  "SA16n1276:2753": "ato jñāyate karuṇāpuṇyaṃ paramagabhīragahanamiti |",
  "SA16n1276:2754": "kadācitkaruṇādānābhyāṃ sattvānupakurvanti |",
  "SA16n1276:2755": "kadācitkaruṇāmātreṇa |",
  "SA16n1276:2756": "karuṇāvihāriṇaḥ sattvā yadi kāyaṃ spṛśanti |",
  "SA16n1276:2757": "yadi vā tacchāyāyāṃ nipatanti |",
  "SA16n1276:2758": "sarvathā nivṛtiṃ labhante |",
  "SA16n1276:2759": "jñātavyaṃ karuṇāpuṇyaṃ dānādibhya uttamamiti |",
  "SA16n1276:2760": "yaduktaṃ bhavatā-hānilābhāvatimātrāviti |",
  "SA16n1276:2761": "tatpratyuktapūrvaṃ yanmanobalena sattvānupakaroti apakaroti ceti |",
  "SA16n1276:2762": "ato jñāyate mānasaṃ karma gurutaramiti |",
  "SA16n1276:2763": "yaduktaṃ ciropacitenāpi śīlādīnā na kiñcidupakṛtamiti |",
  "SA16n1276:2764": "tadapyayuktam |",
  "SA16n1276:2765": "kasmāt |",
  "SA16n1276:2766": "manoviśuddhayā hi śīlaviśuddhiḥ |",
  "SA16n1276:2767": "yadi mano na viśuddham |",
  "SA16n1276:2768": "śīlamapi na viśuddhyati |",
  "SA16n1276:2769": "yathedaṃ saptābrahmacaryasūtra uktam |",
  "SA16n1276:2770": "viśuddhaśīlaśca mahāvipākaṃ pratilabhate |",
  "SA16n1276:2771": "yathāha sūtrama-śīlavrataḥ prāṇihitaṃ mano'nuyāyi bhavati |",
  "SA16n1276:2772": "yaduta śīlaviśuddhyā iti |",
  "SA16n1276:2773": "śīlaviśuddhau ca cittaṃ praśāmyati |",
  "SA16n1276:2774": "nānyadharme [sati] |",
  "SA16n1276:2775": "yaduktaṃ kāyikaṃ vācikaṃ karmādaurikam |",
  "SA16n1276:2776": "ataḥ pūrvaṃ prajahātīti |",
  "SA16n1276:2777": "tadayuktam |",
  "SA16n1276:2778": "sūkṣmakuśalena mahāvipākaṃ labhate |",
  "SA16n1276:2779": "yathā dhyānasamāpattau cetanā |",
  "SA16n1276:2780": "yaduktaṃ yadyabrahmacaryacittamutpādayati tadā śīlaṃ vipadyeteti |",
  "SA16n1276:2781": "tadayuktam |",
  "SA16n1276:2782": "yasya mānasaṃ karmāviśuddham,",
  "SA16n1276:2783": "tasya śīlamapi aviśuddham |",
  "SA16n1276:2784": "puṇyapāpayorbhede labdhe saṃyojanaśīladharmayorbhedaḥ |",
  "SA16n1276:2785": "yaduktaṃ tvayā-utpadyamānaṃ vijñaptikarma kāyavāgbhyāṃ bhavatīti |",
  "SA16n1276:2786": "tat sāmānyataḥ pratyuktaṃ yaduta kāyikavācikakarmadharmabhede mānasakarmadharmabhedaḥ |",
  "SA16n1276:2787": "kāyikaṃ vācikaṃ karma avaśyaṃ vijñāpayitrā sidhyati |",
  "SA16n1276:2788": "yathā caturbhiḥ pratyayaiḥ siddhaṃ prāṇātipātapāpaṃ na mānasakarma vinā bhavati |",
  "SA16n1276:2789": "laukikāḥ satvā vadanti kāyikaṃ vācikaṃ karmākuśalaṃ na tathā mānasamiti |",
  "SA16n1276:2790": "mānasaṃ karma ca na janeṣūpaprayujyate nāpyupalabhyate'stīti |",
  "SA16n1276:2791": "pūrvañcoktaṃ puṇyapāpayorlakṣaṇam |",
  "SA16n1276:2792": "tallakṣaṇatvānmānasaṃ karmaiva gurutaraṃ na kāyikaṃ vācikaṃ vā ||",
  "SA16n1276:2793": "trikarmagauravalāghavavarga ekonaviṃśatyuttaraśatatamaḥ |",
  "SA16n1276:2794": "120 karmahetuprakāśanavargaḥ",
  "SA16n1276:2795": "śāstramāha-saṃkṣipyoktāni karmāṇi |",
  "SA16n1276:2796": "karmedaṃ kāyopādānasya kāraṇam |",
  "SA16n1276:2797": "kāyo duḥkhasvabhāvaḥ |",
  "SA16n1276:2798": "atastaṃ nirodhayet |",
  "SA16n1276:2799": "etatkāyaniroddhukāmena tatkarma prahātavyam |",
  "SA16n1276:2800": "hetunirodhe phalasyāpi nirodhāt |",
  "SA16n1276:2801": "yathā bimbamupādāya pratibimbam |",
  "SA16n1276:2802": "bimbanirodhe pratibimbaṃ nirudhyate |",
  "SA16n1276:2803": "ato duḥkhanirodhakāminā taddhetukarmaprahāṇāya vīryamārabdhavyam |",
  "SA16n1276:2804": "(pṛ) karmataḥ kāya utpadyata itīdaṃ pratipādayitavyam |",
  "SA16n1276:2805": "kasmāt |",
  "SA16n1276:2806": "kecidāhuḥ-kāyaḥ prakṛtita utpadyata iti |",
  "SA16n1276:2807": "kecidāhuḥ-maheśvarādutpadyata iti |",
  "SA16n1276:2808": "kecidāhuḥ-mahāpuruṣātsambhūta iti |",
  "SA16n1276:2809": "anye kecidāhuḥ-svabhāvaja iti |",
  "SA16n1276:2810": "ato vaktavyaṃ kāraṇaṃ kathaṃ jñāyate karmata utpadyata iti |",
  "SA16n1276:2811": "(u) idaṃ vividhaiḥ kāraṇairdūṣitam |",
  "SA16n1276:2812": "jñātavyaṃ karmataḥ kāyamupādatta iti |",
  "SA16n1276:2813": "padārthā nānāviprakīrṇajātaya iti jñātavyaṃ heturapi bhidyata iti |",
  "SA16n1276:2814": "yathā paśyāmaḥ alakasandukakodravādīnāṃ bhedaḥ tadbījamasamaṃ jñāpayati iti |",
  "SA16n1276:2815": "maheśvarādīnāṃ bhedābhāvāt na heturiti jñātavyam |",
  "SA16n1276:2816": "karmaṇastu apramāṇavibhaktatvāt nānākāyā upādīyante |",
  "SA16n1276:2817": "kiñca sajjanāḥ śraddhadhante yat karmopādāya kāya upādīyata iti |",
  "SA16n1276:2818": "kasmāt |",
  "SA16n1276:2819": "te hi sadācaranti dānaśīlakṣāntyādikuśaladharmān |",
  "SA16n1276:2820": "viramyante ca prāṇātipātādyakuśaladharmebhyaḥ |",
  "SA16n1276:2821": "ato jñāyate karmataḥ śarīramupādīyata iti |",
  "SA16n1276:2822": "yadi karmopādāya śarīramupādīyate tadā tat nivartanīyam |",
  "SA16n1276:2823": "tattvajñānalābhānmithyājñānaṃ prahīyate |",
  "SA16n1276:2824": "mithyājñānaprahāṇātkāmakrodhādayaḥ kleśāḥ prahīyante |",
  "SA16n1276:2825": "kleśānāṃ prahāṇādūrdhvajanmotpādakaṃ karmāpi prahīyate |",
  "SA16n1276:2826": "tadā tvayaṃ kāyo nivartyate |",
  "SA16n1276:2827": "īśvarādīnāṃ kāraṇatve tu na nivartayituṃ śakyate |",
  "SA16n1276:2828": "īśvarādīnāmaprahātavyatvāt |",
  "SA16n1276:2829": "ato jñāyate karmataḥ śarīramupādīyata iti |",
  "SA16n1276:2830": "pratyakṣaṃ praśyāmaḥ khalu hetusadṛśaṃ phalam |",
  "SA16n1276:2831": "yathā krodravātkodrava utpadyate śāleśca śāliḥ |",
  "SA16n1276:2832": "evamakuśalakarmato'niṣṭavipāko labhyate |",
  "SA16n1276:2833": "kuśalakarmata iṣṭavipākaḥ |",
  "SA16n1276:2834": "īśvarādīṣu tu nedṛśamasti |",
  "SA16n1276:2835": "ataḥ karma kāyasya mūlam |",
  "SA16n1276:2836": "neśvarādayaḥ |",
  "SA16n1276:2837": "paśyāmaḥ khalu pratyakṣaṃ padārthāḥ karmasambhūtā iti |",
  "SA16n1276:2838": "akuśalakarmaṇā hi tāḍananigrahabandhanakaśādhātādiduḥkhānyanubhavanti |",
  "SA16n1276:2839": "kuśalakarmapratyayañca yaśolābhasatkārādisukhānyanubhavanti |",
  "SA16n1276:2840": "manojñapriyavādī manojñapriyavipākaṃ vindate |",
  "SA16n1276:2841": "ato jñāyate karmataḥ śarīramupādīyate na maheśvarādibhya iti |",
  "SA16n1276:2842": "laukikāḥ svayaṃ jānanti padārthāḥ karmahetasambhūtā iti |",
  "SA16n1276:2843": "ata eva kṛṣyādikarma kurvanti |",
  "SA16n1276:2844": "dānaśīlakṣāntyādipuṇyakarmāṇi ca kurvanti |",
  "SA16n1276:2845": "nānta[rgṛha]mupaviśanti īśvarādibhya īpsitamākāṃkṣamāṇāḥ |",
  "SA16n1276:2846": "ato jñāyate karmato vipāko labhyata iti |",
  "SA16n1276:2847": "janā īśvarādīn kāraṇaṃ vadanto'pi karmāṇi niśrayante yaduta svadehaṃ khedayanta upavāsādīn svīkurvanti ca |",
  "SA16n1276:2848": "ato jñāyate karmahetukamiti |",
  "SA16n1276:2849": "yadadṛṣṭaṃ vastu tatra paraśāsanamanusaret yadāryāṇāmācaritam |",
  "SA16n1276:2850": "sarve cāryāḥ śīlādikuśaladharmān niśrayante yato jānanti karmahetorloko'stīti |",
  "SA16n1276:2851": "yadi śīlādivirataḥ na [sa] āryo bhavati |",
  "SA16n1276:2852": "na kaścidāryaḥ śāsanapratidvandvikarmako bhavati |",
  "SA16n1276:2853": "ato jñāyate karmaṇaḥ śarīramupādīyata iti |",
  "SA16n1276:2854": "kiñca śīlādi karmaṇāmācaraṇādṛdhyabhijñānirmitādīni sādhayanti |",
  "SA16n1276:2855": "ato jñāyate karmahetuka iti |",
  "SA16n1276:2856": "narakādidurgatiṣu dveṣapradāśādayo bahulāḥ |",
  "SA16n1276:2857": "ato jñāyate dveṣapradāśādinā durgatayo bhavantīti |",
  "SA16n1276:2858": "yathā upari vṛkṣe phalaṃ dṛṣṭvā jānanti vṛkṣastaddheturiti |",
  "SA16n1276:2859": "ato jñāyate karma dehasya mūlamiti |",
  "SA16n1276:2860": "durgatau mohādayaḥ prabalā iti jñātavyaṃ kleśāḥ durgatikāraṇam |",
  "SA16n1276:2861": "sarveṣāmakuśalānāṃ mohādhīnatvāt iti |",
  "SA16n1276:2862": "durgatiṣūtpannā bahavaḥ,",
  "SA16n1276:2863": "sugatiṣūtpannā alpāḥ |",
  "SA16n1276:2864": "cakṣuṣā paśyāmaḥ khalu vadhādyakuśalacāriṇo bahavaḥ |",
  "SA16n1276:2865": "kuśalacāriṇo'lpā iti |",
  "SA16n1276:2866": "ato jñāyate hiṃsādivṛttirdurgatikāraṇamiti |",
  "SA16n1276:2867": "vadhādi sajjanā vigarhya na kurvanti |",
  "SA16n1276:2868": "yadi jānanti nāśubhaphalānīti kasmāt nirākurvanti |",
  "SA16n1276:2869": "sajjānānāṃ citte yadyakuśalamutpadyate tadaiva prayatnena nigṛhyate |",
  "SA16n1276:2870": "akuśalavipākabhīrutvāt |",
  "SA16n1276:2871": "[ato] jñātavyaṃ vadhādayo'vaśyamakuśalavipākā iti |",
  "SA16n1276:2872": "tathā nocet yatheṣṭaṃ kuryaḥ idameva paramaṃ sukhamiti |",
  "SA16n1276:2873": "tadā hatvā sattvānāṃ bhojanaṃ paradravyāpahāraḥ yadi vā parastrīgamanaṃ imānyapi sukhāni bhaveyuḥ |",
  "SA16n1276:2874": "āgāmiduḥkhabhīrutvāt tāni dūrataḥ pariharanti |",
  "SA16n1276:2875": "ato jñāyate karmataḥ kāyo bhavatīti |",
  "SA16n1276:2876": "samyak jñānabhāvanayā sāsravaṃ karma kṣīyate |",
  "SA16n1276:2877": "na tadā kāya upādīyate |",
  "SA16n1276:2878": "ato jñāyate karma tasya mūlamiti |",
  "SA16n1276:2879": "arhato yadyapi sāsravakarmāṇi santi |",
  "SA16n1276:2880": "samyak jñānabhāvanayā tu [tāni] nopacinoti |",
  "SA16n1276:2881": "ato jñāyate karma kāyasya heturiti |",
  "SA16n1276:2882": "kāyahetunirodhātkāyo'pi nirudhyate |",
  "SA16n1276:2883": "catussatyajñānāt satyāśrayāḥ kleśā na kadāpi punarudbhavanti |",
  "SA16n1276:2884": "anudbhavānna bhavati kāyavān |",
  "SA16n1276:2885": "vidvānevaṃ cintayan catussatyāni jijñāsati |",
  "SA16n1276:2886": "ato jñāyate karma kāyasya heturiti |",
  "SA16n1276:2887": "pratyaye vikale ca na kāyamupādatte |",
  "SA16n1276:2888": "yathā śuṣkabhūmau bīje ca dagdhe na sarvo'ṅkuraḥ prarohati |",
  "SA16n1276:2889": "evaṃ vijñānasthitikṣetre tṛṣṇāsnehānabhiṣyandite karmabīje ca tattvajñānadagdhe nordhvadehāṅkuraḥ prarohati |",
  "SA16n1276:2890": "vidvānetadvastu prajñāya vijñānasthitikṣetraṃ śoṣayituṃ karma bījaṃ dagdhuñca vīryamadhiṣṭhāya prayatate |",
  "SA16n1276:2891": "ato jñāyate karma kāyopādānasya pratyaya iti ||",
  "SA16n1276:2892": "karmahetuprakāśanavargo viṃśatyuttaraśatatamaḥ |",
  "SA16n1276:2893": "karmādhikāraḥ samāptaḥ",
  "SA16n1276:2894": "121 samudayasatyaskandhe kleśādhikāre",
  "SA16n1276:2895": "ādyakleśalakṣaṇavargaḥ",
  "SA16n1276:2896": "śāstramāha-uktāni karmāṇi |",
  "SA16n1276:2897": "kleśā idānīṃ vakṣyante |",
  "SA16n1276:2898": "malinacittasamudācāraḥ kleśa ityucyate |",
  "SA16n1276:2899": "(pṛ) kiṃ malamucyate |",
  "SA16n1276:2900": "(u) yat saṃsārasantānasya pravartakaṃ tanmalinacittamityucyate |",
  "SA16n1276:2901": "tanmalinacittaprabhedā eva rāgadveṣamohādayaḥ |",
  "SA16n1276:2902": "idaṃ malinacittaṃ kleśa ityucyate |",
  "SA16n1276:2903": "pāpadharma ityapi,",
  "SA16n1276:2904": "parihāṇidharmaḥ tirobhāvadharma paritapanadharma anupatanadharma ityādināmnāpyucyate |",
  "SA16n1276:2905": "etanmalinacittābhyāsopacayo'nuśaya ityucyate |",
  "SA16n1276:2906": "na tu malinacitta utpannamātre'nuśayaḥ |",
  "SA16n1276:2907": "kleśā nāma rāgadveṣamohavicikitsāmānapañcadṛṣṭayaḥ |",
  "SA16n1276:2908": "tatprabhedā aṣṭanavatiranuśayāḥ |",
  "SA16n1276:2909": "rāgaḥ prītisukhākhyastrividhaḥ |",
  "SA16n1276:2910": "vibhavaprītisukhamapi rāga ityucyate |",
  "SA16n1276:2911": "yathoktaṃ sūtre-kāmatṛṣṇā bhavatṛṣṇā vibhavatṛṣṇā iti |",
  "SA16n1276:2912": "vibhavo nāma prahāṇaṃ nirodhaḥ |",
  "SA16n1276:2913": "sattvā duḥkhābhihatā skandhakāyaṃ parijihīrṣavo vibhavaṃ sukhaṃ manyante |",
  "SA16n1276:2914": "(pṛ) prītisukhaṃ vedanālakṣaṇaṃ na nandirāgaḥ |",
  "SA16n1276:2915": "yathoktaṃ sūtre-aihikaṃ saumanasyamāmuṣmikaṃ saumanasyaṃ ihalaukikasukhavedanā āmuṣmikasukhavedanā ityarthamabhidadhāti iti |",
  "SA16n1276:2916": "kiñcāha-aihikaṃ daurmanasyamāmuṣmikaṃ daurmanasyaṃ ihalaukikaduḥkhavedanā āmuṣmikaduḥkhavedanā ityarthamabhidadhāti |",
  "SA16n1276:2917": "yathoktaṃ devatāpraśne-kiṃ nandati putraiḥ putravān |",
  "SA16n1276:2918": "bhagavānāha-śocati putraiḥ putravān ityādi |",
  "SA16n1276:2919": "atrocyate | rāgo nandyaṅgam |",
  "SA16n1276:2920": "yathoktaṃ sūtre-vedanāpratyayā tṛṣṇā |",
  "SA16n1276:2921": "sukhavedanāyāṃ rāgo'nuśayaḥ |",
  "SA16n1276:2922": "kabalīkārāhāre'sti nandirasti rāgaḥ |",
  "SA16n1276:2923": "nandikṣayādrāgakṣaya iti |",
  "SA16n1276:2924": "ato jñātavyaṃ rāgaḥ prītyaṅgamiti |",
  "SA16n1276:2925": "idaṃ tvanavadyam |",
  "SA16n1276:2926": "kena tat jñāyate |",
  "SA16n1276:2927": "yathoktaṃ sūtre-samudayasatyaṃ yaduta tarṣaṇaṃ iti |",
  "SA16n1276:2928": "kasyābhidhānaṃ tarṣaṇam |",
  "SA16n1276:2929": "yat punarbhavalipsā |",
  "SA16n1276:2930": "kiṃlakṣaṇamidaṃ tarṣaṇam |",
  "SA16n1276:2931": "yat rāgaṃ niśritya vividhalipsā |",
  "SA16n1276:2932": "(pṛ) yadyucyate punarbhavalipsā tarṣaṇalakṣaṇamiti |",
  "SA16n1276:2933": "kasmātpunarucyate rāgaṃ niśritya vividhalipseti |",
  "SA16n1276:2934": "(u) asti punastarṣaṇalakṣaṇam |",
  "SA16n1276:2935": "vividhalipseti viśiṣṭalakṣaṇavacanam |",
  "SA16n1276:2936": "vītarāgasyāpyasti vividhalipsātarṣaṇaṃ yaduta salilādilipsā |",
  "SA16n1276:2937": "neyaṃ samudayasatyasaṅgṛhītam |",
  "SA16n1276:2938": "yadrāgamupadāya punarbhavalipsā,",
  "SA16n1276:2939": "tattarṣaṇaṃ samudayasatyasaṅgṛhītam |",
  "SA16n1276:2940": "(pṛ) yadi tarṣaṇamapi nandiḥ,",
  "SA16n1276:2941": "rāgo'pi nandiḥ kasmāducyate rāgaṃ niśrityeti |",
  "SA16n1276:2942": "(u) ādyotpannaṃ tarṣaṇam |",
  "SA16n1276:2943": "vivṛddho rāgaḥ |",
  "SA16n1276:2944": "atastaṃ niśrityetyucyate |",
  "SA16n1276:2945": "yathoktaṃ sūtre-nandisambandho loka iti |",
  "SA16n1276:2946": "ato nandireva rāgaḥ |",
  "SA16n1276:2947": "uktañca sūtre-nirodhaṃ varjayitvā rāgo daurmanasyañca sarve'kuśalā dharmā iti |",
  "SA16n1276:2948": "tatra rāga eva nandiḥ |",
  "SA16n1276:2949": "daurmanasyaṃ dveṣaḥ |",
  "SA16n1276:2950": "yathocyate dveṣo daurmanasyamiti tadā jñāyate nandiḥ rāga ityupyucyata iti |",
  "SA16n1276:2951": "ato'ṣṭādaśamanaupavicāreṣu na kleśā ucyante kevalaṃ vedanā ucyante |",
  "SA16n1276:2952": "ato jñāyate nandyaṅgaṃ rāga iti |",
  "SA16n1276:2953": "pṛthagjanā vītarāgā na vedayante sukham |",
  "SA16n1276:2954": "vītadveṣāśca na duḥkhaṃ vedayante |",
  "SA16n1276:2955": "vītamohā nāduḥkhamasukhaṃ vedayante |",
  "SA16n1276:2956": "kena tat jñāyate |",
  "SA16n1276:2957": "tṛtīyavedanāyāmucyate pṛthagjanā asyā vedanāyā na jānanti samudayaṃ,",
  "SA16n1276:2958": "na jānanti nirodhaṃ,",
  "SA16n1276:2959": "na jānanti āsvādaṃ,",
  "SA16n1276:2960": "na jānanti ādīnavaṃ na jānanti nissaraṇam |",
  "SA16n1276:2961": "ato'duḥkhāsukhavedanāyāmavidyānuśayo'nuśete |",
  "SA16n1276:2962": "ime pṛthagjanāḥ sadā pañcadharmān tān na jānantītyato'duḥkhāsukhavedanāyāṃ sadā'vidyānuśayaṃ rvanti |",
  "SA16n1276:2963": "yo'vidyānuśayaḥ tadvedanopavicārasvabhāvājñānam |",
  "SA16n1276:2964": "evaṃ pṛthagjanānāṃ sukhaduḥkhamanaupavicārāveva rāgapratighau |",
  "SA16n1276:2965": "yadādāvāgatya citte vartate [sā] vedanetyucyate |",
  "SA16n1276:2966": "tadeva cittamadhimātraṃ kleśa ityucyate |",
  "SA16n1276:2967": "samudayasatyaskandhe kleśādhikāre ādyakleśalakṣaṇavargaṃ ekaviṃśatyuttaraśatatamaḥ |",
  "SA16n1276:2968": "122 rāgalakṣaṇavargaḥ",
  "SA16n1276:2969": "śāstramāha-navasaṃyojaneṣu rāgo'yamātridhātupratipratisaṃyuktastṛṣṇetyucyate |",
  "SA16n1276:2970": "saptānuśayānāmaṅgaṃ dvidhā bhavati-kāmarāgo bhavarāga iti |",
  "SA16n1276:2971": "kasmāt |",
  "SA16n1276:2972": "kecidūrdhvadhātudvaye vimuktisaṃjñāmutpādayanti |",
  "SA16n1276:2973": "ato bhagavānāha-sthānamidaṃ bhava iti |",
  "SA16n1276:2974": "bhavo nāma janma |",
  "SA16n1276:2975": "asati rāge na janma bhavati ityataḥ pṛthagucyate bhavarāga iti |",
  "SA16n1276:2976": "na tu kāmarāgamātram |",
  "SA16n1276:2977": "kecidāhuḥ-kāmarāgamātraṃ kleśaḥ |",
  "SA16n1276:2978": "kṣīṇakāmarāgo vimukto nāma iti |",
  "SA16n1276:2979": "ato bhagavānāha-ārūpyadhyāne'pyasti bhavarāga iti |",
  "SA16n1276:2980": "pradarśayati ca bhagavān tatra[ā'pi] bhavaḥ sūkṣmaḥ pravartata iti |",
  "SA16n1276:2981": "ataḥ pṛthagucyate'yaṃ rāgaḥ |",
  "SA16n1276:2982": "daśākuśalakarmapatheṣu caturṣu bandhaneṣu ca kāmarāga ityākhyā bhavati |",
  "SA16n1276:2983": "kāmarāgasya paradravyalipyetyākhyā |",
  "SA16n1276:2984": "pañcanīvaraṇānāṃ pañcāvarabhāgīyasaṃyojanānāñca kāmakāmanetyākhyā bhavati |",
  "SA16n1276:2985": "[tatra]kāmakāmanā nāma pañcakāma [guṇā]nāṃ kāmakāmanā |",
  "SA16n1276:2986": "trayāṇāmakuśalamūlānāmakuśalamūlarāga ityākhyā |",
  "SA16n1276:2987": "akuśalamūlarāgo nāma akuśalamūlānāmupacayanam |",
  "SA16n1276:2988": "ayaṃ rāgo yadyadhamācaraṇaḥ tadā akuśalarāga ityākhyā |",
  "SA16n1276:2989": "yathā paradravyāpaharaṇaṃ,",
  "SA16n1276:2990": "yāvaccaityasaṅghadravyādānam |",
  "SA16n1276:2991": "yadyamṛtasattvasya māṃsabubhukṣā,",
  "SA16n1276:2992": "yadi vā mātṛbhaginīsvasrācāryapatnīḥ pravrajitapatnīṃ svapatnīṃ vā'mārgeṇa jigamiṣati |",
  "SA16n1276:2993": "ayamakuśalarāga ityucyate |",
  "SA16n1276:2994": "yat svadravyaṃ na tyaktumicchati |",
  "SA16n1276:2995": "tatkārpaṇyam |",
  "SA16n1276:2996": "kārpaṇyaṃ rāga eva |",
  "SA16n1276:2997": "vastuto'sati guṇe astīti vaktumanyapreraṇamakuśalarāgaḥ |",
  "SA16n1276:2998": "sati guṇe anyasya tadvijijñāpayiṣā rāgotpādanam |",
  "SA16n1276:2999": "bahudānasya bahudravyasya vā lipsā,",
  "SA16n1276:3000": "sā bahurāgatā |",
  "SA16n1276:3001": "yadalpadravyasyālpadānaṃ labdhvā priyataraṃ kāmayate na tṛpyati |",
  "SA16n1276:3002": "[iya]masantuṣṭiḥ |",
  "SA16n1276:3003": "gotrakulabandhuyaśorūpasampadyauvanajīvitādiṣu yadabhiṣvaṅgaḥ [sa] mada ityucyate |",
  "SA16n1276:3004": "yaccatuḥsatkārarāgaḥ [tat] tṛṣṇācatuṣṭayamityucyate |",
  "SA16n1276:3005": "ayañca rāgo dvividhaḥ kāmarāgaḥ upakaraṇarāga iti |",
  "SA16n1276:3006": "punardvividhaḥ ātmarāga ātmīyarāga iti |",
  "SA16n1276:3007": "ādya ādyātmikapratyayaḥ |",
  "SA16n1276:3008": "aparo bāhyapratyayaḥ |",
  "SA16n1276:3009": "ūrdhvadhātudvaye rāga ekāntenādhyātmikapratyayaḥ |",
  "SA16n1276:3010": "punaḥ pañcavidhaḥ-rūparāgaḥ,",
  "SA16n1276:3011": "saṃsthānarāgaḥ,",
  "SA16n1276:3012": "sparśarāgaḥ,",
  "SA16n1276:3013": "iryāpathapralāparāgaḥ,",
  "SA16n1276:3014": "sarvarāga iti |",
  "SA16n1276:3015": "rūparasagandhaśabdasparśarāgaḥ pañcakāmaguṇarāgaḥ |",
  "SA16n1276:3016": "ṣaṭsu sparśeṣūtpannā tṛṣṇā ṣaḍviṣayarāgaḥ |",
  "SA16n1276:3017": "tisṛṣu vedanāsu rāgo'sti sukhavedanāyāmasti lipsārāgaḥ,",
  "SA16n1276:3018": "tatparipālanarāgaḥ |",
  "SA16n1276:3019": "duḥkhavedanāyāmasti alipsārāgaḥ tatparijihīrṣārāgaḥ |",
  "SA16n1276:3020": "aduḥkhāsukhavedanāyāmasti moharāgaḥ |",
  "SA16n1276:3021": "santi cāsya rāgasya navāṅgāni |",
  "SA16n1276:3022": "yathoktaṃ mahānidānasūtre-tṛṣṇāṃ pratītya yatheṣṭavastuparyeṣaṇā |",
  "SA16n1276:3023": "yathā kaścit anena vastunā duḥkhito vastvantaraṃ paryeṣate |",
  "SA16n1276:3024": "yathoktam-sukhī na paryeṣate duḥkhī tu bahu paryeṣate |",
  "SA16n1276:3025": "rāgavivṛddhiḥ paryeṣaṇā |",
  "SA16n1276:3026": "paryeṣaṇākāle yallabhyate [sa] tṛṣṇālābhaḥ |",
  "SA16n1276:3027": "lābhaṃ pratītya viniścayaḥ |",
  "SA16n1276:3028": "idaṃ grāhyamidamagrāhyamiti yaccittanirdhāraṇaṃ sa viniścayaḥ |",
  "SA16n1276:3029": "viniścayaṃ pratītya chandarāgaḥ |",
  "SA16n1276:3030": "chandarāgaṃ pratītyādhyavasānam |",
  "SA16n1276:3031": "adhyavasānaṃ nāma pragāḍhacchandaḥ |",
  "SA16n1276:3032": "adhyavasānaṃ pratītya parigrahaḥ |",
  "SA16n1276:3033": "parigraho nāma upādānam |",
  "SA16n1276:3034": "upādānaṃ pratītya mātsaryam |",
  "SA16n1276:3035": "mātsaryaṃ pratītya ārakṣā |",
  "SA16n1276:3036": "ārakṣādhikaraṇaṃ daṇḍādānaśastrādānādi |",
  "SA16n1276:3037": "imāni navāṅgāni punarapi navāṅgagāni |",
  "SA16n1276:3038": "rāgo'yaṃ kālamanusṛtya adhamaḥ,",
  "SA16n1276:3039": "madhyamaḥ,",
  "SA16n1276:3040": "uttamaḥ,",
  "SA16n1276:3041": "adhamādhamaḥ,",
  "SA16n1276:3042": "adhamamadhyamaḥ,",
  "SA16n1276:3043": "adhamottamaḥ,",
  "SA16n1276:3044": "madhyamādhamaḥ,",
  "SA16n1276:3045": "madhyamamadhyamaḥ,",
  "SA16n1276:3046": "madhyamottamaḥ,",
  "SA16n1276:3047": "uttamādhamaḥ,",
  "SA16n1276:3048": "uttamamadhyama,",
  "SA16n1276:3049": "uttamottama iti |",
  "SA16n1276:3050": "rāgasya cāsya laukikāṅgāni daśa bhavanti |",
  "SA16n1276:3051": "tadyathā priyarūpaṃ dṛṣṭvā citte idaṃ [priya]miti vacanaṃ karoti |",
  "SA16n1276:3052": "tato rāgaṃ janayati |",
  "SA16n1276:3053": "praṇidhānaṃ karoti |",
  "SA16n1276:3054": "anusmarati |",
  "SA16n1276:3055": "yathāśikṣitaṃ prakaṭayati |",
  "SA16n1276:3056": "hryapatrapāṃ vismarati |",
  "SA16n1276:3057": "sadā svayaṃ purovartate |",
  "SA16n1276:3058": "pramatto bhavati |",
  "SA16n1276:3059": "unmatto bhavati |",
  "SA16n1276:3060": "murcchāmaraṇaṃ [karoti] |",
  "SA16n1276:3061": "idaṃ rāgalakṣaṇam ||",
  "SA16n1276:3062": "rāgalakṣaṇavargo dvāviṃśatyuttaraśatatamaḥ |",
  "SA16n1276:3063": "123 kāmahetuvargaḥ",
  "SA16n1276:3064": "(pṛ) kāmo'yaṃ kathamutpadyate |",
  "SA16n1276:3065": "(u) strīrūpādhyālambane yadi mithyāmanaskāramutpādayati |",
  "SA16n1276:3066": "yadi vā tadrūpe yadi vākāre yadi vā sparśe yadi vā subhāṣite [mithyāmanaskāramutpādayati] |",
  "SA16n1276:3067": "tadā kāmarāga utpadyate |",
  "SA16n1276:3068": "cakṣuḥ śrotrādidvārāsaṃvaraṇe kāmarāga utpadyate |",
  "SA16n1276:3069": "bhojane cāmātratājñāne kāmarāga utpadyate |",
  "SA16n1276:3070": "strīrūpasaṃstave kāmarāga utpadyate |",
  "SA16n1276:3071": "sukhāni vedayataḥ kāmarāga utpadyate |",
  "SA16n1276:3072": "mohātkāmarāga utpadyate |",
  "SA16n1276:3073": "aśucisaṃjñājananāt,",
  "SA16n1276:3074": "durvijñānātkāmarāga utpadyate |",
  "SA16n1276:3075": "yathā śuddhaṃ vastra [mapagatakalaṅkaṃ] samyaṅ malena dūṣyate |",
  "SA16n1276:3076": "rāgabahulānāṃ puruṣāṇāṃ saṃvāsena kāmarāga utpadyate |",
  "SA16n1276:3077": "kāyādiṣu cāturbhautikeṣu mithyāmanaskāramutpādayan kāmāhṛto bhavati |",
  "SA16n1276:3078": "apragṛhītavṛttaghaṭavadagrathitakusumavacca |",
  "SA16n1276:3079": "yadi kausīdyānna kuśalaṃ bhāvayati |",
  "SA16n1276:3080": "tadā kāmarāgo'vakāśaṃ labhate |",
  "SA16n1276:3081": "agamyasthāne gacchan rāgeṇā bhibhūyate |",
  "SA16n1276:3082": "yaduta veśyāṅganāmadyavikrayavadhakakuṭyādayaḥ |",
  "SA16n1276:3083": "tadyathā gṛdhro vā kaṅko vā iti dṛṣṭāntaḥ |",
  "SA16n1276:3084": "aśucyādi vilokya apratihatālambanasya kāmarāgo vegaṃ labhate |",
  "SA16n1276:3085": "sucirādārabhya sadā kāmarāgābhyāsāt rāgānuśayaḥ sidhyati |",
  "SA16n1276:3086": "tadā sūtpādo'yaṃ bhavati |",
  "SA16n1276:3087": "strīrūpādyalambane prīto nimittaṃ gṛhṇāti paricchedañca gṛhṇāti |",
  "SA16n1276:3088": "nimittagrahaṇaṃ nāma pāṇipādamukhanayanālāpamandahāsakaṭākṣarodananayanabāṣpādinimittānāṃ grahaṇam |",
  "SA16n1276:3089": "paricchedagrahaṇaṃ nāma strī pumāniti saṃsthānaviśeṣavikalpaḥ |",
  "SA16n1276:3090": "evaṃ gṛhītānusmaraṇavikalpasya kāmarāga utpadyate |",
  "SA16n1276:3091": "durbalavicāraṇācitta ālambanamanudhāvati na nigṛhṇāti |",
  "SA16n1276:3092": "tadā kāmarāga utpadyate |",
  "SA16n1276:3093": "yaḥ pravṛttakāmarāgaḥ [tat-] kṣāntiṃ vedayan na parityajati |",
  "SA16n1276:3094": "sa kramaśo vardhayati |",
  "SA16n1276:3095": "adhamānmadhyamamutpādayati |",
  "SA16n1276:3096": "madhyamādadhamamutpādayati |",
  "SA16n1276:3097": "kāmarāgasya hitāsvādamātraṃ dṛṣṭvā tadānīnavamajānataḥ kāmarāga utpadyate |",
  "SA16n1276:3098": "ṛtunā ca kāmarāga utpadyate yathā vasantādayaḥ |",
  "SA16n1276:3099": "sthānavaśena ca kāmarāga utpadyate yathā kiñcitsthānaṃ yatra cirādārabhya kāmacāro bahuśo'bhyastaḥ |",
  "SA16n1276:3100": "dehasyā [vasthā]vaśācca kāmarāgo bhavati |",
  "SA16n1276:3101": "yathā yūno'rogasya dhanasampannasya |",
  "SA16n1276:3102": "balaśaktyā ca kāmarāgo bhavati |",
  "SA16n1276:3103": "yathā pānauṣadhādiḥ |",
  "SA16n1276:3104": "śubhān manohāriṇaḥ pañcakāmaguṇān yaduta supuṣpitasaraārāmaprasannasnigdhavāpīkūpanavameghataṭitsurabhivātavyajanāni labdhavataḥ,",
  "SA16n1276:3105": "pakṣiṇāṃ kalaravaṃ strīṇāṃ sukumārabhūṣaṇarutāni subhāṣitāni vā śṛṇvataḥ kāmarāga utpadyate |",
  "SA16n1276:3106": "karmapratyayena ca kāmarāga utpadyate |",
  "SA16n1276:3107": "yathā viśuddhadātā viśuddhapraṇīteṣu pañcakāmaguṇeṣu saṃpraharṣati |",
  "SA16n1276:3108": "pāpī tu aviśuddheṣu |",
  "SA16n1276:3109": "jātitaśca kāmarāgo bhavati |",
  "SA16n1276:3110": "yathā puruṣaḥ puruṣamicchati |",
  "SA16n1276:3111": "prajñaptāvatyāsaṅge ca kāmarāga utpadyate |",
  "SA16n1276:3112": "[yathā] kaścidantaḥpuṃlakṣaṇo bahistu strīlakṣaṇo vastraveṣavairamaitryādilakṣaṇaśca |",
  "SA16n1276:3113": "alabdhacittasamādhānasya antaḥ sattvaṃ paśyato bahiḥ rūpādi paśyataśca kāmarāgo bhavati |",
  "SA16n1276:3114": "yasya rāgānuśo'kṣīṇaḥ tṛṣṇāpratyayaśca sammukhī bhavati |",
  "SA16n1276:3115": "tasya mithyāmanaskāra utpadyate |",
  "SA16n1276:3116": "evamādipratyayaiḥ kāmarāgautpadyate ||",
  "SA16n1276:3117": "kāmahetuvargastrayoviṃśatyuttaraśatatamaḥ |",
  "SA16n1276:3118": "124 kāmadoṣavargaḥ",
  "SA16n1276:3119": "(pṛ) kāmarāgasya ke doṣāḥ santīti kāmaḥ prahātavyaḥ |",
  "SA16n1276:3120": "(u) kāmarāgo vastuto duḥkham |",
  "SA16n1276:3121": "pṛthagjanā viparyayeṇa mṛṣā [tatra] sukhasaṃjñāmutpādayanti |",
  "SA16n1276:3122": "jñānī tu duḥkhaṃ paśyati |",
  "SA16n1276:3123": "duḥkhaṃ paśyan prajahāti |",
  "SA16n1276:3124": "kāmopādāne nāsti tṛptiḥ |",
  "SA16n1276:3125": "yathā madyapānaṃ tatparitarṣaṇamanuvardhayati |",
  "SA16n1276:3126": "paritarṣaṇavivṛddhyā kaḥ sukhī bhavati |",
  "SA16n1276:3127": "kāmopādānādakuśalāni sahopacīyante |",
  "SA16n1276:3128": "asiśastrādīnāṃ kāmādhīnatvāt |",
  "SA16n1276:3129": "uktañca sūtre-kāmaḥ pāpo laghurdūstyajaḥ |",
  "SA16n1276:3130": "vyāpāda [gato] laghupāpaḥ,",
  "SA16n1276:3131": "vastutaḥ sa [tato'pi] laghuttaraḥ iti |",
  "SA16n1276:3132": "kāmaḥ punarbhavasya hetuḥ |",
  "SA16n1276:3133": "yathoktaṃ-tṛṣṇāpratyayamupādānaṃ yāvanmahato duḥkhaskandhasya samudaya iti |",
  "SA16n1276:3134": "tṛṣṇāṃ pratītya kāyo bhavati |",
  "SA16n1276:3135": "āha ca duḥkhahetustṛṣṇā bhavatīti |",
  "SA16n1276:3136": "kiñcāha-vidyamānāni duḥkhāni bhikṣavaḥ kasmādbhavantīti manasikṛtvā jānīdhvaṃ [tāni] kāmahetukāni |",
  "SA16n1276:3137": "tṛṣṇāyāśca kāyo heturiti |",
  "SA16n1276:3138": "kiñcāha-kabalīkāre [bhikṣava] āhāre'sti nandi asti rāgaḥ |",
  "SA16n1276:3139": "ato vijñānaṃ tatra pratiṣṭhitam iti |",
  "SA16n1276:3140": "jñātavyaṃ tṛṣṇā kāyavedanāyāḥ pratyaya iti |",
  "SA16n1276:3141": "ayañca rāgaḥ sadā aśucau samudācarati |",
  "SA16n1276:3142": "yathā stryādiṣu |",
  "SA16n1276:3143": "strīṇāṃ kāyacittamaśuci śakṛnmṛtsu [vidyamāna] vṛścikavat daṣṭvā dūṣayati |",
  "SA16n1276:3144": "sa kāmarāgaḥ sadā mohe samudācarati |",
  "SA16n1276:3145": "yathoktaṃ sūtre-yathā śvā raktaliptamasthikaṅkālaṃ svādayitvā [sva]lālāyogānmanyate yanmadhura [mida] miti |",
  "SA16n1276:3146": "tathā rāgyapi nīrase kāme mithyāviparyāsabalena manyate yadidaṃ rasāsvādamiti |",
  "SA16n1276:3147": "yathā māṃsapeśyādayaḥ sasopamā [uktāḥ] |",
  "SA16n1276:3148": "keṣāñcidatīte'tāgate vā vastuni kāmarāga utpadyate |",
  "SA16n1276:3149": "ato jñāyate mohe sadā samudācaratīti |",
  "SA16n1276:3150": "sattvānāṃ kāmarāgapratyayaṃ sukhamalpaṃ duḥkhaṃ bahu kena kim [syāt] |",
  "SA16n1276:3151": "kāmatṛṣṇāvān sukhahetoḥ sarvaduḥkhānyanubhavati yadutārjanakāle duḥkhaṃ rakṣaṇakāle duḥkhamupabhogakāle'pi duḥkham |",
  "SA16n1276:3152": "yathā kṛṣivāṇijyasaṃgrāmarājasevāparicaryādīni arjane duḥkhaṃ hānabhītyā rakṣaṇe duḥkhaṃ,",
  "SA16n1276:3153": "pratyutpanne tṛptyabhāvādduḥkham |",
  "SA16n1276:3154": "iṣṭasaṅgame prītiralpā virahe ca duḥkhaṃ bahu |",
  "SA16n1276:3155": "yatho jñāyate kāyo bahudoṣa iti |",
  "SA16n1276:3156": "yathāha bhagavān-kāmatṛṣṇāyāḥ pañcādīnavāḥ-alpāsvādo bahuduḥkhaṃ,",
  "SA16n1276:3157": "saṃyojanādīpanamāmaraṇatṛptirāryavigarhaṇamakuśalaṃ vinā na karaṇam iti |",
  "SA16n1276:3158": "anena kāmarāgeṇa sattvāḥ saṃsārasrotānugāmino nirvāṇāddūrībhavanti |",
  "SA16n1276:3159": "evamādīnyapramāṇānyavadyāni santi |",
  "SA16n1276:3160": "iti jñātavyaṃ kāyo bahudoṣaḥ iti |",
  "SA16n1276:3161": "kleśā rāgamupādāya bhavanti yathā kāmarāgāt kleśāḥ sarve samudbhavanti |",
  "SA16n1276:3162": "tṛṣṇānuśaye'nunmūlite punaḥ punarduḥkhamanubhavati |",
  "SA16n1276:3163": "yathā viṣavṛkṣo'nucchinnaḥ sadā puruṣaṃ hanti |",
  "SA16n1276:3164": "rāgeṇa sattvā gurvī dhuraṃ vahanti |",
  "SA16n1276:3165": "uktañca sūtre-kāmatṛṣṇā bandhanamityucyate |",
  "SA16n1276:3166": "yathā kṛṣṇaśuklā gauḥ svayamabaddhā rajjunā paramabaddhā |",
  "SA16n1276:3167": "evaṃ cakṣurna rūpabaddhaṃ,",
  "SA16n1276:3168": "rūpañca na cakṣurbaddham,",
  "SA16n1276:3169": "kāmarāgastu tatra baddhaḥ |",
  "SA16n1276:3170": "imaṃ bandhamavalambayato na vimuktirlabhyate |",
  "SA16n1276:3171": "kiñcoktaṃ sūtre-pūrvā koṭirna [prajñāyate] avidyānīvaraṇānāṃ sattvānāṃ tṛṣṇāsaṃyojanānāṃ sandhāvatāṃ saṃsaratām iti |",
  "SA16n1276:3172": "api coktaṃ sūtre-rāgaprahāṇādrūpaṃ prahīyate yāvadvijñānaṃ prahīyata iti |",
  "SA16n1276:3173": "rāgo'yamanityatādibhāvanayā prahīyate |",
  "SA16n1276:3174": "prahīṇe'smin kāmarāge cittaṃ vimucyate |",
  "SA16n1276:3175": "rūparāgaprahāṇe nāsti rūpam |",
  "SA16n1276:3176": "asati rūpe duḥkhaṃ nirudhyate |",
  "SA16n1276:3177": "yāvadvijñāne'pyevam |",
  "SA16n1276:3178": "jñāyate kāmarāgāḥ sudṛḍhaṃ bandhanamiti |",
  "SA16n1276:3179": "kāmarāgaścoropamaḥ |",
  "SA16n1276:3180": "sattvāstu tadakuśalaṃ na paśyanti |",
  "SA16n1276:3181": "kāmarāgaḥ sadā kusumāramukhataḥ samudācaratītyataḥ paramamakuśalaṃ nāma |",
  "SA16n1276:3182": "kiñca sattvāścittapramodena kāmarāge pravartante yāvanmaśakapipīlikā[daya]ḥ sarve'pi āhāramaithunayoḥ pravartante |",
  "SA16n1276:3183": "sa kāmarāgo nānākāraṇaiḥ puruṣāṇāṃ cittaṃ badhnāti yaduta mātṛpitṛsvasṛbhaginīpatnīsaṃjñā dhanādayaḥ |",
  "SA16n1276:3184": "satvā āhāramaithunādikāmarāganīvṛtacittāḥ santo janmopādadate |",
  "SA16n1276:3185": "dhyānasamāpattirāga ūrdhvabhūmāvutpadyate |",
  "SA16n1276:3186": "kāmarāgo'yaṃ saṅgamaṃ karoti |",
  "SA16n1276:3187": "sarveṣāṃ lokānāṃ rucayaḥ pratyekaṃ vibhinnāḥ |",
  "SA16n1276:3188": "rāgātsaṅgacchante |",
  "SA16n1276:3189": "yathā śuṣkāḥ sikatāḥ salilayoge saṃyujyante |",
  "SA16n1276:3190": "saṃsāre kāmatṛṣṇāṃ rasaṃ manyante |",
  "SA16n1276:3191": "yathā rūpāṇāmāsvādādhyavasānamityuktaṃ yaduta rūpaṃ pratītyotpadyate sukhaṃ saumanasyam |",
  "SA16n1276:3192": "asati rāge nāsvādaḥ |",
  "SA16n1276:3193": "āsvāde'sati saṃsāramāśu prajahāti |",
  "SA16n1276:3194": "sa ca kāmarāgo vimuktiviruddhaḥ |",
  "SA16n1276:3195": "kasmāt |",
  "SA16n1276:3196": "yasmāt sattvāḥ kāmaḥ sukhaṃ dhyānaṃ sukhaṃ samāpattiḥ sukhamiti saṃrajyante |",
  "SA16n1276:3197": "tasmāt vimuktirasukham |",
  "SA16n1276:3198": "[yat] rāgāṅgaprahāṇaṃ tadeva sukhaṃ pariṇamati |",
  "SA16n1276:3199": "yathoktaṃ-yasya vairāgyaṃ sa paramaṃ sukhamanuprāpnoti iti |",
  "SA16n1276:3200": "kiñcāha-yaḥ sarvasukhalābhamicchati tena sarvāṇi kāmasukhāni tyaktavyāni |",
  "SA16n1276:3201": "sarvakāmānāṃ tyāgādātyantikanityasukhaṃ labhata iti |",
  "SA16n1276:3202": "yo mahāsukhaṃ lipsati tenālpasukhamupekṣitavyam |",
  "SA16n1276:3203": "alpasukhopekṣayā apramāṇasukhaṃ pratilabhate |",
  "SA16n1276:3204": "viduṣaśca nāsti pratyekalābha ityuktam |",
  "SA16n1276:3205": "yathā vītarāgatṛṣṇacittasya |",
  "SA16n1276:3206": "yasya cittaṃ rāgatṛṣṇāviviktaṃ tasya sarve duḥkhopāyāsā niruddhāḥ |",
  "SA16n1276:3207": "kāmarāgo'yaṃ saddharmaṃ vihanti |",
  "SA16n1276:3208": "kasmāt |",
  "SA16n1276:3209": "na hi paramarāgī śīlajātidharmaśāsaneryāpathaśāṃsyapekṣate |",
  "SA16n1276:3210": "nāvavādamādatte |",
  "SA16n1276:3211": "nādīnavaṃ paśyati |",
  "SA16n1276:3212": "nāpi puṇyapāpamālocayati |",
  "SA16n1276:3213": "unmattavat pramattavacca na jānāti kurūpaṃ surūpam |",
  "SA16n1276:3214": "andhavacca na paśyati dhanalābham |",
  "SA16n1276:3215": "yathoktaṃ-kāmarāgo na paśyati hitam |",
  "SA16n1276:3216": "kāmarāgo na vijānāti dharmaṃ andhatamasi ajñānavat |",
  "SA16n1276:3217": "rāgānapagamāt | kiñcoktam-",
  "SA16n1276:3218": "kāmarāgaḥ samudro['ya] maparyantaścāpyagādhakaḥ |",
  "SA16n1276:3219": "sormiḥ savīciḥ sāvartaḥ sagrahaśca sarākṣasaḥ ||",
  "SA16n1276:3220": "evaṃ durgā aśeṣāśca manuṣyāṇāmatāraṇāḥ |",
  "SA16n1276:3221": "viśuddhaśīlanaukāsthaḥ saddṛṣṭivāyuvegavān ||",
  "SA16n1276:3222": "nāvikaśca mahān buddhaḥ sanmārgān sampradarśayan |",
  "SA16n1276:3223": "yathoktabhāvanāyogī so'yaṃ tarati vai tadā || iti |",
  "SA16n1276:3224": "nāsti kasyacitkleśānāṃ saṃjñāvikalpāsvādo yathā kāmarāgiṇaḥ |",
  "SA16n1276:3225": "sa ca kāmarāgo'tyantaṃ duṣprajahaḥ |",
  "SA16n1276:3226": "yathoktaṃ-dve ime āśe duṣprajahe |",
  "SA16n1276:3227": "katame dve |",
  "SA16n1276:3228": "lābhāśā jīvitāśā iti |",
  "SA16n1276:3229": "kāmarāgasyedṛśā doṣāḥ santi |",
  "SA16n1276:3230": "kathaṃ jñāyate kāmarāgiṇo lakṣaṇam |",
  "SA16n1276:3231": "(u) kāmarāgabahulaḥ strīrūpakusumagandhamālanṛttavādyagīteṣu pramudito veśyāgṛhapānagoṣṭhīgāmī mahāsamājanāṭakarasikaḥ sānurāgālāpānanditaḥ sadā paritoṣitacittaḥ prasannavadanaḥ sākūtasakākusasmitābhilāṣī durlabhakopaḥ sulabhapramodo bhūyasā dayālucittaḥ punaḥ punarvyādhitacapalagātraḥ svadehādhyāsakta ityevamādi rāgabahulasya lakṣaṇam |",
  "SA16n1276:3232": "lakṣaṇamidaṃ svabhāvabandhenānu gatamityato duṣprajaham |",
  "SA16n1276:3233": "sarve ca kāmarāgā ātyantikaduḥkhāḥ |",
  "SA16n1276:3234": "kasmāt |",
  "SA16n1276:3235": "rāgābhilaṣitasya viprayogo'vaśyabhāvī |",
  "SA16n1276:3236": "viprayogapratyayaṃ daurmanasyaduḥkhamavaśyabhāvi |",
  "SA16n1276:3237": "yathoktaṃ-rūpasukhino [bhikṣavo] devamanuṣyā rūparāgino rūpamuditā rūpavipariṇāme duḥkhacittā viharanti iti |",
  "SA16n1276:3238": "evaṃ vedanāsaṃjñāsaṃskāravijñāneṣvapi |",
  "SA16n1276:3239": "bhagavān tatra tatra sūtre nānādṛṣṭāntairimaṃ kāmarāgaṃ garhayati yaduta [āśī] viṣopamaḥ,",
  "SA16n1276:3240": "prajñāyuḥkṣayakaratvāt |",
  "SA16n1276:3241": "śalyopamaḥ cittagataduḥkhatvāt |",
  "SA16n1276:3242": "asiśūlopamaḥ kuśalamūlasamucchedakatvāt |",
  "SA16n1276:3243": "agniskandhopamaḥ kāyacittaparidāhatvāt |",
  "SA16n1276:3244": "amitra [bhūtaḥ] duḥkhānāmutpādakatvāt |",
  "SA16n1276:3245": "antaḥsapatnabhūtaḥ manasijātatvāt |",
  "SA16n1276:3246": "rūḍhamūlopamaḥ durunmūlanatvāt |",
  "SA16n1276:3247": "paṅkabhūtaḥ yaśodūṣakatvāt |",
  "SA16n1276:3248": "vighnabhūtaḥ kuśalamārgāṇāmāvaraṇatvāt |",
  "SA16n1276:3249": "hṛdgataśalyabhūtaḥ antarvyathanāt |",
  "SA16n1276:3250": "akuśalamūlabhūtaḥ sarvākuśalānāmutpādakatvāt |",
  "SA16n1276:3251": "oghabhūtaḥ saṃsārārṇave saṃplābanāt |",
  "SA16n1276:3252": "corabhūtaḥ kuśalasampadapahārāt |",
  "SA16n1276:3253": "evamādyaprahāṇānāmādīnavānāṃ sattvāt kāmarāgaḥ prahātavyaḥ |",
  "SA16n1276:3254": "kāmānāmādinavavargaścatuviṃśatyuttaraśatatamaḥ |",
  "SA16n1276:3255": "125 rāgaprahāṇavargaḥ",
  "SA16n1276:3256": "(pṛ) kāmarāgasyedṛśā doṣāḥ santi |",
  "SA16n1276:3257": "kathaṃ prahātavyaḥ |",
  "SA16n1276:3258": "(u) aśuci bhāvanādibhiḥ pratiṣedhayati |",
  "SA16n1276:3259": "anityatādibhāvanādibhiḥ prajahāti |",
  "SA16n1276:3260": "(pṛ) keṣāñcidanityatādibodhanātkāmarāgo vardhate |",
  "SA16n1276:3261": "kathamidam |",
  "SA16n1276:3262": "(u) yaḥ sarvamanityamiti prajānāti na tasya kāmarāgo'sti |",
  "SA16n1276:3263": "yathoktaṃ sūtre-anityasaṃjñā [bhikṣavaḥ] bhāvitā bahulīkṛtā tadā sarvaḥ kāmarāgaḥ paryādīryate sarvaḥ rūparāgaḥ paryādīryate sarvo bhavarāgaḥ paryādīryate sarvāvidyā paryādīryate sarvo'smimānaḥ paryādīryate samuddhanyate iti |",
  "SA16n1276:3264": "yaḥ paśyati loko duḥkhaṃ duḥkhahetuḥ rāga iti |",
  "SA16n1276:3265": "tasyāyaṃ rāgaḥ prahīyate |",
  "SA16n1276:3266": "yo nityaṃ smarati mayā jātijarāvyādhimaraṇānyanubhavitavyānīti sa imaṃ rāgaṃ prajahāti |",
  "SA16n1276:3267": "viśuddhasukhe labdhe aviśuddhasukhaṃ tyajati |",
  "SA16n1276:3268": "yathā prathamadhyānalābhe kāmatṛṣṇāṃ tyajati |",
  "SA16n1276:3269": "kāmānāmādīnavānudarśī imāṃ tyajati |",
  "SA16n1276:3270": "ādīnavaśca yathāpūrvamuktaḥ |",
  "SA16n1276:3271": "bahuśrutādiprajñāvivṛdhyā ca kāmarāgaṃ tyajati |",
  "SA16n1276:3272": "jñānasya kleśabhedanasvabhāvatvāt |",
  "SA16n1276:3273": "kuśalapratyayasampannasya kāmarāgaḥ prahīyate yaduta śīlaviśuddhyā dīnyekādaśasamādhyupakaraṇānīti paścānmārgasatye vakṣyate |",
  "SA16n1276:3274": "rūpajñānādīni dharmajñānādīnyupāyāḥ |",
  "SA16n1276:3275": "bhagavān mahābhiṣak |",
  "SA16n1276:3276": "sabrahmacāriṇo'nucarāḥ |",
  "SA16n1276:3277": "saddharma auṣadham |",
  "SA16n1276:3278": "ātmanā yathoktavadācaraṇaṃ virecanam |",
  "SA16n1276:3279": "tadā kāmarāgavyādhiḥ prahīyate |",
  "SA16n1276:3280": "yathā jñāyate rūgṇasya trivastusampannasya tasminneva samaye vyādhiḥ śāmyati iti |",
  "SA16n1276:3281": "(pṛ) yathoktaṃ sūtre-aśubha[bhāvanayā] rāgaṃ nirvāpaya iti |",
  "SA16n1276:3282": "kasmāt bhavān bravīti aśubhādi anityatādi ca |",
  "SA16n1276:3283": "(u) sarvāṇi buddhaśāsanāni kleśānāṃ bhedakāni |",
  "SA16n1276:3284": "tathāpi pratyekamasti balaviśeṣaḥ |",
  "SA16n1276:3285": "ādau aśubhayā rāgo vāryate paścādanityatājñānena prahīyate |",
  "SA16n1276:3286": "aśubhayā audariko rāgo'panīyata itīdaṃ bahūnāṃ jñātameva |",
  "SA16n1276:3287": "rāgānuśayaḥ sūkṣma iti anityatayā prahīyate |",
  "SA16n1276:3288": "kevalamekasmin sūtra īdṛśaṃ vacanamuktam |",
  "SA16n1276:3289": "sarveṣu sūtreṣvanye'pi prahāṇadharmā uktāḥ |",
  "SA16n1276:3290": "īdṛśapratyaye sati kāmarāgaḥ prahīyate |",
  "SA16n1276:3291": "rāgaprahāṇavargaḥ pañcaviṃśatyuttaraśatatamaḥ |",
  "SA16n1276:3292": "126 vyāpādavargaḥ",
  "SA16n1276:3293": "śāstramāha-vyāpādo dveṣalakṣaṇamiti |",
  "SA16n1276:3294": "yo dviṣyati sa vināśaṃ kartumicchati |",
  "SA16n1276:3295": "parasya tāḍanabandhanamāraṇavihiṃsanāni kartuṃ praṇidadhāti |",
  "SA16n1276:3296": "ekāntato nirākṛtya naiva draṣṭumicchati |",
  "SA16n1276:3297": "ayaṃ dveṣaḥ pratidha ityākhyāyate |",
  "SA16n1276:3298": "gurutaro dveṣa ityarthaḥ |",
  "SA16n1276:3299": "kaścit dveṣī parān nindituṃ daṇḍena tāḍayituñcecchati |",
  "SA16n1276:3300": "[ayaṃ dveṣo] vihiṃsā ityabhidhīyate |",
  "SA16n1276:3301": "madhyamadveṣa ityarthaḥ |",
  "SA16n1276:3302": "kaścit dveṣī [paraṃ] parihartuṃ necchati |",
  "SA16n1276:3303": "kadācit tatputrabhāryādīn vidviṣati |",
  "SA16n1276:3304": "tatrotpadyamāno [dveṣaḥ] krodha ityucyate |",
  "SA16n1276:3305": "adhamadveṣa ityarthaḥ |",
  "SA16n1276:3306": "kaścit dveṣī sadākliṣṭacittaḥ [sa] mrakṣa ityabhidhīyate |",
  "SA16n1276:3307": "avipakvendriya ityarthaḥ |",
  "SA16n1276:3308": "kaścit dveṣī cittagatamakuśalamatyaktvā punarvipākāyecchati |",
  "SA16n1276:3309": "[sa] upanāha ityucyate |",
  "SA16n1276:3310": "vipakvendriya ityarthaḥ |",
  "SA16n1276:3311": "kaścit dveṣī sahasā kiñcit gṛhītvā nānākāraṇai [rna] tyaktumicchati |",
  "SA16n1276:3312": "yathā siṃho nadīṃ vigāhya tattīranimittaṃ gṛhītvā āmaraṇaṃ na [tato] vinivartate |",
  "SA16n1276:3313": "[sa] pradāśa ityucyate |",
  "SA16n1276:3314": "āgraha ityarthaḥ |",
  "SA16n1276:3315": "kaścit dveṣī hitalābhinaṃ paraṃ dṛṣṭvā citte mātsaryamutpādayati |",
  "SA16n1276:3316": "iyamīrṣyatyucyate |",
  "SA16n1276:3317": "kaścit dveṣī sadā kalahapriyo dhṛṣṭamanovāg bhavati |",
  "SA16n1276:3318": "[ayaṃ] saṃrambha ityucyate |",
  "SA16n1276:3319": "roṣakalaha ityarthaḥ |",
  "SA16n1276:3320": "kaścit dveṣī ciramātsaryeṇa śīlamupadiṣṭo'pi punaḥ pratilomayati |",
  "SA16n1276:3321": "ayaṃ dveṣa ityākhyāyate |",
  "SA16n1276:3322": "krauryamityarthaḥ |",
  "SA16n1276:3323": "kaścit dveṣī kiñcidabhīṣṭasya amanaḥprahlādanasya vastuno lābhe kṣubhitacitto bhavati |",
  "SA16n1276:3324": "iyamakṣāntirityucyate |",
  "SA16n1276:3325": "akṣametyarthaḥ |",
  "SA16n1276:3326": "kaścit dveṣī asukumāravacanaḥ sadā bhrukuṭilālaso na manaḥ pūrvamālāpaṃ yojayati |",
  "SA16n1276:3327": "iyamapakīrtirityucyate |",
  "SA16n1276:3328": "anāttamanaskatetyarthaḥ |",
  "SA16n1276:3329": "kaścit dveṣī sahavāsiṣu sadādhikṣepalolupo bhavati |",
  "SA16n1276:3330": "idamasauratya mityabhidhīyate |",
  "SA16n1276:3331": "adānta ityarthaḥ |",
  "SA16n1276:3332": "kaścit dveṣī kāyavāṅmanobhiḥ satīrthyaṃ saṃspṛṣṭopāyāsaṃ karoti |",
  "SA16n1276:3333": "iayaṃ jigīṣā ityabhidhīyate |",
  "SA16n1276:3334": "upāyāsasparśa ityarthaḥ |",
  "SA16n1276:3335": "kaścit dveṣī sadā garhāprakaṭanaprīto vigītavastupriyaśca bhavati |",
  "SA16n1276:3336": "iyaṃ todanatā ityucyate |",
  "SA16n1276:3337": "upālambha ityarthaḥ |",
  "SA16n1276:3338": "dveṣo'yaṃ dvividhaḥ-kadācitsattvamupādāya bhavati kadācidasattvamupādāya iti |",
  "SA16n1276:3339": "sattvamupādayotpadyamāno gurutaraḥ pāpaḥ |",
  "SA16n1276:3340": "uttamamadhyamādhamavikalpena navarāśayo bhavanti |",
  "SA16n1276:3341": "navakleśānupādāya navadhā vibhajyate |",
  "SA16n1276:3342": "vinā vastu dveṣapariṇāho daśamo bhavati |",
  "SA16n1276:3343": "idaṃ dveṣalakṣaṇam |",
  "SA16n1276:3344": "(pṛ) kathaṃ dveṣa utpadyate |",
  "SA16n1276:3345": "(u) amanojñādduḥkhopāyāsādutpadyate |",
  "SA16n1276:3346": "duḥkhavedanāsvabhāvasya asamyak parijñānādvyāpāda utpadyate |",
  "SA16n1276:3347": "garhāvadhataḍanādibhyo vā samutpadyate |",
  "SA16n1276:3348": "durjanasahavṛttyā vā vyāpāda utpadyate yathā saunikavyādhādayaḥ |",
  "SA16n1276:3349": "mandajñānabalādvā dveṣa utpadyate yathā vṛkṣāṇāṃ śākhopaśākhā vāteritā bhavanti |",
  "SA16n1276:3350": "cirasamupacitadveṣānuśayasya āniryātanabhāvaṃ dveṣa utpadyate saunikavyādhasarpāṇāmāgamādvā dveṣa utpadyate |",
  "SA16n1276:3351": "paradoṣānusmṛtipremṇā vā dveṣa utpadyata iti yathā navakleśeṣūktam |",
  "SA16n1276:3352": "kālavaśādvā dveṣa utpadyate yathā daśavayaskādīnām |",
  "SA16n1276:3353": "jātyā vā dveṣa utpadyate yathā sarpādīnām |",
  "SA16n1276:3354": "deśasthānādvā dveṣa utpadyate yathā kānyakubjadeśādau |",
  "SA16n1276:3355": "pūrvamukto rāgajananapratyayaḥ |",
  "SA16n1276:3356": "tadvirodhe dveṣa utpadyate |",
  "SA16n1276:3357": "ātmabuddhimadhyayasya [tatra] mānaparipoṣaṇaṃ padārthādhyavasānañcetyevamādipratyayeṣu satsu dveṣa utpadyate |",
  "SA16n1276:3358": "(pṛ) dveṣasya ke doṣāḥ |",
  "SA16n1276:3359": "(u) uktaṃ sūtre-dveṣaḥ kāmarāgād gurutaraṃ pāpam iti |",
  "SA16n1276:3360": "ataḥ suvimokaḥ |",
  "SA16n1276:3361": "vastutastu durvimokaḥ |",
  "SA16n1276:3362": "kintu rāgavanna ciraṃ cittamanuvartate |",
  "SA16n1276:3363": "dveṣo dvidhā santāpakaḥ |",
  "SA16n1276:3364": "ādāvātmānaṃ santāpayati ante paraṃ santāpayati |",
  "SA16n1276:3365": "kiñca dveṣo niyamena narakāya bhavati |",
  "SA16n1276:3366": "dveṣotthakarmaṇāṃ bhūyasā narake pātanāt |",
  "SA16n1276:3367": "dveṣaḥ kuśalapuṇyāni vināśayati yaduta dānaśīlakṣāntayaḥ |",
  "SA16n1276:3368": "imāstrisraḥ karuṇācittajāḥ |",
  "SA16n1276:3369": "dveṣasya karuṇāvirodhitvāt [tāḥ] vināśayati |",
  "SA16n1276:3370": "dveṣajañca karma sarvamante cittaṃ paritāpayati |",
  "SA16n1276:3371": "dveṣendriyavān nirdayatvāt krūracaṇḍāla ityucyate |",
  "SA16n1276:3372": "sattvāḥ sadā duḥkhinaḥ punardveṣeṇa pīḍitāḥ vraṇe prayuktakṣāravat |",
  "SA16n1276:3373": "kiñca sūtre bhagavān svayaṃ dveṣadoṣānāha-dveṣabahulaḥ kutsitaḥ kharvākāro'praśāntabuddhiśayaḥ sadā bhīrucitto janānāmaśraddheya iti |",
  "SA16n1276:3374": "(pṛ) vyāpādabahulasya kāni lakṣaṇāni |",
  "SA16n1276:3375": "(u) dhṛṣṭavāṅmanāḥ sadā anāttamanā bhavati |",
  "SA16n1276:3376": "bhrukuṭikṣepeṇa durabhigamo'saṃśliṣṭamukhavarṇo durvimokasulabhakopaḥ sadā vyāpādopanāhamudito vigrahabhūṣaṇāyudheṣu prīto durmitrapakṣapātī sajjanavidveṣī,",
  "SA16n1276:3377": "janānāṃ bhīṣaṇāyātathyadhyānacintano'lpahrayapatrapa ityevamādīni dveṣalakṣaṇāni |",
  "SA16n1276:3378": "imānyanyeṣāṃ vipriyakarāṇi |",
  "SA16n1276:3379": "ataḥ prahātavyāni |",
  "SA16n1276:3380": "(pṛ) kathaṃ sa prahātavyo bhaviṣyati |",
  "SA16n1276:3381": "(u) sadā karuṇāmuditāpekṣābhāvanāyāṃ dveṣaḥ prahīyate |",
  "SA16n1276:3382": "dveṣasyādīnavaṃ paśyan dveṣaṃ prajahāti |",
  "SA16n1276:3383": "tattvajñānalābhino dveṣaḥ prahīyate |",
  "SA16n1276:3384": "kṣāntibalācca dveṣaḥ prahīyate |",
  "SA16n1276:3385": "(pṛ) kiṃ nāma kṣāntibalam |",
  "SA16n1276:3386": "(u) yaḥ paragarhādiduḥkhaṃ kṣamate sa kuśaladharmapuṇyaṃ labhate |",
  "SA16n1276:3387": "nākṣāntijamakuśalaṃ labhate |",
  "SA16n1276:3388": "idaṃ kṣāntibalam |",
  "SA16n1276:3389": "kṣāntivihārī śramaṇa ityucyate |",
  "SA16n1276:3390": "kṣāntirhi mārgasyādyaṃ dvāraṃ bhavati |",
  "SA16n1276:3391": "ataḥ śramaṇadharmaṇaḥ kope'pi na kopavipākaḥ |",
  "SA16n1276:3392": "nindāyāñca na nindāvipākaḥ |",
  "SA16n1276:3393": "tāḍane ca na tāḍanavipākaḥ |",
  "SA16n1276:3394": "yo bhikṣuḥ kṣamāvān sa pravrajyādharmā syāt |",
  "SA16n1276:3395": "vyāpādavato na pravrajitadhardho bhavati |",
  "SA16n1276:3396": "kṣāntiriyaṃ pravrajitadharmaḥ |",
  "SA16n1276:3397": "ya ākāraveṣābhyāṃ bhikṣuḥ bhinnavyavahāro dveṣacittasahagataśca na sa bhavyo bhavati |",
  "SA16n1276:3398": "yastu kṣamāvihārī sa eva karuṇāguṇasavanvitaḥ |",
  "SA16n1276:3399": "kṣamāvihārī svahitaṃ sādhayati |",
  "SA16n1276:3400": "kasmāt |",
  "SA16n1276:3401": "dveṣakārī parān vyābādhituṃ kāmayānaḥ svātmānameva vyābādhate |",
  "SA16n1276:3402": "yāni kāyavāgbhyāṃ paratra pratyuktānyakuśalāni |",
  "SA16n1276:3403": "[teṣā] makuśalānāṃ doṣāḥ śatasahasraguṇamātmanaiva labhyante |",
  "SA16n1276:3404": "ato jñāyate dveṣo mahāntamātmāpakarṣaṃ karoti iti |",
  "SA16n1276:3405": "ataḥ prājñenātmano hitaṃ kartukāmena mahadduḥkhaṃ mahatpāpañcāpākurvatā kṣāntirācaritavyāḥ |",
  "SA16n1276:3406": "(pṛ) ko nindādiduḥkhaṃ khamate |",
  "SA16n1276:3407": "(u) yo'nityatāṃ bhāvayati bahulīkaroti pratibudhyate sarvadharmā kṣaṇikāḥ,",
  "SA16n1276:3408": "nindako vedakaḥ sarvo'pi kṣaṇika iti |",
  "SA16n1276:3409": "tasya kutra dveṣa utpadyeta |",
  "SA16n1276:3410": "śūnyatācittasya samyak bhāvanayā kṣamamāṇa evaṃ cintayati dharmeṣu vatustaḥ śūnyeṣu ko nindakaḥ ko vā nindāvedaka iti |",
  "SA16n1276:3411": "yadi vastu satyaṃ tadā [ta]dvedanā kṣantavyā |",
  "SA16n1276:3412": "ahaṃ satyato doṣavān iti pūrvapuruṣāḥ satyaṃ vadanti,",
  "SA16n1276:3413": "kasmāt dviṣāmi |",
  "SA16n1276:3414": "yadi vastu satyaṃ |",
  "SA16n1276:3415": "te puruṣāḥ svayameva mṛṣāvādapāpaṃ labheran |",
  "SA16n1276:3416": "kasmādahaṃ dviṣāmīti |",
  "SA16n1276:3417": "aśubhanindāṃ śṛṇvan evaṃ cintayet sarve lokā yathākarma vipākaṃ vedayante |",
  "SA16n1276:3418": "mayā purā idaṃ nindākarma samupacitamāsīt |",
  "SA16n1276:3419": "tadidānīṃ pratyanubhavitavyam |",
  "SA16n1276:3420": "kasmād dviṣyāmīti |",
  "SA16n1276:3421": "yadi cāśubhanindāṃ śṛṇoti taddoṣamātmani bhāvayet |",
  "SA16n1276:3422": "ātmavaśenaiva kāyamanubhavāmi |",
  "SA16n1276:3423": "kāyaśca duḥkhabhājanam |",
  "SA16n1276:3424": "ato nindā'nubhavitavyeti |",
  "SA16n1276:3425": "kṣāntivihārī evaṃ cintayet padārthāḥ pratītyasamutpannāḥ |",
  "SA16n1276:3426": "idamaśubhaṃ nindākarma śrotravijñānamanovijñānaśabdādisamutpannam |",
  "SA16n1276:3427": "eṣu ahaṃ dvyaṅgasamanvitaḥ |",
  "SA16n1276:3428": "parastu śabdamātrasamanvitaḥ |",
  "SA16n1276:3429": "evañca mamaiva pāpāṅgaṃ bahu |",
  "SA16n1276:3430": "kasmāt dviṣāmi |",
  "SA16n1276:3431": "mayā śabdasyāsya nimittagrahaṇādeva daurmanasyopāyāsāḥ sambhavanti ityahameva duṣṭaḥ |",
  "SA16n1276:3432": "kṣāntimān na parān doṣayati |",
  "SA16n1276:3433": "kasmāt dveṣādīni pāpāni na sattvānāṃ doṣāḥ,",
  "SA16n1276:3434": "sattvā vyādhisamutthāpitacittatvādanīśvarāḥ |",
  "SA16n1276:3435": "yathā bhūtacikitsako bhūtoccāṭanādhyavasito bhūtameva dviṣati na tu rogiṇam |",
  "SA16n1276:3436": "ayaṃ vīryotsukaḥ kuśaladharmāṇāṃ sañcaya ārajyate |",
  "SA16n1276:3437": "ataḥ parapravādān na gaṇayati |",
  "SA16n1276:3438": "buddhānāryasaṅghañca smṛtvā na nindāḥ pramocayati |",
  "SA16n1276:3439": "yathā nindāpaṭavo brāhmaṇādayo buddhaṃ vividhaṃ nindanti |",
  "SA16n1276:3440": "yathā vā śāriputrādiṣu brāhmaṇaiḥ prayujyante'pavādanindāḥ |",
  "SA16n1276:3441": "kaḥ punarvādo'smāsu tanupuṇyeṣu |",
  "SA16n1276:3442": "kiñcedaṃ cintayet lokā akuśabahulā ātmajīvitamahṛtvaiva kaṭukaṃ kurvanti |",
  "SA16n1276:3443": "kiṃ punastāḍananindāmiti |",
  "SA16n1276:3444": "kiñcaivaṃ cintayet- aśubhanindādinā na mama duḥkhamiti vedanā kṣantavyā |",
  "SA16n1276:3445": "yathā bhagavān bhikṣūn śāsti-kāye krakaceṇa vidīrṇe'pi vedanā kṣantavyā |",
  "SA16n1276:3446": "kā punarnindā iti |",
  "SA16n1276:3447": "idamācaran sadā saṃsārānnirvidyate |",
  "SA16n1276:3448": "nindāyāṃ labdhāyāṃ nirvedaṃ bhūyasā mātrayā suniśritamavagamyākuśalamācarati |",
  "SA16n1276:3449": "sa jānāti ca nindāyā akṣamā ante duḥkhaṃvipākavedanā ityevaṃ cintayan narake mā bhūt pāta iti gurvīmapi nindāṃ vedayate |",
  "SA16n1276:3450": "so'tīva hryapatrapāsāpekṣaḥ cintayati ahaṃ mahāpuruṣasya bhagavataḥ śrāvako mārgabhāvayitā |",
  "SA16n1276:3451": "[mama] kathamutpādayedakāryaṃ kāyavākkarma iti |",
  "SA16n1276:3452": "kṣānticāribhirbodhisattvaiḥ śakrādibhiśca labhyaṃ kṣāntibalaṃ śrūyate ca |",
  "SA16n1276:3453": "ataḥ kṣāntiḥ kāryā ||",
  "SA16n1276:3454": "vyāpādavargaḥ ṣaḍviṃśatyuttaravaśatatamaḥ |",
  "SA16n1276:3455": "127 avidyāvargaḥ",
  "SA16n1276:3456": "śāstramāha-prajñaptyanuvartanamavidyā |",
  "SA16n1276:3457": "iti |",
  "SA16n1276:3458": "yathāhuḥ-pṛthagjanā ātmarutamanuvartante |",
  "SA16n1276:3459": "tatra nāsti vastuta ātmā nātmīyam |",
  "SA16n1276:3460": "dharmāṇāṃ samavāyaḥ kevalaṃ prajñaptyā puruṣa ityucyate |",
  "SA16n1276:3461": "pṛthagjanānāmavivekādātmacittaṃ pravartate |",
  "SA16n1276:3462": "ātmacittapravṛttiriyamavidyaiva |",
  "SA16n1276:3463": "(pṛ) bhagavānāha-pūrvāntājñānavidyā iti |",
  "SA16n1276:3464": "kasmāducyate |",
  "SA16n1276:3465": "ātmacittamātramiyamavidyeti |",
  "SA16n1276:3466": "(u) atītādau bahavo bhrāntāḥ |",
  "SA16n1276:3467": "ata āha-tatrājñānamavidyeti |",
  "SA16n1276:3468": "ata āha tasyājñānamavidyeti |",
  "SA16n1276:3469": "sūtre ca vidyāyā artho vivṛtaḥ-yasya kasyacit jñānaṃ vidyeti |",
  "SA16n1276:3470": "keṣāṃ dharmāṇāṃ jñānam |",
  "SA16n1276:3471": "rūpamanityamiti yathābhūtajñānam |",
  "SA16n1276:3472": "vedanā saṃjñā saṃskārā vijñānamanityamiti yathābhūtajñānam |",
  "SA16n1276:3473": "vidyāyā viruddhā vidyā'vidyā |",
  "SA16n1276:3474": "tathā ca yathābhūtā vidyā avidyaiva |",
  "SA16n1276:3475": "(pṛ) yathābhūtāvidyā yadyavidyā |",
  "SA16n1276:3476": "tarupāṣāṇādidharmā api avidyā syāt |",
  "SA16n1276:3477": "yathābhūtavidyāyā abhāvāt |",
  "SA16n1276:3478": "(u) maivam |",
  "SA16n1276:3479": "tarupāṣāṇāni cācittakāni na pūrvāntādi vikalpayanti |",
  "SA16n1276:3480": "avidyā tu vikalpinīti na tarupāṣāṇayoḥ samānā |",
  "SA16n1276:3481": "(pṛ) avidyā nāma dharmābhāvaḥ |",
  "SA16n1276:3482": "yathā puruṣasya cakṣuṣā rūpādarśanaṃ nādarśanadharmo bhavati |",
  "SA16n1276:3483": "ato vidyāyā abhāvamātramavidyā |",
  "SA16n1276:3484": "na dharmāntaram |",
  "SA16n1276:3485": "(u) maivam |",
  "SA16n1276:3486": "yadyabhāvo'vidyā |",
  "SA16n1276:3487": "pañcaskandheṣu asti pudgala iti mithyākalpanā ghaṭaśakale ca suvarṇasaṃjñotpadyata iti kasmādbhavati |",
  "SA16n1276:3488": "ato jñāyate mithyāvikalpasvabhāvā'vidyā |",
  "SA16n1276:3489": "na tu vidyāyā abhāvo'vidyeti |",
  "SA16n1276:3490": "avidyāpratyayāḥ saṃskārādayaḥ santatyā pravartante |",
  "SA16n1276:3491": "yadyabhāvaḥ kathamutpādayet |",
  "SA16n1276:3492": "(pṛ) na vidyā avidyā iti cet idānīṃ vidyāṃ vihāya sarve dharmā abhāvāḥ syuḥ |",
  "SA16n1276:3493": "ato naiko dharmo'vidyā bhavati |",
  "SA16n1276:3494": "(u) avidyeyaṃ svalakṣaṇata ucyate nānyadharmataḥ |",
  "SA16n1276:3495": "yathocyate akuśalamevākuśalasvarūpaṃ nāvyākṛtam |",
  "SA16n1276:3496": "tathā'vidyā'pi |",
  "SA16n1276:3497": "kusūlaṃ puruṣākāramapi puruṣagatyabhāvāt apuruṣa ityucyate |",
  "SA16n1276:3498": "evamiyaṃ vidyā savikalpā'pi yathābhūtaṃ na prajānātītyavidyetyucyate |",
  "SA16n1276:3499": "na tarupāṣāṇayorapi tathā |",
  "SA16n1276:3500": "(pṛ) yānyuktāni arūpamapratighamanāsravamasaṃskṛtamiti tāni sarvāṇi tadanyābhidhāyakāni |",
  "SA16n1276:3501": "kasmādavidyā'pi naivam |",
  "SA16n1276:3502": "(u) asti kadācidayaṃ nyāyaḥ |",
  "SA16n1276:3503": "akuśalādiṣu tu naivaṃ bhavati |",
  "SA16n1276:3504": "(pṛ) kecidāhuḥ-vidyāyā abhāvamātramavidyeti |",
  "SA16n1276:3505": "yathā prakāśābhāve tama iti |",
  "SA16n1276:3506": "(u) loke dvidhā vadanti-vidyāyā abhāvo'vidyeti |",
  "SA16n1276:3507": "kadācidviparītā vidyā avidyeti |",
  "SA16n1276:3508": "vidyāyā abhāvo'vidyeti yathā vadanti loke-adho'rūpadarśī,",
  "SA16n1276:3509": "badhiro'śabdaśroteti |",
  "SA16n1276:3510": "viparītā vidyā avidyeti-yathā rātrau sthāṇuṃ dṛṣṭvā puruṣa iti buddhirbhavati |",
  "SA16n1276:3511": "puruṣaṃ vā dṛṣṭvā sthāṇubuddhiḥ |",
  "SA16n1276:3512": "yadi kaścididamiti yathābhūtaṃ na prajānāti |",
  "SA16n1276:3513": "tadajñānam |",
  "SA16n1276:3514": "mithyācittaṃ kleśaḥ |",
  "SA16n1276:3515": "ayaṃ saṃskārāṇāṃ pratyayaḥ |",
  "SA16n1276:3516": "arhataḥ samucchedānna santi avidyāpratyayāḥ saṃskārāḥ |",
  "SA16n1276:3517": "yadi na vidyā avidyeti |",
  "SA16n1276:3518": "arhato buddhadharmeṣu vidyā nāstīti vidyā'vidyā syāt |",
  "SA16n1276:3519": "yo'vidyāvān na so'rhan |",
  "SA16n1276:3520": "[ato] jñātavyaṃ pṛthagasti avidyāsvarūpam |",
  "SA16n1276:3521": "idaṃ mithyācittamiti |",
  "SA16n1276:3522": "sarve kleśā asyā avidyāyā aṅgāni |",
  "SA16n1276:3523": "kasmāt |",
  "SA16n1276:3524": "sarveṣāṃ kleśānāṃ mithyācāra [rūpa]tvāt |",
  "SA16n1276:3525": "te puruṣāṇāṃ cittāvaraṇā andhatamorūpāḥ |",
  "SA16n1276:3526": "yathāha-kāmarāgī na dharmaṃ paśyati,",
  "SA16n1276:3527": "kāmarāgī na puṇyaṃ paśyati iti |",
  "SA16n1276:3528": "tatkāmopādātā andhatamobhūmaḥ |",
  "SA16n1276:3529": "evaṃ krodhamohāvapi |",
  "SA16n1276:3530": "sarve kleśāḥ saṃskārāṇāmutpādakāḥ |",
  "SA16n1276:3531": "uktantu sūtre-avidyāpratyayāḥ saṃskārā iti |",
  "SA16n1276:3532": "ato jñāyate sarve kleśā avidyā iti |",
  "SA16n1276:3533": "aśūnyatādarśino nityamastyavidyā |",
  "SA16n1276:3534": "kliṣṭāvidyāmātraṃ sarvasaṃskārāṇāṃ pratyayaḥ |",
  "SA16n1276:3535": "viparītā vidyā avidyetyucyate |",
  "SA16n1276:3536": "adṛṣṭaśūnyabhāvasya nityamastīyamavidyā |",
  "SA16n1276:3537": "ato jñāyate avidyāṅgāni sarve kleśā iti |",
  "SA16n1276:3538": "(pṛ) avidyā kathamutpadyate |",
  "SA16n1276:3539": "(u) asaddhetuṃ śrutvā cintayato'vidyotpadyate |",
  "SA16n1276:3540": "yathā asti dravyamastyavayavī asti cit,",
  "SA16n1276:3541": "sarve dharmā akṣaṇikāḥ,",
  "SA16n1276:3542": "nāsti punarbhavaḥ |",
  "SA16n1276:3543": "śabda ātmā, sa ca nityaḥ,",
  "SA16n1276:3544": "tṛṇavṛkṣādayaḥ sacetanā ityevamādimithyāgrahe sati avidyotpadyate |",
  "SA16n1276:3545": "asatkāraṇairvā'vidyotpadyate |",
  "SA16n1276:3546": "yaduta durmitrasaṃstavo'saddharmaśravaṇaṃ mithyāmanaskāro mithyāsamudācāra ityebhiścaturbhiḥ kāraṇairavidyotpadyate |",
  "SA16n1276:3547": "anyakleśajananapratyayāḥ sarve'vidyājananahetavaḥ |",
  "SA16n1276:3548": "avidyāhetubhyaścāvidyotpadyate |",
  "SA16n1276:3549": "yathā yavebhyo yavāḥ śālibhyaḥ śālayaḥ |",
  "SA16n1276:3550": "evaṃ yatrāsti sattvakalpanā,",
  "SA16n1276:3551": "tatrāvidyotpadyate |",
  "SA16n1276:3552": "kiñcoktaṃ sūtre-mithyāmanaskārapratyaye'vidyotpadyata iti |",
  "SA16n1276:3553": "mithyāmanaskāraścāvidyāyā nāmāntarameva |",
  "SA16n1276:3554": "puruṣaṃ dṛṣṭvā astīti buddheḥ pūrvameva puruṣamanaskāra utpadyate paścānniścaya ityato'vidyetyucyate |",
  "SA16n1276:3555": "idamubhayaṃ pūrvāparalakṣaṇamanyonyasahāyamutpadyate |",
  "SA16n1276:3556": "yathā vṛkṣātphalaṃ bhavati phalādvṛkṣaḥ |",
  "SA16n1276:3557": "avidyāyāḥ ke doṣāḥ |",
  "SA16n1276:3558": "(u) sarve vipattyupāyāsā avidyādhīnāḥ |",
  "SA16n1276:3559": "kasmāt |",
  "SA16n1276:3560": "[yasmāt] avidyātaḥ samutpadyante rāgādayaḥ kleśāḥ |",
  "SA16n1276:3561": "tebhyo'kuśalaṃ karma |",
  "SA16n1276:3562": "tataḥ kāyānubhavaḥ |",
  "SA16n1276:3563": "tatpratyayo vividhavipatyupāyāsānāṃ pratilābhaḥ |",
  "SA16n1276:3564": "yathoktaṃ sūtre-avidyānivṛtasya [bhikṣavo vālasya] tṛṣṇāsamprayuktasyaivamayaṃ kāyaḥ samudāgata iti |",
  "SA16n1276:3565": "siṃha nādasūtre coktam-upādānāni tṛṣṇānidānānīti | gāthā cāha-",
  "SA16n1276:3566": "yāḥ kāścidimā durgatayo'smiṃlloke paratra ca |",
  "SA16n1276:3567": "avidyāmūlakāḥ sarvā icchālobhasamucchrayāḥ || iti |",
  "SA16n1276:3568": "avidyāsamutpannatvātsarvakleśānām |",
  "SA16n1276:3569": "pṛthagjanā vedayante [sukhata] imān skandhān pañca [ye] 'śucayo'nityā duḥkhāḥ śunyā anātmakāḥ |",
  "SA16n1276:3570": "ya āryāḥ te tān duḥkhān vedayante |",
  "SA16n1276:3571": "samyaṅmanaskārātpañca skandhān prajahāti |",
  "SA16n1276:3572": "yathoktaṃ sūtre-ātmasaṃjñā mithyāviparyāsa iti prajānato na punarutpadyata iti |",
  "SA16n1276:3573": "ato'vidyāpratyayo bandho vidyāpratyayo mokṣa iti |",
  "SA16n1276:3574": "loke sattvā avidyābalādalpādabhiniveśādbahūnādīnavān na paśyanti |",
  "SA16n1276:3575": "yathā śalabhā agnau patanti |",
  "SA16n1276:3576": "yathā vā matsyā aṅkuśaṃ gilanti |",
  "SA16n1276:3577": "tathā sattvā api dṛṣṭe'lpāsvādagṛddhā bahūnādīnavān na pratīkṣante |",
  "SA16n1276:3578": "tīrthikagranthairutpannamithyādṛṣṭikā vadanti na santi puṇyādīni iti |",
  "SA16n1276:3579": "sarvamiyamavidyā |",
  "SA16n1276:3580": "asatāṃ mārgo'kuśalahetuḥ |",
  "SA16n1276:3581": "akuśalahetuḥ sarvo'vidyā |",
  "SA16n1276:3582": "mithyādṛṣṭyā kṛtakarmaṇā bhūyasā narake patanti |",
  "SA16n1276:3583": "mithyādṛṣṭayaḥ sarvā avidyayotpadyante |",
  "SA16n1276:3584": "buddho bhagavān sarvajñaḥ śāstā trayāṇāṃ dhātūnāṃ samyak caryāviśuddha āryavinīta ityādi tīrthikā na vivicya prajānanti |",
  "SA16n1276:3585": "yathā sadratnamandhā nirākurvanti |",
  "SA16n1276:3586": "ime'vidyāyā doṣāḥ |",
  "SA16n1276:3587": "kiñca sarvasattvānāṃ vipattyupāyasavipralopādayaḥ sarve'vidyādhīnāḥ |",
  "SA16n1276:3588": "sarve ca lābhasaṃsiddhiprakarṣā vidyādhīnāḥ |",
  "SA16n1276:3589": "yo vardhitāvidyaḥ sa ekāntato'vīcinarake patati |",
  "SA16n1276:3590": "yathā kalpādau janā āsvādastuccha ityanabhijñāya [tatra] rāgādhyavasāyamutpādayāmāsuḥ |",
  "SA16n1276:3591": "ato rūpabalāyurādayo vinaṣṭāḥ |",
  "SA16n1276:3592": "ato jñātavyamavidyayā sarve lābhāḥ pramuṣitā iti |",
  "SA16n1276:3593": "iyamavidyā ca tatprajñānamātreṇa prahīyate |",
  "SA16n1276:3594": "rāgādibhistu na tathā |",
  "SA16n1276:3595": "rāgacitte nāsti krodhaḥ |",
  "SA16n1276:3596": "krodhacitte nāsti rāgaḥ |",
  "SA16n1276:3597": "avidyā tu sarvacitteṣu vartate |",
  "SA16n1276:3598": "abhāvitaprajñasya cāvidyā sadā citte vartate |",
  "SA16n1276:3599": "sarvakleśeṣu avidyā prabalā |",
  "SA16n1276:3600": "yathoktaṃ sūtre-avidyā pāpīyasī gurvī durvimokā ca iti |",
  "SA16n1276:3601": "avidyā ca dvādaśanidānānāṃ mūlam |",
  "SA16n1276:3602": "asatyāmavidyāyāṃ karmāṇi nopacīyante na saṃsidhyanti |",
  "SA16n1276:3603": "kasmāt |",
  "SA16n1276:3604": "nahyasti arhatāṃ sattva[saṃjñā]lakṣaṇam |",
  "SA16n1276:3605": "avidyāvirahānna karmāṇyu pacīyante |",
  "SA16n1276:3606": "karmaṇāmanupacayādvijñānādīnyaṅgāni na punaḥ prādurbhavanti ato jñāyate avidyā sarvaduḥkhānāṃ mūlamiti |",
  "SA16n1276:3607": "pratyakṣaṃ dṛśyate khalu asminnaśucikāya āsaṅgaḥ,",
  "SA16n1276:3608": "anitye nityasaṃjñā ca |",
  "SA16n1276:3609": "yathā riktamuṣṭirbālānāmullāpanāya |",
  "SA16n1276:3610": "yathā ca māyā mūḍhānāṃ puraḥ pradarśayati mṛdaṃ suvarṇamiti |",
  "SA16n1276:3611": "prākṛtā mūḍhā dṛṣṭe pāpādhiṣṭhitā abhidhānenollapanīyā bhavanti |",
  "SA16n1276:3612": "tathā lokā api cakṣuṣā aśuci dṛṣṭvā tadvañcitā bhavanti |",
  "SA16n1276:3613": "caittā dharmā kṣaṇikāḥ,",
  "SA16n1276:3614": "nimittagrahaṇādutpadyante |",
  "SA16n1276:3615": "kṣaṇike rūpe mohānnimittaṃ gṛhṇanti |",
  "SA16n1276:3616": "tathā śabdādāvapi |",
  "SA16n1276:3617": "tasmāddurvimokā |",
  "SA16n1276:3618": "ime'vidyāyā doṣāḥ |",
  "SA16n1276:3619": "(pṛ) avidyābahulasya puṃsaḥ kāni lakṣaṇāni |",
  "SA16n1276:3620": "(u) ayaṃ bhayasthāne nirbhayo bhavati |",
  "SA16n1276:3621": "susthāne prītivigataḥ sajjanadveṣī durjanasnidgho'bhiprāyasya viparyayagrāhī priyamitre sadā pratikūlaḥ tucchavastuṣu sāragrāhī alpahrayapatrapo na vicikitsāpratīkṣī,",
  "SA16n1276:3622": "na pareṣāṃ tarpaṇa ātmanāpi durniṣevaṇo mūḍho'vijñātā sujīrṇamalinavastro bhramati |",
  "SA16n1276:3623": "ramyapradeśādaśucipradeśamandhakāre prayāti |",
  "SA16n1276:3624": "ātmanaivātmānaṃ mahāniti ślāghamānaḥ parasya laghūkaraṇe tṛpyati |",
  "SA16n1276:3625": "apathenātmaguṇān prakaṭayati |",
  "SA16n1276:3626": "doṣaṃ doṣa iti na vijānāti |",
  "SA16n1276:3627": "hitaṃ hitamiti na vijānāti |",
  "SA16n1276:3628": "apariśuddho'nairyāṇiko bhāṣaṇe'paṭuḥ sadā krodhopanāhamuditaḥ paropadeśaṃ viparyayato gṛhītvā [tatra] paramādhyāvasito durlabhamabhyasya suvinaśvaraṃ labhate |",
  "SA16n1276:3629": "labdhasyāpi nārtha vetti |",
  "SA16n1276:3630": "viditamapi mithyā viparyayati |",
  "SA16n1276:3631": "evamādilakṣaṇāni sarvāṇyavidyādhīnāni |",
  "SA16n1276:3632": "ato jñāyate'vidyā'pramāṇaduṣṭā ataḥ prahātavyeti |",
  "SA16n1276:3633": "(pṛ) kathaṃ prahātavyā |",
  "SA16n1276:3634": "(u) tattvajñānaṃ bhāvayato'vidyā prahīyate |",
  "SA16n1276:3635": "(pṛ) skandhadhātvāyatanānāṃ jñānamapi tattvajñānam |",
  "SA16n1276:3636": "kasmātsūtra uktam-avidyāyā bhaiṣajyaṃ pratītyasamutpādaḥ pratītyasamutpādabhāvanā vā iti |",
  "SA16n1276:3637": "(u) tīrthikā bahavo bhrāntāḥ |",
  "SA16n1276:3638": "hetau bhrāntā vadanti-īśvarā dayo lokakāraṇamiti |",
  "SA16n1276:3639": "vastutastu bhrāntā vadanti-asti dravyamastyavayavītyādi |",
  "SA16n1276:3640": "pratītyasamutpādā[di]dvayaṃ bhāvayato ['vidyā] prahī yate |",
  "SA16n1276:3641": "(pṛ) pratītyasamutpādo'vidyāyā bhaiṣajyam |",
  "SA16n1276:3642": "kasmāducyate dvayamiti |",
  "SA16n1276:3643": "(u) anyajñānasaṃjihīrṣayā |",
  "SA16n1276:3644": "skandhadhātvāyatanādi bhāvayannapi avidyāṃ bhinatti |",
  "SA16n1276:3645": "mithyādṛṣṭimātraṃ gurutarāvidyā |",
  "SA16n1276:3646": "mithyādṛṣṭiśca pratītyasamutpādapraheyā |",
  "SA16n1276:3647": "ato dvayamityucyate |",
  "SA16n1276:3648": "evaṃ rāgadveṣāvapi |",
  "SA16n1276:3649": "laukikā bhūyasā ghaṭādipade bhrāntāḥ |",
  "SA16n1276:3650": "yathā ghaṭapadaṃ śṛṇvato manasi saṃśaya udeti kiṃ rūpādiḥ ghaṭaḥ kiṃvā rūpādivyatirikto'nyo'sti ghaṭa iti |",
  "SA16n1276:3651": "evaṃ pañcaskandhātmakaḥ puruṣaḥ kiṃ vā tadvyatirikto'nyo'sti puruṣa iti |",
  "SA16n1276:3652": "samāhitacittaḥ kāya evātmā kāyādanya ātmā iti śāśvatocchadākhye'ntadvaye na patati |",
  "SA16n1276:3653": "yaḥ prajānāti ghaṭaḥ pratītyasamutpanno rūparasagandhasparśamaya iti |",
  "SA16n1276:3654": "evaṃ rūpādayaḥ skandhaḥ puruṣa iti |",
  "SA16n1276:3655": "[sa] evaṃ prajānan nāmajaṃ saṃśayaṃ prajahāti |",
  "SA16n1276:3656": "idaṃ nāma dharmāṇāṃ paramārthaṃ sañchādayati |",
  "SA16n1276:3657": "yathāha devatāparipṛcchāsūtram-",
  "SA16n1276:3658": "nāma sarvamadhvabhāvi nāma bhūyo na vidyate |",
  "SA16n1276:3659": "ekadharmasya nāmno'sya sarve dharmā vaśānugāḥ || iti |",
  "SA16n1276:3660": "kiñcāha-lokasya samudayaṃ paśyato'bhāvadṛṣṭirnirudhyate |",
  "SA16n1276:3661": "lokasya nirodhaṃ paśyato bhāvadṛṣṭirnirudhyate |",
  "SA16n1276:3662": "iti |",
  "SA16n1276:3663": "api coktam-saṃskārāṇāṃ santatiṃ pañcaskandhānāṃ saṃsaraṇaṃ vadanti |",
  "SA16n1276:3664": "ime'vidyādīnavāḥ pratītyasamutpādaṃ bhāvayato nirudhyanta iti |",
  "SA16n1276:3665": "ukta ñca sūtre-yaḥ pratītyasabhutpādaṃ paśyati sa dharmaṃ paśyati |",
  "SA16n1276:3666": "yo dharmaṃ paśyati sa buddhaṃ paśyatīti |",
  "SA16n1276:3667": "evaṃ yo nāmajaṃ saṃśayaṃ prajahāti so'parapratyayaḥ paramārthato buddhaṃ paśyati |",
  "SA16n1276:3668": "atastattvajñānādavidyā kṣīyate |",
  "SA16n1276:3669": "pratītyasamutpādaṃ samyak prajānan tattvajñānaṃ pratilabhate |",
  "SA16n1276:3670": "saṃkṣepata uktaṃ caturaśītidharmaskandhe-yā kācana prajñā sarvā sā'vidyāvyāvartinīti |",
  "SA16n1276:3671": "avidyā ca sarvakleśānāṃ mūlaṃ sarvakleśānāṃ sahakāriṇī cetyevaṃ pratītyasamutpāda [jñāne] avidyā prahīyate ||",
  "SA16n1276:3672": "avidyāvargaḥ saptaviṃśatyuttaraśatatamaḥ |",
  "SA16n1276:3673": "128 mānavargaḥ",
  "SA16n1276:3674": "(pṛ) trayaḥ kleśāḥ saṃsārasya mūlamityuktam |",
  "SA16n1276:3675": "ato'nyaḥ punarasti na vā |",
  "SA16n1276:3676": "(u) asti mānākhyaḥ |",
  "SA16n1276:3677": "(pṛ) katamo mānaḥ |",
  "SA16n1276:3678": "(u) mithyācittenātmana unnatirmāna ityucyate |",
  "SA16n1276:3679": "māno'yaṃbahuvidhaḥ |",
  "SA16n1276:3680": "avara ātmani unnatirmānaḥ |",
  "SA16n1276:3681": "sameṣu samatāmanyatā'pi māna ityucyate |",
  "SA16n1276:3682": "tatrātmabuddhinimittagrahadoṣasattvāt |",
  "SA16n1276:3683": "sameṣu ātmana unnatirmahāmānaḥ |",
  "SA16n1276:3684": "viśiṣṭeṣu ātmana unnatirabhimānaḥ |",
  "SA16n1276:3685": "pañcasu skandheṣu ātmanimittagraho'smimānaḥ |",
  "SA16n1276:3686": "asmimāno dvividho nimittapradarśano'nimittapradarśana iti |",
  "SA16n1276:3687": "nimittapradarśanaḥ pṛthagjanānāmātmamāno yaduta rūpamātmā,",
  "SA16n1276:3688": "rūpavānātmā,",
  "SA16n1276:3689": "ātmani rūpaṃ,",
  "SA16n1276:3690": "rūpa ātmā iti darśanam,",
  "SA16n1276:3691": "evaṃ yāvadvijñānamapi |",
  "SA16n1276:3692": "iti viṃśatidhā pradarśanāt nimittapradarśanaḥ |",
  "SA16n1276:3693": "animittapradarśanaḥ śaikṣajanānāmasmimānaḥ |",
  "SA16n1276:3694": "yathā sthaviraḥ kṣemaka āha-na khalvāyuṣman rūpamasmīti vadāmi,",
  "SA16n1276:3695": "na vedanā,",
  "SA16n1276:3696": "na saṃjñā,",
  "SA16n1276:3697": "na saṃskārā,",
  "SA16n1276:3698": "na vijñānam,",
  "SA16n1276:3699": "[nāpyanyatra vijñānādasmīti vadāmi] |",
  "SA16n1276:3700": "api ca ma āyuṣman pañcasūpādānaskandheṣu anusahagato'smīti mānaḥ asmīticchandaḥ asmītyanuśayo'samuddhataḥ |",
  "SA16n1276:3701": "[ityādi] |",
  "SA16n1276:3702": "ayamasmimāna ityucyate |",
  "SA16n1276:3703": "yaḥstrota āpattyādiphalaviśeṣānapratilabhya pratilabdhavāniti vadati so'dhimānaḥ |",
  "SA16n1276:3704": "(pṛ) alābhe kasmādbhavati lābhabuddhiḥ |",
  "SA16n1276:3705": "(u) dhyānābhyāse'lpāsvādalābhāt saṃyojanā nuśayaṃ vyāvartayati na punaścitte samudācarati |",
  "SA16n1276:3706": "ato'yaṃ māno bhavati |",
  "SA16n1276:3707": "śrutacintāmayaprajñābalena ca sadā kalyāṇamitramupasadya [ta]tsamudācāravivekamabhirocayati |",
  "SA16n1276:3708": "pañcaskandhānāṃ lakṣaṇamalpaṃ jñātvā strotaāpattyādiphalasaṃjñāmutpādayati |",
  "SA16n1276:3709": "[aya] madhimānaḥ |",
  "SA16n1276:3710": "(pṛ) adhimānasya ke doṣāḥ |",
  "SA16n1276:3711": "(u) ante daurmanasyopāyāsairbhavitavyam |",
  "SA16n1276:3712": "yathoktaṃ sūtre-yo bhikṣuḥ kathayati ahaṃ samuddhatavicikitsaḥ pratilabdhamārga iti |",
  "SA16n1276:3713": "[tasya] purata evaṃ kathayet-atigabhīraḥ pratītyasamutpādo lokottaradharma iti |",
  "SA16n1276:3714": "yadyayaṃ bhikṣurvastuto'pratilabdhamārgaḥ |",
  "SA16n1276:3715": "[tadā'sya] imaṃ dharmaṃ śṛṇvataḥ kaukṛtyopāyāso bhavati |",
  "SA16n1276:3716": "ato yatnenādhimānamimaṃ samucchindyāt |",
  "SA16n1276:3717": "adhimānini buddhā bhagavanto mahākāruṇikā api [taṃ] dūrīkṛtya na dharmāvavādaṃ kurvanti |",
  "SA16n1276:3718": "ataḥ samucchindyāt |",
  "SA16n1276:3719": "kiñcādhimānī dharmasya mithyādarśane viharati |",
  "SA16n1276:3720": "ato nāsti tāttviko guṇaḥ |",
  "SA16n1276:3721": "tadyathā vaṇik gabhīramahāsamudragato ratnābhāseṣvāsakto bhavati |",
  "SA16n1276:3722": "tathā'yamapi buddhaśāsanārṇavagataḥ alpaṃ dhyānasukhaṃ pratilabhya pāramārthikamārga iti tatrāsaṅgaṃ janayati |",
  "SA16n1276:3723": "adhimānī ante maraṇakāle na mārgaṃ vedayate |",
  "SA16n1276:3724": "ato yatnena pāramārthikatattvajñānamanviṣyāt |",
  "SA16n1276:3725": "adhimānī svārthaṃ vināśayati sammohañca bardhayati |",
  "SA16n1276:3726": "alabdhe labdhasaṃjñāvatvāt |",
  "SA16n1276:3727": "ato nātmānamātmanaiva vañcayet |",
  "SA16n1276:3728": "iti kṣipraṃ visṛjet |",
  "SA16n1276:3729": "yaduttamaṃ puruṣamavaraṃ vadanti |",
  "SA16n1276:3730": "tadayathā bhavatīti ayathāmāna ityucyate |",
  "SA16n1276:3731": "ayaṃ svayamucco'pi svātmabhāvamavanamayati |",
  "SA16n1276:3732": "yadaguṇāḥ santa ātmānamunnamayanti |",
  "SA16n1276:3733": "tanmithyāmāna ityucyate |",
  "SA16n1276:3734": "akuśaladharmairātmana uccakaraṇamapi mithyāmānaḥ |",
  "SA16n1276:3735": "yat sujane pūjye pṛṣṭhato'satkāra uddhatamānaḥ saḥ |",
  "SA16n1276:3736": "ityādi mānalakṣaṇam |",
  "SA16n1276:3737": "(pṛ) kathaṃ māna utpadyate |",
  "SA16n1276:3738": "(u) skandhānāṃ paramārthalakṣaṇamajānānāṃ māna utpadyate |",
  "SA16n1276:3739": "yathoktaṃsūtre-ye kecit [śramaṇā brāhmaṇā vā] anityena rūpeṇa [duḥkhena vipariṇāmadharmeṇa] śreṣṭho'hamasmīti samanupaśyanti |",
  "SA16n1276:3740": "sadṛśo['hamasmāti samanupaśyanti] hīno ['hamasbhīti samanupaśyanti] kimanyatra yathābhūtasyādarśanāt |",
  "SA16n1276:3741": "evaṃ yāvadvijñānamiti |",
  "SA16n1276:3742": "skandhānāṃ paramārthalakṣaṇaṃ jānatāṃ nāsti mānaḥ |",
  "SA16n1276:3743": "kāyānusmṛtiṃ bhāvayato nāsti mānaḥ |",
  "SA16n1276:3744": "yathā gauḥ śṛṅgamapekṣya tīkṣṇo bhavati |",
  "SA16n1276:3745": "tacchṛṅge gate na bhavati |",
  "SA16n1276:3746": "kāyo'śuciḥ navadvāreṣu malaprasrāvī |",
  "SA16n1276:3747": "kaḥ prājña imamapekṣya ucco'smīti [manyeta] evamādikāyānusmṛtipratyaye tu nāsti mānaḥ |",
  "SA16n1276:3748": "prājño jānāti sarve sattvā yadi vā daridrī yadi vā dhanī yadi vā pūjyo yadi vā jadhanyaḥ sarve'pi asthimāṃsasnāyusirāpañcasandhipeśīkalalasamavāyamayakāyāḥ,",
  "SA16n1276:3749": "jātijarāvyādhimaraṇadaurmanasyaparidevaduḥkhopāyāsasamanvitā rāgakrodhādipuṇyapāpakarmayuktā narakādidurgatibhāginaśceti |",
  "SA16n1276:3750": "kathamutpādayenmānam |",
  "SA16n1276:3751": "ābhyantaraṃ bāhyaṃ cittaṃ pratītyasamutpannaṃ sarvaṃ kṣaṇikamiti paśyato na bhavati mānaḥ |",
  "SA16n1276:3752": "cittasamādhiñca samyak bhāvayato na bhavati mānaḥ |",
  "SA16n1276:3753": "kasmāt |",
  "SA16n1276:3754": "nimitte'nugate hi māna utpadyate |",
  "SA16n1276:3755": "asati nimitte kutra mānamutpādayet |",
  "SA16n1276:3756": "kiñca prājñasya śīlādiṣu satsu na bhavati mānaḥ |",
  "SA16n1276:3757": "kasmāt |",
  "SA16n1276:3758": "śīlādayo hi sarve eṣāṃ kleśānāṃ kṣayakarāḥ |",
  "SA16n1276:3759": "asatsu guṇeṣu kaḥ prājño'sadvastuni mānamutpādayet |",
  "SA16n1276:3760": "anityatādilakṣaṇaṃ bhāvayato māno nirudhyate |",
  "SA16n1276:3761": "kaḥ prājño'nityena duḥkhena aśucinā padārthena mānaṃ kuryāt |",
  "SA16n1276:3762": "(pṛ) mānasya ke doṣāḥ |",
  "SA16n1276:3763": "(u) mānātkāyo bhavati |",
  "SA16n1276:3764": "kāyātsarvaṃ duḥkhaṃ pravartate |",
  "SA16n1276:3765": "yathāha bhagavān sūtre-yadāhaṃ māṇavako'bhūvam,",
  "SA16n1276:3766": "na tadā mānalakṣaṇamājñāsiṣam ahamiti vedanāvyākaraṇaṃ kutracidutpatsyata iti |",
  "SA16n1276:3767": "anyamānānāmaprahīṇatvāt |",
  "SA16n1276:3768": "sarve kleśā nimittagrahānuvartinaḥ |",
  "SA16n1276:3769": "ahamiti nimitteṣu mahat |",
  "SA16n1276:3770": "ato jñāyate mānātkāyo bhavatīti |",
  "SA16n1276:3771": "māno'yaṃ mohabhāgīyaḥ |",
  "SA16n1276:3772": "kasmāt |",
  "SA16n1276:3773": "cakṣuṣā rūpaṃ dṛṣṭvā ahaṃ paśyāmītyāha |",
  "SA16n1276:3774": "māno'yamanītyā ca pravartate |",
  "SA16n1276:3775": "kasmāt |",
  "SA16n1276:3776": "sarve lokā anityā duḥkhā anātmakāḥ |",
  "SA16n1276:3777": "kathamanena māno bhavati |",
  "SA16n1276:3778": "ato rāgadveṣamohāḥ paramānītayaḥ |",
  "SA16n1276:3779": "manoddhitaṃ karma tīkṣṇaṃ gurukañca |",
  "SA16n1276:3780": "gabhīrāsaktatvāt |",
  "SA16n1276:3781": "rāgoddhitantu nedṛśaṃ bhavati |",
  "SA16n1276:3782": "mānabalādrāgādayo vardhante |",
  "SA16n1276:3783": "anena rāgeṇa labdho gotrādimānastu vipulaṃ vardhate |",
  "SA16n1276:3784": "asmimānapratyayaṃ pravartate nīcakulam |",
  "SA16n1276:3785": "siṃhavyāghra vṛkeṣvapi bhavati |",
  "SA16n1276:3786": "asmātpratyayānnarake patati |",
  "SA16n1276:3787": "mānasya santyevamādīnyapramāṇānyavadyāni |",
  "SA16n1276:3788": "(pṛ) kiṃ mānabahulasya lakṣaṇam |",
  "SA16n1276:3789": "(u) ayaṃ samupāttadhārṣṭyo duḥsahabhāṣaṇo'satkāracitto'lpabhayaḥ svairācāramuditaḥ svayañca mahāduḥśāsano yatkiñcijjadhanya[mapi]svayaṃ bahumānī,",
  "SA16n1276:3790": "parakutsanapriyāluritīme doṣā durapaneyāḥ |",
  "SA16n1276:3791": "ato jñāninā nācaritavyāḥ |",
  "SA16n1276:3792": "māno'yaṃ sarvaguṇānāṃ vighaṭakatayā pravartate ||",
  "SA16n1276:3793": "mānavargo'ṣṭhāviṃśatyuttaraśatattamaḥ |",
  "SA16n1276:3794": "129 vicikitsāvargaḥ",
  "SA16n1276:3795": "śāstramāha-vicikitsā nāma tattvārthe buddhyaviniścaḥ kimasti vimuktiḥ kiṃ vā nāsti |",
  "SA16n1276:3796": "kimasti kuśalamakuśalam |",
  "SA16n1276:3797": "uta na |",
  "SA16n1276:3798": "kimasti ratnatrayam | uta na iti |",
  "SA16n1276:3799": "(pṛ) vṛkṣe saṃśayo bhavati kiṃ sthāṇuḥ kiṃ vā puruṣa iti |",
  "SA16n1276:3800": "mṛtpiṇḍe saṃśayo bhavati kiṃ mṛtpiṇḍaḥ uta kokila iti |",
  "SA16n1276:3801": "madhukare saṃśayo bhavati kiṃ madhukaraḥ kiṃ vā jambūphalamiti |",
  "SA16n1276:3802": "sarpe saṃśayo bhavati kiṃ sarpaḥ kiṃ vā rajjuriti |",
  "SA16n1276:3803": "ghoṭakamṛge saṃśayo bhavati kiṃ prabhā kiṃ vā salilaṃ iti |",
  "SA16n1276:3804": "evamādayaḥ saṃśayahetavaścākṣuṣavijñānajanakāḥ |",
  "SA16n1276:3805": "dhvanau saṃśayo bhavati kiṃ mayūrakṛta uta manuṣyakṛta iti |",
  "SA16n1276:3806": "gandhe saṃśayo bhavati kimutpalagandhaḥ uta saṃparkagandha iti |",
  "SA16n1276:3807": "rase saṃśayo bhavati kiṃ māṃsarasa uta māṃsābhāsarasa iti |",
  "SA16n1276:3808": "sparśe saṃśayo bhavati kimautpattikatantava uta paripakvatantava iti |",
  "SA16n1276:3809": "mānasavijñānantu nānāvidhasaṃśayajanakam |",
  "SA16n1276:3810": "yathā kimayaṃ dharmo dravyavān uta guṇamātram |",
  "SA16n1276:3811": "vimastyātmā uta na ityevamādayaḥ kiṃ saṃśayā na santi |",
  "SA16n1276:3812": "atra brūmaḥ |",
  "SA16n1276:3813": "sthāṇurvā puruṣo va ityevamādibhistu na kleśā bhavanti |",
  "SA16n1276:3814": "na ca te punarbhavasya pratyayā bhavanti |",
  "SA16n1276:3815": "kṣīṇāsravāṇāmapyetatsambhavāt |",
  "SA16n1276:3816": "(pṛ) vicikitseyaṃ kathamutpadyate |",
  "SA16n1276:3817": "(u) dvividhadharmadarśanaśravaṇajñānairvicikitsā bhavati |",
  "SA16n1276:3818": "kasmāt |",
  "SA16n1276:3819": "pūrvaṃ dvidhāvasthitaṃ padārthaṃ sthāṇuṃ puruṣañca dṛṣṭvā paścāddūrataḥ paśyati puruṣādi vastu tadā saṃśeta sthāṇurvā puruṣo veti |",
  "SA16n1276:3820": "tadā mṛdādāvapi |",
  "SA16n1276:3821": "dvidhāśravaṇam-yadi kaścicchṛṇoti asti puṇyaṃ pāpamiti |",
  "SA16n1276:3822": "paścācchṛṇoti loke nāstīti |",
  "SA16n1276:3823": "ataḥ saṃśayo bhavati |",
  "SA16n1276:3824": "dvidhājñānam-yadā deve varṣati nadī samṛddhā bhavati |",
  "SA16n1276:3825": "jalasetubhede'pi nadī samṛddhā |",
  "SA16n1276:3826": "yathā deve vivṛkṣati pipīlikāpotānyaṇḍavāhīni |",
  "SA16n1276:3827": "kasmiṃścit [kutracit] khanatyapi aṇḍasaṃkrānto gacchati |",
  "SA16n1276:3828": "mayūrakūjanaṃ puruṣo'pi kartuṃ śaknoti |",
  "SA16n1276:3829": "kiñcidvastu dṛśyaṃ yathā ghaṭaḥ |",
  "SA16n1276:3830": "kiñcidadṛśyaṃ yathā'lātacakram |",
  "SA16n1276:3831": "adṛśyaṃ vastu yathā vṛkṣamūlaṃ pṛthivyāmadhastāt jala[sthaṃ]vā |",
  "SA16n1276:3832": "kiñcidavastu adṛśyañca yathā dvitīyaṃ śiraḥ tṛtīyo bāhuḥ |",
  "SA16n1276:3833": "evamādibhirdvidhādharmadarśanaśravaṇajñānaiḥ saṃśayo bhavati |",
  "SA16n1276:3834": "aparīkṣya darśanācca saṃśayo bhavati |",
  "SA16n1276:3835": "yathā'tidūrādibhiraṣṭapratyayaiḥ |",
  "SA16n1276:3836": "dvidhāśraddhāvattvena ca saṃśayo bhavati |",
  "SA16n1276:3837": "yathā kaścidvadati-asti paraloka iti |",
  "SA16n1276:3838": "[anyaḥ] kaścidvadati nāstīti |",
  "SA16n1276:3839": "ubhayorapi puruṣayoḥ śraddhāvataḥ saṃśayo bhavati |",
  "SA16n1276:3840": "vimate vastuni yāvadviśiṣṭalakṣaṇaṃ na paśyati tāvatsaṃśayo bhavati |",
  "SA16n1276:3841": "viśiṣṭalakṣaṇaṃ paśyatastu saṃśayo na bhavati |",
  "SA16n1276:3842": "(pṛ) kathaṃ viśiṣṭhalakṣaṇaṃ paśyati |",
  "SA16n1276:3843": "(u) darśanaśravaṇajñānānāṃ viniścayādvigatasaṃśayo bhavati |",
  "SA16n1276:3844": "bhagavacchāsane yaḥ kāyena dharmatālakṣaṇaṃ sākṣātkaroti |",
  "SA16n1276:3845": "so'tyantavigatasaṃśayo bhavati |",
  "SA16n1276:3846": "yathā bodhisattvo bodhimaṇḍe niṣaṇṇo'vadat vyavasāyena brāhmaṇalabdhaṃ gamīraṃ dharmamabhisametya pratyayān jānan paśyaṃśca prakṣīṇasaṃśayajālo bhaveyamiti |",
  "SA16n1276:3847": "sadyuktiprajñālābhinaśca saṃśayaḥ prahīyate |",
  "SA16n1276:3848": "yathā jñānī saṃskārāṇāṃ pratītyasamutpādaṃ śrutvā vijñāya ca nirdhāsyati saṃsāro'nādirityevamādi |",
  "SA16n1276:3849": "(pṛ) vicikitsāyāḥ ke doṣāḥ |",
  "SA16n1276:3850": "(u) vicikitsābahulasya laukikaṃ lokottaraṃ sarvaṃ na sidhyati |",
  "SA16n1276:3851": "kasmāt |",
  "SA16n1276:3852": "sandidghaḥ pumān na kāryaṃ karma karoti |",
  "SA16n1276:3853": "yat karoti tat jaghanyaṃ bhavati |",
  "SA16n1276:3854": "sādhayitumakṣamatvāt |",
  "SA16n1276:3855": "uktañca sūtre-vicikitsā cittasyānuprarohaḥ |",
  "SA16n1276:3856": "tadyathā satṛṇakṣetre'nuprarohabahulatvādanyatṛṇānyeva na prarohanti |",
  "SA16n1276:3857": "kiḥ punaḥ śālisasyādīni |",
  "SA16n1276:3858": "evaṃ cittaṃ vicikitsāprasṛṣṭamasadvastunyeva samādadhāti |",
  "SA16n1276:3859": "kiṃ punaḥ samyak samādhau iti |",
  "SA16n1276:3860": "kiñcāha bhagavān-vicikitsā nāma tamaso rāśiriti |",
  "SA16n1276:3861": "sa tamaso rāśistrividhaḥ atīto'nāgataḥ pratyutpanna iti |",
  "SA16n1276:3862": "sa tamaso rāśirātmadṛṣṭīnāmuttisthānam |",
  "SA16n1276:3863": "puruṣo'yaṃ cittaṃ samādadhāno'pi mithyā samādadhāti |",
  "SA16n1276:3864": "vinā bhagavacchāsanaṃ na samyaksamādhimān iti vaktuṃ śakyate |",
  "SA16n1276:3865": "bahavaḥ sattvā āmaraṇaṃ vicikitsāvinaṣṭāḥ |",
  "SA16n1276:3866": "tadyathāha-aṣṭakādayaḥ pañcābhijñā maharṣayaḥ saṃśayālīḍhā vipannā iti |",
  "SA16n1276:3867": "saṃśayānasya dānādi kurvataḥ puṇyamavipākaṃ vā syādalpavipākaṃ vā |",
  "SA16n1276:3868": "kasmāt |",
  "SA16n1276:3869": "imāni puṇyakarmāṇi cittodgatāni |",
  "SA16n1276:3870": "tasya puruṣasya cittaṃ sadā vicikitsākaluṣitamityato nāsti kuśalam |",
  "SA16n1276:3871": "uktañca sūtre-vicikitsitacitto dānaṃ datvā pratyantabhūmau vipākaṃ vedayata iti |",
  "SA16n1276:3872": "kasmāt |",
  "SA16n1276:3873": "vicikitsābahulo naikāgracitto yathākālaṃ pāṇibhyāṃ prayacchati |",
  "SA16n1276:3874": "nāpi vividhaṃ satkāracittamutpādayati |",
  "SA16n1276:3875": "ataḥ pratyantabhūmau kṣudraṃ vipākaṃ vedayate |",
  "SA16n1276:3876": "tadyathā pāyāsyādayaḥ kṣudrarājāḥ |",
  "SA16n1276:3877": "(pṛ) nāstīyaṃ vicikitsā |",
  "SA16n1276:3878": "kasmāt |",
  "SA16n1276:3879": "vicikikitsā nāma caitasikadharmaḥ |",
  "SA16n1276:3880": "caitasikāśca kṣaṇikāḥ |",
  "SA16n1276:3881": "san na vicikitsā |",
  "SA16n1276:3882": "asan api na vicikitsā |",
  "SA16n1276:3883": "naikaṃ cittaṃ sat asaditi bhavati |",
  "SA16n1276:3884": "ato nāstīti jñāyate |",
  "SA16n1276:3885": "(u) nāhaṃ vadāmi kṣaṇikeṣvasti vicikitseti |",
  "SA16n1276:3886": "anirdhāritacittasantāno vicikitsetyākhyāyate |",
  "SA16n1276:3887": "na tasmin samaye cittaṃ nirdhārayati ayaṃ sthāṇurayaṃ puruṣa iti |",
  "SA16n1276:3888": "satanyamānamidaṃ cittamaśraddadhānatvādāvilam |",
  "SA16n1276:3889": "mithyādarśanādasti vā nāsti veti vicikitsanna śraddadhate |",
  "SA16n1276:3890": "aśraddheyaṃ dvividhā vicikitsāsambhavā mithyādarśanasambhavā iti |",
  "SA16n1276:3891": "vicikitsāsambhavā laghutarā |",
  "SA16n1276:3892": "mithyādarśanasambhavā tu gurutarā |",
  "SA16n1276:3893": "śraddhā ca dvividhā samyadgarśanasambhavā śravaṇasambhaveti |",
  "SA16n1276:3894": "samyadgarśanasambhavā śraddhā dṛḍhā bhavati śravaṇasambhavā tu naivaṃ bhavati ||",
  "SA16n1276:3895": "vicikitsāvarga ekonatriṃśaduttaraśatatamaḥ |",
  "SA16n1276:3896": "130 satkāyadṛṣṭivargaḥ",
  "SA16n1276:3897": "pañcasu skandheṣu ātmabuddhiḥ satkāyadṛṣṭiḥ |",
  "SA16n1276:3898": "vastuta ātmano'bhāvātpañcaskandhālambinītyucyate |",
  "SA16n1276:3899": "kāyaḥ pañcaskandhātmakaḥ |",
  "SA16n1276:3900": "tatrotpannā [ātma] dṛṣṭiḥ satkāyadṛṣṭirityucyate |",
  "SA16n1276:3901": "nirātmaka ātmanimittagrahaṇāt dṛṣṭirityākhyāyate |",
  "SA16n1276:3902": "(pṛ) pañcasu skandheṣu ātmeti nāmakaraṇe ko doṣaḥ |",
  "SA16n1276:3903": "yathā ghaṭādayaḥ padārthāḥ pratyekaṃ svalakṣaṇāḥ |",
  "SA16n1276:3904": "na tatrāsti doṣaḥ |",
  "SA16n1276:3905": "tathātmā'pi |",
  "SA16n1276:3906": "skandhavyatirikta ātmā'stīti brūvatastu doṣaḥ syāt |",
  "SA16n1276:3907": "(u) yadyapi na skandhavyatirikta ātmetyucyate |",
  "SA16n1276:3908": "tathā'pīdaṃ duṣṭam |",
  "SA16n1276:3909": "kasmāt |",
  "SA16n1276:3910": "tīrthikā hi vadanti-ātmā nityaḥ |",
  "SA16n1276:3911": "asminnadhvani kṛtakarmaṇāmante vipākavedanāt iti |",
  "SA16n1276:3912": "evaṃ bruvataḥ pañcaskandhā eva nityāḥ syuḥ |",
  "SA16n1276:3913": "ātmavādī manyate ātmā eka iti |",
  "SA16n1276:3914": "tathā sati pañcaskandhā eka eva syuḥ |",
  "SA16n1276:3915": "ityayaṃ doṣaḥ |",
  "SA16n1276:3916": "ātmagrahaśca duṣṭaḥ |",
  "SA16n1276:3917": "kasmāt |",
  "SA16n1276:3918": "ātmabuddhau hi ātmīya [buddhi] rasti |",
  "SA16n1276:3919": "ātmīye sati rāgadveṣādayaḥ sarve kleśāḥ samudbhavanti |",
  "SA16n1276:3920": "ato jñāyata ātmabuddhiḥ kleśānāmutpattisthānamiti |",
  "SA16n1276:3921": "yadyapīme na vadanti skandhavyatirikta ātmeti |",
  "SA16n1276:3922": "[tathāpi] skandheṣu nimittagrahānna [teṣāṃ] śūnyatāyāmavacaranti |",
  "SA16n1276:3923": "śūnya[tā]yāmanavacaraṇātkleśāḥ sambhavanti |",
  "SA16n1276:3924": "kleśebhyaḥ karma sambhavati |",
  "SA16n1276:3925": "karmato duḥkham |",
  "SA16n1276:3926": "evaṃ jananamaraṇasantāno'vicchinno bhavati |",
  "SA16n1276:3927": "ima ātmakalpanayā kāyaśiraścakṣurhastapādasyaudārikaṃ vivekameva na labhante |",
  "SA16n1276:3928": "kiṃ punaḥ skandhānāṃ vivekam |",
  "SA16n1276:3929": "eka ātmā nitya ātmeti samādānāt |",
  "SA16n1276:3930": "yo na vivecayati |",
  "SA16n1276:3931": "ko'vakrāmati śūnya[tāyā]m |",
  "SA16n1276:3932": "ātmadarśīnirvāṇabhīta ātmā na bhaviṣyatīti |",
  "SA16n1276:3933": "yathoktaṃ sūtre-pṛthagjanāḥ śūnyānātmatāṃ śrutvā mahābhītimutpādayanti ātmā na bhaviṣyati |",
  "SA16n1276:3934": "ato nāsti kiñcidupalabhyamiti |",
  "SA16n1276:3935": "evaṃ pṛthagjanā yāvatpāmopahataṃ kāyaṃ prārthayamānā na nirvāṇāya prayante |",
  "SA16n1276:3936": "yaḥ śūnyatājñānapratilābhī sa punarnirbhīto bhavati |",
  "SA16n1276:3937": "yathohopasenasūtram-",
  "SA16n1276:3938": "brahmacaryaṃ sucaritaṃ mārgaścāpi subhāvitaḥ |",
  "SA16n1276:3939": "tuṣṭa āyuḥkṣaye bhoti rogasyāpagame yathā || iti |",
  "SA16n1276:3940": "ātmāstīti yo vadati sa mithyādṛṣṭau patati |",
  "SA16n1276:3941": "yadyātmā nityaḥ tadā sukhaduḥkhayorvikāro na syāt |",
  "SA16n1276:3942": "asati vikāre nāsti puṇyaṃ pāpaṃ vā |",
  "SA16n1276:3943": "yadyanitya ātmā |",
  "SA16n1276:3944": "tadā nāsti paralokaḥ |",
  "SA16n1276:3945": "svabhāvato vimuktasyāpi nāsti puṇyaṃ pāpaṃ vā |",
  "SA16n1276:3946": "ato jñāyate satkāyadṛṣṭirgurutaraṃ pāpamiti |",
  "SA16n1276:3947": "kiñca satkāyadṛṣṭiko'tyantamūḍhaḥ |",
  "SA16n1276:3948": "pṛthagjanāḥ sarve satkāyadṛṣṭyā vikṣiptacittā bhavanti |",
  "SA16n1276:3949": "atyāsaṅgāt saṃsāre yātāyātā bhavanti |",
  "SA16n1276:3950": "yo nairātmyaṃ paśyati tasya yātāyātaṃ samucchidyate |",
  "SA16n1276:3951": "(pṛ) yadi pañcaskandhā anātmakāḥ |",
  "SA16n1276:3952": "kasmāt satvānāṃ tatrātmabuddhirbhavati |",
  "SA16n1276:3953": "(u) martyo devaḥ pumān strī iti nāmanimittaṃ śṛṇvataḥ saṃjñāvikalpādātmabuddhirutpadyate |",
  "SA16n1276:3954": "na tu hetunā |",
  "SA16n1276:3955": "hetvabhāvenātmabuddhirutpadyate yaduta yadyātmā nāsti kaḥ sukhaṃ sukhaṃ vedayet,",
  "SA16n1276:3956": "iryāpathavyavahāroddhitapuṇyapāpakarmaṇā vipākaṃ [ko] vedayeteti |",
  "SA16n1276:3957": "anādau saṃsāre ca cirasañcitamātmanimittantu tadanuśayasādhanam |",
  "SA16n1276:3958": "yathā ghaṭādinimittam |",
  "SA16n1276:3959": "ata ātmabuddhirutpadyate |",
  "SA16n1276:3960": "sarvavedanāskandheṣu ātmabuddhirutpadyate na tu vedanāyām |",
  "SA16n1276:3961": "ata ucyata ātmamatiryatrotpadyate tatrātmāstīti |",
  "SA16n1276:3962": "kasmāt |",
  "SA16n1276:3963": "na hi sarvatrātmamatirbhavati |",
  "SA16n1276:3964": "vyāmohādātmamatirutpadyate |",
  "SA16n1276:3965": "tadyathā andha [kalpa] sya śakalādi labdhvā suvarṇamaṇisaṃjñā bhavati |",
  "SA16n1276:3966": "kiñcāyaṃ śūnyatāvivekajñānālābhī mohātpaśyatyātmānam |",
  "SA16n1276:3967": "tadyathā māyā[marīcī] gandharvanagarālātacakrādiṣu astīti matirbhavati |",
  "SA16n1276:3968": "(pṛ) paśyāmaḥ khalu pratyakṣaṃ rūpakāye keśanakharomādyavayavān pratyekaṃ vibhinnān |",
  "SA16n1276:3969": "kaḥ sacetanastānātmānaṃ manyeta |",
  "SA16n1276:3970": "(u) kecitpaśyanti ātmānaṃ yavasadṛśaṃ sarṣapādisamānaṃ hṛdayāntarvartinañca |",
  "SA16n1276:3971": "brāhmaṇānāmātmā śuklaḥ |",
  "SA16n1276:3972": "kṣatriyāṇāmātmā pītaḥ |",
  "SA16n1276:3973": "vaiśyānāmātmā raktaḥ |",
  "SA16n1276:3974": "śūdrāṇāmātmā kṛṣṇa iti |",
  "SA16n1276:3975": "uktañca vede-",
  "SA16n1276:3976": "purāsīnmahān puruṣa ādityavarṇaḥ tamasaḥ parastāt |",
  "SA16n1276:3977": "tamevaṃ vidvānamṛta iha",
  "SA16n1276:3978": "bhavati | nānyaḥ panthā vidyate ['yanāya] |",
  "SA16n1276:3979": "aṇoraṇiyān mahato mahīyān",
  "SA16n1276:3980": "ātmā guhāyāṃ nihito'sya jantoḥ |",
  "SA16n1276:3981": "tamakratuḥ paśyati [vītaśokaḥ] sūtraṃ",
  "SA16n1276:3982": "maṇigaṇeṣviva |",
  "SA16n1276:3983": "evaṃ kecinmanyante rūpamātmeti |",
  "SA16n1276:3984": "sthūlacetanā āhuḥ vedanā''tmeti |",
  "SA16n1276:3985": "vṛkṣaśilādau vedanāyā abhāvāt jñeyaṃ vedanaivātmeti |",
  "SA16n1276:3986": "madhyamacetanā āhuḥ saṃjñā ātmā,",
  "SA16n1276:3987": "sukhaduḥkhayoratītayorapi [tat] saṃjñāvadātmeti buddhi[sattvā] t |",
  "SA16n1276:3988": "sūkṣmacetanā āhuḥ saṃskāra ātmeti |",
  "SA16n1276:3989": "ghaṭādāvatīte'pi [tat] cetanāvānātmeti buddheḥ |",
  "SA16n1276:3990": "paramasūkṣmacetanā āhu-vijñānamātmeti |",
  "SA16n1276:3991": "cetanā'pi audārikī |",
  "SA16n1276:3992": "cetanāyāmasyāmatītāyāmapi [tat] vijñānavānātmeti buddheriti jānanti |",
  "SA16n1276:3993": "[yasya] pañcasu skandheṣu ātmabuddhirbhavati |",
  "SA16n1276:3994": "na sa vivecayati vedanādīn skandhān |",
  "SA16n1276:3995": "rūpaṃ cittañca sammiśrya ātmasaṃjñā samutpadyate |",
  "SA16n1276:3996": "yathā rūpādicaturdharmasāmānye ghaṭasaṃjñotpadyate |",
  "SA16n1276:3997": "rūpādivibhāgena viṃśatibhāgaiḥ paśyati rūpamātmeti |",
  "SA16n1276:3998": "kasmāt |",
  "SA16n1276:3999": "rūpavānayamātmeti pratīto dharmo vedanādīnāmāśrayaḥ |",
  "SA16n1276:4000": "vedanādaya ime rūpe pratibaddhā ityata ucyate rūpa[vān] ātmeti |",
  "SA16n1276:4001": "kecidvedanādigataṃ rūpaṃ paśyanti |",
  "SA16n1276:4002": "vedanādaya ime'nupalabhyamānadharmā ityato rūpamāśrayante |",
  "SA16n1276:4003": "yathā ākāśo'nupalabhya ityataḥ pṛthivyādaya āśrīyante |",
  "SA16n1276:4004": "eva [mātmadṛṣṭe] viṃśatibhāgā mohādbhavanti |",
  "SA16n1276:4005": "(pṛ) cakṣurādiṣu kasmānnocyata ātmeti bhāgaḥ |",
  "SA16n1276:4006": "(u) asti ca |",
  "SA16n1276:4007": "yathoktaṃ sūtre-yadyāha kaścit yaccakṣurayamātmeti |",
  "SA16n1276:4008": "tanna yujyate |",
  "SA16n1276:4009": "kasmāt |",
  "SA16n1276:4010": "cakṣurutpannavināśi |",
  "SA16n1276:4011": "yadi cakṣurayamātmā |",
  "SA16n1276:4012": "tadā ātmā utpannavināśī syāt |",
  "SA16n1276:4013": "cakṣurādīni pṛthak pṛthagviśiṣṭalakṣaṇāni |",
  "SA16n1276:4014": "yadyucyate cakṣurātmeti |",
  "SA16n1276:4015": "śrotrādayo nātmā syuḥ |",
  "SA16n1276:4016": "tattu na yujyate |",
  "SA16n1276:4017": "yadi śrotrādayaḥ punarā [tmā] |",
  "SA16n1276:4018": "tadā eka eva pumān bahvātmā syāt |",
  "SA16n1276:4019": "rūpādīnāṃ saviśeṣatvāt vaktuṃ śakyaṃ rūpamevā na vedanādaya iti |",
  "SA16n1276:4020": "(pṛ) nāstyātmeti yadvacanam |",
  "SA16n1276:4021": "sāpi mithyādṛṣṭiḥ |",
  "SA16n1276:4022": "kathamidam |",
  "SA16n1276:4023": "(u) asti satyadvayam |",
  "SA16n1276:4024": "paramārthato'styātmeti yadvacanaṃ sā satkāyadṛṣṭiḥ |",
  "SA16n1276:4025": "saṃvṛtito nāsti ātmeti vacanaṃ mithyādṛṣṭiḥ |",
  "SA16n1276:4026": "lokasatyato'styātmā paramārthato nāstyātmeti vacanaṃ samyak dṛṣṭiḥ |",
  "SA16n1276:4027": "paramārthato nāsti saṃvṛtito'stīti vadan na dṛṣṭau patati |",
  "SA16n1276:4028": "evamasti nāstīti vacanaṃ jñeyam |",
  "SA16n1276:4029": "yathā vyāghrī svapotaṃ mukhenāpaharati atiniṣṭhuragrahaṇe kṣataṃ [bhavediti] atiśithilagrahaṇe bhraṃśo [bhavediti] |",
  "SA16n1276:4030": "evamāstitvaṃ pratipannaścetsatkāyadṛṣṭau patati |",
  "SA16n1276:4031": "ātmanāstitvaṃ pratipannaścenmithyādṛṣṭau patati |",
  "SA16n1276:4032": "kṛtahānamakṛtābhyāgama ubhayaṃ duṣṭam |",
  "SA16n1276:4033": "nāstīti pratipannasya [kṛta]hānam |",
  "SA16n1276:4034": "ātmāstīti pratipannasyā [kṛtā] bhyāgamaḥ |",
  "SA16n1276:4035": "ataḥ sūtra uktaṃ-dvāvantau parihāryāviti |",
  "SA16n1276:4036": "paramārthato nāstīti vadan saṃvṛtito'stīti ca vadan antadvayaṃ parityajya madhyamāyāṃ pratipadi caratītyākhyāyate |",
  "SA16n1276:4037": "buddhaśāsanamavivādamanutkarṣaṇam |",
  "SA16n1276:4038": "paramārthato nāstītyuktau paṇḍito notkarṣati |",
  "SA16n1276:4039": "saṃvṛtito'stītyuktau pāmaro na vivadate |",
  "SA16n1276:4040": "tathāgataśāsane'śāśvatānucchedā pariśuddhā madhyamā pratipat |",
  "SA16n1276:4041": "paramārthato nāstitayā na śāśvataḥ |",
  "SA16n1276:4042": "saṃvṛtitostitayā nocchedaḥ |",
  "SA16n1276:4043": "(pṛ) yo dharmaḥ paramārthato nāsti sa sutarāṃ nāstīti syāt |",
  "SA16n1276:4044": "kena punarucyate saṃvṛtito'stīti |",
  "SA16n1276:4045": "(u) sarvairlaukikairvyavahriyate astīti yaduta karma karmavipāko yadi vā bandho yadi vā mokṣa iti |",
  "SA16n1276:4046": "ime sarve mohajāḥ |",
  "SA16n1276:4047": "kasmāt |",
  "SA16n1276:4048": "ime pañcaskandhāḥ śūnyā māyopamāḥ jvālāvacca santānenotpannatvāt |",
  "SA16n1276:4049": "pṛthagjanānāṃ titīrṣayā astītivacanamanuvartate |",
  "SA16n1276:4050": "yadi nāstīti vadet |",
  "SA16n1276:4051": "tadā pṛthagjanā vyāmuhya yadi vā ucchedavāde pateyuḥ yadi vā skandhānāṃ nāstītākathane avineyāḥ syuḥ |",
  "SA16n1276:4052": "puṇyapāpādikarmabhirbandho vā mokṣo vā na sidhyet |",
  "SA16n1276:4053": "yastaṃ mohavādaṃ vināśayati |",
  "SA16n1276:4054": "saḥ svayameva śūnyatāyāmavatarati |",
  "SA16n1276:4055": "tadāsya sarvā mithyādṛṣṭayo na bhavanti |",
  "SA16n1276:4056": "ataḥ paramārthasatyaṃ paścāducyate |",
  "SA16n1276:4057": "yathā strīpuṃnimittavyāvṛttaye kāyapratyavekṣaṇamādāvupadiśyate |",
  "SA16n1276:4058": "atha keśaromanakhādibhiḥ kāyavikalpalakṣaṇa [mupadiśyate] pañcaskandhamātramastīti |",
  "SA16n1276:4059": "atha śūnyatālakṣaṇena pañcaskandhanirodhalakṣaṇa [mupadiśyate] |",
  "SA16n1276:4060": "pañcaskandhanirodhalakṣaṇaṃ paramārthasatyamityucyate |",
  "SA16n1276:4061": "saṃvṛtyā'stīti kathane na tadā punaḥ paramārthato nāstīti vacanamapekṣyate |",
  "SA16n1276:4062": "uktañca sūtre-yaḥ sarvadharmān niḥsvabhāvān prajānāti sa śūnyatāyāmavatarati |",
  "SA16n1276:4063": "iti |",
  "SA16n1276:4064": "ato jñāyate pañca skandhā api na santīti |",
  "SA16n1276:4065": "uktañca paramārthaśūnyatāsūtre-cakṣurādi paramārthato nasti |",
  "SA16n1276:4066": "asti tu saṃvṛtita iti |",
  "SA16n1276:4067": "mahāśūnyatāsūtra uktam-yadidaṃ jarāmaraṇamiti vacanaṃ yadi vāyaṃ puruṣo jarāmaraṇa [-lakṣaṇa] iti vacanaṃ |",
  "SA16n1276:4068": "yadi vā tīrthikānāṃ vacanaṃ kāya eva jīvaḥ,",
  "SA16n1276:4069": "yadivānyaḥ kāyo'nyo jīva itīdamekārthakaṃ,",
  "SA16n1276:4070": "vyañjanameva nānā |",
  "SA16n1276:4071": "kāya eva jīvaḥ anyaḥ kāyo'nyo jīva itīdaṃ vacane na brahmacaryaṃ bhavati |",
  "SA16n1276:4072": "yaḥ pratiṣedhaḥ ayaṃ puruṣo jarāmaraṇa[lakṣaṇa] iti nairātmyasyābhidhānam |",
  "SA16n1276:4073": "yaḥ pratiṣedha idaṃ jarāmaraṇamiti tat jarāmaraṇasya vyāvartanam |",
  "SA16n1276:4074": "yāvadavidyāyāḥ iti |",
  "SA16n1276:4075": "ato jñāyate paramārthato na jarāmaraṇādi |",
  "SA16n1276:4076": "saṃvṛtyā tūcyate jātipratyayaṃ jarāmaraṇam |",
  "SA16n1276:4077": "iyamucyate madhyamā pratipat |",
  "SA16n1276:4078": "kiñcoktaṃ rādhasūtre-rūpaṃ rādha yūyaṃ vikirata vidhamata vidhvaṃsata vikrīḍanakaṃ kuruta [tṛṣṇā] kṣayāya [pratipadyata] tadyathā pāṃsvāgārikāḥ |",
  "SA16n1276:4079": "avastutvāt kṣayāya bhāvyā iti |",
  "SA16n1276:4080": "skandhā api kṣayāya [bhāvyāḥ] |",
  "SA16n1276:4081": "paramārthato'bhāvāt skandhavṛttilakṣaṇavṛttimanusarato nātmamatiratyantaṃ prahīyate |",
  "SA16n1276:4082": "hetupratyayānāmanirodhāt |",
  "SA16n1276:4083": "yathā vṛkṣaḥ paraśunā chinno bhasmasātkṛtaḥ |",
  "SA16n1276:4084": "tathā'pi [tatra] vṛkṣasaṃjñāmanuvartate |",
  "SA16n1276:4085": "yadā tu mahāvāte opūyate jalena vā pravāhitaḥ tadā vṛkṣasaṃjñā nirudhyate |",
  "SA16n1276:4086": "evaṃ yadā vidhvaṃsitāni vikrīḍanakaṃ kṛtāni vikīrṇāni vidhmātāni niruddhāni pañcaskandhalakṣaṇāni,",
  "SA16n1276:4087": "tasmin samaye śūnyatālakṣaṇaṃ sampannaṃ bhavati |",
  "SA16n1276:4088": "yathāha sūtram-rādha yūyaṃ [rūpaṃ] vidhvaṃsata vikrīḍanakaṃ kuruta vikirata vidhamata bhāgaśo vidalayata sattvakṣayāya iti |",
  "SA16n1276:4089": "asmin sūtra uktam-pañcaskandhā anityāḥ sattvaśūnyāḥ na santīti |",
  "SA16n1276:4090": "pūrvasmin sūtra uktam-pañcaskandhā vikīrṇā niruddhāḥ te dharmaśūnyā bhavanti iti ||",
  "SA16n1276:4091": "satkāyadṛṣṭivargastrīṃśatyuttaraśatatamaḥ |",
  "SA16n1276:4092": "131 anta[graha]dṛṣṭivargaḥ",
  "SA16n1276:4093": "dharmāḥ samucchidyante vā śāśvatā vā iti yadidaṃ vacanaṃ tadanta[graha] dṛṣṭirityucyate |",
  "SA16n1276:4094": "kecidābhidharmikā āhuḥ-yadā kaścidāha ātmā śāśvato vā aśāśvato veti iyamevāntagrahadṛṣṭiḥ na sarve dharmāḥ[śāśvatā vā aśāśvatā vā] iti |",
  "SA16n1276:4095": "kasmāt |",
  "SA16n1276:4096": "dṛṣṭaṃ khalu pratyakṣaṃ [yat] bāhyaṃ vastu samucchidyata iti |",
  "SA16n1276:4097": "uktañca sūtre-astīti darśanaṃ śāśvatagrahaḥ |",
  "SA16n1276:4098": "nāstīti darśanamucchedagraha iti |",
  "SA16n1276:4099": "kāya eva jīva ityucchedadṛṣṭiḥ |",
  "SA16n1276:4100": "anyaḥ kāyo 'nyo jīva iti śāśvatadṛṣṭiḥ |",
  "SA16n1276:4101": "nāsti karma paraṃ maraṇāditi ucchedadṛṣṭiḥ |",
  "SA16n1276:4102": "asti karma paraṃ maraṇāditi śāśvatadṛṣṭiḥ |",
  "SA16n1276:4103": "asti ca nāsti ca karma paraṃ maraṇādityatra yadastīti sa śāśvata[vādaḥ] yannāstīti sa ucchedavādaḥ |",
  "SA16n1276:4104": "naivāsti na ca nāstītyapyevam |",
  "SA16n1276:4105": "(pṛ) ayaṃ caturtho graho na dṛṣṭiḥ syāt |",
  "SA16n1276:4106": "(u) lokasatyato'pi pudgalarahitatvāddharmāṇāṃ dṛṣṭirityucyate |",
  "SA16n1276:4107": "śāśvato'śāśvataḥ antavānanantavānityādi catuṣkoṭikamapyevam |",
  "SA16n1276:4108": "uktañca sūtre-ṣaṭ sparśāyatanāni nirudhyante santyanyānīti śāśvatavādaḥ |",
  "SA16n1276:4109": "na santyanyānīti uccheda[vāda] iti |",
  "SA16n1276:4110": "ātmā pūrvamakarot paścātkariṣyatīti yaddarśanaṃ sā śāśvatadṛṣṭiḥ ātmā pūrvaṃ nākarot paścānna kariṣyatītīyamucchedadṛṣṭiḥ |",
  "SA16n1276:4111": "api cāha mithyādṛṣṭisūtram-puruṣasya saptakāyāḥ pṛthivyaptejovāyavaḥ sukhaṃduḥkhaṃ jīvitamiti |",
  "SA16n1276:4112": "mriyamāṇasya catvāri mahābhūtāni tammūlapratiśaraṇānīndriyāṇyākāśapratiśaraṇāni iti |",
  "SA16n1276:4113": "kiñcāha-kṣureṇa ca krakacena prāṇino hatvā [eka] māṃsapuṃñca kuryāt nāsti [tato nidānaṃ]pāpaṃ [nāsti pāpasyāgama] iti |",
  "SA16n1276:4114": "iyamucchedadṛṣṭiḥ |",
  "SA16n1276:4115": "brahmajālasūtra ucchedadṛṣṭilakṣaṇamuktam |",
  "SA16n1276:4116": "asti paralokaḥ yaḥ kārakaḥ sa eva vedaka iti yadvacanam |",
  "SA16n1276:4117": "iyaṃ śāśvatadṛṣṭirityucyate |",
  "SA16n1276:4118": "(pṛ) śāśvatocchedadṛṣṭiḥ kathamutpadyate |",
  "SA16n1276:4119": "(u) yena hetunā bhavati tathāgataḥ paraṃ maraṇāditi vadanti tato nidānaṃ śāśvatadṛṣṭirbhavati |",
  "SA16n1276:4120": "yena hetunā na bhavati tathāgataḥ paraṃ maraṇāditi vadanti tato nidānamucchedadṛṣṭirbhavati |",
  "SA16n1276:4121": "(pṛ) kathamiyaṃ dṛṣṭiḥ prahīyate |",
  "SA16n1276:4122": "(u) śūnyatāṃ samyagbhāvayato nāstyātmadṛṣṭiḥ |",
  "SA16n1276:4123": "asatyāmātmadṛṣṭau nāstyantadvayam |",
  "SA16n1276:4124": "yathoktaṃ yamakasūtre-nāstyaikakasmin skandhe tathāgataḥ |",
  "SA16n1276:4125": "nāsti samudite skandhe tathāgataḥ |",
  "SA16n1276:4126": "nāsti cānyatra skandhāttathāgataḥ |",
  "SA16n1276:4127": "evaṃ dṛṣṭa eva dharme [tathāgato]'nupalabhyamānaḥ |",
  "SA16n1276:4128": "kathaṃ vaktavyaṃ [yathā] kṣīṇāsravo'rhan kāyasya bhedā [ducchetsyati vinaṃkṣyati] na bhavati paraṃ maraṇāditi |",
  "SA16n1276:4129": "ato jñāyate nopalabhyate pudgala iti |",
  "SA16n1276:4130": "pudgalasyānupalambhādātmadṛṣṭiḥ śāśvatocchedadṛṣṭiśca nāsti |",
  "SA16n1276:4131": "dharmāḥ pratityasamutpannā iti paśyato nāstyantadvayam |",
  "SA16n1276:4132": "yathā punaruktam-lokasamudayaṃ paśyato'bhāvadṛṣṭirnirudhyate |",
  "SA16n1276:4133": "lokanirodhaṃ paśyato bhāvadṛṣṭirnirudhyata iti |",
  "SA16n1276:4134": "madhyamāyāṃ pratipadi viharataścāntadvayaṃ nirudhyate |",
  "SA16n1276:4135": "kasmāt |",
  "SA16n1276:4136": "dharmāṇāṃ santatyotpādaṃ paśyata ucchedadṛṣṭi rnirudhyate |",
  "SA16n1276:4137": "[teṣāṃ] kṣaṇikatāṃ paśyataḥ śāśvatadṛṣṭirnirudhyate |",
  "SA16n1276:4138": "kiñcoktam-na pañcaskandhāstathāgataḥ |",
  "SA16n1276:4139": "na cāsti anyatra skandhāttathāgata iti |",
  "SA16n1276:4140": "ato jñāyate nocchedo na śāśvata iti |",
  "SA16n1276:4141": "kāyādanya upalabhyata ityato naikaḥ kāyena bhavati |",
  "SA16n1276:4142": "sahāyaṃ sattva ityato nānyo bhavati |",
  "SA16n1276:4143": "pañcaskandhāḥ punaḥ santanyanta ityataḥ sattvo jāyate mriyata iti vaktameva na prabhavati |",
  "SA16n1276:4144": "santānena pravṛttatvādanya iti na vaktuṃ śakyate |",
  "SA16n1276:4145": "santānasyaikatvenābhidhānāt |",
  "SA16n1276:4146": "ime skandhāste skandhāścānya ityabhidhānāt śāśvatavādo na bhavati |",
  "SA16n1276:4147": "svasantānapratyayabalena pravartata ityata ucchedavādo na bhavati |",
  "SA16n1276:4148": "antagrahadṛṣṭivarga ekatriṃśaduttaraśatatamaḥ |",
  "SA16n1276:4149": "132 mithyādṛṣṭivargaḥ",
  "SA16n1276:4150": "vastutaḥ satsu dharmeṣu nāstīti cittotpādanaṃ mithyādṛṣṭiḥ |",
  "SA16n1276:4151": "yathā vadanti na santi catussatyāni trīṇi ratnānītyādi |",
  "SA16n1276:4152": "ūktañcasūtre-katamā bhikṣavo mithyādṛṣṭiḥ,",
  "SA16n1276:4153": "nāsti dattaṃ nāstīṣṭaṃ,",
  "SA16n1276:4154": "nāsti hutaṃ,",
  "SA16n1276:4155": "nāstisukṛtaduṣkṛtānāṃ phalaṃ vipākaḥ |",
  "SA16n1276:4156": "nāstyayaṃ lokaḥ nāsti paro lokaḥ,",
  "SA16n1276:4157": "nāsti mātā nāsti pitā,",
  "SA16n1276:4158": "na santi sattvā aupapātikāḥ,",
  "SA16n1276:4159": "na santi śramaṇabrāhmaṇāḥ samyaggatāḥ samyak pratipannā ya imaṃ lokaṃ parañca lokaṃ svayamabhijñāya sākṣātkṛtya pravedayanti-kṣīṇā me jātiruṣitaṃ brahmacaryaṃ kṛtaṃ karaṇīyaṃ nāparamitthatvāya iti |",
  "SA16n1276:4160": "dattaṃ [yat] parahitāya prayacchati |",
  "SA16n1276:4161": "iṣṭhaṃ iti vedokto devānāṃ kṛte yāgaḥ |",
  "SA16n1276:4162": "hutamiti devebhyo ghṛtādidravyahomaḥ |",
  "SA16n1276:4163": "sukṛtamiti trayāṇāṃ sukṛtakarmaṇāmiṣṭaphalapratilābhaḥ |",
  "SA16n1276:4164": "duṣkṛtamiti trayāṇāṃ duṣkṛtakarmaṇāmaniṣṭaphalapratilābhaḥ |",
  "SA16n1276:4165": "sukṛtaduṣkṛtakarmaṇāṃ[phalaṃ] vipākaḥ ihalokaśubhāśubhakīrtyādiḥ devakāyādayaḥ pāralauke vipākaśca |",
  "SA16n1276:4166": "ayaṃ loka iti vartamānaḥ |",
  "SA16n1276:4167": "paraloka iti anāgataḥ |",
  "SA16n1276:4168": "mātā pitā janakau |",
  "SA16n1276:4169": "sattva aupapātika iti asmāllokātparalokagantā |",
  "SA16n1276:4170": "arhanniti kṣīṇāsravaḥ |",
  "SA16n1276:4171": "yadidaṃ sarvaṃ nāstīti sā mithyādṛṣṭiḥ |",
  "SA16n1276:4172": "sattvānāṃ saṃkleśo vyavadānaṃ jñānadarśanamajñānadarśanam-idaṃ sarvamahetukam |",
  "SA16n1276:4173": "nāsti balaṃ nāsti vīryam |",
  "SA16n1276:4174": "nāsti ca teṣāṃ phalamityādi mithyādṛṣṭiḥ |",
  "SA16n1276:4175": "saṃkṣipyedaṃ brūmaḥ-yadviparyayacittaṃ sarvaṃ tanmithyādṛṣṭiḥ iti |",
  "SA16n1276:4176": "tadyathā anitye nityasaṃjñā,",
  "SA16n1276:4177": "duḥkhe sukhasaṃjñā,",
  "SA16n1276:4178": "aśucau śucisaṃjñā,",
  "SA16n1276:4179": "anātmani ātmasaṃjñā anutkṛṣṭa utkṛṣṭasaṃjñā,",
  "SA16n1276:4180": "utkṛṣṭe cānutkṛṣṭasaṃjñā,",
  "SA16n1276:4181": "vyavadānamārge avyavadānamārgasaṃjñā,",
  "SA16n1276:4182": "avyavadānamārge ca vyavadānamārgasaṃjñā,",
  "SA16n1276:4183": "abhāve bhāvasaṃjñā,",
  "SA16n1276:4184": "bhāve cābhāvasaṃjñā ityevamādīni viparyayacittāni |",
  "SA16n1276:4185": "abhidharme yāḥ pañcadṛṣṭayaḥ brahmajālasūtre ca dvāṣaṣṭidṛṣṭayaḥ sarvā [stā] mithyādṛṣṭayo bhavati |",
  "SA16n1276:4186": "mithyādṛṣṭiḥ kathamamutpadyate |",
  "SA16n1276:4187": "(u) mohādutpadyate |",
  "SA16n1276:4188": "ahetau hetvābhāse cāsaṃkliṣṭāsaktatvādbhavati |",
  "SA16n1276:4189": "sukhahetāvāsaṅgādvadati nāsti duḥkhamiti |",
  "SA16n1276:4190": "bhraṣṭaśūnyatāmārgatvādvadanti nāsti duḥkhamiti |",
  "SA16n1276:4191": "na hi duḥkhavedako'stīti |",
  "SA16n1276:4192": "laukikāḥ padārthā ahetukā apratyayā iti yadvadanti |",
  "SA16n1276:4193": "yadi vā vadanti īśvarādihetukā na tṛṣṇāhetukā iti |",
  "SA16n1276:4194": "idaṃ nāsti samudaya iti |",
  "SA16n1276:4195": "yena hetunā vadanti nāsti nirvāṇamiti |",
  "SA16n1276:4196": "anyathā vā vadanti nirvāṇam |",
  "SA16n1276:4197": "idaṃ nāsti nirvāṇamiti |",
  "SA16n1276:4198": "asati nirvāṇamārge kena prāpyeta |",
  "SA16n1276:4199": "atha vā vadanti asti vimuktermārgāntaramupavāsādiriti |",
  "SA16n1276:4200": "idaṃ nāsti mārga iti |",
  "SA16n1276:4201": "nāsti buddha iti |",
  "SA16n1276:4202": "te vadanti dharmā apramāṇāḥ |",
  "SA16n1276:4203": "kathamekaḥ puruṣaḥ sarvān jānīyāt iti |",
  "SA16n1276:4204": "atha vā manyante buddhaḥ puruṣāṇāṃ pūjyo nāsti puruṣa ityato nāsti [sa] buddha iti draṣṭavyam |",
  "SA16n1276:4205": "kleśānāṃ kṣayābhāvānnāsti dharmaḥ |",
  "SA16n1276:4206": "samyakcaryayā taddharmapratilābhino na santītyato nāsti saṅghaḥ |",
  "SA16n1276:4207": "dattasya dṛṣṭaphalānupalambhādvadanti nāsti dattamiti |",
  "SA16n1276:4208": "uktañca sūtre-nāsti dattam |",
  "SA16n1276:4209": "tadanumānamapyanaikāntikam |",
  "SA16n1276:4210": "loke kaściddānābhirato daridro bhavati |",
  "SA16n1276:4211": "kṛpaṇastu dhanika ityādibhiḥ nāsti kāraṇairvadanti dattamiti |",
  "SA16n1276:4212": "nāstīṣṭaṃ nāsti hutamityapyevam |",
  "SA16n1276:4213": "yadyagnau prakṣiptaṃ dravyaṃ bhasmasādbhavati |",
  "SA16n1276:4214": "tasya kiṃ phalamasti |",
  "SA16n1276:4215": "nāsti sukṛtaṃ duṣkṛtaṃ,",
  "SA16n1276:4216": "nāsti ca sukṛtaduṣkṛtānāṃ [phalaṃ] vipākaḥ |",
  "SA16n1276:4217": "yadi jīvo nityaḥ tadā nāsti sukṛtaṃ duṣkṛtam |",
  "SA16n1276:4218": "yadi jīvo'nityaḥ tadā nāsti paralokaḥ |",
  "SA16n1276:4219": "nāsti paro loka ityato nāsti sukṛtaṃ duṣkṛtaṃ,",
  "SA16n1276:4220": "nāsti sukṛtaduṣkṛtānāṃ vipākaḥ,",
  "SA16n1276:4221": "nāstyayaṃ loka iti |",
  "SA16n1276:4222": "avayavaśaḥ pravibhajyamānā dharmā atyantābhāvatāṃ pratigacchanti |",
  "SA16n1276:4223": "nāsti paro loka iti |",
  "SA16n1276:4224": "maraṇātparaṃ na bhavati pratītyasamutpāda ityato vadanti nāsti paro loka iti |",
  "SA16n1276:4225": "nāsti mātā pitā |",
  "SA16n1276:4226": "te'pyavayavaśaḥ pravibhajyamānāḥ prakṣīyante |",
  "SA16n1276:4227": "vadanti ca gomayamupādāya krimayo bhavanti |",
  "SA16n1276:4228": "na hi gomayaṃ krimīṇāṃ pitarau |",
  "SA16n1276:4229": "ye mastakādayaḥ śarīrāvayavāḥ,",
  "SA16n1276:4230": "na ta eva matāpitroḥ śarīrāvayavāḥ |",
  "SA16n1276:4231": "dharmāṇāṃ kṣaṇikatvāt mātā pitā ca kiṃ karoti |",
  "SA16n1276:4232": "na sattvā aupapātikā iti |",
  "SA16n1276:4233": "sattvadharmābhāvādayaṃ loka eva nāsti |",
  "SA16n1276:4234": "kiṃ puna [stadūrdhva] kāyaṃ vedayata iti |",
  "SA16n1276:4235": "cetanākhyaḥ sattvo'yaṃ kiṃ kāyātmakaḥ kimakāyātmakaḥ |",
  "SA16n1276:4236": "yadi kāyātmakaḥ |",
  "SA16n1276:4237": "tadā cakṣuṣā paridṛśyamāno'yaṃ kāyaḥ khanyamāno mṛdbhavati |",
  "SA16n1276:4238": "hūyamāno bhasma bhavati |",
  "SA16n1276:4239": "krimibhuktaḥ purīṣaṃ bhavati |",
  "SA16n1276:4240": "ato nāstyaupapātikaḥ |",
  "SA16n1276:4241": "akāyātmaka ityayaṃ dvividho yadi cittātmako yadi vā cittavyatirikta iti |",
  "SA16n1276:4242": "yadi cittātmakaḥ,",
  "SA16n1276:4243": "tadā caittadharmaḥ |",
  "SA16n1276:4244": "caittadharmaśca pratikṣaṇamutpattivināśī, na sthāyī |",
  "SA16n1276:4245": "kimuta paradehaṃ prāpnuyāt |",
  "SA16n1276:4246": "yadi cittavyatiriktaḥ tadā nātmamatiḥ |",
  "SA16n1276:4247": "parasya citta eva nātmamatiḥ,",
  "SA16n1276:4248": "kimutācittasthāne |",
  "SA16n1276:4249": "ato nāstyaupapātikaḥ |",
  "SA16n1276:4250": "nāstyarhanniti |",
  "SA16n1276:4251": "sa kṣudhitaḥ sarvān dṛṣṭvā annaṃ prārthayate |",
  "SA16n1276:4252": "śīte satyauṣṇyaṃ prārthayate |",
  "SA16n1276:4253": "tāpe śītaṃ prārthayate |",
  "SA16n1276:4254": "ninditaḥ kupyati |",
  "SA16n1276:4255": "satkṛtastṛpyati |",
  "SA16n1276:4256": "ato nāsti kṣīṇāsravaḥ |",
  "SA16n1276:4257": "sūtre kecidvadanti-nāstyarhanniti |",
  "SA16n1276:4258": "idaṃ sūtramanusṛtya sā mithyādṛṣṭirbhavati |",
  "SA16n1276:4259": "saṃkleśa iti |",
  "SA16n1276:4260": "kāya eva saṃkleśaḥ |",
  "SA16n1276:4261": "ato vadantyakāraṇamiti |",
  "SA16n1276:4262": "jñānadarśanamajñānadarśanamapyevam |",
  "SA16n1276:4263": "nāsti balaṃ nāsti vīryamiti |",
  "SA16n1276:4264": "paśyāmaḥ khalu sarve sattvāḥ prajñaptikāraṇakā iti |",
  "SA16n1276:4265": "kecidvadanti īśvaraḥ [svātantryeṇa] karaṇīyaṃ karotīti |",
  "SA16n1276:4266": "paśyāmaśca sarvān sattvān karmakāraṇatantrān na svatantrān |",
  "SA16n1276:4267": "ato vadanti nāsti balaṃ nāsti vīryaṃ [nāsti] ca tatphalamiti |",
  "SA16n1276:4268": "anitye nityasaṃjñeti |",
  "SA16n1276:4269": "yena kāraṇena kṣaṇika[vādaḥ] khaṇḍyate |",
  "SA16n1276:4270": "tena kāraṇena śāśvatadṛṣṭirutpadyate |",
  "SA16n1276:4271": "vadanti ca dharmā nirudhyamānāḥ punaḥ paramāṇavo bhavantīti |",
  "SA16n1276:4272": "[anye] kecidvadanti mūlaprakṛtau pratiyantīti |",
  "SA16n1276:4273": "dharmāṇāṃ vināśe'pi saṃjñānusmaraṇāt sukhaduḥkhe vedayate |",
  "SA16n1276:4274": "tasya śāśvatadṛṣṭirutpadyate |",
  "SA16n1276:4275": "āhuśca jīvo nityaḥ |",
  "SA16n1276:4276": "śabdo'pi nitya iti |",
  "SA16n1276:4277": "ebhiḥ kāraṇaiḥ śāśvatadṛṣṭirbhavati |",
  "SA16n1276:4278": "duḥkhe sukha[saṃjñe] ti |",
  "SA16n1276:4279": "yena kāraṇena vadanti asti sukhamiti |",
  "SA16n1276:4280": "yathā pūrvamuktaṃ trivedanāvarge |",
  "SA16n1276:4281": "anena kāraṇenotpadyate sukhasaṃjñā |",
  "SA16n1276:4282": "aśucau śucisaṃjñeti |",
  "SA16n1276:4283": "kāye'bhyāsaṅgāt cakṣuṣā aśuci dṛṣṭvā śucisaṃjñāmutpādayanti |",
  "SA16n1276:4284": "keciccintayanti-ātmā puruṣalakṣaṇalabdhaḥ |",
  "SA16n1276:4285": "asya puruṣasya kāyamaśuciṃ paśyāmaḥ |",
  "SA16n1276:4286": "asti punaḥ sattvo yena śucīkriyata iti |",
  "SA16n1276:4287": "ebhiḥ kāraṇaiḥ śucisaṃjñotpadyate |",
  "SA16n1276:4288": "anātmani ātmasaṃjñeti |",
  "SA16n1276:4289": "skandhānāṃ santānena pravṛttiṃ dṛṣṭvā ekalakṣaṇaṃ gṛhṇāti |",
  "SA16n1276:4290": "tadā ātmeti manyante |",
  "SA16n1276:4291": "yathā ca pūrvamutpannaṃ satkāyadṛṣṭeḥ kāraṇam |",
  "SA16n1276:4292": "anenaiva kāraṇenātmasaṃjñā sambhavati |",
  "SA16n1276:4293": "anutkṛṣṭa utkṛṣṭasaṃjñeti |",
  "SA16n1276:4294": "pūraṇādiṣu tīrthikācāryeṣu utkṛṣṭasaṃjñāmutpādayanti |",
  "SA16n1276:4295": "brahmā svayamāha-ahamasmi mahābrahmā prabhurdevānāṃ kartā jagata ityevamādi |",
  "SA16n1276:4296": "kecidāhuḥ-yadi kaścitpañcakāmānāṃ sukhavedanāsampannaḥ ayamutkṛṣṭa dharma iti |",
  "SA16n1276:4297": "kecitpunarāhuḥ -yadi kaścidviraktaḥ prathamadhyāna[mārabhya] yāvaccaturthadhyānamupasampadya viharati ayamutkṛṣṭa dharma iti |",
  "SA16n1276:4298": "kecidāhuḥ-loke pratyakṣadṛṣṭeṣu brāhmaṇāḥ pūjyāḥ |",
  "SA16n1276:4299": "parekṣeṣu sattveṣu devāḥ pūjyā iti |",
  "SA16n1276:4300": "iyamanutkṛṣṭa utkṛṣṭasaṃjñeti |",
  "SA16n1276:4301": "utkṛṣṭe cānutkṛṣṭasaṃjñeti |",
  "SA16n1276:4302": "sarveṣu sattveṣu buddhaḥ paramapūjyaḥ |",
  "SA16n1276:4303": "kecittasmin anutkṛṣṭasaṃjñāmutpādya vadanti-ayaṃ kṣatriyaḥ alpakālikaśikṣāmārgaḥ |",
  "SA16n1276:4304": "buddhavacanañca na cāṭukāvya [vat] kleśagurukaṃ na vedasadṛśam |",
  "SA16n1276:4305": "tadutkṛṣṭamiti na vadanti |",
  "SA16n1276:4306": "santi saṅghe catuṣkoṭikāḥ pudgalā ityato'nutkṛṣṭaḥ |",
  "SA16n1276:4307": "evamutkṛṣṭe'nutkṛṣṭasaṃjñāmutpādayanti |",
  "SA16n1276:4308": "avyadānamārge vyavadānamārgasaṃjñeti |",
  "SA16n1276:4309": "yatkecidāhuḥ-bhasmatīrthādisnānaiḥ puruṣaḥ śudhyatīti |",
  "SA16n1276:4310": "kecidāhuḥ-jananamaraṇayoḥ kṣayo'vasānaṃ vyavadānamārga iti |",
  "SA16n1276:4311": "śīladhāraṇa brahmacaryamātra āsajya devapūjādayaśca [vyavadānamārga ākhyāyeta] īśvara [prasādena] ca viśuddhiṃ labhata iti ca vadanti |",
  "SA16n1276:4312": "kecidāhuḥ-tapaścaryayā pūrvatanīnakarmakṣayo vyavadānamārga iti |",
  "SA16n1276:4313": "[kecidāhuḥ]-laśunaṃ tyaktvā dadhinavanītādinā viśuddhiṃ labhate |",
  "SA16n1276:4314": "punaḥ prayataḥ snātvā brahmayajñapaṭhanatadūrdhvabhojanaṃ viśuddhimārga iti |",
  "SA16n1276:4315": "ebhirnānāvidhairasanmārgairvimukti rlabhyate natvaṣṭhāṅgikaviśuddhimārgeṇeti |",
  "SA16n1276:4316": "bhāve'bhāvasaṃjñeti |",
  "SA16n1276:4317": "yat dharmā lokasatyataḥ santo'pi abhāva ityucyante |",
  "SA16n1276:4318": "abhāve bhāvasaṃjñeti yaducyate santi dravyāṇi astyavayavīti |",
  "SA16n1276:4319": "santi saṃkhyāparimāṇādayo guṇā ityapi vadanti |",
  "SA16n1276:4320": "sāmānyalakṣaṇaṃ pṛthaktvalakṣaṇaṃ samavāyañca vadanti |",
  "SA16n1276:4321": "prakṛtikālādayo'satpadārthāḥ santīti ca vadanti |",
  "SA16n1276:4322": "ebhiḥ kāraṇairutpannāni viparyayacittāni mithyādṛṣṭayo bhavanti |",
  "SA16n1276:4323": "āsu mithyādṛṣṭiṣu viśiṣya catasro dṛṣṭayaḥ |",
  "SA16n1276:4324": "anyā ya ugrakleśā sā mithyādṛṣṭiḥ |",
  "SA16n1276:4325": "(pṛ) iyaṃ mithyādṛṣṭiḥ kathaṃ prahīyate |",
  "SA16n1276:4326": "(u) sūtre bhagavatā proktasamyakdṛṣṭyā prajahāti |",
  "SA16n1276:4327": "(pṛ) samyagdṛṣṭiḥ kathamutpadyate |",
  "SA16n1276:4328": "(u) yo darśanaśravaṇānvayajñānaiḥ samyagviniścinoti |",
  "SA16n1276:4329": "tasya samyagdṛṣṭirbhavati |",
  "SA16n1276:4330": "samyaksamādhiṃ bhāvayataḥ samyagdṛṣṭirutpadyate |",
  "SA16n1276:4331": "yathāha sūtram-samāhito yathābhūtaṃ prajānātīti |",
  "SA16n1276:4332": "na vikṣiptacitta [ityarthaḥ] |",
  "SA16n1276:4333": "(pṛ) asyā mithyādṛṣṭeḥ ke doṣāḥ |",
  "SA16n1276:4334": "(u) sarve doṣā vipattivyasanāni ca mithyādṛṣṭyā bhavanti |",
  "SA16n1276:4335": "sa āha-nāsti pāpaṃ nāsti puṇyaṃ sukṛtaduṣkṛtānāṃ phalaṃ vipāka iti |",
  "SA16n1276:4336": "ato dṛṣṭadharma eva na santi suvṛttāni |",
  "SA16n1276:4337": "kiṃ punaranāgatāni |",
  "SA16n1276:4338": "evaṃ dūṣitasukṛtaduṣkṛtaḥ pumān samucchinnakuśalamūla ityucyate |",
  "SA16n1276:4339": "sa niyatamavīcau patiṣyati |",
  "SA16n1276:4340": "yathoktaṃ ṣaṭpādābhidharme-krimipipīlikāhananaṃ puruṣahananād gurutaram iti |",
  "SA16n1276:4341": "sa mithyādṛṣṭikaḥ puruṣaḥ lokadūṣakaḥ satvānāṃ bhūyasāpakārāya pravartate |",
  "SA16n1276:4342": "yathā viṣavṛkṣo hiṃsāyai prarohati |",
  "SA16n1276:4343": "tena kṛtaṃ kāyikaṃ vācikaṃ mānasaṃ karma sarvamaśubhavipākāya bhavati |",
  "SA16n1276:4344": "yathoktaṃ sūtre-mithyādṛṣṭikasya [bhikṣavaḥ] puruṣapudgalasya yatkāyakarma yathādṛṣṭisamāttaṃ samādattaṃ yacca vākkarma........yacca manaḥkarma yā cetanā yā prārthanā yaḥ praṇidhiḥ ye ca saṃskārāḥ sarve te'niṣṭāya akāntāya amanāpāya ahitāya duḥkhāya saṃvartate |",
  "SA16n1276:4345": "tadyathā tiktakālābubījaṃ koṣātakībījaṃ picumandabījamādrāyāṃ pṛthivyāṃ nikṣiptaṃ yaccaiva pṛthivīrasamupādīyate yaccāporasaṃ tejorasaṃ vāyurasamupādīyate sarvaṃ tat tiktakatvāya kaṭukatvāya asātatvāya saṃvartate |",
  "SA16n1276:4346": "[tatkasya hetoḥ] bījaṃ hi bhikṣavaḥ pāpakam |",
  "SA16n1276:4347": "evameva mithyādṛṣṭikasya puruṣapudgalasya cittacaitasikā dharmā aniṣṭāya [akāntāya amanāpāya ahitāya duḥkhāya] saṃvartate |",
  "SA16n1276:4348": "[tatkasya hetoḥ] dṛṣṭirhi bhikṣavaḥ pāpikā iti |",
  "SA16n1276:4349": "atastasya puruṣapudgalasya kṛtamapi dānādi neṣṭaphalaṃ bhavati |",
  "SA16n1276:4350": "pūrvakṛtamithyādṛṣṭicittena vinaṣṭatvāt |",
  "SA16n1276:4351": "tatkṛtasyāśubhamevādhimātraṃ bhavati |",
  "SA16n1276:4352": "pāpakacittasya cirasañcitatvāt |",
  "SA16n1276:4353": "saṃvareṇa ca kaścidasaddharmaṃ pratiroddhuṃ śaknoti |",
  "SA16n1276:4354": "asya puruṣapudgalasya nāsti sukṛtaṃ duṣkṛtamityato na yataḥ kutaścitprativiratiḥ |",
  "SA16n1276:4355": "atyantapramatto'saddharma carati |",
  "SA16n1276:4356": "hryapatrapākhyadvividhaśukladharmasabhinnaḥ paśusamo bhavati |",
  "SA16n1276:4357": "yaśca vadati nāsti sukṛtaṃ duṣkṛtaṃ veti sa sadā citte'kuśalameva kāṅkṣate |",
  "SA16n1276:4358": "tasya saddharmasamādāpanakāraṇameva nāsti |",
  "SA16n1276:4359": "kasmāt na hi sa sajjanamupagacchati |",
  "SA16n1276:4360": "nā[pi] saddharmaṃ śṛṇoti |",
  "SA16n1276:4361": "tasya duṣkṛtacittaṃ sūtthānaṃ bhavati |",
  "SA16n1276:4362": "sukṛtacittaṃ durutpādam |",
  "SA16n1276:4363": "duṣkṛtasya sūtthānatvātsukṛtasya kāraṇameva nāsti |",
  "SA16n1276:4364": "evaṃ krameṇa duṣkṛtopacaye samucchinnakuśalamūlo bhavati |",
  "SA16n1276:4365": "mithyādṛṣṭikasya puruṣapudgalasya dusthānagata ityākhyā |",
  "SA16n1276:4366": "yathā nārakāḥ sattvā na mārgapratilābhapravaṇāḥ |",
  "SA16n1276:4367": "tathā ca pudgalo madhyamadeśa utpanna iṣṭāniṣṭavivekāya ṣaḍindriyasampanno'pi na mārgapratilābhapravaṇo bhavati |",
  "SA16n1276:4368": "mithyādṛṣṭikasya nāsti [yatkiñcit] duṣkṛtamakuṭam |",
  "SA16n1276:4369": "nāsti viratirlaghoralpādvā [duṣkṛtāt] |",
  "SA16n1276:4370": "alpamapyakuśalaṃ kurvan narake patati |",
  "SA16n1276:4371": "karmaṇo'sya gurupāpakacittena samutpannatvāt |",
  "SA16n1276:4372": "yathā karmavarge narakavimocakaṃ karma ityanena kāraṇena tatpuruṣakṛtaṃ sarvaṃ narakāya saṃvartate |",
  "SA16n1276:4373": "na ca sa pāpakamakuśalaṃ karma kṣapayati |",
  "SA16n1276:4374": "akuśaladharmasya sadā cittagatatvāt |",
  "SA16n1276:4375": "durlabhā ca tasyottarottarānnarakādvimuktiḥ |",
  "SA16n1276:4376": "kasmāt |",
  "SA16n1276:4377": "samucchinnakuśalamūlasya hi yadā kuśalaṃ na pravartate tadanantaraṃ narakānnaiva vimuktiḥ |",
  "SA16n1276:4378": "citte mithyādṛṣṭikatvāt tasya kuśalamūlaṃ kathaṃ pravarteta |",
  "SA16n1276:4379": "mithyādṛṣṭikaḥ pudgalo'cikitsyaḥ tadyathā samupasthitamaraṇanimitto rogī |",
  "SA16n1276:4380": "cikitsakaḥ sannapi na cikitsituṃ śaknoti |",
  "SA16n1276:4381": "evamayamapi |",
  "SA16n1276:4382": "anyakuśalarahitatvādyāvad buddhā api na cikitsante |",
  "SA16n1276:4383": "ato'vaśyamavīcyāṃ patati ||",
  "SA16n1276:4384": "mithyādṛṣṭivargo dvātriṃśaduttaraśatatamaḥ |",
  "SA16n1276:4385": "133 parāmarśadvayavargaḥ",
  "SA16n1276:4386": "abhūtavastuni idameva satyamanyanmithyeti vacanaṃ dṛṣṭiparāmarśa ityucyate |",
  "SA16n1276:4387": "pūrvokte'nutkṛṣṭadharma utkṛṣṭasaṃjñāviniścayo'pi dṛṣṭiparāmarśaḥ |",
  "SA16n1276:4388": "(pṛ) dṛṣṭiparāmarśasya ke doṣāḥ |",
  "SA16n1276:4389": "(u) sa puruṣo nyūnaguṇaṃ labdhvā ātmānaṃ pūrṇaṃ manyate |",
  "SA16n1276:4390": "tasya guṇañcātivakti |",
  "SA16n1276:4391": "kasmāt |",
  "SA16n1276:4392": "akuśale vastuni atyantakuśalasaṃjñāmutpādya vīryamārabhate |",
  "SA16n1276:4393": "tena hetunā ca paścātparitapati |",
  "SA16n1276:4394": "viduṣāṃ parihāsyaśca bhavati |",
  "SA16n1276:4395": "anutkṛṣṭe utkṛṣṭasaṃjñāyāḥ kṛtatvāt |",
  "SA16n1276:4396": "yo'nutkṛṣṭamutkṛṣṭaṃ vadati sa bālo mūḍhasaṃjñaḥ |",
  "SA16n1276:4397": "yathāndho ghaṭaśakale suvarṇasaṃjñāmutpādya cakṣuṣmatāṃ laghu hāsyo bhavati |",
  "SA16n1276:4398": "dṛṣṭiparāmarśasyedṛśā doṣāḥ |",
  "SA16n1276:4399": "yat kaścit bodhimupekṣamāṇaḥ snānādiśīlena viśuddhiprāptiṃ kāṅkṣate tat śīlavrataparāmarśa ityucyate |",
  "SA16n1276:4400": "(pṛ) nanu śīlena na viśuddhilābhaḥ |",
  "SA16n1276:4401": "(u) prajñayaiva viśuddhilābhaḥ |",
  "SA16n1276:4402": "śīlantu prajñendriyasya mūlam |",
  "SA16n1276:4403": "(pṛ) ke doṣāḥ śīlavrataparāmarśasya |",
  "SA16n1276:4404": "(u) ye doṣā uktā dṛṣṭiparāmarśasya “nyūnaṃ vastu [labdhvā] sampūrṇaṃ manyate ityādinā ta eva doṣāḥ |",
  "SA16n1276:4405": "śīlavrataparāmarśapratyayamatyadhikaṃ duḥkhānyanubhavati |",
  "SA16n1276:4406": "yaduta śītoṣṇavedanā,",
  "SA16n1276:4407": "bhasmabhūmitarukaṇṭakādiṣu śayanaṃ jalahradāgnipraveśo bhṛgupatanamityādi |",
  "SA16n1276:4408": "paraloke'pi atimātraduḥkhavipākaḥ |",
  "SA16n1276:4409": "yathoktaṃ sūtre-govratikaḥ saṃsiddha[vrata]ḥ [kāyasya bhedātparaṃ maraṇāt] gavāṃ sahavyatāmupapadyate |",
  "SA16n1276:4410": "asaṃsiddho narake patati iti |",
  "SA16n1276:4411": "sa tamasaḥ tamaḥ praviśati |",
  "SA16n1276:4412": "yatastaṃ dharmaṃ samādadāno dṛṣṭadharme duḥkhamanubhavati |",
  "SA16n1276:4413": "ūrdhvamapi duḥkham |",
  "SA16n1276:4414": "sa gurutaraṃ pāpañca vindate |",
  "SA16n1276:4415": "kasmāt |",
  "SA16n1276:4416": "adharmaṃ dharmaṃ matvā saddharmaṃ vināśayati |",
  "SA16n1276:4417": "saddharmacaryāpabādakaśca bahūn sattvān narake pātayati |",
  "SA16n1276:4418": "suviśuddhadharmasya pṛṣṭhīkṛtatvāt |",
  "SA16n1276:4419": "sañcitamahāpāpo'vaśyamavīcinarake vipākamanubhavati |",
  "SA16n1276:4420": "[ato] anācārādvirama |",
  "SA16n1276:4421": "mā cara mithyāmārgam |",
  "SA16n1276:4422": "kasmāt ya ādito nācarati tasya mārgacaraṇaṃ sukaram |",
  "SA16n1276:4423": "mithyācāraparāhatacittasya tu duṣkaro mārgapraveśaḥ |",
  "SA16n1276:4424": "śatrurapi na tathā pudgalaṃ glapayati yathā mithyādṛṣṭiḥ |",
  "SA16n1276:4425": "kasmāt |",
  "SA16n1276:4426": "na hi śatrustathā pudgalaṃ paribhāvayati yathā mithyādṛṣṭayanugāmināṃ tīrthikācaritānāṃ nānāduḥśīlānāṃ nagnatānirlajjatābhasmarajaḥkāyatākeśolluñcchanādīnāṃ samādānam |",
  "SA16n1276:4427": "mithyādṛṣṭikaḥ sarvasmāllaukikahitakāmāt bhraśyati |",
  "SA16n1276:4428": "dṛṣṭadharme pañcakāmaguṇebhyo bhraśyati |",
  "SA16n1276:4429": "tadūrdhvaṃ sugatisukhānnirvāṇācca bhraśyati |",
  "SA16n1276:4430": "sukhaṃ prārthayitvā duḥkhaṃ labhamāno vimuktiṃ prārthayitvā bandhaṃ labhamānaḥ puruṣaḥ kiṃ na mattaḥ |",
  "SA16n1276:4431": "tat kasmāt |",
  "SA16n1276:4432": "[ya] ekenānnadānapratyayena svarge janmalābhārho bhavati |",
  "SA16n1276:4433": "tasya puruṣasya mithyācāracāritvāt dānāya kāyajīvite satyapi na kiñcana hitaṃ bhavati ||",
  "SA16n1276:4434": "parāmarśadvayavargastrayastiṃśaduttaraśatatamaḥ |",
  "SA16n1276:4435": "134 upakleśavargaḥ",
  "SA16n1276:4436": "gurucittasya svāpakāmatā middham |",
  "SA16n1276:4437": "cittasamādhānāya prabodhaviratiḥ svāpaḥ |",
  "SA16n1276:4438": "viṣayeṣu vikṣiptacittatā auddhatyam |",
  "SA16n1276:4439": "cittākāṃkṣite daurmanasyabandhaḥ kaukṛtyam |",
  "SA16n1276:4440": "tadyathā kṛtamakartavyamakṛtañca kartavyamiti |",
  "SA16n1276:4441": "kuśalakuhanakuṭilacittaṃ māyā |",
  "SA16n1276:4442": "māyācittavṛttinirvartanaṃ śāṭhyam |",
  "SA16n1276:4443": "svakṛtākuśalasyāhrepaṇamāhrīkyam |",
  "SA16n1276:4444": "saṅghe kṛtākuśalasyāhrepaṇamanapatrāpyam |",
  "SA16n1276:4445": "akuśalānugaṃ cittaṃ pramādaḥ |",
  "SA16n1276:4446": "yadasantaṃ guṇaṃ khyāpayati tena janā vadanti astīti |",
  "SA16n1276:4447": "[sā] kuhanā |",
  "SA16n1276:4448": "lābhasatkārāyādbhutaṃ prakhyāpya pareṣāṃ manaḥprahlādinī vāk lapanā |",
  "SA16n1276:4449": "paradravyalipsayā tallipsāmupagūhya vadati idaṃ vastu sundaramityādi |",
  "SA16n1276:4450": "tannaimittikatā |",
  "SA16n1276:4451": "yadetatpuruṣanindāyai anyaṃ stauti-tava pitā vyavasāyī tvantu neti |",
  "SA16n1276:4452": "[tat] niṣpeṣikatā |",
  "SA16n1276:4453": "yat dānena dānaṃ prārthayamāno vadati-idaṃ dānavastu amukātpatyantāllabdhamityādi |",
  "SA16n1276:4454": "tat lābhena lābhajigṛkṣā |",
  "SA16n1276:4455": "yat puruṣasya nidrāvyādhau niratiḥ sā tandrītyucyate |",
  "SA16n1276:4456": "yā mārgacaryākāraṇasudeśasaṃpattāvapi sadotkaṇṭhitatā [sā] aratirityucyate |",
  "SA16n1276:4457": "yat puruṣasya kāyasya jṛmbhaṇā adamanaṃ styānamiddhasya pratyayaḥ sā vijṛmbhikā |",
  "SA16n1276:4458": "ya āhāre bahvalpatādamanānabhijñaḥ |",
  "SA16n1276:4459": "[sa] ādito'dama ityucyate |",
  "SA16n1276:4460": "yo nātimātravyavasāyī bhavati |",
  "SA16n1276:4461": "[sa] vivartyacitta ityucyate |",
  "SA16n1276:4462": "yo mahāmātrāṇāṃ vacanaṃ na satkaroti na bibheti |",
  "SA16n1276:4463": "so'bahumānītyucyate |",
  "SA16n1276:4464": "akuśalarucikaḥ puruṣaḥ pāpamitra ityucyate |",
  "SA16n1276:4465": "ityādaya upakleśāḥ |",
  "SA16n1276:4466": "kleśebhya utpannatvāt ||",
  "SA16n1276:4467": "upakleśavargaścatustriṃduttaraśatatamaḥ |",
  "SA16n1276:4468": "135 akuśalamūlavargaḥ",
  "SA16n1276:4469": "trīṇyakuśalamūlāni yaduta lobhadveṣamohāḥ |",
  "SA16n1276:4470": "(pṛ) madamānādyapi akuśalamūlaṃ syāt |",
  "SA16n1276:4471": "kasmāttīṇyevoktāni |",
  "SA16n1276:4472": "(u) sarve'pi kleśā strayāṇāṃ kleśānāmaṅgānyeva |",
  "SA16n1276:4473": "mānādikaṃ mohāṅgam |",
  "SA16n1276:4474": "ato na pṛthagucyate |",
  "SA16n1276:4475": "trayaḥ kleśā sāvānāṃ cetasi bhūyasā vartante |",
  "SA16n1276:4476": "na mānādi |",
  "SA16n1276:4477": "sarveṣāmavītarāgāṇāṃ maśakapipīlikāparyantānāmime trayaḥ kleśā eva cittavartinaḥ |",
  "SA16n1276:4478": "naivaṃ madamānādiḥ |",
  "SA16n1276:4479": "rāge sati dveṣo'kuśalamūlaṃ bhavati |",
  "SA16n1276:4480": "anuraktasya virodhe dveṣo'nupravartate |",
  "SA16n1276:4481": "mohastu dvayormūlam |",
  "SA16n1276:4482": "kasmāt |",
  "SA16n1276:4483": "yasya nāsti mohaḥ na tasya rāgadveṣau |",
  "SA16n1276:4484": "yathoktaṃ sūtre-daśākuśalakarmāṇi trividhāni lobhadveṣamohajānīti |",
  "SA16n1276:4485": "na tūktaṃ mānādijānīti |",
  "SA16n1276:4486": "santi ca tisra eva vedanā na punarasti caturthī |",
  "SA16n1276:4487": "āsu tisṛṣu vedanāsu trayaḥ kleśā anuśayā bhavanti |",
  "SA16n1276:4488": "yadyasti pṛthaṅ mānādiḥ |",
  "SA16n1276:4489": "kasyāṃ vedanāyāmanuśayaḥ syāt |",
  "SA16n1276:4490": "tadvastuto nābhidhātuṃ śakyate |",
  "SA16n1276:4491": "[iti] jñātavyaṃ tāni trīṇyeva kleśamūlānīti |",
  "SA16n1276:4492": "(pṛ) kasmātsukhavedanāyāṃ rāgo'nuśayaḥ |",
  "SA16n1276:4493": "(u) pratyakṣaṃ hi tatra tasyotpattiḥ |",
  "SA16n1276:4494": "yathoktaṃ sūtre-sukhavedanīyasparśaṃ labhamānasya bhavati prītiḥ |",
  "SA16n1276:4495": "duḥkhavedanīyasparśaṃ labhamānasya bhavati aprītiḥ |",
  "SA16n1276:4496": "tasya vedanānāmudayavyayāsvādādīnavanissaraṇānāṃ yathābhūtāprajñānāt |",
  "SA16n1276:4497": "iti |",
  "SA16n1276:4498": "aduḥkhāsukhavedanāyāmavidyānuśayaḥ |",
  "SA16n1276:4499": "kasmāt |",
  "SA16n1276:4500": "nahyayamārūpyadhātvāptānāṃ skandhānāṃ santānaṃ yathābhūtaṃ prajānāti |",
  "SA16n1276:4501": "tadā [khalvasya] tatra bhavati nirvāṇasaṃjñā vā vimuktisaṃjñā vā aduḥkhāsukhasaṃjñā vā ātmasaṃjñā vā |",
  "SA16n1276:4502": "ata uktaṃ-aduḥkhāsukhavedanāyāṃ moho'nuśayo bhavatīti |",
  "SA16n1276:4503": "(pṛ) anuśayāḥ kiṃ dharme'nuśerate ki vā sattve'nuśerate |",
  "SA16n1276:4504": "(u) dharmānupādāya sattvabuddhirbhavati |",
  "SA16n1276:4505": "sattvabuddhimanusṛtya vedanā vedyante |",
  "SA16n1276:4506": "vedanā anusṛtya lobhādayaḥ kleśānuśayāḥ |",
  "SA16n1276:4507": "ato jñāyate dharmānupādāyotpanno'nuśayaḥ sattve'nuśeta iti |",
  "SA16n1276:4508": "kasmāt tat jñāyate |",
  "SA16n1276:4509": "yasya sattvasyāprahīṇaḥ so'nuśayaḥ tasya so'nuśayo'nuśete |",
  "SA16n1276:4510": "yasya tu prahīṇaḥ na tasyānuśete'nuśayaḥ |",
  "SA16n1276:4511": "yadi dharme'nuśayo'sti |",
  "SA16n1276:4512": "dharmāṇāṃ nityasattvādanuśayā nityānuśayāḥ syuḥ |",
  "SA16n1276:4513": "nityasyāprahātavyatvāt |",
  "SA16n1276:4514": "asattvasaṃkhyāto'pi sānuśayaḥ syāt |",
  "SA16n1276:4515": "tathā cet puruṣasyānuśayo'stīti bhittyādiranuśayavān syāt |",
  "SA16n1276:4516": "puruṣasya vijñānamastīti bhittyādirapi vijñānavān syāt |",
  "SA16n1276:4517": "nedaṃ vastuto'sti |",
  "SA16n1276:4518": "tathārhanna syāt |",
  "SA16n1276:4519": "anyeṣāṃ puruṣapudgalānāmanuśayo'stīti [so]'nuśayavān[syāt] |",
  "SA16n1276:4520": "(pṛ) ayamanuśayaḥ aprahīṇaḥ san anuśete |",
  "SA16n1276:4521": "prahīṇassannānuśete |",
  "SA16n1276:4522": "(u) dvidhā'nuśayo'nuśete |",
  "SA16n1276:4523": "(1) ālambanatonuśayanam (2)",
  "SA16n1276:4524": "samprayogato'nuśayanamiti |",
  "SA16n1276:4525": "ayamanuśayo yadi prahīṇo yadi vā'prahīṇaḥ sa ālambanataḥ saṃprayogataśca |",
  "SA16n1276:4526": "kasmāducyate prahīṇaḥ san nānuśeta iti |",
  "SA16n1276:4527": "tathā cet tṛtīyānuśayanalakṣaṇaṃ vaktavyam |",
  "SA16n1276:4528": "anabhidhānāt jñātavyaṃ nāstīti |",
  "SA16n1276:4529": "anuśayo bhūmyantarālambano nānuśete |",
  "SA16n1276:4530": "ato jñāyate sattvamātre'nuśayo na dharma iti |",
  "SA16n1276:4531": "(pṛ) dvidhā'nuśayo'nuśeta (1)",
  "SA16n1276:4532": "ālambanato'nuśayaḥ (2)",
  "SA16n1276:4533": "samprayogato'nuśaya iti |",
  "SA16n1276:4534": "eṣāṃ sattvānāmanuśayā nālambanato na samprayogataḥ |",
  "SA16n1276:4535": "kathaṃ bhaviṣyatyanuśayaḥ |",
  "SA16n1276:4536": "(u) pratyuktapūrvamidam-anuśayā dharmamupādāyotpannāḥ sattve'nuśerata iti |",
  "SA16n1276:4537": "yathoktamabhidharmakāye-kāmadhātukasattvānāṃ katyanuśayā ityādi |",
  "SA16n1276:4538": "yadi sattveṣu nānuśayīran |",
  "SA16n1276:4539": "kathametādṛśaḥ praśnaḥ syāt |",
  "SA16n1276:4540": "(pṛ) yadyanuśayaḥ sattve'nuśete |",
  "SA16n1276:4541": "sukhāyāṃ vedanāyāṃ rāgo'nuśaya iti sūtroktaṃ virudhyeta |",
  "SA16n1276:4542": "(u) nedaṃ pāryantikaṃ vacanam |",
  "SA16n1276:4543": "vaktavyaṃ khalu sukhāyāṃ vedanāyāṃ samutpanno rāgaḥ sattve'nuśeta iti |",
  "SA16n1276:4544": "(pṛ) sa rāgo rūpādīnupādāyāpi bhavati |",
  "SA16n1276:4545": "kuto'trocyate kevalaṃ sukhavedanāmupādāya bhavatīti |",
  "SA16n1276:4546": "(u) saṃjñānusmaraṇavikalpaprītyādinā rāga utpadyate na tu rūpādimātrāt |",
  "SA16n1276:4547": "(pṛ) duḥkhavedanāmupādāyāpi rāgo bhavati |",
  "SA16n1276:4548": "yathā vadanti-sukhī na prārthayate duḥkhī tu bahu prārthayate |",
  "SA16n1276:4549": "kasmātkevalamuktaṃ sukhavedanāto bhavatīti |",
  "SA16n1276:4550": "(u) na duḥkhavedanayā rāga utpadyate |",
  "SA16n1276:4551": "duḥkhasya pīḍanātmakatvāt puruṣasya sukhāyāṃ vedanāyāmeva rāga utpadyate |",
  "SA16n1276:4552": "(pṛ) aduḥkhāsukhāyāṃ vedanāyāmapi rāgānuśayo'nuśete |",
  "SA16n1276:4553": "kasmāduktaṃ kevalaṃ sukhāyāṃ vedanāyāmiti |",
  "SA16n1276:4554": "(u) aduḥkhāsukhavedanāḥ sukha[rūpa] tvāt [tatra] puruṣasya rāga utpadyate |",
  "SA16n1276:4555": "ata ucyate sukhāyāṃ vedanāyāṃ rāgānuśaya iti |",
  "SA16n1276:4556": "tāsu triṣu vedanāsu trayaḥ kleśā anuśayā ityatastraya evocyante ||",
  "SA16n1276:4557": "akuśalamūlavargaḥ pañcatriṃśaduttaraśatatamaḥ |",
  "SA16n1276:4558": "136 saṅkīrṇakleśavargaḥ",
  "SA16n1276:4559": "(pṛ) sūtra uktam-traya āsravāḥ-kāmāsravo bhavāsravo'vidyāsrava iti |",
  "SA16n1276:4560": "katame ime |",
  "SA16n1276:4561": "(u) kāmadhātāvavidyāṃ varjayitvā anye sarve kleśāḥ kāmāsravā ityucyante |",
  "SA16n1276:4562": "evaṃ rupārūpyadhātvorbhavāsravaḥ |",
  "SA16n1276:4563": "traidhātukī cāvidyā avidyāsravaḥ |",
  "SA16n1276:4564": "(pṛ) āsravāḥ kathaṃ vardhante |",
  "SA16n1276:4565": "(u) uttamādhamadhyamadharmaiḥ kramaśo vardhante |",
  "SA16n1276:4566": "rūpādiviśiṣṭālambanalābhācca vardhante |",
  "SA16n1276:4567": "(pṛ) ime traya āsravāḥ;",
  "SA16n1276:4568": "kathaṃ vadanti saptāsravā iti |",
  "SA16n1276:4569": "(u) vastuta āsravā dvividhāḥ satyadarśanaheyā [ye] āsravāṇāṃ mūlabhūtāḥ |",
  "SA16n1276:4570": "bhāvanāheyā [ye] āsravāṇāṃ phalabhūtāḥ |",
  "SA16n1276:4571": "pañcabhirārāsravasahakāribhiḥ pratyayai militvā sapta bhavanti |",
  "SA16n1276:4572": "te kleśā eva |",
  "SA16n1276:4573": "bhagavānarthata āha-traya āsravāḥ,",
  "SA16n1276:4574": "catvāra oghāḥ,",
  "SA16n1276:4575": "catvāro bandhāḥ,",
  "SA16n1276:4576": "catvāryupādānāni,",
  "SA16n1276:4577": "catvāro granthā ityādi |",
  "SA16n1276:4578": "(pṛ) catvāra oghāḥ kāmaugho bhavaugho dṛṣṭyodho'vidyaugha iti |",
  "SA16n1276:4579": "katama ime |",
  "SA16n1276:4580": "(u) dṛṣṭimavidyāñca varjayitvā tadanye kāmadhātukakleśāḥ sarve kāmaugha ityucyate |",
  "SA16n1276:4581": "rūpārūpyadhātukabhabaugho'pyevam |",
  "SA16n1276:4582": "sarvā dṛṣṭayo dṛṣṭayaughaḥ |",
  "SA16n1276:4583": "avidyā avidyaughaḥ |",
  "SA16n1276:4584": "(pṛ) ogheṣu kasmāt dṛṣṭyaughaḥ pṛthagucyate |",
  "SA16n1276:4585": "nāsraveṣu |",
  "SA16n1276:4586": "(u) tīrthikā bahavo dṛṣṭivāhitāḥ |",
  "SA16n1276:4587": "ata ogheṣu pṛthagucyate |",
  "SA16n1276:4588": "cyutiṃ bahatīti oghaḥ |",
  "SA16n1276:4589": "trīn bhavān badhnātīti bandhaḥ |",
  "SA16n1276:4590": "(pṛ) catvāryupādānāni-kāmopādānaṃ dṛṣṭyupādānaṃ śīlavratopādānamātmavādopādānamiti |",
  "SA16n1276:4591": "katamānīmāni |",
  "SA16n1276:4592": "(u) ātmano'bhāvāt tadvādopādānamātmavādopādānam |",
  "SA16n1276:4593": "astyātmeti paśyato'ntadvayaṃ bhavati-ayamātmā nityo'nityoveti |",
  "SA16n1276:4594": "anitya ityavadhārayan pañcakāmaguṇānupādatte |",
  "SA16n1276:4595": "nāsti paraloka iti dṛṣṭasukha āsajyate |",
  "SA16n1276:4596": "nitya ityavadhārayan mandendriyaḥ pāralaukikasukhamākāṃkṣamāṇaḥ śīlavratamupādatte |",
  "SA16n1276:4597": "kiñcittīkṣṇendriya evaṃ cintayati-yadi jīvo nityaḥ tadā aduḥkhasukhavikāraḥ,",
  "SA16n1276:4598": "tadā puṇyapāpābhāvāditi mithyādṛṣṭimutpādayati |",
  "SA16n1276:4599": "evamātmavādamupādāyaiva catvāryupādānāni bhavanti |",
  "SA16n1276:4600": "(pṛ) catvāro granthāḥ abhidhyākāyagrantho vyāpādaḥ kāyagranthaḥ śīlavrataparāmarśaḥ kāyagranthaḥ idaṃ satyābhiniveśaḥ kāyagrantha iti |",
  "SA16n1276:4601": "katama ime |",
  "SA16n1276:4602": "(u) paradravyābhidhyayā anyasminnadadati dveṣabuddhimutpādayati,",
  "SA16n1276:4603": "kaśāśastrādinā [gṛhṇāti] |",
  "SA16n1276:4604": "gṛhasthānāmidaṃ vigrahamūlam,",
  "SA16n1276:4605": "sukhāntanuvartanamityucyate |",
  "SA16n1276:4606": "yaḥ śīlavrataparāmarśakaḥ kāmayate anena śīlavratena viśuddhiṃ labheya iti |",
  "SA16n1276:4607": "tasyedameva tathyamanyanmithyeti dṛṣṭirbhavati |",
  "SA16n1276:4608": "idaṃ pravrajitānāṃ vivādamūlaṃ,",
  "SA16n1276:4609": "duḥkhāntānuvartanamityucyate |",
  "SA16n1276:4610": "pañca skandhāḥ kāya ityucyante |",
  "SA16n1276:4611": "catvāra ime granthā avaśyaṃ kāyavāṅmayā iti kāyagrantha ityucyante |",
  "SA16n1276:4612": "kecidāhuḥ-catvāra ime dharmā jananamaraṇe saṅgra'thnantīti granthāḥ |",
  "SA16n1276:4613": "(pṛ) pañca nīvaraṇāni-kāmacchando vyāpādaḥ styānamiddhaṃ auddhatyakukṛtyaṃ vicikitsā ceti |",
  "SA16n1276:4614": "katamānīmāni |",
  "SA16n1276:4615": "(u) puruṣasya kāmeṣu abhiniveśādvyāpādo'nuvartate |",
  "SA16n1276:4616": "yathoktaṃ sūtre-tṛṣṇāta utpadyate vyāpādaḥ |",
  "SA16n1276:4617": "īrṣyādayaḥ kleśāḥ kaśāśastrādiduścaritāni ca kāmacchandādutpadyante iti |",
  "SA16n1276:4618": "puruṣo'yaṃ kāyacittayo rāgadveṣaparikṣipyamāṇayorbahuvyāpāraiḥ paricchinnayośca styānamiddhamicchati |",
  "SA16n1276:4619": "styānamiddhena kiñcidviśramya punā rāgadveṣavikṣiptacitto na dhyānasamādhiṃ labhate |",
  "SA16n1276:4620": "cittasya bāhyālambanānuvartanādauddhatyaṃ bhavati |",
  "SA16n1276:4621": "aśuddhakarmakasya puruṣasya citte sadā daurmanasyakaukṛtyaṃ bhavati |",
  "SA16n1276:4622": "vikṣiptacittatvātkaukṛtyacittatvācca sadā vicikitsate-vimuktirasti naveti |",
  "SA16n1276:4623": "yathā rājakumāro'ciravataṃ śramaṇoddeśamavocat |",
  "SA16n1276:4624": "(pṛ) kasmānnīvaraṇamityākhyā |",
  "SA16n1276:4625": "(u) kāmacchando vyāpādaśca śīlaskandhaṃ nivṛṇutaḥ |",
  "SA16n1276:4626": "auddhatyakukṛtyaṃ samādhiskandhaṃ nivṛṇoti |",
  "SA16n1276:4627": "sthānamitthaṃ prajñāskandham |",
  "SA16n1276:4628": "kecit teṣāṃ nīvaraṇānāṃ varjanāya vadanti- idaṃ kuśalamidamakuśalamiti |",
  "SA16n1276:4629": "sa tatra vicikitsate kimasti kiṃ vā nāstīti |",
  "SA16n1276:4630": "sā vicikitsā siddhā skandhatrayaṃ nivṛṇoti |",
  "SA16n1276:4631": "eṣu pañcasu nīvaraṇeṣu trīṇi dṛḍhabalānīti kevalaṃ nīvaraṇamityucyante |",
  "SA16n1276:4632": "anye dve nīvaraṇe tanubale iti dvau dharmau sāṃsargikau |",
  "SA16n1276:4633": "ime dve nīvaraṇe jananakāraṇasahite ityataḥ sāṃsargike ityucyeta |",
  "SA16n1276:4634": "styānamiddhasya pañcadharmāḥ pratyayā yaduta cāñcalyamaratirvijṛmbhikā,",
  "SA16n1276:4635": "āhāre'mātratā cetaso'valīnatā iti |",
  "SA16n1276:4636": "auddhatyakaukṛtyasya catvāro dharmāḥ pratyayāḥ-jñātivitarko janapadaḥvitarko'maraṇavitarkaḥ,",
  "SA16n1276:4637": "pūrvatanīnakrīḍitasukhitālāpitahasitānusmaraṇamiti |",
  "SA16n1276:4638": "imāni jananakāraṇāni |",
  "SA16n1276:4639": "pratipakṣo'pi samānaḥ |",
  "SA16n1276:4640": "styānamiddhasya prajñā pratipakṣaḥ |",
  "SA16n1276:4641": "auddhatyakukṛtyasya samādhiḥ pratipakṣaḥ |",
  "SA16n1276:4642": "nivāraṇamapi samānam |",
  "SA16n1276:4643": "ime dve sāṃsargike nīvaraṇe |",
  "SA16n1276:4644": "ime pañcadharmā nīvaraṇāni vā bhavanti |",
  "SA16n1276:4645": "anīvaraṇāni vā bhavanti |",
  "SA16n1276:4646": "kāmadhātvāptā akuśalā nīvaraṇāni |",
  "SA16n1276:4647": "anyātrānīvaraṇāni |",
  "SA16n1276:4648": "pañcāvarabhāgīyeṣu saṃyojaneṣu kāmacchando vyāpādaḥ śīlabrataparāmarśaḥ avaragamanārthatvādavarabhāgīyāni |",
  "SA16n1276:4649": "tadyathā govratikaḥ saṃsiddhaḥ kāyasya bhedātparaṃ maraṇāt gavāṃ sahavyatāmupapadyate |",
  "SA16n1276:4650": "asaṃsiddho narake patati |",
  "SA16n1276:4651": "vicikitsā vairāgyasya vighnabhūtā |",
  "SA16n1276:4652": "satkāyadṛṣṭiścaturṇāṃ mūlam |",
  "SA16n1276:4653": "itīmāni pañca |",
  "SA16n1276:4654": "kāmacchandavyāpādau kāmadhātornātivartete |",
  "SA16n1276:4655": "satkāyadṛṣṭirātmabuddhernātivartate |",
  "SA16n1276:4656": "śīlavrataparāmarśo'varadharmānnātivartate |",
  "SA16n1276:4657": "vicikitsā pṛthagjanatvānnātivartate |",
  "SA16n1276:4658": "kāmacchandavyāpādau kāmadhātuṃ nātikrāmataḥ |",
  "SA16n1276:4659": "atikrame punarākṣipyate |",
  "SA16n1276:4660": "anyāni trīṇi pṛthagjanatvaṃ nātikrāmanti |",
  "SA16n1276:4661": "ata ucyante'varabhāgīyānīti |",
  "SA16n1276:4662": "pañcordhvabhāgīyāni [auddhatyaṃ māno'vidyā rūparāgaḥ arūparāgaḥ | ]",
  "SA16n1276:4663": " auddhatyasya dhyānasamādhividhātitvānna cittamupaśāmyati |",
  "SA16n1276:4664": "idamauddhatyasya nimittagrahānuvartanānmānaḥ pravartate |",
  "SA16n1276:4665": "nimittagrāhi cittamidamavidyāsambhūtamityato rūparāgo'rūparāgaśca staḥ |",
  "SA16n1276:4666": "tāni pañca saṃyojanāni śaikṣajanānāmūrdhvasamudācaraṇārthatvādūrdhvabhāgīyānītyucyante |",
  "SA16n1276:4667": "tāni śaikṣajanānāṃ citta ucyante na pṛthagjanānām |",
  "SA16n1276:4668": "(pṛ) auddhatyaṃ kasmāt rūpārūpyadhātukaṃ saṃyojanaṃ na kāmadhātukam |",
  "SA16n1276:4669": "(u) tatra sthūlakleśābhāvādauddhatyaṃ vyaktaṃ bhavati |",
  "SA16n1276:4670": "tadauddhatyaṃ samādhibhaṅge balavadityataḥ saṃyojanamityucyate |",
  "SA16n1276:4671": "tadūrdhvabhāgīyaṃ samucchedayato vimuktirlabhyate |",
  "SA16n1276:4672": "keṣāñcit rūpe ārūpye ca vimuktisaṃjñā bhavati |",
  "SA16n1276:4673": "tatpratiṣedhāyocyate santyūrdhvabhāgīyāni saṃyojanānīti |",
  "SA16n1276:4674": "pañca mātsaryāṇi-āvāsamātsaryaṃ,",
  "SA16n1276:4675": "kulamātsaryaṃ,",
  "SA16n1276:4676": "lābhamātsaryaṃ,",
  "SA16n1276:4677": "varṇamātsaryaṃ dharmamātsaryamiti |",
  "SA16n1276:4678": "[tatra] āvāsamātsaryam-ahameva atra vasāmīti nānyān prayojayati |",
  "SA16n1276:4679": "kulamātsaryam-kulamidamahameva praviśāmīti nānyān prayojayati |",
  "SA16n1276:4680": "satsvapyanyeṣu ahamevotkṛṣṭa iti |",
  "SA16n1276:4681": "lābhamātsaryamiti-ahamevātra dānaṃ lapsya mānyebhyaḥ prayacchatu iti |",
  "SA16n1276:4682": "anye santyo'pi mā māmatikrāmantu |",
  "SA16n1276:4683": "varṇamātsaryam-māmeva varṇaya, mānyān |",
  "SA16n1276:4684": "anyān varṇayannapi mā māmatiricyatu iti |",
  "SA16n1276:4685": "dharmamātsaryam-ahameva dvādaśāṅgapravacanārthaṃ jānāmi |",
  "SA16n1276:4686": "gabhīramartharahasyaṃ jānannapi na pravadāmīti |",
  "SA16n1276:4687": "(pṛ) pañca mātsaryāṇāṃ ke doṣāḥ |",
  "SA16n1276:4688": "(u) ima āvāsādayo bahūnāṃ puruṣāṇāṃ sādhāraṇāḥ |",
  "SA16n1276:4689": "ayantu svakulaṃ tyaktvā sādhāraṇabhūteṣu mātsaryamutpādayati |",
  "SA16n1276:4690": "ityayaṃ doṣakleśaḥ |",
  "SA16n1276:4691": "sa vimukternaiva bhāgī bhavati |",
  "SA16n1276:4692": "kasmāt |",
  "SA16n1276:4693": "sa sādhāraṇabhūtān dharmāneva na tyajati |",
  "SA16n1276:4694": "kaḥ punarvādaḥ svīyān pañca skandhān tyajatīti |",
  "SA16n1276:4695": "sa ca pretādīnāṃ durupapattyāyataneṣu patati |",
  "SA16n1276:4696": "lābhanivṛttacittasya māna utpadyate |",
  "SA16n1276:4697": "sajjanānanyān laghūkṛtya narake patati |",
  "SA16n1276:4698": "anyebhyo dānabhaṅgānmanuṣyadehaṃ lābhamāno daridro bhavati |",
  "SA16n1276:4699": "mātsaryacittena dātarguṇaṃ pratigrahīturdeyañca samucchedayatītyato gurutaraṃ pāpaṃ labhate |",
  "SA16n1276:4700": "dharmamatsaro'ndhādipāpabhāgbhavati |",
  "SA16n1276:4701": "tadyathā jātyandhasya sapatnabahulānāñca janma na svātantrayaprāpakam |",
  "SA16n1276:4702": "āryagarbhācca parihīyate |",
  "SA16n1276:4703": "triṣu adhvasu daśasu dikṣu [gatānāṃ] buddhānāṃ śatruḥ san saṃsāre saṃsaran sadā mūḍho bhavati |",
  "SA16n1276:4704": "sajjanān dūrīkaroti |",
  "SA16n1276:4705": "sajjanadūrīkaraṇādakuśalaṃ vinā na vartate |",
  "SA16n1276:4706": "akuśalaṃ trividham-akuśalākuśalaṃ mahākuśalaṃ akuśalamadhyākuśalamiti |",
  "SA16n1276:4707": "akuśalaṃ prāṇātipātādattādānādi |",
  "SA16n1276:4708": "mahākuśalaṃ yadātmahananaṃ,",
  "SA16n1276:4709": "parastyātmahananasamādāpanaṃ,",
  "SA16n1276:4710": "svayaṃ mātsarya[karaṇaṃ] parasya mātsaryasamādāpanam |",
  "SA16n1276:4711": "sa dharmamātsaryeṇa bahūn puruṣānukuśale pātayati |",
  "SA16n1276:4712": "buddhadharmamārgañca kṣapayati |",
  "SA16n1276:4713": "yathoktaṃ sūtre- santyāvāsamātsaryasya pañca doṣāḥ-anāgatasya subhikṣorāgamanāya necchati |",
  "SA16n1276:4714": "āgataṃ punastarjayanna tṛpyati |",
  "SA16n1276:4715": "gamanāyānucintayati |",
  "SA16n1276:4716": "saṅghadeyaṃ gopayati |",
  "SA16n1276:4717": "saṅghadeyeṣu ātmīyabuddhiṃ karoti |",
  "SA16n1276:4718": "kulamātsaryasya pañca doṣāḥ-kulābhiniveśādavadātavasanaistulyasukhaduḥkho bhavati |",
  "SA16n1276:4719": "dhanāyāvadātavasanaṃ prajahāti |",
  "SA16n1276:4720": "pratigrahīturdānaṃ labhate |",
  "SA16n1276:4721": "tadubhayaprahāṇāttasmin kule varcaḥ kuṭyāṃ bhūtatvāyotpadyate |",
  "SA16n1276:4722": "lābhamātsaryasya pañca doṣāḥ-sadā sambhārasambhavāya klamati |",
  "SA16n1276:4723": "dvayorbhedena lābhī bhavati |",
  "SA16n1276:4724": "sajjanān nindati sadā daurmanasyacittaḥ |",
  "SA16n1276:4725": "varṇamātsaryasya pañca doṣāḥ-anyeṣāṃ varṇaṃ śrutvā vyākulakaṣāyacitto bhavati |",
  "SA16n1276:4726": "śatasahasreṣu lokeṣu aśuddhacittaḥ sajjanānadhikṣipati |",
  "SA16n1276:4727": "ātmonnatyā parānavanamati |",
  "SA16n1276:4728": "duryaśo'ntardhāpayati iti |",
  "SA16n1276:4729": "sarveṣāṃ mātsaryāṇāṃ sāmānyata ime doṣāḥ santi-prabhūtadhanasañcayaḥ |",
  "SA16n1276:4730": "pariṣadbhīrutā,",
  "SA16n1276:4731": "bahujanavidveṣitā,",
  "SA16n1276:4732": "sadā vyākulacittatā,",
  "SA16n1276:4733": "ātmanaḥ sadaikākitā,",
  "SA16n1276:4734": "avarakule janma ityevamādayo'pramāṇāḥ pañcamātsaryāṇāṃ doṣāḥ |",
  "SA16n1276:4735": "pañca cetaḥ khilāḥ-[ihāyuṣmanto bhikṣuḥ] śāstari vicikitsate,",
  "SA16n1276:4736": "dharme vicikitsate,",
  "SA16n1276:4737": "śīle vicikitsate,",
  "SA16n1276:4738": "śikṣāyāṃ vicikitsate |",
  "SA16n1276:4739": "yo bhikṣuḥ śāsturmahāpuruṣāṇāñca varṇavādī,",
  "SA16n1276:4740": "tasmin jane anāttamanā āhatacitto bhavati |",
  "SA16n1276:4741": "ayaṃ pañcamaḥ |",
  "SA16n1276:4742": "śāstari vicikitsaka evaṃ cintayati-kiṃ śāstā mahān,",
  "SA16n1276:4743": "kiṃ vā pūraṇādayaḥ iti |",
  "SA16n1276:4744": "dharme vicikitsaka [evaṃ cintayati] kiṃ śāstuḥ pravacanamutkṛṣṭamuta vedasyeti |",
  "SA16n1276:4745": "śīle vicikitsate kiṃ śāstṛproktaṃ pravacanamutkṛṣṭaṃ,",
  "SA16n1276:4746": "kiṃ vā kukkaṭaśvādivratamiti |",
  "SA16n1276:4747": "śikṣāyāṃ vicikitsate kiṃ mānapānādi dharmo nirvāṇaṃ gamayati uta neti |",
  "SA16n1276:4748": "anāttamanā āhata [citto] vyāpādabuddhyā bhayagauravacittaṃ vinā sajjanān garhayati |",
  "SA16n1276:4749": "ebhiḥ pañcabhiḥ dharmairvipraluptacitto,",
  "SA16n1276:4750": "na nānākuśalendriyāṇyavaṣṭambhayati |",
  "SA16n1276:4751": "ataścetaḥ khila ityucyate |",
  "SA16n1276:4752": "(pṛ) kasmācchāstrādau vicikitsate |",
  "SA16n1276:4753": "(u) so'bahuśratatvādvicikitsate |",
  "SA16n1276:4754": "bahuśrutasya tu vicikitsā ālpīyasī bhavati |",
  "SA16n1276:4755": "sa ca bālo mūḍho'jño na tathāgatadharmānyadharmayorvivekaṃ prajānāti |",
  "SA16n1276:4756": "ato vicikitsate |",
  "SA16n1276:4757": "dharme ca nāsvādaṃ labhate |",
  "SA16n1276:4758": "ataśca |",
  "SA16n1276:4759": "vicikitsate |",
  "SA16n1276:4760": "na ca vedadīn granthān śṛṇoti adhyeti vā |",
  "SA16n1276:4761": "janairvarṇitaṃ śrutvā utkṛṣṭacittamutpādayati |",
  "SA16n1276:4762": "adhvanyadhvani bahulamithyāvicikitsaḥ sadā kaluṣitacittatayā śāstrādau vicikitsate |",
  "SA16n1276:4763": "yathā śāsturupasthāyakaḥ sunakṣatraḥ |",
  "SA16n1276:4764": "sa ca mithyādṛṣṭibahulaiḥ puruṣaiḥ samānakṛtyatayā vicikitsate |",
  "SA16n1276:4765": "kiñca vedavyākaraṇādīni mithyādṛṣṭisūtrāṇyadhīyānaḥ paribhinnasamyakprajño bhavati ityato vicikitsate |",
  "SA16n1276:4766": "dharmāṇāṃ [yathāśrute]'rthe prītaḥ kusmṛtiṃ janayan na sūtrakṛdāśayaṃ labdhuṃ śaknoti |",
  "SA16n1276:4767": "ato vicikitsate sarvadā svahitālābhapratyayataḥ śāstrādiṣu vicikitsate |",
  "SA16n1276:4768": "pañca cetaso vinibandhāḥ-yaḥ kāyo'vigatarāgo sa kāya āsajyate |",
  "SA16n1276:4769": "kāmeṣvavītarāgaḥ kāmeṣvāsajyate |",
  "SA16n1276:4770": "gṛhasthena prabrajitasya samāgamaḥ |",
  "SA16n1276:4771": "āryavacane ceto na prahṛṣyati |",
  "SA16n1276:4772": "alpahitavastunātmānaṃ pūrṇaṃ manyate |",
  "SA16n1276:4773": "tatra catvāro vinibandhāḥ kāmarāgamupādāyodbhavanti |",
  "SA16n1276:4774": "ya ādhyātmikātmabhāve'vigatarāgaḥ sa bāhyarūpādikāmeṣvāsajyate |",
  "SA16n1276:4775": "ata ubhayoḥ samāgamamabhilaṣati |",
  "SA16n1276:4776": "abhilāṣāvyākulatayā āryavacane upaśamapradarśane dharme na prahṛṣyati |",
  "SA16n1276:4777": "ataḥ śīlabāhuśrutyadhyānasamādhyādiṣvalpaṃ hitaṃ vastu labdhvā tenātmānaṃ pūrṇaṃ manyate |",
  "SA16n1276:4778": "tadalpahitavastvabhiniveśānmahāhitaṃ vismarati |",
  "SA16n1276:4779": "prājñastu nālpahitābhiniviṣṭo mahāhitaṃ vighnayet |",
  "SA16n1276:4780": "ayaṃ yadyaṣṭākṣaṇavihīnaḥ [saḥ] puruṣakāyaṃ duṣkaraṃ labdhvavānityataścittaikāgryeṇa vīryamārabheta |",
  "SA16n1276:4781": "pṛthagjanatā cāśraddheyā |",
  "SA16n1276:4782": "asya samagrasya pratyayasya vigame'nye pratyayā bhavanti |",
  "SA16n1276:4783": "[iti] naivāryamārge'vatarati [pṛthagjanaḥ] |",
  "SA16n1276:4784": "alpahitamakāmayamānaḥ pravrajyāphalavipākaṃ labhate |",
  "SA16n1276:4785": "mriyamāṇaśca na vipratisarati |",
  "SA16n1276:4786": "svaparahitañca karoti |",
  "SA16n1276:4787": "saguṇeṣveva nābhiniviśate |",
  "SA16n1276:4788": "kaḥ punarvādo'kuśale dharme |",
  "SA16n1276:4789": "ataḥ [sa] samyagācāra ityucyate |",
  "SA16n1276:4790": "pṛthagjanādīnavā na kimapi saṃkleśayanti |",
  "SA16n1276:4791": "(pṛ) ke pṛthagjanānāmādīnavāḥ |",
  "SA16n1276:4792": "(u) sūtra uktaṃ-pṛthagjano viṃśatidhā svacittaṃ nigṛhyaivaṃ cintayet-mama vibhinnākāraveṣamātrasya vṛthā,",
  "SA16n1276:4793": "na kiñcillabhyam,",
  "SA16n1276:4794": "aśubhena [pathā] mariṣyāmi,",
  "SA16n1276:4795": "mahābhayārṇave patiṣyāmi,",
  "SA16n1276:4796": "tadbhayasthāne na jñāsyāmyabhayasthānaṃ,",
  "SA16n1276:4797": "nāpi jñāsyāmi mārgaṃ,",
  "SA16n1276:4798": "na dhyānasamādhīn lapsye,",
  "SA16n1276:4799": "asakṛtkāyaduḥkhamanubhaviṣyāmi,",
  "SA16n1276:4800": "duṣparihārā bhaviṣyantyaṣṭāvakṣaṇāḥ,",
  "SA16n1276:4801": "śatruḥ sadā'nusariṣyati,",
  "SA16n1276:4802": "sarve mārgā vivṛtāḥ,",
  "SA16n1276:4803": "durgateravimokṣaḥ,",
  "SA16n1276:4804": "apramāṇadṛṣṭibhiḥ sadā vinibandhaḥ,",
  "SA16n1276:4805": "pañcasvānantaryeṣu apratibandhaḥ,",
  "SA16n1276:4806": "anādiḥ saṃsāro nāntavān,",
  "SA16n1276:4807": "akurvato na puṇyapāpapratilābhaḥ |",
  "SA16n1276:4808": "kuśalākuśalayorna pratinidhilābhaḥ |",
  "SA16n1276:4809": "na saddharma karomi,",
  "SA16n1276:4810": "naivāsti sukhalayaḥ kṛtayoḥ kuśalākuśalayornaiva vismṛtirvināśo vā āmaraṇaṃ na dānto bhaviṣyāmi iti |",
  "SA16n1276:4811": "ete viṃśatidharmāḥ kaṃ na dūṣayanti |",
  "SA16n1276:4812": "kartavyamayaṃ kṛtavānityataścittaṃ na vipratisarati |",
  "SA16n1276:4813": "[kāmā] bhiniviṣṭhasya gārhasthyadharmaḥ pravrajyādharmaścana sidhyataḥ |",
  "SA16n1276:4814": "ato nālpahite'bhiniveśet |",
  "SA16n1276:4815": "saptānuśayāḥ |",
  "SA16n1276:4816": "(pṛ) kleśāḥ kasmādanuśaya ityucyante |",
  "SA16n1276:4817": "(u) jananamaraṇasantāne sadā sattvamanurvartata ityanuśayaḥ |",
  "SA16n1276:4818": "tadyathā dhātrī sadā bālamanuvartate |",
  "SA16n1276:4819": "yathā vā'vimukto vātajvaraḥ |",
  "SA16n1276:4820": "yathā vā ṛṇī anudinamucchavasati |",
  "SA16n1276:4821": "yathā vā anapagatamākhuviṣam |",
  "SA16n1276:4822": "taptāyasaḥ kṛṣṇalakṣaṇam |",
  "SA16n1276:4823": "yathā vā yavasyāḍkuraḥ |",
  "SA16n1276:4824": "svayaṃdattadāsapatratvam |",
  "SA16n1276:4825": "yathā vā praṇaṣṭasya vastunaḥ sākṣijanaḥ |",
  "SA16n1276:4826": "yathā prajñā kramaśaḥ samupacīyamānā ['sti] |",
  "SA16n1276:4827": "yathā karma sadopacīyāmānam |",
  "SA16n1276:4828": "yathā jvālā santanyate |",
  "SA16n1276:4829": "evaṃ krameṇa santatyā vardhata ityanuśaya ityucyate |",
  "SA16n1276:4830": "(pṛ) ayamanuśayaḥ kiṃ cittasamprayuktaḥ kiṃ vā cittaviprayuktaḥ |",
  "SA16n1276:4831": "(u) cittasamprayuktaḥ |",
  "SA16n1276:4832": "kasmāt |",
  "SA16n1276:4833": "rāgādayo'nuśayalakṣaṇāḥ |",
  "SA16n1276:4834": "ime'nuśayalakṣaṇāḥ saumanasyasamprayuktāḥ |",
  "SA16n1276:4835": "yadidaṃ saumanasyaṃ cittaviprayuktamitīdaṃ na yujyate |",
  "SA16n1276:4836": "saumanasyamidaṃ yadi sukhāyāṃ vedanāyāṃ vartate [tadā] rāgānuśaya ityucyate |",
  "SA16n1276:4837": "rāgo nāmāsaṅgaḥ |",
  "SA16n1276:4838": "cittaviprayukte nāsaṅgabhāvo'sti |",
  "SA16n1276:4839": "ato jñāyate'nuśayāścittasamprayuktā iti |",
  "SA16n1276:4840": "(pṛ) na yukta[mida]m |",
  "SA16n1276:4841": "anuśayā na cittasamprayuktāḥ |",
  "SA16n1276:4842": "kasmāt |",
  "SA16n1276:4843": "uktaṃ hi sūtre-bālānāṃ maithunacittameva nāsti |",
  "SA16n1276:4844": "kaḥ punarvādo maithunarāgasāmarthyam |",
  "SA16n1276:4845": "rāgānuśayānuśayitāśca bhavanti iti |",
  "SA16n1276:4846": "kiñcāha-nāsti cetanā nāsti vikalpaḥ |",
  "SA16n1276:4847": "vijñāpratiṣṭhitamālambanañcāsti iti |",
  "SA16n1276:4848": "kiñcoktaṃ sūtre-satkāyadṛṣṭisamucchede'nuśayāḥ sahaiva samucchidyante iti |",
  "SA16n1276:4849": "āryamārgaśca na kleśānāṃ yaugapadyaṃ labhate |",
  "SA16n1276:4850": "ata āryamārgasamutpādaścittaviprayuktānuśayasamucchedakaḥ |",
  "SA16n1276:4851": "tathā nocet āryamārgeṇa kasya samucchedaḥ syāt |",
  "SA16n1276:4852": "yadi nāsti cittaviprayukto'nuśayaḥ |",
  "SA16n1276:4853": "pṛthagjanāḥ śaikṣajanāśca yadā kuśalacitte'vyākṛtacitte ca vartante |",
  "SA16n1276:4854": "tadā arhantaḥ syuḥ |",
  "SA16n1276:4855": "anuśayaśca paryavasthānahetuḥ |",
  "SA16n1276:4856": "anuśayātparyavasthānamutpadyate |",
  "SA16n1276:4857": "paryavasthānalabdho'nuśayo vardhate |",
  "SA16n1276:4858": "ato jñāyate'nuśayāścittaviprayuktā iti |",
  "SA16n1276:4859": "yadi kaścitkuśalāvyākṛtacitto'pi sānuśaya ityucyate |",
  "SA16n1276:4860": "yasya nāsti cittaviprayukto'nuśayaḥ |",
  "SA16n1276:4861": "kuto'nuśayavān bhavati |",
  "SA16n1276:4862": "ato jāyate'nuśayaścittaviprayukta iti |",
  "SA16n1276:4863": "atrocyate | na yuktamidam |",
  "SA16n1276:4864": "yaduktaṃ bālānāmasati rāge rāgānuśayo'stīti |",
  "SA16n1276:4865": "tadayuktam |",
  "SA16n1276:4866": "bālānāṃ rāgāpanayanauṣadhālābhādaprahīṇakāmarāgā ityato rāgānuśayo'nuśete |",
  "SA16n1276:4867": "yathā bhūtasamāviṣṭo'nudbhavakāle'pi bhūtasamāviṣṭa ityucyate |",
  "SA16n1276:4868": "kasmāt |",
  "SA16n1276:4869": "tadvyādhipraśamanamantroṣadhānāmalābhāt |",
  "SA16n1276:4870": "yathā ca caturdinajvarārto dinadvaye [jvarā]nudbhave'pi jvarārta ityucyate |",
  "SA16n1276:4871": "yathā vā ākhuviṣamanapanītavyādhitvāddhanagarjane prādurbhavati |",
  "SA16n1276:4872": "evaṃ yasmin citte'nuśayāpanayanamoṣadhamapratilabdham |",
  "SA16n1276:4873": "[tat] aprahīṇā[nuśaya]mityucyate |",
  "SA16n1276:4874": "anye'pi praśnāḥ sāmānyataḥ pratyuktā eva |",
  "SA16n1276:4875": "yaducyate bhavatā nāsti cetanā nāsti vikalpaḥ vijñānasyamālambanamasti iti |",
  "SA16n1276:4876": "tadapi aprahīṇānuśayatvāt |",
  "SA16n1276:4877": "yadāha bhavān- satkāyadṛṣṭiranuśayena saha samucchidyata iti |",
  "SA16n1276:4878": "bhavataḥ paryavasthānaṃ cittasamprayuktam |",
  "SA16n1276:4879": "anutpattikāle |",
  "SA16n1276:4880": "prahīṇameva |",
  "SA16n1276:4881": "evamanuśayo'pi |",
  "SA16n1276:4882": "āryamārgakāle'vidyamānamapi prahīṇamityucyate |",
  "SA16n1276:4883": "virodhidharmapratilambhāt |",
  "SA16n1276:4884": "yadbravīṣi-mārgaḥ kleśaiḥ saha naikakāliko'stīti |",
  "SA16n1276:4885": "[tat]aprahīṇatvādastītyucyate |",
  "SA16n1276:4886": "yadavocaḥ pṛthagjanāḥ śaikṣajanāśca yadi kuśalāvyākṛtacittagatāḥ,",
  "SA16n1276:4887": "tadā arhantaḥ syuriti |",
  "SA16n1276:4888": "prahīṇa[kleśo]'rhan |",
  "SA16n1276:4889": "teṣāntvaprahīṇa[kleśa]tvāt |",
  "SA16n1276:4890": "yathā kaścinmāsavarjanadharmamasamādāno māṃsamabhuñjannapi na varjitamāṃsa ityucyate |",
  "SA16n1276:4891": "avidyāmithyāsmṛtimithyāsaṅkalpādayaḥ santītyato'prahīṇāḥ kleśāstadā samutpadyante |",
  "SA16n1276:4892": "arhatastu nāsti saheturiti nānyaiḥ sāmyam |",
  "SA16n1276:4893": "yaduktaṃ tvayā paryavasthānalabdho'nuśayastu vardhata iti |",
  "SA16n1276:4894": "tadayuktam |",
  "SA16n1276:4895": "sarve kleśā uttamamadhyamāvaradharmairvardhante,",
  "SA16n1276:4896": "na paryavasthānalābhāt |",
  "SA16n1276:4897": "yadbraṣīṣi kuśalāvyākṛtacittagato'nuśayavān syāditi |",
  "SA16n1276:4898": "tadapi aprahīṇatvādanuśayavānityucyate |",
  "SA16n1276:4899": "ebhiḥ kāraṇairjñāyate'nuśayā na [citta] viprayuktā iti |",
  "SA16n1276:4900": "aṣṭa mithyāmārgāḥ-mithyādṛṣṭiryāvanmithyāsamādhiriti |",
  "SA16n1276:4901": "ayathābhūtaviparyaya jñānadarśanānmithyādṛṣṭiḥ yāvanmithyāsamādhiḥ |",
  "SA16n1276:4902": "(pṛ) samyagājīvo mithyājīvaśca na kāyavākkarmavyatiriktau |",
  "SA16n1276:4903": "kasmātpṛthagucyate |",
  "SA16n1276:4904": "(u) mithyājīvaḥ pravrajitānāṃ dussamucchedatvāt pṛthagucyate |",
  "SA16n1276:4905": "mithyājīvo [yena] māyāśāṭhyādayaḥ pañcadharmāḥ puṣṭiṃ labhante sa mithyājīvaḥ |",
  "SA16n1276:4906": "saṃkṣipyedamucyate-pravrajitānāmakāryaṃ dhanārjanakarma yaduta rājasevāvāṇijyarogacikitsādikarma |",
  "SA16n1276:4907": "anādeyañca prāṇidhadhanadhānyādi |",
  "SA16n1276:4908": "ādāne mithyājīvaḥ |",
  "SA16n1276:4909": "vinaye yatpratiṣiddhaṃ tena ca svātmajīvanaṃ mithyājīvaḥ |",
  "SA16n1276:4910": "yathoktaṃ sūtre-pañca vāṇijyānyupāsakenākaraṇīyānīti |",
  "SA16n1276:4911": "(pṛ) kena kuryājjīvitam |",
  "SA16n1276:4912": "yathādharmabhikṣayā jīvet |",
  "SA16n1276:4913": "na mithyājīvaṃ jīvet |",
  "SA16n1276:4914": "kasmāt |",
  "SA16n1276:4915": "aviśuddhacetasā saddharmaṃ praṇāśayati |",
  "SA16n1276:4916": "mārgayogānavaṣṭambhāt |",
  "SA16n1276:4917": "mārgāvacara evaṃ cintayet-bhagavataḥ śāsane'vatāro mārgācaraṇārthaḥ na jīvanārtha iti |",
  "SA16n1276:4918": "ataḥ saddharmābhirataḥ pariśuddhajīvanamācaret |",
  "SA16n1276:4919": "bhikṣurbhikṣadharme suniṣṇātaḥ syāt |",
  "SA16n1276:4920": "yo mithyājīvanamācarati,",
  "SA16n1276:4921": "na [sa] bhikṣudharmā bhavati ||",
  "SA16n1276:4922": "saṅkīrṇakleśavargaḥ ṣaṭtriṃśaduttaraśatatamaḥ |",
  "SA16n1276:4923": "137 navasaṃyojanavargaḥ",
  "SA16n1276:4924": "tṛṣṇādīni navasaṃyojanāni |",
  "SA16n1276:4925": "(pṛ) kasmād dṛṣṭiṣu dvidhā parāmarśa ucyate |",
  "SA16n1276:4926": "(u) śīlavrataparāmarśasya durvimokatvāt |",
  "SA16n1276:4927": "yathā uḍupamoghapatitaṃ dustaraṃ bhavati |",
  "SA16n1276:4928": "tathā'yamapi |",
  "SA16n1276:4929": "evaṃ cintayati-ahamanena śīlena svarga utpatsya iti |",
  "SA16n1276:4930": "tadarthañca jalamajjana dahanapraveśabhṛgupatanādīni nānā duḥkhānyanubhavāmīti |",
  "SA16n1276:4931": "laukikā na śīlavrataparāmarśasya doṣaṃ paśyanti |",
  "SA16n1276:4932": "ata uktaṃ bhagavatā saṃyojanamiti |",
  "SA16n1276:4933": "taṃ śīlavrataparāmarśaṃ niśritya aṣṭāṅgamārgamupekṣante |",
  "SA16n1276:4934": "so'samyaṅmārgo'vyavadānamārgo duḥkhāntānuvartanamityucyate |",
  "SA16n1276:4935": "śīlavrataparāmarśaḥ pravrajitānāṃ vinibandhaḥ |",
  "SA16n1276:4936": "kāmā gṛhasthānām |",
  "SA16n1276:4937": "śīlavrataparāmarśī yadyapi nānāpravrajyādharmānācarati |",
  "SA16n1276:4938": "tathāpi vṛthā na kiñcidanena labhyate |",
  "SA16n1276:4939": "sa naihikaṃ sukhaṃ vindate,",
  "SA16n1276:4940": "paratra ca mahadduḥkhamanubhavati |",
  "SA16n1276:4941": "yathāgovratikaḥ saṃsiddhavratiko gaurbhavati |",
  "SA16n1276:4942": "vikṣiptavrato narake patati |",
  "SA16n1276:4943": "tacchīlavrataparāmarśamupādāya samyaṅ mārgaṃ samyaṅ mārgacāriṇañcāpavadati |",
  "SA16n1276:4944": "śīlavrataparāmarśaḥ tīrthikānāṃ mānotpattisthānam |",
  "SA16n1276:4945": "[ta] evaṃ cintayanti-ahamanena dharmeṇānyamatiśeya iti |",
  "SA16n1276:4946": "śīlavrataparāmarśahetunā ṣaṇṇavatidhā vibhaktā dharmā santi |",
  "SA16n1276:4947": "śīlavrataparāmarśaḥ sthūladarśana ityato bahūnāṃ satvānāṃ gocaraḥ |",
  "SA16n1276:4948": "prajñāmārgastvatisūkṣmo durdarśanaḥ |",
  "SA16n1276:4949": "laukikā na prajānanti tadācaraṇahitam |",
  "SA16n1276:4950": "sā ca dṛṣṭirjanānāṃ cittaṃ harati |",
  "SA16n1276:4951": "ato bālā bahavastaṃ dharmamācaranti |",
  "SA16n1276:4952": "sā gurvī pāpikā dṛṣṭirityucyate |",
  "SA16n1276:4953": "samyaṅmārgācārasya pratilomyenāmārgatvāt |",
  "SA16n1276:4954": "dṛṣṭiparāmarśo yenāsaddharmābhiniviṣṭastatparihartumasamartho bhavati |",
  "SA16n1276:4955": "tadṛṣṭiparāmarśasya balam |",
  "SA16n1276:4956": "tadvalena ca saṃyojanāni dṛḍhāni bhavanti |",
  "SA16n1276:4957": "(pṛ) śaknapraśne kasmātkevalamuktamīrṣyāmātsaryasaṃyojanā devāmanuṣyā iti |",
  "SA16n1276:4958": "(u) idaṃ kleśadvayamatigrāmyaṃ javanyam |",
  "SA16n1276:4959": "kasmāt |",
  "SA16n1276:4960": "paśyāmaḥ khalu parasattvān kṣutpipāsāpīḍitān,",
  "SA16n1276:4961": "mātsaryacittatvānnātikrāntān |",
  "SA16n1276:4962": "[te] parato labdhaṃ dṛṣṭvā'pi īrṣyāsūyācittamutpādayanti sotkaṇṭhāsantāpam |",
  "SA16n1276:4963": "anena kāraṇena ca daridrāṇāṃ nīcānāṃ kutsitānāmatejasvināñca sthāne patanti |",
  "SA16n1276:4964": "śakrasya devānāmindrisyaitatsaṃyojanaṃ bahutaramasakṛdāgatya cittaṃ pīḍayati |",
  "SA16n1276:4965": "ato bhagavān vacanamāha |",
  "SA16n1276:4966": "tatsaṃyojanadvayaṃ gurupāpakasya nidānam |",
  "SA16n1276:4967": "kasmāt |",
  "SA16n1276:4968": "tadupādāya gurūṇi pāpakarmāṇyudbhavanti |",
  "SA16n1276:4969": "triṣu viṣeṣu rāgaḥ pratighaśca gurupāpakamutpādayati |",
  "SA16n1276:4970": "tayorvivṛdhyā tatsaṃyojanadvayamutpadyate |",
  "SA16n1276:4971": "tatsaṃyojanadvayaṃ striyaṃ puruṣañca pīḍayati |",
  "SA16n1276:4972": "durutsargañca bhavati |",
  "SA16n1276:4973": "kasmāt |",
  "SA16n1276:4974": "yaḥ kuśalacittaṃ nibhṛtaṃ bhāvayati |",
  "SA16n1276:4975": "so'tyantamīrṣyāsūyaṃ samucchedayati |",
  "SA16n1276:4976": "dānañca nibhṛtamabhyasyānte sarvamātsaryacittaṃ samucchedayati |",
  "SA16n1276:4977": "karmavipākamapaśyan tadgurutaravastu tyajatīdamati duṣkaram |",
  "SA16n1276:4978": "yathā kasyacitsvata utkṛṣṭavastulābhinaṃ putrameva paśyataścittaṃ duṣprītikaṃ bhavati |",
  "SA16n1276:4979": "kaḥ punarvādaḥ śatrum |",
  "SA16n1276:4980": "tatsaṃyojanadvayoḥ priyaviprayaniścitatvādatiduṣkaraḥ parityāgaḥ |",
  "SA16n1276:4981": "asmāt karmapratyayāt bhagavatā kevalamuktam ||",
  "SA16n1276:4982": "navasaṃyojanavargaḥ saptatriṃśaduttaraśatatamaḥ |",
  "SA16n1276:4983": "138 prakīrṇapraśnavargaḥ",
  "SA16n1276:4984": "śāstramāha-sarve kleśā bhūyasā daśānuśayasaṅgṛhītāḥ |",
  "SA16n1276:4985": "ato daśānuśayānupādāya śāstraṃ racitavyam |",
  "SA16n1276:4986": "daśānuśayā iti rāgapratighabhānāvidyāvicikitsāḥ pañcadṛṣṭayaśca |",
  "SA16n1276:4987": "(pṛ) daśakleśamahābhūmikadharmāḥ tadyathā aśrāddhayaṃ kausīdyaṃ muṣitasmṛtitā vikṣepo'vidyā'samprajanyamayoniśomanaskāro mithyādhimokṣa auddhatyaṃ pramādaśca |",
  "SA16n1276:4988": "ime dharmāḥ sarvakleśacittaiḥ sadā samprayuktāḥ |",
  "SA16n1276:4989": "kathamidam |",
  "SA16n1276:4990": "(u) satprayogaḥ pūrvaṃ khaṇḍita eva |",
  "SA16n1276:4991": "caitasikaścaikaika evotpadyate |",
  "SA16n1276:4992": "ato na yujyate |",
  "SA16n1276:4993": "na ca san nyāyo bhavati |",
  "SA16n1276:4994": "kenedaṃ jñāyate |",
  "SA16n1276:4995": "kiñcidakuśalacittakuśalaśraddhāsamanvitamasti |",
  "SA16n1276:4996": "kiñcidakuśalacittaṃ śraddhāsamanvitaṃ nāsti |",
  "SA16n1276:4997": "tathā vīryādikamapi |",
  "SA16n1276:4998": "ato jñāyate na sarvakleśacitteṣu te daśa dharmāḥ santīti |",
  "SA16n1276:4999": "yadbhavānāha-middhamauddhatyaṃ sarvakleśacitteṣu vartata iti |",
  "SA16n1276:5000": "tadayuktam |",
  "SA16n1276:5001": "yadā cittaṃ līnaṃ bhavati |",
  "SA16n1276:5002": "tasmin samaye middhasamanvitaṃ syāt |",
  "SA16n1276:5003": "nauddhatyacitte syāt itīdṛśā doṣāḥ santi |",
  "SA16n1276:5004": "(pṛ) kāmadhātau sakalā daśakleśāḥ santi |",
  "SA16n1276:5005": "rūpadhātāvārūpyadhātau ca dveṣavarjitā avaśiṣṭāḥ santi |",
  "SA16n1276:5006": "kathamidam |",
  "SA16n1276:5007": "(u) tatrāpi santīrṣyādayaḥ |",
  "SA16n1276:5008": "kenedaṃ jñāyate |",
  "SA16n1276:5009": "sūtra uktam-mahābrahmā brahmakāyikānāmantryāha mā bhavanto śramaṇaṃ gautamamupasaṅkramantu |",
  "SA16n1276:5010": "iheva tiṣṭhata jarāmaraṇasyāntaṃ lapsyadhve iti |",
  "SA16n1276:5011": "iyamīrṣyā |",
  "SA16n1276:5012": "īrṣyāsattvādveṣo'pi bhavet |",
  "SA16n1276:5013": "uktañca sūtre-[atha khalu kevadhaṃ] mahābrahmā taṃ bhikṣuṃ bāhau gṛhītvā ekamantamapanayitvā taṃ bhikṣumetadavocat-ahamapi na jānāmi yatremāni catvāri mahābhūtānyapariśeṣāṇi nirudhyante iti |",
  "SA16n1276:5014": "evaṃ māyācittena brahmakāyikānāṃ vañcanaṃ māyetyucyate |",
  "SA16n1276:5015": "yadāha-ahamasmi [mahābrahmā] kartā nirmātā śreṣṭha.......iti |",
  "SA16n1276:5016": "ayaṃ pramādaḥ |",
  "SA16n1276:5017": "ityādīni chidrāṇi santi |",
  "SA16n1276:5018": "īdṛśānāṃ pāpakānāṃ kleśānāṃ sattvāt jñātavyamasti ca [tatrā] akuśalamiti |",
  "SA16n1276:5019": "kecidābhidharmikā āhuḥ-mātāpitrupādhyāyācāryādiṣu yo rāgaḥ sa kuśalarāgaḥ |",
  "SA16n1276:5020": "anyapadārthādiṣu rāgo'kuśalarāgaḥ |",
  "SA16n1276:5021": "anyeṣāmupakāro'pakāro vā yanna kriyate |",
  "SA16n1276:5022": "[aya] mavyākṛtarāgaḥ |",
  "SA16n1276:5023": "asaddharme durvijñādiṣu dveṣaḥ kuśaladveṣaḥ |",
  "SA16n1276:5024": "saddharmadveṣaḥ prāṇidveṣaśca akuśaladveṣaḥ |",
  "SA16n1276:5025": "yo'sattvapadārthadveṣaḥ avyākṛtadveṣo['yam] |",
  "SA16n1276:5026": "yanmānaṃ niśritya mānaṃ samucchedayati ayaṃ kuśalamānaḥ |",
  "SA16n1276:5027": "anyasya sattvasyāvamānamakuśalamānaḥ |",
  "SA16n1276:5028": "avidyādiṣvapyevaṃ [vaktavyam] |",
  "SA16n1276:5029": "kiñcāhurābhidharmikāḥ-yaḥ kuśalaḥ na [sa] kleśo bhavati |",
  "SA16n1276:5030": "(pṛ) kāmadhātau satkāyadṛṣṭimavyākṛtā vadanti |",
  "SA16n1276:5031": "kasmāt |",
  "SA16n1276:5032": "yadi satkāyadṛṣṭirarakuśalā |",
  "SA16n1276:5033": "sarve pṛthagjanā ātmacittamutpādayanti |",
  "SA16n1276:5034": "nā[nena] narake patanīyā bhavanti |",
  "SA16n1276:5035": "ato'vyākṛteti vadanti |",
  "SA16n1276:5036": "kathamidam |",
  "SA16n1276:5037": "(u) satkāyadṛṣṭiriyaṃ sarvakleśānāṃ mūlam |",
  "SA16n1276:5038": "kathamavyākṛtā |",
  "SA16n1276:5039": "sa pareṣāmātmāstīti vadan patati |",
  "SA16n1276:5040": "tadā kathamavyākṛtā bhavet |",
  "SA16n1276:5041": "evamantagrahadṛṣṭirapi [vaktavyā] |",
  "SA16n1276:5042": "(pṛ) yadi mithyādṛṣṭiṃ pravartayitvā saṃśaye pātayati |",
  "SA16n1276:5043": "kimidamakuśalam |",
  "SA16n1276:5044": "(u) nedamakuśalam |",
  "SA16n1276:5045": "kasmāt |",
  "SA16n1276:5046": "varaṃ saṃśaya eva pātayati na mithyādṛṣṭāvatārayati |",
  "SA16n1276:5047": "kecidāhuḥ- kāmadhātvāptāḥ kleśāḥ sarve kāmabhavasantānakarāḥ |",
  "SA16n1276:5048": "evaṃ rūparūpyadhātvāptā api |",
  "SA16n1276:5049": "kathamidam |",
  "SA16n1276:5050": "(u) tṛṣṇaiva bhavasantānakarī |",
  "SA16n1276:5051": "nandipūrvikā hi jātiḥ |",
  "SA16n1276:5052": "āha ca-duḥkhasamudayastṛṣṇeti |",
  "SA16n1276:5053": "api cāha-bhojanakāmarāgāditṛṣṇā sukhamiti |",
  "SA16n1276:5054": "ato yathāsthānaṃ janma vedayate |",
  "SA16n1276:5055": "mithyādṛṣṭyādiṣu naivamartho'sti |",
  "SA16n1276:5056": "sūtre yadyupyuktaṃ-mānapratyayā jātiriti |",
  "SA16n1276:5057": "tathāpi manāpūrvakatṛṣṇayotpadyate |",
  "SA16n1276:5058": "evaṃ dveṣo'pi |",
  "SA16n1276:5059": "ato jñāyate tṛṣṇayā sarve bhavasantānāṃ bhavantīti |",
  "SA16n1276:5060": "(pṛ) kleśeṣu kati satyadarśanaheyāḥ kati bhāvanāheyāḥ |",
  "SA16n1276:5061": "(u) rāgapratighamānāvidyā dvidhā satyadarśanaheyā bhāvanāheyāśca |",
  "SA16n1276:5062": "anye ṣaṭ satyadarśanamātraheyāḥ |",
  "SA16n1276:5063": "(pṛ) śaikṣajanasyāpyastyahaṃbuddhiḥ |",
  "SA16n1276:5064": "ato jñāyate'nimittanirūpaṇasatkāyadṛṣṭibhāgaḥ śaikṣajanasyāheya iti |",
  "SA16n1276:5065": "(u) [ahaṃ] māno'yaṃ dṛṣṭiḥ |",
  "SA16n1276:5066": "nimittanirūpaṇā hi dṛṣṭiḥ |",
  "SA16n1276:5067": "(pṛ) kecidāhuḥ- īrṣyāmātsaryakaukṛtyamāyādayo bhāvanāheyā iti |",
  "SA16n1276:5068": "kathamidam |",
  "SA16n1276:5069": "(u) ime sarve dvidhā'pi bhavanti satyadarśanaheyā bhāvanāheyāśceti |",
  "SA16n1276:5070": "kenedaṃ jñāyate yathā nāthaputrādayo bhagavacchrāvakān satkāralā bhino dṛṣṭvā īrṣyācittamutpādayamāsuḥ |",
  "SA16n1276:5071": "iyamīrṣyā mārgadarśino niruddhetyato jñāyate satyadarśanaheyeti |",
  "SA16n1276:5072": "kaścitpūrvaṃ bhagavacchrāvakeṣu matsarī san nādadat |",
  "SA16n1276:5073": "mārgadarśanalabdhaḥ paraṃ prāyacchat |",
  "SA16n1276:5074": "tadā mātsaryamidaṃ satyadarśanaheyam |",
  "SA16n1276:5075": "yathā sunakṣatrādīnāṃ kaukṛtyaṃ satyadarśanaheyamapi |",
  "SA16n1276:5076": "yathā strotaāpannasya narakapatanapratyayaḥ aṣṭamaloke kāyavedakamāyā ca satyadarśanaheyā'pi |",
  "SA16n1276:5077": "(pṛ) kleśeṣu kati duḥkhadarśanaheyāḥ kati samudayanirodhamārgadarśanaheyāḥ kati bhāvanāheyāḥ |",
  "SA16n1276:5078": "(u) pūrvoktāḥ satyadarśanaheyāḥ ṣaḍanuśayāścaturdhā bhavanti duḥkhadarśanaheyāḥ samudayanirodhamārgadarśanaheyāḥ |",
  "SA16n1276:5079": "anye catvāro'nuśayāḥ pañcadhā bhavanti |",
  "SA16n1276:5080": "(pṛ) satkāyadṛṣṭirantagrahadṛṣṭirduḥkhadarśanamātraheyāḥ |",
  "SA16n1276:5081": "śīlavrataparāmarśo dvidhā duḥkhadarśanamārgadarśanaheyāḥ |",
  "SA16n1276:5082": "kathamidam |",
  "SA16n1276:5083": "(u) sarve kleśā vastuto nirodhasatyadarśanakāle prahīyante |",
  "SA16n1276:5084": "ataḥ satkāyadṛṣṭyādayo na duḥkhadarśanamātraheyāḥ syuḥ |",
  "SA16n1276:5085": "satkāyadṛṣṭiścaturṣu satyeṣu bhramati |",
  "SA16n1276:5086": "pañcaskandhā anityāḥ pratītyasamutpannāḥ |",
  "SA16n1276:5087": "ātmā tu nānityo na pratītyasamutpannaḥ |",
  "SA16n1276:5088": "pañcaskandhāḥ sanirodhāḥ,",
  "SA16n1276:5089": "ātmā tvanirodhaḥ,",
  "SA16n1276:5090": "mārga ātmadṛṣṭervirodhidharmaḥ |",
  "SA16n1276:5091": "ataḥ satkāyadṛṣṭiścaturdhā heyā |",
  "SA16n1276:5092": "antagrahadṛṣṭirapi caturdhā heyā |",
  "SA16n1276:5093": "kasmāt |",
  "SA16n1276:5094": "yogī samudayasambhūtaṃ duḥkhaṃ dṛṣṭvā ucchedadṛṣṭiṃ vyāvartayati |",
  "SA16n1276:5095": "mārgalabdhaṃ nirodhaṃ dṛṣṭvā śāśvatadṛṣṭiṃ vyāvartayati |",
  "SA16n1276:5096": "śīlavrataparāmarśo'pi caturdhā |",
  "SA16n1276:5097": "hetau sati phalamasti |",
  "SA16n1276:5098": "ato duḥkhaṃ paśyan prajānāti-śīlaṃ duḥkhaṃ,",
  "SA16n1276:5099": "nānena viśuddhirlabhyata iti |",
  "SA16n1276:5100": "idaṃ samudayadarśanaheyam |",
  "SA16n1276:5101": "mithyādṛṣṭyā nirvāṇamapodyate,",
  "SA16n1276:5102": "yadanayā dṛṣṭyā viśuddhirlabhyata iti |",
  "SA16n1276:5103": "idaṃ nirodhadarśanaheyam |",
  "SA16n1276:5104": "anayā mārgo'podyate-idaṃ mārgadarśanaheyam |",
  "SA16n1276:5105": "yathā dṛṣṭiparāmarśo mithyādṛṣṭyāśriteti caturdhā heyaḥ |",
  "SA16n1276:5106": "evaṃ śīlavrataparāmarśo'pi syāt |",
  "SA16n1276:5107": "(pṛ) tathā cenna syuraṣṭanavatiranuśayāḥ |",
  "SA16n1276:5108": "sarve'nuśayā bhūmivaśātprahīyante na dhātuvaśāt |",
  "SA16n1276:5109": "aṣṭanavatiranuśayā iti nānto bhavati |",
  "SA16n1276:5110": "(pṛ) rāgo māno mithyādṛṣṭiṃ varjayitvā anyāścatasro dṛṣṭayo duḥkhadaurmanasyendriye varjayitvā [tadanya] trividhendriyasamprayuktāḥ |",
  "SA16n1276:5111": "dveṣo'pi sukhasaumanasyendriye varjayitvā [tadanya] trividhendriyasamprayuktaḥ |",
  "SA16n1276:5112": "avidyā pañcendriyasamprayuktā |",
  "SA16n1276:5113": "mithyādṛṣṭirvicikitsā ca duḥkhendriyavarjaṃ caturindriyasamprayuktā |",
  "SA16n1276:5114": "dveṣamrakṣapāpamātsaryerṣyāśca daurmanasyendriyamātra samprayuktāḥ |",
  "SA16n1276:5115": "kathamidam |",
  "SA16n1276:5116": "(u) samprayogo nāstīti pūrvameva dūṣitam |",
  "SA16n1276:5117": "paścādapi vakṣyate pañcasu vijñāneṣu nāsti kleśa iti |",
  "SA16n1276:5118": "bhavataḥ śāsane rāgaḥ saumanasyendriyasamprayuktaḥ |",
  "SA16n1276:5119": "mātsaryantu na tathā ityatra nāsti hetuḥ |",
  "SA16n1276:5120": "mātsaryasya rāgāṅgatvāt |",
  "SA16n1276:5121": "evaṃ māno na daurmanasyendriyasamprayukta ityatrāpi nāsti hetuḥ |",
  "SA16n1276:5122": "ato jñāyate bhavadbhiruktaṃ sarvaṃ svasaṃjñānusmaraṇavikalpamātramiti |",
  "SA16n1276:5123": "(pṛ) kecidāhuḥ-duḥkhaharśanaheyāḥ pañcamithyādṛṣṭayo vicikitsā rāgapratighamānaviprayuktāvidyāḥ |",
  "SA16n1276:5124": "samudayasatya[darśana]heyāśca mithyādṛṣṭidṛṣṭiparāmarśavicikitsā rāgapratighamānaviprayuktāvidyāśca ime sarvatragānuśayā anye'sarvatragānuśayāḥ |",
  "SA16n1276:5125": "kathamidam |",
  "SA16n1276:5126": "(u) sarve sarvatragāḥ |",
  "SA16n1276:5127": "kasmāt |",
  "SA16n1276:5128": "sarveṣāṃ mithohetupratyayatvāt |",
  "SA16n1276:5129": "mama[śāsane]mithyādṛṣṭau rāgo bhavati,",
  "SA16n1276:5130": "nāsti duḥkhaṃ yāvannāsti mārgaḥ |",
  "SA16n1276:5131": "tasyāṃ dṛṣṭāvabhiniviṣṭa ātmānamunnamayati |",
  "SA16n1276:5132": "yadi śṛṇoti duḥkhamiti,",
  "SA16n1276:5133": "tadā vidviṣati |",
  "SA16n1276:5134": "sa ca rāgo nirodhasatyālambanaḥ |",
  "SA16n1276:5135": "dveṣo nirvāṇadveṣyapi bhavati |",
  "SA16n1276:5136": "nirvāṇenāpyātmana uccamatirbhavati |",
  "SA16n1276:5137": "tadvanmārgeṇāpi,",
  "SA16n1276:5138": "anye'pyanuśayāḥ sarvatragā iti draṣṭavyam |",
  "SA16n1276:5139": "kāmadhātvāptāḥ kleśā rūpadhātvālambanāḥ |",
  "SA16n1276:5140": "yathā rāgeṇa sukhamabhinandati |",
  "SA16n1276:5141": "dveṣeṇāśubhaṃ vidviṣati |",
  "SA16n1276:5142": "tena dharmeṇātmānamunnamayati,",
  "SA16n1276:5143": "tatpradhānā bhavanti [rūpadhātau] na kāmadhātau |",
  "SA16n1276:5144": "yathā kāmadhātukakleśārūpadhātvālambanāḥ tathā rūpadhātukādṛṣṭayādayaḥ kleśā api kāmadhātvālambanāḥ |",
  "SA16n1276:5145": "evamārūpyadhātāvapi |",
  "SA16n1276:5146": "kiñceme kleśāḥ sāmānyaviśeṣalakṣaṇālambanāḥ |",
  "SA16n1276:5147": "kasmāt |",
  "SA16n1276:5148": "rāgaḥ sāmānyalakṣaṇālambano'pi caturo devān tadadhastanāṃśca saṃkleśayati |",
  "SA16n1276:5149": "yathāha dīrghanakhasūtram-sarvaṃ kṣamata itīdaṃ saṃrāgāya |",
  "SA16n1276:5150": "sarvaṃ na kṣamata itīdamasaṃrāgāya iti |",
  "SA16n1276:5151": "sarvaṃ na kṣamata itīdaṃ saṃrāgāya |",
  "SA16n1276:5152": "sarvaṃ kṣamata itīdamasaṃrāgāya |",
  "SA16n1276:5153": "tena kleśenātmānamunnamayati |",
  "SA16n1276:5154": "kleśo'yaṃ kāyavākkarma pravartayati |",
  "SA16n1276:5155": "kasmāt |",
  "SA16n1276:5156": "uktaṃ hi sūtre-īdṛśīṃ dṛṣṭimutpādya īdṛśaṃ vastu vadati yadasti jīva ityādi |",
  "SA16n1276:5157": "te sarve kleśāḥ ṣaṣṭhavijñāne vartante |",
  "SA16n1276:5158": "na pañcasu vijñāneṣu |",
  "SA16n1276:5159": "kasmāt |",
  "SA16n1276:5160": "ṣaṣṭhavijñānasya saṃjñopagatvāt |",
  "SA16n1276:5161": "sarve ca kleśāḥ saṃjñāsambhūtāḥ |",
  "SA16n1276:5162": "tathā no cet satkāyadṛṣṭyādayo'pi pañcasu vijñāneṣu varteran |",
  "SA16n1276:5163": "kasmāt |",
  "SA16n1276:5164": "cakṣuṣā rūpaṃ dṛṣṭvā vadati ahaṃ paśyamīti |",
  "SA16n1276:5165": "tathā mānavicikitsādiṣvapi |",
  "SA16n1276:5166": "(pṛ) sūtra uktam-ṣaṭ tṛṣṇākāyā iti |",
  "SA16n1276:5167": "kathamucyate pañcasu vijñāneṣu na kleśāḥ santīti |",
  "SA16n1276:5168": "(u) yathā ṣaṇmanaupavicārā manovijñāne vartante |",
  "SA16n1276:5169": "kevalaṃ cakṣurādibhirāhṛtā ityataḥ ṣaṇmanaupavicārā ityucyante |",
  "SA16n1276:5170": "tathedamapi |",
  "SA16n1276:5171": "manovijñāne hi vidyamānaṃ vikalpakāraṇaṃ na pañcasu vijñāneṣu |",
  "SA16n1276:5172": "ato jñāyate pañca vijñāneṣu na santi kleśā iti ||",
  "SA16n1276:5173": "prakīrṇapraśnavargo'ṣṭastriṃśaduttaraśatatamaḥ |",
  "SA16n1276:5174": "139 doṣaprahāṇavargaḥ",
  "SA16n1276:5175": "(pṛ) kecidāhuḥ-kleśā navavidhā-adhamamadhyamottamā adhamādhamādhamamadhyamādhamottamā madhyamādhama madhyamamadhyamamadhyamottamā uttamādhamottamamadhyamottamottamā iti |",
  "SA16n1276:5176": "jñānamapi navavidham |",
  "SA16n1276:5177": "kleśeṣūttamottamaḥ pūrvaṃ praheyaḥ |",
  "SA16n1276:5178": "adhamādhamo'nte praheyaḥ |",
  "SA16n1276:5179": "adhamādhapajñānenottamottamakleśaṃ prajahāti |",
  "SA16n1276:5180": "yāvaduttamottamajñānena adhamādhamakleśaṃ prajahāti iti |",
  "SA16n1276:5181": "kathamidam |",
  "SA16n1276:5182": "(u) apramāṇacittaiḥ kleśān sarvān prajahāti |",
  "SA16n1276:5183": "kasmāt |",
  "SA16n1276:5184": "sūtre bhagavānāha-tadyathā dakṣaḥ karmakaro hastena paraśumādāya cakṣuṣā muṣṭipradeśaṃ dṛṣṭvā yānyaṃśasahasrāni pratidinaṃ kṣīyamāṇāni tānyagaṇayanannapi kṣīṇamātraṃ dṛṣṭvā prajānāti idaṃ kṣīṇamiti |",
  "SA16n1276:5185": "tathā sa bhikṣurapi mārgacaryāṃ bhāvayan kānyadya kṣīṇāṇyāsravasahasrāṇi kāni hyaḥ kṣīṇānyāsravahasrāṇīti agaṇayannapi kṣīṇamātre prajānāti kṣīṇa āsrava iti |",
  "SA16n1276:5186": "ato jñāyate'pramāṇai jñānaiḥ kleśāḥ kṣīyanta natvaṣṭha nava vā iti |",
  "SA16n1276:5187": "(pṛ) kaṃ samādhiṃ niśritya kaḥ kleśa prahīyate |",
  "SA16n1276:5188": "(u) saptapratiśaraṇānyupādāya kleśān samucchedayati |",
  "SA16n1276:5189": "yathoktaṃ sūtre bhagavatā-prathamadhyānamupādāyāsravāṇāṃ kṣayo yāvadākiñcanyāyatanamupādāyāsravāṇāṃ kṣaya iti |",
  "SA16n1276:5190": "tāni saptapratiśaraṇāni vinā'pi āsravāṇāṃ kṣayaṃ karoti |",
  "SA16n1276:5191": "yathoktaṃ susīmasūtre-atikramya saptaniśrayānāsravakṣayamanuprāpnotīti |",
  "SA16n1276:5192": "ato jñāyate kāmadhātukasamādhiṃ niśrityāpi āsravakṣayaṃ pratilabhata iti |",
  "SA16n1276:5193": "(pṛ) satyadarśanaheyāḥ kleśā nārūpyasamādhiṃ niśritya prahīyeran |",
  "SA16n1276:5194": "tasya yogino rūpalakṣaṇabhaṅgāt |",
  "SA16n1276:5195": "(u) idaṃ pūrvameva prayuktam |",
  "SA16n1276:5196": "yadārūpyasamādhi[rapi] rūpamavalambata iti |",
  "SA16n1276:5197": "(pṛ) pūrvaṃ prathamadhyānādvītarāgaḥ kiṃ krameṇa dvitīyadhyānādīn prāpnoti kiṃ vā ekakālameva |",
  "SA16n1276:5198": "(u) krameṇa bhavitavyam |",
  "SA16n1276:5199": "prathamadhyāne vītarāgasya dvitiyadhyānādīnāmutpatteḥ |",
  "SA16n1276:5200": "(pṛ) kiṃ kāmadhātāvasti kramaḥ |",
  "SA16n1276:5201": "(u) kleśānāṃ pratikṣaṇaniruddhatvātsyādapi kramaḥ |",
  "SA16n1276:5202": "yathā ca yāmyā devāḥ pariṣvaṅge kāmaṃ sādhayanti |",
  "SA16n1276:5203": "tuṣitā devāḥ pāṇiṃ gṛhītvā kāmaṃ sādhayanti |",
  "SA16n1276:5204": "nirmāṇaratā vāgālāpena kāmaṃ sādhayanti |",
  "SA16n1276:5205": "paranirmitavaśavartino devā ākāraṃ dṛṣṭvā kāmaṃ sādhayanti |",
  "SA16n1276:5206": "[evaṃ] jñātavyaṃ kāmadhātukakleśāḥ krameṇāpi kṣīyanta iti |",
  "SA16n1276:5207": "kecidāhuḥ- puṇyaguṇapratyayaṃ tatrotpadyante |",
  "SA16n1276:5208": "na kleśaprahāṇena |",
  "SA16n1276:5209": "praṇītakāmatvāt tatsādhane viśeṣaḥ |",
  "SA16n1276:5210": "mṛdvindriyatvātpariṣvaṅgena kāmaṃ sādhayanti |",
  "SA16n1276:5211": "tīkṣṇendriyatvādākāraṃ dṛṣṭvā kāmaṃ sādhayanti iti |",
  "SA16n1276:5212": "(pṛ) kecidāhuḥ-bhāvanāheyāḥ kleśāḥ krameṇā prahīyante |",
  "SA16n1276:5213": "pūrvaṃ kāmadhātvāptāḥ pañcādrūpārūpyāptāḥ |",
  "SA16n1276:5214": "satyadarśanaheyāstvekakālaṃ prahīyanta iti |",
  "SA16n1276:5215": "kathamidam |",
  "SA16n1276:5216": "(u) yathā satyadarśanaheyāḥ sarve kleśā nirodhasatyadarśanena prahīyante |",
  "SA16n1276:5217": "uktapūrvamidam yat nirodhadarśanapraheyāḥ satkāyadṛṣṭyādayaḥ kleśāḥ sarve nirodhasatyadarśanena prahīyante |",
  "SA16n1276:5218": "ūṣmadharmādārabhya anityādyākāraiḥ pañcaskandhalakṣaṇāni bhāvayitvā ādau praheyāḥ kleśā nirodhadarśanena kṣīyante |",
  "SA16n1276:5219": "(pṛ) kāmadhātvāptaduḥkha[satya] bhāvanayā kāmadhātukasaṃyojanāni prajahāti |",
  "SA16n1276:5220": "samudayasatyabhāvanāyāpyevam |",
  "SA16n1276:5221": "yathā kāmadhātau tathā naivasaṃjñānāṃ saṃjñāyatane'pi |",
  "SA16n1276:5222": "kāmadhātukanirodha[satya]bhāvanayā traidhātukasaṃyojanāni prajahāti |",
  "SA16n1276:5223": "evaṃ mārga[bhāvanayā]pi |",
  "SA16n1276:5224": "kathamidam |",
  "SA16n1276:5225": "(u) nirodhajñaḥ kleśān prajahāti |",
  "SA16n1276:5226": "ato bhavaduktaṃ na yujyate |",
  "SA16n1276:5227": "(pṛ) [nanu] sūtra uktam-pañcaskandhānanityādinā bhāvayitvā strotaāpattipalaṃ yāvadarhatphalaṃ vindate iti |",
  "SA16n1276:5228": "kathamāha bhavān nirodhasatyadarśanamātreṇa kleśān prajahātīti |",
  "SA16n1276:5229": "(u) imān pañcaskān bhāvayan prajānāti nirodhamiśrabhāvanām |",
  "SA16n1276:5230": "ataḥ prajahāti kleśānuśayān |",
  "SA16n1276:5231": "yathoktaṃ sūtre-bhikṣurbhāvayati idaṃ rūpaṃ,",
  "SA16n1276:5232": "ayaṃ rūpasamudayaḥ,",
  "SA16n1276:5233": "ayaṃ rūpanirodha iti sarvadā mama paśyato dharmaṃ vijānataḥ kleśāḥ prahīyanta iti |",
  "SA16n1276:5234": "jñātavyaṃnirodhasatyadarśanena kleśānāṃ kṣaya iti |",
  "SA16n1276:5235": "pañcaskandhā duḥkham tataḥ kleśāḥ samutpadyante |",
  "SA16n1276:5236": "yadā pañcaskandhānāṃ nirvāṇamupaśamaṃ paśyati |",
  "SA16n1276:5237": "tadā duḥkhasaṃjñā sampannā bhavati |",
  "SA16n1276:5238": "ato jñāyate skandhānāṃ nirodhaṃ paśyataḥ kleśāḥ kṣīyanta iti |",
  "SA16n1276:5239": "yathoktam-dharmānupādāyākāyasvabhāvamekamupekṣācittamāśritya prahāṇamiti |",
  "SA16n1276:5240": "akāyasvabhāva eva nirodhaḥ |",
  "SA16n1276:5241": "yo rūpamakāyasvabhāvaṃ yāvadvijñānamakāyasvabhāvaṃ paśyati so'tyantavisaṃyogabhāgbhavati |",
  "SA16n1276:5242": "trīṇi vimokṣamukhāni nirvāṇasya pratyayāḥ |",
  "SA16n1276:5243": "vimokṣamukhairebhireva kleśān prajāhāti |",
  "SA16n1276:5244": "nānyopāyaiḥ |",
  "SA16n1276:5245": "ato jñāyate'saṃskṛtālambano mārga eva kleśān prajahātīti |",
  "SA16n1276:5246": "ato bhavadukto [yaḥ] kleśaprahāṇadharmo nāyaṃ yuktaḥ |",
  "SA16n1276:5247": "śāstramāha-kleśānāmevaṃjātīyānāmapramāṇāni viklapasvabhāvāni bhavanti [iti] vimuktiprārthibhirjñātavyam |",
  "SA16n1276:5248": "kasmāt |",
  "SA16n1276:5249": "etadbandhadoṣajñānabalādvimucyate |",
  "SA16n1276:5250": "yadā kaścicchatruṃ vijñāya dūrīkaroti |",
  "SA16n1276:5251": "yathā vā viṣamamārgaṃ jñātvā varjayati |",
  "SA16n1276:5252": "evaṃ kleśānapi |",
  "SA16n1276:5253": "kleśabandho'tisūkṣmo vemacitramasurarājaṃ bavandha |",
  "SA16n1276:5254": "yāvadbhavāgraṃ satvāḥ kleśabaddhāḥ |",
  "SA16n1276:5255": "ato jñātavyaṃ teṣāmādīnavam |",
  "SA16n1276:5256": "sattvā yādadbhavāgramājavañjavapatitāḥ |",
  "SA16n1276:5257": "yataḥ kleśānāmādīnavajñānaṃ na paśyanti |",
  "SA16n1276:5258": "aprahīṇasaṃyojanatvādaprahīṇa ātmamāno vardhate |",
  "SA16n1276:5259": "tatastu vimatikaukṛtye bhavataḥ |",
  "SA16n1276:5260": "ataḥ kleśadoṣairmā vañcitaḥ syāmiti jñātavyam |",
  "SA16n1276:5261": "yat satvā viśuddhaṃ paramaṃ nirvāṇasukhamupekṣante pratyutātitucchaṃ kāmasukhaṃ bhavasukhaṃ kāmayante tadidaṃ sarvaṃ kleśānāṃ doṣaḥ |",
  "SA16n1276:5262": "yadā kleśān prajahāti tadā mahāhitaṃ pratilabhante |",
  "SA16n1276:5263": "ataḥ kleśadoṣāṇāṃ jñānadarśanaṃ kuryāt |",
  "SA16n1276:5264": "vimukterāvaraṇadharmā yaduta kleśāḥ |",
  "SA16n1276:5265": "kleśānāmaprahāṇe naivāsti vimuktinidānam |",
  "SA16n1276:5266": "kasmāt |",
  "SA16n1276:5267": "kleśāḥ kāmanidānam |",
  "SA16n1276:5268": "kleśānuyāyī kāyo bhavati |",
  "SA16n1276:5269": "kāyānuyāyi duḥkham |",
  "SA16n1276:5270": "ato duḥkhaviyogārthī kleśānāṃ prahāṇāya vīryamārabheta ||",
  "SA16n1276:5271": "kleśaprahāṇavarga ekonacatvāriṃśaduttaraśatatamaḥ |",
  "SA16n1276:5272": "140 vidyāhetuvargaḥ",
  "SA16n1276:5273": "(pṛ) kleśāḥ kāyasya nidānamityetadvidyā syāt |",
  "SA16n1276:5274": "kasmāt |",
  "SA16n1276:5275": "tīrthikā hi nedaṃ śraddadhante |",
  "SA16n1276:5276": "kecidāhuḥ-kāyo'hetuko'pratyayaḥ,",
  "SA16n1276:5277": "tṛṇavṛkṣavat svayaṃbhūta iti |",
  "SA16n1276:5278": "kecidāhuḥ -padārthā maheśvarādibhiḥ sṛṣṭā iti |",
  "SA16n1276:5279": "kecidāhuḥ-padārthāḥ kālasvabhāvajāḥ iti |",
  "SA16n1276:5280": "kecidāhuḥ-paramāṇusamavāyajā iti |",
  "SA16n1276:5281": "evaṃjātīyavacanāni vidyā syuḥ |",
  "SA16n1276:5282": "(u) karmaṇaḥ kāyo bhavatīdaṃ pūrvameva sādhitam |",
  "SA16n1276:5283": "tatkarma kleśebhyaḥ sambhūtam |",
  "SA16n1276:5284": "ataḥ kleśāḥ kāyasya nidānam |",
  "SA16n1276:5285": "(pṛ) kathaṃ jñāyate kleśahetukaṃ karmeti |",
  "SA16n1276:5286": "(u) prajñapticittamavidyetyucyate |",
  "SA16n1276:5287": "prajñapticittakaḥ karmāṇyupacinoti |",
  "SA16n1276:5288": "ato jñāyate kleśapratyayaṃ karma bhavatīti |",
  "SA16n1276:5289": "arhanna karmāṇyupacinoti na niṣpādayati |",
  "SA16n1276:5290": "ato jñāyate karmāṇi kleśasiddhānīti |",
  "SA16n1276:5291": "yathoktaṃ bhagavatāsūtre-yaḥ pratilabdhavidyaḥ sanyastāvidyaḥ sa kiṃ pāpakaṃ karma puṇyaṃ karma āneñjyañca karma karoti na vā |",
  "SA16n1276:5292": "no bhagavan iti |",
  "SA16n1276:5293": "nāsti cānāsravaṃ karma |",
  "SA16n1276:5294": "ato jñāyate prajñaptyanuyāyī kevalaṃ karmāṇi karotīti |",
  "SA16n1276:5295": "anāsravaṃ cittaṃ na prajñaptimavalambata iti na karmāṇi karoti |",
  "SA16n1276:5296": "śaikṣasya nāsti caryā |",
  "SA16n1276:5297": "yathoktaṃ sūtre-śaikṣajanaḥ pratyāgataṃ nācarati,",
  "SA16n1276:5298": "niruddhaṃ na karotīti |",
  "SA16n1276:5299": "kriyālakṣaṇā hi caryā |",
  "SA16n1276:5300": "caryaiva karmetyucyate |",
  "SA16n1276:5301": "anāsravaṃ cittañca na caryālakṣaṇamityato nāstyanāsravaṃ karma |",
  "SA16n1276:5302": "tasmāt sarvāṇi kāyavedanīyakarmāṇi kleśahetusambhūtāni |",
  "SA16n1276:5303": "prahīṇakleśo na punarjanmānubhavati |",
  "SA16n1276:5304": "ato jñāyate vidyamānaḥ kāyaḥ kleśahetu[ka] iti |",
  "SA16n1276:5305": "(pṛ) sarve sattvā akleśatayā jāyante |",
  "SA16n1276:5306": "paścāttu kleśāḥ samudbhavanti |",
  "SA16n1276:5307": "yathā puruṣasya jananakāle'vidyamānaṃ daśanaṃ paścādutpadyate |",
  "SA16n1276:5308": "(u) na yukta[mida]m |",
  "SA16n1276:5309": "kleśavāneva [jāyate] yatra bhavalakṣaṇaṃ kvarodanādi jananakāle pratyakṣamasti |",
  "SA16n1276:5310": "ato jñāyate kleśaiḥ sahaiva sarve jāyanta iti |",
  "SA16n1276:5311": "pratyakṣaṃ paśyāmaḥ khalu sattvā bahavo varcaḥkuṭyādiṣu prasūyante na tu śilādiṣu |",
  "SA16n1276:5312": "gandharasādyāsaṅgāttatra prasūyanta iti draṣṭavyam |",
  "SA16n1276:5313": "ato jñāyate kleśavaśādutpadyanta iti |",
  "SA16n1276:5314": "(pṛ) narakādau na janma labheran |",
  "SA16n1276:5315": "kasmāt |",
  "SA16n1276:5316": "na hi kaścinarakādau sukhaṃ kāmayeta |",
  "SA16n1276:5317": "(u) mohabalādviparyayacittā utpadyante |",
  "SA16n1276:5318": "mriyamāṇā dūrato narakaṃ dṛṣṭvā idaṃ padmasara iti tadāsaṅgāttatrotpadyante |",
  "SA16n1276:5319": "yathoktaṃ sūtre-yo nibiḍitasthāne vipulaṃ sthānaṃ labheyamiti mriyate sa pakṣiṣūtpadyate |",
  "SA16n1276:5320": "yaḥ paritarṣito mriyate sa jalajanturjāyate |",
  "SA16n1276:5321": "yaḥ śītārto mriyate sa tapananarake jāyate |",
  "SA16n1276:5322": "yastāpatarṣito mriyate sa śītanarake jāyate |",
  "SA16n1276:5323": "yo maithunakāmāsaktaḥ sa caṭakeṣu jāyate |",
  "SA16n1276:5324": "ya āhārāsaktaḥ sa kuṇapeṣu kīṭo jāyate |",
  "SA16n1276:5325": "iti |",
  "SA16n1276:5326": "kāmāsaṅgahetunā akuśalāni karoti |",
  "SA16n1276:5327": "akuśalapratyayadārḍhyātphalavipākaṃ vedayate |",
  "SA16n1276:5328": "kāyāsaktyā karmāṇi vipākajanakāni |",
  "SA16n1276:5329": "kasmāt |",
  "SA16n1276:5330": "kāyāsaktasya mohabalānmānādayaḥ kleśā jāyante |",
  "SA16n1276:5331": "tataḥ karmaṇi sañcinoti |",
  "SA16n1276:5332": "karmabalādgatiṣūtpadyate |",
  "SA16n1276:5333": "(pṛ) yadi kleśapratyayena kāyo bhavati |",
  "SA16n1276:5334": "prahīṇakleśasya pañcaskandhasantāno na syāt |",
  "SA16n1276:5335": "(u) kāyo'yaṃ pūrvaṃ kleśajātaḥ |",
  "SA16n1276:5336": "[idānīṃ] kleśeṣu prahīṇeṣvapi tadvegabalātkāyaḥ punarna prahīyate |",
  "SA16n1276:5337": "yathā daṇḍena cakrabhramaṇam |",
  "SA16n1276:5338": "muhūrtaṃ daṇḍe viramatyapi [cakram] bhramatyeva na tu śāmyati |",
  "SA16n1276:5339": "(pṛ) yadi pūrvakarmakleśavegātkāyo bhavati |",
  "SA16n1276:5340": "tadā prahīṇakleśaḥ pūrvakarmakleśavegātpunaḥ kāyamupādadyāt |",
  "SA16n1276:5341": "(u) nimittagrahādvijñānamavaśyaṃ tiṣṭhati |",
  "SA16n1276:5342": "ayaṃ prakṣīṇapūrvakarmavegaḥ |",
  "SA16n1276:5343": "idānīmanimittavimokṣamukhaṃ bhāvayan nordhvadehamupādatte |",
  "SA16n1276:5344": "yathā tatpapāṣāṇe na bījāni prarohanti |",
  "SA16n1276:5345": "evaṃ jñānāgninā vijñānasthitiṣu dagdhāsu na vijñānabījaṃ prarohati |",
  "SA16n1276:5346": "urdhvasantānaḥ samucchidyate |",
  "SA16n1276:5347": "saṃskārapratyayavaikalyāt na punaḥ santāno bhavati |",
  "SA16n1276:5348": "yathoktaṃ sūtre bhagavatā-vijñānaṃ bījam |",
  "SA16n1276:5349": "karmasaṃskārāḥ kṣetram |",
  "SA16n1276:5350": "rāgatṛṣṇā salilam |",
  "SA16n1276:5351": "avidyā avakiraṇam |",
  "SA16n1276:5352": "ebhiḥ pratyayairāyatyāṃ kāyamupādatta iti |",
  "SA16n1276:5353": "arhatastveṣāṃ pratyayānāṃ vaikalyānnāyatyāṃ kāyo bhavati iti jñātavyaṃ kleśapratyayā kāyavedaneti |",
  "SA16n1276:5354": "vigatakleśasya duḥkhajñānādicittamasti |",
  "SA16n1276:5355": "idānīmupapattivedako na paśyati taccittamastīti |",
  "SA16n1276:5356": "ato jñāyate vigatakleśo nopapatiṃ vedayata iti |",
  "SA16n1276:5357": "(pṛ) strotaāpannādināṃ duḥkhādicittamasti |",
  "SA16n1276:5358": "ta upapattikāle'pi na paśyanti astīti |",
  "SA16n1276:5359": "(u) arhatāṃ jñānabalaṃ sudṛḍham |",
  "SA16n1276:5360": "sarve'pi kleśā notkarṣanti |",
  "SA16n1276:5361": "ato mriyamāṇā upapattivedanāṃ pratighnanti |",
  "SA16n1276:5362": "strotaāpannādīnāṃ jñānabalantu na tathā |",
  "SA16n1276:5363": "ato na dṛṣṭāntaḥ syāt |",
  "SA16n1276:5364": "bhavatoktaṃ yathā daśanaṃ paścātkrameṇa bhavati tathā kleśā apīti |",
  "SA16n1276:5365": "idamayuktam |",
  "SA16n1276:5366": "kasmāt |",
  "SA16n1276:5367": "arhanto'nāsravaprajñādadghakleśā ityato notpadyeran |",
  "SA16n1276:5368": "yathā dagdhaṃ bījaṃ na punaḥ prarohati |",
  "SA16n1276:5369": "pratyakṣaṃ khalu loke'smin kleśajaḥ kāya iti |",
  "SA16n1276:5370": "yathā kāmarāgātkāyarūpaṃ vikriyate |",
  "SA16n1276:5371": "tathā dveṣādapi |",
  "SA16n1276:5372": "ato jñāyate āyatyāṃ pañcaskandhā api kleśajā iti |",
  "SA16n1276:5373": "(pṛ) paśyāmaḥ khalu āhārapratyayāḥ pañcaskandhā utpadyante |",
  "SA16n1276:5374": "tathāpi nocyate āhāraḥ kāyavedanāpratyaya iti |",
  "SA16n1276:5375": "(u) āhāraścittaprajñaptito rūpādīnāṃ janakaḥ |",
  "SA16n1276:5376": "kleśāstu na tathā,",
  "SA16n1276:5377": "aprajñaptito rūpādijanakāḥ |",
  "SA16n1276:5378": "ato jñāyate kleśāḥ kāyapratyayā iti |",
  "SA16n1276:5379": "pratyakṣaṃ khalu caṭakādayaḥ kāmabahulāḥ,",
  "SA16n1276:5380": "sarpādayo dveṣabahulāḥ,",
  "SA16n1276:5381": "sūkarādayo mohabahulāḥ |",
  "SA16n1276:5382": "jñātavyamime sattvā avaśyaṃ pūrvābhyāsasañcitamaithunarāgādikleśā ityatasteṣūtpadyanta iti |",
  "SA16n1276:5383": "(pṛ) utpattisthāna dharmastathā na tu pūrvābhyāsasañcitakleśahetukam |",
  "SA16n1276:5384": "(u) tathā cainmaithunarāgādayo nirhetukāḥ syuḥ |",
  "SA16n1276:5385": "nedaṃ sambhavati |",
  "SA16n1276:5386": "iti jñātavyaṃ pūrvābhyāsasañcitahetunā bhavatīti |",
  "SA16n1276:5387": "kāmakrodhādiṣu kleśeṣūddīpiteṣu hananādipāpāni kurvanti |",
  "SA16n1276:5388": "tebhyaḥ pāpebhyo dṛṣṭa eva badhabandhanādiduḥkhamanu bhavanti |",
  "SA16n1276:5389": "kleśeṣvalpeṣu śīladhāraṇakuśalābhyāsādihitaṃ labhante |",
  "SA16n1276:5390": "tatkuśalaśīlamupādāya dṛṣṭa eva khyātiyaśolābhasatkārādisukhaṃ labhante |",
  "SA16n1276:5391": "yatheha loke lābho hāniśca kleśahetukā,",
  "SA16n1276:5392": "tathā'muṣminnapyevamiti jñāyate |",
  "SA16n1276:5393": "(pṛ) yadi kleśahetukaḥ kāyo bhavati |",
  "SA16n1276:5394": "tadā samucchidyeta saṃsāre gatāgatam |",
  "SA16n1276:5395": "kasmāt |",
  "SA16n1276:5396": "kleśavivṛddhyā durgatau patati sa eva pāpakāyamanubhūya kleśān punarvardhayati |",
  "SA16n1276:5397": "sadā ca vimuktiheturahitaḥ |",
  "SA16n1276:5398": "evañca na susthāne janma labheta |",
  "SA16n1276:5399": "yadi puṇyavardhanāya puṇyakāyamupādate |",
  "SA16n1276:5400": "tadā punarapi na dusthāna utpadyeta |",
  "SA16n1276:5401": "evañca na syātsaṃsāre gatāgatam |",
  "SA16n1276:5402": "(u) jano'yaṃ durgatau patito'pi kadācitkuśalacittabhāgbhavati |",
  "SA16n1276:5403": "susthāna utpanno'pi kadācidakuśalacittamutpādayati |",
  "SA16n1276:5404": "ataḥ saṃsāre gatāgataṃ na samucchidyate |",
  "SA16n1276:5405": "rāgādikleśānāṃ tanutvataḥ susthāne janmānuvartate |",
  "SA16n1276:5406": "teṣāmeva mahatvato duḥsthāne janmānuvartate yathā sūkaraśvādayaḥ |",
  "SA16n1276:5407": "alpakeśatvataḥ susthāne jāyata iti yathā [kaścit] kleśatanutvāt dānaśīlādikarmācaran ṣaṭsu kāmadeveṣūtpadyate |",
  "SA16n1276:5408": "prahīṇābrahmacaryārāgatvādviśiṣṭadhyānasukhaṃ pratilabhate |",
  "SA16n1276:5409": "prahīṇarūpasaṃkleśatvādviśiṣṭasamādhisukhaṃ pratilabhate |",
  "SA16n1276:5410": "sarvasaṃyojanānāṃ kṣaye'nupamaṃ nirvāṇasukhaṃ pratilabhate |",
  "SA16n1276:5411": "ato jñāyate kāyo'yaṃ kleśahetuka iti |",
  "SA16n1276:5412": "paśyāmaḥ khalu sattvā kudeśabhūmau ratā durjanaiḥ saha kutsitamadhivasantīti sarvamāsaṅgādbhavati |",
  "SA16n1276:5413": "ato jñāyate saṃsāre sattvānāmadhivāso'pyāsaṅgādbhavati |",
  "SA16n1276:5414": "yathā śalabhā bhāsvararūparāgātpradīpadagdhā bhavanti |",
  "SA16n1276:5415": "āsaktiriyaṃ na jñānadbhavati |",
  "SA16n1276:5416": "kasmāt |",
  "SA16n1276:5417": "śalabhā ime na jānanti agnirduḥkhasparśa ityatastatra patanti |",
  "SA16n1276:5418": "tathā sattvāḥ paunarbhavikaduḥkhapatitā avidyāpratyayakāmatṛṣṇārta utpadyante |",
  "SA16n1276:5419": "yathā matsyā aṅkuśaṃ grasantaḥ,",
  "SA16n1276:5420": "hariṇāḥ śabdānu cāriṇaḥ |",
  "SA16n1276:5421": "te sarve kāmāsaṅgānmriyante |",
  "SA16n1276:5422": "yathā ca kaścit kāmāsaktyā viprakṛṣṭāṃ vidiśaṃ gacchan na pratinivartate |",
  "SA16n1276:5423": "tat sarvaṃ kleśājjātamiti draṣṭavyam |",
  "SA16n1276:5424": "yathā vṛkṣasya mūle'nunmūlite sa vṛkṣaḥ punaḥ prarohati |",
  "SA16n1276:5425": "tathā rāgamūle'nunmūlite duḥkhavṛkṣa sadā vartate |",
  "SA16n1276:5426": "yathāha bhagavān-",
  "SA16n1276:5427": "yathāpi mūle'nupadrute dṛḍhe cchinno'pi vṛkṣaḥ punareva rohati |",
  "SA16n1276:5428": "evamapi tṛṣṇānuśaye'nuddhṛte nirvartayati duḥkhamidaṃ punaḥ punaḥ || iti |",
  "SA16n1276:5429": "kāyo'yamaśuciranityo duḥkhaṃ śūnyo'nātmakaḥ |",
  "SA16n1276:5430": "svato'vidyāṃ vinā ko jñānī tat vyayaduḥkhaṃ kāmayamāno vedayeta |",
  "SA16n1276:5431": "yathā'ndho malinavāso ratnābharaṇamiti pralobhitaḥ syāt |",
  "SA16n1276:5432": "tathā'vidyāndhībhūta ādīnavabahulānaśucīn pañcaskandhānanubhavati |",
  "SA16n1276:5433": "ātmamatyā duḥkhamapi kāyamanubhavan na tyajati |",
  "SA16n1276:5434": "anātmabuddhau tu prajahāti |",
  "SA16n1276:5435": "yathāha śāriputraḥ-viśuddhasaṃvara-pratilabdhamārgo mriyamāṇo'bhinandati |",
  "SA16n1276:5436": "tadyathā viṣakumbhe bhagne |",
  "SA16n1276:5437": "ato jñāyate kleśapratyayo'yaṃ kāya iti |",
  "SA16n1276:5438": "ajñānādasmin kāya āsajyate |",
  "SA16n1276:5439": "yathā citrakāraṇḍo'śucisamṛddhaḥ |",
  "SA16n1276:5440": "anapāvṛto ramaṇīyaḥ |",
  "SA16n1276:5441": "apāvṛte tu pūtitṛṇāni [dṛśyante] |",
  "SA16n1276:5442": "yathā viṣasarpasampūrṇe gṛhaprakoṣṭhe'prajvalite ca dīpe sukhādhyavasānaṃ bhavati |",
  "SA16n1276:5443": "[viṣasarpa]darśane tu tadapaiti |",
  "SA16n1276:5444": "tathā sattvā api avidyāyāṃ satyāṃ loke'bhiramante |",
  "SA16n1276:5445": "utpannāyāntu vidyāyāṃ cittaṃ nirvidyate |",
  "SA16n1276:5446": "evaṃ kāmatṛṣṇā bhavasya mūlam |",
  "SA16n1276:5447": "kasmāt |",
  "SA16n1276:5448": "kāmatṛṣṇayā hi prārthayate |",
  "SA16n1276:5449": "prārthanā hi dvividhā-kāmaprārthanā bhavaprārthanā iti |",
  "SA16n1276:5450": "pratyutpanneṣu kāmeṣu prārthanā kāmaprārthanā |",
  "SA16n1276:5451": "punarbhavaprārthanā bhavaprārthanā |",
  "SA16n1276:5452": "ato jñāyate kāmatṛṣṇā bhavasya mūlamiti |",
  "SA16n1276:5453": "pañcaskandhāsaktau satkāyadṛṣṭirutpadyate yadutāhamityātmavādopādānam |",
  "SA16n1276:5454": "tadupādānamupādāyānyāni trīṇyupādānāni bhavanti |",
  "SA16n1276:5455": "upādānapratyayo bhavaḥ |",
  "SA16n1276:5456": "bhavapratyayā jātiriti jñātavyaṃ kleśāḥ kāyasya mūlamiti |",
  "SA16n1276:5457": "kāyo'yaṃ duḥkham |",
  "SA16n1276:5458": "duḥkhakāye'smin sukhasaṃjñāviparyaya utpadyate |",
  "SA16n1276:5459": "tena sukhaviparyayeṇa viparītatṛṣṇā pravartate |",
  "SA16n1276:5460": "tathā viparītatṛṣṇayā punarbhavaṃ vedayate |",
  "SA16n1276:5461": "ato jñāyate kāmatṛṣṇāpratyayaḥ kāyo bhavatīti |",
  "SA16n1276:5462": "kāyo'yamāhārapratyayāttiṣṭhati |",
  "SA16n1276:5463": "kabalīkārāhārāsaktyā na kāmadhātumativartate |",
  "SA16n1276:5464": "yathoktaṃ karmaskandhe-gandharasāsaktyā varcaḥkuṭyādiṣūtpadyate |",
  "SA16n1276:5465": "spraṣṭavyāsaktyā garbhāvāsa utpadyate |",
  "SA16n1276:5466": "śītoṣṇasparśāsaktyā aṇḍajaḥ svedajo vā bhavati |",
  "SA16n1276:5467": "iti sarve na kāmadhātumatikrāmanti |",
  "SA16n1276:5468": "dhātusparśamupādāya tisro vedanā bhavanti |",
  "SA16n1276:5469": "ataḥ sparśapratyayā vedanetyucyate |",
  "SA16n1276:5470": "manaḥsañcetanāhāro'pyevam |",
  "SA16n1276:5471": "punarbhavasamutthānāya praṇidadhāti idamahaṃ kariṣyāmīti |",
  "SA16n1276:5472": "jñādarśanavihīnaṃ vijñānaṃ punarbhavaprāpakakāmatṛṣṇāmūlaṃ bhavati |",
  "SA16n1276:5473": "evaṃ catvāra āhārāḥ kāmatṛṣṇādhīnāḥ |",
  "SA16n1276:5474": "sarve hi sattvā āhāreṇa jīvanti |",
  "SA16n1276:5475": "ato jñāyate tṛṣṇāpratyayā jātiriti |",
  "SA16n1276:5476": "catasro jātayaḥ-aṇḍajo jarāyujaḥ saṃsvedaja upapāduka iti |",
  "SA16n1276:5477": "maithunakāmatṛṣṇayā aṇḍajo jarāyujaśca |",
  "SA16n1276:5478": "gandharasādyāsaṅgāt saṃsvedajopapattiṃ vedayate |",
  "SA16n1276:5479": "yathābhilaṣitaṃ gurukarmopacīya upapādukajanma vedayate |",
  "SA16n1276:5480": "ato jñāyate catvāro jātivibhāgāḥ kāmatṛṣṇādhīnā iti |",
  "SA16n1276:5481": "catasraḥ kāyavedanāḥ-kaścidātmaghātako na paraghātaka ityādayaścatasraḥ |",
  "SA16n1276:5482": "tāḥ sarvāḥ kāmatṛṣṇāviśeṣā bhavanti |",
  "SA16n1276:5483": "ato jñāyate kāmatṛṣṇāpratyayaḥ kāyo bhavatīti |",
  "SA16n1276:5484": "catasro vijñānasthitayaḥ-rūpopagaṃ vijñānaṃ tiṣṭhat rūpapratiṣṭhitaṃ rūpārambaṇaṃ nandyupasevanam |",
  "SA16n1276:5485": "vedanāsaṃjñāsaṃskāreṣvapyevam |",
  "SA16n1276:5486": "na tūcyate vijñānameva vijñānasthitiriti |",
  "SA16n1276:5487": "vijñānakāle kleśābhāvāt |",
  "SA16n1276:5488": "ato jñāyate kleśapratyayaḥ kāyo bhavatīti |",
  "SA16n1276:5489": "dvādaśanidānāni cāvidyādhīnāni |",
  "SA16n1276:5490": "kasmāt |",
  "SA16n1276:5491": "prajñaptyanuyāyicittamavidyā |",
  "SA16n1276:5492": "tāmavidyāmupādāya pravartate [karma] puṇyopagamapuṇyopagamāneñjyopagam |",
  "SA16n1276:5493": "kāmasaṃlālitaṃ puṇyopagam |",
  "SA16n1276:5494": "duḥkhasampīḍitamapuṇyopagam |",
  "SA16n1276:5495": "maitrīkaruṇādicittasaṅgṛhītamāneñjyopagam |",
  "SA16n1276:5496": "teṣāṃ karmaṇāmanugāmivijñānaṃ punarbhave tiṣṭhati |",
  "SA16n1276:5497": "vijñānaṃ niśritya bhavanti nāmarūpaṣaḍāyatanasparśavedanāḥ |",
  "SA16n1276:5498": "imāni catvāri pūrvādhvanīnakarmakleśavipākāḥ |",
  "SA16n1276:5499": "punarimāṃ vedanāmupādāya pravartate tṛṣṇopādānaṃ bhavaḥ |",
  "SA16n1276:5500": "ime karmakleśā āyatyāṃ jātijarāmaraṇādīnyutpādayanti |",
  "SA16n1276:5501": "evaṃ dvādaśāṅgabhavasantatiravidyāmūlikā |",
  "SA16n1276:5502": "ato jñāyate kleśapratyayaḥ kāyo bhavatīti |",
  "SA16n1276:5503": "saṃsāro'nādiḥ |",
  "SA16n1276:5504": "kenedaṃ jñāyate |",
  "SA16n1276:5505": "uktaṃ hi sūtre-karmapratyayāni cakṣurādīnīndriyāṇi |",
  "SA16n1276:5506": "karma tṛṣṇāhetukam |",
  "SA16n1276:5507": "tṛṣṇā avidyāhetukā |",
  "SA16n1276:5508": "avidyā ayoniśomanaskārahetukā |",
  "SA16n1276:5509": "ayoniśomanaskāraścakṣurhetuko rūpapratyayo mohātpravṛtta iti |",
  "SA16n1276:5510": "ato jñāyate saṃsāracakramanādīti |",
  "SA16n1276:5511": "īśvarādayaḥ kāraṇamiti vadato na bhavatyanādiḥ |",
  "SA16n1276:5512": "tattu na sambhavati |",
  "SA16n1276:5513": "ato jñāyate kleśapratyayaḥ kāya iti |",
  "SA16n1276:5514": "kleśānāmātyantikanirodhe vimuktirlabhyate |",
  "SA16n1276:5515": "sattvānāṃ dehā nānā vijātīyāḥ |",
  "SA16n1276:5516": "īśvarādīkāraṇatve vaijātyaṃ na syāt |",
  "SA16n1276:5517": "kleśakarmaṇāṃ bahuvidhatvāt dehā api naike |",
  "SA16n1276:5518": "dvāviṃśatāvindriyeṣu ṣaḍindriyāṇyupādāya ṣaḍvijñānāni bhavanti |",
  "SA16n1276:5519": "tatrāsti strīpuruṣendriyam |",
  "SA16n1276:5520": "sarvadharmāṇāmeṣāṃ santatyavicchedāt jīvitamityucyate |",
  "SA16n1276:5521": "jīvitaṃ kasyendriyaṃ bhavati,",
  "SA16n1276:5522": "yaduta karmaṇaḥ |",
  "SA16n1276:5523": "karmedaṃ kleśānāṃ hetuḥ |",
  "SA16n1276:5524": "kleśā vedanāniśritā ityataḥ pañca vedanā indriyāṇi bhavanti |",
  "SA16n1276:5525": "evamanyonya[hetu] pravṛttā saṃsārasantatiḥ |",
  "SA16n1276:5526": "śraddhādīnīndriyāṇi niśritya santatiṃ vicchedayati |",
  "SA16n1276:5527": "evaṃ dvāviṃśatīndriyaiḥ saṃsāre yātyāyāti ca |",
  "SA16n1276:5528": "ato jñāyate kleśaiḥ kāyo bhavatīti |",
  "SA16n1276:5529": "kiñca vimuktyarthī śīlasamādhiprajñā vimuktijñānadarśanaskandhānutpādayati |",
  "SA16n1276:5530": "eṣāṃ ka upayogaḥ |",
  "SA16n1276:5531": "[te] sarve kleśānāṃ nirodhāya bhavanti jñānī taddhitaṃ dṛṣṭvā tān skandhānupāśrayate |",
  "SA16n1276:5532": "ato jñāyate kleśapratyayaḥ kāya iti |",
  "SA16n1276:5533": "kleśāśca krameṇa nirudhyante |",
  "SA16n1276:5534": "prahīṇatrividhasaṃyojanaḥ strotaāpattiphalabhāg bhavati |",
  "SA16n1276:5535": "tanukāmacchandādikaḥ sakṛdāgāmiphalabhāk |",
  "SA16n1276:5536": "prakṣīṇakāmadhātusaṃyojano'nāgāmiphalabhāk |",
  "SA16n1276:5537": "dhyānasamādhiṣvapi ayaṃ kramaḥ |",
  "SA16n1276:5538": "atyantakṣīṇasarva[saṃyojanaḥ] arhatphalabhāg bhavati |",
  "SA16n1276:5539": "evaṃ kleśānāṃ kramaśo nirodhātkāyo'pi kramaśo nirudhyate |",
  "SA16n1276:5540": "īśvarādikāraṇatve na syātkramanirodhaḥ |",
  "SA16n1276:5541": "ato jñāyate kleśapratyayaḥ kāya iti |",
  "SA16n1276:5542": "sujanā rāgādīnāṃ kleśānāṃ prahāṇaṃ prārthayante |",
  "SA16n1276:5543": "draṣṭavyamavaśyaṃ rāgādipratyayamidānīmāyatyāñca glānyupāyāsān labhanta ityato'vaśyaṃ [teṣāṃ] prahāṇaṃ prārthayante |",
  "SA16n1276:5544": "tathā no cenna prahāṇaprārthanā syāt |",
  "SA16n1276:5545": "ye vadanti īśvarādayaḥ kāyasya heturiti |",
  "SA16n1276:5546": "te'pi prārthayante kāmacchandādīnāṃ prahāṇam |",
  "SA16n1276:5547": "ato jñāyate kāmacchandādipratyayaḥ kāya iti |",
  "SA16n1276:5548": "vidvān prajñayā vimuktiṃ labhante |",
  "SA16n1276:5549": "[ato] ajñānādvadhyata iti jñeyaṃ bhavati |",
  "SA16n1276:5550": "tasmāt jñāyate kleśapratyayaḥ kāyo bhavatīti |",
  "SA16n1276:5551": "bhagavānāha-tatra tatra sūtre nandirāgakṣayātsamyagvimuktiṃ labhata iti |",
  "SA16n1276:5552": "kasmāt |",
  "SA16n1276:5553": "cakṣūrūpādayo hi na bandhā ityucyante |",
  "SA16n1276:5554": "nandirāgādayastu bandhāḥ |",
  "SA16n1276:5555": "nandirāgabhaṅgāt cittaṃ samyagvimucyate |",
  "SA16n1276:5556": "samyagvimuktaṃ cittaṃ nirvāṇe'vatarati |",
  "SA16n1276:5557": "ato jñāyate kleśapratyayaḥ kāyo bhavatīti |",
  "SA16n1276:5558": "animittānākāraśūnyatayā hi vimuktiṃ pratilabhate |",
  "SA16n1276:5559": "ato jñāyate kleśapratyayaḥ kāya iti |",
  "SA16n1276:5560": "kasmāt |",
  "SA16n1276:5561": "dharmāṇāṃ śūnyatādarśanamevānimittapratilābhaḥ |",
  "SA16n1276:5562": "nimittanirodhānna punarbhavaṃ praṇidadhāti |",
  "SA16n1276:5563": "ataḥ śūnyatā vimokṣamukhamityucyate |",
  "SA16n1276:5564": "tadviparyaye bandhaḥ |",
  "SA16n1276:5565": "ityādinā kleśādhīnaḥ kāyo bhavatīti pradarśitam ||",
  "SA16n1276:5566": "vidyāhetuvargaścatvāriṃśaduttaraśatatamaḥ |",
  "SA16n1276:5567": "[iti] samudayasatyaskandhaḥ samāptaḥ"
}