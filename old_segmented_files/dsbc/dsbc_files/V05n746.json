{
  "V05n746:0": "cīvaravastu",
  "V05n746:1": "cīvaravastuni piṇḍoddānam |",
  "V05n746:2": "jīvako bhāṅgakaścaiva tathā dīrghadaśāni ca |",
  "V05n746:3": "varṣāchinnaśca vijñeyaḥ",
  "V05n746:4": "kālakriyā upanando glāno bhavati paścimaḥ || 1 ||",
  "V05n746:5": "piṇḍoddānam |",
  "V05n746:6": "jīvakaśchinnakāstrīṇi varṣāśārī niṣīdanam |",
  "V05n746:7": "kaṇḍusugatakauśeyā ūrṇā śāṇaka-kṣaumakāḥ ||2 ||",
  "V05n746:8": "uddānam |",
  "V05n746:9": "khaṇḍo gopaśca siṃhaśca vaiśālī-gamanaṃ tathā |",
  "V05n746:10": "celā ṛṣikopaśca āmrapālyabhayena ca ||3 ||",
  "V05n746:11": "śreṣṭhī-bhāryā jīvakotpattiḥ vaidyakasya ca āgamaḥ |",
  "V05n746:12": "takṣaśilā bhadraṅkara udumbaraḥ kārṣamāpakaḥ ||4 ||",
  "V05n746:13": "rohitakaḥ rājodyānaṃ mathurā mallastriyāhi ca |",
  "V05n746:14": "yamunā śivapathikā vaiśālyāmakṣi śatapadī sapta |",
  "V05n746:15": "rājagṛhe pañcavastūni jīvakavarga samudditaḥ ||5 ||",
  "V05n746:16": "videheṣu videharājo rājyaṃ kārayati ṛddhaṃ ca sphītaṃ va kṣemaṃ ca subhikṣaṃ cākīrṇabahujanamanuṣyaṃ ca |",
  "V05n746:17": "tasya khaṇḍapramukhāni pañcāmātyaśatāni |",
  "V05n746:18": "khaṇḍo'grāmātyo dharmeṇa rājyaṃ kārayati nyāyataśca vyavahāranpaśyati yataḥ sarva eva janakāyastanmukho'vasthitaḥ |",
  "V05n746:19": "tena sadṛśāt kulāt kalatramānitam |",
  "V05n746:20": "sa tayā sārdhaṃ krīḍati ramate paricārayati |",
  "V05n746:21": "tasya krīḍato ramamāṇasya paricārayataḥ putro jātaḥ |",
  "V05n746:22": "tasya trīṇi saptakānyekaviṃśati divasānpūrvavadyāvad gopa iti nāmadheyaṃ vyavasthāpitam |",
  "V05n746:23": "bhūyo'pyasya krīḍato ramamāṇasya paricārayataḥ putro jātaḥ |",
  "V05n746:24": "tasyāpi pūrvavadvistareṇa siṃha iti nāmadheyaṃ vyavasthāpitam |",
  "V05n746:25": "gopaḥ siṃhaśca kramaśastaruṇau saṃvṛttau |",
  "V05n746:26": "khaṇḍo'grāmātyaḥ pūrvameva śūro vikrāntaḥ pañcasu sthāneṣu kṛtāvī yenāmātyānāmagraḥ |",
  "V05n746:27": "yadā putrabalī jātastadā bhūyasyā mātrayā sarvāmātyānabhibhūyāvasthitaḥ |",
  "V05n746:28": "tataste'mātyā upahatatejasaḥ parasparaṃ sañjalpaṃ kṛtvā sañjātāmarṣā rājñaḥ sakāśaṃ gatāḥ |",
  "V05n746:29": "tato'vasaraṃ jñātvā rājānamūcuḥ |",
  "V05n746:30": "deva ko rājā |",
  "V05n746:31": "rājā kathayati |",
  "V05n746:32": "kuto bhavatāṃ vimarṣo'haṃ rājā ko'nya iti |",
  "V05n746:33": "te kathayanti |",
  "V05n746:34": "deva khaṇḍo rājā na devaḥ |",
  "V05n746:35": "yadi tasyābhirucitaṃ syāddevaṃ rājyāccyāvayitvā svayameva paṭṭaṃ baddhvā rājyaiśvaryādhipatyaṃ kārayediti |",
  "V05n746:36": "rājā saṃlakṣayati |",
  "V05n746:37": "sarva ete tenābhibhūtāstena bhedaṃ kurvantīti |",
  "V05n746:38": "yāvadapareṇa samayena rājā amātyagaṇaparivṛtastiṣṭhati |",
  "V05n746:39": "khaṇḍaścāgrāmātyo'rthipratyarthiśatasahasraparivṛto rājakulaṃ praviṣṭaḥ |",
  "V05n746:40": "pūrṇaṃ tadrājakulamavasthitam |",
  "V05n746:41": "yadā tu rājakṛtiṃ kṛtvā niṣkrāntastadā tadrājakulaṃ śūnyamavasthitam |",
  "V05n746:42": "rājā pathayati |",
  "V05n746:43": "bhavantaḥ sarva evāyaṃ janakāyo niṣkrāmati |",
  "V05n746:44": "amātyairavatāro labdhaḥ |",
  "V05n746:45": "te kathayanti |",
  "V05n746:46": "sākṣārkṛtaṃ devenaṃ yato vijñāpayāmaḥ |",
  "V05n746:47": "yadi khaṇḍasyābhirucitaṃ syāddevaṃ rājyāccyācayitvā svayameva paṭṭaṃ baddhvā rājyaisvaryādhipatyaṃ kārayediti |",
  "V05n746:48": "kākaśaṅkino hi rājānaḥ |",
  "V05n746:49": "sa saṃlakṣayati |",
  "V05n746:50": "yathaite kathayanti nūnamevamiti |",
  "V05n746:51": "sa tasyāvatāraprekṣī saṃvṛttaḥ |",
  "V05n746:52": "mitrāmitramadhyamā lokāḥ |",
  "V05n746:53": "yāvadaparaiḥ khaṇḍasyārocitam |",
  "V05n746:54": "rājā tavāvatāraprekṣyavatiṣṭhate |",
  "V05n746:55": "kṣamaṃ manyasveti |",
  "V05n746:56": "tasya śaṅkā samutpannā |",
  "V05n746:57": "sa vicārayituṃ pravṛttaḥ |",
  "V05n746:58": "kva gacchāmīti |",
  "V05n746:59": "yadi śrāvastīṃ gamiṣyāmi rājādhīnā śrāvastī tatrāpyeṣa evādīnavaḥ |",
  "V05n746:60": "evaṃ vārāṇasyāṃ rājagṛhe campāyāmekādhīnatvādeṣa evādīnavaḥ |",
  "V05n746:61": "vaiśālī gaṇādhīnā |",
  "V05n746:62": "yaddaśanāmabhipretaṃ tadviṃśatīnāṃ nābhipretam |",
  "V05n746:63": "sarvathā vaiśālīṃ gacchāmīti |",
  "V05n746:64": "tena vaiśālakānāṃ licchavīnāṃ dūtasaṃpreṣaṇam kṛtam |",
  "V05n746:65": "gacchāmyahaṃ bhavatāṃ bāhucchāyāyāṃ vastumiti |",
  "V05n746:66": "tairādarajātaiḥ pratisandeśo dattaḥ |",
  "V05n746:67": "iyameva vaiśālī svāgatamāgacceti |",
  "V05n746:68": "tataḥ khaṇḍenāgrāmātyena jñātaya āhūya uktāḥ |",
  "V05n746:69": "bhavanto'haṃ vaiśālīṃ samprasthitoyeṣāṃ yuṣmākamabhirucitamihāvasthānaṃ te'bhitiṣṭhantu yeṣāṃ nābhirucitaṃ te sajjā bhavantu gacchāmaḥ |",
  "V05n746:70": "gopālakāḥ paśupālakāścoktāḥ |",
  "V05n746:71": "yūyaṃ gomahiṣīḥ yena vaiśālīṃ tena khaṭayata |",
  "V05n746:72": "pauruṣeyā uktāḥ |",
  "V05n746:73": "sannāhayata vaiśālīṃ gacchāma iti |",
  "V05n746:74": "tato janakāyamevaṃ prerayitvā rājñaḥ sakāśaṃ gataḥ pādayornipatya kathayati |",
  "V05n746:75": "deva kiñcitkaraṇīyamasti |",
  "V05n746:76": "udyānaṃ gacchāmyavalokito bhaveti |",
  "V05n746:77": "rājā kathayatyeva bhavatu gaccheti |",
  "V05n746:78": "śodyānaśobhāṃ kārayitvā sārādānaṃ śakaṭeṣvāropya upari khādanīyabhojanīyena ācchādya saṃprasthitaḥ |",
  "V05n746:79": "amātyaiḥ śrutam |",
  "V05n746:80": "khaṇḍo niṣpalāyatīti |",
  "V05n746:81": "te tvaritaṃ tvaritaṃ rājñaḥ sakāśaṃ gatvā kathayanti |",
  "V05n746:82": "deva khaṇḍo niṣpalāyatīti |",
  "V05n746:83": "rājā kathayati |",
  "V05n746:84": "bhavanto gacchata nirvartayateti |",
  "V05n746:85": "te caturaṅgaṃ balakāyaṃ sannāhya nirgatāḥ kathayanti |",
  "V05n746:86": "khaṇḍa devo śabdayatīti nivartayasveti |",
  "V05n746:87": "sa kathayati |",
  "V05n746:88": "bhavanto yuṣmākaṃ dīrgharātramayamāśvāsakaḥ |",
  "V05n746:89": "aho vata khaṇḍaḥ kālaṃ kuryānniṣpalāyeta iti vā iti |",
  "V05n746:90": "sa yuṣmākamalpakṛchreṇa paripūrṇaḥ |",
  "V05n746:91": "gacchata niṣpalāyatyayamiti |",
  "V05n746:92": "te rājñaścittānurakṣayā kāṇḍakāṇḍiṃ kṛtvā nivṛttā rājñaḥ kathayanti |",
  "V05n746:93": "deva niṣpalāyitaḥ khaṇḍo agrāmātya iti |",
  "V05n746:94": "rājā kathayati |",
  "V05n746:95": "na śobhanamiti kṛtvā tṛṣṇīmavasthitaḥ |",
  "V05n746:96": "khaṇḍo'pyanupūrveṇa vaiśālīṃ gataḥ |",
  "V05n746:97": "tena khalu samayena vaiśālī tribhiḥ skandhaiḥ prativasati |",
  "V05n746:98": "prathame skandhe sapta kūṭāgārasahasrāṇi suvarṇamayairniryūhairmadhyame skandhe caturdaśarūṣyamayairniryūhairadharime skandhe ekaviṃśatistāgramayairniryūhaisteṣu yathāyogaṃ manuṣyāḥ prativasanti |",
  "V05n746:99": "uttamā madhyamā adhamāḥ |",
  "V05n746:100": "vaiśālyāṃ gaṇena kriyākārā vyavasthāpitāḥ |",
  "V05n746:101": "yā prathame skandhe dārikā jāyate sā prathama eva skandhe dīyate na madhyame nādharime |",
  "V05n746:102": "yā madhyame sā prathame skandhe dīyate madhyame vā nādharime |",
  "V05n746:103": "yā'dharime sā triṣvapi ṣkandheṣu dīyate |",
  "V05n746:104": "kanyāyā anirvāhaḥ nānyatra dīyate iti vaiśālīstraratnaṃ na kasyaciddīyate |",
  "V05n746:105": "gaṇasāmānyaṃ paribhojyameva |",
  "V05n746:106": "khaṇḍasya pradhānapuruṣa iti kṛtvā prathame skandhe gṛhaṃ dattam |",
  "V05n746:107": "tatra prativastumārabdhaḥ |",
  "V05n746:108": "yadā gaṇaḥ saṃnipatati tadāsāvāhūyamāno'pi na saṃnipatati |",
  "V05n746:109": "sa vaiśālakairucyate |",
  "V05n746:110": "khaṇḍa kasmāt tvaṃ na saṃnipatasīti |",
  "V05n746:111": "sa kathayati |",
  "V05n746:112": "saṃnipatitādeva ayamādīnava prādurbhūto nāhaṃ saṃnipatāmīti |",
  "V05n746:113": "vaiśālakāḥ kathayanti |",
  "V05n746:114": "khaṇḍa saṃnipāte ko'tra ādīnavo bhaviṣyatīti |",
  "V05n746:115": "sa saṃnipatitumārabdhaḥ |",
  "V05n746:116": "mataṃ nānuprayacchati |",
  "V05n746:117": "te kathayanti khaṇḍa matamanuprayaccheti |",
  "V05n746:118": "sa kathayati |",
  "V05n746:119": "matamapi nānuprayacchāmi yasmānmatādeva me ādīnavāḥ prādurbhūtā iti |",
  "V05n746:120": "te kathayanti |",
  "V05n746:121": "anuprayaccha matam |",
  "V05n746:122": "ko'trādīnavo bhaviṣyatīti |",
  "V05n746:123": "sa ca nigame saṃnipatati mataṃ cānuprayacchati |",
  "V05n746:124": "pūrvaṃ vaiśālakā licchavayo yasya kasyacillekhamanupreṣayanti sa karkaśamanupreṣayanti |",
  "V05n746:125": "yadā tu khaṇḍo mataṃ dātumārabdhastadā sānunayaṃ likhanti |",
  "V05n746:126": "yeṣāṃ sānunayo lekho nīto bhavati te parasparaṃ saṃjalpaṃ kurvanti |",
  "V05n746:127": "bhavantaḥ ko yogo yena vaiśālako gaṇaḥ pūrvaṃ sakarkaśaṃ likhati idānīṃ tu sānunayamiti |",
  "V05n746:128": "apare kathayanti |",
  "V05n746:129": "asti viśeṣaḥ |",
  "V05n746:130": "videharājasya khaṇḍo nāmā'grāmātya ihāgatasya matenā'nuvyavaharanti yenādhunā sānunayaṃ likhantīti |",
  "V05n746:131": "khaṇḍena gopasya siṃhasya ca niveśanaṃ kṛtam |",
  "V05n746:132": "siṃhasya krīḍato ramamāṇasya paricārayato duhitā jātā |",
  "V05n746:133": "tasyāpi vistareṇa jātimahaṃ kṛtvā celeti nāmadheyaṃ vyavasthāpitam |",
  "V05n746:134": "sā naimittikena dṛṣṭvā vyākṛtā putraṃ janayiṣyati |",
  "V05n746:135": "sa pitaraṃ jīvitād vyaparopya svayameva paṭṭaṃ baddhvā rājyaṃ kāryiṣyatīti |",
  "V05n746:136": "bhūyo'sya krīḍato ramamāṇasya paricārayato duhitā jātā |",
  "V05n746:137": "tasyā api vistareṇa jātimahaṃ kṛtvopaceleti nāmadheyaṃ vyavasthāpitam |",
  "V05n746:138": "sāpi naimittikena vyākṛtā putraṃ janayiṣyati lakṣaṇasampūrṇamiti |",
  "V05n746:139": "gopo vyāḍo vikrānto vaiśālakānāṃ licchavīnāmudyānāni vināśayati |",
  "V05n746:140": "udyānapālairūcyate |",
  "V05n746:141": "vaiśālakā licchavayo vyāḍā vikrāntāḥ |",
  "V05n746:142": "mā teṣāmudyānāni vināśayeti |",
  "V05n746:143": "sa nirvāyamāṇo'pi na santiṣṭhate |",
  "V05n746:144": "udyānapālai khaṇḍasyārocitam |",
  "V05n746:145": "putraste vaiśālakānāṃ licchavīnāmudyānāni vināśayati |",
  "V05n746:146": "nivārayainam |",
  "V05n746:147": "licchavayo vyāḍā vikrāntā mā'syānarthaṃ kariṣyanti |",
  "V05n746:148": "sa tenāhūyoktaḥ |",
  "V05n746:149": "putra vaiśālakā licchavayo vyāḍā vikrāntā mā teṣāmudyānāni vināśaya mā te anarthaṃ kariṣyantīti |",
  "V05n746:150": "sa kathayati |",
  "V05n746:151": "tāta eṣāmudyānāni santi asmākaṃ tu na santi |",
  "V05n746:152": "sa kathayati |",
  "V05n746:153": "putra udyānasyārthāya gaṇaṃ vijñāpayāmīti |",
  "V05n746:154": "tena gaṇo vijñapto mama putrayorudyānaṃ nāsti |",
  "V05n746:155": "tadarhaṃ mama udyāne prasādaṃ kartumiti |",
  "V05n746:156": "taistābhyāṃ jīrṇodyānaṃ dattam |",
  "V05n746:157": "tasminmahāśālavṛkṣaḥ |",
  "V05n746:158": "tatraikena bhagavataḥ pratimā kāritā |",
  "V05n746:159": "dvitīyena vihāraḥ pratiṣṭhāpitaḥ - tathā sthavirairapi sūtrānte upanibaddhaṃ buddho bhagavān vaiśālyāṃ viharati gopasiṃhaśālavane iti |",
  "V05n746:160": "gopaḥ akriyāsahasrāṇi karoti |",
  "V05n746:161": "licchavayo'vadhyāyanti kṣipanti vivācayanti |",
  "V05n746:162": "tataḥ khaṇḍenāhūyoktaḥ |",
  "V05n746:163": "putra gaccha tvamamukakarvaṭaṃ tatra svādhiṣṭhitān karmāntān kāraya |",
  "V05n746:164": "tiṣṭha mā gaṇaprakopo bhaviṣyatīti |",
  "V05n746:165": "sa tatra gatvā svādhiṣṭhitān karmāntān kārayitumārabdhaḥ |",
  "V05n746:166": "yāvadapareṇa samayena vaiśālyāṃ senāpatiḥ kālagataḥ |",
  "V05n746:167": "taiḥ khaṇḍo'grāmātyaḥ senāpate sthāpitaḥ |",
  "V05n746:168": "so'pi kaṃcit kālaṃ dharmeṇa senāpatyaṃ kārayitvā kālagataḥ |",
  "V05n746:169": "vaiśālako gaṇaḥ saṃnipatitaḥ |",
  "V05n746:170": "kaṃ senāpatiṃ sthāpayāma iti |",
  "V05n746:171": "tatra eke kathayanti |",
  "V05n746:172": "khaṇḍenāgrāmātyena gaṇaḥ paripālitaḥ |",
  "V05n746:173": "tasyaiva putraṃ sthāpayāma iti |",
  "V05n746:174": "apare kathayanti |",
  "V05n746:175": "tasya putro gopo vyāḍo vikāntaḥ |",
  "V05n746:176": "yadyasau senāpatye sthāpyate niyataṃ gaṇasya bhedaṃ kariṣyati yastu tasya bhrātā siṃhaḥ sa sūrataḥ sukhasaṃvāsaḥ śraknoti gaṇasya cittamārāgayitum |",
  "V05n746:177": "yadi gaṇasyābhirucitaṃ taṃ senāpatiṃ sthāpayāma iti |",
  "V05n746:178": "sarveṣāmabhirucitam |",
  "V05n746:179": "te sambhūya siṃhasya sakāśaṃ gatāḥ |",
  "V05n746:180": "siṃha senāpatitvaṃ praticcheti |",
  "V05n746:181": "sa kathayati |",
  "V05n746:182": "mama jyeṣṭho bhrātā gopastaṃ senāpatiṃ sthāpayateti |",
  "V05n746:183": "ta kathayanti |",
  "V05n746:184": "siṃha na yuṣmākaṃ kulakamāgataṃ senāpatyaṃ yo gaṇasyābhirucitaḥ sa senāpatirbhavati |",
  "V05n746:185": "yadi bhavato nābhirucitaṃ vayamanyaṃ senāpatiṃ sthāpayāma iti |",
  "V05n746:186": "sa saṃlakṣayati |",
  "V05n746:187": "yadyāsmākaṃ gṛhāt senāpatyamanyatra gamiṣyati naitadyuktam |",
  "V05n746:188": "sarvathā pratīcchāmīti |",
  "V05n746:189": "tenā'dhyavasitam |",
  "V05n746:190": "sa tairmahatā satkāreṇa senāpatye pratiṣṭhāpitaḥ |",
  "V05n746:191": "vaiśālakāḥ pūrvaṃ yasya lekhamanupreṣayanti tasya khaṇḍapramukho gaṇa ājñāpayatīti likhanti |",
  "V05n746:192": "yadā siṃha senāpatiḥ saṃvṛttistadā siṃhapramukho gaṇa ājñāpayatīti |",
  "V05n746:193": "yāvadapareṇa samayena yasminkarvaṭake gopaḥ svādhiṣṭhitān karmāntān kārayati tadā karvaṭakaṃ lekho gataḥ |",
  "V05n746:194": "gopanodghāṭya vācitaḥ |",
  "V05n746:195": "sa kathayati |",
  "V05n746:196": "bhavantaḥ pūrvaṃ vaiśālako gaṇaḥ khaṇḍapramukho gaṇa ājñāpayatīti likhanti |",
  "V05n746:197": "idānīṃ siṃhapramukho gaṇaḥ ājñāpayatīti likhanti |",
  "V05n746:198": "kimasmākaṃ pitā kālagataḥ |",
  "V05n746:199": "te kathayanti |",
  "V05n746:200": "kālagataḥ |",
  "V05n746:201": "sa saṃjātāmarṣo vaiśālīṃ gatvā kathayati |",
  "V05n746:202": "bhrātaḥ yuktaṃ nāma tava mayi jyeṣṭhatare tiṣṭhati senāpatyaṃ kartumiti |",
  "V05n746:203": "siṃhena tasya yathāvṛttamārocim |",
  "V05n746:204": "sa vaiśālakānāṃ licchavīnāṃ saṃjātāmarṣaḥ saṃlakṣayati |",
  "V05n746:205": "mama vaiśālakairasatkāraḥ prayukto gacchāmi rājagṛhamiti |",
  "V05n746:206": "tena rājño bimbisārasya dūtapreṣaṇaṃ kṛtam |",
  "V05n746:207": "icchāmi devasya bāhucchāyāyāṃ vastum |",
  "V05n746:208": "tenāsya likhitam |",
  "V05n746:209": "svāgatam |",
  "V05n746:210": "āgaccheti |",
  "V05n746:211": "sa rājagṛhaṃ gataḥ |",
  "V05n746:212": "tato rājñā bimbisāreṇa agrāmātye sthāpitaḥ |",
  "V05n746:213": "yāvadapareṇa samayena rājño bimbisārasyāgramahiṣī kālagatā |",
  "V05n746:214": "sa kare kapolaṃ dattvā cintāparo vyavasthitaḥ |",
  "V05n746:215": "gopena sa dṛṣṭa uktaśca |",
  "V05n746:216": "deva kasyārthāya devaḥ kare kapolaṃ dattvā cintāparo vyavasthita iti |",
  "V05n746:217": "sa kathayati |",
  "V05n746:218": "agramahiṣī me kālagatā kimiti na cintāparastiṣṭhāmi |",
  "V05n746:219": "alaṃ deva tyajyatāṃ śokaḥ |",
  "V05n746:220": "asti mama bhrāturduhitṛdhvayaṃ rūpayauvanasaṃpannaṃ devārhameva |",
  "V05n746:221": "tatraikā vyākṛtā pitṛmārakaṃ putraṃ janayiṣyatīti |",
  "V05n746:222": "dvitīyā tu lakṣaṇasaṃpannamiti |",
  "V05n746:223": "tatkatāṃ devasyārthāya ānayāmi |",
  "V05n746:224": "yā sā vyākṛtā lakṣaṇasaṃpannaṃ putraṃ janayiṣyatīti |",
  "V05n746:225": "tato gopena sihasya lekho'nupreṣitaḥ |",
  "V05n746:226": "rājño bimbisārasyāgramahiṣī kālagatā tvamupacelāmiha praṣayāgramahiṣī bhaviṣyatīti |",
  "V05n746:227": "tena tasya pratilekho visarjitaḥ |",
  "V05n746:228": "dūramapi paramapi gatvā tvamevāsmābhiḥ praṣṭavyaḥ |",
  "V05n746:229": "yadbhavatā kṛtaṃ tatparaṃ pramāṇamiti |",
  "V05n746:230": "tvameva jānīṣe yathā gaṇena kriyākāraḥ kṛto nānyatra kanyā dātavyā ṛte vaiśālakāniti |",
  "V05n746:231": "kintu tvamāgatyodyāne tiṣṭha ahamenāmudyānaṃ niṣkāśayiṣyāmi |",
  "V05n746:232": "tvaṃ gṛhītvā gamiṣyasīti |",
  "V05n746:233": "tato gopo rājānamavalokya rathamāruhya vaiśālīṃ saṃprasthitaḥ |",
  "V05n746:234": "anupūrveṇa samprāptaḥ |",
  "V05n746:235": "udyāne vyavasthitaḥ |",
  "V05n746:236": "tena khalu samayena vaiśālyāṃ dauvārikaḥ kālagato'manuṣyakeṣupapannaḥ |",
  "V05n746:237": "tena vaiśālakānāṃ nirdeśitam |",
  "V05n746:238": "ahamamanuṣyeṣūpapanno mama yakṣa sthānaṃ kārayata ghaṇṭāṃ cagrīvāyām pralambayata |",
  "V05n746:239": "yadi kaścidvaiśālakānāṃ pratyarthikaḥ pratyamitra āgamiṣyati ahaṃ tāvadghaṇṭāśabdaṃ kariṣyāmi yāvad gṛhīto vā niṣpalāyito veti |",
  "V05n746:240": "tairyakṣaḥ pratirūpaṃ kṛtvā ghaṇṭāṃ ca grīvāyāṃ baddhvā nṛtyagītavāditraśabdena balimālyopahāreṇa dvārakoṣṭhake pratiṣṭhāpitaḥ |",
  "V05n746:241": "gopena siṃhasya saṃdiṣṭam |",
  "V05n746:242": "ahamudyāne tiṣṭhāmi nirgeccheti |",
  "V05n746:243": "sa vaiśālakaṃ gaṇamavalokya gṛhaṃ gatvā upacelāmāha |",
  "V05n746:244": "tvaṃ rājñe bimbisārāya dattā |",
  "V05n746:245": "alaṃkuruṣvetyuktā |",
  "V05n746:246": "udyānaṃ nirgaccha |",
  "V05n746:247": "sā alaṅkartumārabdhā |",
  "V05n746:248": "celayā dṛṣṭā |",
  "V05n746:249": "sā kathayati |",
  "V05n746:250": "kimarthamalaṅkaroṣi |",
  "V05n746:251": "ahaṃ dattā |",
  "V05n746:252": "kasmai |",
  "V05n746:253": "rājñe bimbisārāya |",
  "V05n746:254": "sā kathayati |",
  "V05n746:255": "ahaṃ jyeṣṭhatarā tvaṃ kathaṃ dattā |",
  "V05n746:256": "yadyevaṃ tvamalaṅkuruḥ |",
  "V05n746:257": "sā cālaṃkaroti |",
  "V05n746:258": "ghāṇṭā ca ravitumārabdhā |",
  "V05n746:259": "vaiśālako gaṇaḥ kṣubdhaḥ pratyamitro'smākaṃ vaiśālīṃ praviṣṭa iti |",
  "V05n746:260": "siṃhaḥ santrasta upaceleti |",
  "V05n746:261": "kṛtvā celāmādāya laghu laghveva nirgataḥ |",
  "V05n746:262": "gopo'pi santrastaḥ celāṃ rathe āropya saṃprasthitaḥ vaiśālakairdṛṣṭaḥ |",
  "V05n746:263": "te tena sārdhaṃ saṃgrāmayitumārabdhāḥ |",
  "V05n746:264": "sa pañcasu sthāneṣu kṛtāvī tena pañcalicchaviśatāni marmaṇi tāḍitāni |",
  "V05n746:265": "sa kathayati |",
  "V05n746:266": "bhavanto mayā yuṣmākaṃ pañcaśatāni marmaṇi tāḍitānyavaśiṣṭaṃ jīvitenācchādayāmi nivartateti |",
  "V05n746:267": "te kathayantyekasattvo'pyasmākam na praghātitaḥ |",
  "V05n746:268": "muñcata sannāham |",
  "V05n746:269": "taiḥ sannāho muktaḥ |",
  "V05n746:270": "pañcaśatāni bhūmau nipatitāni prāṇaiśca viyuiktāni |",
  "V05n746:271": "tataste puruṣarākṣaso'yamiti kṛtā bhītā niṣpalāyitāḥ |",
  "V05n746:272": "vaiśālīmāgatya saṃjalpaṃ kartumārabdhāḥ |",
  "V05n746:273": "etadvairamasmābhirbhavanto bimbisāraputrāṇāṃ niryātayitavyam |",
  "V05n746:274": "patralekhyaṃ kṛtvā peḍāyāṃ prakṣipya jatumudrātāpaṃ kṛtvā sthāpayateti |",
  "V05n746:275": "taistathā kṛtvā sthāpitam |",
  "V05n746:276": "gopo'pyanupūrveṇa rājagṛhamanuprāptaḥ kathayati |",
  "V05n746:277": "upacele avatareti |",
  "V05n746:278": "sā kathayati |",
  "V05n746:279": "tāta nāhamupacelā |",
  "V05n746:280": "celāhaṃ |",
  "V05n746:281": "kiṃ tvayā mama nārocitam |",
  "V05n746:282": "sā tūṣṇīmavasthitā |",
  "V05n746:283": "tato'sau duḥkhī durmanā rājñaḥ sakāśaṃ gataḥ |",
  "V05n746:284": "rājña dṛṣṭa uktaśca |",
  "V05n746:285": "svāgataṃ gopa |",
  "V05n746:286": "āgato'si |",
  "V05n746:287": "āgato'smi deva |",
  "V05n746:288": "ānītā upacelā |",
  "V05n746:289": "deva ānītā na ānītā ca |",
  "V05n746:290": "kiṃ kathayasi |",
  "V05n746:291": "upaceleti kṛtvā celā ānītā |",
  "V05n746:292": "anīyatāṃ paśyāmaḥ |",
  "V05n746:293": "sā praveśitā |",
  "V05n746:294": "rājñā dṛṣṭā |",
  "V05n746:295": "atīvarūpayauvanasampannā hārī strīviṣaye |",
  "V05n746:296": "sahadarśanādeva rājā ākṣiptaḥ kathayati |",
  "V05n746:297": "bhavanto yo hi putraḥ pitaraṃ ghātayati sa rājyahetoḥ |",
  "V05n746:298": "yadi me putro bhaviṣyati tasya jātasyaivāhaṃ paṭṭabandhaṃ kariṣyāmīti |",
  "V05n746:299": "tatastena mahatā śrīsamudayena pariṇītā |",
  "V05n746:300": "videhaviṣayādānītā vaidehīti saṃjñā saṃvṛttā |",
  "V05n746:301": "sa tayā sārdhaṃ krīḍati ramate paricārayati |",
  "V05n746:302": "yāvadapareṇa samayena rājā bimbisāro mṛgayānirgataḥ anyatamasmiṃścāśramapade ṛṣiḥ pañcābhijñaḥ prativasati |",
  "V05n746:303": "yāvanmṛgaḥ śaraparamparayā santrāsitastasya ṛṣerāśramapadānnirgato rājñā śareṇa marmaṇi tāḍitaḥ |",
  "V05n746:304": "tato'sau ṛṣiḥ kruddhaḥ kathayati |",
  "V05n746:305": "kalirāja mama caṇḍamṛgo'pyāśramapadaṃ pariharati |",
  "V05n746:306": "tvayā tu śaraṇopagato mṛgaḥ praghātita iti |",
  "V05n746:307": "sa ca rājaivamṛṣiṇā paribhāṣyate |",
  "V05n746:308": "balakāyaścāgataḥ kathayati |",
  "V05n746:309": "deva ko'yaṃ paribhāṣate |",
  "V05n746:310": "rājā kathayati |",
  "V05n746:311": "ahaṃ bhavantaḥ yo rājānaṃ paribhāṣate tasya ko daṇḍo deva |",
  "V05n746:312": "tasya badho daṇḍaḥ |",
  "V05n746:313": "yadyevaṃ parityakto me ayamṛṣiḥ |",
  "V05n746:314": "sa praghātitumārabdhaḥ |",
  "V05n746:315": "sa praghātyamāno mithyā praṇidhānaṃ karoti |",
  "V05n746:316": "yadahamanena kalirājena adūṣaṇamakāri badhyaḥ |",
  "V05n746:317": "utsṛṣṭastatropapadyeyaṃ yatrainaṃ jīvitād vyaparopayeyam |",
  "V05n746:318": "punaḥ saṃlakṣayati |",
  "V05n746:319": "rājānaṃ ete suguptāḥ sugopitāḥ |",
  "V05n746:320": "yadyahamanyatropapattiṃ grahiṣyāmīti kadācit pratyayaṃ nārāgayiṣyāmi |",
  "V05n746:321": "sarvathā anena me praṇidhānena asyaivāgramahiṣyāḥ kukṣāvupapattiḥ syāditi |",
  "V05n746:322": "sa mithyā praṇidhānaṃ kṛtvā celāyāḥ kukṣāvupapannaḥ |",
  "V05n746:323": "yameva divasaṃ pratisandhirgṛhītastameva divasaṃ rudhiravarṣaṃ patitam |",
  "V05n746:324": "celāyāśca dohadaḥ samutpannaḥ |",
  "V05n746:325": "aho batāhaṃ devasya pṛṣṭhamāṃsānyutpāṭyotpāṭya bhakṣayeyamiti |",
  "V05n746:326": "eṣa ca vṛtānto rājño niveditaḥ |",
  "V05n746:327": "rājñā naimittikā āhūyaḥ pṛṣṭāḥ |",
  "V05n746:328": "te ūcuḥ |",
  "V05n746:329": "deva yo'yaṃ sattvo devyāḥ kukṣimavakrāntastasyāyamanubhāva iti |",
  "V05n746:330": "rājā cintāparo vyavasthitaḥ |",
  "V05n746:331": "kathamasyā dohadaḥ prativinodyataḥ iti |",
  "V05n746:332": "aparaiḥ kuśalajātīyaiḥ samākhyātam |",
  "V05n746:333": "deva tūlikāyāṃ māṃsapūrṇāṃ pravṛttiṃ devyā ātmānamupanaya iti |",
  "V05n746:334": "tato rājñā māṃsapūrṇayā tūlikayā ātmānaṃ veṣṭayitvā celāyā upanāmitam |",
  "V05n746:335": "tayā pṛṣṭhamāṃsamiti kṛtvā bhakṣitam |",
  "V05n746:336": "tatastasyā yo dohadaḥ sa prativigataḥ |",
  "V05n746:337": "bhūyo'pyasyā dohada utpannaḥ |",
  "V05n746:338": "aho vatāhaṃ devasya rudhiraṃ vipeyamiti |",
  "V05n746:339": "etadapi rājñe niveditam |",
  "V05n746:340": "tato rājñā pañceṅkhikāḥ śirā mocayitvā rudhiraṃ pāyitā |",
  "V05n746:341": "so'pyasyā dehadaḥ prativigataḥ |",
  "V05n746:342": "yāvatparipūrṇaiṃrnavabhirmāsaiḥ prasūtā |",
  "V05n746:343": "dārako jāto'bhirupo darśanīyaḥ prāsādikaḥ |",
  "V05n746:344": "yasminnapi divase jātastasminnapi rudhiravarṣaṃ patitam |",
  "V05n746:345": "bhūyo rājñā naimittikāṃ āhūya pṛṣṭāste kathayanti |",
  "V05n746:346": "deva yathā śāstre dṛśyate niyatamayaṃ dārakaḥ pitaraṃ jīvitād vyaparopya svayameva paṭṭaṃ baddhvā rājyaṃ kārayiṣyatīti |",
  "V05n746:347": "rājā saṃlakṣayati |",
  "V05n746:348": "sarvathā rājyārthāmayaṃ māṃ jīvitādvyaparopayati |",
  "V05n746:349": "tadasmai svayameva rājyaṃ dāsmāmi |",
  "V05n746:350": "kimarthaṃ māṃ jīvitād vyaparopayiṣyātīti |",
  "V05n746:351": "tena khalu samayena vaiśālyāṃ mahānāmo licchaviḥ prativasati |",
  "V05n746:352": "tasyodyāne āmravaṇam |",
  "V05n746:353": "tasminnapyakasmādeva kadalī skandho jātaḥ |",
  "V05n746:354": "ārāmikeṇa ca dṛṣṭaḥ |",
  "V05n746:355": "tatsamanantarameva puṣpitaḥ |",
  "V05n746:356": "tena vismayajātena mahānāmāya niveditam |",
  "V05n746:357": "tena naimitikā āhūya pṛṣṭāḥ |",
  "V05n746:358": "te kathayanti |",
  "V05n746:359": "deva pratipālyatām |",
  "V05n746:360": "saptame divase sphuṭiṣyati |",
  "V05n746:361": "tanmadhyāddārikā bhaviṣyati |",
  "V05n746:362": "śrutvā mahānāmo gṛhapatirbhūyasyā mātrayā vismayamāpannastasmiṃścodyāne ārakṣakānpuruṣānsamantataḥ sthāpayitvā divasān gaṇayitumārabdhaḥ |",
  "V05n746:363": "yāvatsaptamedivase tasminnudyāne apagatapāṣāṇaśarkarakaṭhallaṃ vyavasthāpite candanavāripariṣikte surabhidhūpaghaṇṭikopanibaddhe āmuktapadṛdāmakalāpe puṣpāvakīrṇe anekagītavāditraninādite suhṛtsaṃbandhibāndhajanaparivṛto mahatā śrīsamudayena antaḥpurasahito nirgatastasya tasmiṃścodyāne krīḍato ramamāṇasya paricārayataḥ kadalīstambhaḥ sphuṭitaḥ |",
  "V05n746:364": "dārikā jātābhirūpā darśanīyā prāsādikā sarvāṅgapratyāṅgopetā |",
  "V05n746:365": "tato mahānāmasyāgra mahiṣmāḥ saṃnyastaḥ |",
  "V05n746:366": "sā kathayati |",
  "V05n746:367": "devāsya nāmadheyaṃ vyavasthāpyate |",
  "V05n746:368": "mahānāmaḥ kathayati |",
  "V05n746:369": "iyaṃ dārikā'mravanāllabdhvā |",
  "V05n746:370": "bhavatvasyā'mrapālī nāmeti |",
  "V05n746:371": "yāvanmahānāmo gṛhapatirudyānātsvagṛhaṃ gata āmrapālī dārikā caryāte pūrvavadyāvanmahatī saṃvṛttā |",
  "V05n746:372": "tasyā varā āgacchanti krauñcāḥ śākyāścānte nānādeśanivāsino rājaputrā |",
  "V05n746:373": "amātyaputrāḥ |",
  "V05n746:374": "dhaninaḥ |",
  "V05n746:375": "śreṣṭhinaḥ |",
  "V05n746:376": "sārthavāhāḥ |",
  "V05n746:377": "mahānāmo gṛhapatiḥ samlakṣayati |",
  "V05n746:378": "yasyaiva nā dāsyāmi tasyaiva dviḍ bhaviṣyāmi |",
  "V05n746:379": "api tu gaṇena kriyākāraḥ kṛtaḥ |",
  "V05n746:380": "gaṇaṃ tāvadavalokayiṣyāmīti |",
  "V05n746:381": "tena vaiśālako gaṇaḥ saṃnipātitaḥ |",
  "V05n746:382": "śṛṇvantu bhavanto brahmaṇā gṛhapatayo mamodyāne dārikā utpannā sā mayā āpāyitā poṣitā saṃvardhitā |",
  "V05n746:383": "tāmahaṃ sbakulavaṃśapratirūpakasya kasyacid bhāryārthamanuprayacchāṃi |",
  "V05n746:384": "gaṇa avalokito bhavatviti |",
  "V05n746:385": "te kathayanti |",
  "V05n746:386": "gṛhapate gaṇena pūrvameva kriyākāraḥ kṛtaḥ kanyā anivārhā strīranaṃ gaṇabhogyamiti |",
  "V05n746:387": "tadānīyatām tāvadasau |",
  "V05n746:388": "dārikām paśyāmaḥ kīdṛśīti |",
  "V05n746:389": "sā tena gaṇamadhyaṃ nītā |",
  "V05n746:390": "tām rūpayauvanasaṃpannām dṛṣṭvā sarva eva gaṇo vismayotphulladṛṣṭiḥ samantato nirokṣitumārabdhaḥ kathayati ca |",
  "V05n746:391": "gṛhapate strīratnametad gaṇabhogyam na kasyaciddeyamiti |",
  "V05n746:392": "tato mahānāmo gṛhapatirdurmanāḥ svagṛhaṃ gataḥ |",
  "V05n746:393": "sa kare kapolaṃ dattvā cintāparo vyavasthitaḥ |",
  "V05n746:394": "āmrapālyā dṛṣṭaḥ pṛṣṭaśca |",
  "V05n746:395": "tāta kimasi cintāparaḥ |",
  "V05n746:396": "putro tvaṃ strīratnamiti kṛtvā gaṇabhogyā saṃvṛttā |",
  "V05n746:397": "ma amanoratho na paripūrṇaḥ |",
  "V05n746:398": "tāta kiṃ tvaṃ parādhīnaḥ |",
  "V05n746:399": "putri gaṇena pūrvameva kriyākāraḥ kṛtaḥ strīratnaṃ gaṇabhogyamiti |",
  "V05n746:400": "tvaṃ ca strīratnamato'hamanīśvaraṃ |",
  "V05n746:401": "prathame skandhe gṛhaṃ dadāti |",
  "V05n746:402": "ekasmin praviṣṭe dvitīyo na praviśati |",
  "V05n746:403": "yaśca praviśati sa paṃcakārṣāpaṇaśatānyādāya |",
  "V05n746:404": "yadā gṛhavicayo bhavati tadā mama gṛhaṃ saptame divase pratyavekṣyate |",
  "V05n746:405": "niṣkāśaḥ praveśaśca madgṛhaṃ pravekṣyatāṃ na vicāryata iti |",
  "V05n746:406": "mahānāmena gaṇasyāmrapālīsandeśo niveditaḥ |",
  "V05n746:407": "gaṇaḥ kathayatyeva bhavatu |",
  "V05n746:408": "yat kathayati prathame skandhe gṛhamiti |",
  "V05n746:409": "striratnamasāvarhatyeva prathame skandhe gṛham |",
  "V05n746:410": "yat kathayatyekasminpraviṣṭe dvitīyena na praveṣṭavyamiti |",
  "V05n746:411": "etadapi yuktam |",
  "V05n746:412": "pratikruṣṭametadvairāṇāṃ yaduta strīvaram |",
  "V05n746:413": "yadyekasminpraviṣṭe dvitīyaḥ praviśati niyatamanyavipraghātiko bhaviṣyati |",
  "V05n746:414": "yat kathayati yaḥ praviśati tena paṃcakārṣāpaṇaśatānyādāya praveṣṭavyamiti |",
  "V05n746:415": "etadapi yuktam |",
  "V05n746:416": "avaśyaṃ tasyāvastrālaṅkāreṇa prayojanam |",
  "V05n746:417": "yat kathayati saptame divase gṛhavicayaḥ kartavyaḥ ityetadapi yuktam |",
  "V05n746:418": "pūrvaṃ vā kriyeta paścādvā ko'tra virodhaḥ |",
  "V05n746:419": "yat kathayati niṣkāsaḥ praveśo(vā)",
  "V05n746:420": "manuṣyāṇāṃ na vicāraṇīya ityetadapi yuktam |",
  "V05n746:421": "veśyāsau |",
  "V05n746:422": "yadi puruṣāṇāṃ niṣkāsaḥ praveśo(vā)",
  "V05n746:423": "vicāryate kastasyā gṛhaṃ pravekṣyati |",
  "V05n746:424": "tato gaṇena tasyāḥ pañca varā dattāḥ |",
  "V05n746:425": "gaṇabhogyā saṃvṛttā |",
  "V05n746:426": "vaiśālakā licchavayastasyā gṛhaṃ praveṣṭumārabdhāḥ paricārayitum |",
  "V05n746:427": "tatra keṣāṃciduttaptaviṭatvātsahadarśanādeva rāgo vigacchati |",
  "V05n746:428": "keṣāṃcitsparśanādeva |",
  "V05n746:429": "kaścittayā puruṣakāryaṃ karoti |",
  "V05n746:430": "sā saṃlakṣayati |",
  "V05n746:431": "apumāṃsa ete |",
  "V05n746:432": "upāyasaṃvidhānaṃ kartavyamiti |",
  "V05n746:433": "tayā nānādeśanivāsinaścitrakarā āhūya uktāḥ |",
  "V05n746:434": "bhavanto yena yādṛśo rājā vā rājamātro vā dhanī vā śreṣṭhī vā vaṇik vā sārthavāho vā dṛṣṭaḥ sa tattādṛśaṃ bhitto likhatviti |",
  "V05n746:435": "tairyathā dṛṣṭā likhitāḥ |",
  "V05n746:436": "tata āmrapālī nānālaṃkāravibhūṣitā citrakarma pratyavekṣate pṛcchati ca |",
  "V05n746:437": "ayaṃ bhavantaḥ kataraḥ |",
  "V05n746:438": "ayaṃ rājā pradyotaḥ |",
  "V05n746:439": "ayamaparaḥ kaḥ |",
  "V05n746:440": "rājāprasenajitkosalaḥ |",
  "V05n746:441": "ayamaparaḥ kaḥ |",
  "V05n746:442": "udayano vatsarājaḥ |",
  "V05n746:443": "ayamaparaḥ kaḥ |",
  "V05n746:444": "rājā māgadhaḥ śreṇyo bimbisāraḥ |",
  "V05n746:445": "evaṃ sarve tayā pṛṣṭāstairapi sarvaiḥ samākhyātāḥ |",
  "V05n746:446": "tatastayā sarvān pratyavekṣya bimbisāre dṛṣṭirnipātitā |",
  "V05n746:447": "sā saṃlakṣayati |",
  "V05n746:448": "yādṛśo'sya puruṣasyārohapariṇāhaḥ śakṣyatyeṣa mayā sārdhaṃ paricārayitumiti |",
  "V05n746:449": "yāvadapareṇa samayena rājā māgadhaḥ śreṇyo bimbisāra upari prāsādatalagato'mātyagaṇaparivṛtaḥ satkathayā tiṣṭhati |",
  "V05n746:450": "bhavantaḥ kena kīdṛśī veśyā atīvarūpayaunasaṃpannā catuḥṣaṣṭhikalābhijñā devasyaivopabhogyā |",
  "V05n746:451": "sa kathayati |",
  "V05n746:452": "gopa yadyevaṃ gacchāmo vaiśālīṃ tayā sārdhaṃ paricārayāmaḥ sa kathayati |",
  "V05n746:453": "devasya vaiśālakā licchavayo dīrgharātraṃ bādhakāḥ pratyarthinaḥ pratyamitrāḥ |",
  "V05n746:454": "mā te anarthaṃ kariṣyanti |",
  "V05n746:455": "rājā kathayati |",
  "V05n746:456": "bhavati khalu puruṣāṇāṃ puruṣasāhasam |",
  "V05n746:457": "gacchāmaḥ |",
  "V05n746:458": "sa kathayati |",
  "V05n746:459": "yadi devasyāvaśyanirbandho gacchāmaḥ |",
  "V05n746:460": "sa rathamabhiruhya gopena sārdham vaiśālīṃ samprasthito'nupūrveṇa vaiśālīṃ gataḥ |",
  "V05n746:461": "gopa udyāne sthitaḥ |",
  "V05n746:462": "rājā āmrapālyā gṛhaṃ praviṣṭaḥ |",
  "V05n746:463": "yāvad ghaṇṭā raṭitumārabdhāḥ |",
  "V05n746:464": "vaiśālakāḥ kṣubdhāḥ |",
  "V05n746:465": "bhavantaḥ kopyasmākamamitrakaḥ praviṣṭaḥ |",
  "V05n746:466": "ghaṇṭā raṭatīti |",
  "V05n746:467": "uccaśabdo mahāśabdo jātaḥ |",
  "V05n746:468": "rājā bimbisāra āmrapālīṃ pṛcchati |",
  "V05n746:469": "bhadre kimetat |",
  "V05n746:470": "deva gṛhavicayaḥ kriyate |",
  "V05n746:471": "kasyārthāya |",
  "V05n746:472": "devasya pratipattavyam |",
  "V05n746:473": "kiṃ niṣpalāye |",
  "V05n746:474": "deva mā kāhalo bhava |",
  "V05n746:475": "saptame divase mama gṛhavicara āpadyate |",
  "V05n746:476": "saptāhaṃ tāvat krīḍa ramasva paricāraya saptāhasyātyayāt kālajñā bhaviṣyāmīti |",
  "V05n746:477": "sa tayā sārdhaṃ krīḍati ramate paricārayati yāvadāmrapālī āpannasattvā saṃvṛttā |",
  "V05n746:478": "tadā bimbisārāya niveditam |",
  "V05n746:479": "deva āpannasattvāsmi saṃvṛtteti |",
  "V05n746:480": "tena tasyā viralī aṅgulimudrā ca dattā |",
  "V05n746:481": "uktā ca |",
  "V05n746:482": "yadi dārikā bhavati tavaiva |",
  "V05n746:483": "atha dārakaḥ etāṃ viralīṃ prāvṛtya aṃgulimudrāṃ ca grīvāyāṃ baddhā matsakāśaṃ preṣayasi |",
  "V05n746:484": "(sa) ca nirgatya gopena sārdhaṃ rathamabhiruhya saṃprasthitaḥ |",
  "V05n746:485": "ghaṇṭā tūṣṇīmavasthitā |",
  "V05n746:486": "te kathayanti |",
  "V05n746:487": "bhavanto'mitrako nirgataḥ samanveṣayāma iti |",
  "V05n746:488": "pañcalicchaviśatāni baddhagodhāṅgulitrāṇāni rājño bimbisārasya pṛṣṭhataḥ samanubaddhhāni |",
  "V05n746:489": "gopena dṛṣṭāni |",
  "V05n746:490": "sa kathayati |",
  "V05n746:491": "deva vaiśālikā licchavaya āgatāḥ |",
  "V05n746:492": "kimebhiḥ sārdhaṃ devo yudhyate |",
  "V05n746:493": "ahosvit rathaṃ vāhayasīti |",
  "V05n746:494": "sa kathayati |",
  "V05n746:495": "ahaṃ śrāntako rathaṃ vāhayāmi |",
  "V05n746:496": "tvameva ebhiḥ sārdhaṃ yudhyasveti |",
  "V05n746:497": "sa taiḥ sārdhaṃ yoddhumārabdhaḥ |",
  "V05n746:498": "vaiśālakaiḥ pratyabhijñātaḥ |",
  "V05n746:499": "te kathayanti |",
  "V05n746:500": "bhavantaḥ sa evāyaṃ puruṣarākṣaso nivartāmaha iti |",
  "V05n746:501": "te pratinivṛttā vaiśālīṃ gatāḥ |",
  "V05n746:502": "saṃnipatya punaḥ kriyākāraṃ kṛtāḥ |",
  "V05n746:503": "bhavanta etadapi vairamasmābhirbimbisāraputrāṇāṃ niryātayitavyamiti |",
  "V05n746:504": "yāvannavānāṃ māsānāmatyayādāmrapālī prasūtā |",
  "V05n746:505": "dārako jātaḥ |",
  "V05n746:506": "abhirūpo darśanīyaḥ prāsādiko yāvadunnītaścarito mahānsaṃvṛttaḥ |",
  "V05n746:507": "sa vaiśālakairlicchavidārakaiḥ sārdhaṃ krīḍaṃstairapriyamuktaḥ |",
  "V05n746:508": "bhavanto'sya dāsīputrasya kaḥ pitā |",
  "V05n746:509": "anekaśatasahasranirjāto'yamiti |",
  "V05n746:510": "sa prarudan mātuḥ sakāśamupasaṃkrāntastayocyate |",
  "V05n746:511": "utra kimarthaṃ rodiṣīti |",
  "V05n746:512": "tena sarvaṃ vistareṇa samākhyātam |",
  "V05n746:513": "sā kathayati |",
  "V05n746:514": "putra yadi bhūyaḥ pṛcchanti vaktavyastādṛśo mama pitā yo yuṣmākamekasyāpi nāstīti |",
  "V05n746:515": "yadi kathayanti |",
  "V05n746:516": "katara iti |",
  "V05n746:517": "vaktavyā rājā bimbisāra iti |",
  "V05n746:518": "yāvatsa taiḥ sārdhaṃ bhūyaḥ krīḍitumārabdhaḥ sa taistathaivoktaḥ |",
  "V05n746:519": "sa kathayati |",
  "V05n746:520": "tādṛśo me pitā yo yuṣmākamekasyāpi nāsti |",
  "V05n746:521": "kataraḥ rājā bimbisāraḥ |",
  "V05n746:522": "te bhūyasyā mātrayā tāḍayitumārabdhāḥ |",
  "V05n746:523": "bhavanto yo'smākaṃ śatruḥ so'sya piteti |",
  "V05n746:524": "tena rudatā yathāvṛttaṃ māturākhyātam |",
  "V05n746:525": "sā saṃlakṣayati vaiśālakā licchavayo vyāḍā vikrāntāḥ |",
  "V05n746:526": "sthānametadvidyate yadenaṃ pratighātayiṣyanti |",
  "V05n746:527": "sā caivaṃ cintāpārā |",
  "V05n746:528": "saṃbahulāśca vaṇijaḥ paṇyamādāya rājagṛhaṃ saṃprasthitāḥ |",
  "V05n746:529": "tayā ta upalabdhā uktāśca anenāṅgulimudrakeṇa bhāṇḍaṃ mudrayitvā gacchata |",
  "V05n746:530": "aśulkā gamiṣyatha |",
  "V05n746:531": "etaṃ ca dārakaṃ rājagṛhaṃ nayata |",
  "V05n746:532": "etadaṅgulimudrakaṃ grīvāyāṃ baddhā rājakuladvāre sthāpayiṣyatha |",
  "V05n746:533": "taiḥ pratijñātam |",
  "V05n746:534": "evaṃ bhavatviti |",
  "V05n746:535": "pujño'pi muktāharaṃ datvā'bhihitaḥ |",
  "V05n746:536": "tutra tvayā rājño'rthādhikaraṇe niṣaṇṇasya muktāhāraṃ pādayoḥ sthāpayitvābhiruhyotsaṅge nisattavyam |",
  "V05n746:537": "yadi kaścit kathayati nāyaṃ dārako vibhetīti |",
  "V05n746:538": "sa vaktavyaḥ |",
  "V05n746:539": "asti kaścitputraḥ piturbibhetīti |",
  "V05n746:540": "sa vaṇigbhiḥ sārdhabhanupūrveṇa rājagṛhaṃ gataḥ |",
  "V05n746:541": "taiḥ snapayitvāṅgulimudrakeṇālaṃkṛtya rājadvāre sthāpitaḥ |",
  "V05n746:542": "sa yena rājā tenopasaṃkrāntaḥ |",
  "V05n746:543": "upasaṃkramya muktāhāraṃ pādayoḥ sthāpayitvotsaṃgamabhiniṣaṇṇaḥ |",
  "V05n746:544": "rājā kathayati |",
  "V05n746:545": "bhavanto nāyaṃ dārako bimetīti |",
  "V05n746:546": "sa kathayati |",
  "V05n746:547": "tāta asti kaścitputraḥ piturbibhetīti |",
  "V05n746:548": "tato rājñābhayaśabdena samudācarita iti |",
  "V05n746:549": "abhayo rājakumāro'bhayo rājakumāra iti saṃjñā saṃvṛttā |",
  "V05n746:550": "rājā bimbisāro'tīva paradārābhirataḥ |",
  "V05n746:551": "upaiti hastikandhābhirūḍho nagare rathyāḥ |",
  "V05n746:552": "ālokekṣaṇo'nvāhiṇḍate |",
  "V05n746:553": "tena khalu samayena rājagṛhe'nyataraḥ śreṣṭhī āḍhyo mahādhano mahābhogī |",
  "V05n746:554": "tena sadṛśātkulātkalatramānītam |",
  "V05n746:555": "pūrvavatparicārayati |",
  "V05n746:556": "so'pareṇa samayena patnīmāmantrayate |",
  "V05n746:557": "bhadre gacchāmi paṇyamādāya deśāntaramiti |",
  "V05n746:558": "sā kathayatyāryaputra evaṃ kuruṣveti |",
  "V05n746:559": "sa paṇyamādāya deśāntaraṃ gataḥ sopasṛṣṭāmbaravasanā kleśairbādhitumārabdhā |",
  "V05n746:560": "rājā bimbisāro hastiskandhādhirūḍhastasyā gṛhasamīpena gacchati |",
  "V05n746:561": "tayā ca vātāyanasthayā rājñaḥ sragdāmaṃ kṣiptam |",
  "V05n746:562": "tato rājñā dṛṣṭā uktā ca |",
  "V05n746:563": "āgaccheti |",
  "V05n746:564": "sā kathayati |",
  "V05n746:565": "deva jihnemi |",
  "V05n746:566": "tvameva praviśeti |",
  "V05n746:567": "tato rājā praviṣṭaḥ |",
  "V05n746:568": "sa tayā sārdhaṃ paricārayati |",
  "V05n746:569": "sā tasminsamaye kalyāṇī ṛtumatī āpannasattvā saṃvṛttā |",
  "V05n746:570": "tayā rājñe niveditam |",
  "V05n746:571": "deva āpannasattvāsmi saṃvṛttā |",
  "V05n746:572": "tato rājñā tasyāpi aṅgulimudrakañcitrā ca viralī dattā |",
  "V05n746:573": "uktā ca |",
  "V05n746:574": "yadi tāvaddārako bhavati |",
  "V05n746:575": "etāṃ viralikāṃ prāvṛtya aṅgulimudrakaṃ ca grīvāyāṃ baddhvā mama preṣayiṣyasi |",
  "V05n746:576": "atha dārikā tavaivetyuktā |",
  "V05n746:577": "rājā prakrāntaḥ |",
  "V05n746:578": "yāvadasau sārthavāhaḥ saṃpannārtho rājagṛhasamīpamāgataḥ |",
  "V05n746:579": "tena patnyādi saṃdiṣṭaṃ bhadre prāmodyamutpādaya |",
  "V05n746:580": "svastitaḥ saṃpannārtho'hamāgataḥ |",
  "V05n746:581": "kiyattamairdivasairāgata eveti |",
  "V05n746:582": "sā śrutvā kathitā |",
  "V05n746:583": "mayā evaṃ rūpamakṛtyaṃ kṛtaṃ sa cāgataḥ |",
  "V05n746:584": "kathamatra pratipattavyamiti |",
  "V05n746:585": "tayā eṣa vṛtānto rājño niveditaḥ |",
  "V05n746:586": "tato rājñā pratideśo dattaḥ |",
  "V05n746:587": "nirviśaṃkā tiṣṭha |",
  "V05n746:588": "ahaṃ tathā kariṣye yathā na śīghramāgamiṣyatīti |",
  "V05n746:589": "rājñā tasya dūto'nupreṣitaḥ |",
  "V05n746:590": "sārthavāha mamāmukenāmukena ca ratnena prayojanam |",
  "V05n746:591": "tena vinā tvayā iha na praveṣṭavyamiti |",
  "V05n746:592": "sa teṣāṃ ratnānāmarthāya dūrataraṃ praviṣṭaḥ |",
  "V05n746:593": "sāpi navānāṃ māsānāmatyayātprasūtā |",
  "V05n746:594": "dārako jātaḥ |",
  "V05n746:595": "abhirūpo jātaḥ prāsādikaḥ |",
  "V05n746:596": "aśikṣitapiṇḍato mātṛgrāmaḥ |",
  "V05n746:597": "tayā peḍāyāṃ prakṣipya ghṛtasya madhunaścāpyaṃ pūrayitvā aṃgulimudrakaṃ grīvāyāṃ baddhvā viralikayā pracchādya preṣyadārikā abhihitā |",
  "V05n746:598": "gaccha tvametāṃ peḍāṃ rājakuladvāraṃ nītvā maṇḍalakaṃ kṛtvā pradīpaṃ prajvālya ekānte tiṣṭha yāvatkenacid gṛhīta iti |",
  "V05n746:599": "tayā yathākṛtaṃ yāvadrājā upari prāsādatalagato abhayena rājakumāreṇa sārdhaṃ tiṣṭhati |",
  "V05n746:600": "tena rājakuladvāre pradīpo dṛṣṭaḥ |",
  "V05n746:601": "tataḥ pauruṣeyāṇāmājñā dattā |",
  "V05n746:602": "paśyata bhavantaḥ kimeṣa rājakuladvāre pradīpo jvalatīti |",
  "V05n746:603": "tairdṛṣṭvā niveditam |",
  "V05n746:604": "deva peḍā tiṣṭhatīti |",
  "V05n746:605": "sa kathayatyānaya iti |",
  "V05n746:606": "abhayena ca rājakumāreṇābhihitam |",
  "V05n746:607": "deva yadatra peḍāyāṃ tanamama dātumarhasīti |",
  "V05n746:608": "rājñā pratyabhijñāta evamastviti |",
  "V05n746:609": "yāvadrājñā peḍā upanāmitā |",
  "V05n746:610": "rājā kathayatyudghāṭayata |",
  "V05n746:611": "udghāṭītā yāvad darakaḥ |",
  "V05n746:612": "rājā kathayati |",
  "V05n746:613": "kimayaṃ jīvatyāhosvinmṛta iti |",
  "V05n746:614": "taiḥ samākhyātaṃ jīvatīti |",
  "V05n746:615": "tato rājñā aṅgulimudrakaṃ viralikāṃ ca pratyabhijñāya abhayāya sa rājakumārāya dattaḥ |",
  "V05n746:616": "sa tenāpāyitaḥ poṣitaḥ saṃvardhitaḥ |",
  "V05n746:617": "rājñā jīvakavādena samudācarito'bhayena ca rājakumāreṇa bhṛta iti jīvakaḥ kumārabhṛto jīvakaḥ kumārabhṛta iti saṃjñā saṃvṛttā |",
  "V05n746:618": "yāvadapareṇa samayena jīvakaḥ kumārabhṛto mahānsaṃvṛttaḥ |",
  "V05n746:619": "so'bhayena sārdhaṃ saṃgaṇikayā tiṣṭhati |",
  "V05n746:620": "ajātaśatruḥ kumāro'jñāta eva rājatve vyākṛtaḥ |",
  "V05n746:621": "vayamapi kiñcicchilpaṃ śikṣāmahe yadasmākamuttarakālaṃ jīvikā bhaviṣyatīti |",
  "V05n746:622": "tau caivaṃ mantrayitau |",
  "V05n746:623": "rathakāraśca śaklavāsāḥ śuklavāsobhiḥ puruṣaiḥ parivṛto rājakulaṃ praviśati |",
  "V05n746:624": "so'bhayena rājakumāreṇa dṛṣṭastenānye ca rājapuruṣāḥ pṛṣṭāḥ ka eṣa iti |",
  "V05n746:625": "te ca kathayanti rathakāraḥ |",
  "V05n746:626": "kimeṣa labhate |",
  "V05n746:627": "vṛttim |",
  "V05n746:628": "(sa) saṃlakṣayati |",
  "V05n746:629": "ahamapi rathakāratvaṃ śikṣe |",
  "V05n746:630": "devamavalokayāmīti |",
  "V05n746:631": "sa rājñaḥ sakāśamupasaṃkramya kathayati |",
  "V05n746:632": "deva ahamapi rathakāratvaṃ śikṣe iti |",
  "V05n746:633": "rājā kathayati |",
  "V05n746:634": "putra kiṃ tavaiṣā jīvikā bhaviṣyatīti |",
  "V05n746:635": "tāta rājaputreṇa sarvaśilpāni śikṣitavyāni |",
  "V05n746:636": "putra yadyevaṃ śikṣasva |",
  "V05n746:637": "rathakāratvaṃ sa śikṣayitumārabdhaḥ |",
  "V05n746:638": "jīvakenāpi vaidyo dṛṣṭaḥ śuklavāsāḥ śuklavāsobhiḥ puruṣaiḥ parivṛto rājakulaṃ praviśan |",
  "V05n746:639": "tenāpare ca pṛṣṭāḥ ka eṣa iti |",
  "V05n746:640": "taiḥ samākhyātam |",
  "V05n746:641": "vaidyaḥ |",
  "V05n746:642": "kimayaṃ karoti |",
  "V05n746:643": "cikitsām |",
  "V05n746:644": "yadyāturo jīvatyabhisāraṃ labhate |",
  "V05n746:645": "atha preto na mārgyo na pṛcchyaḥ |",
  "V05n746:646": "sa saṃlakṣayati |",
  "V05n746:647": "vaidyakaṃ śikṣeya iti |",
  "V05n746:648": "sa pituḥ sakāśamupasaṃkramya kathayati |",
  "V05n746:649": "deva anujānīhi vaihyakaṃ śikṣe iti |",
  "V05n746:650": "rājaputrastvaṃ kiṃ vaidyakatvena karoṣi |",
  "V05n746:651": "deva rājaputreṇa sarvaśilpāni śikṣitavyāni |",
  "V05n746:652": "putra yadyevaṃ śikṣasva |",
  "V05n746:653": "sa vaidyakaṃ śikṣayitumārabdhaḥ |",
  "V05n746:654": "tena vaidyakaṃ śikṣitam |",
  "V05n746:655": "sa kapālīmocanīṃ tu vidyāṃ na jānāti |",
  "V05n746:656": "tena śrutam takṣaśilāyāmātreyo nāma vaidyarājaḥ |",
  "V05n746:657": "sa kapālamocanīṃ vidyā jānīte iti |",
  "V05n746:658": "sa rājñaḥ sakāśamupasaṃkramya kathayati |",
  "V05n746:659": "deva gacchāmi takṣaśilām |",
  "V05n746:660": "kimartham |",
  "V05n746:661": "tatrātreyo nāma vaidyarājaḥ |",
  "V05n746:662": "sa kapālamocanīṃ vidyāṃ jānīte |",
  "V05n746:663": "tāṃ grahīṣyāmi |",
  "V05n746:664": "putra kiṃ nu tavaiṣā jīvikā |",
  "V05n746:665": "deva vaidyako'thavā na śikṣitavyaḥ |",
  "V05n746:666": "athavā śikṣitaḥ kartavyaḥ |",
  "V05n746:667": "putra yadyevaṃ gaccha |",
  "V05n746:668": "tena rājñe puṣkarasāriṇe saṃdiṣṭam |",
  "V05n746:669": "eṣa mama putro vaidyakaṃ śikṣitumātreyasya sakāśaṃ gacchatyasya sarvayogodvahanaṃ kartavyamiti |",
  "V05n746:670": "so'nupūrveṇa takṣaśilāmanuprāptaḥ |",
  "V05n746:671": "puṣkarasāriṇā ca lekhaṃ vācayitvā ātreyasya samarpitaḥ |",
  "V05n746:672": "eṣa rājaputrastvatsakāśamupetyāgato vaidyakamenaṃ śikṣayasveti |",
  "V05n746:673": "ātreyastasyopadeśaṃ karoti |",
  "V05n746:674": "so'lpataramupadiśati jīvakaḥ saviśeṣaṃ gṛhṇātyācarati ātreyasya yadā glānāvalokako gacchati tadā ekamādāya gacchati |",
  "V05n746:675": "so'pareṇa samayena jīvakamādāya gataḥ |",
  "V05n746:676": "tenāturasya bhaiṣajyaṃ vyupadiṣṭam |",
  "V05n746:677": "idaṃ cedaṃ ca dāsyatha |",
  "V05n746:678": "ityuktvā niṣkrāntaḥ |",
  "V05n746:679": "jīvakaḥ saṃlakṣayati |",
  "V05n746:680": "kṣīṇo'yamupādhyāyaḥ |",
  "V05n746:681": "yadyeṣaḥ etadbhaiṣajyamupayukte adyaiva kālaṃ karoti |",
  "V05n746:682": "na śobhanamupādhyāyena vyupadiṣṭam |",
  "V05n746:683": "upāyasaṃvidhānaṃ kartavyamiti |",
  "V05n746:684": "sa ātreyeṇa sārdhaṃ niṣkramyaḥ punaḥ praviṣṭaḥ |",
  "V05n746:685": "kathayati |",
  "V05n746:686": "upādhyāya evamāha |",
  "V05n746:687": "yanmayā bhaiṣajyaṃ vyupadiṣṭaṃ tanna deyamidaṃ cedaṃ ca deyamiti |",
  "V05n746:688": "taistathaiva kṛtam |",
  "V05n746:689": "svasthībhūtaḥ |",
  "V05n746:690": "yāvadaparasmindivase punarapyātreyastasya sakāśaṃ gataḥ |",
  "V05n746:691": "pṛcchati kā vārtā |",
  "V05n746:692": "svasthībhūtaḥ |",
  "V05n746:693": "evaṃ punarapyetadeva deyam |",
  "V05n746:694": "tat kiṃ yatpūrvamādiṣṭam |",
  "V05n746:695": "āhosvitpaścāt |",
  "V05n746:696": "kiṃ mayā pūrvamādiṣṭaṃ kiṃ vā paścāt |",
  "V05n746:697": "taiḥ samākhyātamidaṃ tvayā sākṣād vyupadiṣṭam idaṃ jīvakena saṃdiṣṭamiti |",
  "V05n746:698": "sa saṃlakṣayati |",
  "V05n746:699": "ham jīvakaḥ prājña iti viditvā kathayati yad jīvakena vyupadiṣṭaṃ taddātavyamiti |",
  "V05n746:700": "jīvakasyāntike anunaya utpannaḥ |",
  "V05n746:701": "sa yatra gacchati tatra jīvakamādāya |",
  "V05n746:702": "te'nye māṇavakāḥ kathayantyupādhyāya tvamasya rājaputra iti kṛtvā yatnato vyupadeśaṃ karoṣyasmākaṃ na karoṣīti |",
  "V05n746:703": "sa kathayati |",
  "V05n746:704": "jīvakaḥ prājñaḥ |",
  "V05n746:705": "alpaṃ vyupadiśāmi tat svaśaktyā vibhajati |",
  "V05n746:706": "yūyaṃ tu na tatheti |",
  "V05n746:707": "te kathayanti upādhyāya kathaṃ jñāyate |",
  "V05n746:708": "yadyevāhaṃ bhavatāṃ pratyakṣīkaromi |",
  "V05n746:709": "tena te māṇavakāḥ sarve vithīṃ preṣitāstvayā'mukasya dravyasya mūlyaṃ praṣṭavyaṃ tvayā'mukasyeti |",
  "V05n746:710": "jīvako'pi saṃdiṣṭastvayāpyamukasyeti tairmāṇavakairyathāsaṃdiṣṭamevānuṣṭhitam |",
  "V05n746:711": "jīvako yathā saṃsiṣṭaṃ kṛtvā saṃlakṣayati |",
  "V05n746:712": "yadyupādhyāyo'nyasya dravyasya mūlyaṃ prakṣyati kiṃ mayā vaktavyam |",
  "V05n746:713": "sarvathā sarvadravyāṇāṃ mūlyaṃ pṛcchāmīti |",
  "V05n746:714": "te sarve upādhyāyasakāśamāgatya yathāsaṃdiṣṭaṃ niveditavantaḥ |",
  "V05n746:715": "ātreyo'sandiṣṭasyadravyasya mūlyaṃ praṣṭumārabdhaḥ |",
  "V05n746:716": "māṇavaka amukasya dravyasya kiṃ mūlyamiti |",
  "V05n746:717": "sa kathayati |",
  "V05n746:718": "na jāne |",
  "V05n746:719": "apare pṛṣṭāḥ |",
  "V05n746:720": "kathayanti na nājīmaha iti |",
  "V05n746:721": "jīvakaḥ pṛṣṭaḥ |",
  "V05n746:722": "tena sarvadravyāṇāṃ mūlyaṃ samākhyātam |",
  "V05n746:723": "ātreyaḥ kathayati |",
  "V05n746:724": "māṇavakāḥ śrutaṃ vaḥ |",
  "V05n746:725": "śrutam |",
  "V05n746:726": "ityarthamahaṃ kathayāmīti jīvakaḥ prājño'hamalpaṃ vyupadiśāmyayaṃ svaśaktyā vibhajatīti |",
  "V05n746:727": "bhūyo'pi pratyakṣīkariṣyāmi |",
  "V05n746:728": "te tenoktā gacchata saralakaṃ parvatamabhaiṣajyamānayateti |",
  "V05n746:729": "te gatāsteṣāṃ yadyadabhaiṣajyamabhirucitaṃ tattena gṛhītam |",
  "V05n746:730": "jīvakaḥ saṃlakṣayati |",
  "V05n746:731": "nāsti kiṃcidabhaiṣajyamiti |",
  "V05n746:732": "tena śaramūlaṃ pāṣāṇavartikā ca gṛhītā |",
  "V05n746:733": "yāvajjīvakenā'rdhapathe gopāṃganāṃ dṛṣṭā dadhighaṭakiṭālapiṇḍaṃ cādāyātreyayasakāśaṃ saṃprasthitā'tīvākṣīrogārtā |",
  "V05n746:734": "sā tena pṛṣṭā |",
  "V05n746:735": "kva gacchasīti |",
  "V05n746:736": "tayā samākhyātam |",
  "V05n746:737": "tena tasyāstasminnaiva sthāne sannihitabhaiṣajyaṃ vyupadiṣṭam |",
  "V05n746:738": "tayā kṛtam |",
  "V05n746:739": "sadyaḥ svasthībhūtā sā'bhi prasannā kathayati |",
  "V05n746:740": "ayaṃ te dadhighaṭaḥ kiṭālapiṇḍakaśceti |",
  "V05n746:741": "tena kiṭālapiṇḍako gṛhīto dadhighaṭastu tasyā evaṃ dattaḥ |",
  "V05n746:742": "sa kiṭālapiṇḍamādāya saṃprasthitaḥ |",
  "V05n746:743": "yāvattairmāṇavakairantarmārge hastipadaṃ daṛṣṭam |",
  "V05n746:744": "te taṃ nirīkṣitumārabdhāḥ |",
  "V05n746:745": "jīvakaścāgataḥ kathayati |",
  "V05n746:746": "kimetat |",
  "V05n746:747": "hastipadam |",
  "V05n746:748": "naitaddhastipadam |",
  "V05n746:749": "hastinyā etatpadam |",
  "V05n746:750": "sā ca dakṣiṇakāṇādyaiva kalabhakaṃ janayiṣyati |",
  "V05n746:751": "tatra strī abhirūḍhā |",
  "V05n746:752": "sāpi dakṣiṇakāṇā |",
  "V05n746:753": "gurviṇī |",
  "V05n746:754": "adyaiva putraṃ janayiṣyati |",
  "V05n746:755": "yāvadātreyasakāśaṃ gataḥ |",
  "V05n746:756": "yena yadānīyaṃ tattenopadarśitam |",
  "V05n746:757": "ātreyaḥ kathayati |",
  "V05n746:758": "māṇavakāḥ sarvametad bhaiṣajyametattāvadudakenaivaṃ vidhinā'mukasya rogasya |",
  "V05n746:759": "evamanyānyapīti |",
  "V05n746:760": "jīvakaḥ pṛṣṭaḥ |",
  "V05n746:761": "tvayā kimānītam |",
  "V05n746:762": "sa kathayatyupādhyāya sarvameva bhaiṣajyaṃ nāsti kiñcidabhaiṣajyam |",
  "V05n746:763": "api tu mayā śaramūlamānītam pāṣāṇavartikā kiṭālapiṇḍaśceti |",
  "V05n746:764": "kimebhiḥ prayojanam |",
  "V05n746:765": "śaramūlairvṛścikaviddhasya dhūpo dīyate |",
  "V05n746:766": "kiṭālapiṇḍenopanāhodīyate |",
  "V05n746:767": "pāṣāṇaśarkarayā kāle dadhighaṭakā bhidyante |",
  "V05n746:768": "ātreyeṇa vipuṣtim |",
  "V05n746:769": "māṇavakāḥ saṃlakṣayantyupādhyāyo'sya ruṣita iti |",
  "V05n746:770": "te akthayantyupādhyāya kimetadeva |",
  "V05n746:771": "asmābhirāgacchadbhirantarmārge hastipadaṃ dṛṣṭam |",
  "V05n746:772": "eṣa kathayati |",
  "V05n746:773": "hastinyā etatpadam |",
  "V05n746:774": "sā ca dakṣiṇakāṇā gurviṇī |",
  "V05n746:775": "adyaiva prasaviṣyati |",
  "V05n746:776": "kalabhakaṃ janayiṣyati |",
  "V05n746:777": "strī tatrābhirūḍhā |",
  "V05n746:778": "sāpi dakṣiṇakāṇā |",
  "V05n746:779": "gurviṇī |",
  "V05n746:780": "adyaiva prasaviṣyati |",
  "V05n746:781": "putraṃ janayiṣyati iti |",
  "V05n746:782": "ātreyaḥ pṛcchati satyam |",
  "V05n746:783": "satyamupādhyāya |",
  "V05n746:784": "kathametad jñāyate hastipadaṃ hastinyāḥ padamiti |",
  "V05n746:785": "sa kathayati upādhyāya vayaṃ rājakule saṃvṛddhāḥ kathaṃ na jānīmaḥ |",
  "V05n746:786": "hastipadaṃ parimaṇḍalaṃ hastinyāstu dīrgham |",
  "V05n746:787": "kathaṃ jñāyate dakṣiṇakāṇeti |",
  "V05n746:788": "vāmena pārśvena carantī gatā |",
  "V05n746:789": "kathaṃ jñāyate guviṇīti |",
  "V05n746:790": "paścimau pādau nipīḍayantī gatā |",
  "V05n746:791": "kathaṃ jñāyate'dyaiva prasaviṣyatīti |",
  "V05n746:792": "saśukraprasrāvaḥ kṛtaḥ |",
  "V05n746:793": "kathaṃ jñāyate kalabhakaṃ prasraviṣyatīti |",
  "V05n746:794": "bhūyasā dakṣiṇaṃpādamabhipīḍayantī gatā |",
  "V05n746:795": "kathaṃ jñāyate tatra strī abhirūḍheti |",
  "V05n746:796": "avatīrya pādayormadhye prasrāvaḥ kṛtāḥ |",
  "V05n746:797": "kathaṃ jñāyate sāpi dakṣiṇakāṇeti |",
  "V05n746:798": "vāmena pārśvena puṣpāṇyupacinvantī gacchati |",
  "V05n746:799": "kathaṃ jñāyate sāpi gurviṇīti |",
  "V05n746:800": "bhūyasā pārṣṇiṃ nipīḍayantī gatā |",
  "V05n746:801": "kathaṃ jñāyate'dyaiva prasaviṣyatīti |",
  "V05n746:802": "saśukraprasrāvaḥ kṛtaḥ |",
  "V05n746:803": "api tu yadyupādhyāyasya vimarṣaḥ sa sārtho'muṣminpradeśe tatra kañcinmāṇavaṃ preṣaya |",
  "V05n746:804": "tena māṇavaḥ preṣitaḥ |",
  "V05n746:805": "sarvaṃ tathaiva yathā jīvakena samākhyātam |",
  "V05n746:806": "ātreyo māṇavakānāmantrayate |",
  "V05n746:807": "māṇavakāḥ śrutaṃ vaḥ |",
  "V05n746:808": "upādhyāya śrutam |",
  "V05n746:809": "īdṛśo jīvakaḥ prājñaḥ |",
  "V05n746:810": "jīvakena sarvaṃ śikṣitam |",
  "V05n746:811": "sthāpayitvā kapālamicinīṃ vidyām |",
  "V05n746:812": "yāvadanyatamaḥ puruṣaḥ kapālavyādhinā spṛṣṭa ātreyasakāśaṃ gataḥ kathayatyātreya mama cikitsāṃ kuru |",
  "V05n746:813": "sa kathayati |",
  "V05n746:814": "bhoḥ puruṣa adya tāvadgartāṃ khānaya gomayaṃ ca samupānaya |",
  "V05n746:815": "śvo'haṃ tava cikitsāṃ karomīti |",
  "V05n746:816": "jīvakena śrutam |",
  "V05n746:817": "sa tasya pṛṣṭhataḥ samanubaddhaḥ |",
  "V05n746:818": "bhoḥ puruṣa yat kiṃcidahaṃ śikṣe sarvaṃ tatsattvahitahetoḥ |",
  "V05n746:819": "mayā kapālamocanī na śikṣitā |",
  "V05n746:820": "sa tvaṃ samprati gupte sthāpaya |",
  "V05n746:821": "yathā tava karma kriyamāṇaṃ paśyāmīti |",
  "V05n746:822": "sa kathayati |",
  "V05n746:823": "tathā bhavatviti |",
  "V05n746:824": "sa tena pratiguptaṃ pradeśe sthāpitaḥ |",
  "V05n746:825": "tata ātreyeṇāgatya sa puruṣo gartāyāṃ nikhātaḥ |",
  "V05n746:826": "kapālamocanyā vidyayā kapālaṃ mocitam |",
  "V05n746:827": "sa taṃ prāṇakaṃ saṃdaṃśena grahītumārabdhaḥ |",
  "V05n746:828": "jīvakaḥ kathayatyupādhyāya mā sāhasaṃ kariṣyasi |",
  "V05n746:829": "adyaivāthaṃ kulaputraḥ kālaṃ kariṣyatīti |",
  "V05n746:830": "sa kathayati |",
  "V05n746:831": "jīvaka āgato'si |",
  "V05n746:832": "sa kathayati |",
  "V05n746:833": "upādhyāyāgato'ham |",
  "V05n746:834": "tatkathamayaṃ prāṇakairgrahītavyaḥ |",
  "V05n746:835": "upādhyāya saṃdaṃśaṃ tāpayitvā pṛṣṭhe spṛśaḥ |",
  "V05n746:836": "pādau saṃkocayiṣyati |",
  "V05n746:837": "tato'panayiṣyāsīti tena tathā kṛtam |",
  "V05n746:838": "svasthībhūtaḥ |",
  "V05n746:839": "ātreyaḥ kathayati |",
  "V05n746:840": "jīvaka parituṣṭo'haṃ snātvā'gaccha kapālamocanīṃ vidyāṃ dāsyāmīti |",
  "V05n746:841": "sa snātvā''gataḥ |",
  "V05n746:842": "tena tasya kapālamicanī vidyā dattā |",
  "V05n746:843": "uktañca |",
  "V05n746:844": "jīvakāsmākaṃ jīvikaiṣā na tvayeha viṣaye prayoktavyā |",
  "V05n746:845": "upādhyāya tathā bhavatu |",
  "V05n746:846": "jīvaka ātreyamupāmantrya puṣkarasāriṇo rājñaḥ sakāśaṃ gatvopāmaṃtrayati |",
  "V05n746:847": "mayā vaidyakaṃ śikṣitam |",
  "V05n746:848": "gacchāmīti |",
  "V05n746:849": "tena khalu samayena puṣkarasāriṇo rājñaḥ pāṇḍavā nāma khaṣā viruddhāḥ |",
  "V05n746:850": "sa kathayati |",
  "V05n746:851": "jīvaka mama pāṇḍavā nāma khaṣā viruddhāstāṃstāvat saṃnāmaya paścādyāsyasi |",
  "V05n746:852": "evamasmākaṃ lokayātrā kṛtā bhavati |",
  "V05n746:853": "yasmāttvaṃ prājñaḥ śaktaśceti |",
  "V05n746:854": "tena tasya pratijñātam |",
  "V05n746:855": "tatastena caturaṅgaṃ balakāyaṃ dattvā preṣitaḥ |",
  "V05n746:856": "tena te pāṇḍavāḥ khaṣāḥ sannāmitāḥ |",
  "V05n746:857": "vandigograhakarapratyāyāṃśca gṛhītvā svastitaḥ pratyāgataḥ yathānītaṃ ca rājñe upanāmitam |",
  "V05n746:858": "tena parituṣṭena tasyaivānumoditam |",
  "V05n746:859": "tenāpi ātreyāya dattam |",
  "V05n746:860": "tato jīvako'nupūrveṇa bhadraṃkaraṃ nagaramanuprāptaḥ tatraiva varṣārātramavasthitam |",
  "V05n746:861": "tatra tena sarvabhūtarutaṃ nāmaśāstraṃ śikṣitam |",
  "V05n746:862": "sa bhadraṃkarānnagarātsaṃprasthitaḥ |",
  "V05n746:863": "anyatamaśca puruṣaḥ kāṣṭhabhāramādāya nagaraṃ praviśatyasthicarmāvaśeṣaḥ samantād gātreṇādharataḥ |",
  "V05n746:864": "sa jīvakena dṛṣṭa uktaśca |",
  "V05n746:865": "bhoḥ puruṣaḥ kena te īdṛśī samavasthā iti |",
  "V05n746:866": "sa kathayatyahamapi na jāne |",
  "V05n746:867": "api tu mayā caiṣa kāṣṭhabhārako gṛhīto bhavati |",
  "V05n746:868": "mama cedṛśī samavasthā iti |",
  "V05n746:869": "sa dāruparīkṣāyāṃ kṛtāvī |",
  "V05n746:870": "sa kathayati |",
  "V05n746:871": "bhoḥ puruṣa kimayaṃ kāṣṭhabhārakko vikrīyate |",
  "V05n746:872": "vikrīyate |",
  "V05n746:873": "kiyatā mūlyena |",
  "V05n746:874": "paṃcabhiḥ kārṣāpaṇaśataiḥ |",
  "V05n746:875": "tenāsau krītaḥ |",
  "V05n746:876": "tataḥ pratyavekṣatā sarvabhūtaprasādano nāma maṇirdṛṣṭaḥ |",
  "V05n746:877": "tasyedṛśaḥ prabhāvo yadā vyāghitasya purastāt sthāpyate tadā vyādhiryathābhūtā ca dṛśyate pradīpeneva gṛhagataṃ dravyam |",
  "V05n746:878": "so'nupūrveṇa udumbarikāmanuprāptaḥ |",
  "V05n746:879": "tatrānyatama āḍhakamāpakaḥ puruṣaḥ |",
  "V05n746:880": "sa droṇaṃ māpayitvā'ḍhakena śirasi prahāraṃ dadāti |",
  "V05n746:881": "jīvakena dṛṣṭa uktaśca bhoḥ puruṣa kimarthamevaṃ karoṣi |",
  "V05n746:882": "śiro me atīva kaṇḍūyate |",
  "V05n746:883": "āgaccha paśyāmaḥ |",
  "V05n746:884": "tena tasya niṣadya śiro darśitam |",
  "V05n746:885": "tato jīvakena sarvabhūtaprasādako maṇistasya śirasi sthāpito yāvatpaśyati śatapadīm |",
  "V05n746:886": "tataḥ kathayati |",
  "V05n746:887": "bhoḥ puruṣa tava śirasi śatapadī tiṣṭhatīti |",
  "V05n746:888": "sa pādayornipatya kathayati cikitsāṃ me kuruṣveti |",
  "V05n746:889": "tena pratijñātam |",
  "V05n746:890": "jīvakaḥ saṃlakṣayati |",
  "V05n746:891": "upādhyāyasyaivopadeśena cikitsāmasya karomīti |",
  "V05n746:892": "sa tenoktaḥ bhoḥ puruṣādya gartaṃ khānaya pāṣi ca samupānaya cikitsāṃ kariṣyāmīti |",
  "V05n746:893": "sapādayornipatya prakrāntaḥ |",
  "V05n746:894": "jīvakenāpyaparasmindivase sa puruṣo garte nikhāte nikhātya kapālamocanayā vidyayā kapālaṃ mocayitvā taptena saṃdaṃśena śatapadī spṛṣṭā |",
  "V05n746:895": "tayā pādāḥ saṃkocitāḥ |",
  "V05n746:896": "tatastena saṃdaṃśena gṛhītvā kṣiptā |",
  "V05n746:897": "svasthībhṛtaḥ ḥ tena tasya paṃcakārṣāpaṇaśatāni dattāni |",
  "V05n746:898": "tenātreyāya preṣitāni |",
  "V05n746:899": "tato jīvako rohītakamanuprāptaḥ |",
  "V05n746:900": "rohītake'nyatamasya gṛhapaterudyānaṃ puṣpaphalasalilasaṃpannam |",
  "V05n746:901": "sa tatrātīvādhyavasitaḥ kālaṃ kṛtvā tasminnevāmanuṣyakeṣupapannaḥ |",
  "V05n746:902": "tasya putro gṛhasvāmo saṃvṛttaḥ tena tasminnudyāne ārakṣakaḥ puruṣaḥ sthāpitaḥ |",
  "V05n746:903": "sa tenāmanuṣyakeṇa praghātitaḥ |",
  "V05n746:904": "dvitīyaḥ sthāpitaḥ |",
  "V05n746:905": "so'pi praghātitaḥ |",
  "V05n746:906": "tena gṛhapati putreṇa tadudyānamutsṛṣṭam |",
  "V05n746:907": "yāvadanyatara udārī manuṣyaḥ sarvavaidyapratyākhyātastadudyānaṃ gatvā rātriṃ vāsamupagataḥ |",
  "V05n746:908": "aho vata mā manuṣyakaḥ praghātayediti |",
  "V05n746:909": "tasminneva ca jīvako rātriṃ vāsamupagataḥ |",
  "V05n746:910": "yāvadasāvamanuṣyakastamudariṇamabhidravayitumārabdhaḥ |",
  "V05n746:911": "sa jalodaro rogo niṣkramya kathayati |",
  "V05n746:912": "mayā'yaṃ pūrvaṃ gṛhītaḥ |",
  "V05n746:913": "kimarthamenamabhidravasi |",
  "V05n746:914": "nāsti te kaścit chāgasaṭāyā dhūpaṃ dātā yena tvaṃ dvādaśayojanāni niṣpalāyeriti |",
  "V05n746:915": "so'pi kathayati |",
  "V05n746:916": "tavāpi nāsti kaścinmūlakabījamudaśvinā piṣṭā dātā yena tvaṃ khaṇḍaṃ khaṇḍaṃ niśīryethā iti |",
  "V05n746:917": "jīvakena sarvaṃ śrutam |",
  "V05n746:918": "sa kalyamevotthāya tasya gṛhapateḥ sakāśaṃ gataḥ |",
  "V05n746:919": "kathayati gṛhapate udyānaṃ puṣpaphalasalilasaṃpannaṃ kimarthamutsṛṣṭamiti |",
  "V05n746:920": "gṛhapatināsya yathāvṛttamārocitam |",
  "V05n746:921": "sa kathayati |",
  "V05n746:922": "gṛhapate chāgalasaṭāyā dhūpaṃ dehi |",
  "V05n746:923": "dvādaśayojanānyamanuṣyako niṣpalāyati |",
  "V05n746:924": "gṛhapatinā chāgalasaṭāyā dhūpo dattaḥ |",
  "V05n746:925": "amanuṣyako dvādaśayojanāni niṣpalāyitaḥ |",
  "V05n746:926": "tenāpi gṛhapatinā paṃcakārṣāpaṇaśātāni jīvakāya dattāni |",
  "V05n746:927": "tānyapi tenātreyāya preṣitāni |",
  "V05n746:928": "tato jīvakena udarī pṛṣṭaḥ |",
  "V05n746:929": "bhoḥ puruṣa kimarthaṃ tvamatrāmanuṣyakādhyuṣite udyāne tiṣṭhasīti |",
  "V05n746:930": "tenāsya yathāvṛttamārocitam |",
  "V05n746:931": "jīvakenābhihitam |",
  "V05n746:932": "mūlakabījamudaśvinā piṣṭvā piva |",
  "V05n746:933": "svastho bhaviṣyasīti |",
  "V05n746:934": "tena pītam |",
  "V05n746:935": "svasthībhūtaḥ |",
  "V05n746:936": "tenāpi puruṣeṇa paṃcakārṣāpaṇaśatāni jīvakāya dattāni |",
  "V05n746:937": "tānyapi tenātreyāya preṣitāni |",
  "V05n746:938": "tato jīvako'nupūrveṇa mathurāmanuprāptaḥ |",
  "V05n746:939": "bahirmathurāyā vṛkṣamūle viśrāntaḥ |",
  "V05n746:940": "yāvanmallenamallo nihataḥ |",
  "V05n746:941": "tasyāntrāṇi parāvṛttāni |",
  "V05n746:942": "sa mṛta iti bahirniṣkāsyate |",
  "V05n746:943": "tasmiṃśca vṛkṣe gṛdhriṇīṃ sapotakā tiṣṭhati |",
  "V05n746:944": "sā taiḥ potakairucyate |",
  "V05n746:945": "amba māṃsaṃmanuprayaccheti |",
  "V05n746:946": "sā kathayati |",
  "V05n746:947": "putra kuto māṃsam |",
  "V05n746:948": "te kathayanti |",
  "V05n746:949": "amba eṣa mallo mallena nihataḥ kālagato nīyate |",
  "V05n746:950": "putra jīvako'tra vaidyarāja āgataḥ |",
  "V05n746:951": "sthānametadvidyate yadenaṃ svasthīkariṣyati |",
  "V05n746:952": "amba kenaiṣa svastho bhavati |",
  "V05n746:953": "yadyasya cūrṇairantraṇi spṛśyante |",
  "V05n746:954": "jīvakena sarvaṃ śrutam |",
  "V05n746:955": "tato'sāvutthāya mṛtasakāśaṃ gatvā pṛcchati bhavantaḥ kimetaditi |",
  "V05n746:956": "te kathayanti |",
  "V05n746:957": "mallena mallo nihataḥ |",
  "V05n746:958": "kālagataḥ |",
  "V05n746:959": "jīvakaḥ kathayati |",
  "V05n746:960": "sthāpayata |",
  "V05n746:961": "paśyāmi |",
  "V05n746:962": "taiḥ sthāpitam |",
  "V05n746:963": "tato jīvakena ca sarvabhūtaprasādakamaṇiḥ śirasi sthāpayitvā pratyavekṣitaḥ |",
  "V05n746:964": "yāvatpaśyatyantrāṇi vyākulīkṛtāni |",
  "V05n746:965": "tena nāḍikāyāṃ cūrṇaṃ prakṣipya mukhe vāyunā preritam |",
  "V05n746:966": "cūrṇenāntrāṇi spṛṣṭāni |",
  "V05n746:967": "svasthībhūtaḥ |",
  "V05n746:968": "tenāpi jīvakasya paṃcakārṣāpaṇaśatāni dattāni |",
  "V05n746:969": "tenāpyātreyāya preṣitāni |",
  "V05n746:970": "mathurāyāmanyatamo gṛhapatiḥ |",
  "V05n746:971": "tasya patnī rūpayauvanasaṃpannā |",
  "V05n746:972": "sa tasyāmatyarthamadhyavasitaḥ kālagataḥ |",
  "V05n746:973": "tasyāmeva yonau kṛmiḥ prādurbhūtaḥ |",
  "V05n746:974": "sā tena sārdhaṃ paricārayati sa kālaṃ karoti |",
  "V05n746:975": "tatastayā sārdahṃ na kaścit paricārayati |",
  "V05n746:976": "tayā śrutaṃ jīvako vaidya ihāgata iti |",
  "V05n746:977": "sā tasya sakāśaṃ gatvā kathayati |",
  "V05n746:978": "jīvaka mama vyādhirasti |",
  "V05n746:979": "cikitsāṃ kuru |",
  "V05n746:980": "jīvakastāṃ dṛṣṭvā kathālāpaṃ ca śrutvā saṃraktaḥ kathayati |",
  "V05n746:981": "samayataḥ vikitsāṃ karomi yadi ca mayā sārdhaṃ paricārayasīti |",
  "V05n746:982": "sā kathayati |",
  "V05n746:983": "jihneti |",
  "V05n746:984": "sa kathayati |",
  "V05n746:985": "nāsti te'nyathā cikitsā |",
  "V05n746:986": "nāstyātmasamaṃ prema |",
  "V05n746:987": "tayā pratijñātam |",
  "V05n746:988": "tatastayātmanā nagnībhūtā yonidvāre māṃsapeśi dattā |",
  "V05n746:989": "tato'saukṛmistasyāṃ lagnaḥ |",
  "V05n746:990": "sa tena gihītvā kṣiptaḥ |",
  "V05n746:991": "svasthībhūtā |",
  "V05n746:992": "sā kāmarāgādhyavasitānimittamupadarśayati |",
  "V05n746:993": "sa karṇau pidhāya kathayati bhagini tvaṃ mama |",
  "V05n746:994": "tavaiṣā cikitseti mayaivaṃ kṛtamiti |",
  "V05n746:995": "tayā tasmai paṃcakārṣāpaṇaśatāni dattāni |",
  "V05n746:996": "tānyapi tenātreyāya preṣitāni |",
  "V05n746:997": "tato jīvako'nupūrveṇa yamunātaṭamanuprāptaḥ |",
  "V05n746:998": "tena tatra manuṣakuṇapaṃ dṛṣṭvam |",
  "V05n746:999": "tasya matsyaiḥ pārṣṇipradeśaṃ snāyujālamākṛṣyate |",
  "V05n746:1000": "so'kṣiṇī unmīlayati nimīlayati ca |",
  "V05n746:1001": "jīvakena tatsarvamupalakṣitaṃ yathā samdhibandhāyāḥ snāyugulphādayaḥ evamavasthitā iti |",
  "V05n746:1002": "so'nupūrveṇa vaiśālīṃ gataḥ |",
  "V05n746:1003": "yāvanmallena mallasya talaprahāreṇākṣipelāṃkolaṃbhitaḥ |",
  "V05n746:1004": "sa jīvakasya sakāśaṃ gataḥ |",
  "V05n746:1005": "tena tasyāṃ parṣṇyāṃ snāyujālamākṛṣya praveśitam |",
  "V05n746:1006": "tena tasya paṃcakārṣāpaṇaśatāni dattāni |",
  "V05n746:1007": "tenābhayasya māturdattāni |",
  "V05n746:1008": "vaiśālyāmanyatamaḥ puruṣaḥ |",
  "V05n746:1009": "tasya śatapadī karṇaṃ praviṣṭā |",
  "V05n746:1010": "sā tatra prasūtā |",
  "V05n746:1011": "saptaśatānyapatyānāṃ jātāni |",
  "V05n746:1012": "sa karṇaśūlābhyāhato jīvakasya sakāśaṃ gataḥ |",
  "V05n746:1013": "cikitsāṃ kuruṣveti |",
  "V05n746:1014": "jīvakaḥ saṃlakṣayati |",
  "V05n746:1015": "pūrvaṃ mayā upādhyāyopadeśena karma kṛtamidānīṃ svamatena karma kariṣyāmīti |",
  "V05n746:1016": "netāsau puruṣo'bhihitaḥ |",
  "V05n746:1017": "gaccha bhoḥ puruṣa patramaṇḍapaṃ kārayata |",
  "V05n746:1018": "nīlairvastrairveṣṭayitvāsyādhastādbherīṃ sthāpaya |",
  "V05n746:1019": "bhūmiṃ ca tāpaya iti |",
  "V05n746:1020": "tena yathā saṃdiṣṭam |",
  "V05n746:1021": "sarvamanuṣṭhitam |",
  "V05n746:1022": "tao jīvakena taṃ puruṣaṃ bhūmau nipātayitvā sā bhūmirudakena siktā |",
  "V05n746:1023": "tato bherī parāhatā |",
  "V05n746:1024": "śatapadī prāvṛṭ kāla iti kṛtvā niṣkrāntā |",
  "V05n746:1025": "tato jīvakena karṇamūle māṃsapeśī sthāpitā |",
  "V05n746:1026": "sā punaḥ praviśyāpatyāni gṛhītvā nirgatā |",
  "V05n746:1027": "sahāpatyairmāṃsapeśyāṃ saktā |",
  "V05n746:1028": "tato jīvakena sā māṃsapeśīcchoritā |",
  "V05n746:1029": "sa puruṣaḥ svasthībhūtaḥ |",
  "V05n746:1030": "tena pañcakārṣāpaṇaśatāni dattāni |",
  "V05n746:1031": "tānyapi tenābhayasya māturdattāni |",
  "V05n746:1032": "so'nupūrveṇa rājagṛhaṃ gataḥ |",
  "V05n746:1033": "rājñā bimbisāreṇa śrutam yathā jīvaka āgata iti |",
  "V05n746:1034": "tenājātaśatroḥ kumārasyājñā dattā putra bhrātā te āgacchati pratyudgamako gaccheti |",
  "V05n746:1035": "sa pratyudgataḥ |",
  "V05n746:1036": "jīvakena śrutam yathā ajātaśatruḥ kumāraḥ pratyudgacchatīti |",
  "V05n746:1037": "sa saṃlakṣayati yadyahamasya pratyudgamanaṃ svīkariṣyāmaiti yadā rājā bhaviṣyati tadānarthaṃ me kariṣyatīti |",
  "V05n746:1038": "sa parāvṛttyānyena dvāreṇa praviṣṭaḥ |",
  "V05n746:1039": "apareṇa samayena jīvako mahājanakāyaparivṛto vyākṣiptacitto gacchati |",
  "V05n746:1040": "tāvadanyataro brāhmaṇo'kṣirogārto jīvakasya sakāśaṃ gataḥ |",
  "V05n746:1041": "bhaiṣajyaṃ me vyapadiśeti |",
  "V05n746:1042": "tena sañjātāmaṣeṇoktaḥ |",
  "V05n746:1043": "bhasmanā pūraya iti |",
  "V05n746:1044": "tena ṛjukena bhasmanā pūritam |",
  "V05n746:1045": "svasthībhūtaḥ |",
  "V05n746:1046": "aparasyāpyakṣirogaḥ |",
  "V05n746:1047": "sa jīvaka sakāśaṃ sṃprasthitaḥ |",
  "V05n746:1048": "tena brāhmaṇena dṛṣṭaḥ pṛṣṭaśca |",
  "V05n746:1049": "bho puruṣa kka gacchasīti |",
  "V05n746:1050": "tena yathābhūtamākhyātam |",
  "V05n746:1051": "sa kathayati |",
  "V05n746:1052": "kiṃ te jīvakena yattena mamopadiṣṭaṃ tatkuruṣveti |",
  "V05n746:1053": "śraddadhāno'sau |",
  "V05n746:1054": "tena bhasmanāpūrite andhībhūtaḥ |",
  "V05n746:1055": "apareṇasamayena rājño bimbisārasya mūrdhni piṭako jātaḥ |",
  "V05n746:1056": "tenāmātyānāmājñā dattā |",
  "V05n746:1057": "bhavanta āhūyatāṃ vaidya iti |",
  "V05n746:1058": "amātyairāhūtaḥ |",
  "V05n746:1059": "rājñābhihitaḥ |",
  "V05n746:1060": "bhavanto murdhni piṭako jātaḥ |",
  "V05n746:1061": "cikitsāṃ kuruṣveti |",
  "V05n746:1062": "te kathayanti |",
  "V05n746:1063": "deva jīvake mahāvaidye'va tiṣṭhamāne kathaṃ vayaṃ kariṣyāmaḥ |",
  "V05n746:1064": "rājā kathayatyāhūyatāṃ bhavanto jīvakaḥ |",
  "V05n746:1065": "tairāhūtaḥ |",
  "V05n746:1066": "rājā kathayati |",
  "V05n746:1067": "jīvaka cikitsāṃ kuruṣveti |",
  "V05n746:1068": "jīvakaḥ kathayati |",
  "V05n746:1069": "deva samayataḥ karomi yadyahameva devaṃ snapayāmi |",
  "V05n746:1070": "evaṃ kuru |",
  "V05n746:1071": "tato jīvakenāmalakaṃ dadatā pācanīyāni dravyāṇi dattāni |",
  "V05n746:1072": "pañca ca ghaṭaśatāni pācanīryaidravyairbhāvitāni |",
  "V05n746:1073": "yadā pakvaḥ tadā pracchannaṃ kṣureṇa spṛṣṭaḥ sphuṭitaḥ tato rohaṇīyāni dravyāni dattāni |",
  "V05n746:1074": "pañcaghaṭaśatāni rohaṇīyairdravyairbhāvitāni |",
  "V05n746:1075": "tadvraṇaṃ rūḍhaṃ samacchavi samaromaṃ saṃvṛttam |",
  "V05n746:1076": "rājā snātamātraḥ kathayati |",
  "V05n746:1077": "jīvaka cikitsṃ kuruṣveti |",
  "V05n746:1078": "sa kathayati |",
  "V05n746:1079": "deva bhuṃkṣva |",
  "V05n746:1080": "tāvadrājñā bhuktam |",
  "V05n746:1081": "jīvaka cikitsāṃ kuru |",
  "V05n746:1082": "deva kṛtā |",
  "V05n746:1083": "sa tadante pāṇinā parāmārṣṭi |",
  "V05n746:1084": "na saṃjānīte katarasminpredeśe vraṇamiti |",
  "V05n746:1085": "ādarśaṃ gṛhītvā vyavalokayati tathāpi na paśyati |",
  "V05n746:1086": "devīṃ pṛcchati |",
  "V05n746:1087": "sāpi na sañjānīte katarasminpradeśe vraṇamāsīditi |",
  "V05n746:1088": "rājā paraṃ vismayamāpannaḥ āmatyānāṃ kathayati |",
  "V05n746:1089": "bhavanto jīvakasya vaidyarājābhiṣekaṃ kuruteti |",
  "V05n746:1090": "so'ndhaḥ puruṣaḥ kathayati |",
  "V05n746:1091": "deva kiṃ putrasnehādasyābhiṣekaḥ kriyate |",
  "V05n746:1092": "āhosvidvaidyavaicakṣaṇyāditi |",
  "V05n746:1093": "sa kathayati |",
  "V05n746:1094": "vaidyavaicakṣaṇyāt |",
  "V05n746:1095": "yadyevamahamevānenāndhīkṛtaḥ |",
  "V05n746:1096": "jīvakaḥ kathayati |",
  "V05n746:1097": "bhoḥ puruṣa tavāhaṃ darśanamapi na samanupaśyāmi kutaḥ svasthīkariṣyāmi |",
  "V05n746:1098": "sa kathayati |",
  "V05n746:1099": "satyametadapitu yasya tvayopadeśaḥ kṛtastena mamopadiṣṭam |",
  "V05n746:1100": "kimupadiṣṭam |",
  "V05n746:1101": "amukam |",
  "V05n746:1102": "jīvakaḥ kathayati |",
  "V05n746:1103": "tasyānyodhātuḥ |",
  "V05n746:1104": "tavāpyanyaḥ |",
  "V05n746:1105": "idānīmidaṃ cedaṃ ca kuru |",
  "V05n746:1106": "svasthī bhaviṣyasīti |",
  "V05n746:1107": "tena kṛtam |",
  "V05n746:1108": "svasthībhūtaḥ |",
  "V05n746:1109": "kathayati |",
  "V05n746:1110": "deva kriyatāmasya vaidyarājābhiṣeka iti |",
  "V05n746:1111": "sa hastiskandhābhirūḍho mahatā śrīsamudayena vaidyarājye'bhiṣiktaḥ |",
  "V05n746:1112": "rājagṛhe'nyatamo gṛhapatirgulmavyādhinā spṛṣṭaḥ |",
  "V05n746:1113": "sarvavaidyapratyākhyātaḥ |",
  "V05n746:1114": "sa saṃlakṣayati |",
  "V05n746:1115": "jīvakasya sakāśaṃ gacchāmīti |",
  "V05n746:1116": "yadi cikitsāṃ kariṣyatyatīva kuśalaṃ nocedātmānaṃ ghātayiṣyāmīti |",
  "V05n746:1117": "sa jīvakasakāśaṃ gataḥ |",
  "V05n746:1118": "jīvaka cikitsāṃ me kuru |",
  "V05n746:1119": "sa kathayati |",
  "V05n746:1120": "bhoḥ puruṣa durlabhāni tava bhaiṣajyānīti |",
  "V05n746:1121": "sa saṃlakṣayati |",
  "V05n746:1122": "jīvakenāpyahaṃ pratyākhyātaḥ |",
  "V05n746:1123": "kimatra prāptakāla ātmānaṃ ghātayiṣyāmīti |",
  "V05n746:1124": "śmaśānaṃ gataḥ |",
  "V05n746:1125": "tatra citāyāṃ jvalantyāṃ babhrunakulaścandanagodhā ca yudhyamānau patitau |",
  "V05n746:1126": "tena kṣudhārtena tāvabhāvapi bhakṣitau |",
  "V05n746:1127": "devaśca vṛṣṭaḥ |",
  "V05n746:1128": "śmaśānātpragharattaccitodakaṃ pītam |",
  "V05n746:1129": "śmaśānasya nātidūre gokulam |",
  "V05n746:1130": "tatra gatvā kodravodanaṃ mathitaṃ ca pītam |",
  "V05n746:1131": "gulmaḥ sphuṭitaḥ |",
  "V05n746:1132": "ūrdhamadhaśca virikto yathā paurāṇaḥ saṃvṛttaḥ |",
  "V05n746:1133": "apareṇa samayena vaidehayā guhyapradeśe piṭake jātaḥ |",
  "V05n746:1134": "tayā rājñe niveditam |",
  "V05n746:1135": "rājñā jīvako'bhihitaḥ |",
  "V05n746:1136": "aparamātuścikitsāṃ kuruṣveti |",
  "V05n746:1137": "tena pratijñātam |",
  "V05n746:1138": "tataḥ saktūna piṇḍīkṛtya dhātryā dattāḥ |",
  "V05n746:1139": "asyāntike niṣādayitavyeti |",
  "V05n746:1140": "tayā sā niṣāditā |",
  "V05n746:1141": "jīvakena saktupiṇḍaṃ dṛṣṭvā saṃlakṣitaḥ |",
  "V05n746:1142": "amuṣminpradeśe iti |",
  "V05n746:1143": "tataḥ pācanīyāni dravyāṇi dattāni |",
  "V05n746:1144": "pakvaṃ jñātvā saktupiṇḍamadhye śastrakaṃ prakṣipya ghātryābhihitā |",
  "V05n746:1145": "asyānte īṣanniṣādayitavyā devī |",
  "V05n746:1146": "niṣadyākāśe dhārayitavyeti |",
  "V05n746:1147": "tayā tathā kṛtam |",
  "V05n746:1148": "śastrasaṃpātasamakālameva piṭakaḥ sphuṭitaḥ |",
  "V05n746:1149": "tato rohaṇīyadravyaparibhāvitena kaṣāyāmbhasā śocitaḥ |",
  "V05n746:1150": "rohaṇīyāṇi dravyāṇi dattāni |",
  "V05n746:1151": "svasthībhūtā |",
  "V05n746:1152": "jīvako rājñaḥ sakāśaṃ gataḥ |",
  "V05n746:1153": "rājā kathayati |",
  "V05n746:1154": "jīvaka kṛtā te'paramātuścikitsā |",
  "V05n746:1155": "deva kṛtā |",
  "V05n746:1156": "mā te vinagnā dṛṣṭā |",
  "V05n746:1157": "deva na dṛṣṭā |",
  "V05n746:1158": "kathaṃ kṛtā |",
  "V05n746:1159": "tena yathā vṛttamārocitam |",
  "V05n746:1160": "rājā paraṃ vismayamāpannaḥ |",
  "V05n746:1161": "tenāmātyā uktāḥ |",
  "V05n746:1162": "dvirapi jīvakasya vaidyarājābhiṣekaṃ kurutheti |",
  "V05n746:1163": "yo'sau gulmī puruṣo jīvakenābhihito durlabhāni bhaiṣajyānīti sa kathayati |",
  "V05n746:1164": "deva kiṃ putrasnehādasyābhiṣekaḥ kriyate |",
  "V05n746:1165": "āhosvidvaidyavaicakṣaṇyāt |",
  "V05n746:1166": "vaidyavaicakṣaṇyāt |",
  "V05n746:1167": "yadyevamahamanena na svasthīkṛtaḥ |",
  "V05n746:1168": "jīvakaḥ kathayati |",
  "V05n746:1169": "bhoḥ puruṣa na matyā tava cikitsā kṛtā |",
  "V05n746:1170": "api tu mayoktaṃ durlabhāni te bhaiṣajyānīti |",
  "V05n746:1171": "sa kathayati |",
  "V05n746:1172": "kīdṛśāni mama bhaiṣajyānīti |",
  "V05n746:1173": "jīvakaḥ kathayati |",
  "V05n746:1174": "yadi kṛṣṇacaturdaśyāmakapiṇḍalaḥ puruṣaḥ kālaṃ karoti |",
  "V05n746:1175": "tasya śmaśāne dhmāpyamānasya babhrunakulaścandanagodhā ca citāyāṃ patitaḥ |",
  "V05n746:1176": "tau tvaṃ bhakṣayasi |",
  "V05n746:1177": "mahendro devo varṣati |",
  "V05n746:1178": "śmaśānācca pragharitaṃ codakaṃ pivasi |",
  "V05n746:1179": "tataḥ kodravodanaṃ bhuṃkṣe mathitaṃ ca pivasi evaṃ tvaṃ svastho bhavasyetanmatvā mayoktaṃ durlabhāni te bhaiṣajyānīti |",
  "V05n746:1180": "sa kathayati sādhu suṣṭhuparijñātam |",
  "V05n746:1181": "etadeva mayopayuktam |",
  "V05n746:1182": "tato'bhiprasannaḥ kathayati |",
  "V05n746:1183": "deva śakyo'sya vaidyarājābhiṣekaḥ |",
  "V05n746:1184": "abhiṣicyatāmiti |",
  "V05n746:1185": "dvirapi vaidyarājye'bhiṣiktam |",
  "V05n746:1186": "yadā ajātaśatruṇā devadatta-kalyāṇamitravigrāhitena pitā dhārmiko dharmarājo jīvitādvyaparopitaḥ tadāsya gulmarogaḥ prādurbhūtaḥ |",
  "V05n746:1187": "tena vaidyānāmājñā dattā |",
  "V05n746:1188": "cikitsāṃ kuruṣveti |",
  "V05n746:1189": "te kathayanti |",
  "V05n746:1190": "deva jīvako'nuttaro vaidyarājo devasya bhrātā |",
  "V05n746:1191": "tasmin sthite kā śaktirasmākaṃ cikitsāṃ kartumiti |",
  "V05n746:1192": "tenāmātyānāmājñā dattā |",
  "V05n746:1193": "āhūyatāṃ bhavanto jīvaka iti |",
  "V05n746:1194": "tairāhūtaḥ |",
  "V05n746:1195": "jīvaka gulmarogo me prādurbhūtaḥ |",
  "V05n746:1196": "cikitsāṃ kuruṣveti |",
  "V05n746:1197": "deva karomi |",
  "V05n746:1198": "sa saṃlakṣayati |",
  "V05n746:1199": "dvābhyāṃ kāraṇābhyāṃ gulmo bhidyate |",
  "V05n746:1200": "atyantaharṣeṇa vā atyantaroṣeṇa vā |",
  "V05n746:1201": "tadayaṃ pāpakārī sattvaḥ |",
  "V05n746:1202": "kuto'syātyantaharṣaḥ |",
  "V05n746:1203": "sarvathā roṣayitavya iti viditvā kathayati deva samayena cikitsāṃ karomi |",
  "V05n746:1204": "yadyudāyibhadrasya kumārasya māṃsaṃ paribhuṃkṣveti |",
  "V05n746:1205": "śrutvā rājā ruṣitaḥ kathayati |",
  "V05n746:1206": "śobhanam |",
  "V05n746:1207": "mayā pitā jīvitādvyaparopitaḥ |",
  "V05n746:1208": "tvamapyudāyibhadraṃ jīvitād vyaparopaya |",
  "V05n746:1209": "ahamapi svayameva rogeṇa kālaṃ kariṣyāmi |",
  "V05n746:1210": "tvamapi rājā bhaviṣyasīti |",
  "V05n746:1211": "sa kathayati |",
  "V05n746:1212": "deva eṣā cikitsā |",
  "V05n746:1213": "na śakyamanyathā svasthena bhavitumiti |",
  "V05n746:1214": "nāstyātmasamaṃ prema |",
  "V05n746:1215": "tenābhyupagatam |",
  "V05n746:1216": "tato jīvakena udāyibhadraḥ kumāraḥ sarvālaṅkāravibhūṣitaḥ kṛtvā rājña upanāmitaḥ |",
  "V05n746:1217": "deva ayamudāyibhadraḥ |",
  "V05n746:1218": "kumāraḥ sunirīkṣitamenaṃ kuru |",
  "V05n746:1219": "na bhūyo drakṣyasīti |",
  "V05n746:1220": "tatastenopadarśya gṛhaṃ nītvā sthāpitaḥ |",
  "V05n746:1221": "tato jīvako māṃsārthī śītavanaṃ śmaśānaṃ gataḥ |",
  "V05n746:1222": "aśūnyaṃ ca śītavanaṃ śmaśānaṃ mṛtakuṇapena |",
  "V05n746:1223": "tatastena kuṇapamāṃsaṃ gṛhītvopakaraṇaviśeṣaiḥ sādhayitvā bhojanakāle rājña upanāmitam |",
  "V05n746:1224": "tato rājā ajātaśatruḥ māṃsaśarāvaṃ gṛhītvā bhakṣayiṣyāmīti jīvakenācchidya kapole prahāro dattaḥ |",
  "V05n746:1225": "pāpaḥ kārin tvayā pitā dhārmiko dharma rājo jīvitād vyaparopitaḥ |",
  "V05n746:1226": "idānīṃ putramāṃsamapi bhakṣayasīti |",
  "V05n746:1227": "sa ruṣitaḥ kathayati |",
  "V05n746:1228": "yadyevaṃ kimarthaṃ praghātitaḥ |",
  "V05n746:1229": "saṃjātāmarṣasya cāsya gulmaḥ sphuṭitaḥ |",
  "V05n746:1230": "ūrdhvamadhaśca viriktaḥ sa rudhira evaṃ mukhenāgataḥ |",
  "V05n746:1231": "yaṃ dṛṣṭvā mūrcchitaḥ pṛthivyāḥ patitaḥ |",
  "V05n746:1232": "tato jalābhiṣekapratyāgataprāṇaṃ snapayitvā sāṃpreyabhojanaṃ dattam |",
  "V05n746:1233": "yathā paurāṇaḥ saṃvṛttaḥ |",
  "V05n746:1234": "tato jīvaka udāyibhadraṃ kumāraṃ sarvālaṃkāravibhūṣitamādāya rājñaḥ sakāśamupasaṃkrāntaḥ |",
  "V05n746:1235": "pādayornipatya kathayati |",
  "V05n746:1236": "deva ayamudāyibhadraḥ kumāro na śakyaṃ mayā kuntapipīlakamapi prāṇinaṃ jīvaitād vyaparopayituṃ prāgeva kumāram |",
  "V05n746:1237": "api tvanenopāyena cikitseti mayopāyasaṃvidhānaṃ kṛtamiti |",
  "V05n746:1238": "rājā paraṃ vismayamupagataḥ |",
  "V05n746:1239": "tenāmātyānāmājñā dattā |",
  "V05n746:1240": "jīvakasya vaidyarājābhiṣekaṃ kuruṣveti |",
  "V05n746:1241": "amātyairhastiskandhābhirūḍho mahatā śrīsamudayena trirapi vaidyarājābhiṣekeṇābhiṣiktaḥ |",
  "V05n746:1242": "tato jīvakasya mada utpannaḥ |",
  "V05n746:1243": "na mayā samaḥ kaścidvaidyo'sti |",
  "V05n746:1244": "ahaṃ kāyacikitsakānāmagraḥ |",
  "V05n746:1245": "bhagavānapi cittacikitsakānāmagra iti |",
  "V05n746:1246": "so'pareṇa samayena bhagavatsakāśamupasaṃkrāntaḥ |",
  "V05n746:1247": "sa madāvalepena satyāni na paśyati |",
  "V05n746:1248": "bhagavān saṃlakṣayati |",
  "V05n746:1249": "jīvako vaidyarāja āhṛtakuśalamūlaḥ kimarthaṃ satyāni na paśyati |",
  "V05n746:1250": "madāvalepāt |",
  "V05n746:1251": "madāpanayo'sya kartavya iti |",
  "V05n746:1252": "tatra bhagavān jīvakaṃ vaidyarājamāmantrayate |",
  "V05n746:1253": "dṛṣṭaste jīvaka himavatparvatarājaḥ no bhadanta |",
  "V05n746:1254": "gṛhāṇa tathāgatasya cīvarakarṇakaḥ |",
  "V05n746:1255": "tena gṛhītam |",
  "V05n746:1256": "atha bhagavān jīvakaṃ vaidyarājamādāya yena himavān parvatarājastenopasaṃkrāntaḥ |",
  "V05n746:1257": "tatra nānāvidyauṣadhayo dīpavajjvalanti |",
  "V05n746:1258": "bhagavān jīvakaṃ vaidyarājamidamavocat |",
  "V05n746:1259": "gṛhāṇa jīvaka yathābhipretā auṣadhīḥ |",
  "V05n746:1260": "bhagavan (bibhemi) |",
  "V05n746:1261": "tatra bhagavān yakṣaṃ vajrapāṇimāmantrayate |",
  "V05n746:1262": "gacca vajrapāṇe jīvakasyārakṣāṃ kuru |",
  "V05n746:1263": "sa gatastena nānāvidhā auṣadhayo gṛhītāḥ |",
  "V05n746:1264": "bhagavān kathayati |",
  "V05n746:1265": "jīvaka kiṃ nāmeyamoṣadhiḥ |",
  "V05n746:1266": "sa kathayati |",
  "V05n746:1267": "bhagavannamukā |",
  "V05n746:1268": "anena vidhānenāmukasya vyādherupaśamanīti |",
  "V05n746:1269": "iyamapyamukā |",
  "V05n746:1270": "amukasya vyādheḥ praśamanīti |",
  "V05n746:1271": "aparāsāṃ nāmāni na jānīte |",
  "V05n746:1272": "yāṃ na jānīte tāṃ bhagavān kathayati |",
  "V05n746:1273": "jīvaka iyamamukā |",
  "V05n746:1274": "amukena vidhānenāmukasya vyādheḥ praśamanī |",
  "V05n746:1275": "iyamapyamukasyeti |",
  "V05n746:1276": "jīvakaḥ kathayati |",
  "V05n746:1277": "vaidyakamapi bhagavān jānīta iti |",
  "V05n746:1278": "tatra bhagavān jīvakaṃ vaidyarājamāmantrayate |",
  "V05n746:1279": "caturbhijīvakāṅgaiḥ samanvāgato bhiṣak śalyāhartā rājārhaśca bhavati rājayogyaśca rājāṅgatve ca saṃkhyāṃ gacchati |",
  "V05n746:1280": "katamaiścaturbhiriha bhiṣak śalyāhartā |",
  "V05n746:1281": "abādhakuśalobhavati |",
  "V05n746:1282": "abādhasamutthānakuśalaśca |",
  "V05n746:1283": "utpannasyābādhasya prahānakuśalaḥ |",
  "V05n746:1284": "prahīṇasyāyatyāmanutpādakuśalaḥ |",
  "V05n746:1285": "kathamābādhakuśalo bhavati |",
  "V05n746:1286": "iha bhiṣak śalyāhartābādhaṃ jānātyayamābādha evaṃ rūpaścaivaṃ rūpaścetyevamābādhakuśalo bhavati |",
  "V05n746:1287": "kathamābādhasamutthānakuśalo bhavati |",
  "V05n746:1288": "iha bhiṣak śalyāhartābādhaṃ jānātyayamābādho vātasamuttho vā pittasamuttho vā śleṣmasamuttho vātmopakramiko vā paropakramiko vā sāṃnipātiko vā ṛtupariṇāmiko vetyemābādhasamutthānakuśalo bhavati |",
  "V05n746:1289": "kathamutpannasyābādhasya prahāṇakuśalo bhavati |",
  "V05n746:1290": "iha bhiṣak śalyāhartābādhaṃ jānātyayamābādho'ñjanena vā pratyañjanena vā vamanena vā virecanena bordhvavirecanena bādhovirecanena vā nastakarmaṇā vā dhūpadānena vā svedaparikarmaṇā vā prahāsyatītyevamutpannasyābādhasya prahānakuśalo bhavati |",
  "V05n746:1291": "kathaṃ prahīṇasyābādhasyāyatyāmanutpādakuśalo bhavati |",
  "V05n746:1292": "iha bhiṣak śalyāhartābādhaṃ jānātyayamābādha evaṃrūpābhiścaivaṃ rūpābhiśca sāṃpreyābhiḥ kriyābhiḥ kriyamāṇābhiḥ prahīṇa āyatyāṃ notpatsyata ityevaṃ prahīṇasyābādhasyāyatyāmanutpāda kuśalo bhavati |",
  "V05n746:1293": "evaṃ caturbhiraṅgaiḥ samanvāgato bhiṣak śalyāhartā rājārhaśca bhavati rājayogyaśca rājāṅgatve ca saṃkhyāṃ gacchati |",
  "V05n746:1294": "evameva caturaṅgaiḥ samanvāgatastathāgato'rhan samyak saṃbuddho'nuttaro bhisak śalyāhartā ityucyate |",
  "V05n746:1295": "katamaiścaturbhiḥ |",
  "V05n746:1296": "iha jīvaka tathāgato'rhansamyak saṃbuddhaḥ |",
  "V05n746:1297": "idaṃ duḥkhamāryasatyamiti yathābhūtaṃ prajānāti |",
  "V05n746:1298": "idaṃ duḥkhasamudayamidaṃ duḥkhanirodhaṃ idaṃ duḥkhanirodhagāminī pratipadāryasatyamiti yathābhūtaṃ prajānāti |",
  "V05n746:1299": "na khalu jīvaka bhiṣak śalyāhartā jātimūlakānāṃ duḥkhānāṃ prahāṇāya bhaiṣajyaṃ jānāti |",
  "V05n746:1300": "nāpi jarāvyādhimaraṇaśokaparidevanaduḥkhadaurmanasyopāyā samūlakānāṃduḥkhānāṃ prahāṇāya bhaiṣajyaṃ jānāti |",
  "V05n746:1301": "tathāgatastu jīvaka jātimūlakānāṃ duḥkhānāṃ prahāṇāya bhaiṣajyaṃ jānāti |",
  "V05n746:1302": "jarāvyādhimaraṇaśokaparidevanaduḥkhadaurmanasyopāyāsamūlakānāṃ duḥkhānāṃ prahāṇāya bhaiṣajyaṃ jānāti |",
  "V05n746:1303": "tasmāttathāgato'rhansamyaksaṃbuddho'nuttaro bhiṣak śalyāhartetyucyate |",
  "V05n746:1304": "asmin khalu dharmaparyāye bhāsyamāṇo jīvakasya kumārabhṛtyasya virajo vigatamalaṃ dharmeṣu dharmacakṣurutpannam |",
  "V05n746:1305": "atha jīvakaḥ kumārabhṛto dṛṣṭadharmā prāptadharmā viditadharmā paryavagāḍhadharmā tīrṇakāṃkṣastīrṇavicikitso'parapratyayo'nanyaneyaḥ śāstuḥ śāsane dharmeṣu vaiśāradyaprāptaḥ utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇamya bhagavantamidamavocat |",
  "V05n746:1306": "abhikrānto'haṃ bhadantābhikrāntaḥ |",
  "V05n746:1307": "eṣo'haṃ bhagavantaṃ śaraṇaṃ gacchāmi dharmaṃ ca bhikṣusaṃghaṃ copāsakaṃ ca māṃ dhārayādyāgreṇa yāvajjīvaṃ prāṇopetaṃ śaraṇagatamabhiprasannam |",
  "V05n746:1308": "atha jīvako vaidyarājo bhagavat pādau śirasā vanditvā bhagavato'ntikāt prakāntaḥ |",
  "V05n746:1309": "himavānparvatarājo himasaṃyogānnityaṃ śītalo bhagavataḥ sābhiṣyandaṃ glānamutpannam |",
  "V05n746:1310": "jīvako vaidyarājaḥ saṃlakṣayati |",
  "V05n746:1311": "svayamevāhaṃ bhagavata upasthānaṃ karomi tadyathā rājñaścakravartina iti |",
  "V05n746:1312": "tato jīvakena dvātriṃśadutpalāni sraṃsanīyairdraivyairbhāvayitvā bhagavate dattāni |",
  "V05n746:1313": "jighratu bhagavānetānīti |",
  "V05n746:1314": "bhagavatāghrātāni |",
  "V05n746:1315": "dvātriṃśadevotthānāni labdhāni |",
  "V05n746:1316": "tato bhagavantaṃ pṛcchati |",
  "V05n746:1317": "kaścit bhagavān samyagvirikta iti |",
  "V05n746:1318": "bhagavānāha |",
  "V05n746:1319": "santi jīvaka te doṣāḥ |",
  "V05n746:1320": "ye cyutā na srutāḥ santi |",
  "V05n746:1321": "srutāḥ na cyutāḥ santi |",
  "V05n746:1322": "srutāścuyutāśca santi |",
  "V05n746:1323": "naiva srutā na cyutā iti |",
  "V05n746:1324": "jīvakaḥ kathayati bhagavan yadyevaṃ guḍaharītakīṃ bhakṣaya |",
  "V05n746:1325": "maṇḍānupūrvīṃ ca kuruṣveti |",
  "V05n746:1326": "bhagavatā tathākṛtam |",
  "V05n746:1327": "svastho jātaḥ |",
  "V05n746:1328": "ācaritaṃ jīvakasya yasya kasyacidrājño vā rājamātrasya vā cikitsāṃ karoti sa tasmai grāmaṃ vā grāmavaraṃ vā prayacchati |",
  "V05n746:1329": "yāvadapareṇa samayena jīvakena videharājasya vikitsā kṛtā |",
  "V05n746:1330": "tena tasmai śatasahasramūlyaṃ vṛhatikāprāvaraṇaṃ dattam |",
  "V05n746:1331": "sa tamādāya yena bhagavāṃstenopasaṃkrāntaḥ |",
  "V05n746:1332": "upasaṃkramya bhagavataḥ pādau śirasā vanditvaikānte niṣaṇṇaḥ |",
  "V05n746:1333": "ekānte niṣaṇṇo jīvakaḥ kumārabhṛpto bhagavantamidamavocat |",
  "V05n746:1334": "ācaritaṃ bhadanta mama yasya rājño vā rājamātrasma vā cikitsāṃ karomi sa me grāmaṃ vā grāmavaraṃ vānuprayacchati |",
  "V05n746:1335": "tanmayā videharājasya cikitsā kṛtā |",
  "V05n746:1336": "tena me śatasahasramūlyaṃ vṛhatikāprāvaraṇaṃ dattam |",
  "V05n746:1337": "tadahaṃ bhagavate'nuprayacchāmi |",
  "V05n746:1338": "tadbhagavānpratigṛhṇātvanukampāmupādāyet |",
  "V05n746:1339": "pratigṛhṇāti bhagavān jīvakasya kumārabhṛtasyāntikācchatasahasramūlyaṃ vṛhatikāprāvaraṇam |",
  "V05n746:1340": "tena khalu samayenāyuṣmānānando bhagavataḥ pṛṣṭhataḥ sthito'bhūd vyajanaṃ gṛhītvā bhagavantaṃ vījayan |",
  "V05n746:1341": "tatra bhagavānāyuṣmantamānandamāmantrayate |",
  "V05n746:1342": "gṛhāṇānanda śatasahasramūlyaṃ vṛhatikāprāvaraṇaṃ mamārthāya śastralūnaṃ kuruṣveti |",
  "V05n746:1343": "tata āyuṣmānānando gṛhītvā vistīrṇāvakāśaṃ pṛthivīpradeśaṃ gatvā māpayitumārabdhaḥ |",
  "V05n746:1344": "paśyati bahūni cīvarāṇi sampadyante |",
  "V05n746:1345": "tatastena bhagavatastricīvaraṃ kṛtamātmanaḥ sāntarottaramayuṣmataśca rāhulasya kusūlakaḥ |",
  "V05n746:1346": "taṃ khalu varṣāvāsaṃ bhagavataḥ pañcapaṭaśatāni saṃpannāni |",
  "V05n746:1347": "bhikṣusaṃghasya cānekāni |",
  "V05n746:1348": "bhikṣavo na jānīte kathaṃ pratipattavyamiti |",
  "V05n746:1349": "etatprakaraṇaṃ bhikṣavo bhagavata ārocayanti |",
  "V05n746:1350": "bhagavānāha |",
  "V05n746:1351": "tasmādanujānāmi |",
  "V05n746:1352": "bhikṣurbhirgṛhapaticīvarakāṇi śastralūnāni durvarṇīkṛtya dhārayitavyāni |",
  "V05n746:1353": "ācaritaṃ rājño bimbisārasya bhikṣuṃ vā bhikṣuṇīṃ vā dṛṣṭvā hastistaskandhādavatīrya pādābhivandanaṃ karoti |",
  "V05n746:1354": "so'pareṇa samayena hastinamabhiruhya bhagavataḥ pādābhivandakaḥ saṃprasthitaḥ |",
  "V05n746:1355": "yāvatpraśyatyantarmārge ājīvakam |",
  "V05n746:1356": "sa tasya jātasaṃbhramo hastiskandhādavatīrya pādayornipatitaḥ |",
  "V05n746:1357": "tatra ye aśrāddhāste saṃlakṣayanti |",
  "V05n746:1358": "na kevalaṃ devo bhikṣuṣvevābhiprasannaḥ |",
  "V05n746:1359": "ājīvakeṣvapi abhiprasanna iti |",
  "V05n746:1360": "ye tu śrāddhaste saṃlakṣayanti |",
  "V05n746:1361": "nūnaṃ devo bhikṣuriti kṛtvā sasaṃbhramo'sya hastiskandhādavatīrya pādayornipatita iti |",
  "V05n746:1362": "te sandigdhamanaso rājānamūcuḥ |",
  "V05n746:1363": "kasya devena vandanā kṛtā |",
  "V05n746:1364": "bhagavataḥ śrāvakasya |",
  "V05n746:1365": "deva ājīvaka eṣa na bhagavataḥ śrāvakaḥ |",
  "V05n746:1366": "atha rājño bimbisārasyaitadabhavat |",
  "V05n746:1367": "etadeva me karaṇīyaṃ bhavatviti |",
  "V05n746:1368": "sa yena bhagavāṃstenopasaṃkrāntaḥ |",
  "V05n746:1369": "upasaṃkramya bhagavataḥ pādau śirasā vanditvā ekānte niṣaṇṇaḥ |",
  "V05n746:1370": "ekāntaniṣaṇṇo rājā māgadhaḥ śreṇyo bimbisāraḥ bhagavantamidamavocat |",
  "V05n746:1371": "ācaritaṃ mama bhadanta bhikṣuṃ vā bhikṣuṇīṃ vā dṛṣṭvā hastiskandhādavatīrya tasya pādābhivandanāṃ kartum |",
  "V05n746:1372": "tadahaṃ saṃjātasaṃbhramo hastskandhadavatīrya bhikṣuriti kṛtvā ājīvakasya pādayornipatitaḥ |",
  "V05n746:1373": "aho vata bhagavannāryakāṇāṃ cīvarakeṣu kiṃciccihna prajñāpayedanukampā mupādāyeti |",
  "V05n746:1374": "adhivāsayati bhagavān rājño bimbisārasya tūṣṇīṃ bhāvena |",
  "V05n746:1375": "atha rājā bimbisāro bhagavatastūṣṇīṃbhāvenādhivāsānāṃ viditvā bhagavataḥ pādau śirasā vanditvā prakrāntaḥ |",
  "V05n746:1376": "tatra bhagavān bhikṣūnāmantrayate sma |",
  "V05n746:1377": "haṃbho bhikṣavaḥ sa ājīva upahataśca yena dṛṣṭasatyasyāntikādvandanā svīkṛteti |",
  "V05n746:1378": "tena khalu samayenāyuṣmānānando bhagavataḥ pṛṣṭhataḥ sthito'bhūd vyajanaṃ gṛhītvā bhagavantaṃ vījayan |",
  "V05n746:1379": "tatra bhagavānāyuṣmantamānandamāmantrayate |",
  "V05n746:1380": "dṛṣṭaste ānanda vaidehakaḥ parvataḥ |",
  "V05n746:1381": "no bhadantaḥ |",
  "V05n746:1382": "gṛhāṇa tathāgatasya cīvarakarṇakam |",
  "V05n746:1383": "tena gṛhītam |",
  "V05n746:1384": "atha bhagavān tata eva ṛdhyā upari vihāyasā prakrāntaḥ |",
  "V05n746:1385": "rājagṛhe'ntarhito vaidehake parvate prātiṣṭhata |",
  "V05n746:1386": "tena khalu samayena māgadhakānāṃ manusyāṇāṃ kṣetrāṇi samāni samīpacivārāṇi āvalīvinibaddhāni bhaktiracanāviśeṣavicitrāṇi dṛṣṭvā ca punarāyuṣmantamānandamāmantrayate |",
  "V05n746:1387": "dṛṣṭāni te ānanda etāni kṣetrāṇi samāni samopacivarāṇyāvalīnibaddhāni bhaktiracanāviśeṣavicitrāṇi |",
  "V05n746:1388": "dṛṣṭāni bhadanta |",
  "V05n746:1389": "tasmādānanda anenākāreṇa bhikṣubhiścīvarāṇi chittvā setavyāni |",
  "V05n746:1390": "sthavirānandena bhikṣūṇāmārocitam |",
  "V05n746:1391": "yuṣmābhiranenākāreṇa cīvarakāṇi pāṭayitvā setavyānīti |",
  "V05n746:1392": "bhikṣavaḥ pāṭayitvā cīvarāṇi setumārabdhāḥ ekena pārśvena patramukhāni pātayanti |",
  "V05n746:1393": "na śobhante |",
  "V05n746:1394": "āyuṣmānānandaḥ saṃlakṣayati |",
  "V05n746:1395": "kiṃ cāpi bhagavatā nānujñātam |",
  "V05n746:1396": "sthānametadvidyate yadetadeva pratyayaṃ kṛtvā anujñāsyatīti |",
  "V05n746:1397": "tenobhayapārśvayoḥ patramukhāni dattāni |",
  "V05n746:1398": "tathāpyanupātaṃ vinā na śobhate ityanupāto dattaḥ |",
  "V05n746:1399": "tataḥ kṛtaniścitaṃ bhagavata upanāmitam |",
  "V05n746:1400": "bhagavānāha |",
  "V05n746:1401": "sādhu sādhvānanda yanmayā nānujñātaṃ tattvayā vijñātam |",
  "V05n746:1402": "tasmādanujānāmi |",
  "V05n746:1403": "bhikṣubhiranenākāreṇa cīvarāṇi chittvā setavyāni |",
  "V05n746:1404": "bhikṣava ekaikaṃ cīvaraṃ chittvā syūtvā dhāvayituṃ pravṛttāḥ avaśiṣṭānyacchinnāni |",
  "V05n746:1405": "tato bhagavānmagadheṣu janapadeṣu cārikāṃ carannāṭavikāmanuprāptaḥ |",
  "V05n746:1406": "āṭavikāyāṃ viharatyagrāṭavike dāve |",
  "V05n746:1407": "āṭavikā nadīsamīpasaṃyogācchītalā pravātā ca |",
  "V05n746:1408": "bhagavatā prathame yāme antarvāsaḥ prāvṛtaḥ |",
  "V05n746:1409": "madhyame yāme uttarāsaṅgaḥ |",
  "V05n746:1410": "paścime yāme āyuṣmantamānandamāmantrayate |",
  "V05n746:1411": "anuprayaccha me ānanda saṃghāṭīmiti |",
  "V05n746:1412": "tata āyuṣmatānandena hastau prakṣālya bhagavata upariṣṭāddattā saṃghāṭī |",
  "V05n746:1413": "sā rātrirbhagavatā tricīvareṇāti nāmitā |",
  "V05n746:1414": "tataḥ prabhātāyāṃ rajanyāṃ saṃlakṣayati |",
  "V05n746:1415": "ye kecilloke sukumārakāḥ sukhaiṣiṇaḥ ahaṃ teṣāmagraḥ |",
  "V05n746:1416": "tadahaḥ śaknomi tricīvareṇa yāpayituṃ kiṃ punarme śrāvakā iti viditvā bhikṣūnāmantrayatesma |",
  "V05n746:1417": "tasmāttarhi bhikṣavo bhikṣubhiśchinnaṃ tricīvaraṃ dhārayitavyamiti |",
  "V05n746:1418": "uktaṃ bhagavatā chinnaṃ tricīvaraṃ dhārayitavyamiti |",
  "V05n746:1419": "anyatamasya bhikṣostricīvaraṃ nāsti |",
  "V05n746:1420": "tasya namataṃ saṃpannam |",
  "V05n746:1421": "sa tacchettumārabdhaḥ |",
  "V05n746:1422": "bhagavāṃśca taṃ pradeśamanuprāptaḥ pṛcchati |",
  "V05n746:1423": "bhikṣo kimidam |",
  "V05n746:1424": "uktaṃ bhadanta bhagavatā bhikṣuṇā chinnaṃ tricīvaraṃ dhārayitavyamiti |",
  "V05n746:1425": "mam tṛtīyaṃ cīvaraṃ nāsti |",
  "V05n746:1426": "paryeṣamāṇasya me idaṃ namataṃ sampannam |",
  "V05n746:1427": "chittvā cīvaraṃ karomi |",
  "V05n746:1428": "naitad bhikṣo chedanārhamapi tvāsīvakārham |",
  "V05n746:1429": "sīvakaṃ kṛtvā dhāraya |",
  "V05n746:1430": "ityuktvā prakrāntaḥ |",
  "V05n746:1431": "bhikṣusaṃghaṃ sannipātya purastād bhikṣusaṃghasya prajñapta evāsane niṣaṇṇaḥ |",
  "V05n746:1432": "niṣadya bhagavān bhikṣūnāmantrayate sma |",
  "V05n746:1433": "amukasya bhikṣoścīvaraṃ nāstīti namataṃ chedayatīti |",
  "V05n746:1434": "tasmāttarhi bhikṣavaḥ pañcāchedyāni |",
  "V05n746:1435": "sarvaṃ namataṃ |",
  "V05n746:1436": "sarvaṃ prāvārakaṃ |",
  "V05n746:1437": "sarvaṃ kocavaṃ |",
  "V05n746:1438": "sarvaṃ lelohitaṃ |",
  "V05n746:1439": "sarvaṃ sthūlakambalañceti |",
  "V05n746:1440": "āsīvakāṃstu dattvā dhārayitavyam |",
  "V05n746:1441": "śrāvastyāṃ nidānam",
  "V05n746:1442": "rājñaḥ prasenajitaḥ kosalasya mṛgāro nāma agrāmātyaḥ |",
  "V05n746:1443": "tena sadṛśātkulātkalatramānītam |",
  "V05n746:1444": "sa tayā sārdhaṃ krīḍati ramate paricārayati |",
  "V05n746:1445": "tasya krīḍato ramamāṇasya paricārayataḥ putro jātaḥ |",
  "V05n746:1446": "evaṃ yāvatsapta putrā jātāḥ |",
  "V05n746:1447": "tatra ṣaṇāṃ yathābhipretavyavastham |",
  "V05n746:1448": "tena nāmāni vyavasthāpitāni |",
  "V05n746:1449": "yastu kanīyāṃstasya viśākha iti nāmadheyaṃ vyavasthāpitam |",
  "V05n746:1450": "yāvanmṛgārasya patnī kālagatā |",
  "V05n746:1451": "tena ṣaṇṇāṃ putrāṇāṃ niveśaḥ kṛtaḥ |",
  "V05n746:1452": "te svakasvakābhiḥ patnībhiḥ sārdhaṃ maṇḍanaparamā vyavasthitāḥ |",
  "V05n746:1453": "gṛhakāryaṃ na cintayanti |",
  "V05n746:1454": "mṛgāro gṛhapatiḥ kare kapolaṃ dattvā cintāparo vyavasthitaḥ |",
  "V05n746:1455": "tasya sapremako brāhmaṇa āgataḥ |",
  "V05n746:1456": "sa tena cintāparo dṛṣṭaḥ |",
  "V05n746:1457": "sa kathayati |",
  "V05n746:1458": "gṛhapate kimasi cintāparaḥ |",
  "V05n746:1459": "mamāmī putrāḥ svakasvakābhiḥ patnībhiḥ sārdhaṃ maṇḍanaparamā vyavasthitāḥ |",
  "V05n746:1460": "gṛhakāryaṃ na cintayanti |",
  "V05n746:1461": "gṛhamavasādaṃ gamiṣyatīti |",
  "V05n746:1462": "sa kathayati |",
  "V05n746:1463": "viśākhasya kasmānniveśo na kriyate |",
  "V05n746:1464": "ko jānīyātkadācitso'pi pāpataro bhavet |",
  "V05n746:1465": "etadapi na jñāyate kadācicchobhanataro bhavet |",
  "V05n746:1466": "yadi te'numataṃ samanveṣayāmi dārikām |",
  "V05n746:1467": "evaṃ kuru |",
  "V05n746:1468": "sa gaveṣamāṇo'nupūrveṇa campāmanuprāptaḥ |",
  "V05n746:1469": "campāyāṃ balamitro nāma gṛhapatiḥ |",
  "V05n746:1470": "tasya viśākhā nāma duhitā rūpayauvanavatī nayavinayasaṃpannā paṇḍitā paṭupracārā |",
  "V05n746:1471": "sā yathābhipretamanoharābhirdārikābhiḥ sārdhamudyānabhūmiṃ saṃprasthitā |",
  "V05n746:1472": "sa ca brāhmaṇastaṃ pradeśamāgataḥ |",
  "V05n746:1473": "tena sā dārikā dṛṣṭā |",
  "V05n746:1474": "sa saṃlakṣayati |",
  "V05n746:1475": "āsāmeva tāvatparīkṣā kartavyeti |",
  "V05n746:1476": "sa ca āsāmavadhānatatparo mandagatipracāratayā pṛṣṭhato'nubaddhaḥ |",
  "V05n746:1477": "prāyo nāryaścalatsvabhāvāḥ |",
  "V05n746:1478": "tāsāṃ kācid dhāvati kācidutpatati kācinnipatati kācid hasati kācid gātravikṣepaṃ karoti kācid gāyati |",
  "V05n746:1479": "imāni cānyāni ca durvṛttaceṣṭitāni kurvanti |",
  "V05n746:1480": "sā tu vinayasaṃpannā mandagatipracārā tābhiḥ sārdhaṃ gacchati |",
  "V05n746:1481": "yāvadudyānaṃ saṃprāptāstā dārikāḥ puṣkariṇyāstīre vastrāṇi sthāpayitvā sahasāvatīrya krīḍitumārabdhāḥ |",
  "V05n746:1482": "sā tu yathā yathā pānīyamavatarati tathā tathā vastramutkṣipyāvatīrṇāṃ tathaiva śānteneryāpathā yathā yathā vyuttiṣṭhate tathā tathā vastramavatārayati |",
  "V05n746:1483": "tata snātaprayatā ekasmin sthāne sthitā |",
  "V05n746:1484": "tā dārikā ātmanā prathamato bhuktvā parijanaṃ pariveṣṭumārabdhāḥ |",
  "V05n746:1485": "sāpi pūrvaṃ parijanaṃ pariveṣya paścādātmanā paribhuktumārabdhā |",
  "V05n746:1486": "tato bhuktapītā udyānasukhamanubhūya saṃprasthitā |",
  "V05n746:1487": "yāvadantamārge pānīyamuttartavyam tā dārikā upānahau chorayitvottīrṇāḥ |",
  "V05n746:1488": "sā tu sopānatkaiva punaḥ saṃprasthitā |",
  "V05n746:1489": "tāsāmārāmasaṃpraveśo jātaḥ |",
  "V05n746:1490": "sā chatramādāya āmravanamatikrāntā |",
  "V05n746:1491": "anyābhiśchatrāṇi coritāni |",
  "V05n746:1492": "tato vātavarṣaṃ prādurbhūtam |",
  "V05n746:1493": "tadā dārikā devakulaṃ praviśyāvasthitāḥ |",
  "V05n746:1494": "sā tvabhyavakāśa eva |",
  "V05n746:1495": "sa brahmaṇastasyāstādṛśalakṣaṇapracārān dṛṣṭvā tato jātakutūhalastāṃ dārikāṃ praṣṭumārabdhaḥ |",
  "V05n746:1496": "dārike kasya tvam |",
  "V05n746:1497": "balamitrasya duhitā |",
  "V05n746:1498": "putri pṛcchāmi |",
  "V05n746:1499": "tena kiñcittvayā kopaḥ karaṇīyaḥ |",
  "V05n746:1500": "sā smitapūrvaṅgamā kathayati |",
  "V05n746:1501": "tāta pṛccha |",
  "V05n746:1502": "ko'tra kopaḥ |",
  "V05n746:1503": "putri sarvā eva dārikā dhāvantya utpatantyo nipatantyo gātravikṣepaṃ kurvantya imāni cānyāni ca durvṛttaceṣṭitāni kaurvantyo gacchanti tvaṃ punarvinayasaṃpannā mandagatipracāratayā ābhiḥ sārdhamudyānaṃ gacchasīti |",
  "V05n746:1504": "sā kathayati |",
  "V05n746:1505": "sarvā dārikā matāpitrorvikreyaṃ dravyam |",
  "V05n746:1506": "yadi mama utpatantyā nipatantyā vā hastaḥ pādo vā bhidyate ko māṃ prārthayate |",
  "V05n746:1507": "natvahaṃ yāvajjīvameva mātāpitroḥ poṣyā bhaviṣyāmi |",
  "V05n746:1508": "putri śobhanaṃ gatametat |",
  "V05n746:1509": "idamaparaṃ pṛcchāmi |",
  "V05n746:1510": "etā dārikā vastrāṇyekānte sthāpayitvā dvitīyavastrāviyuktāḥ sahasrāvatīrya krīḍitumārabdhāḥ |",
  "V05n746:1511": "tvaṃ punaryathā yathā pānīyamavatarati tathā tathā vastramapanayasi |",
  "V05n746:1512": "tāta hrīvyapatrāpyasampanno matṛgrāmaḥ |",
  "V05n746:1513": "yadi māṃ kaścitpaśyatyapāvṛtāmayuktam |",
  "V05n746:1514": "putri kastvāṃ tatra paśyati |",
  "V05n746:1515": "tāta tvayaiva tāvadahaṃ dṛṣṭā syām |",
  "V05n746:1516": "putri śobhanamotadapi gatam |",
  "V05n746:1517": "idamaparaṃ pṛcchāmi |",
  "V05n746:1518": "etā dārikāḥ pūrvamātmanā bhuktvā paścātparijanaṃ bhojayanti |",
  "V05n746:1519": "tvaṃ punaḥ pūrvaṃ parijanaṃ bhojayitvā paścādātmanā bhuṃkṣe |",
  "V05n746:1520": "tāta vayaṃ puṇyaphalopajīvinyaḥ |",
  "V05n746:1521": "satatamevāsmākaṃ parva |",
  "V05n746:1522": "etā kusthānaphalopajīvinyaḥ kadācitkarhicidudārabhojanaṃ labhante |",
  "V05n746:1523": "putri śobhaname tadapi gatam |",
  "V05n746:1524": "idamaparaṃ pṛcchāmi |",
  "V05n746:1525": "sarvalokaḥ śuṣke upānahau dhārayanti |",
  "V05n746:1526": "tvaṃ punaḥ udake |",
  "V05n746:1527": "kimetat |",
  "V05n746:1528": "tāta mūrkho lokaḥ |",
  "V05n746:1529": "udaka eva upānahau dharayitavyau |",
  "V05n746:1530": "yatkāraṇaṃ sthale sthāṇurdṛśyate kaṇṭakaḥ pāṣāṇaśarkaraḥ śuktiśakalikā śaṃkhasūke khaṇḍikā ca |",
  "V05n746:1531": "jale tvete na dṛśyante |",
  "V05n746:1532": "ato jala evopānahau dhārayitavyau na sthale |",
  "V05n746:1533": "putri śobhanametadapi gatam |",
  "V05n746:1534": "idamaparaṃ pṛcchāmi |",
  "V05n746:1535": "etā dārikā ātape chatraṃ dhārayanti tvaṃ punarārāme vṛcchāyāyām |",
  "V05n746:1536": "kātra yuktiḥ |",
  "V05n746:1537": "tāta mūrkho lokaḥ |",
  "V05n746:1538": "ārāma eva chatraṃ dhārayitavyam |",
  "V05n746:1539": "yatkāraṇaṃ nityamārāmaḥ śākhāmṛgaiḥ pakṣibhirākīrṇaḥ |",
  "V05n746:1540": "pakṣiṇa uccāraprasrāvaṃ kurvanti |",
  "V05n746:1541": "asthikhaṇḍaṃ pātayanti |",
  "V05n746:1542": "śākhāmṛgā uccāraprastāvaṃ kurvanti |",
  "V05n746:1543": "ardhaparibhuktāni phalāni pātayanti |",
  "V05n746:1544": "calasvabhāvatvāditaścāmutaśca śākhāntare saṃkrāmaṃ kurvanti |",
  "V05n746:1545": "kāṣṭhakhaṇḍāni pātayanti |",
  "V05n746:1546": "abhyavakāśe ca tannāsti |",
  "V05n746:1547": "kadācitsyāttattu laghunipāti |",
  "V05n746:1548": "ata ārāma eva chatraṃ dhārayitavyaṃ nābhyavakāśe |",
  "V05n746:1549": "putri śobhanametadapi gatam |",
  "V05n746:1550": "idamaparaṃ pṛcchāmi |",
  "V05n746:1551": "etā dārikā vātavarṣe devakulaṃ pratiṣṭāstvaṃ punarabhyavakāśe sthitā |",
  "V05n746:1552": "tāta abhyavakāśa eva sthātavyam |",
  "V05n746:1553": "na devakulaṃ praveṣṭavyam |",
  "V05n746:1554": "putri kātra yuktiḥ |",
  "V05n746:1555": "tāta etāni śūnyadevakulāni |",
  "V05n746:1556": "nityameva viṭavāta putradhūrtakairaśūnyāni |",
  "V05n746:1557": "yadi mama praviṣṭāyā kaścidaṅgapratyaṅgāṇi parāmṛśati natvevaṃ mātāpitrorme ayaśasyatā bhavati |",
  "V05n746:1558": "varamabhyavakāśe prāṇaviyogaḥ |",
  "V05n746:1559": "na tveva śūnyadevakulapraveśaḥ |",
  "V05n746:1560": "tato'sau brāhmaṇastatpracārāvarjita janitasaumanasyo balamitrasya gṛhapaterniveśanaṃ praviśya kanyā pratilambhatṛṣṇayā sasaṃbhramaḥ svasti svastītyuvāca |",
  "V05n746:1561": "gṛhaparijanaḥ kathayati |",
  "V05n746:1562": "brāhmaṇa na tāvadbhikṣāvelā |",
  "V05n746:1563": "kiṃ prārthayase |",
  "V05n746:1564": "kanyābhikṣām |",
  "V05n746:1565": "kasyārthāya |",
  "V05n746:1566": "śrāvastyāṃ mṛgāro nāmāgrāmātyaḥ |",
  "V05n746:1567": "tasya putro viśākho nāma |",
  "V05n746:1568": "te kathayanti |",
  "V05n746:1569": "sadṛśamasmākaṃ tatkulam |",
  "V05n746:1570": "kiṃ tarhi |",
  "V05n746:1571": "ativiprakṛṣṭo deśaḥ |",
  "V05n746:1572": "sa kathayati |",
  "V05n746:1573": "dūra eva dārikā dātavyā |",
  "V05n746:1574": "kiṃ kāraṇam |",
  "V05n746:1575": "yadi tāvatsukhitā bhavati śrutvā prāmodyamutpādayiṣyati |",
  "V05n746:1576": "atha duḥkhitā dānamānasatkārakriyayā khedamāpadyate'rthāpacayaśca bhavati |",
  "V05n746:1577": "te kathayanti |",
  "V05n746:1578": "yadyevaṃ dattā bhavatu |",
  "V05n746:1579": "tato brāhmaṇaḥ svastītyuktvā prakrānto'nupūrveṇa śrāvastīṃ gataḥ |",
  "V05n746:1580": "mārgaśramaṃ prativinodya mṛgārāgrāmātyasya sakāśaṃ gataḥ |",
  "V05n746:1581": "tato dārikāyā āhāravihāratāṃ ceṣṭāṃ rūpayauvanaśobhāṃ vaicakṣaṇyaṃ ca yathāvadākhyāya kathayati |",
  "V05n746:1582": "mayā mahatā parikhedena nānādigdeśādhiṣṭhānān paryaṭitvā sā kṛcchreṇa pratilabdhā |",
  "V05n746:1583": "gacchedānīṃ pariṇayeti |",
  "V05n746:1584": "tato mṛgāreṇāgrāmātyena divasatithimuhūrtanakṣatrapratigrahaṃ kṛtvā campāmāgatya mahatā śrīsamudayena viśākhasya pariṇītā |",
  "V05n746:1585": "sā mātrā gamanadeśakāle śikṣyate |",
  "V05n746:1586": "putri nityaṃ tvayā sūryācandramasau namasyau |",
  "V05n746:1587": "agniḥ paricartavyaḥ |",
  "V05n746:1588": "ādarśo nirmādayitavyaḥ |",
  "V05n746:1589": "śuklāni vāsāṃsi prāvaritavyāni |",
  "V05n746:1590": "grahītavyaṃ na dātavyam |",
  "V05n746:1591": "vāṇī rakṣitavyā |",
  "V05n746:1592": "na kasyacidutthāyāsanaṃ dātavyam |",
  "V05n746:1593": "miṣṭaṃ bhoktavyam |",
  "V05n746:1594": "sukhaṃ svaptavyam |",
  "V05n746:1595": "niḥśreṇī baddhavyeti |",
  "V05n746:1596": "tato mṛgāreṇa śrutam |",
  "V05n746:1597": "sa saṃlakṣayati |",
  "V05n746:1598": "iyaṃ dārikā mithyādṛṣṭirgrāhyate |",
  "V05n746:1599": "ahamenāṃ mithyādarśane vivecya samyagdarśanaṃ grāhayiṣyāmīti viditvā tāmādāya saṃprasthitaḥ |",
  "V05n746:1600": "tato |syā mātā snehavyākulahṛdayā aśruvyākulekṣaṇā kaṇṭhe pariṣvajya sasvaraṃ rudantī kathayati |",
  "V05n746:1601": "putri idaṃ te paścimaṃ darśanamiti |",
  "V05n746:1602": "sātāmanusaṃjñāpayantī kathayati |",
  "V05n746:1603": "amba pṛcchāmi |",
  "V05n746:1604": "tāvatkiṃtvamatra jātāhosvijjñātigṛhe |",
  "V05n746:1605": "(putri jñātigṛhe |",
  "V05n746:1606": ") tattava gṛhamāhosvididam |",
  "V05n746:1607": "idam |",
  "V05n746:1608": "ahamapīha jātā |",
  "V05n746:1609": "tatra mātā vaktavyam |",
  "V05n746:1610": "saṃyogo niyataṃ viyogāntaḥ |",
  "V05n746:1611": "tūṣṇīṃ bhava |",
  "V05n746:1612": "kimarthaṃ rodiṣi |",
  "V05n746:1613": "tato mṛgāraḥ sthalena saṃprasthitaḥ |",
  "V05n746:1614": "viśākhā svāminā sārdhaṃ svagṛhalabdhena ca parijanena nauyānena saṃprasthitā |",
  "V05n746:1615": "tatra vaḍavā aciraprasūtā nāvamadhirohyate |",
  "V05n746:1616": "kiśorakaḥ sthale khedamāpatsyatīti sā yatnenāpi nābhirohatīti kolāhalo jātaḥ |",
  "V05n746:1617": "viśākhayā śrutam |",
  "V05n746:1618": "sā kathayati |",
  "V05n746:1619": "kimarthamayaṃ kolāhala iti |",
  "V05n746:1620": "tairyathāvṛttamākhyātam |",
  "V05n746:1621": "viśākhā kathayati |",
  "V05n746:1622": "kiśorakaṃ pūrṇamabhirohayata svayamabhirokṣyatīti |",
  "V05n746:1623": "taistathākṛtam |",
  "V05n746:1624": "abhirūḍhā |",
  "V05n746:1625": "tano mṛgāreṇa te pṛṣṭāḥ |",
  "V05n746:1626": "kimarthaṃ cireṇa yūyamāgatāḥ |",
  "V05n746:1627": "vaḍavā nāvaṃ nābhirohati |",
  "V05n746:1628": "atha kathamabhirūḍhā |",
  "V05n746:1629": "cāmpayikayā upāyasaṃvidhānamākhyātaṃ kiśorakaṃ pūrvamabhirohayata paṇḍitā cāmpayikā |",
  "V05n746:1630": "yāvadantarmārge sārthā rātriṃ vāsamupagatāḥ |",
  "V05n746:1631": "mṛgārasya prāgbhāre śayyā prajñaptā |",
  "V05n746:1632": "viśākhā dṛṣṭvā pṛcchati |",
  "V05n746:1633": "kasyaiṣā śayyā |",
  "V05n746:1634": "mṛgārasya |",
  "V05n746:1635": "apanayata |",
  "V05n746:1636": "kiṃ kāraṇam |",
  "V05n746:1637": "yadi suptasya prāgbhāra upari nipatati niyatamavaṣṭabdhaḥ kālaṃ karoti |",
  "V05n746:1638": "mama yāvajjīvamayaśasyam |",
  "V05n746:1639": "īdṛśī dārikā pariṇītā yadantarmārga eva śvaśuraḥ kālagato gṛhamapi na saṃprāpta iti |",
  "V05n746:1640": "tacca śayanāsanamapanītaṃ prāgbhāraśca patitaḥ |",
  "V05n746:1641": "samantānmahājanakāyaḥ praghāvito gṛhapatiravaṣṭabdhaḥ iti |",
  "V05n746:1642": "gṛhapatiḥ kathayati |",
  "V05n746:1643": "bhavanto mā bibhīta |",
  "V05n746:1644": "ihāhaṃ tiṣṭhāmi |",
  "V05n746:1645": "śayyāṃ pratyavaikṣanta |",
  "V05n746:1646": "apanītā śayyā |",
  "V05n746:1647": "kena |",
  "V05n746:1648": "viśākhayā |",
  "V05n746:1649": "paṇḍitā |",
  "V05n746:1650": "cāmpeyikā |",
  "V05n746:1651": "punarapi jīrṇodyāne vāsamupagatāḥ |",
  "V05n746:1652": "mṛgārasya śūnyadevakūle śayyā prajñaptā |",
  "V05n746:1653": "viśākhayā dṛṣṭā |",
  "V05n746:1654": "pṛcchati |",
  "V05n746:1655": "kasyaiṣā śayyā |",
  "V05n746:1656": "āryasya |",
  "V05n746:1657": "apanayata |",
  "V05n746:1658": "kiṃ kāraṇam |",
  "V05n746:1659": "yadi devakulaṃ patati tato'vaṣṭabdhaḥ kālaṃ karoti |",
  "V05n746:1660": "nanu me pūrvavadayaśasyam |",
  "V05n746:1661": "sā cāpanītā |",
  "V05n746:1662": "devakulaṃ ca patitam |",
  "V05n746:1663": "mahājanakāyo pradhāvitaḥ pūrvavadyavatpaṇḍitā cāmpeyikā |",
  "V05n746:1664": "yāvadanupūrveṇa śrāvastīmanuprāptā |",
  "V05n746:1665": "mārgaśrame prativinodite suhṛtsaṃbandhibāndhavajane ca preṣite viśākhā svakulānurūpaṃ gṛhe karma kāryate |",
  "V05n746:1666": "mṛgārasya ṣat snuṣā vāreṇa vāraṃ gṛhajanasya bhaktaṃ sampādayanti |",
  "V05n746:1667": "viśākhāpi tathaiva niyuktā |",
  "V05n746:1668": "tvayāpi saptame divase vāraḥ kartavya iti |",
  "V05n746:1669": "tasyā vāra āgamiṣyatīti |",
  "V05n746:1670": "ye śvaśuraśvaśrūsvāmināṃ gandhā avaśiṣyante carpaṭikāṃ kṛtvā pratidivasaṃ śoṣayati |",
  "V05n746:1671": "yān saktūn pratidinaṃ labhate tataḥ prasthāni viśākhā apanīya sthāpayati |",
  "V05n746:1672": "pariśiṣṭaṃ ghṛtena modayati tatpramāṇā eva bhavanti |",
  "V05n746:1673": "madyapānāgatastu śvovāro bhaviṣyatīti |",
  "V05n746:1674": "yat svāmino nirmālyamātmanaśca tacchītale sthāpitam |",
  "V05n746:1675": "yāvatprabhātāyāṃ rajanyāṃ karmakarāṇāmāmalakaṃ dattaṃ gandhaḥ puṣpāṇi bhojana madyaṃ ca |",
  "V05n746:1676": "te parituṣṭāścireṇa vayaṃ purāṇagṛhapatipatnyā avalokitā iti |",
  "V05n746:1677": "taistasmin divase dviguṇaṃ karma kṛtam |",
  "V05n746:1678": "yāvanmṛgāraḥ kālavelāyāṃ karmāntānavalokayan paśyati prabhūtaṃ karma kṛtam |",
  "V05n746:1679": "sa pṛcchati |",
  "V05n746:1680": "kiṃ yuṣmābhirapare bhṛtakapuruṣā gṛhītāḥ | na |",
  "V05n746:1682": "kenacit ko'tra yogo yenādya dviguṇaṃ karma kṛtam |",
  "V05n746:1683": "te kathayanti |",
  "V05n746:1684": "āryā yādṛśaṃ bhaktaṃ yādṛśaṃ karma |",
  "V05n746:1685": "kimetat |",
  "V05n746:1686": "tairyathāvṛttaṃ vistareṇa samākhyātam |",
  "V05n746:1687": "mṛgāraputraiḥ svakasvakānāṃ patnyaḥ ārocitāḥ |",
  "V05n746:1688": "tāḥ kathayanti |",
  "V05n746:1689": "vayamapi gṛhādapahṛtya bhṛtakapuruṣāṇāṃ priyaṃ kuryāma |",
  "V05n746:1690": "vayamapyāryasya yuṣmākaṃ bhṛtakapuruṣāṇāṃ ca priyā bhavema yathā viśākhayā kṛtam |",
  "V05n746:1691": "tato mṛgāreṇa viśākhā pṛṣṭā |",
  "V05n746:1692": "putri kathaṃ tvayā bhaktaṃ pratijāgaritam |",
  "V05n746:1693": "tayā vistareṇa samākhyātam |",
  "V05n746:1694": "mṛgārastuṣṭaḥ |",
  "V05n746:1695": "tena saiva gṛhavyāpāre niyuktā |",
  "V05n746:1696": "antarjanaśca sarvo'bhihitaḥ |",
  "V05n746:1697": "yo yuṣmākaṃ viśākhayā dattena parituṣyati tena sthātavyamānukūlyena vā caritavyam yāvadasau gṛhasvāminī saṃvṛttā |",
  "V05n746:1698": "sācāravihāratayā sauratyena ca sarvamantarjanaṃ toṣayati |",
  "V05n746:1699": "yāvadapareṇa samayena viśākhāyā gṛhasyopariṣṭād haṃsā uttarakurudvīpādakṛṣṭoptaṃ taṇḍulaphalaśālimādāya saṃprasthitāḥ |",
  "V05n746:1700": "rājñaśca gṛhe haṃsastiṣṭhati |",
  "V05n746:1701": "tena tān dṛṣṭvā kūjitam |",
  "V05n746:1702": "tairapi samayoniviśvāsodvegamasahamānaiḥ kūjitam |",
  "V05n746:1703": "rājñaścaraṇakoṣṭhe śāliballaryo nipatitāḥ |",
  "V05n746:1704": "tato rājño'mātyānāmekaikā dattā |",
  "V05n746:1705": "mṛgāreṇa svapratyaṃśo viśākhāyā dattaḥ |",
  "V05n746:1706": "tayā samudrake sthāpayitvā kārṣikāṇāṃ ājñā dattā |",
  "V05n746:1707": "te'pi sutarāṃ parituṣṭāḥ |",
  "V05n746:1708": "taiḥ kṣetrastokaṃ suparikarṣīkṛtya kālaṃ jñātvā uptaḥ |",
  "V05n746:1709": "devaḥ kālavarṣīḥ saṃvṛttaḥ |",
  "V05n746:1710": "bījānurūpā saṃpattirjātā |",
  "V05n746:1711": "aparasmin varṣe prabhūtaṃ saṃpannamaparasminnapi va rṣe prabhūtataram |",
  "V05n746:1712": "evaṃ yāvat sarvāṇi koṣṭhāgārāṇi haṃsāhṛtakuśūlaiḥ paripūrṇāni |",
  "V05n746:1713": "yāvadrājñaḥ prasenajitaḥ kośalasya glānyamutpannam |",
  "V05n746:1714": "tena vaidyā āhūyaḥ pṛṣṭāḥ |",
  "V05n746:1715": "te kathayanti |",
  "V05n746:1716": "deva yadi haṃsāhṛtaśāliḥ saṃpadyate tena maṇḍaṃ sādhayitumarhasi |",
  "V05n746:1717": "pītvā svastho bhaviṣyasīti |",
  "V05n746:1718": "rājñā amātyā āhūya pṛṣṭāḥ |",
  "V05n746:1719": "bhavanto mayā yuṣmākaṃ haṃsāhṛtāni śāliśīrṣāṇi dattāni |",
  "V05n746:1720": "tāni yuṣmābhiḥ kiṃ kṛtāni |",
  "V05n746:1721": "tatra kecit kathayanti |",
  "V05n746:1722": "deva asmābhirdevakule dattānīti |",
  "V05n746:1723": "apare kathayanti |",
  "V05n746:1724": "asmābhiragnau prakṣiptāni iti |",
  "V05n746:1725": "apare kathayanti asmābhirdvāraśālāyāṃ baddhānīti |",
  "V05n746:1726": "mṛgāraḥ kathayati |",
  "V05n746:1727": "deva mayā viśākhāyā dattāni |",
  "V05n746:1728": "pṛcchāmi tāvattayā kiṃ kṛtānīti |",
  "V05n746:1729": "tena viśākhā pṛṣṭā |",
  "V05n746:1730": "sā kathayati |",
  "V05n746:1731": "tāta kiṃ haṃsāhṛtaśālinā prayojanam |",
  "V05n746:1732": "rājño glānyamutpannam |",
  "V05n746:1733": "vaidyairhaṃsāhṛtā śālirvyapadiṣṭā |",
  "V05n746:1734": "tato viśākhayā sauvarṇaṃ bhājanaṃ haṃsāhṛtasya taṇḍulasya (maṇḍena)",
  "V05n746:1735": "pūrayitvā rājñaḥ preṣitam |",
  "V05n746:1736": "rājñā paribhuktam |",
  "V05n746:1737": "svasthībhūtaḥ |",
  "V05n746:1738": "apareṇa samayena jānapadaiḥ rājñe baḍavādvayaṃ preṣitam |",
  "V05n746:1739": "mātā ca duhitā ca |",
  "V05n746:1740": "tatra na kaścijjānīte katarā mātā katarā duhitā iti |",
  "V05n746:1741": "rājñā amātyānāmājñā dattā bhavantaḥ suvicāritaṃ kṛtā mama nivedayata iti |",
  "V05n746:1742": "amātyāḥ sakaladivasaṃ vicārayataḥ khinnāḥ |",
  "V05n746:1743": "na nirloḍitam |",
  "V05n746:1744": "mṛgāraścirakāle gṛhaṃ gataḥ |",
  "V05n746:1745": "viśākhā pādayornipatya kathayati |",
  "V05n746:1746": "tāta kimadya cireṇāgataḥ |",
  "V05n746:1747": "tena yathāvṛttaḥ vistareṇa samākhyātam |",
  "V05n746:1748": "viśākhā kathayati |",
  "V05n746:1749": "tāta kimatra jñātavyam |",
  "V05n746:1750": "tābhyāṃ yogyāśanaṃ samaṃ deyam |",
  "V05n746:1751": "yā duhitā sā śīghraṃ bhakṣayitvā mātuḥ pratyaṃśaṃ bhakṣayiṣyati |",
  "V05n746:1752": "yā mātā aparipanthinī mukhaṃ nikṣipya sthāsyati |",
  "V05n746:1753": "etaccihnamiti |",
  "V05n746:1754": "mṛgāreṇa āmātyānāṃ niveditam |",
  "V05n746:1755": "tairapi yathā samādiṣṭā parīkṣā kṛtā |",
  "V05n746:1756": "tataḥ prabhātāyāṃ rajanyāṃ rājñe niveditam |",
  "V05n746:1757": "deva iyaṃ mātā iyaṃ duhitā iti |",
  "V05n746:1758": "rājā kathayati |",
  "V05n746:1759": "kathaṃ yuṣmābhiḥ parijñātam |",
  "V05n746:1760": "deva evaṃ caivaṃ ca |",
  "V05n746:1761": "hyastanike na parijñātam |",
  "V05n746:1762": "deva kā śaktirasmākaṃ parijñātum |",
  "V05n746:1763": "viśākhayā evaṃ sandiṣṭam |",
  "V05n746:1764": "rājā kathayati |",
  "V05n746:1765": "paṇḍitā cāmpeyiketi |",
  "V05n746:1766": "anyatamaḥ puruṣastīrthe kambalaṃ sthāpayitvā snāti |",
  "V05n746:1767": "anyatamaśca puruṣa āgataḥ |",
  "V05n746:1768": "sa tena kambalena śiro veṣṭayitvā tatraiva snātumārabdhaḥ |",
  "V05n746:1769": "sa puruṣaḥ snātvotthito na paśyati kambalam |",
  "V05n746:1770": "puruṣaḥ kathayati |",
  "V05n746:1771": "bhoḥ puruṣa kiṃ samanveṣase |",
  "V05n746:1772": "kambalam |",
  "V05n746:1773": "kutastava kambalam |",
  "V05n746:1774": "syād yathāhaṃ śiro veṣṭayitvāvatīrṇastathā tvamapyavatīrṇaḥ syā iti |",
  "V05n746:1775": "sa kathayati |",
  "V05n746:1776": "eṣa evāsau madīyaḥ kambalaḥ |",
  "V05n746:1777": "tvadīyo madīya iti tayorvivāda jātaḥ tau rājñaḥ sakāśaṃ gatau |",
  "V05n746:1778": "rājñā amātyānāmājñā dattā |",
  "V05n746:1779": "bhavantaḥ parīkṣitvā yasya santakastasyānuprayacchata iti |",
  "V05n746:1780": "te parīkṣitumārabdhāḥ |",
  "V05n746:1781": "ekaḥ pṛṣṭaḥ |",
  "V05n746:1782": "sa kathayati madīya iti |",
  "V05n746:1783": "aparaḥ pṛṣṭaḥ |",
  "V05n746:1784": "sa kathayati madīya iti |",
  "V05n746:1785": "tvadīyo madīya iti divaso'tikrāntaḥ |",
  "V05n746:1786": "amātyāḥ khinnāścirakāle anirloḍayitvaiva gṛhaṃ gatāḥ |",
  "V05n746:1787": "viśākhayā mṛgāraḥ pūrvavatpṛṣṭaḥ |",
  "V05n746:1788": "tena yathāvṛttamārocitam |",
  "V05n746:1789": "viśākhā kathayati |",
  "V05n746:1790": "tāta kimatra jñātavyam |",
  "V05n746:1791": "tau vaktavyau |",
  "V05n746:1792": "eko'pi ardhaṃ gṛhṇātvaparo'pyardhamiti |",
  "V05n746:1793": "yasya santakaḥ sa vakṣyati |",
  "V05n746:1794": "kimarthaṃ madīyaḥ kambalaśchidyate iti |",
  "V05n746:1795": "yasya na santakaḥ sa saṃlakṣayiṣyatyardhamapi tāvanme bhavatu |",
  "V05n746:1796": "ko'tra mama vyaya ityeṣātra parīkṣā iti |",
  "V05n746:1797": "mṛgāreṇa gatvā amātyānāṃ niveditam |",
  "V05n746:1798": "deva pūrvavadyāvad rājā kathayati |",
  "V05n746:1799": "paṇḍitā cāmpeyiketi |",
  "V05n746:1800": "rājño yānapātrakeṇa vaṇijā candanagaṇḍīrakaḥ prāvṛto'nupreṣitaḥ |",
  "V05n746:1801": "tasya na vijñāyate kataradagraṃ kataranmūlamiti |",
  "V05n746:1802": "rājā amātyānāmājñā dattā |",
  "V05n746:1803": "vicārayata iti |",
  "V05n746:1804": "taiḥ kṛtsnaṃ divasaṃ vicāritam |",
  "V05n746:1805": "na parijñātam |",
  "V05n746:1806": "cirakāle gṛhaṃ gatāḥ |",
  "V05n746:1807": "viśākhayā pūrvavadyāvanmṛgāraḥ pṛṣṭaḥ |",
  "V05n746:1808": "tena yathāvṛttaṃ vistareṇa samākhyātam |",
  "V05n746:1809": "viśākhā kathayati |",
  "V05n746:1810": "tāta kimatra jñātavyam |",
  "V05n746:1811": "udake prakṣeptavyaḥ |",
  "V05n746:1812": "yanmūlaṃ tadadhastād bhavati |",
  "V05n746:1813": "yadagraṃ tadupariṣṭād bhavati |",
  "V05n746:1814": "eṣā tatra parīkṣeti |",
  "V05n746:1815": "mṛgāreṇa amātyānāṃ niveditam |",
  "V05n746:1816": "pūrvavadyāvad rājā kathayati |",
  "V05n746:1817": "paṇḍitā cāmpeyiketi |",
  "V05n746:1818": "anyatamasmin karvaṭake gṛhapatiḥ |",
  "V05n746:1819": "tena sadṛśātkulāt kalatramānītam |",
  "V05n746:1820": "tasya na putro na duhitā |",
  "V05n746:1821": "tena putrābhinandinā dvitīyā patnī ānītā |",
  "V05n746:1822": "tasyāḥ prathamapatnyā īrṣyāprakṛtyā yonivināśanaprayogo dattaḥ |",
  "V05n746:1823": "tasyāḥ sutarāṃ yonirviśuddhā āpannasattvā saṃvṛttā |",
  "V05n746:1824": "yāvannavānā māsānāmatyāt prasūtā |",
  "V05n746:1825": "dārako jātaḥ |",
  "V05n746:1826": "sā saṃlakṣayati |",
  "V05n746:1827": "pratikruṣṭametad vairāṇāṃ yaduta sāpatnakam |",
  "V05n746:1828": "niyatamenamaparā mātā yena vā tena vopāyena ghātayati |",
  "V05n746:1829": "kiṃ mama svāmī kariṣyati |",
  "V05n746:1830": "ki vā aham |",
  "V05n746:1831": "kiyantaṃ ca kālaṃ rakṣitavyaḥ |",
  "V05n746:1832": "sarvārtha asyā eva dātavya iti tayā svāminā saha saṃpraghārya labdhānujñayā sā prathamapatnī uktā |",
  "V05n746:1833": "bhagini tavaivaiṣa putrā datto mayā |",
  "V05n746:1834": "saṃvardhaya enamiti |",
  "V05n746:1835": "sā saṃlakṣayati |",
  "V05n746:1836": "yasyāḥ putrastasyā gṛham |",
  "V05n746:1837": "saṃvardhayāmi |",
  "V05n746:1838": "gṛhasvāminī bhaviṣyāmīti |",
  "V05n746:1839": "sa tayā saṃvardhitaḥ |",
  "V05n746:1840": "pitā cāsya kālagataḥ |",
  "V05n746:1841": "tayorgṛhanimittaṃ vivādo jātaḥ |",
  "V05n746:1842": "ekā kathayati |",
  "V05n746:1843": "mamaiṣaputro dvitīṃyā kathayati mamaiṣaputra iti |",
  "V05n746:1844": "te rājñaḥ sakāśaṃ gate |",
  "V05n746:1845": "rājñā amātyānāmājñā dattā |",
  "V05n746:1846": "gacchata bhavanto vicārayatheti |",
  "V05n746:1847": "teṣāṃ vicārayatāṃ divaso'tikrānto na nirloḍitam |",
  "V05n746:1848": "cirakāle gṛhaṃ gatāḥ |",
  "V05n746:1849": "viśākhā mṛgāraṃ pṛcchati |",
  "V05n746:1850": "pūrvavadyāvatkimatra jñātavyam |",
  "V05n746:1851": "te vaktavye na na vayaṃ jānīmaḥ kasya putra iti yā yuvayorbalavatī sā gṛhītvā gacchatu |",
  "V05n746:1852": "te bāhudvayena gṛhītvā ākarkṣyataḥ |",
  "V05n746:1853": "sa duḥkhyamāno rodiṣyati |",
  "V05n746:1854": "yāsya mātā sā sānunayā pratimokṣyati |",
  "V05n746:1855": "jīvantamapi tāvadenaṃ drakṣāmīti |",
  "V05n746:1856": "sānyā nirdayā na pratimokṣyati |",
  "V05n746:1857": "yadā kaṣābhistāḍitā bhavati tadā yathābhūtaṃ kariṣyati |",
  "V05n746:1858": "iyamatra parīkṣeti |",
  "V05n746:1859": "mṛgāreṇāmātyānāmevaṃ niveditam |",
  "V05n746:1860": "pūrvavadyāvadrājā kathayati |",
  "V05n746:1861": "paṇḍitā cāmpeyiketi |",
  "V05n746:1862": "athāpareṇa samayena mṛgāro glānipatitaḥ |",
  "V05n746:1863": "tasya vaidya ekaṃ divasaṃ bhaiṣajyaṃ dadāti punarglāno bhavati |",
  "V05n746:1864": "viśākhā saṃlakṣayati |",
  "V05n746:1865": "kimarthaṃ tāta ekasmin divase svastho bhavati dvitīye divase punarglāno bhavati |",
  "V05n746:1866": "yairbhaiṣajyaiḥ svastho bhavati tāni nimittīkṛtāni |",
  "V05n746:1867": "tatastayā vaidyānāṃ dvāraṃ dhārayitvā svayameva cikitsā kṛtā |",
  "V05n746:1868": "svasthībhūtaḥ |",
  "V05n746:1869": "mṛgāraḥ |",
  "V05n746:1870": "saṃlakṣayati |",
  "V05n746:1871": "ko'tra yogo yenāhamekasmindivase svastho bhavāmyekasmi glānaḥ |",
  "V05n746:1872": "yadā vaidyo na praviśati tadā nityameva svastha iti |",
  "V05n746:1873": "tena viśākhā pṛṣṭā |",
  "V05n746:1874": "pūrvavadyāvat paṇḍitā cāmpeyikā |",
  "V05n746:1875": "rājñaḥ prasenajitaḥ kosalasya śrīvardhano nāma hastiviśvāsikaḥ |",
  "V05n746:1876": "so'pareṇa samayena rājñā avasāditaḥ |",
  "V05n746:1877": "viśākhayā śrutam |",
  "V05n746:1878": "tayā mṛgāra uktaḥ |",
  "V05n746:1879": "tāta sarveṣāmamātyānāmantyamavasādanam |",
  "V05n746:1880": "arhasi śrīvardhanasya devaṃ kṣamayitum |",
  "V05n746:1881": "sa kathayati |",
  "V05n746:1882": "putri kṣamayāmi |",
  "V05n746:1883": "tatastena rājābhihitaḥ |",
  "V05n746:1884": "deva śrīvardhanī devasya bhaktaḥ |",
  "V05n746:1885": "kṣamyatāmasyeti |",
  "V05n746:1886": "rājā kathayati |",
  "V05n746:1887": "kṣāntam |",
  "V05n746:1888": "deva yadi kṣāntaṃ tānyasya vṛttipadāni dīyantām |",
  "V05n746:1889": "evaṃ bhavatu |",
  "V05n746:1890": "dattāni śrīvardhanena vijñātaṃ yathā viśākhayā mama rājā kṣamāpita iti |",
  "V05n746:1891": "sa tasyāḥ pratyupakārabuddhyāsthitaḥ |",
  "V05n746:1892": "apareṇa samayena mṛgārasya puruṣavyādhirutpannaḥ |",
  "V05n746:1893": "viśākhā asyopasthānaṃ karoti |",
  "V05n746:1894": "sa jihneti |",
  "V05n746:1895": "sā kathayati |",
  "V05n746:1896": "tāta kimarthaṃ jihneṣi |",
  "V05n746:1897": "kiṃ na duhitā piturupasthānaṃ karoti |",
  "V05n746:1898": "tathāpyasau jihreti |",
  "V05n746:1899": "sā saṃlakṣayati |",
  "V05n746:1900": "nāyaṃ mamāntikādupasthānaṃ svīkaroti |",
  "V05n746:1901": "dārasaṃgrahamasya karomīti |",
  "V05n746:1902": "sā śrīvardhanasya gṛhaṃ gatā |",
  "V05n746:1903": "tena svāgatavādena samudācaritvā āsanaṃ dattam |",
  "V05n746:1904": "niṣaṇṇā śrīvardhanasya duhitā |",
  "V05n746:1905": "sā tenoktā |",
  "V05n746:1906": "dārike viśākhāpādayoḥ gṛhāṇeti |",
  "V05n746:1907": "viśākhā kathayati sthānametadvidyate yanmayaivaiṣā pādayorgrahītavyā bhavatītyuktvā kathayati |",
  "V05n746:1908": "svasti sute iti |",
  "V05n746:1909": "śrīvardhanaḥ kathayati |",
  "V05n746:1910": "kiṃ prārthayase |",
  "V05n746:1911": "kanyābhikṣām |",
  "V05n746:1912": "kasyārthāya |",
  "V05n746:1913": "sā kathayati |",
  "V05n746:1914": "tātasya |",
  "V05n746:1915": "sa tūṣṇīmavasthitaḥ |",
  "V05n746:1916": "śrīvardhanasya patnī kathayati |",
  "V05n746:1917": "vṛddhaḥ |",
  "V05n746:1918": "kathaṃ tasya dīyata iti |",
  "V05n746:1919": "viśākhā kathayati |",
  "V05n746:1920": "dhanayauvane hi puruṣāḥ |",
  "V05n746:1921": "kiṃ vicāreṇa dīyatāmiti |",
  "V05n746:1922": "śrīvardhanaḥ kathayati |",
  "V05n746:1923": "bhadre asmākaṃ viśākhopakāriṇī |",
  "V05n746:1924": "dīyatām |",
  "V05n746:1925": "yadyevaṃ dattā bhavatu |",
  "V05n746:1926": "tato mṛgāreṇa mahatā śrīsamudayena pariṇītā |",
  "V05n746:1927": "sā tasyopasthānaṃ kartuṃ pravṛttā |",
  "V05n746:1928": "viśākhā na tathā |",
  "V05n746:1929": "mṛgāraḥ kathayati |",
  "V05n746:1930": "putri vācamanuprayaccheti |",
  "V05n746:1931": "sā kathayati |",
  "V05n746:1932": "tāta mā kiñcitparihīyate |",
  "V05n746:1933": "putri yastvaṃ mātrā śikṣitā tanna kiñcitsamādāya vartase |",
  "V05n746:1934": "tāta sarvaṃ samādāya varte |",
  "V05n746:1935": "yatkathayati sūryācandramasau namasyāviti |",
  "V05n746:1936": "dārikāyāḥ sūryacandramasaḥsthānīyau śvaśrūśvaśurau |",
  "V05n746:1937": "tānahaṃ namasyāmi |",
  "V05n746:1938": "yat kathayati agniḥ parivartavya iti |",
  "V05n746:1939": "striyā bhartāgnisthānīyaḥ |",
  "V05n746:1940": "bharturāsannayā bhavitavyam |",
  "V05n746:1941": "nāti dūrasthayā |",
  "V05n746:1942": "sāhaṃ svāminamagnivatparicarāmi |",
  "V05n746:1943": "yatkathayatyādarśo nirmādayitavya iti |",
  "V05n746:1944": "tadgṛhamādarśasthānīyaṃ niryamupaleptavyaṃ saṃmārṣṭavyaṃ ca |",
  "V05n746:1945": "tadahaṃ gṛhasaṃskāramanudivasaṃ karomyeva |",
  "V05n746:1946": "yatkathayati śulkāni vāsāṃsi prāvaritavyānī |",
  "V05n746:1947": "anyairvastrairgṛhaparikarma kartavyam |",
  "V05n746:1948": "śuklāni vastrāṇi prāvṛtya devaśuśrūṣā kartavyā svāmisaṃskāraṃ copasaṃkramyamiti |",
  "V05n746:1949": "etadapyahaṃ karomyeva |",
  "V05n746:1950": "yatkathayati grahītavyaṃ na dātavyamiti |",
  "V05n746:1951": "kiṃ grahītavyam |",
  "V05n746:1952": "lokasakāśād duruktavacanāni |",
  "V05n746:1953": "na ca kiñcidduruktaṃ vacanīyam |",
  "V05n746:1954": "etadapyahaṃ samādāya varte |",
  "V05n746:1955": "yatkathayati vāṇī rakṣitavyeti |",
  "V05n746:1956": "guhyavacanaṃ ca prakaṭīkartavyam |",
  "V05n746:1957": "tanme vāksaṃyamo'styeva |",
  "V05n746:1958": "yatkathayati na kasyācidutthāyāsanaṃ dātavyamiti |",
  "V05n746:1959": "evaṃ kathayati |",
  "V05n746:1960": "tvaṃ kulavadhū tvayā pratigupte sthāne niṣettavyam |",
  "V05n746:1961": "sāhaṃ pratigupta eva niṣīdāmi |",
  "V05n746:1962": "yatkathayati mṛṣṭaṃ bhoktavyamiti |",
  "V05n746:1963": "sububhukṣitayā bhoktavyamiti |",
  "V05n746:1964": "sāhaṃ nityaṃ gṛhajane bhukte bubhukṣitā ca bhuṃje |",
  "V05n746:1965": "yatkathayati sukhaṃ śayitavyamiti |",
  "V05n746:1966": "sarvaṃ gṛhakāryaṃ kṛtvā rātrau bhāṇḍaṃ pratiśāmya śayyā te kalpayitavyā yathā na punaruttiṣṭhasi isaṃ sunihitamidaṃ durnnihitamiti |",
  "V05n746:1967": "tadahamevameva karomi |",
  "V05n746:1968": "yatkathayati niḥśreṇī baddhavyeti |",
  "V05n746:1969": "evaṃ kathayati |",
  "V05n746:1970": "tvaṃ pūrvakairdaśabhiḥ karmapathaiḥ samanvāgatā yena devagatiṃ prāpya iha manuṣyaloke upapannā |",
  "V05n746:1971": "tadiyaṃ karmabhūmiḥ |",
  "V05n746:1972": "ihāpi tvayā dānāni dātavyāni puṇyāni kartavyāni pāpaṃ na karaṇīyam |",
  "V05n746:1973": "eṣāpi puṇyamayī niḥśreṇī svargasopānabhūteti |",
  "V05n746:1974": "etadapyahaṃ śaktyā saṃpādayāmi |",
  "V05n746:1975": "sādhu sādhu viśākhe |",
  "V05n746:1976": "paṇḍitā tava mātā |",
  "V05n746:1977": "tvaṃ tu paṇḍitatarā yayā mātuḥ sandhāya bhāṣitaṃ vijñātam |",
  "V05n746:1978": "atha mṛgārasyaitadabhavat yadi bhagavānanujānīyādahaṃ viśākhāṃ mātaraṃ ghoṣayeyamiti viditvā yena bhagavāṃstenopasaṃkrāntaḥ |",
  "V05n746:1979": "upasaṃkramya bhagavataḥ pādau śirasā vanditvā bhagavantamidamavocat |",
  "V05n746:1980": "labhyaṃ bhadanta snuṣāṃ mātaraṃ ghoṣayitumiti |",
  "V05n746:1981": "bhagavānāha sa cetpañcabhirdharmaiḥ samanvāgato bhavati |",
  "V05n746:1982": "katamaiḥ pañcabhiḥ |",
  "V05n746:1983": "glānamupatiṣṭhati |",
  "V05n746:1984": "pratirūpeṣu dāreṣu pratiṣṭhapayati |",
  "V05n746:1985": "jīvitenācchādayati |",
  "V05n746:1986": "dhanaṃ rakṣati |",
  "V05n746:1987": "prajñayā ca sambidhānaṃ karoti |",
  "V05n746:1988": "antaroddānam |",
  "V05n746:1989": "glānopasthānaṃ dārā ca jīvitasya dhanasya ca",
  "V05n746:1990": "prajñayā upasaṃharṣīṃ pañcaitā mātaraḥ smṛtāḥ ||6 ||",
  "V05n746:1991": "atha mṛgāro yena rājā prasenajitkosalastenopasaṃkrāntaḥ |",
  "V05n746:1992": "upasaṃkramya rājānaṃ prasenajittaṃ kosalamidamavocat |",
  "V05n746:1993": "icchāmyahaṃ deva viśākhāṃ mātaramudghoṣayitum |",
  "V05n746:1994": "rājā kathayati |",
  "V05n746:1995": "mamāṣi viśākhayopasthānaṃ kṛtamahamapyāryakāṃ pṛṣṭvā tāṃ bhaginīmudghoṣayāmi |",
  "V05n746:1996": "tenāryakā pṛṣṭā |",
  "V05n746:1997": "sā kathayati |",
  "V05n746:1998": "udghoṣaya mā vā |",
  "V05n746:1999": "bhaginyevāsau |",
  "V05n746:2000": "kathaṃ kṛtvā |",
  "V05n746:2001": "purānu brahmadatto'sya preṣyadārikayā sārdhaṃ saṃvāsaṃ gataḥ |",
  "V05n746:2002": "tasyāḥ putro jātaḥ |",
  "V05n746:2003": "tasya balamitra iti nāma kṛtam |",
  "V05n746:2004": "sa vṛddharājena kasmiṃścidevādhikaraṇe pravāsitaḥ |",
  "V05n746:2005": "campāṃ gatvāvasthitaḥ |",
  "V05n746:2006": "tasyāsau duhitā |",
  "V05n746:2007": "tava bhaginī bhavati |",
  "V05n746:2008": "tato rājñā hastiskandhe āropya adghoṣitā |",
  "V05n746:2009": "iyaṃ viśākhā mṛgārasya (mātā)",
  "V05n746:2010": "mahārājasya prasenajito bhaginīti |",
  "V05n746:2011": "tayā pūrvārāme vihāraṃ kārayitvā cāturdiśāya bhikṣusaṃghāya niryātitam |",
  "V05n746:2012": "tathā sthavirairapi sūtrānta upanibaddham |",
  "V05n746:2013": "bhagavān śrāvastyāṃ viharati mṛgāramātuḥ prāsāda iti |",
  "V05n746:2014": "apareṇa samayena viśākhā dvātriṃśadaṇḍāni prasūtā |",
  "V05n746:2015": "mṛgāraḥ śrutvā kare kapolaṃ dattvā cintāparo vyavasthitaḥ |",
  "V05n746:2016": "janapadakalyāṇī kīdṛśo'narthaḥ prādurbhūta iti |",
  "V05n746:2017": "mṛgārastāni cchorayitumārabdhaḥ viśākhā kathayati |",
  "V05n746:2018": "tāta mā cchoraya |",
  "V05n746:2019": "bhagavagastāvadārocayeti tena bhagavata ārocitam |",
  "V05n746:2020": "bhagavānāha |",
  "V05n746:2021": "mā cchorayeti |",
  "V05n746:2022": "taddvātriṃśatpuṭaṃ kacchapuṭaṃ kārayitvā kulasyopari ekaikamaṇḍaṃ pratyekaṃ puṭeṣu sthāpayeti |",
  "V05n746:2023": "viśākhāṃ ca vada |",
  "V05n746:2024": "triṣkālaṃ pāṇinā parāmṛṣa |",
  "V05n746:2025": "saptame divase sphuṭiṣyanti |",
  "V05n746:2026": "dvātriṃśatkumārā bhaviṣyantīti |",
  "V05n746:2027": "tena tathā kṛtam |",
  "V05n746:2028": "saptame divase sphuṭitāni |",
  "V05n746:2029": "dvātriṃśatkumārā jātāḥ |",
  "V05n746:2030": "unnītā bardhitā mahāntaḥ saṃvṛttā vyāḍavikrāntāḥ |",
  "V05n746:2031": "apareṇa samayena te rathābhirūḍhā bahirnirgatāḥ praviśanti |",
  "V05n746:2032": "purohitaputraśca rathābhirūḍho nirgacchati |",
  "V05n746:2033": "yāvadanyonyadhurātuṇḍolagnaḥ |",
  "V05n746:2034": "purohitaputraḥ kathayati |",
  "V05n746:2035": "apanayateti |",
  "V05n746:2036": "te'pi kathayanti |",
  "V05n746:2037": "tvamevāpanayeti |",
  "V05n746:2038": "purohitaputro'hamiti paruṣaṃ vaktumārabdhaḥ |",
  "V05n746:2039": "tato viśākhā putraiḥ dhurātuṇḍakena gṛhītvā kṣiptaḥ |",
  "V05n746:2040": "saṃkārakūṭe patitaḥ |",
  "V05n746:2041": "sa bhasmāvaguṇṭhitaśirāḥ pituḥ sakāśaṃ gataḥ |",
  "V05n746:2042": "aśruparyākulakṣaṇaḥ kathayati |",
  "V05n746:2043": "tāta viśākhāputrairmama īdṛśī samavasthā kṛteti |",
  "V05n746:2044": "putra kimartham |",
  "V05n746:2045": "tena vistareṇa samākhyātam |",
  "V05n746:2046": "sa kathayati |",
  "V05n746:2047": "putra yadyevaṃ kramadhātyāste |",
  "V05n746:2048": "mā śokaṃ kuru |",
  "V05n746:2049": "upāyasaṃvidhānaṃ kariṣyāmi |",
  "V05n746:2050": "sa teṣāṃ randhāndhrānveṣaṇatatparo vyavasthitaḥ |",
  "V05n746:2051": "apareṇa samayena rājñaḥ prasenajitaḥ kosalasya kārvaṭiko viruddhaḥ |",
  "V05n746:2052": "tasya rājñā ekaṃ daṇḍasthānaṃ preṣitam |",
  "V05n746:2053": "hataprahatamāgatam |",
  "V05n746:2054": "evaṃ yāvatsaptadaṇḍasthānāni hatapratyāhatāni |",
  "V05n746:2055": "rājā svayameva caturaṅgeṇa balakāyena nirgacchati |",
  "V05n746:2056": "viśākhāputrāśva praviśanti |",
  "V05n746:2057": "tairasau dṛṣṭa uktaśca |",
  "V05n746:2058": "devaḥ saṃprasthitaḥ kārvaṭikāṃ sannāmayitumiti |",
  "V05n746:2059": "tiṣṭhatu deva |",
  "V05n746:2060": "vayaṃ gacchāmaḥ |",
  "V05n746:2061": "eva kurutheti |",
  "V05n746:2062": "tena teṣāṃ caturaṅgo balakāyo dattastairgatvāsau kārvaṭikaḥ sannāmitaḥ |",
  "V05n746:2063": "vandigrahakarapratyāyāṃśca gṛhītvā āgatāḥ |",
  "V05n746:2064": "purohitaḥ kathayati |",
  "V05n746:2065": "deta ete atīva vikrāntāḥ |",
  "V05n746:2066": "yaddevasya kṛcchasādhyaṃ tadeṣāmalpasādhyam |",
  "V05n746:2067": "devenaitaccintanīyamiti |",
  "V05n746:2068": "kākaśaṃkino hi rājānaḥ |",
  "V05n746:2069": "(tat) hṛdi kṛtvā vyavasthitaḥ |",
  "V05n746:2070": "punaḥ purohitaṃ pṛcchati |",
  "V05n746:2071": "kathamatra pratipattavyam |",
  "V05n746:2072": "sa kathayati |",
  "V05n746:2073": "deva kimatra pratipattavyamū yadyeṣāmabhirucitaṃ devaṃ rājyāccyavayitvā svayameva rājyaṃ kārayanti |",
  "V05n746:2074": "rājā sutarāṃ khinnaṃ saṃlakṣayati |",
  "V05n746:2075": "syādevam |",
  "V05n746:2076": "kathaṃ ghātayitavya ityupāyasaṃvidhānaṃ cintayati |",
  "V05n746:2077": "na kaṃcitpṛcchati |",
  "V05n746:2078": "mā mantrasrāvo bhaviṣyatīti svayamevāsya vicārayato buddhirutpannā |",
  "V05n746:2079": "ihaivopanimantrya ghātayitavyā iti |",
  "V05n746:2080": "tena viśākhāyā sandiṣṭam |",
  "V05n746:2081": "bhāgineyaiśca iha bhoktavyamiti |",
  "V05n746:2082": "sā saṃlakṣayati |",
  "V05n746:2083": "śvo dārakā mātulasya sakāśe bhokṣyante |",
  "V05n746:2084": "ahamapi buddhapramukhaṃ bhikṣusaṃghaṃ bhojayāmīti viditvā yena bhagavāṃstenopasaṃkrāntā |",
  "V05n746:2085": "upasaṃkramya bhagavataḥ pādau śirasā vanditvaikānte niṣaṇṇā |",
  "V05n746:2086": "ekāntaniṣaṇṇāṃ viśākhāṃ mṛgāramātaraṃ bhagavāndharmyayā kathayā pūrvavadyāvatsaṃpraharṣya tūṣṇīṃ (bhūtaḥ) |",
  "V05n746:2087": "atha viśākhā mṛgāramātā utthāyāsanādyena bhagavāṃstenāñjaliṃ praṇamya bhagavantamidamavocat |",
  "V05n746:2088": "adhivāsayatu me bhagavān pūrvavadyāvatpurastād bhikṣusaṃghasya |",
  "V05n746:2089": "prajñapta evāsane niṣaṇṇā |",
  "V05n746:2090": "teṣāṃ ca rājñaḥ sakāśād dūta āgataḥ dārakā āgacchantviti |",
  "V05n746:2091": "tato rājñā hālāhalena viṣeṇa ca sahayogena vihvalīkṛtāḥ |",
  "V05n746:2092": "śirāṃsi chinnāni |",
  "V05n746:2093": "tataḥ peḍāṃ pūrayitvā jyeṣṭhaputrasya śira upari dattvā jatumudrayā lakṣayitvā viśākhāyāḥ preṣitāḥ |",
  "V05n746:2094": "viśākhā saṃlakṣayati |",
  "V05n746:2095": "nūnaṃ devena bhāgineyānāmācchādanaṃ preṣitam |",
  "V05n746:2096": "ahamapi buddhapramukhaṃ bhikṣusaṃghamācchādayāmīti |",
  "V05n746:2097": "tataḥ sukhopaniṣaṇṇaṃ buddhapramukhaṃ bhikṣusaṃghaṃ viditvā śucinā praṇītena khādanīyabhojanīyena pūrvavadyāvad bhagavantaṃ bhuktavantaṃ viditvā dhautahastamapanītapātraṃ peḍāmuddhāṭayitumārabdhā |",
  "V05n746:2098": "bhagavān saṃlakṣayati |",
  "V05n746:2099": "sacedviśākhā adṛṣṭasatyā putrabadhaṃ drakṣyati sthānametadvidyate yatsatyānāmabhājanī bhaviṣyatīti viditvā viśākhāmāha |",
  "V05n746:2100": "niṣīda tāvaddharmaṃ śṛṇu |",
  "V05n746:2101": "paścādyathābhipretaṃ karīṣyasīti |",
  "V05n746:2102": "sā bhagavataḥ pādābhivandanaṃ kṛtvā purastāniṣaṇṇādharmaśravaṇāya |",
  "V05n746:2103": "tato bhagavatā tasyā āśayānuśayaṃ dhātuṃ prakṛtiṃ ca jñātvā pūrvavadyāvat satyadarśanaṃ kṛtam |",
  "V05n746:2104": "tato dṛṣṭasatyā sā peḍāmuddhiṭitvā paśyati putraśirāṃsi |",
  "V05n746:2105": "tataḥ kathayati |",
  "V05n746:2106": "bhagavan evamanityāḥ sarvasaṃskārā iti |",
  "V05n746:2107": "tatra bhagavānbhikṣūnāmantrayatesma |",
  "V05n746:2108": "haṃ bho bhikṣavo rājā prasenajitkosalo yena viśākhāyāḥ putrāḥ praghātitāḥ |",
  "V05n746:2109": "te cenna praghātitāḥ syuḥ |",
  "V05n746:2110": "ebhireva sahāyaiḥ kṛtsnā tena vasumatī karatale sthāpitā syāditi |",
  "V05n746:2111": "atha rājā prasenajitkosalo rajasāvacūrṇitagātro yena bhagavāṃstenopasaṃkrāntaḥ |",
  "V05n746:2112": "upasaṃkramya bhagavataḥ pādau śirasā vanditvaikānte niṣaṇṇaḥ |",
  "V05n746:2113": "ekāntaniṣaṇṇaṃ rājānaṃ prasenajitaṃ kośalaṃ bhagavānidamavocat |",
  "V05n746:2114": "kutastvaṃ mahārājaitarhyāgacchasi rajasāvacūrṇita gātraḥ |",
  "V05n746:2115": "yāni tāni bhadanta rājñāṃ kṣatriyāṇāṃ mūrdhābhiṣiktānāṃ janapadairśvaryasthā (ma)",
  "V05n746:2116": "vīryamanuprāptānāṃ mahāntaṃ pṛthivīmaṇḍalamabhinirjityādhyāvasatāṃ pṛthagbhavanti rājakṛtyāni rājakaraṇīyāni tānyahaṃ kṛtvā pariprāpya etarhyāgacchāmi rajasāvacūrṇiṃtagātraḥ |",
  "V05n746:2117": "tena hi mahārāja tvāmeva prakṣyāmi |",
  "V05n746:2118": "yathā te kṣamate tathainaṃ vyākuru |",
  "V05n746:2119": "tadyathā mahārāja iha te pūrvasyāṃ diśi puruṣa āgacchecchraddhitaḥ pratyayitaḥ stheya avisaṃvādito lokasya |",
  "V05n746:2120": "sa evaṃ vadet |",
  "V05n746:2121": "tato'haṃ tavaitarhyāgacchāmi pūrvasyāṃ diśi |",
  "V05n746:2122": "so'haṃ tatrāprākṣam |",
  "V05n746:2123": "mahāśailaṃ parvatamakhaṇḍamachidramasuṣiraṃ susaṃvṛttamekaghanaṃ yāvacca pṛthivī yāvacca nabho'trāntare sarvānsattvānsarvānprāṇinaḥ sarvāṇi bhūtāni sarvaṃ ca tṛṇakāṣṭhaśākhāparṇaśadamabhiniṣpeṣayannāgacchati |",
  "V05n746:2124": "yatte deva kṛtyaṃ vā karaṇīyaṃ vā tatkuruṣveti |",
  "V05n746:2125": "evaṃ dakṣiṇasyāṃ paścimāyāmutarasyāṃ diśi puruṣa āgacchet |",
  "V05n746:2126": "pūrvavadyatkṛtyaṃ vā karaṇīyaṃ vā tatkuruṣveti |",
  "V05n746:2127": "evaṃ bhūpate mahārāja mahati mahābhaye pratyupasthite dāruṇe puruṣasaṃkṣaye durlabhemanuṣyapratilaṃbhe kiṃ syāt karaṇīyam |",
  "V05n746:2128": "evaṃ rūpe me bhadanta mahati mahābhaye pratyupasthite dāruṇe puruṣasaṃkṣaye durlabhe manuṣyapratilaṃbhe kiṃ syātkaraṇīyaṃ nānyatrārthacaryāyāṃ dharmacaryāyāṃ puṇyacaryāyāṃ kuśalacaryāyāṃ kalyāṇacaryāyāṃ buddhānāṃ ca śāsane yogamāpattum |",
  "V05n746:2129": "kasmāttvaṃ mahārāja evaṃ vadasi |",
  "V05n746:2130": "evaṃ rūpe me mahati mahābhaye pūrvavadyāvatbuddhānāṃ śāsane yogamāpattumiti |",
  "V05n746:2131": "yāni tāni bhadanta rājñāṃ kṣatriyāṇāṃ mūrdhābhiṣiktānāṃ janapadaiśvaryastha (ma)",
  "V05n746:2132": "vīryamanuprāptānāṃ mahāntaṃ pṛthivīmaṇḍalamabhinirjityādhyāvasatāṃ pṛthagbhavanti hastibhirhasti yuddhānyaśvairaśvayuddhāni rathai rathayuddhāni pattibhiḥ pattiyuddhāni mantrairmantrayuddhāni dhanairdhanayuddhāni |",
  "V05n746:2133": "tāni teṣāṃ tasminsamaye asthāmānyabalānyaparākramāṇi yuddhāya |",
  "V05n746:2134": "tasmādahamevaṃ vadāmi |",
  "V05n746:2135": "evaṃ rūpe me bhadanta mahati mahābhaye pratyupasthite pūrvavadyāvadbuddhānāṃ śāsane yogamāpattumiti |",
  "V05n746:2136": "evameva mahārāja satatasamitamabhimardata eva prāṇino jarāmaraṇam |",
  "V05n746:2137": "evaṃ jarāmaraṇābhimardanena mahārāja puruṣapudgalena kiñcitsyātkaraṇīyaṃ nānyatrārthacaryāyāḥ pūrvavadyāvadbuddhānāṃ śāsane yogamāpattumiti viditvā tasyāṃ velāyāṃ gāthāṃ bhāṣate |",
  "V05n746:2138": "yathā mahānto vipulā nabha āsādya parvatāḥ |",
  "V05n746:2139": "mahāntādanusaṃyānti niṣpīṣanto vasundharām ||7 ||",
  "V05n746:2140": "na tatra hastināṃ bhūmirnapattirathavājinām |",
  "V05n746:2141": "na cāpi mantrayuddhena jayo labhyo dhanena vā ||8 ||",
  "V05n746:2142": "evaṃ jarā ca mṛtyuśca manuṣyānabhimardati |",
  "V05n746:2143": "kṣatriyān brāhmaṇānvaiśyāñchūdrāṃścaṇḍālapukkasān ||9 ||",
  "V05n746:2144": "duḥśīlāñchīlasaṃyuktān gṛhasthāngṛhīṇastathā |",
  "V05n746:2145": "daharāṃścaiva vṛddhāṃśca yathā madhyamapaurūṣān ||10 ||",
  "V05n746:2146": "vimardayati sarvān hi na kiñcidanurakṣati |",
  "V05n746:2147": "tasmāddhi paṇḍitaḥ poṣaḥ saṃpaśyannarthamātmanaḥ |",
  "V05n746:2148": "buddhe niveśayecchraddhāṃ dharme saṃghe cāpyanuttare ||11 ||",
  "V05n746:2149": "sa dharmacārī kāyena vācā vāpyatha cetasā |",
  "V05n746:2150": "iha cānindito bhavati pretya svarge va modate ||12 ||",
  "V05n746:2151": "atha rājā prasenajitkosalo bhagavato bhāṣitamabhinandyānumodya bhagavataḥ pādau śirasā vanditvotthāyāsanātprakrāntaḥ |",
  "V05n746:2152": "bhikṣavaḥ saṃśayajātāḥ sarvasaṃśayachettāraṃ buddhaṃ bhagavantaṃ papracchuḥ |",
  "V05n746:2153": "kiṃ bhadanta viśākhayā mṛgāramātrā karma kṛtam |",
  "V05n746:2154": "yasya karmaṇo vipākena dvātriṃśadaṇḍāḥ prasūtāḥ |",
  "V05n746:2155": "tena dvātriṃśatputrā jātā vyāḍā vikrāntāḥ saṃvṛttā iti |",
  "V05n746:2156": "bhagavānāha praṇidhānavaśāt |",
  "V05n746:2157": "kutra praṇidhānaṃ kṛtam |",
  "V05n746:2158": "bhūtapūrvaṃ bhikṣavo vārāṇasyāṃ nagaryāmanyatamo gṛhapatiḥ putraḥ kālagataḥ |",
  "V05n746:2159": "tasya sā patnī nityaṃ putrābhinandinī |",
  "V05n746:2160": "yadā bhagavān kāśyapaḥ samyak saṃbuddhaḥ sakalaṃ buddhakāryaṃ kṛttvā indhanakṣayādivāgnirnirupādhiśeṣe nirvāṇadhātau parinirvṛttaḥ |",
  "V05n746:2161": "tasmiṃśca samaye vārāṇasyāṃ kṛkirnāma rājā babhūva |",
  "V05n746:2162": "tena bhagavataḥ kāśyapasya samyaksaṃbuddhasya catūratnamayastūpaḥ pratiṣṭhāpitaḥ |",
  "V05n746:2163": "tatra yā sā aputrā yuvatiḥ putrābhinandinī sā vṛddhā saṃvṛttā |",
  "V05n746:2164": "tasmin stūpe parikarma kṛtvā tiṣṭhati |",
  "V05n746:2165": "tayā chandakabhikṣaṇa kṛtvā tasmin stūpe pūjā kṛtā praṇidhānaṃ ca |",
  "V05n746:2166": "yanmayā bhagavataḥ kāśyapasya samyak saṃbuddhasya (sat)",
  "V05n746:2167": "kārāḥ kṛtāḥ |",
  "V05n746:2168": "anena mama kuśalamūlena bahavaḥ putrā bhaveyuriti kṛtvā prakrāntā nagaraṃ praviṣṭā tatrānyatarā strī prasūyamānā duḥkhavedanābhyāhatā virauti |",
  "V05n746:2169": "tayā aparā pṛṣṭā |",
  "V05n746:2170": "kimarthameṣā virauti |",
  "V05n746:2171": "tayā yathāvṛttamārocitam |",
  "V05n746:2172": "sā saṃlakṣayati |",
  "V05n746:2173": "yadyahaṃ prasūtā bhaveyamahamapyevaṃvidhaṃ dukhamanubhaveyam yāvat punarapi dvātriṃśatā goṣṭhikaistasminstūpe pūjā kṛtā |",
  "V05n746:2174": "sā yuvatistatra sannihitaiva |",
  "V05n746:2175": "pūjāṃ kṛtvā praṇidhānaṃ kṛtam |",
  "V05n746:2176": "anena vayaṃ kuśalamūlena mahānto'grabalinaḥ syāma |",
  "V05n746:2177": "te tayā pṛṣṭāḥ |",
  "V05n746:2178": "putrāḥ kiṃ yuṣmābhiḥ praṇidhānaṃ kṛtam |",
  "V05n746:2179": "te kathayanti amba idaṃ cedaṃ ca |",
  "V05n746:2180": "sā kathayati |",
  "V05n746:2181": "putrāḥ yadyevamahameva yuṣmākaṃ mātā bhaveyam |",
  "V05n746:2182": "te kathayanti |",
  "V05n746:2183": "amba evaṃ bhavatviti |",
  "V05n746:2184": "ityuktvā te prakrāntāḥ |",
  "V05n746:2185": "sā saṃlakṣayati |",
  "V05n746:2186": "sā tāvatstrī ekavāraṃ prasūyamānā duḥkhavedanābhyāhatā tathā virauti ahaṃ punardvātriṃśadvārān prasūyamānā kathaṃ kariṣyāmi iti |",
  "V05n746:2187": "sā caivaṃ vikalpayati |",
  "V05n746:2188": "stūpasamīpe kukkuṭī prasūtā |",
  "V05n746:2189": "sā muhūrtamātreṇa dvātriṃśadaṇḍāni prasūtā na ca virauti |",
  "V05n746:2190": "sā saṃlakṣayati |",
  "V05n746:2191": "ayaṃ śobhanaprasavanopāya iti viditvā tasmin stūpe tīvreṇa prasānena nipatya praṇidhānaṃ kartumārabdhā yatheyaṃ kukkuṭī muhūrtamātreṇa dvātriṃśadaṇḍāni prasūtā evameva ahamapi sakṛda dvātriṃśadaṇḍāni prasūyeyeti |",
  "V05n746:2192": "kiṃ manyadhve bhikṣavaḥ |",
  "V05n746:2193": "yā sā vṛddhā yuvatireṣaiva sā viśākhā |",
  "V05n746:2194": "tena kālena tena samayena ye te dvātriṃśad goṣṭhikā eta eva te dvāriṃśad viśākhāputrāḥ |",
  "V05n746:2195": "yadanayā tatra praṇidhānaṃ kṛtaṃ tasya karmaṇo vipākena dvātriṃśadaṇḍāni prasūtāni |",
  "V05n746:2196": "kiṃ bhadantaṃ viśākhāputraiḥ karma kṛtaṃ yasya karmaṇo vipākena aduṣyanapakāriṇo rājñā prasenajitā praghātitāḥ |",
  "V05n746:2197": "teṣāṃ ca śirāṃsi peḍāyāṃ prakṣipya viśākhāyā upanāmitāni |",
  "V05n746:2198": "bhagavānāha |",
  "V05n746:2199": "ebhireva bhikṣavaḥ karmāṇi kṛtānyupacitāni pūrvavadyāvat phalanti khalu dehinām |",
  "V05n746:2200": "bhūtapūrvaṃ bhikṣavo'nyatamasminkarvaṭake śauṇḍikaḥ prativasati |",
  "V05n746:2201": "saṃbahulāścaurā madyaṃ paryeṣamāṇāḥ tasya sakāśamupasaṃkrāntāḥ |",
  "V05n746:2202": "asti madyamiti |",
  "V05n746:2203": "pṛcchanti |",
  "V05n746:2204": "śauṇḍikapatnyābhihitā astīti |",
  "V05n746:2205": "teṣāṃ madyaṃ dattam |",
  "V05n746:2206": "avadrago nāsti |",
  "V05n746:2207": "tayā vṛṣo darśitaḥ |",
  "V05n746:2208": "etaṃ praghātayata |",
  "V05n746:2209": "te kathayanti |",
  "V05n746:2210": "śastraṃ nāsti |",
  "V05n746:2211": "tayā bandhakaṃ gṛhītam |",
  "V05n746:2212": "śastraṃ dattam |",
  "V05n746:2213": "te taṃ praghātayitumārabdhāḥ |",
  "V05n746:2214": "sā hanyamānaścetanāṃ puṣṇāti |",
  "V05n746:2215": "yadahaṃ ghātye tatsarvamanayā śauṇḍikapatnyā |",
  "V05n746:2216": "tatropapadye'haṃ yatraiṣāṃ śirāṃsi chittvā peḍāyāṃ pūrayitvā etasyāṃ preṣayeyamiti |",
  "V05n746:2217": "kiṃ manyadhve bhikṣavaḥ |",
  "V05n746:2218": "yo'sau vṛṣa eṣa evāsau rājā prasenajitkosalaḥ tena kālena tena samayena |",
  "V05n746:2219": "ye te caurā eta eva te viśākhāputrāḥ |",
  "V05n746:2220": "yā sā śauṇḍika patnī eṣaiva sā viśākhā tena kālena tena samayena (iti) vistaraḥ |",
  "V05n746:2221": "buddho bhagavanrājagṛhe viharati veṇūvane kalandakanivāpe |",
  "V05n746:2222": "tena khalu samayena pañcābhijñasya ṛṣerāśramapadam |",
  "V05n746:2223": "tena tasminparyaṭatā āśramapadasya nātidūre ciṃkhale bhūpradeśe prasrāvaḥ kṛtaḥ |",
  "V05n746:2224": "daivayogāttṛṣārtā mṛgī taṃ pradeśamanuprāptā |",
  "V05n746:2225": "tayāsau tṛṣṇārtayā pītaḥ strīndriyaṃ ca ghrātam |",
  "V05n746:2226": "acintyaḥ sattvānāṃ karmavipākaḥ |",
  "V05n746:2227": "āpanna sattvā saṃvṛttā |",
  "V05n746:2228": "yāvadapareṇa samayena tasminneva pradeśe āgatya prasūtā |",
  "V05n746:2229": "dārako jātaḥ |",
  "V05n746:2230": "sā taṃ ghrātvā visabhāgasattva iti corayitvā prakrāntā |",
  "V05n746:2231": "yāvattena ṛṣiṇā tadāśramaṃ paryaṭatā sa dārako dṛṣṭaḥ |",
  "V05n746:2232": "sa samanvāhartuṃ pravṛttaḥ kasyāyaṃ putra iti |",
  "V05n746:2233": "yāvatpaśyatyātmānam |",
  "V05n746:2234": "tenāsau āśramapadaṃ praveśitaāpāyitaḥ poṣitaḥ saṃvardhitaḥ |",
  "V05n746:2235": "tasya mṛgasya yādṛśaṃ śiraṃ iti mṛgaśiro mṛgaśira iti saṃjñā saṃvṛttā |",
  "V05n746:2236": "apareṇa samayena sa ṛṣiḥ kālagataḥ |",
  "V05n746:2237": "mṛgaśirasā kapālākoṭanī vidyā śikṣitā |",
  "V05n746:2238": "sa kapālamākoṭya sarvaṃ vyākaroti |",
  "V05n746:2239": "yadi tāvatkhaṃkhaṭasvaro bhavati ūrdhvagāmī bhavati devopapattiṃ vyākaroti |",
  "V05n746:2240": "atha madhyobhavati ūrdhvagāmī bhavati manuṣyopapattiṃ vyākaroti |",
  "V05n746:2241": "etatsugatinimittam |",
  "V05n746:2242": "(atha) durgati nimittam |",
  "V05n746:2243": "yadi tāvadgadgadasvaro bhavati adhogāmībhavati narakopapattiṃ vyākaroti |",
  "V05n746:2244": "atha madhyasvaro bhavati adhogāmī bhavati tiryagupapattim |",
  "V05n746:2245": "atha mṛdusvaro'dhogāmī bhavati pretopapattim |",
  "V05n746:2246": "tato bhagavatā tasya vinayakālaṃ jñātvā āyuṣmānānanda uktaḥ |",
  "V05n746:2247": "gacchānanda catvāri śirāṃsyādhāya srota āpannasya sakṛdāgāmino'nāgāmino'rhataśceti |",
  "V05n746:2248": "evaṃ bhadantetyāyuṣmānānando bhagavataḥ pratiśrutaḥ |",
  "V05n746:2249": "catvāri śirāṃsyādhāya tasya ṛṣeḥ sakāśaṃ gataḥ |",
  "V05n746:2250": "vyākuruṣveti |",
  "V05n746:2251": "sa srota āpannasyeti kapālamākoṭya kathayatyayaṃ deveṣupapannaḥ |",
  "V05n746:2252": "sakdāgāmino'pyevameva |",
  "V05n746:2253": "anāgāmino'pyevameva |",
  "V05n746:2254": "arhataḥ kapālamākoṭya viṣayaṃ na jānāti na vijānāti |",
  "V05n746:2255": "tasyaitadabhavat |",
  "V05n746:2256": "bhraṣṭo'smi tasmādupadeśataḥ kim |",
  "V05n746:2257": "athavā na cāryakule prasūtaḥ |",
  "V05n746:2258": "kiṃ vā nimittāni na tādṛśāni yenāsya na jānāmi taṃ hi pracāram |",
  "V05n746:2259": "āyuṣmānānandaḥ kathayati |",
  "V05n746:2260": "na sarvavidyāsu kṛtaśramastvaṃ yenāsya jānāsi taṃ hi pracāram adhīṣva ttāvannikhilāṃ vidyām lokasya paścādvayapadekṣyasi tvamiti |",
  "V05n746:2261": "mṛgaśirāḥ kathayati |",
  "V05n746:2262": "asti kaścittvayā sarvavidyāsu kṛtāvī dṛṣṭaḥ |",
  "V05n746:2263": "sa kathayati |",
  "V05n746:2264": "asti |",
  "V05n746:2265": "tathāgato'rhatsamyak saṃbuddhaḥ sarvavidyānāṃ pāraṃgataḥ |",
  "V05n746:2266": "atha mṛgaśirā yena bhagavāṃstenopasaṃkrāntaḥ |",
  "V05n746:2267": "upasaṃkramya bhagavantamidamavocat |",
  "V05n746:2268": "tiryakpretamanuṣyadevaniraye jānāsi jantorgatim",
  "V05n746:2269": "śiṣṭaṃ nopalabhe ca sattvacaritaṃ vidyāparādhe sati |",
  "V05n746:2270": "ācakṣva tribhavārṇavasya mahato vistīrṇapāraṃ prabho",
  "V05n746:2271": "kiṃ tatsarvaparapravādivijaya śiṣṭaṃ na vijñāyate ||13 || iti ||",
  "V05n746:2272": "bhagavānāha |",
  "V05n746:2273": "ayoghanahatasyaiva jvalato jātavedasaḥ",
  "V05n746:2274": "anupūrvopaśāntasya yathā na jñāyate gatiḥ |",
  "V05n746:2275": "tathā samyag vimuktānāṃ kāmapaṅkaughatāriṇām",
  "V05n746:2276": "prajñaptaṃ vā gatirnāsti prāptānāmacalaṃ padam ||14 || iti ||",
  "V05n746:2277": "evamukte mṛgaśirā bhagavantamidamavocat |",
  "V05n746:2278": "labheyāhaṃ bhadanta svākhyāte dharmavinaye pravrajyāmupasaṃpadaṃ bhikṣubhāvaṃ careyamahaṃ bhagavato'ntike brahmacaryamiti |",
  "V05n746:2279": "tato bhagavatā pravrājita upasaṃpāditaḥ |",
  "V05n746:2280": "pravrājyopasaṃpādya yathābhiramyaṃ rājagṛhe bihṛtya yena śrāvastī tena cārikāṃ prakrāntaḥ |",
  "V05n746:2281": "anupūrveṇa cārikāṃ caran śrāvastīmanuprāptaḥ |",
  "V05n746:2282": "śrāvastyāṃ viharati pūrvārāme mṛgāramātuḥ prāsāde |",
  "V05n746:2283": "abhyavakāśe caṃkramyamāṇena nakṣatrāṇi viparītāni dṛṣṭāni |",
  "V05n746:2284": "dṛṣṭvā ca punarāyuṣmantaṃ mṛgaśira (sa)",
  "V05n746:2285": "māmantrayate |",
  "V05n746:2286": "samanvāhara mṛgaśiraḥ kiyaccireṇa devo varṣiṣyatīti |",
  "V05n746:2287": "sa kathayati |",
  "V05n746:2288": "naṣṭo'yaṃ bhadanta lokaḥ pranaṣṭo'yam |",
  "V05n746:2289": "yathā nakṣatrāṇi vyavasthitāni dvādaśabhirvarṣaiḥ |",
  "V05n746:2290": "bhagavatā nakṣatrāṇi samānyadhiṣṭhāyoktaḥ |",
  "V05n746:2291": "punarjānīṣveti |",
  "V05n746:2292": "sa kathayati |",
  "V05n746:2293": "ṣaḍbhirvarṣairevam |",
  "V05n746:2294": "bhagavatā punaḥ paryanuyukto bravīti |",
  "V05n746:2295": "pañcabhirvarṣaiḥ |",
  "V05n746:2296": "evaṃ yāvatsaprabhirdivasairiti |",
  "V05n746:2297": "tatra bhagavān bhikṣūnāmantrayatesma |",
  "V05n746:2298": "śayanāsanaṃ bhikṣavaśchanne gopayata |",
  "V05n746:2299": "adyaiva śalabhasaṃnipātena devo varṣiṣyati |",
  "V05n746:2300": "tatraye snāsyanti teṣāmutpādagaṃḍapiṭakāni na bhaviṣyantīti |",
  "V05n746:2301": "iti hi mṛgaśiro nakṣatrāṇi capalāni caṃcalānyanavasthāyīni |",
  "V05n746:2302": "jīvitamapi caṃcalamanavasthitamityevamuktaḥ |",
  "V05n746:2303": "mṛgaśirā bhagavato'bhiprasannaḥ |",
  "V05n746:2304": "tathābhiprasannena cārhatvaṃ sākṣātkṛtam |",
  "V05n746:2305": "tato vimuktiprītisukha saṃvedī gāthāṃ bhāṣate |",
  "V05n746:2306": "gatirmṛgāṇāṃ pavanamākāśaṃ pakṣiṇāṃ gatiḥ |",
  "V05n746:2307": "gatirvirāgiṇāṃ dharmo nirvāṇaṃ gatirarhatām ||15 || iti ||",
  "V05n746:2308": "aśraṣīdviśākhā mṛgāramātā bhagavān kosaleṣu janapadeṣu cārikāṃ caran śrāvastīmanuprāptaḥ śrāvastyāṃ viharatyasmākamevārāma iti |",
  "V05n746:2309": "śrutvā ca punaryena bhagavāṃstenopasaṃkrāntā |",
  "V05n746:2310": "upasaṃkramya bhagavataḥ pādau śirasā vanditvaikānte niṣaṇṇā |",
  "V05n746:2311": "ekānte niṣaṇṇāṃ viśākhāṃ mṛgāramātaraṃ bhagavāndharmyayā kathayā sandarśayati pūrvavadyāvat saṃpraharṣya tūṣṇīm |",
  "V05n746:2312": "atha viśākhā mṛgāramātā utthāyāsanādyena bhagavāṃstenāñjaliṃ praṇamya bhagavantamidamavocat |",
  "V05n746:2313": "adhivāsayatu me bhagavān śvo'ntargṛhe bhaktena sārdhaṃ bhikṣusaṃgheneti |",
  "V05n746:2314": "adhivāsayati |",
  "V05n746:2315": "bhagavānpūrvavadyāvadudakamaṇiṃ pratiṣṭhāpya |",
  "V05n746:2316": "bhagavataḥ preṣyadārikayā kālārocikayā kālamārocayati |",
  "V05n746:2317": "yāvadasau preṣyadārikā pūrvārāmaṃ gatvā paśyati bhikṣūn kavāṭa vivareṇa nagnānsnāyinaḥ |",
  "V05n746:2318": "dṛṣṭvā ca punaḥ saṃlakṣayati |",
  "V05n746:2319": "nūnamāryakāḥ prakrāntāḥ |",
  "V05n746:2320": "ebhiḥ putramoṭikā putrairājīvikairayaṃ vihāro'vaṣṭabdha iti |",
  "V05n746:2321": "sā tvaritatvaritamāgatya kathayati |",
  "V05n746:2322": "yat khalvārye jānīyā āryāḥ prakrāntāḥ |",
  "V05n746:2323": "putra moṭikāputrairājīvakairasau vihāro'vaṣṭabdha iti |",
  "V05n746:2324": "viśākhā saṃlakṣayati |",
  "V05n746:2325": "asthānamanavakāśo yadbhagavānadhivāsyābhuiktvā prakramiṣyati |",
  "V05n746:2326": "nūnamanayā bhikṣavo vinagnā dṛṣṭāiti |",
  "V05n746:2327": "tayānyaḥ kālārocakaḥ puruṣaḥ preṣitaḥ |",
  "V05n746:2328": "samayo bhadanta sajjaṃ bhaktaṃ yasye dānīṃ bhagavānkālaṃ manyata iti pūrvavadyāvad bhuktavantaṃ viditvā dhautahastamapanītapātram |",
  "V05n746:2329": "vṛddhānte niṣadya bhagavantamidamavocat |",
  "V05n746:2330": "icchāmyahaṃ bhadanta aṣṭau mahādānāni prajñāpayitum |",
  "V05n746:2331": "āgantuke dānaṃ gamike dānaṃ glāne dānaṃ glānopasthāyike dānaṃ dhruvaṃ yuvāguṃ dhruvaṃ bhaiṣajyaṃ bhikṣūṇāṃ varṣāśāṭīcīvaraṃ bhikṣuṇīnāṃ codakaśāṭikāmiti |",
  "V05n746:2332": "bhagavānāha |",
  "V05n746:2333": "kiṃ punastad viśākhe ānuśaṃsaṃ samanupabhyantī āgantuke dānaṃ dadāsi |",
  "V05n746:2334": "āgantuko bhadanda bhikṣurna gocarakuśalo bhavati na vīthīkuśalaḥ |",
  "V05n746:2335": "sa madīyaṃ piṇḍapātaṃ paribhujya gocarakuśalo bhaviṣyati vīthī kuśalaśca |",
  "V05n746:2336": "sādhu sādhu viśākhe gatametat |",
  "V05n746:2337": "kimarthaṃ samanupaśyantī gamikadānaṃ dadāsi |",
  "V05n746:2338": "gamiko bhadanta bhikṣuḥ piṇḍapātaṃ paryeṣamāṇaḥ sārthātparibhṛśyate |",
  "V05n746:2339": "yūthaparibhraṣṭo vihanyate |",
  "V05n746:2340": "sa madīyaṃ piṇḍapātaṃ paribhujya sārthānna paribhṛśyate |",
  "V05n746:2341": "nāpi yūthaparibhraṣṭo vihanyate |",
  "V05n746:2342": "sādhu śādhu viśākhe etadapi gatam |",
  "V05n746:2343": "kimarthavaśaṃ samanupaśyantī glāne dānaṃ dadāsi |",
  "V05n746:2344": "glāno bhadanta bhikṣuḥ piṇḍapātaṃ paryeṣamāṇaḥ klāmedvā kālaṃ va kuryāt |",
  "V05n746:2345": "sa madīyaṃ piṇḍapātaṃ paribhujya glānyādutthāsyati |",
  "V05n746:2346": "sukhasparśaṃ vihariṣyati |",
  "V05n746:2347": "sādhu sādhu viśākhe etadapi gatam |",
  "V05n746:2348": "kimarthavaśaṃ samanupaśthantī glānopasthāyike dānaṃ dadāsi |",
  "V05n746:2349": "glānopasthāyiko bhadanta bhikṣurātmārthaṃ piṇḍakaṃ paryeṣamāṇo glānasya kṛtyaṃ hāpayati |",
  "V05n746:2350": "sa madīyaṃ piṇḍapātaṃ paribhujya saṃpādayiṣyati |",
  "V05n746:2351": "sādhu sādhu viśākhe etadapi gatam |",
  "V05n746:2352": "kimarthavaśaṃ samanupaśyantī saṃghe dhruvayavāguṃ dadāsi |",
  "V05n746:2353": "santi bhadanta bhagavataḥ śrāvakā dīptāgnayo mandāgnayaśca |",
  "V05n746:2354": "tatra ye mandāgnayasteṣāmagnisaṃrakṣaṇaṃ ye tu dīptāgnayasteṣāṃ valopacayaḥ |",
  "V05n746:2355": "sādhu sādhu sādhu viśākhe |",
  "V05n746:2356": "etadapi gatam |",
  "V05n746:2357": "kimarthavaśaṃ samanupaśyantī saṃghe dhruvamaiṣajyaṃ dadāsi |",
  "V05n746:2358": "santi bhadanta bhagavataḥ śrāvakā bahvābādhāḥ (svalpābādhāśca)",
  "V05n746:2359": "tatra ye bāhvābādhāsteṣāṃ kṛtameva tāvat |",
  "V05n746:2360": "ye tvalpābādhāste parimujya bhūyasyā mātrayā sukhasparśaṃ vihariṣyanti |",
  "V05n746:2361": "sādhu sādhu viśākhe etadapi gatam |",
  "V05n746:2362": "kimarthavaśaṃ samanupaśyantī bhikṣuṇāṃ varṣāśāṭī cīvaraṃ dadāsi |",
  "V05n746:2363": "adyaiva mayā bhadanta preṣyadārikā kālārocikā preṣitā |",
  "V05n746:2364": "tayā bhikṣavo dṛṣṭā nagnāḥ snātum |",
  "V05n746:2365": "sā me āgatya kathayati |",
  "V05n746:2366": "āryakāḥ prakrāntāḥ putramoṭikā putrairājīvikairvihāro'vaṣṭabdha iti |",
  "V05n746:2367": "te madīyena varṣāśāṭīcīvareṇa guptāḥ snāsyanti |",
  "V05n746:2368": "sādhu sādhu viśākhe etadapi gatam |",
  "V05n746:2369": "kimarthavaśaṃ samanupaśyantī bhikṣuṇīnāmudakaśāṭikāṃ dadāsi |",
  "V05n746:2370": "eko'yaṃ bhadanta samayaḥ saṃbahulāśca bhikṣuṇyo'jiravatyāṃ nagnāḥ snānti |",
  "V05n746:2371": "tā gṛhiṇyo vipuṣpya vipuṣpya bhikṣuṇīnāmaṅgulyagreṇa guhyasthānānyupadarśayanti |",
  "V05n746:2372": "tāḥ upadarśyamānāḥ mudguvo bhavanti |",
  "V05n746:2373": "madīyayā tu udaka śāṭikayā tā guptāḥ snāsyanti |",
  "V05n746:2374": "sādhu sādhu viśākhe yāni tvayā aṣṭau puṇyakriyāvastūni samākhyātāni saṃdṛśyante etāni |",
  "V05n746:2375": "saptasvaupadhike (ṣu)",
  "V05n746:2376": "puṇyakriyāvastuṣvantargatānyetāni |",
  "V05n746:2377": "saptasvaupadhikeṣu puṇyakriyāvastuṣu (nu)",
  "V05n746:2378": "labhyaṃ puṇyasya pramāṇamudrahītumetāvatpuṇyaṃ vā puṇyaphalaṃ vā puṇyaphalavipāki veti |",
  "V05n746:2379": "apitu bahutvāt puṇyasya mahāpuṇyaḥ puṇyaskandha iti saṃkhyāṃ gacchati |",
  "V05n746:2380": "idaṃ cāhaṃ bhadanta śroṣyāmi |",
  "V05n746:2381": "amuko bhikṣuḥ sa bhagavatā pratipadyeva vyākṛtaḥ |",
  "V05n746:2382": "eṣo'pi bhikṣustrayāṇāṃ saṃyojanānāṃ prahāṇāt srota āpanno bhavatyavinipātadharmo niyataṃ saṃbodhiparāyaṇaḥ saptakṛtvo bhavaparamāḥ saptakṛtvo devāṃśca saṃghāyya saṃsṛtya duḥkhasyāntaṃ karisyatīti |",
  "V05n746:2383": "sa kadācit śrāvastīmāgamiṣyati punaśca gamiṣyati |",
  "V05n746:2384": "sa madīyamāgantukabhaktaṃ pūrvavadyāvadvarṣāśāṭīcīvaraṃ paribhokṣyati |",
  "V05n746:2385": "bhikṣuṇī ca yāvadudakaśāṭikāmiti |",
  "V05n746:2386": "śrutvā ca punaradhigamiṣyāmi prītiprāmodyamudāraṃ kuśalaṃ naiṣkramyopasaṃhitam |",
  "V05n746:2387": "amuko bhikṣuḥ bhagavatā vyākṛtaḥ |",
  "V05n746:2388": "eṣa bhikṣustrayāṇāṃ saṃyojanānāṃ prahāṇādrāgadveṣamohānāṃ ca tanutvātsakṛdāgāmī bhaviṣyati |",
  "V05n746:2389": "sakṛdimaṃ lokamāgatya duḥkhasyāntaṃ kariṣyatīti |",
  "V05n746:2390": "so'pi kadācit śrāvastīmāgamiṣyati |",
  "V05n746:2391": "sa madīyamāgantukabhaktaṃ pūrvavadyāvat varṣāśāṭūīcīvaram bhikṣuṇī codakaśāṭikāmiti |",
  "V05n746:2392": "śrutvā ca punaradhigamiṣyāmi prītiprāmodyamudāraṃ kuśalaṃ naiṣkramyopasaṃhitam |",
  "V05n746:2393": "amuko bhikṣuḥ sa bhagavatā vyākṛtaḥ |",
  "V05n746:2394": "eṣa bhikṣūḥ paṃcānāmavarabhāgīyānāṃ saṃyojanānāṃ prahāṇādanāgāmi bhaviṣyatyanāgantā punarimaṃ lokamiti |",
  "V05n746:2395": "so'pi kadācit śrāvastīmāgamiṣyati punaśca gamiṣyati |",
  "V05n746:2396": "sa madīyamāgantukabhaktaṃ pūrvavadyāvadvarṣāśāṭīcīvaraṃ bhikṣuṇī codakaśāṭikāmiti |",
  "V05n746:2397": "śrutvā ca punaradhigamiṣyāmi protiprāmodyamudāraṃ kuśalaṃ naiṣkramyopasaṃhitam |",
  "V05n746:2398": "amuko bhikṣuḥ sa bhagavatā vyākṛtaḥ |",
  "V05n746:2399": "eṣa bhikṣuḥ sarvakleśaprahāṇādarhatvaṃ sākṣātkṛtvā nirupadhiśeṣe nirvāṇadhātau pravekṣyatīti |",
  "V05n746:2400": "so'pi kadācit śrāvastīmāgamiṣyati punaśca gamiṣyati |",
  "V05n746:2401": "sa madīyamāgantukabhaktaṃ pūrvavadyāvadvarṣāśāṭīcīvaraṃ bhikṣuṇo codakaśāṭikāmiti |",
  "V05n746:2402": "śrutvā punaradhigamiṣyāmi prītipramodyamudāraṃ kuśalaṃ naiṣkramyopasaṃhitam |",
  "V05n746:2403": "atha bhagavān viśākhāṃ mṛgāramātaraṃ dharmyayā kathayā saṃdarśya samādāpya samuttejya saṃpraharṣyotthāyāsanātprakrāntaḥ |",
  "V05n746:2404": "atha bhagavān yathābhiramyaṃ śrāvastyāṃ viharati |",
  "V05n746:2405": "yena vaiśālī tena cārikāṃ prakrāntaḥ |",
  "V05n746:2406": "anupūrveṇa cārikāṃ caranvaiśālīmanuprāptaḥ |",
  "V05n746:2407": "vaiśālyāṃ viharati markaṭahradatīre kūṭāgāraśālāyām |",
  "V05n746:2408": "atha bhagavān pūrvāhṇe nivāsya pātracīvaramādāya vaiśālīṃ piṇḍāya prāvikṣat |",
  "V05n746:2409": "tena khalu samayena saṃbahulā bhikṣava ārāmadvāre aśucimrakṣitāni śayanāsanāni śocayantyātāpayanti praviṣajanti |",
  "V05n746:2410": "adrākṣīdbhagavān saṃbahulānbhikṣūn ārāmadvāre aśucimrakṣitāni śayanāsanāni śocayata ātapayataḥ praviṣajataḥ |",
  "V05n746:2411": "dṛṣṭvā ca punarasyaitadabhavat |",
  "V05n746:2412": "yadapi śrāddhā brāhmaṇagṛhapatayaḥ prapīḍya prapīḍyatvaṅmāṃsaśoṇitaṃ dānāni dadati puṇyāni kurvanti tadapi bhikṣavo mātrayā pratisaṃkhyāya paribhujanta iti viditvā vaiśālīṃ piṇḍāya caritvā kṛtabhaktakṛtyaḥ paścādbhaktapiṇḍapātapratikrāntaḥ pātracīvaraṃ pratiśāmayya pādau prakṣālya vihāraṃ prāvikṣat pratisaṃlayanāya |",
  "V05n746:2413": "atha bhagavān sāyāhne pratisaṃlayanād vyutthāya purastād bhikṣusaṃghasya prajñapta evāsane niṣaṇṇaḥ |",
  "V05n746:2414": "niṣadya bhagavān bhikṣunāmantrayate sma |",
  "V05n746:2415": "ihāhaṃ bhikṣavaḥ pūrvāhṇe nivāsya pātracīvaramādāya vaiśālīṃ piṇḍāya prāvikṣam |",
  "V05n746:2416": "adrākṣamahaṃ bhikṣavaḥ saṃbahulānbhikṣūnārāmadvāre aśucimrakṣitāni śayanāsanāni śocayata ātapayataḥ praviṣajataḥ |",
  "V05n746:2417": "dṛṣṭvā ca punarme etadabhavat |",
  "V05n746:2418": "yadapi śrāddhā brāhmaṇagṛhapatayaḥ prapīḍya prapīdya tvaṅmāṃsaśoṇitaṃ dānāni dadati puṇyāni kurvanti tadapi bhikṣavo mātrayā pratisaṃkhyāya paribhuñjate |",
  "V05n746:2419": "sādhu bhikṣavaḥ śraddhādeyasya mātrā paribhojitāyāḥ kāla (pari)",
  "V05n746:2420": "bhojitāyā vīciparibhojitāyāḥ saṃkhyāparibhojitāyā mitaparibhojitāyāḥ |",
  "V05n746:2421": "atha bhagavāñchraddhādeyasya mātrādiparibhojitānāṃ varṇaṃ bhāṣitvā bhikṣūṇāmantrayate sma |",
  "V05n746:2422": "tasmāttarhi bhikṣavo na vinā pratyāstaraṇena sāṃdhikaṃ śayanāsanaṃ paribhoktavyamaśucimrakṣitaṃ śayanāsanaṃ ca |",
  "V05n746:2423": "tatkṣaṇādeva śocayitavyamanyathā sātisāraḥ |",
  "V05n746:2424": "atha bhagavānpūrvāhṇe nivāsya pātracīvaramādāya vaiśālīṃ piṇḍāya prāvikṣadāyuṣmatānandena paścācchramaṇena |",
  "V05n746:2425": "adrākṣīd bhagavānanyataraṃ puruṣaṃ kālakapṛṣṭham |",
  "V05n746:2426": "dūrādeva dṛṣṭvā ca punarāṣyumantamānandamāmantrayate |",
  "V05n746:2427": "paśyasi tvamānanda etaṃ puruṣaṃ kālakapṛṣṭham |",
  "V05n746:2428": "evaṃ bhadanta |",
  "V05n746:2429": "eṣa ānanda puruṣaḥ kāśyapasya samyak saṃbuddhasya pravacane pravrajita āsīt |",
  "V05n746:2430": "tatrānena sāṃdhikaṃ śayanāsanaṃ kalyapratyāstaraṇena malapratyāstaraṇena paṭṭikāṃ surucikāṃ loḍhakaṃ kṛtvā paribhuktam |",
  "V05n746:2431": "tasya karmaṇo vipākena pañcajanmaśatāni kālakapṛṣṭho jātaḥ |",
  "V05n746:2432": "yāvadetarhyapi kālakapṛṣṭho jāta iti |",
  "V05n746:2433": "viditvā vaiśālīṃ piṇḍāya caritvā pūrvavadyāvatpratisaṃlayanād vyutthāya purastādbhikṣusaṃghasya prajñapta evāsane niṣaṇṇaḥ |",
  "V05n746:2434": "niṣadya bhagavān bhikṣunāmāṃtrayate sma |",
  "V05n746:2435": "adyāhaṃ bhikṣavaḥ pūrvāhṇe nivāsya pātracīvaramādāya vaiśālīṃ piṇḍāya praviṣṭaḥ |",
  "V05n746:2436": "tatrāhamadrākṣaṃ puruṣaṃ kālakapṛṣṭham |",
  "V05n746:2437": "sa kāśyapasya samyak saṃbuddhasya pravacane bhikṣurāsīt |",
  "V05n746:2438": "tatrānena sāṃdhikaṃ śayanāsanaṃ kalpapratyāstaraṇena pūrvavadyāvatpañca janmaśatāni kālaka pṛṣṭho jātaḥ |",
  "V05n746:2439": "tasmāttarhi bhikṣavodyāgreṇa na bhikṣuṇā kalpapratyāstaraṇena sāṃghikaṃ śayanāsanaṃ paribhoktavyam |",
  "V05n746:2440": "paribhuṃkte |",
  "V05n746:2441": "sātisāraḥ |",
  "V05n746:2442": "api tu dvābhyāṃ pratyāstaraṇābhyāṃ paribhoktavyaṃ ghanena vā ekapuṭena |",
  "V05n746:2443": "pailottike na vā dvipuṭena |",
  "V05n746:2444": "bhīkṣavaścitropacitrāṇi pratyāstaraṇāni dhārayanti dīrghadaśāni |",
  "V05n746:2445": "brāhmaṇagṛhapatayo'vadhyāyanti kṣipanti vivācayanti |",
  "V05n746:2446": "bhagavānāha |",
  "V05n746:2447": "nīlaṃ kardamaṃ kaṣāyaṃ vā pratyāstaraṇam śastralūnaṃ kṛtvā dhārayitavyam |",
  "V05n746:2448": "anyathā sātisāraḥ |",
  "V05n746:2449": "(bhikṣavaḥ kaṇḍūro)",
  "V05n746:2450": "geṇa bādhyante |",
  "V05n746:2451": "tasya cīvarakāṇi pūyaśoṇiyopaliptāni durgandhitāni mākṣikākīrṇāni |",
  "V05n746:2452": "sa piṇḍapātaṃ praviṣṭaḥ |",
  "V05n746:2453": "taṃ dṛṣṭvā brāhmaṇagṛhapatayo'vadhyāyanti kṣipanti vivācayanti |",
  "V05n746:2454": "etatprakaraṇaṃ bhikṣavo bhagavata ārocayanti |",
  "V05n746:2455": "bhagavānāha |",
  "V05n746:2456": "tasmādanujānāmi |",
  "V05n746:2457": "kaṇḍūpracchādanaṃ dhārayitavyam |",
  "V05n746:2458": "pañcabhiḥ ṣaḍbhirvā divasaiḥ śocayitavyam |",
  "V05n746:2459": "anyathā sātisāraḥ |",
  "V05n746:2460": "bhikṣavaḥ kuṣṭharogeṇa bādhyante |",
  "V05n746:2461": "te sāṃdhikāni śayanāsanāni paribhuñjate |",
  "V05n746:2462": "prāsādeṣu puṣkariṇyāṃ dvārakoṣṭhake pariṣaṇḍāyāṃ caṃkrameṣu saṃsthānavṛkṣeṣu tiṣṭhanti |",
  "V05n746:2463": "durgandhāna makṣikābhirākīrṇān tāndṛṣṭvā brāhmaṇagṛhapatayo'vadhyāyanti kṣipanti vivācayanti |",
  "V05n746:2464": "etatprakaraṇaṃ bhikṣavo bhagavata ārocayanti |",
  "V05n746:2465": "bhagavānāha |",
  "V05n746:2466": "kuṣṭharogābhibhūtasyāhaṃ bhikṣavo bhikṣorāsamudācārikāndharmānprajñāpayiṣyāmi |",
  "V05n746:2467": "kuṣṭharogābhibhūtena bhikṣuṇā sāṃdhikaṃ śayanāsanaṃ laya naṃ ca na paribhoktavyam |",
  "V05n746:2468": "prāsādādiṣu yathāparikīrtiteṣu sthāneṣu sthātavyam |",
  "V05n746:2469": "sāṃdhikī prasrāvakuṭī varcaḥkuṭīḥ ca na praveṣṭavyā |",
  "V05n746:2470": "pratigupte sthāne saṃghena tasya vāso devaḥ |",
  "V05n746:2471": "upasthānaṃ ca kartavyam |",
  "V05n746:2472": "kuṣṭharogābhibhūto bhikṣuryathāprajñaptānāsamudācārikāndharmānna samādāya vartate saṃgho vā sātisāro bhavati |",
  "V05n746:2473": "āyuṣmānudālī buddhaṃ bhagavantaṃ pṛcchati |",
  "V05n746:2474": "labhyaṃ bhadantaṃ sugatacīvaramatirekacīvarakalpena dhārayitum |",
  "V05n746:2475": "na labhyamudālin |",
  "V05n746:2476": "labhyaṃ bhadanta kauśeyaṃ cīvaraṃ tricīvarādhīṣṭhānena atirekacīvarādhiṣṭhānena dhārayitum |",
  "V05n746:2477": "labhyamudālin yatheṣṭhataḥ |",
  "V05n746:2478": "evaṃ pūrṇakaṃ śāṇakaṃ labhyam | uddānam |",
  "V05n746:2479": "bhāṅgeyaṃ keśacīvaraṃ nāgnyaṃ keśalucanaṃparṇaśāṭīm |",
  "V05n746:2480": "ajinaṃ sāntarottaraṃ tirīṭimaṅganīlakam ||16 ||",
  "V05n746:2481": "śrāvastyāṃ ṣidānam |",
  "V05n746:2482": "athānyatamo bhikṣuryena bhagavāṃstenopasaṃkrāntaḥ |",
  "V05n746:2483": "upasaṃkramya bhagvataḥ pādau śirasā vanditvaikānte asthāt |",
  "V05n746:2484": "ekāntasthitaḥ sa bhikṣurbhagavantamidamavocat |",
  "V05n746:2485": "icchāmyahaṃ bhadanta bhāṅgeyaṃ cīvaraṃ dhārayitum |",
  "V05n746:2486": "bhagavānāha |",
  "V05n746:2487": "tīrthikadhvaja eṣa mohapuruṣaḥ yaduta bhāṅgeya cīvaram |",
  "V05n746:2488": "tasmānna bhikṣuṇā bhāṅgeyaṃ cīvaraṃ dhārayitavyam |",
  "V05n746:2489": "dhārayati |",
  "V05n746:2490": "sātisāro bhavati |",
  "V05n746:2491": "aparo bhikṣurgatvā bhagavantamidamavocat |",
  "V05n746:2492": "icchāmyahaṃ bhadanta keśacīvaraṃ dhārayitum |",
  "V05n746:2493": "bhagavānāha |",
  "V05n746:2494": "tīrthikadhvaja eṣa mohapuruṣaḥ |",
  "V05n746:2495": "pūrvavadyāvatsātisāro bhavati |",
  "V05n746:2496": "aparo bhikṣurbhagavantamidamavocat |",
  "V05n746:2497": "icchāmyahaṃ bhadamtaṃ nāgnyaṃ samādātum |",
  "V05n746:2498": "bhagavānāha |",
  "V05n746:2499": "tīrthikadhvaja eṣa mohapuruṣaḥ yaduta nāgnyam |",
  "V05n746:2500": "api tu tricīvaraṃ mayānujñātaṃ kimarthaṃ nāgnyaṃ samādadāsi |",
  "V05n746:2501": "tasmānna bhikṣuṇa nāgnyaṃ samādātavyam |",
  "V05n746:2502": "samādadāti |",
  "V05n746:2503": "āpadyate sthūlātyayaḥ |",
  "V05n746:2504": "atha sa bhikṣurnāgnyamalabhamānaḥ śikṣāṃ pratyākhyāya hānāyāvṛttaḥ bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ |",
  "V05n746:2505": "paśya bhadantāsau bhikṣurnāgnyamalabhamānaḥ śikṣāṃ pratyākhyāta hānāyāvṛttaḥ |",
  "V05n746:2506": "bhagavānāha |",
  "V05n746:2507": "na bhikṣava etarhi yathā atīte'pyadhvani ahrīkyadoṣād dārikāṃ na labdhavāṃstacchrūyatām |",
  "V05n746:2508": "bhūtapūrvaṃ bhikṣavo dhṛtarāṣṭro nāma haṃsarājo babhūva |",
  "V05n746:2509": "tasya duhitā svayaṃvarāvatīrṇā |",
  "V05n746:2510": "śrutvā nānādigdeśanivāsinaḥ pakṣiṇaḥ sannipatitāḥ |",
  "V05n746:2511": "ekaikaḥ saṃlakṣayati māṃ varayiṣyatīti |",
  "V05n746:2512": "tayā dārikayā mayūro dṛṣṭaḥ |",
  "V05n746:2513": "sā kathayati |",
  "V05n746:2514": "eṣa mama bharteti |",
  "V05n746:2515": "tasyāparaiḥ samākhyātam |",
  "V05n746:2516": "tvamanayā vṛta iti |",
  "V05n746:2517": "sa kalāpaṃ pūrvīkṛtya nartitumārabdhaḥ |",
  "V05n746:2518": "sa dhṛtarāṣṭreṇa dṛṣṭaḥ |",
  "V05n746:2519": "kathayati |",
  "V05n746:2520": "kimarthamayaṃ nṛtyatīti |",
  "V05n746:2521": "aparaiḥ samākhyātam |",
  "V05n746:2522": "tava duhitā vṛtā iti |",
  "V05n746:2523": "sa kathayati |",
  "V05n746:2524": "hrīvyapatrāpyaviyukto'yaṃ nāhamasmai duhitaraṃ dadāmīti |",
  "V05n746:2525": "sa śrutvā mayūro dhṛtarāṣṭrasakāśaṃ gatvā gāthāṃ bhāṣate |",
  "V05n746:2526": "svaro manojño ruciraśca varṇo vyāmapramāṇāni ca varhakāṇi |",
  "V05n746:2527": "grīvā ca vaidūryamaṇeḥ samānā dadāsi kasmānna bhavān sutāṃ me ||17 ||",
  "V05n746:2528": "dhṛtarāṣṭraḥ prāha |",
  "V05n746:2529": "svaro manojño ruciraśca varṇo vyāmapramāṇāni ca varhakāṇi |",
  "V05n746:2530": "grīvā ca vaidūryamaṇeḥ samānā ahrīkyadoṣāttu na te dadāmi ||18 || iti ||",
  "V05n746:2531": "kiṃ manyadhe bhikṣavaḥ |",
  "V05n746:2532": "yo'sau mayūraḥ eṣa evāsau bhikṣustena kālena tena samayena |",
  "V05n746:2533": "tadāpyeṣa ahrīkyadoṣād dārikāmalabhamāno duḥkhī durmanā pakṣigaṇamadhyādavakrāntaḥ |",
  "V05n746:2534": "etarhyapyasau nāgnyamalabhamāno duḥkhī durmanā bhikṣusaṃghamadhyātprakrāntaḥ |",
  "V05n746:2535": "aparo'pi bhikṣurbhagavantamidamavocat |",
  "V05n746:2536": "icchāmyahaṃ bhadanta keśān luṃcitum |",
  "V05n746:2537": "bhagavānāha |",
  "V05n746:2538": "muṇḍanaṃ mayā samanujñātam |",
  "V05n746:2539": "kasmāttvaṃ keśān luṃcasi |",
  "V05n746:2540": "tīrthikadhṛta eṣa mohapuruṣaḥ yaduta keśaluṃcanam |",
  "V05n746:2541": "tasmānna hi bhikṣuṇā keśā luṃcitavyāḥ |",
  "V05n746:2542": "luṃcati |",
  "V05n746:2543": "satisāro bhavati |",
  "V05n746:2544": "aparo'pi bhikṣurbhagavantamidamavocat |",
  "V05n746:2545": "icchāmyahaṃ bhadanta parṇaśāṭikāṃ dhārayitum |",
  "V05n746:2546": "bhagavānāha |",
  "V05n746:2547": "tīrthikadhṛtametanmohapuruṣaḥ |",
  "V05n746:2548": "pūrvavadyāvatsārisāro bhavati |",
  "V05n746:2549": "aparo'pi bhikṣurbhagavantamidamavocat |",
  "V05n746:2550": "icchāmyahaṃ bhadanta ajinaṃ dhārayitum |",
  "V05n746:2551": "bhagavānāha |",
  "V05n746:2552": "tīrthikadhvajametanmohapuruṣaḥ yaduta ajinam |",
  "V05n746:2553": "dhārayati pūrvavadyāvatsātisāro bhavati |",
  "V05n746:2554": "aparo'pi bhirkṣurbhagavantamidamavocat |",
  "V05n746:2555": "icchāmyahaṃ bhadanta sāntarottareṇa cīvareṇa yāpayitum |",
  "V05n746:2556": "tricīvaraṃ mayā mohapuruṣa samanujñātam |",
  "V05n746:2557": "kasmāttvaṃ sāntarottareṇa yāpayasi |",
  "V05n746:2558": "tasmānna bhikṣuṇā sāntarottareṇa cīvareṇa yāpayitavyam |",
  "V05n746:2559": "yāpayati |",
  "V05n746:2560": "sātisāro bhavati |",
  "V05n746:2561": "aparo'pi bhikṣurbhagavantamidamavocat |",
  "V05n746:2562": "icchāmyahaṃ bhadanta tirīṭīṃ dhārayitum |",
  "V05n746:2563": "tirīṭi iti valkalaḥ |",
  "V05n746:2564": "bhagavānāha |",
  "V05n746:2565": "tīrthikadhvaja eṣa pūrvavadyāvat sātisāro bhavati |",
  "V05n746:2566": "aparo'pi bhikṣurbhagavantamidamavocat |",
  "V05n746:2567": "icchāmyahaṃ bhadanta aṃganāḍikāṃ dhārayitum |",
  "V05n746:2568": "bhagavānāha |",
  "V05n746:2569": "āgārikadharmastarhyeṣāho mohapuruṣa yadutāṅganāḍi (kā) |",
  "V05n746:2570": "pūrvavadyāvatsātisāro bhavati |",
  "V05n746:2571": "aparo'pi bhikṣurbhagavantamidamavocat |",
  "V05n746:2572": "icchāmyahaṃ bhadanta sarvanīlaṃ cīvaraṃ dhārayitum |",
  "V05n746:2573": "bhagavānāha |",
  "V05n746:2574": "āgārikā hyenaṃ dhārayanti tasmānna bhikṣuṇā sarvanīlaṃ cīvaraṃ dhārayitavyam |",
  "V05n746:2575": "pūrvavadyāvat sātisāro bhavati |",
  "V05n746:2576": "evaṃ sarvapītaṃ sarvalohitamavadātaṃ na kalpayatyeva |",
  "V05n746:2577": "uddānam |",
  "V05n746:2578": "dīrghadaśaṃ channadaśaṃ kambukoṣṇīṣaveṣṭanam |",
  "V05n746:2579": "kūtapamuṣṭrakambalaṃ plīhakānandaḥ sāntarottaram ||19 ||",
  "V05n746:2580": "aparo'pi bhikṣurbhagavantamidamavocat |",
  "V05n746:2581": "icchāmyahaṃ bhadanta dīrghadaśaṃ cīvaraṃ dhārayitum |",
  "V05n746:2582": "bhagavānāha |",
  "V05n746:2583": "tīrthikadhvajaḥ pūrvavadyāvat sātisāro bhavati |",
  "V05n746:2584": "aparo'pi bhikṣurbhagavantamidamavocat |",
  "V05n746:2585": "icchāmyahaṃ bhadanta channadaśaṃ cīvaraṃ dhārayitum |",
  "V05n746:2586": "bhagavānāha |",
  "V05n746:2587": "tīrthikadhvaja eṣa mohapuruṣa pūrvavadyāvat sārisāro bhavati |",
  "V05n746:2588": "aparo'pi bhikṣurbhagavantamidamavocat |",
  "V05n746:2589": "icchāmyahaṃ kambukaṃ dhārayitum |",
  "V05n746:2590": "bhagavānāha |",
  "V05n746:2591": "āgārikadhvaja eṣa mohapurusaḥ pūrvavadyāvat sātisāro bhavati |",
  "V05n746:2592": "aparo'pi bhikṣurbhagavantamidamavocat |",
  "V05n746:2593": "icchāmyahaṃ bhadanta uṣṇīṣaṃ dhārayitum |",
  "V05n746:2594": "bhagavānāha |",
  "V05n746:2595": "āgārikadhvaja eṣa mohapuruṣaḥ pūrvavadyāvat sātisāri bhavati |",
  "V05n746:2596": "aparo'pi bhikṣurbhagavantamidamavocat |",
  "V05n746:2597": "icchāmyahaṃ bhadanta śiroveṣṭanaṃ dhārayitum |",
  "V05n746:2598": "bhagavānāha |",
  "V05n746:2599": "āgārikadhvaja eṣa mohapuruṣaḥ pūrvavadyāvat sātisāro bhavati |",
  "V05n746:2600": "aparo'pi bhikṣurbhagavantamidamavocat |",
  "V05n746:2601": "icchāmyahaṃ bhadanta kutapaṃ dhārayitum |",
  "V05n746:2602": "bhagavānāha |",
  "V05n746:2603": "āgārikadhvaja eṣaḥ pūrvavat sārisāro bhavati |",
  "V05n746:2604": "aparo'pi bhikṣurbhagavantamidamavocat |",
  "V05n746:2605": "icchāmyahaṃ bhadanta uṣṭrakambalaṃ dhārayitum |",
  "V05n746:2606": "bhagavānāha |",
  "V05n746:2607": "āgārikadhvaja eṣaḥ pūrvavadyāvat sātisāro bhavati |",
  "V05n746:2608": "āyuṣmān plīhakānandaḥ anyatamasminnabhikṣuke āvāse akavāṭake varṣā upagataḥ |",
  "V05n746:2609": "tasya bahirnigatasya saṃghāṭyupahṛtā |",
  "V05n746:2610": "etadyāvadbhagavānāha |",
  "V05n746:2611": "na bhikṣuṇā abhikṣuke āvāse akavāṭake varṣā upagantavyam |",
  "V05n746:2612": "na ca vinā saṃghāṭyā kkacid gantavyā |",
  "V05n746:2613": "gacchati |",
  "V05n746:2614": "sātisāro bhavati |",
  "V05n746:2615": "āyuṣmān plīhakānando glānaḥ |",
  "V05n746:2616": "tasyāyuṣmānānando glānopasthāyakaḥ |",
  "V05n746:2617": "devaśca varṣitumārabdhaḥ |",
  "V05n746:2618": "sa notsahate saṃghāṭīṃ prāvṛtya gantum |",
  "V05n746:2619": "bhagavānāha |",
  "V05n746:2620": "sāntarottareṇa gantavyam |",
  "V05n746:2621": "api tu saṃghāṭyā paṃcopanikṣepaṇakalpā |",
  "V05n746:2622": "sabhikṣuka āvāsaḥ sakavāṭaḥ |",
  "V05n746:2623": "devo varṣati |",
  "V05n746:2624": "varṣāśaṅke ca |",
  "V05n746:2625": "nadīpāraṃ vā gantukāmo bhavati |",
  "V05n746:2626": "āstīrṇaḥ kaṭhina āvāso bhavati |",
  "V05n746:2627": "saṃghena sammatirdattā bhavati |",
  "V05n746:2628": "antaroddānam |",
  "V05n746:2629": "vārṣika-śramaṇoddeśā utpādenāpi ca dvayam |",
  "V05n746:2630": "kulopakāśca kaukṛtyaṃ saṃghalābhena tasya tat ||20 ||",
  "V05n746:2631": "uktaṃ bhagavatā bhikṣūṇāṃ cīvarapāto deya iti |",
  "V05n746:2632": "bhikṣavaḥ saṃghapravārita eva janapade cārikāṃ prakrāmanti |",
  "V05n746:2633": "teṣāṃ na kaścillābhaṃ gṛhṇāti |",
  "V05n746:2634": "bhagavānāha |",
  "V05n746:2635": "bhikṣumavalokayitvā gantavyaṃ yo'sya lābhaṃ gṛhṇāti |",
  "V05n746:2636": "apare'pi bhikṣava anavalokitā evaṃ gṛhṇanti |",
  "V05n746:2637": "bhikṣūṇāṃ parasparaṃ virodho bhavati |",
  "V05n746:2638": "bhagavānāha |",
  "V05n746:2639": "na bhikṣuṇā anavalokitena lābho grahītavyaḥ |",
  "V05n746:2640": "gṛhṇāti |",
  "V05n746:2641": "sātisāro bhavati |",
  "V05n746:2642": "apare'pi bhikṣavaḥ avalokitā api pratijñāya na gṛhṇanti |",
  "V05n746:2643": "bhagavānāha |",
  "V05n746:2644": "te sarvaṃ dāpyāḥ |",
  "V05n746:2645": "śrāmaṇerāṇāṃ prakrāntānāṃ na kaścillābhaṃ gṛhṇāti |",
  "V05n746:2646": "bhagavānāha |",
  "V05n746:2647": "teṣāmācāryopādhyāyairgrahītavyam |",
  "V05n746:2648": "bhikṣavaḥ kulābhaṃ bhājayanti |",
  "V05n746:2649": "viprakāntānāṃ nānuprayacchanti kulābha iti kṛtvā |",
  "V05n746:2650": "bhagavānāha |",
  "V05n746:2651": "ye'valokitāstairgrahītavyam |",
  "V05n746:2652": "apare'navalokyaiva gatāḥ |",
  "V05n746:2653": "teṣāṃ na kaścit gṛhṇāti |",
  "V05n746:2654": "bhikṣavaḥ kaukṛtyena na gṛhṇanti |",
  "V05n746:2655": "bhagavānāha |",
  "V05n746:2656": "mrahītavyam |",
  "V05n746:2657": "nātra kaukṛtyaṃ karaṇīyam |",
  "V05n746:2658": "aparaṃ naiva śakyate bhājayitumalpaṃ kṛtvā |",
  "V05n746:2659": "bhagavānāha |",
  "V05n746:2660": "anyena miśrīkṛtya vihārasthairbhājayitavyam |",
  "V05n746:2661": "nātra kaukṛtyaṃ karaṇīyam |",
  "V05n746:2662": "kulābhamavalokito na gṛhṇāti |",
  "V05n746:2663": "pañca paṇānupādāya sphuṭaṃ dāpayitavyam |",
  "V05n746:2664": "anyatamasmin karvaṭake gṛhapatiḥ |",
  "V05n746:2665": "tena vihāraḥ kāritaḥ |",
  "V05n746:2666": "tatra yadi bhikṣuśataṃ prativasati paṭakaśataṃ dadāti |",
  "V05n746:2667": "evaṃ yāvadeko'pi bhikṣuḥ prativasati paṭakaśatameva dadāti |",
  "V05n746:2668": "yāvadapareṇa samayena tasminneva vihāre dvau mahallau varṣoṣitau |",
  "V05n746:2669": "tena gṛhapatinā paṭakaśataṃ preṣitam |",
  "V05n746:2670": "to gṛhītvā parasparaṃ vicārayataḥ |",
  "V05n746:2671": "ekaḥ kathayati saṃghasyāyaṃ lābhaḥ pratipadyata iti |",
  "V05n746:2672": "dvitīyaḥ kathayati asmākameva prāpadyata iti |",
  "V05n746:2673": "yadyeva gṛhāṇa |",
  "V05n746:2674": "sa kathayati |",
  "V05n746:2675": "mā parasparavirodhaḥ syāt |",
  "V05n746:2676": "yāvadekenāpi na gṛhītam |",
  "V05n746:2677": "tau punarvicārayataḥ |",
  "V05n746:2678": "kathamatra pratipattavyam |",
  "V05n746:2679": "ekaḥ kathayati |",
  "V05n746:2680": "bhikṣavaḥ āhūyantām |",
  "V05n746:2681": "taiḥ saha bhājayiṣyāmaḥ |",
  "V05n746:2682": "dvitīyaḥ kathayati |",
  "V05n746:2683": "evaṃ bhavatu |",
  "V05n746:2684": "ko gacchatu |",
  "V05n746:2685": "yo navakaḥ |",
  "V05n746:2686": "ko vastrāṇi gopāyati |",
  "V05n746:2687": "yo navakaḥ |",
  "V05n746:2688": "na śakyamevam yo navakaḥ sa gacchatu yo vṛddhaḥ sa vastrāṇi gopāyatu |",
  "V05n746:2689": "evaṃ bhavatu |",
  "V05n746:2690": "navakaḥ śrāvastīṃ gato bhikṣuṇāmānayanāya |",
  "V05n746:2691": "ācaritaṃ ṣaḍvargikāṇām |",
  "V05n746:2692": "aśūnyaṃ jetavanadvāramanyatamānyatamena ṣaḍvargikeṇa |",
  "V05n746:2693": "upanando jetavanadvāre tiṣṭhati |",
  "V05n746:2694": "tenāsau dūrata eva dṛṣṭo bakākāraśirāḥ pralambabhrūḥ |",
  "V05n746:2695": "sa saṃlakṣayati |",
  "V05n746:2696": "ko'pyayaṃ sthaviro bhikṣurāgacchati |",
  "V05n746:2697": "pratyudgacchāmīti |",
  "V05n746:2698": "sa pratyudagataḥ |",
  "V05n746:2699": "svāgataṃ svāgataṃ sthavira |",
  "V05n746:2700": "vande ācārya |",
  "V05n746:2701": "sa saṃlakṣayati |",
  "V05n746:2702": "nāyamācāryaṃ jānīte nāpyupādhyāyam |",
  "V05n746:2703": "mahallo'yamiti viditvā kathayati |",
  "V05n746:2704": "sālohita kutastvamāgacchasi |",
  "V05n746:2705": "amukasmātkarvaṭakāt |",
  "V05n746:2706": "kiṃ tatra vihāraḥ |",
  "V05n746:2707": "vihāraḥ |",
  "V05n746:2708": "kimasau vihāra āhosvidvighātaḥ |",
  "V05n746:2709": "tena yathāvṛttaṃ vistareṇa samākhyātam |",
  "V05n746:2710": "tvaṃ kimarthamāgataḥ |",
  "V05n746:2711": "bhojanāya bhikṣūnnayāmi |",
  "V05n746:2712": "yadyevamahameva yuṣmākamanukampārthaṃ gacchāmi |",
  "V05n746:2713": "ācārya śobhanam |",
  "V05n746:2714": "upanandaḥ saṃlakṣayati |",
  "V05n746:2715": "yadyayaṃ matsakāśādanyatra gamiṣyati mahājanapratisaṃviditaṃ kariṣyati |",
  "V05n746:2716": "surakṣitaḥ kartavya iti |",
  "V05n746:2717": "sa tena pratiśāmitaḥ |",
  "V05n746:2718": "akālapānako dattaḥ |",
  "V05n746:2719": "kathāsaṃlāpena tāvadvidhārito yāvadvikālībhūtam |",
  "V05n746:2720": "śayyā śobhanā prajñaptā |",
  "V05n746:2721": "pādaśaucaṃ pādamrakṣaṇaṃ ca dattam |",
  "V05n746:2722": "tāvaccāvasthito yāvanmiddhamavakrāntam |",
  "V05n746:2723": "tata upanandena sā rātriḥ kṛcchreṇātināmitā |",
  "V05n746:2724": "mā mantrasrāvaḥ syāditi |",
  "V05n746:2725": "tataḥ sa rātramevotthāya sālohitamādāya tvaritatvaritaṃ saṃprasthitaḥ |",
  "V05n746:2726": "anupūrveṇa karvaṭakamanuprāptaḥ |",
  "V05n746:2727": "tatastena dvitīyena sālohitena vihārasthena svāgatavādasamudācāreṇa samudācarya viśrāmitaḥ |",
  "V05n746:2728": "atha trayo'pi janā ekasmin sthāne niṣaṇṇāḥ |",
  "V05n746:2729": "upanandaḥ kathayati |",
  "V05n746:2730": "bhājayāmo lābhaṃ sthavirāḥ |",
  "V05n746:2731": "bhājayāmaḥ |",
  "V05n746:2732": "upanandenaiko mahalla uktaḥ |",
  "V05n746:2733": "sālohita tvaṃ bhājaya |",
  "V05n746:2734": "sthavira nāhaṃ bhājayāmi |",
  "V05n746:2735": "kimartham |",
  "V05n746:2736": "mā me pratyavāyaḥ syāt |",
  "V05n746:2737": "dvitīyo'pyuktaḥ |",
  "V05n746:2738": "sālohita tvaṃ bhājaya |",
  "V05n746:2739": "so'pyevameva kathayati |",
  "V05n746:2740": "upanandaḥ kathayati |",
  "V05n746:2741": "yuvāṃ pratyavāyabhīrukau kimicchathaḥ |",
  "V05n746:2742": "upananda ūrdhvapādovāṅmukhe narakaṃ gamiṣyatīti |",
  "V05n746:2743": "upanandaḥ saṃlakṣayati |",
  "V05n746:2744": "sālohitāvetau mahallau bhettavyāviti |",
  "V05n746:2745": "tatastayordhruvapracāraṃ kalpakāraṃ pṛṣṭvā ekasya sakāśamupasaṃkramya pṛcchati |",
  "V05n746:2746": "sālohita tvayātra kiṃ kṛtam |",
  "V05n746:2747": "sthavira nityaṃ mayā vihāraḥ siktaḥ saṃmṛṣṭaḥ sukumārī gomayakārṣī datteti |",
  "V05n746:2748": "sālohita yadi secanena saṃmārjanena vā lābho labhyeta upanandaḥ sarvavihārānsiñcet saṃmārjayecca |",
  "V05n746:2749": "api tu yo'tra lābhaḥ saṃpannaḥ sa tasyānyasya sālohitasyānubhāvāt |",
  "V05n746:2750": "so'sminvihāre kālānukālaṃ dharmaśravaṇaṃ dadāti |",
  "V05n746:2751": "dharmaśravaṇārthinyo devatā autsukyamāpannāḥ |",
  "V05n746:2752": "ye'tra lābhasampannāḥ |",
  "V05n746:2753": "tatastasyānubhā (vā)",
  "V05n746:2754": "dayaṃ lābhaḥ sampannaḥ |",
  "V05n746:2755": "yamasau dadāti (saḥ)",
  "V05n746:2756": "grahītavyo no tu vicārayitavyaḥ |",
  "V05n746:2757": "sa tenābhyāhata iti pratibhinnastūṣṇīmavasthitaḥ |",
  "V05n746:2758": "tato dvitīyasya sakāśamupasaṃkramya kathayati |",
  "V05n746:2759": "sālohita tvayātra kiṃ kṛtam |",
  "V05n746:2760": "sthavira mayātra kālānukālaṃ dharmaśravaṇaṃ dattam |",
  "V05n746:2761": "sālohita yadi dharmaśravaṇena lābho labhyeta upanandastiṣṭhan gacchanniṣaṇṇo nipannaḥ sarvakālaṃ dharmaṃ deśayet |",
  "V05n746:2762": "yaḥ kaścidayaṃ lābhaḥ sampannaḥ sarvo'sau tasyānyasya sālohitasyāmubhāvāt |",
  "V05n746:2763": "tenāyaṃ vihāro nityakālaṃ siktaḥ saṃmṛṣṭaḥ sukumārī gomayakārṣītu pradattā |",
  "V05n746:2764": "uktaṃ bhadanta bhagavatā pañcānuśaṃsāḥ saṃmārjane |",
  "V05n746:2765": "katame pañca |",
  "V05n746:2766": "ātmanaścittaṃ prasīdati |",
  "V05n746:2767": "parasya cittaṃ prasīdati |",
  "V05n746:2768": "devatā āttamanaso bhavanti |",
  "V05n746:2769": "prāsādikasaṃvartanīyaṃ kuśalamūlamupacinoti |",
  "V05n746:2770": "kāyasya bhedāt sugatau svargaloke devaṣupapadyata iti |",
  "V05n746:2771": "tadatra vihāre saṃmārjanena dānapatayo'bhiprasannāḥ |",
  "V05n746:2772": "devatā cāttamanasaḥ saṃvṛttāḥ |",
  "V05n746:2773": "tenātra lābhasaṃpannāḥ |",
  "V05n746:2774": "atastasyānubhāvādayaṃ lābhaḥ sampannaḥ |",
  "V05n746:2775": "yamasau dadāti sa grahītavyo no tu vicārayitavya iti |",
  "V05n746:2776": "so'pyabhyāhataḥ pratibhinnastūṣṇīmavasthitaḥ |",
  "V05n746:2777": "tau niṣpratibhātau kṛtvā kathayati |",
  "V05n746:2778": "sālohitāvastyanya upāyaḥ |",
  "V05n746:2779": "jñaptiṃ kṛtvā bhājayāmaḥ |",
  "V05n746:2780": "jñaptikarmākopyamuktaṃ bhagavateti |",
  "V05n746:2781": "tau pūrvamevābhyāhatau kathayataḥ |",
  "V05n746:2782": "sthavira yathecchasi tathā kuruṣveti |",
  "V05n746:2783": "tata upanandena trayo bhāgāḥ kṛtāḥ |",
  "V05n746:2784": "dvayorbhāgayormadhye svayaṃ niṣaṇṇaḥ tayordvayormadhye ekaṃ bhāgaṃ sthāpayitvā jñaptiṃ kartumārabdhaḥ |",
  "V05n746:2785": "śṛṇutaṃ yuvāṃ sālohito dvo |",
  "V05n746:2786": "ayamekaḥ |",
  "V05n746:2787": "imau dvau |",
  "V05n746:2788": "ahameka eva tattrayamityeṣā |",
  "V05n746:2789": "jñaptiḥ |",
  "V05n746:2790": "tatu dvau bhāgāvātmanā gṛhītvā tayoreko dattaḥ |",
  "V05n746:2791": "(tau kathayataḥ)",
  "V05n746:2792": "sthavira sa evāsmākaṃ kaliḥ saṃvṛttaḥ |",
  "V05n746:2793": "tvamevāsmākaṃ bhājaya |",
  "V05n746:2794": "sa bhājayitumārabdhaḥ |",
  "V05n746:2795": "tatrāpyekaḥ paṭako'tiriktaḥ |",
  "V05n746:2796": "tamapyādāya paṭakānāṃ bhāraṃ baddhvā saṃprasthitaḥ |",
  "V05n746:2797": "tato'nupūrveṇa śrāvastīmanuprāptaḥ |",
  "V05n746:2798": "bhikṣubhirdṛṣṭa uktaśca |",
  "V05n746:2799": "bhadantopananda kastvayā paścācchirāśayano dṛṣṭaḥ |",
  "V05n746:2800": "tena yathāvṛttaṃ vistareṇa samākhyātam |",
  "V05n746:2801": "te kathayanti |",
  "V05n746:2802": "kalpate tavaivaṃ kartum |",
  "V05n746:2803": "amitrāṇāṃ pādaṃ gale dattvā etatprakaraṇaṃ bhikṣavo bhagavata ārocayanti |",
  "V05n746:2804": "bhagavān saṃlakṣayati |",
  "V05n746:2805": "yaḥ kaścidādīnavo bhikṣavaḥ parakīye lābhe sannipatati |",
  "V05n746:2806": "tasmānna bhikṣuṇā parakīye lābhe sannipatitavyam |",
  "V05n746:2807": "sannipatati |",
  "V05n746:2808": "sātisāro bhavati |",
  "V05n746:2809": "bhikṣavaḥ saṃśayajātāḥ sarvasaṃśayacchetāraṃ buddhaṃ bhagavantaṃ pṛcchanti |",
  "V05n746:2810": "paśya bhadanta āyuṣmatā upanandena tanmahalladvayaṃ dharmamukhikayā vyaṃsitam |",
  "V05n746:2811": "bhagavānāha |",
  "V05n746:2812": "na bhikṣava etarhi yathā atīte'pyadhvanyanena mahalladvayaṃ vyaṃsitam |",
  "V05n746:2813": "tacchrūyatām |",
  "V05n746:2814": "bhūtapūrvaṃ bhikṣavo'nyatamasminnadītīre udradvayaṃ prativasati |",
  "V05n746:2815": "tadyada jalena gacchati tadā matsyāḥ sthalamabhiruhanti |",
  "V05n746:2816": "yadā tu sthalena gacchati tadā matsyāḥ jale nipatanti |",
  "V05n746:2817": "na kiñcidaghaṃ sādhayanti |",
  "V05n746:2818": "tatastaiḥ sāmīciḥ kṛtāḥ |",
  "V05n746:2819": "eko'smākaṃ jalena gacchatu dvitīyaḥ sthalena |",
  "V05n746:2820": "yatsaṃpadyate tadasmāt sāmānyamiti |",
  "V05n746:2821": "tatraiko jalena saṃprasthito dvitīyaḥ sthalena |",
  "V05n746:2822": "tatra ye jalasthena matsyāḥ saṃtrāsitāḥ sthalamabhirohanti |",
  "V05n746:2823": "tānsthalasthaḥ praghātayati jalasthāñjalastha eva |",
  "V05n746:2824": "yāvanmatsyānāṃ mahānurāśiḥ saṃvṛttaḥ |",
  "V05n746:2825": "ekaḥ kathayati |",
  "V05n746:2826": "tvaṃ bhājaya |",
  "V05n746:2827": "dvitīyaḥ kathayati |",
  "V05n746:2828": "nāhaṃ bhājayāmi |",
  "V05n746:2829": "kimartham |",
  "V05n746:2830": "mā me pratyavāyaḥ syāt so'pi kathayati |",
  "V05n746:2831": "yadyapyevaṃ mamāpyeva eṣa doṣaḥ |",
  "V05n746:2832": "tau cintāparau vyavasthitau |",
  "V05n746:2833": "yāvat pūrṇamukho nāma śṛgālastayoḥ sakāśamupasaṃkrāntaḥ |",
  "V05n746:2834": "sa kathayato |",
  "V05n746:2835": "bhāgineyau kiṃ cintāparau tiṣṭhataḥ |",
  "V05n746:2836": "mātula asmākaṃ matsyāḥ sampannāḥ |",
  "V05n746:2837": "kiṃ na bhājayathaḥ |",
  "V05n746:2838": "mātula pratyavāyabhayāt |",
  "V05n746:2839": "yuvāṃ pratyavāyabhīrukau kimicchathaḥ |",
  "V05n746:2840": "pūrṇamukha urdhvapādo'vāṅmukho narakaṃ patiṣyatīti |",
  "V05n746:2841": "pūrṇamukhaḥ saṃlakṣayati |",
  "V05n746:2842": "sahitāvetau bhettavyāveti |",
  "V05n746:2843": "tatastayordhruvapracārakalpakāraṃ dṛṣṭvā ekasya sakāśamupasaṃkramya pṛcchati |",
  "V05n746:2844": "bhāgineya tvayātra kiṃ kṛtam |",
  "V05n746:2845": "mātula ahaṃ jalena gataḥ |",
  "V05n746:2846": "ye mayā jalena gacchatā matsyāḥ santrāsitāḥ sthalamabhirūḍhāḥ te anena praghātitāḥ bhāgineya yadi jalagamanena kiñcitsampadyeta pūrṇamukho nityaṃ jalena yāyāt |",
  "V05n746:2847": "tasya sthalena gacchatā sthāṇubhayaṃ kaṇṭakabhayaṃ śvāpadabhayaṃ kūlapātabhayam |",
  "V05n746:2848": "apituṃ yadyasau na pratighātayati kiṃ tvaṃ trāsayitvā karoṣi |",
  "V05n746:2849": "sarvathā ye'tra matsyāḥ sampannāste tasyānu bhāvānna tava |",
  "V05n746:2850": "yadasau dadāti sa grahītavyo no tu vicārayitavyaḥ |",
  "V05n746:2851": "sa tenābhyāhataḥ |",
  "V05n746:2852": "pratibhinnastūṣṇīmavasthitaḥ |",
  "V05n746:2853": "tato dvitīyasya sakāśamupasaṃkramya kathayati |",
  "V05n746:2854": "bhāgineya tvayātra kiṃ kṛtam |",
  "V05n746:2855": "mātulo'haṃ sthalena gato mayā sthalamabhirūḍhā matsyāḥ pratighātitāḥ |",
  "V05n746:2856": "bhāgineya yadi sthalagamanena kiñcillabhyeta pūrṇamukho nityameva sthalena yāyāt |",
  "V05n746:2857": "tasya jalena gacchatā ūrmibhayaṃ kūrmabhayaṃ śiśumārabhayaṃ kumbhīrabhayaṃ jālabhayam |",
  "V05n746:2858": "api tu yadyasau na santrāsayati kathaṃ tvaṃ praghātayasi |",
  "V05n746:2859": "sarvathā ye tu matsyāḥ sampannāste tasyānubhāvāt |",
  "V05n746:2860": "yadasau dadāti sa grahītavyo no tu vicārayitavyaḥ |",
  "V05n746:2861": "sa tenābhyāhataḥ pratibhinnastūṣṇīmavasthitaḥ |",
  "V05n746:2862": "pūrṇamukhaḥ kathayati |",
  "V05n746:2863": "bhāgineya astyanya upāya |",
  "V05n746:2864": "gāthābhigītena tān bhājayāmaḥ |",
  "V05n746:2865": "akopyaṃ bhaviṣyati |",
  "V05n746:2866": "tau pūrvamevābhyāhatau kathayataḥ |",
  "V05n746:2867": "mātula yathecchasi tathā kuru |",
  "V05n746:2868": "pūrṇamukhena trayo bhāgāḥ kṛtāḥ |",
  "V05n746:2869": "pṛcchānāmekomatsyarāśiḥ (śirasāṃ)",
  "V05n746:2870": "dvitīyo madhyamakhaṇḍānāṃ tṛtīya iti |",
  "V05n746:2871": "gāthāṃ ca bhāṣate |",
  "V05n746:2872": "sthalacāriṇo hi lāṅgūlaṃ śiro gambhīracāriṇaḥ |",
  "V05n746:2873": "yastu madhyamako gaṇḍaḥ dharmasthastaṃ hariṣyati ||21 || iti ||",
  "V05n746:2874": "pūrṇamukhaḥ saṃlakṣayati |",
  "V05n746:2875": "vyaṃsitāvetau |",
  "V05n746:2876": "saṃpannau me lābhaḥ |",
  "V05n746:2877": "sa mahato rohitasya matyasya madhyagaṇḍamādāya pituḥ sakāśamupasaṃkrāntaḥ |",
  "V05n746:2878": "tato'sya mātā parituṣṭā gāthābhigītena paripṛcchati |",
  "V05n746:2879": "kutastvaṃ pūrṇika eṣi kuta eṣi supūrṇika |",
  "V05n746:2880": "saśiraskamalāṅgūlaṃ matsyamādāya rohitam ||22 || iti ||",
  "V05n746:2881": "sa kathayati |",
  "V05n746:2882": "vivadante yena mūḍhā gharmā(dha)",
  "V05n746:2883": "rmeṣvakovidāḥ |",
  "V05n746:2884": "alpecchāstena jīvanti rājakoṣaśca vardhate ||23 || iti ||",
  "V05n746:2885": "sāpi punargāthāṃ bhāṣate |",
  "V05n746:2886": "sādhu te suparākrāntaṃ pūrṇika priyadarśana |",
  "V05n746:2887": "tvaṃ ca lābhena saṃyuktastau cāpi paritoṣitau ||24 || iti ||",
  "V05n746:2888": "kiṃ manyadhve bhikṣavaḥ |",
  "V05n746:2889": "yo'sau pūrṇamukhaḥ śṛgālaḥ eṣa evāsau upanandaḥ |",
  "V05n746:2890": "tena kālena tena samayena yau tāvudrāvetau tau mahallau |",
  "V05n746:2891": "tadāpyanena tau vyaṃsitāvetarhyapīti |",
  "V05n746:2892": "śrāvastyāṃ nidānam |",
  "V05n746:2893": "anyatamasminkarvaṭake (gṛhapatiḥ) |",
  "V05n746:2894": "tena vihāraḥ kāritaḥ |",
  "V05n746:2895": "tatra bhikṣuśataṃ varṣā upagatam |",
  "V05n746:2896": "tasya gṛhapaterbuddhirutpannā paṭakaśataṃ samudānayāmi |",
  "V05n746:2897": "bhikṣusaṃghaṃ bhojayitvā pratyekamekaikaṃ bhikṣuṃ paṭenācchādāyiṣyāmīti |",
  "V05n746:2898": "yāvadupanandena śrutam |",
  "V05n746:2899": "amuko gṛhapatirbhikṣusaṃghaṃ bhojayitvā pratyekamekaikaṃ bhikṣuṃ paṭenācchādayiṣyatīti |",
  "V05n746:2900": "śrutvā ca punaḥ saṃlakṣayati |",
  "V05n746:2901": "na bhavāmyupanando yadi tasmātpaṭakaṃ na niṣpādayāmīti |",
  "V05n746:2902": "so'nimantrita eva gataḥ |",
  "V05n746:2903": "gṛhapatirbhikṣusaṃghaṃ bhojayitvā cārayati |",
  "V05n746:2904": "upanandaḥ kaṭakaḥ gṛhītvālaghuladhveva prakrāntaḥ |",
  "V05n746:2905": "yāvadekasya bhikṣo paṭako nāsti |",
  "V05n746:2906": "gṛhapatiḥ kathayatyārya paṭakaśataṃ mayā sugaṇitamānītam |",
  "V05n746:2907": "mā kenacidāryeṇa paṭadvayaṃ gṛhītaṃ bhavediti |",
  "V05n746:2908": "bhikṣavaḥ kathayanti |",
  "V05n746:2909": "gṛhapate ko'sāvevaṃ kariṣyati |",
  "V05n746:2910": "api tu bhadantopanandastvayopanimantritaḥ |",
  "V05n746:2911": "ārya nāhamupanimantrayāmi |",
  "V05n746:2912": "sa taṃ paṭakamādāya prakrāntaḥ |",
  "V05n746:2913": "tato'sau gṛhapatiravadhyāyitumārabdhaḥ |",
  "V05n746:2914": "etat prakaraṇaṃ bhikṣavo bhagavata ārocayanti |",
  "V05n746:2915": "bhagavānāha |",
  "V05n746:2916": "yaḥ kaścidādīnavo bhikṣavo'nimantritāḥ parakīye lābhe sannipatanti |",
  "V05n746:2917": "tasmānna bhikṣuṇā'nimantritena parakīye lābhe saṃnipatitavyam |",
  "V05n746:2918": "saṃnipatati |",
  "V05n746:2919": "sātisāro bhavati |",
  "V05n746:2920": "bhikṣavaḥ saṃśayajātāḥ |",
  "V05n746:2921": "sarvasaṃśayacchettāraṃ buddhaṃ bhagavantaṃ papracchuḥ |",
  "V05n746:2922": "paśya bhadanta āyuṣmānupanando'nimantrita eva parakīye lābhe saṃnipatita iti |",
  "V05n746:2923": "bhagavānāha |",
  "V05n746:2924": "na bhikṣava etarhi |",
  "V05n746:2925": "yathā atīte'pyadhvanyupanando'nimantritaḥ parakīye lābhe saṃnipatitaḥ |",
  "V05n746:2926": "tacchrūyatām |",
  "V05n746:2927": "bhūtapūrvaṃ bhikṣavo'nyatamasminkarvaṭake brāhmaṇaḥ parṣanmahattaraḥ |",
  "V05n746:2928": "tena māṇavaśataṃ traimāsīmupanimantrya māṇavaśataṃ bhojitam |",
  "V05n746:2929": "tasya buddhirutpannā pratyekamekaikkaṃ māṇavakaṃ paṭenācchādayiṣyāmīti |",
  "V05n746:2930": "tasya nātudūre vṛddho brāhyaṇaḥ prativasati |",
  "V05n746:2931": "tena śrutam |",
  "V05n746:2932": "sa prathamataraṃ vṛddhānte bhuktvā paṭamādāya prakrāntaḥ |",
  "V05n746:2933": "gṛhapatinā paṭakāśchoritāḥ |",
  "V05n746:2934": "yāvadekasya māṇavakasya paṭo nāsti |",
  "V05n746:2935": "sa pṛcchati |",
  "V05n746:2936": "bhavanto mayā paṭakaśataṃ sugaṇitamānitam |",
  "V05n746:2937": "mā kenacinmāṇavakena paṭakadvayaṃ gṛhītaṃ bhavediti |",
  "V05n746:2938": "te kathayanti |",
  "V05n746:2939": "ka evaṃ kariṣyati |",
  "V05n746:2940": "api tu tvayā vṛddho brāhmaṇa upanimantritaḥ |",
  "V05n746:2941": "nāhamupanimantrayāmi |",
  "V05n746:2942": "sa taṃ paṭakamādāya prathamataraṃ prakrāntaḥ |",
  "V05n746:2943": "sa brāhmaṇo'vadhyā (yi)",
  "V05n746:2944": "tumārabdhaḥ |",
  "V05n746:2945": "kiṃ manyadhve bhikṣavaḥ |",
  "V05n746:2946": "yo'sau brāhmaṇo vṛddhaḥ eṣa evāsāvupanandastena kālena tena samayena |",
  "V05n746:2947": "tadāpyeṣo'nimantritaḥ parakīye lābhe saṃnipatita etarhyapīti |",
  "V05n746:2948": "śrāvastyāṃ nidānam |",
  "V05n746:2949": "anyatamasminkarvaṭake gṛhapatiḥ |",
  "V05n746:2950": "tena vihāraḥ kāritaḥ |",
  "V05n746:2951": "tatraiko bhikṣurvarṣāḥ upagataḥ |",
  "V05n746:2952": "sa utthāna saṃpannaḥ |",
  "V05n746:2953": "tenāsau vihāraḥ pratidinamupaliptasaṃmṛṣṭaḥ kriyate |",
  "V05n746:2954": "pratipattyevāsau vihāraḥ śobhane viviktāvakāśe ca bhūbhāge pratiṣṭhāpitaḥ nānāvṛkṣopaśobhite haṃsakrauñcamayūrakasārikākokilābhinikūjite vividhapuṣpaphalopaśobhite |",
  "V05n746:2955": "yāvadvistīrṇavibhavaḥ sārthavāhastasminvihāre rātrivāsamupagataḥ |",
  "V05n746:2956": "tena tāṃ vihāraśobhāmupavanaśobhāṃ ca dṛṣṭvābhiprasannenādṛṣṭvaiva bhikṣusaṃghamuddiśya prabhūto lābhaḥ preṣitaḥ |",
  "V05n746:2957": "sa rātramevotthāya prakrāntaḥ |",
  "V05n746:2958": "sa bhikṣuḥ kaukṛtikaḥ saṃghasyāyaṃ lābha iti kaukṛtyā na gṛhṇāti |",
  "V05n746:2959": "bhikṣuneva samanvepate bhājayitum |",
  "V05n746:2960": "etatprakaraṇaṃ bhikṣavo bhagavata ārocayanti |",
  "V05n746:2961": "bhagavānāha |",
  "V05n746:2962": "gomayagṛhamapi cedbhikṣurniśṛtya varṣā upagato bhavati tatra cedbrāhmaṇagṛhapatayaḥ |",
  "V05n746:2963": "saṃghamuddiśaya lābhamanuprayacchantyalpaṃ vā prabhūtaṃ vā yastatra vasati eko vā dvau vā saṃbahulā vā teṣāmeva saḥ |",
  "V05n746:2964": "nātra kaukṛtyaṃ karaṇīyam |",
  "V05n746:2965": "uddānam |",
  "V05n746:2966": "bhinnānāṃ deyapratyaṃśaṃ ṛṣilasya ca cārikām |",
  "V05n746:2967": "saṃghasya cīvaraṃ caiva aṣṭau lābhena kārayet ||25 ||",
  "V05n746:2968": "śrāvastyāṃ nidānam āyuṣmānudālī buddhaṃ bhagavantaṃ pṛcchati |",
  "V05n746:2969": "antarvarṣe bhadanta saṃgho bhidyeta |",
  "V05n746:2970": "deyo lābho na deyaḥ |",
  "V05n746:2971": "bhagavānāha |",
  "V05n746:2972": "kasya cidudālin deyaḥ kasyacinna deyaḥ |",
  "V05n746:2973": "(kasya deyaḥ) |",
  "V05n746:2974": "dharmapākṣikasya || 1 ||",
  "V05n746:2976": "antarvarṣe bhadanta bhikṣuḥ śikṣāṃ pratyākhyāya hānāyāvartate |",
  "V05n746:2977": "deyo lābho na deyaḥ |",
  "V05n746:2978": "kasyacidudālin deyaḥ kasyacinna deyaḥ |",
  "V05n746:2979": "kasya deyaḥ |",
  "V05n746:2980": "yadbhūyo'pi tasya || 2 ||",
  "V05n746:2982": "antarvarṣe bhadanta bhikṣuḥ kālaḥ kālaḥ kuryāt |",
  "V05n746:2983": "deyo lābho na deyaḥ |",
  "V05n746:2984": "kasyacidudālin deyaḥ kasyacinna deyaḥ |",
  "V05n746:2985": "kasya deyaḥ |",
  "V05n746:2986": "yadbhūyo'pi tasya ||3 ||",
  "V05n746:2987": "anyatamasminkarvaṭake gṛhapatiḥ |",
  "V05n746:2988": "tena vihāraḥ kāritaḥ sarvopakaraṇasaṃpannaḥ |",
  "V05n746:2989": "āyuṣmāṃśca śāriputro janapadacārikāṃ caran taṃ vihāramanuprāptaḥ |",
  "V05n746:2990": "tena gṛhapatinā bhojayitvā pañcabhiḥ paṭakaśatairācchāditaḥ |",
  "V05n746:2991": "sa tāni paṃcapaṭakaśatāni tasminneva vihāre dattvā prakrāntaḥ |",
  "V05n746:2992": "yāvattasya dvau sārdhaṃ vihāriṇau ṛṣila ṛṣidattaśca janapadacārikāṃ carantau tameva karvaṭakamanuprāptau |",
  "V05n746:2993": "tāvapi tena gṛhapatinā bhojayitvā paṃcabhiḥ paṭaśatairācchāditau |",
  "V05n746:2994": "tau bhikṣubhirucyete |",
  "V05n746:2995": "āyuṣmantau yuvayorupādhyāyena tasya gṛhapateḥ sakāśātpañcapaṭaśatāni labdhāni |",
  "V05n746:2996": "tānyasmābhireva bhājitāni |",
  "V05n746:2997": "adhunāpyeṣalābho'smākameva prāpadyate |",
  "V05n746:2998": "tau kathayataḥ |",
  "V05n746:2999": "upādhyāyo jñāto mahāpuṇyaḥ |",
  "V05n746:3000": "tena kadācidyuṣmākamevānumoditaḥ syāt |",
  "V05n746:3001": "te pratiboḍhumārabdhāḥ |",
  "V05n746:3002": "etatprakaraṇaṃ bhikṣavo bhagavata ārocayanti |",
  "V05n746:3003": "bhagavānāha |",
  "V05n746:3004": "aṣṭāvime bhikṣavo lābhāḥ |",
  "V05n746:3005": "katame'ṣṭau |",
  "V05n746:3006": "sīmāhṛto lābhaḥ |",
  "V05n746:3007": "kriyāhṛtaḥ |",
  "V05n746:3008": "niśrayāhṛtaḥ |",
  "V05n746:3009": "saṃghaprajñaptaḥ |",
  "V05n746:3010": "bhikṣuprajñaptaḥ |",
  "V05n746:3011": "vārṣikaḥ |",
  "V05n746:3012": "saṃmukhaḥ |",
  "V05n746:3013": "pratyādeśaśca |",
  "V05n746:3014": "sīmāhṛto lābhaḥ katamaḥ |",
  "V05n746:3015": "yathāpi tadevāvasatha ekaḥ poṣadhaḥ |",
  "V05n746:3016": "tayorvihārayoryo lābhaḥ sa ubhayavihāraprativāsināṃ bhikṣuṇām |",
  "V05n746:3017": "tannivāsino bhikṣavaḥ kadāciddhi ekapoṣadhena varṣā upagacchanti |",
  "V05n746:3018": "tatra yo lābhaḥ saṃpadyate yamasminneva vihāre dattastasminnivāsibhireva bhikṣubhiḥ paribhoktavyaṃ hi |",
  "V05n746:3019": "ekapoṣadhatvādayamucyate sīmāhṛto lābhaḥ |",
  "V05n746:3020": "kriyāhṛto lābhaḥ katamaḥ |",
  "V05n746:3021": "yathāpi tadbhikṣava idamevaṃ rūpaṃ kriyākāraṃ kṛtvā varṣā upagacchanti |",
  "V05n746:3022": "amukaṃ kulaṃ yuṣmākam |",
  "V05n746:3023": "amukaṃ kulamasmākam |",
  "V05n746:3024": "rathyāvīthīcatvaraśṛṅgaṭakā madhyamiti |",
  "V05n746:3025": "te cedbrāhmaṇagṛhapatayaḥ upagatakānāmāvāsī upagatakānupagatakānbhikṣūnbhojayitvā upagatakānāṃ lābhamanuprayacchanti |",
  "V05n746:3026": "upagatakānāmeva pānīyam |",
  "V05n746:3027": "lābhaḥ kasya prāpadyate |",
  "V05n746:3028": "upagatakānāmeva || 1 ||",
  "V05n746:3030": "upagatakānāmāvāsī upagatakānupagatakānbhikṣūnbhojayitvā upagatakānāṃ lābhamanuprayacchanti |",
  "V05n746:3031": "anupagatakānāṃ pānīyam |",
  "V05n746:3032": "lābhaḥ kasya prāpadyate |",
  "V05n746:3033": "uapagatakānāmeva || 2 ||",
  "V05n746:3035": "upagatakānāmābāsī upagatakānupagatakānbhikṣūnmojayitvā upagatakānāṃ pānīyamanuprayacchati |",
  "V05n746:3036": "anupagatakānāṃ lābham |",
  "V05n746:3037": "(lābhaḥ) kasya prāpadyate |",
  "V05n746:3038": "upagatakānāmeva || 3 ||",
  "V05n746:3040": "upagatakānāmāvāsī upagatakānupagatakānbhikṣūnbhojayitvānupagatakānāṃ lābhamanuprayacchanti |",
  "V05n746:3041": "anupagatakānāṃ pānīyam |",
  "V05n746:3042": "lābhaḥ kasya prāpadyate |",
  "V05n746:3043": "upagatakānāmeva || 4 ||",
  "V05n746:3045": "upagatakānāmāvāsī upagatakānupagatakānbhikṣūnbhojayitvā vṛddhānte lābhamanuprayacchanti |",
  "V05n746:3046": "upagatakānāṃ pānīyam |",
  "V05n746:3047": "lābhaḥ kasya prāpadyate |",
  "V05n746:3048": "upagatakānāmeva || 5 ||",
  "V05n746:3050": "upagatakānāmāvāsī upagatakānupagatakānbhikṣūnbhojayitvā upagatakānāṃ lābhanuprayacchanti |",
  "V05n746:3051": "vṛddhānte pānīyam |",
  "V05n746:3052": "lābhaḥ kasya prāpadyate |",
  "V05n746:3053": "upagatakānāmeva || 6 ||",
  "V05n746:3055": "upagatakānāmāvāsī upagatakānupagatakānbhikṣūnbhojayitvā vṛddhānte lābhamanuprayacchanti |",
  "V05n746:3056": "anupagatakānāṃ pānīyam |",
  "V05n746:3057": "lābhaḥ kasya prāpadyate |",
  "V05n746:3058": "upagatakānāmeva || 7 ||",
  "V05n746:3060": "upagatakānāmāvāsī upagatakānupagatakāntikṣūnbhojayitvā anupagatakānāṃ lābhamanuprayacchanti |",
  "V05n746:3061": "vṛddhānte pānīyam |",
  "V05n746:3062": "lābhaḥ kasya prāpadyate |",
  "V05n746:3063": "upagatakānāmeva || 8 ||",
  "V05n746:3065": "upagatakānāmāvāsī upagatakānupagatakānbhikṣūnbhojayitvā upagatakānupagatakānāṃ lābhamanuprayacchanti |",
  "V05n746:3066": "vṛddhānte ca pānīyam |",
  "V05n746:3067": "lābhaḥ kasya prāpadyate |",
  "V05n746:3068": "upagatakānāmeva ||9 ||",
  "V05n746:3069": "yathā upagatakānāmāvāsī upagatakānupagatakānbhikṣūnbhojayitve (ti)",
  "V05n746:3070": "nava paryāyāḥ |",
  "V05n746:3071": "evamanupagatakānāmāvāsī upagatakānbhikṣūnbhojayitveti nava paryāyāḥ |",
  "V05n746:3072": "sacette brāhmaṇa gṛhapatayaḥ rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā upagatakānāṃ lābhamanuprayacchanti |",
  "V05n746:3073": "upagatakānāmeva pānīyam |",
  "V05n746:3074": "lābhaḥ kasya prāpadyate |",
  "V05n746:3075": "ubhayorapi ||1 ||",
  "V05n746:3076": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā upagatakānāṃ lābhamanuprayacchanti |",
  "V05n746:3077": "anupagatakānāṃ pānīyam |",
  "V05n746:3078": "lābhaḥ kasya prāpadyate |",
  "V05n746:3079": "ubhayorapi ||2 ||",
  "V05n746:3080": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā anupagatakānāṃ lābhamanuprayacchanti |",
  "V05n746:3081": "upagatakānāṃ pānīyam |",
  "V05n746:3082": "lābhaḥ kasya prāpadyate |",
  "V05n746:3083": "ubhayorapi ||3 ||",
  "V05n746:3084": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā anupagatakānāṃ lābhamanuprayacchanti |",
  "V05n746:3085": "anupagatakānāmeva pānīyam |",
  "V05n746:3086": "lābhaḥ kasya prāpadyate ||",
  "V05n746:3087": "ubhayorapi ||4 ||",
  "V05n746:3088": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā vṛddhānte lābhamanuprayacchanti |",
  "V05n746:3089": "upagatakānāṃ pānīyam |",
  "V05n746:3090": "lābhaḥ kasya prāpadyate ||",
  "V05n746:3091": "ubhayorapi ||5 ||",
  "V05n746:3092": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā upagatakānāṃ lābhamanuprayacchanti |",
  "V05n746:3093": "vṛddhānte pānīyam |",
  "V05n746:3094": "lābhaḥ kasya prāpadyate ubhayorapi ||6 ||",
  "V05n746:3095": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā vṛddhānte lābhamanuprayacchanti |",
  "V05n746:3096": "anupagatakānāṃ pānīyam |",
  "V05n746:3097": "lābhaḥ kasya prāpadyate |",
  "V05n746:3098": "ubhayorapi ||7 ||",
  "V05n746:3099": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā anupagatakānāṃ lābhamanuprayacchanti |",
  "V05n746:3100": "vṛddhānte pānīyam |",
  "V05n746:3101": "lābhaḥ kasya prāpadyate |",
  "V05n746:3102": "ubhayorapi ||8 ||",
  "V05n746:3103": "rathyāvīthīcatvaraśṛṅgāṭakeṣu upagatakānupagatakānbhikṣūnbhojayitvā vṛddhānte (upagatakānupagatakānāṃ)",
  "V05n746:3104": "lābhamanuprayacchanti |",
  "V05n746:3105": "vṛddhānte ca pānīyam |",
  "V05n746:3106": "lābhaḥ kasya prāpadyate |",
  "V05n746:3107": "ubhayorapi || 9 ||",
  "V05n746:3109": "ayamucyate kriyāhṛte lābhaḥ |",
  "V05n746:3110": "niśrayāhṛto lābhaḥ katamaḥ |",
  "V05n746:3111": "bhikṣuryaṃ strīpuruṣapaṃḍakamupaniśritya varṣā upagacchati sa yaṃ lābhaṃ dadāti tasyaiva saḥ |",
  "V05n746:3112": "ayamucyate niśrayāhṛto lābhaḥ |",
  "V05n746:3113": "saṃghaprajñapto lābhaḥ katamaḥ |",
  "V05n746:3114": "yo lābhoḥ niyato'vipaṃcitaḥ |",
  "V05n746:3115": "ayamucyate saṃghaprajñapto lābhaḥ |",
  "V05n746:3116": "bhikṣūprajñapto lābhaḥ katamaḥ |",
  "V05n746:3117": "yo lābho niyato vipaṃcitaḥ |",
  "V05n746:3118": "layane maṭhe vā kūṭāgāre vā prajñaptaḥ |",
  "V05n746:3119": "tatra yo bhikṣu prativasati tasyaiva saḥ |",
  "V05n746:3120": "ayamucyate bhikṣuprajñapto lābhaḥ |",
  "V05n746:3121": "vārṣiko lābhaḥ katamaḥ |",
  "V05n746:3122": "yo lābho varṣoṣitasya bhikṣusaṃghasya dāyikaiḥ prajñaptaḥ |",
  "V05n746:3123": "ayamucyate vārṣiko lābhaḥ |",
  "V05n746:3124": "saṃmukhalābhaḥ katamaḥ |",
  "V05n746:3125": "yo lābho'niyato'vipaṃcitaḥ |",
  "V05n746:3126": "ayamucyate saṃmukhalābhaḥ |",
  "V05n746:3127": "pratyādeśalābhaḥ katamaḥ |",
  "V05n746:3128": "yo lābho jāto bodhau dharmacakre parinirvāṇe niryātitaḥ |",
  "V05n746:3129": "sa cenna śakyate caturmahācaityeṣu ekasminneva mahācaitye deyo nānyatra |",
  "V05n746:3130": "ayamucyate pratyādeśalābhaḥ |",
  "V05n746:3131": "uddānam |",
  "V05n746:3132": "kālaṃkurvantyutkṣiptakā miśrakāṇāṃ ca bhājanam |",
  "V05n746:3133": "utkṣiptaśramaṇoddeśā utsārayanti mriyante ca ||26 ||",
  "V05n746:3134": "śrāvastyāṃ nidānam |",
  "V05n746:3135": "āyuṣmānudālī buddhaṃ bhagavantaṃ pṛcchati |",
  "V05n746:3136": "yathāpi tadbhadanta ekasminnāvāse saṃbahulā utkṣiptakāḥ saṃbahulāśca prakṛtisthakāḥ prativasanti |",
  "V05n746:3137": "teṣāmutkṣiptakaḥ kālaṃ karoti |",
  "V05n746:3138": "tatsantako bhṛtapariṣkāro lābhaḥ kasya prāpadyate |",
  "V05n746:3139": "prakṛtisthakānāmudālin || 1 ||",
  "V05n746:3141": "dvau bhadanta utkṣiptakau saṃbahulāḥ prakṛtisthakāḥ |",
  "V05n746:3142": "utkṣiptakaḥ kālaṃ karoti |",
  "V05n746:3143": "tatsantako mṛtapariṣkāro lābhaḥ kasya prāpadyate |",
  "V05n746:3144": "prakṛtisthakānāmeva || 2 ||",
  "V05n746:3146": "utkṣiptakāḥ saṃbahulāḥ prakṛtisthakā alpāḥ |",
  "V05n746:3147": "utkṣiptakaḥ kālaṃ karoti |",
  "V05n746:3148": "(tatsantakomṛtapariṣkāro)",
  "V05n746:3149": "lābhaḥ kasya prāpadyate |",
  "V05n746:3150": "prakṛtisthakānāmeva ||3 ||",
  "V05n746:3151": "yathāpi tadbhadanta ekasminnāvāse saṃbahulā utkṣiptakāḥ saṃbahulāśca prakṛsthakāḥ prativasanti |",
  "V05n746:3152": "teṣāṃ prakṛtisthakaḥ kālaṃ karoti |",
  "V05n746:3153": "tatsantako mṛtapariṣkāro lābhaḥ kasya prāpadyate |",
  "V05n746:3154": "prakṛtisthakānām || 1 ||",
  "V05n746:3156": "saṃbahulā utkṣiptakā dvau prakṛtisthakau |",
  "V05n746:3157": "prakṛtisthakaḥ kālaṃ karoti |",
  "V05n746:3158": "tatsantako mṛtapariṣkāro lābhaḥ kasya prāpadyate |",
  "V05n746:3159": "tasyaikasya prakṛtisthakasya || 2 ||",
  "V05n746:3161": "saṃbahulā utkṣiptakā ekaḥ prakṛtisthakaḥ |",
  "V05n746:3162": "(prakṛtisthakaḥ)",
  "V05n746:3163": "kālaṃ karoti |",
  "V05n746:3164": "lābhaḥ kasya prāpadyate |",
  "V05n746:3165": "utkṣiptakānāṃ yaḥ prathamaṃ pāpakaṃ dṛṣṭigataṃ pratinisṛjati ||3 ||",
  "V05n746:3166": "upagatakānāmāvāse anupagatakaḥ śrāmaṇeraka āgatya kālaṃ karoti |",
  "V05n746:3167": "upagatakairanupagatakānāṃ dūto'nupreṣayitavyaḥ |",
  "V05n746:3168": "śrāmaṇero vaḥ kālagataḥ |",
  "V05n746:3169": "harata tasya pātracīvaramiti |",
  "V05n746:3170": "upagatakā bhājayanti |",
  "V05n746:3171": "abhājitaṃ durbhājitam |",
  "V05n746:3172": "anupagatakā bhājayanti |",
  "V05n746:3173": "bhājitaṃ subhājitam |",
  "V05n746:3174": "miśrakā bhājayanti |",
  "V05n746:3175": "abhājitaṃ durbhājitam |",
  "V05n746:3176": "cāturdiśāya bhikṣusaṃghāya pariṇāmayanti |",
  "V05n746:3177": "supariṇāmitam || 1 ||",
  "V05n746:3179": "upagatakānāmāvāse anupagatakaḥ śrāmaṇeraka āgatya evaṃ vadedosārayantu māmāyuṣmantaḥ |",
  "V05n746:3180": "upagatako bhaviṣyāmīti |",
  "V05n746:3181": "sa cānosāritaḥ kālaṃ kuryāt |",
  "V05n746:3182": "upagatakairanupagatakānāṃ dūto'nupreṣayitavyaḥ |",
  "V05n746:3183": "śrāmaṇero vaḥ kāgalataḥ |",
  "V05n746:3184": "haratāsya pātracīvaramiti |",
  "V05n746:3185": "upagatakā bhājayanti |",
  "V05n746:3186": "abhājitaṃ durbhājitam |",
  "V05n746:3187": "anupagatakā bhājayanti |",
  "V05n746:3188": "bhājitaṃ subhājitam |",
  "V05n746:3189": "miśrakā bhajayanti |",
  "V05n746:3190": "abhājitaṃ (durbhājitam) |",
  "V05n746:3191": "cāturdiśāya bhikṣusaṃghāya pariṇāmayanti |",
  "V05n746:3192": "supariṇāmitam || 2 ||",
  "V05n746:3194": "upagatakānāmāvāse anupagatako bhikṣurāgatya kālaṃ kuryāt |",
  "V05n746:3195": "upagatakairanugatakānāṃ dūto'nupreṣayitavyaḥ |",
  "V05n746:3196": "sabrahmacārī vaḥ kālagataḥ |",
  "V05n746:3197": "haratāsya pātracīvaramiti |",
  "V05n746:3198": "upagatakā bhājayanti |",
  "V05n746:3199": "abhājitaṃ durbhājitam |",
  "V05n746:3200": "anupagatakā bhājayanti |",
  "V05n746:3201": "bhājitaṃ subhājitam |",
  "V05n746:3202": "miśrakā bhājayanti |",
  "V05n746:3203": "abhājitaṃ durbhājitam |",
  "V05n746:3204": "cāturdiśāya bhikṣusaṃghāya pariṇāmayanti |",
  "V05n746:3205": "supariṇāmitam || 3 ||",
  "V05n746:3207": "upagatakānāmāvāse anupagatako bhikṣurāgatyaivaṃ vadedosārayantu māmāyuṣmantaḥ |",
  "V05n746:3208": "upagatako bhaviṣyāmīti |",
  "V05n746:3209": "sa cānposārita eva kālaṃ kuryāt |",
  "V05n746:3210": "upagatakairanupagatakānāṃ dūto'nupreṣayitavyaḥ |",
  "V05n746:3211": "sabrahamcārī vaḥ kālagataḥ |",
  "V05n746:3212": "haratāsya pātracīvaramiti |",
  "V05n746:3213": "upagatakā bhājayanti |",
  "V05n746:3214": "abhājitaṃ durbhājitam |",
  "V05n746:3215": "anupagatakā bhājayanti |",
  "V05n746:3216": "bhājitaṃ subhājitam |",
  "V05n746:3217": "miśrakā bhājayanti |",
  "V05n746:3218": "abhājitaṃ durbhājitam |",
  "V05n746:3219": "cāturdiśāya bhikṣusaṃghāya pariṇāmayanti |",
  "V05n746:3220": "supariṇāmitam ||4 ||",
  "V05n746:3221": "anupagatakānāmāvāse upagatakaḥ śrāmaṇeta āgatya kālaṃ kuryāt |",
  "V05n746:3222": "anupagatakairupagatakānāṃ dūto'nupreṣayitavyaḥ |",
  "V05n746:3223": "śrāmaṇero vaḥ kālagataḥ haratāsya pātracīvaramiti |",
  "V05n746:3224": "anupagatakā bhājayanti |",
  "V05n746:3225": "abhājitaṃ durbhājitam |",
  "V05n746:3226": "upagatakā bhājayanti |",
  "V05n746:3227": "bhājitaṃ subhājitam |",
  "V05n746:3228": "miśrakā bhājayanti |",
  "V05n746:3229": "abhājitaṃ durbhājitam |",
  "V05n746:3230": "cāturdiśāya bhikṣusaṃghāya pariṇāmayanti |",
  "V05n746:3231": "supariṇāmitam || 1 ||",
  "V05n746:3233": "anupagatakānāmāvāse upagatakaḥ śrāmaṇera āgatyaivaṃ vadedosārayantu māmāyuṣmantaḥ |",
  "V05n746:3234": "anupagatako bhaviṣyāmīti |",
  "V05n746:3235": "sa cānosāritaḥ kālaṃ kuryāt |",
  "V05n746:3236": "anupagatakairupagatakānāṃ dūto'nupreṣayitavyaḥ |",
  "V05n746:3237": "śrāmaṇero vaḥ kālagataḥ |",
  "V05n746:3238": "haratāsya pātracīvaramiti |",
  "V05n746:3239": "anupagatakā bhājayanti |",
  "V05n746:3240": "abhājitaṃ durbhājitam |",
  "V05n746:3241": "upagatakā bhājayanti |",
  "V05n746:3242": "bhājitaṃ subhājitam |",
  "V05n746:3243": "miśrakā bhājayanti |",
  "V05n746:3244": "abhājitaṃ durbhājitam |",
  "V05n746:3245": "cāturdiśāya bhikṣusaṃghāya pariṇāmayanti |",
  "V05n746:3246": "supariṇāmitam || 2 ||",
  "V05n746:3248": "anupagatakānāmāvāse upagatako bhikṣurāgatya kālaṃ kurvīta |",
  "V05n746:3249": "anupagatakairupagatakānāṃ dūto'nupreṣayitavyaḥ |",
  "V05n746:3250": "abrahmacārī va kālagataḥ |",
  "V05n746:3251": "haratāsya pātracīvaramiti |",
  "V05n746:3252": "anupagatakā bhājayanti |",
  "V05n746:3253": "abhājitaṃ durbhājitaṃ |",
  "V05n746:3254": "upagatakā bhājayanti |",
  "V05n746:3255": "bhājitaṃ subhājitam |",
  "V05n746:3256": "miśrakā bhājayanti |",
  "V05n746:3257": "abhājitaṃ durbhājitam |",
  "V05n746:3258": "cāturdiśāya bhikṣusaṃghāya pariṇāmayanti |",
  "V05n746:3259": "supariṇāmitam || 3 ||",
  "V05n746:3261": "anupagatakānāmāvāse upagatako bhikṣurāgatyaivaṃ vadedosāyarantu māmāyuṣmantaḥ |",
  "V05n746:3262": "anupagatako bhaviṣyāmīti |",
  "V05n746:3263": "sa cānosāritaḥ kālaṃ kuryāt |",
  "V05n746:3264": "anupagatakairupagatakānāṃ dūto'nupreṣayitavyaḥ |",
  "V05n746:3265": "sabrahmacārī vaḥ kālagataḥ |",
  "V05n746:3266": "haratāsya pātracīvaramiti |",
  "V05n746:3267": "anupagatakā bhājayanti |",
  "V05n746:3268": "abhājitaṃ durbhājitam |",
  "V05n746:3269": "upagatakā bhājayanti |",
  "V05n746:3270": "bhājitaṃ subhājitam |",
  "V05n746:3271": "miśrakā bhājayanti |",
  "V05n746:3272": "abhājitaṃ durbhājitam |",
  "V05n746:3273": "cāturdiśāya bhikṣusaṃghāya pariṇāmayanti |",
  "V05n746:3274": "supariṇāmitam ||4 ||",
  "V05n746:3275": "uddanam |",
  "V05n746:3276": "upanandasyādhiṣṭhānaṃ dhātavyaṃ madhyavikṣepaḥ |",
  "V05n746:3277": "nāsti mamātyayāddānaṃ visṛjyo manuṣyāstrayaḥ ||27 ||",
  "V05n746:3278": "śrāvastyāṃ nidānam |",
  "V05n746:3279": "upanandasya mūrdhni piṭako jātaḥ |",
  "V05n746:3280": "sa vaidyasakāśaṃ gataḥ |",
  "V05n746:3281": "bhadramukha bhaiṣajyaṃ me vyapadiśeti sa kathayati ārya ghṛtasya pānaṃ piba |",
  "V05n746:3282": "svāsthyaṃ te bhaviṣyatīti |",
  "V05n746:3283": "upanandaḥ saṃlakṣayati |",
  "V05n746:3284": "sa cedadyaiva pāsyāmi adyaiva svastho bhaviṣyami |",
  "V05n746:3285": "śvaḥ katareṇa kalpena ghṛtaṃ samādhāpayiṣyāmi vastrāṇi vā |",
  "V05n746:3286": "yāvadiṣṭaṃ kalpaṃ samādhāpayiṣyāmi tāvatpaścātpāsyāmīti |",
  "V05n746:3287": "jñātamahāpuṇyo'sau |",
  "V05n746:3288": "tena sārdhaṃ vihāryantevāsikāḥ sāmantātpreṣitāḥ |",
  "V05n746:3289": "taiḥ prabhūtā ghṛtaghaṭakā vastrāṇi ca vraṇabandhanāya samādhāpitāni |",
  "V05n746:3290": "dvitīye divase vaidya āgatya pṛcchati |",
  "V05n746:3291": "ārya svasthaḥ |",
  "V05n746:3292": "pītaṃ te ghṛtam |",
  "V05n746:3293": "bhadramukha na pītam |",
  "V05n746:3294": "ārya na śobhanaṃ kṛtam |",
  "V05n746:3295": "adya dviguṇaṃ pibeti sārdhaṃ vihāryantevāsina uktā |",
  "V05n746:3296": "śrutaṃ vo yadvaidyenābhihitam |",
  "V05n746:3297": "upādhyāya śrutam |",
  "V05n746:3298": "mamāyaṃ rogo'bhivṛddhaḥ |",
  "V05n746:3299": "prabhūtaṃ ghṛtaṃ vastrāni ca varṇabandhanāni samādhāpayateti |",
  "V05n746:3300": "tai prabhūtataraṃ ghṛtaṃ vastrāṇi ca samādhāpitāni |",
  "V05n746:3301": "tenātilobhāt śvaḥ kalpo bhaviṣyatīti tadapi divase na pītam |",
  "V05n746:3302": "rogo'sya pravalo jātaḥ |",
  "V05n746:3303": "yāvatpunarapi vaidya āgatya pṛcchati |",
  "V05n746:3304": "ārya pītaṃ ghṛtam |",
  "V05n746:3305": "bhadramukha na pītam |",
  "V05n746:3306": "ārya na śobhanaṃ kṛtam |",
  "V05n746:3307": "sa kathayati |",
  "V05n746:3308": "bhadramukha adya triguṇaṃ pibāmi |",
  "V05n746:3309": "vaidyaḥ kathayati |",
  "V05n746:3310": "ārya yadi ghṛtamañjūṣāyāmapi nimagnastiṣṭhasi tathāpi te nāsti jāivitamiti |",
  "V05n746:3311": "(sa kathayati |",
  "V05n746:3312": ") yamadaṇḍika yādṛśastvam |",
  "V05n746:3313": "gale te pādaṃ dattvā ghṛtaṃ ca pibāmi |",
  "V05n746:3314": "jīvāmi ceti |",
  "V05n746:3315": "sa vaidyo humiti kṛtvā sāmarṣaḥ prakrāntaḥ |",
  "V05n746:3316": "tata upanandena ghṛtasya pātraṃ pūrayitvā pītam |",
  "V05n746:3317": "viṣūcitaḥ kālagataḥ |",
  "V05n746:3318": "tasya prabhūtaṃ suvarṇaṃ tisraḥ suvarṇalakṣāḥ |",
  "V05n746:3319": "ekā pātracīvarāt |",
  "V05n746:3320": "dvitīyā glānabhaiṣajyāt |",
  "V05n746:3321": "tṛtīyā kṛtākṛtāt |",
  "V05n746:3322": "amātyaiḥ śrutam |",
  "V05n746:3323": "rājñe niveditam |",
  "V05n746:3324": "deva āryopanandaḥ kālagataḥ |",
  "V05n746:3325": "tasya prabhūtaṃ suvarṇamasti |",
  "V05n746:3326": "tisraḥ suvarṇalakṣāḥ |",
  "V05n746:3327": "tadarhasyājñāṃ dātumiti rājā kathayati |",
  "V05n746:3328": "yadyevaṃ gacchata |",
  "V05n746:3329": "asya layanaṃ mudrayateti |",
  "V05n746:3330": "bhikṣavastamādāya dahanaṃ gatāḥ |",
  "V05n746:3331": "tairāgatya layanaṃ mudritam |",
  "V05n746:3332": "bhikṣavastamādahane saṃskārya vihāramāgatāḥ |",
  "V05n746:3333": "paśyanti layanaṃ rājamdurāmudritam |",
  "V05n746:3334": "etatprakaraṇaṃ bhikṣavo bhagavata ārocayanti |",
  "V05n746:3335": "tatra bhagavānāyuṣmantamānandamāmantrayate |",
  "V05n746:3336": "gacchānanda madvacanādrājānaṃ prasenajitamārogyaṃ (pṛccha) |",
  "V05n746:3337": "evaṃ ca vada |",
  "V05n746:3338": "yasmin mahārāja samaye tava rājakaraṇīyaṃ bhavati |",
  "V05n746:3339": "avalokayasi tvaṃ tasmin samaye upanandaṃ bhikṣum |",
  "V05n746:3340": "yasmin vā te samaye āvāho vā vivāho vā avalokayasi tasmin samaye upanandam |",
  "V05n746:3341": "kadācid vā te upanando yāvajjīvaṃ pravāritaḥ cīvarapiṇḍapātaśayanāsanaglānapratyayabhaiṣajyapariṣkāraiḥ |",
  "V05n746:3342": "glānasya vā upasthānaṃ kṛtamiti |",
  "V05n746:3343": "yadi vrūyānneti |",
  "V05n746:3344": "sa vaktavyaḥ |",
  "V05n746:3345": "pṛthaṅ mahārājagṛhiṇāṃ gṛhakāryāṇi |",
  "V05n746:3346": "pṛthak pravrajitānām |",
  "V05n746:3347": "alpotsukastvaṃ tiṣṭha |",
  "V05n746:3348": "sabrahmacāriṇāmeṣa lābhaḥ prāpadyate |",
  "V05n746:3349": "nirastavyāpāro bhaveti |",
  "V05n746:3350": "evaṃ bhadanta ityāyuṣmānānando bhagavato pratiśrutya yena rājā prasenajit kośalastenopasaṃkrāntaḥ |",
  "V05n746:3351": "upasaṃkramya yathāsandiṣṭaṃ niveditavān |",
  "V05n746:3352": "rājā kathayati |",
  "V05n746:3353": "bhadantānanda yathā bhagavānājñāpayati tathā bhavatu |",
  "V05n746:3354": "nirastavyāpāro'hamiti |",
  "V05n746:3355": "tat āyuṣmatānandena rājñaḥ pratisandeśo bhagavate niveditaḥ |",
  "V05n746:3356": "tatra bhagavān bhikṣunāmantrayatesma |",
  "V05n746:3357": "bhājayata yūyaṃ bhikṣava upanandasya bhikṣurmṛtapariṣkāramiti |",
  "V05n746:3358": "bhikṣubhiḥ saṃghamadhye avatārya vikrīya bhājitam |",
  "V05n746:3359": "sāketakairbhikṣubhiḥ śrutam |",
  "V05n746:3360": "upanandaḥ kālagataḥ |",
  "V05n746:3361": "tasya prabhūtaṃ suvarṇa tisraḥ suvarṇalakṣā bhikṣubhirbhājitā iti |",
  "V05n746:3362": "te tvaramāṇāḥ śrāvastīmāgatāḥ kathayanti |",
  "V05n746:3363": "asmākamapi bhadanto'panandaḥ sabrahmacārī |",
  "V05n746:3364": "asmākamapi tatsantako lābhaḥ prāpadyata iti |",
  "V05n746:3365": "bhikṣubhiḥ pātayitvā taiḥ sārdhaṃ punarapi bhājitaḥ |",
  "V05n746:3366": "evaṃ ṣaṇ mahānagaranivāsino bhikṣavaḥ sannipatitāḥ |",
  "V05n746:3367": "vaiśālakāḥ vārāṇasīyāḥ rājagṛheyakāḥ cāmpeyikāśca |",
  "V05n746:3368": "bhikṣubhiḥ punaḥ punaḥ pātayitvā bhājitaḥ |",
  "V05n746:3369": "pātayanto bhājayantaśca riñcantyuddeśaṃ ṣāṭhaṃ svādhyāyaṃ yogaṃ manasikāram |",
  "V05n746:3370": "etatprakaraṇam bhagavata ārocayanti |",
  "V05n746:3371": "bhagavānāha |",
  "V05n746:3372": "pañcakaraṇāni lābhavibhāge |",
  "V05n746:3373": "katame pañca |",
  "V05n746:3374": "gaṇḍī tridaṇḍakaṃ caityaṃ śīlākā jñaptiḥ pañcakam |",
  "V05n746:3375": "yo mṛtagagaṇḍyāmākoṭyamānāyāmāgacchati tasya lābho deyaḥ |",
  "V05n746:3376": "evaṃ tridaṇḍake bhāṣyamāṇe caityavandanāyāṃ kriyamāṇāyām śīlākā(yāmā)",
  "V05n746:3377": "caryamāṇāyām |",
  "V05n746:3378": "tasmāttarhi bhikṣavaḥ sarvaṃ mṛtapariṣkāraṃ jñaptiṃ kṛtvā bhājayitavyam |",
  "V05n746:3379": "akopyaṃ bhaviṣyati |",
  "V05n746:3380": "evaṃ ca punaḥ kartavyam |",
  "V05n746:3381": "śayanāsanaprajñaptiṃ kṛtvā pūrvavad yāvatsarvasaṃghe sanniṣaṇṇe sannipatite mṛtapariṣkāraṃ vṛddhānte sthāpayitvā ekena bhikṣuṇā vṛddhānte niṣaṇṇena jñaptiḥ kartavyā |",
  "V05n746:3382": "śṛṇvantu bhadantāḥ saṃghāḥ |",
  "V05n746:3383": "asminnāvāse upanando bhikṣuḥ kālagataḥ tasyedaṃ mṛtapariṣkāraṃ dṛśyamadṛśyaṃ cāvatiṣṭhate |",
  "V05n746:3384": "sa cetsaṃghasya prāptakālaṃ kṣametānujānīyāt saṃgho yatsaṃgha upanandasya bhikṣormṛtadravyaṃ dṛśyamadṛśyaṃ ca mṛtapariṣkārikamadhitiṣṭhedityeṣātra jñaptiḥ |",
  "V05n746:3385": "eṣā bhikṣavo mṛtapariṣkāra vibhāganiṣṭhā yaduta jñaptiḥ |",
  "V05n746:3386": "jñaptau kṛtāyāṃ yo bhikṣurāgacchati lābho na deya iti |",
  "V05n746:3387": "āyuṣmānudālī buddhaṃ bhagavantaṃ pṛcchati |",
  "V05n746:3388": "yatra yatra bhadanta saṃghavṛttaḥ jñaptikārako nāsti tatra mṛtapariṣkārikaṃ bhājayitavyam |",
  "V05n746:3389": "na bhājayitavyam |",
  "V05n746:3390": "udālin pūrvācaramaṃ kṛtvā (bhājayitavyam ) |",
  "V05n746:3391": "pūrvācaramamapi bhikṣavo na jānanti |",
  "V05n746:3392": "bhagavānāha |",
  "V05n746:3393": "ekaṃ pariṣkāraṃ vikrīya tataḥ stokaṃ saṃghavṛddhāya saṃghanavakāya ca dattvā yatheṣṭaṃ bhājayitavyam |",
  "V05n746:3394": "nātra kaukṛtyaṃ karaṇīyam |",
  "V05n746:3395": "jñaptau ca kṛtāyām pūrvācarame vā mṛtapariṣkāriko lābhaḥ sarvabuddhaśiṣyebhyaḥ prāpadyata iti |",
  "V05n746:3396": "bhikṣavaḥ saṃśayajātāḥ sarvasaṃśayacchettāraṃ buddhaṃ bhagavantaṃ papracchuḥ |",
  "V05n746:3397": "paśya bhadantāyuṣmānupanandaḥ atilobhena vipannaḥ |",
  "V05n746:3398": "bhagavānāha |",
  "V05n746:3399": "na bhikṣava etarhi yathā atīte'pyadhvani atilobhena vipannaḥ |",
  "V05n746:3400": "tacchrūyatām |",
  "V05n746:3401": "bhūtapūrvaṃ bhikṣavo'nyatamena lubdhena hastī saviśeṇa śareṇa marmaṇi tāḍitaḥ |",
  "V05n746:3402": "tatastena marmavedanābhyāhatena śarānusāreṇa gatvā sa lubdho jīvitādvyaparopitaḥ |",
  "V05n746:3403": "yāvaddaivayogā (t)",
  "V05n746:3404": "pañcamātrāṇi cauraśatānyanyatamaṃ karvaṭakaṃ muṣitvā taṃ pradeśamanuprāptāni |",
  "V05n746:3405": "tairasau hastī dṛṣṭaḥ |",
  "V05n746:3406": "sa kṛcchrakālo vartate |",
  "V05n746:3407": "te kathayanti |",
  "V05n746:3408": "bhavantaḥ sampannamidaṃ māṃsam |",
  "V05n746:3409": "ardhatṛtīyāni śatāni hastinaṃ viśasya māṃsaṃ pacantu |",
  "V05n746:3410": "ardhatṛtīyāni śatāni pānīyamānayantviti |",
  "V05n746:3411": "tatra ye viśasanti pacanti ca teṣāmetadabhavat |",
  "V05n746:3412": "bhavanto'smābhirīdṛśaṃ karma kṛtam |",
  "V05n746:3413": "idaṃ ca loptraṃ prabhūtaṃ saṃpannakam |",
  "V05n746:3414": "yāvadāptaṃ māṃsaṃ bhakṣayitvā avaśiṣṭaṃ viṣeṇa dūṣayiṣyāmaḥ |",
  "V05n746:3415": "kimarthaṃ teṣāmanuprayacchāmaḥ |",
  "V05n746:3416": "loptramasmākaṃ bhaviṣyati |",
  "V05n746:3417": "te viṣadūṣitaṃ māṃsaṃ bhakṣayitvā prānairvikṣyantīti |",
  "V05n746:3418": "tairyāvadāptaṃ māṃsaṃ bhakṣayitvāvaśiṣṭaṃ viṣeṇa dūṣitam |",
  "V05n746:3419": "ye'pi pānīyasya gatāstairapyevameva vicārya yāvadāpyaṃ pānīyaṃ pītvāvaśiṣṭaṃ viṣeṇa dūṣitamādāyāgatāḥ |",
  "V05n746:3420": "yairmāṃsaṃ bhakṣitaṃ taiḥ pānīyaṃ pītam yairapi māṃsaṃ bhakṣitam |",
  "V05n746:3421": "sarve te kālagatāḥ |",
  "V05n746:3422": "yāvadanyatamaḥ śṛgālaḥ kālapāśapāśitastaṃ pradeśamanuprāptaḥ |",
  "V05n746:3423": "tena te sarve mṛtā dṛṣṭāḥ |",
  "V05n746:3424": "tato lobhasaumanasyaḥ saṃlakṣayati |",
  "V05n746:3425": "saṃpanno me prabhūto lābhaḥ |",
  "V05n746:3426": "ānupūrvī kartavyā iti |",
  "V05n746:3427": "sadhanuṣo'ṭaniṃ mukhe prakṣipya snāyuṃ bhakṣayitumārabdhaḥ |",
  "V05n746:3428": "tataḥ snāyuśchinnā aṭanyā tālucchidritam | kālagataḥ |",
  "V05n746:3429": "devatā gāthāṃ bhāṣante |",
  "V05n746:3430": "saṃcayaḥ khalu kartavyo na kāryastvatisaṃcayaḥ |",
  "V05n746:3431": "paśya saṃcayalobhāndho hataśca yena jambukaḥ ||28 ||",
  "V05n746:3432": "kiṃ manyadhve bhikṣavaḥ yo'sau jambuka eṣa evāsāvupanaṇḍastena kālena tena samayena |",
  "V05n746:3433": "tadāṣyeṣo'tilomena vipannaḥ |",
  "V05n746:3434": "etarhyapi eṣo'tilobhena vipanna iti |",
  "V05n746:3435": "śrāvastyāṃ nidānam |",
  "V05n746:3436": "tena khalu samayenānyatamo bhikṣurābādhiko duḥkhito bāḍhaglānaḥ |",
  "V05n746:3437": "tasya bhikṣuṇā upasthānaṃ kṛtam |",
  "V05n746:3438": "tathāpi kālagataḥ |",
  "V05n746:3439": "tasya pātracīvaraṃ vṛddhānte nītam |",
  "V05n746:3440": "tatraikaṃ cīvaraṃ kenāpi nāśitam |",
  "V05n746:3441": "makṣikābhirākīrṇam |",
  "V05n746:3442": "tataścīvarabhājakenāsāvupasthāyiko'bhihitaḥ |",
  "V05n746:3443": "āyuṣmannalasastvam |",
  "V05n746:3444": "na tvayaitaccīvaraṃ śocitam |",
  "V05n746:3445": "śocaya |",
  "V05n746:3446": "sa kathayati |",
  "V05n746:3447": "tvaṃ pariṣkāraṃ bhājayiṣyasi |",
  "V05n746:3448": "ahaṃ śocayiṣyāmi |",
  "V05n746:3449": "tvameva śocaya |",
  "V05n746:3450": "etatprakaraṇaṃ bhikṣavo bhagavata ārocayanti |",
  "V05n746:3451": "glānopasthāyikasya ṣaṭ pariṣkārā dātavyāḥ |",
  "V05n746:3452": "avaśiṣṭaṃ bhikṣubhirbhājayitavyam |",
  "V05n746:3453": "upasthāyikāścedbahavo bhavanti sarvaiḥ ṣaṭpariṣkārāḥ sāmānyaṃ bhājayitavyāḥ |",
  "V05n746:3454": "apre bhikṣavo jñātamahāpuṇyā kālaṃ kurvanti |",
  "V05n746:3455": "teṣāṃ bahavaḥ pariṣkārāḥ śrāmaṇyapariṣkārā jīvitapariṣkārāśca |",
  "V05n746:3456": "vṛddhānte'bhirohitāḥ |",
  "V05n746:3457": "uktaṃ bhagavatā |",
  "V05n746:3458": "upasthāyakena ṣaṭpariṣkārā grahītavyā iti |",
  "V05n746:3459": "sa vicārya vicārya praṇītāni gṛhṇāti |",
  "V05n746:3460": "bhagavānāha |",
  "V05n746:3461": "na praṇītāni dātavyāni |",
  "V05n746:3462": "bhikṣavo lūhāni dadati |",
  "V05n746:3463": "bhagavānāha |",
  "V05n746:3464": "na lūhāni dātavyāni api tu madhyāni dātavyānīti |",
  "V05n746:3465": "glānaḥ asaṃviditā eva sāṃdhike śayanāsane kālaṃ kurvanti |",
  "V05n746:3466": "bhagavānāha |",
  "V05n746:3467": "glānopasthāyakena glānasya nimittaṃ kuśalena bhavitavyaṃ muhurmuhuḥ pratyavekṣitavyaṃ kṛtyasya na hāpayitavyam |",
  "V05n746:3468": "śarīrāvasthāṃ jñātvā paudgalike śayanāsane vyājenāvatārya śāyitavya iti |",
  "V05n746:3469": "śrāvastyāṃ nidānam |",
  "V05n746:3470": "anyatamo bhikṣurglānastena śarīravasthāṃ paricchidya bhikṣurabhihitaḥ |",
  "V05n746:3471": "yāvadahaṃ jīvāmi tāvadupasthānaṃ kuru |",
  "V05n746:3472": "madīyaṃ pātracīvaraṃ mṛte mayi tava yathāsukhamiti |",
  "V05n746:3473": "sa tasyopasthānaṃ kartumārabdhaḥ |",
  "V05n746:3474": "yāvadasau bhikṣuḥ kālagataḥ |",
  "V05n746:3475": "tataścīvarabhājakenāsau uktaḥ |",
  "V05n746:3476": "ānaya tasya bhikṣoḥ pātracīvaram |",
  "V05n746:3477": "bhājayāmi |",
  "V05n746:3478": "sa kathayati |",
  "V05n746:3479": "mamaiva tena yathāsukhaṃ kṛtamiti |",
  "V05n746:3480": "etatprakaraṇaṃ bhikṣavo bhagavata ārocayanti |",
  "V05n746:3481": "bhagavānāha |",
  "V05n746:3482": "jīvannevāsau bhikṣavo na dadāti |",
  "V05n746:3483": "kutaḥ punarmṛto dāsyati |",
  "V05n746:3484": "nāstīdaṃ dānaṃ mamātyayādasya bhaviṣyati |",
  "V05n746:3485": "gṛhītvā bhājayitavyam |",
  "V05n746:3486": "tasyātra bhikṣoḥ supratyaṃśo deya iti |",
  "V05n746:3487": "tena khalu samayenānyatamo bhikṣurābādhiko duḥkhito bāḍhaglānaḥ |",
  "V05n746:3488": "sa cālpajñātaḥ |",
  "V05n746:3489": "tasya bhaiṣajyaṃ nāsti |",
  "V05n746:3490": "tena śarīrāvasthāṃ paricchidya upasthāyiko'bhihitaḥ |",
  "V05n746:3491": "mama nāsti kiñcit |",
  "V05n746:3492": "māmuddiśya pūjāṃ kuruṣveti |",
  "V05n746:3493": "tena pratijñātam |",
  "V05n746:3494": "sa kālagataḥ |",
  "V05n746:3495": "apāyeṣūpapannaḥ |",
  "V05n746:3496": "atha bhagavān bhikṣūnāmantrayate sma |",
  "V05n746:3497": "yo'sau bhikṣavo bhikṣuḥ kālagataḥ kiṃ tenopasthāyiko'bhihitaḥ |",
  "V05n746:3498": "tairyathāvṛttamākhyātam |",
  "V05n746:3499": "vinipatito'sau bhikṣavo bhikṣuḥ |",
  "V05n746:3500": "yadi tasya sabrahmacāribhiḥ ratnatrayapūjākṛtābhaviṣyat cittamasyābhiprasannamabhaviṣyat |",
  "V05n746:3501": "tasmānna bhikṣuṇā glānasabrahmacārī adhyupekṣitavyaḥ |",
  "V05n746:3502": "glānopasthāyiko dīyate |",
  "V05n746:3503": "tad yadyasya bhaiṣajyaṃ nāsti taṃ pṛṣṭvā dānapatayaḥ samādāpayitavyāḥ |",
  "V05n746:3504": "sa cetsaṃpadyata ityevaṃ kuśalam |",
  "V05n746:3505": "no cetsaṃpadyate sāṃghikaṃ deyam |",
  "V05n746:3506": "sa cetsaṃpadyata ityevaṃ kuśalam |",
  "V05n746:3507": "nocetsaṃpadyate buddhākṣayanīvisantakaṃ deyam |",
  "V05n746:3508": "sacettadapi na saṃpadyate yattathāgatacatye vā gandhakuṭyāṃ vā chatraṃ vā dhvajaṃ vā patākā vā ābharaṇakaṃ vā saṃghena dānīyaṃ dātavyamiti |",
  "V05n746:3509": "upasthāyikena vikrīyopasthānaṃ kartavyaṃ śāstuśca pūjā |",
  "V05n746:3510": "svasthībhūtasyarocayitavyaṃ yad buddhasantakaṃ tavopayuktamiti |",
  "V05n746:3511": "yadyasya bibhavo'sti |",
  "V05n746:3512": "tena yatnamāsthāya dātavyam |",
  "V05n746:3513": "sacennāsti yadasyopayuktam |",
  "V05n746:3514": "arhati putraḥ paitṛkasya |",
  "V05n746:3515": "nātra kaukṛtaṃ karaṇīyamiti |",
  "V05n746:3516": "śrāvastyāṃ nidānam |",
  "V05n746:3517": "anyatamo bhikṣarābādhiko duḥkhito bāḍhaglāno vedanābhibhūtaḥ |",
  "V05n746:3518": "tasya pātraṃ śobhanam |",
  "V05n746:3519": "sa tasmin atībādhyavasitaḥ |",
  "V05n746:3520": "upasthāyakamāha |",
  "V05n746:3521": "ānaya me pātramiti |",
  "V05n746:3522": "tena na dattam |",
  "V05n746:3523": "sa tasyāntike cittaṃ pradūṣya pātre'dhyavasitaḥ kālagataḥ |",
  "V05n746:3524": "sa tasminneva pātre aśīviṣo (bhutvā) utpannaḥ |",
  "V05n746:3525": "bhikṣavastamādahanaṃ nītvā saṃskārya vihāramāgatāḥ |",
  "V05n746:3526": "bhikṣuḥ saṃnipatitaḥ |",
  "V05n746:3527": "cīvarabhājakena mṛtapariṣkārikaṃ vṛddhānte'bhirohitam |",
  "V05n746:3528": "tatra bhagavānāyuṣmantamānandamāmantrayatesma |",
  "V05n746:3529": "gacchānanda |",
  "V05n746:3530": "bhikṣuṇāmārocaya |",
  "V05n746:3531": "na kenacit tasya bhikṣoḥ pātrasthavikā mocayitavyā |",
  "V05n746:3532": "tathāgata eva mocayiṣyati |",
  "V05n746:3533": "āyuṣmatānandena bhikṣuṇāmārocitam |",
  "V05n746:3534": "tato bhagavatā svayameva mocitaḥ |",
  "V05n746:3535": "āśīviṣo mahāntaṃ phaṇaṃ kṛtvāvasthitaḥ |",
  "V05n746:3536": "tato bhagavatā ṛvraṭāśabdena prabodhyābhihitaḥ |",
  "V05n746:3537": "gaccha mohapuruṣa tyajainaṃ pātram |",
  "V05n746:3538": "bhikṣavo bhājayantu iti |",
  "V05n746:3539": "sa kupito yatheṣṭagatipracāratayā vanagahanaṃ praviṣṭaḥ |",
  "V05n746:3540": "sa tasmin krodhāgninā prajvalitaḥ |",
  "V05n746:3541": "tadvanagahanaṃ pradīptam |",
  "V05n746:3542": "tatraiva dagdho bhikṣuṇāmantike cittamabhipradūṣya narakeṣūpapannaḥ |",
  "V05n746:3543": "tatra bhagavān bhikṣūnāmantrayatesma |",
  "V05n746:3544": "nirvidyatāṃ bhikṣavaḥ sarvabhavebhyo nirvidyatāṃ sarvabhavopapattikaraṇebhyaḥ |",
  "V05n746:3545": "yatra nāmaikasya sattvasya triṣu sthāneṣu kāyo dahyate |",
  "V05n746:3546": "vanagahane krodhāgninā |",
  "V05n746:3547": "narake nārakeṇa |",
  "V05n746:3548": "śmaśāne prākṛtena |",
  "V05n746:3549": "tasmānna bhikṣuṇā pariṣkāre'tyarthamadhyavasānamutpādayitavyam |",
  "V05n746:3550": "yasminnutpadyate tat parityaktavyam |",
  "V05n746:3551": "na parityajati |",
  "V05n746:3552": "sātisārobhavati |",
  "V05n746:3553": "api tu yadi glānaḥ svaṃ pariṣkāraṃ yācate |",
  "V05n746:3554": "upasthāpakena laghuladhveva dātavyam |",
  "V05n746:3555": "na dadāti |",
  "V05n746:3556": "sātisāro bhavati |",
  "V05n746:3557": "śrāvastyāṃ nidānam |",
  "V05n746:3558": "tena khalu samayenānyatamo bhikṣurglāno layane kālagataḥ |",
  "V05n746:3559": "amanuṣyakeṣūpapannaḥ |",
  "V05n746:3560": "cīvarabhājako bhikṣustaṃ layanaṃ praveṣṭumārabdhaḥ |",
  "V05n746:3561": "pātracīvaraṃ bhājayāmīti |",
  "V05n746:3562": "sa tīvreṇa paryavasthānena laguḍamādāyotthitaḥ kathayati |",
  "V05n746:3563": "yāvanmāmabhinirharatha tāvatpātracīvaraṃ bhājayatheti |",
  "V05n746:3564": "sa saṃtrastoniṣpalāyitaḥ |",
  "V05n746:3565": "etatprakaraṇaṃ bhikṣavo bhagavataṃ ārocayanti |",
  "V05n746:3566": "bhagavānāha |",
  "V05n746:3567": "pūrvaṃ tāvanmṛto bhikṣurabhinirhartavyaḥ paścāttasya pātracīvaraṃ bhājayitavyamiti |",
  "V05n746:3568": "śrāvastyāṃ nidānaṃ |",
  "V05n746:3569": "tena khalu samayenānyatamo bhikṣuḥ kālagataḥ |",
  "V05n746:3570": "bhikṣavastamabhinirhṛtya eva meva śmaśāne chorayitvā vihāramāgataḥ |",
  "V05n746:3571": "cīvarabhājakastasya layanaṃ praviṣṭaḥ |",
  "V05n746:3572": "pātracīvaraṃ bhājayāmīti |",
  "V05n746:3573": "so'manuṣyakeṣūpapannaḥ laguḍamādāyotthitaḥ |",
  "V05n746:3574": "sa kathayati |",
  "V05n746:3575": "yāvanmamaśarīrapūjāṃ kurutha tāvatpātracīvaraṃ bhājayatheti |",
  "V05n746:3576": "etatprakaraṇaṃ bhikṣavo bhagavata ārocayanti |",
  "V05n746:3577": "bhagavānāha |",
  "V05n746:3578": "bhikṣubhistasya pūrvaṃ śarīrapūjā kartavyeti |",
  "V05n746:3579": "tataḥ paścātpātracīvaraṃ bhājayitavyam |",
  "V05n746:3580": "eṣa ādīnavo (na)",
  "V05n746:3581": "bhaviṣyatīti |",
  "V05n746:3582": "śrāvastyāṃ nidānam |",
  "V05n746:3583": "tena khalu samayenānyatamo bhikṣurglāno layane kālagataḥ |",
  "V05n746:3584": "sa bhikṣurādahanaṃ nītvā śarīrapūjāṃ kṛtvā dagdhaḥ |",
  "V05n746:3585": "tato vihāramāgataḥ |",
  "V05n746:3586": "cīvarabhājakastasya layanaṃ praviṣṭaḥ |",
  "V05n746:3587": "sa laguḍamādāyotthitaḥ tattāvanmāmuddiśya dharmaśravaṇamanuprayacchatha tāvaccīvarakāṇi bhājayatheti |",
  "V05n746:3588": "etatprakaraṇaṃ bhikṣavo bhagavata ārocayanti |",
  "V05n746:3589": "bhagavānāha |",
  "V05n746:3590": "tamuddiśya dharmaśravaṇaṃ dattvā dakṣiṇāmuddiśya paścāccīvarakāṇi bhājayitavyānīti |",
  "V05n746:3591": "uddānam",
  "V05n746:3592": "glānakaścātha śreṣṭhī ca prativastu navakarmikaḥ |",
  "V05n746:3593": "sīmā catuṣkikāṃ kṛtvā aṣṭau dūtena karayet ||29 ||",
  "V05n746:3594": "śrāvastyāṃ nidānam |",
  "V05n746:3595": "tena khalu samayenānyatamena gṛhapatinā buddhapramukho bhikṣusaṃgho'ntargṛhe bhaktenopanimantritaḥ |",
  "V05n746:3596": "bhikṣusaṃghaḥ praviṣṭaḥ |",
  "V05n746:3597": "bhagavānaupadhike'sthāt abhihirhṛtapiṇḍapātaḥ |",
  "V05n746:3598": "paṃcabhiḥ kāraṇairbuddhā bhagavantaḥ aupadhike tiṣṭhantyabhinirhṛtapiṇḍapātāḥ |",
  "V05n746:3599": "katamaiḥ paṃcabhiḥ |",
  "V05n746:3600": "pratisaṃlātukāmā bhavanti |",
  "V05n746:3601": "devatānāṃ dharmaṃ deśayitukāmā bhavanti |",
  "V05n746:3602": "śayanāsanaṃ pratyavekṣitukāmā bhavanti |",
  "V05n746:3603": "glānamavalokayitukāmā bhavanti |",
  "V05n746:3604": "śrāvakāṇāṃ vinayaśikṣāpadaṃ prajñapayitukāmā bhavanti |",
  "V05n746:3605": "asmiṃstvarthe dvābhyāṃ kāraṇābhyāṃ buddho bhagavānaupadhike'sthādabhinirhṛtapiṇḍapātaḥ |",
  "V05n746:3606": "atha bhagavān ciraprakrāntaṃ bhikṣusaṃghaṃ viditvā apāvaraṇīṃ gṛhītvā ārāmeṇārāmaṃ vihāreṇa vihāraṃ parigaṇena parigaṇaṃ caṃkrameṇa caṃkramamanucaṃkramyamāṇo'nuvicarati |",
  "V05n746:3607": "anenānyatamo mahallako vihārastenopasaṃkrāntaḥ |",
  "V05n746:3608": "tatra bhikṣurbāḍhaglānaḥ alpajñātaḥ sve mūtra purīṣe nimagno bhagavantaṃ dṛṣṭvā'parasvaramakārṣīt |",
  "V05n746:3609": "anātho'smi bhagavan |",
  "V05n746:3610": "anātho'smi sugata iti |",
  "V05n746:3611": "bhagavānāha |",
  "V05n746:3612": "kasmāttvaṃ bhikṣo mā trailokyanāthamuddiśya pravrajita evaṃ virauṣi |",
  "V05n746:3613": "anātho'smi bhagavan |",
  "V05n746:3614": "anātho'smi sugata iti |",
  "V05n746:3615": "na me bhadanta kaścitsabrahmacārī upasthānaṃ karotyavalokayati vā |",
  "V05n746:3616": "asti tvayā bhikṣavo kasyacit sabrahmacāriṇa upasthānaṃ kṛtamavalokitaṃ vā |",
  "V05n746:3617": "no bhadanta |",
  "V05n746:3618": "ata eva te iyaṃ samavasthā |",
  "V05n746:3619": "bhagavān laukikacittamutpādayati |",
  "V05n746:3620": "aho bata śakro devendro'navataptānmahāsarasaḥ pānīyamādāya gandhamādanācca parvatānmṛttikāmānayediti |",
  "V05n746:3621": "dharmatā khalu yasmin samaye bhagavāna laukikaṃ cittamutpādayati tasmin samaye śakrabrahmādayo'pi devā bhagavataścittamājānanti |",
  "V05n746:3622": "tataḥ śakro devendraḥ anavataptānmahāsarasaḥ aṣṭāṅgopetasya pānīyasya sauvarṇaṃ bhṛṅgāramādāya gandhamādanācca parvatānmṛttikāṃ laghuladhveva bhagavataḥ purastādasthāt |",
  "V05n746:3623": "evaṃ cāha |",
  "V05n746:3624": "tiṣṭhatu bhagavānahamasyopasthānaṃ karomi |",
  "V05n746:3625": "bhagavānāha |",
  "V05n746:3626": "naiṣa kauśikamuddiśya pravrajitaḥ kiṃ tu mām |",
  "V05n746:3627": "api tu kiṃ tvayaiṣa pūrvaṃ na dṛṣṭaḥ |",
  "V05n746:3628": "tiṣṭha tvam |",
  "V05n746:3629": "śucikāmā devāḥ |",
  "V05n746:3630": "ahamevāsyopasthānaṃ karomi |",
  "V05n746:3631": "tato bhagavatā cīvaraṃ baddhvā cakrasvastikanandyāvartenānekapuṇyaśatanirjātena bhītānāmāśvāsana karaṇakareṇāsau bhikṣurgṛhītvā mūtrapurīṣāt uddhṛtya ekānte sthāpitaḥ |",
  "V05n746:3632": "vaṃśavidalikayā nirlikhitaḥ |",
  "V05n746:3633": "pāṇḍumṛttikayā udvartitaḥ snāpitaḥ |",
  "V05n746:3634": "tataḥ (sthāpitaḥ |",
  "V05n746:3635": "cīva) rakāṇyasya prakṣālitāni |",
  "V05n746:3636": "tasmin pradeśe sukumārī gomayakārṣī dattā |",
  "V05n746:3637": "tato hastapādau saṃpraśodhya śakraṃ devendraṃ glānopasthānapūrvikayā dharmadeśanayā sandeśya samādāpya vihāraṃ praviṣṭaḥ |",
  "V05n746:3638": "(āyuṣmānā-) nandaḥ piṇḍapāta nirhārakaḥ piṇḍapātamādāya bhagavatsakāśamupasaṃkrāntaḥ |",
  "V05n746:3639": "dharmatā khalu buddhā bhagavantaḥ piṇḍatātanirhārakaṃ bhikṣumanayā pratisaṃmodanayā pratisaṃmodante |",
  "V05n746:3640": "kaccidbhikṣo praṇītaṃ bhaktaṃ saṃtapato bhirbhikṣusaṃgha iti |",
  "V05n746:3641": "pratisaṃmodate |",
  "V05n746:3642": "bhagavānāyuṣmantamānandam |",
  "V05n746:3643": "kaccidānanda praṇītaṃ bhaktaṃ santarpito bhikṣusaṃgha iti |",
  "V05n746:3644": "tathyaṃ bhadanta |",
  "V05n746:3645": "praṇītaṃ bhaktaṃ santarpito bhikṣusaṃghaḥ |",
  "V05n746:3646": "tato bhagavān upārdhapiṇḍapātamādāyāyuṣmantamānandamāmantrayate |",
  "V05n746:3647": "gaccha ānanda amuṣmin vihāre vāḍhaglāno bhikṣuḥ |",
  "V05n746:3648": "tasme (de) yamupārdhapiṇḍapātam |",
  "V05n746:3649": "yadbhuṃkte cainaṃ vaktavyaḥ |",
  "V05n746:3650": "śāstrā te āyuṣman svayamevopasthānaṃ kṛtam |",
  "V05n746:3651": "upārdhapiṇḍapātena ca saṃvibhāgaḥ kṛta iti |",
  "V05n746:3652": "evaṃ bhadanta ityāyuṣmānānando bhagavataḥ pratiśrutyopārdhapiṇḍa (pāta)",
  "V05n746:3653": "mādāya tasmai dattvā yathāsandiṣṭamārocitavān |",
  "V05n746:3654": "atha tasya bhikṣoretadabhavat |",
  "V05n746:3655": "mama trailokyaguruṇā svayamupasthānaṃ kṛtamupārdhapiṇḍapātaśca dattaḥ |",
  "V05n746:3656": "na mama pratirūpaṃ syād yadahaṃ śraddhādeyaṃ paribhujya kausīdyenātināmayeyam |",
  "V05n746:3657": "yattvahaṃ pūrvarātrāpararātraṃ jāgarikāyogamanuyukto vihareyamiti |",
  "V05n746:3658": "tena pūrvarātrāpararātraṃ jāgarikāyogamanuyuktena viharatā idameva ca pañcagaṇḍakaṃ saṃsāracakraṃ calācalaṃ viditvā sarvasaṃskāragatiṃ śatanapatanavikiraṇavidhvaṃsanadharmatayā parāhatyasarvakleśaprahāṇādarhattvaṃ sākṣātkṛtamiti |",
  "V05n746:3659": "arhan saṃvṛttaḥ |",
  "V05n746:3660": "traidhātuke vītarāgaḥ samaloṣṭrakāñcanaḥ ākāśapāṇitalasamacitto vāsīcandanakalpo (')",
  "V05n746:3661": "vidyāvidāritāṇḍakośo vidyābhi (jñaḥ)",
  "V05n746:3662": "pratisaṃvitprāpto bhavalābhalobhasatkāraparāṃmukhaṃ sendropendrāṇāṃ devānāṃ pūjyo mānyo'bhivādyaśca saṃvṛttaḥ |",
  "V05n746:3663": "tatra bhagavān bhikṣūnāmantrayate |",
  "V05n746:3664": "eṣāṃ bhikṣavo glānānāṃ na mātā na pitā na cānyo bandhuḥ nānyatra yūyameva sabrahmacāriṇaḥ |",
  "V05n746:3665": "tasmāt sabrahmacāribhiḥ parasparamupasthānaṃ karaṇīyam |",
  "V05n746:3666": "upādhyāyena sārdhaṃ vihāriṇaḥ |",
  "V05n746:3667": "sārdhaṃ vihāriṇā upādhyāyasya |",
  "V05n746:3668": "ācāryeṇāntevāsinaḥ |",
  "V05n746:3669": "antevāsinā ācāryasya |",
  "V05n746:3670": "samānopādhyāyena samānopādhyāyasya |",
  "V05n746:3671": "samānācāryeṇa samānācāryasya |",
  "V05n746:3672": "ālaptakenālaptakasya |",
  "V05n746:3673": "saṃlaptakena saṃlaptakasya |",
  "V05n746:3674": "saṃtutakena saṃstutakasya |",
  "V05n746:3675": "sapremakena sapremakasya |",
  "V05n746:3676": "yaḥ parṣadvinirmukto'lpajñātaśca tasya saṃghenopasthāyiko deyaḥ |",
  "V05n746:3677": "glānāvasthāṃ paricchidya eko vā dvau vā saṃbahulā vā |",
  "V05n746:3678": "antataḥ sarvasaṃghenopasthānaṃ karaṇīyam |",
  "V05n746:3679": "bhikṣavaḥ saṃśayajātāḥ |",
  "V05n746:3680": "sarvasaṃśayacchettāraṃ buddhaṃ bhagavantaṃ papracchuḥ |",
  "V05n746:3681": "paśya bhadanta bhagavatā tasya bhikṣoḥ svayamevamupasthānaṃ kṛtam |",
  "V05n746:3682": "tena cārhattvaṃ sākṣātkṛtamiti |",
  "V05n746:3683": "bhagavānāha |",
  "V05n746:3684": "na bhikṣava etarhi yathā atīte'pyadhvani tasya mayā upasthānaṃ kṛtam |",
  "V05n746:3685": "tena ca pañcābhijñāḥ sākṣātkṛtāḥ |",
  "V05n746:3686": "bhūtapūrvaṃ bhikṣavo'nyatamasminnāśramapade puṣpaphalasalilasampanne nānāvṛkṣopaśobhite ṛṣiḥ prativasati pañcābhijñaḥ |",
  "V05n746:3687": "tena śiṣyasyopasthānaṃ kṛtam |",
  "V05n746:3688": "svasthībhūtaḥ |",
  "V05n746:3689": "tatastena pañcābhijñāḥ sākṣātkṛtāḥ |",
  "V05n746:3690": "kiṃ manyadhve bhikṣavaḥ |",
  "V05n746:3691": "yo'sau tena kālena tena samayena ṛṣirāsīdahaṃ saḥ |",
  "V05n746:3692": "yo'sau tasya ṛṣeḥ śiṣya eṣa evāsau bhikṣuḥ |",
  "V05n746:3693": "tadāpyasya mayā upasthānaṃ kṛtametarhyapyasya mayā upasthānaṃ kṛtam |",
  "V05n746:3694": "punarapi bhikṣavo buddhaṃ bhagavantaṃ papracchuḥ |",
  "V05n746:3695": "paśya bhadantātīva bhagavato glānakaḥ priya iti |",
  "V05n746:3696": "bhagavānāha |",
  "V05n746:3697": "na bhikṣava etarhi yathā atīte'pyadhvani mamātīva glānakāḥ priyāḥ |",
  "V05n746:3698": "tachrūyatām |",
  "V05n746:3699": "bhūtapūrvaṃ bhikṣavaḥ śivaghoṣāyāṃ rājadhānyāṃ śivirnāma rājā rājyaṃ kārayati |",
  "V05n746:3700": "ṛddhaṃ ca sphītaṃ ca kṣemaṃ ca subhikṣaṃ cākīrṇabahujanamanuṣyaṃ ca |",
  "V05n746:3701": "tasya nāsti kiścidaparityājyaṃ yācanakebhyo viśeṣatastu glānebhyaḥ |",
  "V05n746:3702": "yāvadanyatamo gṛhapatirglānaḥ sarvavaidyapratyākhyāto rājñaḥ sakāśaṃ gataḥ |",
  "V05n746:3703": "deva cikitsāṃ me kāraya iti |",
  "V05n746:3704": "tato rājñā vaidyānāmājñā dattā |",
  "V05n746:3705": "bhavanto'sya cikitsāṃ kuruteti |",
  "V05n746:3706": "te kathayanti |",
  "V05n746:3707": "deva durlabhānyasya bhaiṣajyānīti |",
  "V05n746:3708": "rājā kathayati |",
  "V05n746:3709": "kīdṛśāni punastāni bhaiṣajyāni |",
  "V05n746:3710": "deva yaḥ kadācijjanmanaḥ prabhṛti(na)",
  "V05n746:3711": "kasyacidruṣitapūrvastasya rudhireṇa yavāgūḥ ṣaṇmāsān dātavyā |",
  "V05n746:3712": "evamasya svāsthyaṃ bhavati |",
  "V05n746:3713": "nānyatheti |",
  "V05n746:3714": "rājā kathayati |",
  "V05n746:3715": "satyaṃ durlabhamasya (bhaiṣajyam |",
  "V05n746:3716": "sa ā) tmanaḥ pracāraṃ paricchettumārabdhaḥ |",
  "V05n746:3717": "duḥkhamātmanaḥ pracāraḥ paricchidyate |",
  "V05n746:3718": "sa dhatrīṃ praṣṭumārabdhaḥ |",
  "V05n746:3719": "amba astyahamiyatā kālena kasyacidruṣitapūrvaḥ |",
  "V05n746:3720": "kumāra yadā tvaṃ māsāṃsagatastadāhamapi na kasya (prāgeva tva) miti |",
  "V05n746:3721": "tato jananyāḥ sakāśamupasaṃkrāntaḥ |",
  "V05n746:3722": "kathayati |",
  "V05n746:3723": "amba astyahaṃ kasyacidruṣitapūrvaḥ |",
  "V05n746:3724": "kumāra yadā tvaṃ mama kukṣigatastadāhamapi na kasyacidruṣitapūrvā prāgeva tvamiti |",
  "V05n746:3725": "sa salakṣayati |",
  "V05n746:3726": "labdhaṃ bhaiṣajyamiti viditvā tena vaidyānāṃ (mā) jñā dattā |",
  "V05n746:3727": "bhavanto mayātmā parīkṣitaḥ |",
  "V05n746:3728": "ahaṃ na kadācit kasyacidruṣitapūrvaḥ |",
  "V05n746:3729": "mama paṃceṅkhikaśirāvedhaṃ kuruta |",
  "V05n746:3730": "deva vayaṃ prākṛtapuruṣasyārthāya devasya kāye śastraṃ (na)",
  "V05n746:3731": "nipātayāmaḥ |",
  "V05n746:3732": "kuśalā bhavanti bodhisattvāsteṣu teṣu śilpasthānakarmasthāneṣu |",
  "V05n746:3733": "rājā svayavameva śirāvedhaḥ kṛtaḥ |",
  "V05n746:3734": "tena ca rudhireṇa ṣaṇmāsān pratidinaṃ tasmai yavāgūrdattā |",
  "V05n746:3735": "svastho jātaḥ |",
  "V05n746:3736": "kiṃ manyadhve bhikṣavaḥ |",
  "V05n746:3737": "yo'sau rājā ahaṃ sa tena kālena tena samayena |",
  "V05n746:3738": "tadāpi me glānakāḥ priyāḥ prāgevedānīm |",
  "V05n746:3739": "punarapi śive rājñaḥ putrasya pārśvaśoṣo jātaḥ |",
  "V05n746:3740": "rājñā vaidyānāmājñā dattā |",
  "V05n746:3741": "bhavanto'sya kumārasya cikitsāṃ kuruteti |",
  "V05n746:3742": "te kathayanti |",
  "V05n746:3743": "deva sarvasāraṃ ghṛtaṃ pacyatām |",
  "V05n746:3744": "iti viditvā dvādaśabhirvarṣaiḥ sarvadravyāṇi samupānītāni |",
  "V05n746:3745": "adyāpi jīvajīvakamāṃsaṃ na labhyate |",
  "V05n746:3746": "vaidyaiḥ śākuntikānāmājñā dattā |",
  "V05n746:3747": "āgacchata |",
  "V05n746:3748": "ādarśakaṃ kukkuṭakaṃ ca gṛhītvā samudrataṭaṃ gacchata |",
  "V05n746:3749": "tatra pāśān pātayitvā kukkuṭakasya purastādādarśaṃ sthāpayata |",
  "V05n746:3750": "kukkuṭaḥ svaṃ pratibimbaṃ dṛṣṭvā kukkuṭo'yamiti raviṣyati |",
  "V05n746:3751": "kautuhalī jīvajīvakaḥ kukkuṭaśabdaṃ śrutvā kukkuṭasamīpamāgamiṣyati |",
  "V05n746:3752": "ayaṃ tasya bandhanopāya iti |",
  "V05n746:3753": "taistathā kṛtam |",
  "V05n746:3754": "yāvatkarmapāśito jīvajīvakaḥ prāṇī baddhaḥ |",
  "V05n746:3755": "te tamādāya saṃprasthitāḥ |",
  "V05n746:3756": "dharmatā hyeṣā aciravyativṛtte lokasanniveśe tiryañco'pi vākpravyāharaṇasamarthā bhavanti |",
  "V05n746:3757": "jīvajīvakaḥ prāṇī kathayati |",
  "V05n746:3758": "bhavantaḥ kutraṃ mā nayatha |",
  "V05n746:3759": "tairyathāvṛttam samākhyātam |",
  "V05n746:3760": "sa kathayati |",
  "V05n746:3761": "muṃcata muṃcata mām |",
  "V05n746:3762": "māṃsabalo nāma auṣadhī ratnāni veti |",
  "V05n746:3763": "te kathayanti |",
  "V05n746:3764": "upadarśaya tāvatpaśyāmaḥ kīdṛśāstā auṣadhaya iti |",
  "V05n746:3765": "tena samākhyātam |",
  "V05n746:3766": "madīyasnānodakaṃ māṃsabalam tadādāya gaccha |",
  "V05n746:3767": "imāni ca ratnānīti |",
  "V05n746:3768": "te rājñaḥ śaṃkitāḥ |",
  "V05n746:3769": "ratnānyapāsya tameva jīvajīvakamādāya saṃprasthitāḥ |",
  "V05n746:3770": "anupūrveṇa śivaghoṣāṃ rājadhānīmanuprāptāḥ |",
  "V05n746:3771": "tairjīvajīvakaprāṇī rājña upanāmitaḥ |",
  "V05n746:3772": "yacca tenoṣadhamādiṣṭaṃ tacca kathitam |",
  "V05n746:3773": "tato rājñā jīvajīvakaḥ pṛṣṭaḥ |",
  "V05n746:3774": "kathayati |",
  "V05n746:3775": "deva mama snānodakaṃ māṃsabalamiti |",
  "V05n746:3776": "rājñā sapta udakamaṇayaḥ śobhanāmbhasaḥ pūrṇāḥ sthāpitāḥ |",
  "V05n746:3777": "sa teṣu yāvat snāto yāvatsuviśrānto jātaḥ |",
  "V05n746:3778": "tataḥ kāyasya balaṃ jñātvā sahasā utplutya śaraṇapṛṣṭhamabhirūḍho vigatabhayabhairavo gāthāṃ bhāṣate |",
  "V05n746:3779": "pūrvaṃ tāvadahaṃ mūrkhaḥ paścācchākuntikā ime |",
  "V05n746:3780": "tato rājā ca vaidyāśca saṃpūrṇaṃ mūrkhamaṇḍalam ||30 ||",
  "V05n746:3781": "ityuktvā prakrāntaḥ |",
  "V05n746:3782": "tato rājñā (vaidyā)",
  "V05n746:3783": "āhūya pṛṣṭāḥ |",
  "V05n746:3784": "bhavantaḥ satyam |",
  "V05n746:3785": "bhavantaḥ jīva jīvakasya snānodakaṃ tanmāṃsena samabalamiti |",
  "V05n746:3786": "te kathayanti |",
  "V05n746:3787": "deva satyam |",
  "V05n746:3788": "pacata ghṛtam |",
  "V05n746:3789": "taiḥ sarvasāraṃ ghṛtaṃ pakkam |",
  "V05n746:3790": "rājaputra upayoktuṃ pravṛttaḥ |",
  "V05n746:3791": "yāvadanyatamasmin himavatkandare pañca pratyekabuddhaśatāni prativasanti |",
  "V05n746:3792": "tatraikasya pārśvaśoṣo jātaḥ |",
  "V05n746:3793": "sa taiḥ pratyekabuddhairabhihitaḥ |",
  "V05n746:3794": "āyuṣman janapadān gatvā vaidyaṃ pṛṣṭvā bhaiṣajyaṃ seva (sva) |",
  "V05n746:3795": "svastho bhaviṣyasīti |",
  "V05n746:3796": "kathayati |",
  "V05n746:3797": "āyuṣmantaṃ āgamiṣyanti |",
  "V05n746:3798": "sa dharmo bahujanāniṣṭo bahujanākrānto bahujanāpriyo bahujanāmanāpaḥ sarvasattvasādhāraṇaḥ yaduta maraṇaṃ nāma yo nāṃsavyādhinā neṣyati |",
  "V05n746:3799": "kasyārthāya grāmāntamavasarāmīti |",
  "V05n746:3800": "te kathayanti |",
  "V05n746:3801": "āyuṣman yadyapyevaṃ yathāpi yāvacchīlavān puruṣapudgalaściraṃ jīvati tāvad bahupuṇyaṃ prasūyate |",
  "V05n746:3802": "yāvad bahupuṇyaṃ prasūyate tāvacciraṃ svargeṣu modate |",
  "V05n746:3803": "sa tairuparudhyamāno janapadādavatīrṇaḥ |",
  "V05n746:3804": "anupūrveṇa viśaghoṣāṃ rājadhānīmanuprāptaḥ |",
  "V05n746:3805": "tato mārgaśramaṃ prativinodya (vaidya)",
  "V05n746:3806": "sakāśaṃ gataḥ |",
  "V05n746:3807": "bhadramukha mamedṛśo rogaḥ |",
  "V05n746:3808": "bhaiṣajyaṃ vyapadiśa iti |",
  "V05n746:3809": "sa kathayati |",
  "V05n746:3810": "ārya yādṛśa evāyaṃ tava rogastādṛśa eva rājñaḥ putrasya |",
  "V05n746:3811": "dvādaśabhirvarṣaiḥ sarvasāraṃ ghṛtaṃ pakkam |",
  "V05n746:3812": "gatvā prārthaya |",
  "V05n746:3813": "yadyapyetatte maṇḍamapi bhāgya viśeṣātpratilabhase tena te yāpyaṃ bhaviṣyatīti |",
  "V05n746:3814": "sa rājakuladvāraṃ gatvāvasthitaḥ |",
  "V05n746:3815": "ācaritaṃ tasya rājñaḥ |",
  "V05n746:3816": "ghaṇṭā dvāre nityaṃ pratilambitā |",
  "V05n746:3817": "yācanakajananivedī |",
  "V05n746:3818": "yadā yācanako dvāre tiṣṭhati tadāsau rauti |",
  "V05n746:3819": "yāvadasau ghaṇṭā pratyekabuddhamāgataṃ nivedayantī raṭitumārabdhā |",
  "V05n746:3820": "tato rājaputraḥ kathayati |",
  "V05n746:3821": "amba tāta yācanako'bhyāgataḥ |",
  "V05n746:3822": "vicāryatāṃ kiṃ prārthayatīti |",
  "V05n746:3823": "tau kathayataḥ |",
  "V05n746:3824": "putra asmābhirdvādaśabhirvarṣairdravyasaṃhāraṃ kṛtvā idaṃ ghṛtaṃ pakkam |",
  "V05n746:3825": "piba tāvatpaścādyācanakaṃ praveśayāmaḥ |",
  "V05n746:3826": "vicārayiṣyāmaḥ kiṃ prārthayatīti tasya kṛtakutūhalasvastyayanasya ghṛtaṃ pātukāmasya yācanakabhājanāśāmarmasaṃghaṭṭitaśarīrasya tadvṛttaṃ na rocate |",
  "V05n746:3827": "kathayati ca |",
  "V05n746:3828": "amba tāta na tāvatparibhokṣye yāvadyācanakaḥ praviśataḥ iti |",
  "V05n746:3829": "rājñā dvauvārikasyājñā dattā |",
  "V05n746:3830": "yācanakaṃ praveśaya iti |",
  "V05n746:3831": "sa praveśitaḥ |",
  "V05n746:3832": "rājaputreṇa dṛṣṭaḥ |",
  "V05n746:3833": "kāyaprāsādikaścittaprāsādikaśca śānteneryāpathenāvatīrṇaḥ |",
  "V05n746:3834": "sa kathayati |",
  "V05n746:3835": "āryakeṇa kiṃ prayojanam |",
  "V05n746:3836": "tena vistareṇa samākhyātam |",
  "V05n746:3837": "sa kathayati |",
  "V05n746:3838": "ārya tvameva māṇḍārho nāham |",
  "V05n746:3839": "gṛhāṇa |",
  "V05n746:3840": "dadāmīti tena pātraṃ prasāritam |",
  "V05n746:3841": "rājaputreṇa tībreṇāśayena tasmai tanmaṇḍo dattaḥ |",
  "V05n746:3842": "tenāpi mahātmanā sarvasattvahitānugataṃ rājaputreṇa cittamutpāditam |",
  "V05n746:3843": "ṛdhyati śīlavataścetaḥ praṇidhānam |",
  "V05n746:3844": "tacca viśuddhatvācchīlasyeti |",
  "V05n746:3845": "ubhāvapi svasthau saṃvṛtau |",
  "V05n746:3846": "kiṃ manyadhve bhikṣavo yo'sau rājakumāraḥ ahameva sa tena kālena tena samayena |",
  "V05n746:3847": "tadāpi me glānakāḥ priyāḥ prāgevedānīm |",
  "V05n746:3848": "kiṃ bhadanta tena rājaputreṇa tena ca pratyeka buddhena karma kṛtam yena tayoryugapada vyādhirutpanno yugapacca vyupaśāntiriti |",
  "V05n746:3849": "bhagavānāha |",
  "V05n746:3850": "tasyāmeva bhikṣavaḥ pūrvamanyāsu jātiṣu karmāṇi kṛtānyupacitāni labdhasaṃbhārāṇi pariṇatapratyayānyoghavatpratyupasthitāni avaśyaṃbhāvīni |",
  "V05n746:3851": "na bhikṣavaḥ karmāṇi kṛtānyupacitāni bāhye pṛthivīdhātau vipacyante |",
  "V05n746:3852": "nābdhātau |",
  "V05n746:3853": "na tejodhātau |",
  "V05n746:3854": "ya vāyudhātāvapi |",
  "V05n746:3855": "bhūdhātuṣveva skandhadhātvāyataneṣu karmāṇi kṛtāni vipacyante śubhānyaśubhāni ca |",
  "V05n746:3856": "na praṇaśyanti karmāṇi api kalpaśatairapi |",
  "V05n746:3857": "sāmagrīṃ prāpya kālaṃ ca phalanti khalu dehinām ||30 ||",
  "V05n746:3858": "bhūtapūrvaṃ bhikṣavo vārāṇasyāṃ nagaryāṃ brahmadatto nāma rājā babhūva |",
  "V05n746:3859": "tasya dvau putrau |",
  "V05n746:3860": "tayoryaḥ kanīyān sa rājyābhinandī |",
  "V05n746:3861": "purohitasyāpi dvau putrau |",
  "V05n746:3862": "tayorapi yaḥ kanīyān sa paurohityaṃ prārthayate |",
  "V05n746:3863": "yātutaḥ sattvā saṃsyandanta iti tayoḥ parasparaṃ sakhyamutpannam |",
  "V05n746:3864": "rājaputraḥ kathayati |",
  "V05n746:3865": "kaḥ upāyaḥ syād yenāhaṃ rājā bhaveyam |",
  "V05n746:3866": "sa kathayati |",
  "V05n746:3867": "astyupāyaḥ |",
  "V05n746:3868": "yadi tvaṃ māṃ paurohitye sthāpayasi kathayāmīti |",
  "V05n746:3869": "sa kathayati |",
  "V05n746:3870": "evaṃ bhavatu |",
  "V05n746:3871": "kathaya |",
  "V05n746:3872": "sthāpayāmīti |",
  "V05n746:3873": "sa kathayati |",
  "V05n746:3874": "ahaṃ tava bhrātaraṃ vyaṃgaṃ karomi |",
  "V05n746:3875": "tvaṃ rājā bhavasīti |",
  "V05n746:3876": "tenānumoditam |",
  "V05n746:3877": "tatastena tasya jyeṣṭhasya rājaputrasya bhaiṣajyaṃ dattam |",
  "V05n746:3878": "vyaṃgībhūtaḥ |",
  "V05n746:3879": "apareṇa samayena rājā kālagataḥ |",
  "V05n746:3880": "amātyaiḥ sa vyaṃga iti kṛtvā kanīyān rājye'bhiṣiktaḥ |",
  "V05n746:3881": "tenāpyasau kanīyān purohitaputraḥ paurohitye pratiṣṭhāpitaḥ |",
  "V05n746:3882": "yāvadapareṇa samayena rājā purohitena sārdhaṃ saṃlāpena tiṣṭhati |",
  "V05n746:3883": "rājñāsau bhrātā vyaṃgo dṛṣṭaḥ |",
  "V05n746:3884": "tasya taṃ dṛṣṭvā vipratisāra utpannaḥ |",
  "V05n746:3885": "na śobhanaṃ mayā kṛtam yadrājyahetorbhrātā vyaṃgīkṛta iti |",
  "V05n746:3886": "purohitaḥ kathayati |",
  "V05n746:3887": "deva mamāpi vipratisāra utpannaḥ |",
  "V05n746:3888": "yadi devasyābhimataṃpunarapyevaṃ yathāpaurāṇaṃ karomīti |",
  "V05n746:3889": "sa kathayati |",
  "V05n746:3890": "kuṣvānujāne |",
  "V05n746:3891": "tena tasya bhaiṣajyaṃ dattam |",
  "V05n746:3892": "svasthībhūtaḥ |",
  "V05n746:3893": "tatastau pratyekabuddhe karān kṛtvā praṇidhānaṃ kartumārabdhau |",
  "V05n746:3894": "yadāvābhyāmevaṃ vidhe sadbhūtadakṣiṇīye kārāḥ kṛtā asya karmaṇo vipākena āḍhye mahādhane mahābhoge kule jāyeyahi |",
  "V05n746:3895": "asya ca pāpasya vyaṃgīkaraṇasya karmaṇo vipākamanubhaveyamiti |",
  "V05n746:3896": "kiṃ manyadhve bhikṣavaḥ |",
  "V05n746:3897": "yo'sau rājaputra ahameva sa tena kālena tena samayena |",
  "V05n746:3898": "yo'sau purohitaputraḥ eṣa evāsau pratyekabuddhaḥ |",
  "V05n746:3899": "yattābhyāṃ saṃjalpaṃ kṛtvā rājakumārasya bhaiṣajyaṃ dattaṃ tena yugapad vyaṃgau saṃvṛttau |",
  "V05n746:3900": "yattu vipratisārābhyāṃ vicārya punarbhaiṣajyaṃ dattaṃ tena yugapat svasthībhūtau |",
  "V05n746:3901": "iti hi bhikṣavaḥ ekāntakṛṣṇānāṃ karmaṇāmekāntakṛṣṇo vipākaḥ |",
  "V05n746:3902": "ekāntaśuklānāmekāntaśuklaḥ |",
  "V05n746:3903": "vyatimiśrāṇāṃ vyatimiśraḥ |",
  "V05n746:3904": "tasmāttarhi bhikṣavaḥ ekāntakṛṣṇāni karmāṇyapāsya vyatimiśrāṇi ca ekāntaśuklepveva karmasvābhogaḥ karaṇīyaḥ |",
  "V05n746:3905": "ityevaṃ vo bhikṣavaḥ śikṣitavyam |",
  "V05n746:3906": "śrāvastyāṃ nidānam |",
  "V05n746:3907": "tena khalu samayena śrāvastyāṃ śreṣṭhināmā gṛhapatirāḍhyo mahādhano mahābhogo vistīrṇaviśālaparigraho vaiśravaṇadhanasamudyato vaiśravaṇadhanapratisparśī |",
  "V05n746:3908": "tena sadṛśāt kulāt kalatramānītam |",
  "V05n746:3909": "so'putraḥ putrābhinandī śivavaruṇakuveraśakrabrahmādīnanyāṃśca devatāviśeṣānāyācate |",
  "V05n746:3910": "tad yathā ārāmadevatā vanadevatā catvaradevatā śṛṃgāradevatā balipratigrāhikā devatāḥ sahajāḥ sahadharmikā nityānubaddhā api devatā āyācate |",
  "V05n746:3911": "asti caiṣa lokapravādaḥ |",
  "V05n746:3912": "yadāyācanahetoḥ putrā jāyante duhitaraśceti |",
  "V05n746:3913": "tacca naivam |",
  "V05n746:3914": "yadyevamabhaviṣyat ekaikasya putrasahasramabhaviṣyat tadyathā rājñaścakravartinaḥ |",
  "V05n746:3915": "apitu trayāṇāṃ sthānānāṃ saṃmukhībhāvāt putrā jāyante duhitaraśca |",
  "V05n746:3916": "katameṣāṃ trayāṇām |",
  "V05n746:3917": "mātāpitarau raktau bhavataḥ |",
  "V05n746:3918": "sannipatitau |",
  "V05n746:3919": "mātā kalyā bhavati ṛtumatī |",
  "V05n746:3920": "gaṃdharvaśca pratyupasthito bhavati |",
  "V05n746:3921": "eṣāṃ trayāṇāṃ sthānānāṃ saṃmukhībhāvātputrā jāyante duhitaraśca |",
  "V05n746:3922": "yadāsya devatārādhanenāpi na putro na duhitā tadā sarvadevatāḥ pratyākhyāya bhagavatyabhiprasannaḥ |",
  "V05n746:3923": "yāvadanyatamasya bhikṣoḥ sakāśamupasaṃkrāntaḥ |",
  "V05n746:3924": "ārya icchāmi svākhyāte dharmavinaye pravrajitum |",
  "V05n746:3925": "bhadramukha evaṃ kuru |",
  "V05n746:3926": "sa tasyānupūrvyā keśāvataraṇaṃ kṛtvā śikṣāpadāni grāhayitumārabdhaḥ |",
  "V05n746:3927": "pravrajyāntarāyakeṇa ca mahatā jvareṇābhibhūtaḥ |",
  "V05n746:3928": "etatprakaraṇaṃ bhikṣavo bhagavata ārocayanti |",
  "V05n746:3929": "bhagavānāha |",
  "V05n746:3930": "upasthānamasya karaṇīyam |",
  "V05n746:3931": "na tāvacchikṣāpadāni deyāni yāvtsvasthaḥ saṃvṛttaḥ |",
  "V05n746:3932": "ityuktaṃ bhagavatā |",
  "V05n746:3933": "tasyopasthānaṃ kartavyamiti hi bhikṣavo na jānante kena kartavyamiti |",
  "V05n746:3934": "bhagavānāha |",
  "V05n746:3935": "bhikṣubhiḥ |",
  "V05n746:3936": "vaidyastasya divā bhaiṣajyaṃ kurvanti |",
  "V05n746:3937": "rātrau glānyaṃ vardhate |",
  "V05n746:3938": "te kathayanti |",
  "V05n746:3939": "ārya vayamasya divā cikitsikāṃ kurmaḥ rātrau glānyaṃ vardhate |",
  "V05n746:3940": "yadyeṣa gṛhaṃ nīyate vayamasya rātrau cikitsāṃ kuryāma iti |",
  "V05n746:3941": "etatprakaraṇaṃ bhikṣavo bhagavata ārocayanti |",
  "V05n746:3942": "bhagavānāha |",
  "V05n746:3943": "gṛhaṃ nīyatāṃ tatrāpyasyopasthāyikānanuprayacchata |",
  "V05n746:3944": "tasya tad glānyaṃ dīrghakālīnaṃ saṃvṛttam |",
  "V05n746:3945": "keśāstasya dīrghadīrghā jātāḥ |",
  "V05n746:3946": "tasya muṇḍo gṛhapatiriti saṃjñā saṃvṛttā |",
  "V05n746:3947": "sa yadā mūlagaṇḍapatrapuṣpaphalabhaiṣajyarupasthīyamāno na svasthībhavati tadā tenātmā paricchinno mṛtoamiti |",
  "V05n746:3948": "tatastena maraṇakālasamaye sarvaṃ santa(ka)",
  "V05n746:3949": "svāpateyaṃ patrābhilekhyaṃ kṛtvā jetavane preṣitam |",
  "V05n746:3950": "sa ca kālagataḥ |",
  "V05n746:3951": "amātyai rājñaḥ prasenajitaḥ |",
  "V05n746:3952": "kosalasyārocitam |",
  "V05n746:3953": "deva muḍṇo gṛhapatiraputraḥ kālagataḥ |",
  "V05n746:3954": "prabhūtaṃ cāsya hiraṇyasuvarṇamasti hastino'svā gāvo mahiṣyaḥ sannāhāni ca |",
  "V05n746:3955": "etacca sarvaṃ patrābhilikhitaṃ kṛtvā jetavanamāryasaṃghāya preṣitam |",
  "V05n746:3956": "rājā kathayati |",
  "V05n746:3957": "āryopanandasantakabheva mayā apatrābhilikhitaṃ na pratilabdhaṃ prāgena patrābhilikhitaṃ pratilapsye |",
  "V05n746:3958": "api tu yadbhagavānanujñāsyati tad grahīṣye |",
  "V05n746:3959": "etatprakaraṇaṃ bhikṣavo bhagavata ārocayanti |",
  "V05n746:3960": "bhagavānāha |",
  "V05n746:3961": "kiṃ tatra bhikṣavaḥ saṃvidyante |",
  "V05n746:3962": "antaroddānam |",
  "V05n746:3963": "vastuśayanāsanaprāvaraṇamayolohaṃ ca candanam |",
  "V05n746:3964": "kumbhāni pītabhakṣādi raṃjanaṃ yaṣṭijambukam ||31 ||",
  "V05n746:3965": "dvipadā catuṣpadā yāvat annadānaṃ ca bhaiṣajyam |",
  "V05n746:3966": "dāso vā prastaraṃ labhyaṃ yathāyogena bhājayet ||32 ||",
  "V05n746:3967": "hiraṇyaṃ ca suvarṇaṃ ca yaccāpyanyatkṛtākṛtam |",
  "V05n746:3968": "samagraḥ saṃgho bhājayediti proktaṃ maharṣiṇā ||33 ||",
  "V05n746:3969": "bhikṣubhiḥ samākhyātam |",
  "V05n746:3970": "bhagavānāha |",
  "V05n746:3971": "yathāyogena bhājayitavyam |",
  "V05n746:3972": "tatra kṣetravastu gṛhavastvāpaṇavastu |",
  "V05n746:3973": "śayanāsanamayaskārabhāṇḍaṃ lohakārabhāṇḍaṃ kumbhakārabhāṇḍam |",
  "V05n746:3974": "kuṇḍikākaraṇḍakavivarjitaṃ takṣabhāṇḍaṃ varuṭabhāṇḍam |",
  "V05n746:3975": "dāsīdāsakarmakārapauruṣeyāṇāmannapānaṃ vrīhayaścāvibhājyāḥ |",
  "V05n746:3976": "cāturdiśāya bhikṣusaṃghāya sādhāraṇāḥ sthāpayitavyāḥ |",
  "V05n746:3977": "śāṭakāḥ paṭakā carmabhāṇḍamupānahastailakutupāḥ kuṇḍīkākarakāśca samagreṇa saṃghena bhājayitavyāḥ |",
  "V05n746:3978": "yaṣṭa (yo yā) āyatāstā jambūcchāyikāḥ pratimāyā dhvajavaṃśāḥ kārayitavyāḥ |",
  "V05n746:3979": "yāṃ svalpāstāḥ khaṃkharakāḥ kṛtvā bhikṣuṇāṃ dātavyāḥ |",
  "V05n746:3980": "putradāra (kaṃ)",
  "V05n746:3981": "saṃghe (na)",
  "V05n746:3982": "yathā sukhamavikrīya yathābhiprasādalabdhena bhoktavyāḥ |",
  "V05n746:3983": "catuṣpadānāṃ hastino'śvā uṣṭrāḥ kharā vesarāśca rājña upayogāḥ |",
  "V05n746:3984": "mahiṣyaḥ ajā eḍakāścaturdiśāya bhikṣusaṃghāya sādhāraṇā avibhājyāḥ |",
  "V05n746:3985": "yaśca sannāho yaccānyatra rājopayojyaṃ tatsarvaṃ rājña upanāmayitavyam |",
  "V05n746:3986": "sthāpayitvāyudhāni taiḥ śastrakaiḥ sūcyaḥ khaṃkharakāśca kārayitvā saṃghe cārayitavyāḥ |",
  "V05n746:3987": "raṃgāṇāṃ mahāraṃgaḥ kaṃkuṣṭahiṃgulukarājapaṭyādayaste gandhakuṭyāṃ prakṣeptavyāḥ pratimopayogikāḥ |",
  "V05n746:3988": "khaṃkhaṭikaṃ gaurikaṃ nīliśca saṃghena bhājayitavyā |",
  "V05n746:3989": "madyaṃ mṛṣṭayavān prakṣipya bhūmau nikhātavyam |",
  "V05n746:3990": "śuktatve pariṇataṃ paribhoktavyam |",
  "V05n746:3991": "śuktatvānupayojyaṃ tu chorayitavyam |",
  "V05n746:3992": "māṃ bhikṣavaḥ śāstāramuddiśadbhirmadyamadeyamapeyamantataḥ kuśāgreṇāpi |",
  "V05n746:3993": "bhaiṣajyāni glānakalpikaśālāyāṃ prakṣeptavyāni |",
  "V05n746:3994": "tato glānakaurbhikṣubhiḥ paribhoktavyāni |",
  "V05n746:3995": "ratnānāṃ muktā varjayitvā maṇivaiḍūrya dakṣiṇāvartaparyantāni tu dvau bhāgau kartavyānīti |",
  "V05n746:3996": "eko dharmasya |",
  "V05n746:3997": "dvitīyaḥ saṃghasya |",
  "V05n746:3998": "yo dharmasya tena buddhavacanaṃ lekhayitavyam |",
  "V05n746:3999": "siṃhāsane copayoktavyam |",
  "V05n746:4000": "yaḥ saṃghasya sa bhikṣubhirbhājayitavyaḥ |",
  "V05n746:4001": "pustakānāṃ buddhavacanapustakā avibhajya cāturdiśāya bhikṣusaṃghāya dhāraṇakoṣṭhikāyāṃ prakṣeptavyāḥ |",
  "V05n746:4002": "bahiḥśāstrapustakā bhikṣubhirvikrīya bhājayitavyāḥ |",
  "V05n746:4003": "patralekhyaṃ yacchīghraṃ śakyate sādhayituṃ tasya dravyavibhāge tadbhikṣubhirbhājayitavyam |",
  "V05n746:4004": "na śakyate taccāturdiśāya bhiṣusaṃghāya dhāraṇa |",
  "V05n746:4005": "koṣṭhikāyāṃ prekṣeptavyam |",
  "V05n746:4006": "suvarṇaṃ ca hiraṇyaṃ cānyacca kṛtākṛtaṃ trayo bhāgāḥ kartavyāḥ |",
  "V05n746:4007": "eko buddhasya |",
  "V05n746:4008": "dvitīyo dharmasya |",
  "V05n746:4009": "tṛtīyaḥ saṃghasya |",
  "V05n746:4010": "yo buddhasya tena gandhakuṭyāṃ keśanakhastūpeṣu ca khaṇḍachuṭṭaṃ pratisaṃskartavyam |",
  "V05n746:4011": "yodharmasya tena buddhavacanaṃ lekhayitavyaṃ siṃhāsane vā upayoktavyam |",
  "V05n746:4012": "yaḥ saṃghasya sa bhikṣubhirbhājayitavyaḥ |",
  "V05n746:4013": "śrāvastyāṃ nidānam |",
  "V05n746:4014": "yadā rājñā prasenajitā kosalena toyikāmahaḥ prasthāpitastadā tatra bhikṣubhikṣuṇyupāsakopāsikānāṃ mahāsannipāto bhavati |",
  "V05n746:4015": "tena kha lusamayena mūlaphalguno bhikṣurbhikṣuṇībhāvanīyaḥ |",
  "V05n746:4016": "toyikāmahe pratyupasthite saṃbahulābhirbhikṣuṇībhiruktaḥ |",
  "V05n746:4017": "ārya upanimantrito bhava |",
  "V05n746:4018": "toyikāmahaṃ gamiṣyāma iti |",
  "V05n746:4019": "sa kathayati |",
  "V05n746:4020": "ko'tra mama pātracīvaraṃ sthāpayatīti |",
  "V05n746:4021": "dvādaśavargikābhirbhikṣuṇībhiruktaḥ |",
  "V05n746:4022": "ārya alpotsuko bhava |",
  "V05n746:4023": "vayaṃ sthāpayāmaḥ |",
  "V05n746:4024": "tena tāsāṃ samarpitaṃ |",
  "V05n746:4025": "tat tābhirapi mahāprajāpatye saṃnyastam |",
  "V05n746:4026": "mahāprajāpatyāpi āyuṣmata ānandasya |",
  "V05n746:4027": "āyuṣmatāpyānandenānyatamastin vihāre sthāpitam |",
  "V05n746:4028": "tat āyuṣmānmūlaphalgunastoyikāmahaṃ gataḥ |",
  "V05n746:4029": "sa tatra bhikṣuṇībhirupanumantritaḥ |",
  "V05n746:4030": "ekā kathayati |",
  "V05n746:4031": "āryeṇa mamādya pūrvāhṇikā kartavyā |",
  "V05n746:4032": "aparayā pūrvāhṇikayā upanimantritaḥ |",
  "V05n746:4033": "aparayāpi |",
  "V05n746:4034": "aparā kathayati |",
  "V05n746:4035": "āryeṇa mamāntikādbhoktavyamiti |",
  "V05n746:4036": "aparāpi |",
  "V05n746:4037": "evameva kathayatyaparāpi |",
  "V05n746:4038": "aparā kathayati |",
  "V05n746:4039": "āryeṇa mamāntike kālapānakaṃ pāyayitavyamiti |",
  "V05n746:4040": "aparāpi |",
  "V05n746:4041": "evameva kathatatyaparāpi |",
  "V05n746:4042": "tena tāsāmanurakṣayā stokastokaṃ gṛhītvā pūrvāhṇikā kṛtā |",
  "V05n746:4043": "tathaiva velāyāṃ bhuktamakāle pānakaṃ ca pītam |",
  "V05n746:4044": "tataḥ stokastokena prabhūtaṃ sampannam |",
  "V05n746:4045": "sa cādhvapariśrāntaḥ |",
  "V05n746:4046": "tena prabhūtaṃ bhuktam |",
  "V05n746:4047": "saḥ ajīrṇo jātaḥ |",
  "V05n746:4048": "viṣucitaḥ kālagataḥ |",
  "V05n746:4049": "sa bhikṣubhiḥ śmaśānaṃ nītvā dagdhaḥ |",
  "V05n746:4050": "dharmaśravaṇaṃ dattam |",
  "V05n746:4051": "anupūrveṇa vihāraḥ praviṣṭaḥ |",
  "V05n746:4052": "cīvaragopakena glānopasthāyikaḥ abhihitaḥ |",
  "V05n746:4053": "ānaya tasya pātracīvaramiti |",
  "V05n746:4054": "sa kathayati |",
  "V05n746:4055": "dvādaśavargikānāṃ haste sthāpitam |",
  "V05n746:4056": "tāḥ pṛṣṭāḥ kathayanti |",
  "V05n746:4057": "asmābhirmahāprajāpatyurhaste sthāpitam |",
  "V05n746:4058": "mahāprajāpatiḥ kathayati |",
  "V05n746:4059": "mayā ānandasya saṃnyastamiti |",
  "V05n746:4060": "āyuṣmanānandaḥ kathayati |",
  "V05n746:4061": "mayā amuṣmin vihāre sthāpitam |",
  "V05n746:4062": "ityetatprakaraṇaṃ bhikṣavo bhagavata ārocayanti |",
  "V05n746:4063": "bhagavānāha |",
  "V05n746:4064": "ānandena sthāpitaṃ bhikṣuṇā prativastu mṛtapariṣkārikamadhiṣṭhātavyam |",
  "V05n746:4065": "evaṃ ca punaradhiṣṭhātavyam |",
  "V05n746:4066": "śayanāsanaprajñaptiṃ kṛtvā gaṇḍīmākoṭya pṛṣṭhavācikayā bhikṣūn samanuyujya sarvasaṃghe saṃniṣaṇṇe saṃnipatite ekena bhikṣuṇā jñaptiṃ kṛtvā karma kartavyam |",
  "V05n746:4067": "śuṇotu bhadantaḥ saṃghaḥ |",
  "V05n746:4068": "asminnāvāse mūlaphalguṇo bhikṣuḥ kālagataḥ |",
  "V05n746:4069": "tasya pātracīvaram sacīvaracīvarikam ānandasya haste tiṣṭhati |",
  "V05n746:4070": "sa cetasaṃghasya prāptakālaṃ kṣametānujānīyāt saṃghaḥ |",
  "V05n746:4071": "yat saṃgho mūlaphalgunasya bhikṣo pātracīvaraṃ sacīvaracīvarikamānandena bhikṣuṇā prativastu mṛtapariṣkārikamadhitiṣṭhedityeṣā jñaptiḥ |",
  "V05n746:4072": "āyuṣmānudālī buddhaṃ bhagavantaṃ pṛcchati |",
  "V05n746:4073": "anyatra bhadanta bhikṣuḥ kālaṃ kuryādanyatrāsya pātracīvaramanyatra prativastukaḥ |",
  "V05n746:4074": "tatpātracīvaraṃ kasya prāpadyate |",
  "V05n746:4075": "yo'tra udālin prativastuko bhikṣurgṛhī vā |",
  "V05n746:4076": "śrāvastyāṃ nidānam |",
  "V05n746:4077": "tena khalu samayena navakarmiko bhikṣuḥ kālagataḥ |",
  "V05n746:4078": "bhikṣavastasya pātra cīvaraṃ kaukṛtyānna bhājayanti |",
  "V05n746:4079": "etatprakaraṇaṃ bhikṣavo bhagavata ārocayanti |",
  "V05n746:4080": "bhagavānāha |",
  "V05n746:4081": "sarvasaṃghaṃ sannipātyāsau lakṣitavyaḥ |",
  "V05n746:4082": "kiṃ sambhinnakārī na vā iti |",
  "V05n746:4083": "yadi sambhinnakārī |",
  "V05n746:4084": "sāṃdhikaṃ staupikaṃ karoti |",
  "V05n746:4085": "staupikaṃ vā sāṃghikam |",
  "V05n746:4086": "evamadhārmikam |",
  "V05n746:4087": "tasya pātracīvaraṃ sacīvaracīvarikaṃ trīn bhāgān kartavyam |",
  "V05n746:4088": "buddhasya |",
  "V05n746:4089": "dharmasya |",
  "V05n746:4090": "saṃghasya |",
  "V05n746:4091": "sāṃghiko bhikṣubhirbhājayitavyaḥ |",
  "V05n746:4092": "buddhasantakena buddhapūjā vā gandhakuṭyāṃ stūpe vā navakarma kartavyam |",
  "V05n746:4093": "dharmasantakena buddhavacanaṃ vā lekhayitavyam |",
  "V05n746:4094": "siṃhāsane vā upayoktavyam |",
  "V05n746:4095": "na cet sambhinnakārī sarvameva bhikṣubhirbhājayitavyam |",
  "V05n746:4096": "nātra kaukṛtyaṃ karaṇīyam |",
  "V05n746:4097": "śrāvastyāṃ nidānam |",
  "V05n746:4098": "tena khalu samayena saṃbahulā bhikṣavo janapadacārikāṃ caranto'nupūrveṇa śrāvastyāmupanagaramanuprāptāḥ |",
  "V05n746:4099": "tanmadhyādeko bhikṣuḥ kālagataḥ |",
  "V05n746:4100": "te saṃlakṣayanti |",
  "V05n746:4101": "bahirvihārasya bhājayāmaḥ |",
  "V05n746:4102": "vihāraṃ praviṣṭānāṃ sabrahmacāriṇo'pi bhāgaṃ prārthayiṣyantīti |",
  "V05n746:4103": "śrāvastī tannivāsibhirgopālakaiḥ paśupālakaistṛṇahārakaiḥ kāṣṭhahārakaiḥ pathājīvairutpathājīvaiśca manuṣyaiḥ samantādākīrṇā |",
  "V05n746:4104": "te yatra yatra niṣīdanti bhājayāma iti tatra tatra mahājanena parivāryante |",
  "V05n746:4105": "te saṃlakṣayanti |",
  "V05n746:4106": "vihāra samīpe bhājayāma iti |",
  "V05n746:4107": "te vihārasamīpe bhājayitumārabdhāḥ |",
  "V05n746:4108": "upadhivārikeṇa dṛṣṭvā uktāśca |",
  "V05n746:4109": "āyuṣmantaḥ kiṃ kurutha |",
  "V05n746:4110": "tairyathāvṛttaṃ samākhyātam |",
  "V05n746:4111": "sa kathayati |",
  "V05n746:4112": "ahamapi sīmāprāpta iti |",
  "V05n746:4113": "taistasya vivācayato na dattam |",
  "V05n746:4114": "etatprakaraṇaṃ bhikṣavo bhagavata ārocayanti |",
  "V05n746:4115": "bhagavānāha |",
  "V05n746:4116": "antaḥsīmāyāmantaḥsīmāsaṃjñino mṛtapariṣkāraṃ bhājayanti |",
  "V05n746:4117": "abhājitaṃ durbhājitam |",
  "V05n746:4118": "punarapi sīmāprāptaiḥ saha bhājayitavyam |",
  "V05n746:4119": "anyathā sātisārāḥ |",
  "V05n746:4120": "evamantaḥsīmāyāṃ vaimatikā bhājayanti |",
  "V05n746:4121": "abhājitaṃ durbhājitam |",
  "V05n746:4122": "punarapi sīmāprāptaiḥ saha bhājayitavyam |",
  "V05n746:4123": "anyathā sātisārāḥ |",
  "V05n746:4124": "bahiḥsīmāyāmantaḥsīmāsaṃjñino mṛtapariṣkāraṃ bhājayanti |",
  "V05n746:4125": "abhājitaṃ durbhājitam |",
  "V05n746:4126": "punarapi sīmāprāptaiḥ saha bhājayitavyam |",
  "V05n746:4127": "anyathā sārisārāḥ bhavanti |",
  "V05n746:4128": "śrāvastyāṃ nidānam |",
  "V05n746:4129": "tena khalu samayena bhikṣuṇā bhokṣurhaste (bhikṣoścī)",
  "V05n746:4130": "varāṇi preṣitāni |",
  "V05n746:4131": "tena bhikṣuṇā yena preṣitāni tasya viśvāsena parimuktāni |",
  "V05n746:4132": "etatprakaraṇaṃ bhikṣavo bhagavata ārocayanti |",
  "V05n746:4133": "bhagavānāha |",
  "V05n746:4134": "aviśvāse bhikṣavastena bhikṣuṇā viśvāsamutpāditam |",
  "V05n746:4135": "yasya yena bhikṣuṇā preṣitāni tasya tena viśvāsena paribhuktāni |",
  "V05n746:4136": "api tu bhikṣurbhikṣorhaste bhikṣoścīvarakāṇi preṣayati |",
  "V05n746:4137": "yasya preṣitāni tasya viśāsena paribhukte |",
  "V05n746:4138": "suparibhuktāni |",
  "V05n746:4139": "yena preṣitāni tasya viśvāsena paribhuṃkte |",
  "V05n746:4140": "duṣparibhuktāni || 1 ||",
  "V05n746:4142": "bhikṣurbhikṣoścīvarāni preṣayati |",
  "V05n746:4143": "yasya preṣitāni a kālagataḥ |",
  "V05n746:4144": "yena preṣitāni tasya viśvāsena paribhuṃkte |",
  "V05n746:4145": "duṣparibhuktāni |",
  "V05n746:4146": "yasya preṣitāni tasya kalpena tasya mṛtapariṣkārikamadhitiṣṭati |",
  "V05n746:4147": "svadhiṣṭhitāni || 2 ||",
  "V05n746:4149": "bhikṣurbhikṣoścīvarāṇi preṣayati |",
  "V05n746:4150": "yena preṣitāni sa kālagataḥ |",
  "V05n746:4151": "yena preṣitāni tasya kalpena mṛtapariṣkārikamadhitiṣṭhati |",
  "V05n746:4152": "duradhiṣṭhitāni || 3 ||",
  "V05n746:4154": "bhikṣurbhikṣoścīrakāṇi preṣayati |",
  "V05n746:4155": "yasya preṣitāni tena pratikṣiptāni |",
  "V05n746:4156": "tena preṣitāni tasya viśvāsena paribhukte |",
  "V05n746:4157": "(suparibhuktāni |",
  "V05n746:4158": ") yasya preṣitāni tasya viśvāsena paribhuṃkte |",
  "V05n746:4159": "duṣparibhuktāni || 4 ||",
  "V05n746:4161": "bhikṣurbhikṣoścīvarakāṇi preṣayati yasya preṣitāni sa kālagataḥ |",
  "V05n746:4162": "yasya preṣitāni tasya kalpena mṛtapariṣkārikamadhitiṣṭhati |",
  "V05n746:4163": "svadhiṣṭhitāni |",
  "V05n746:4164": "(yena preṣitāni )",
  "V05n746:4165": "tasya kalpena mṛtapariṣkārikamadhitiṣṭhati |",
  "V05n746:4166": "duradhiṣṭhitāni || 5 ||",
  "V05n746:4168": "bhikṣurbhikṣoścīvarakāṇi preṣayati |",
  "V05n746:4169": "yasya preṣitāni tena pratikṣiptāni |",
  "V05n746:4170": "yena preṣitāni sa ca kālagataḥ |",
  "V05n746:4171": "yasya preṣitāni tasya viśvāsena paribhuṃkte |",
  "V05n746:4172": "duṣparibhuktāni |",
  "V05n746:4173": "yena preṣitāni tasya kalpena mṛtapariṣkārikamadhi tiṣṭhati |",
  "V05n746:4174": "svadhiṣṭhitāni || 6 ||",
  "V05n746:4176": "bhikṣurbhikṣoścīvarakāṇi preṣayati |",
  "V05n746:4177": "yasya preṣitāni tena pratikṣiptāni |",
  "V05n746:4178": "sa kālagataḥ yenāpi preṣitāni sa kālagataḥ |",
  "V05n746:4179": "yasya preṣitāni tasya kalpena mṛtapariṣkāramadhitiṣṭhati |",
  "V05n746:4180": "duradhiṣṭhitāni |",
  "V05n746:4181": "yenāpi preṣitāni tasya kalpena mṛtakariṣkāramadhitiṣṭhati |",
  "V05n746:4182": "svadhiṣṭhitāni ||7 ||",
  "V05n746:4183": " |cīvaravastu samāptam ||"
}