{
  "SA10n1014:0": "ācāryakamalaśīlaviracito",
  "SA10n1014:1": "madhyamakālokaḥ",
  "SA10n1014:2": "ajñānino ye'tra vipannadṛṣṭyā bhāveṣu cāsaktimahāgrahāṇāṃ",
  "SA10n1014:3": "vaśena grastā hi praṇaṣṭaprajñā nāgārjunādīṃśca mahāmahimnaḥ |",
  "SA10n1014:4": "kṣipanti tenātmavināśa eva teṣāṃ mahābhūtagrahopaśāntyai",
  "SA10n1014:5": "prārabhyate poṣakaro'bhyupāyaḥ kāruṇyamāśritya mayā'dhūnā'tra ||",
  "SA10n1014:6": "bhāvābhiniveśa eva tāvat samastasaṅkleśajālamūlam,",
  "SA10n1014:7": "atastatparihṛtya niḥśreyasapadābhilāṣiṇāṃ sarvadharmaniḥsvabhāvatāvyutpādanārthamidamārabhyate |",
  "SA10n1014:8": "paramārthagambhīrodadhinayamanavagāhya atra kecidāhuḥ - yuktyāgamābhyāṃ sarvadharmaniḥsvabhāvatā sidhyatīti cet ?",
  "SA10n1014:9": "[ 1 ] nāgamastāvacchaktaḥ,",
  "SA10n1014:10": "kenāpi tathābhyupagamābhāvād,",
  "SA10n1014:11": "vivakṣādhīnatvād vacanānāṃ tadvastusambandhābhāvācca na prāmāṇyam |",
  "SA10n1014:12": "syādapi sambandhastathāpyarvāgdarśibhiravadhārayituṃ na śakyate prekṣakāstatpravacanamata-mabhyupagamyamānebhyo'pi niḥsaṃśayaṃ sarvabhāvānāṃ niḥsvabhāvatāpratipādakaṃ kimapi vacanamupadarśayituṃ na śaknuvanti |",
  "SA10n1014:13": "[ 2 ] sūtreṣu keṣucit - ' niḥsvabhāvāḥ sarvadharmāḥ,",
  "SA10n1014:14": "anutpannāḥ,",
  "SA10n1014:15": "ādiśāntāḥ prakṛtiparinirvṛtā ityādīni [ vacanāni ] āgacchanti,",
  "SA10n1014:16": "tānyapi neyārthānyeva veditavyāni,",
  "SA10n1014:17": "nānābhisandhidvāreṇa bhagavato deśanayā avatāraṇāt |",
  "SA10n1014:18": "trayāṇāṃ svabhāvānāṃ parikalpitaparatantrapariniṣpannānāṃ kramaśaḥ lakṣaṇata utpattitaḥ paramārthataḥ niḥsvabhāvatāṃ sandhāya sarvadharmā niḥsvabhāvā uktāḥ,",
  "SA10n1014:19": "tena niḥsvabhāvatvādanutpannā,",
  "SA10n1014:20": "tata ādiśāntāḥ,",
  "SA10n1014:21": "tena prakṛtiparinirvṛtāḥ |",
  "SA10n1014:22": "tathaiva bhagavatā āryasandhinirmocanasūtrādau sūtrārthābhiprāyayogo deśitaḥ |",
  "SA10n1014:23": "[ 3 ] dvaitābhāsivijñānamātreṇa sarvadharmāṇāmutpattyādayo vibhajyante,",
  "SA10n1014:24": "na tu svasaṃvedanamātreṇa |",
  "SA10n1014:25": "dvaitābhāso'pi mithyā,",
  "SA10n1014:26": "tena sarvabhāvā api mṛṣā eva vyavasthāpyante |",
  "SA10n1014:27": "parikalpitasya lakṣaṇaniḥsvabhāvatvāt sarvadharmānutpādādayo deśitāḥ,",
  "SA10n1014:28": "na tu paramārthataḥ |",
  "SA10n1014:29": "ato nāgamadvārā [ sarvadharmaniḥsvabhāvatā ] sādhayituṃ śakyate |",
  "SA10n1014:30": "[ 4 ] nāpi yuktidvārā |",
  "SA10n1014:31": "na khalu sarve bhāvāḥ pratyakṣata evaṃ viviktāḥ [ śūnyāḥ ] anubhūyante |",
  "SA10n1014:32": "vastutvāttasya viṣayāṇām |",
  "SA10n1014:33": "abhāvāya tāvad nīrūpatayā na kathamapi svarūpopadarśanena vijñānajanakatvaṃ yujyate,",
  "SA10n1014:34": "janakatve sati vastutvaprasaṅgaḥ,",
  "SA10n1014:35": "arthakriyāsamarthyatvād vastulakṣaṇasya |",
  "SA10n1014:36": "yat pratyakṣaṃ tadapi yadi sasvabhāvam,",
  "SA10n1014:37": "tadā sarvadharmaniḥsvabhāvatāpratijñāyā hāniprasaṅgaḥ |",
  "SA10n1014:38": "yadi tanniḥsvabhāvam,",
  "SA10n1014:39": "kathaṃ tena sarvadharmāṇāṃ viviktatā'nubhūyate |",
  "SA10n1014:40": "atha kaiścid arthāntarā viviktateti pakṣo gṛhyate,",
  "SA10n1014:41": "tadā itareṇa tāvat pratyakṣeṇa śūnyatā grāhyā syāt |",
  "SA10n1014:42": "sarvadharmaḥsvabhāvavādiṣu ye kecana [ dharmāḥ ] pratyakṣeṇa upalabhyante [ te ] sarve dharmā viviktāḥ pratīyeran |",
  "SA10n1014:43": "sarvadharmāṇāṃ svabhāvaviviktatā tāvannāsti kimapi vastu,",
  "SA10n1014:44": "tasyā api sarvadharmāntargatatvāt |",
  "SA10n1014:45": "na cedantarbhāvaḥ,",
  "SA10n1014:46": "svapratijñāhāniḥ |",
  "SA10n1014:47": "[ 5 ] ayaṃ tāvad [ viṣayaḥ ] sarvajñādīnāṃ yogināṃ pratyakṣeṇa sugamya ityucyamāne'pi na khalu vidvadbhyastṛptimāsādayati,",
  "SA10n1014:48": "yuktyabhāvāttatra |",
  "SA10n1014:49": "yadi tad yogijñānamapyasaditi ced ?",
  "SA10n1014:50": "tadā kathaṃ tasya prāmāṇyam |",
  "SA10n1014:51": "yadi tat sat,",
  "SA10n1014:52": "tadā pratijñāhāniḥ |",
  "SA10n1014:53": "[ 6 ] nāpyanumānenāpi ' sarve bhāvāḥ śūnyāḥ ' iti sādhayituṃ śakyate,",
  "SA10n1014:54": "kasyāpyādhārasya dharmiṇa evābhāvāt,",
  "SA10n1014:55": "hetudṛṣṭāntādīnāmapyanupapannatvāt |",
  "SA10n1014:56": "svabhāvāśrayarahitaiḥ sarvahetubhiḥ kathaṃ sarvadharmaniḥsvabhāvatā sādhayituṃ śakyate |",
  "SA10n1014:57": "[7] paraiḥ siddhatvāt parābhyupagatahetvādibhiḥ svapakṣaḥ prasidhyediti cet tadāpi na yujyate,",
  "SA10n1014:58": "sādhanadūṣaṇayorubhayaprasiddhatvenābhimatatvāt |",
  "SA10n1014:59": "ithaṃ yadā parābhyupagatahetvādayo yadi na vāstavikāḥ,",
  "SA10n1014:60": "mohena kalpitamātrasattākāḥ,",
  "SA10n1014:61": "tadā kathaṃ taiḥ svapakṣaḥ prasidhyet |",
  "SA10n1014:62": "yadi te bhāvarupeṇa sanmātrāḥ,",
  "SA10n1014:63": "tadā na kevalaṃ te paraprasiddhamātrāḥ,",
  "SA10n1014:64": "tavāpi tatprasiddhatvāt |",
  "SA10n1014:65": "bhāvānāṃ siddhayasiddhayo na puruṣavivakṣādhīnāḥ |",
  "SA10n1014:66": "parābhyupagatasādhanādayo yadi sanmātrā evābhyupeyante tadā bhāvā api sasvabhāvāḥ kathaṃ nābhyupeyante ?",
  "SA10n1014:67": "[8] sarvadharmaśūnyatā kutrāpi kenāpi hetunā na sambaddhā,",
  "SA10n1014:68": "atyantaparokṣatvāt |",
  "SA10n1014:69": "yadi [ sambandhaḥ ] siddhaḥ syāt tadā sarve tattvadarśinaḥ syuriti prasaṅgaḥ |",
  "SA10n1014:70": "pūrvata eva siddhatvād yuktyanusaraṇamapi nirarthakaṃ syāt |",
  "SA10n1014:71": "[9] api ca, na tāvat kārya-svabhāvaliṅgābhyāṃ śakyate sādhayituṃ sarvadharmaniḥsvabhāvatā |",
  "SA10n1014:72": "teṣāṃ khalu bhāvasādhanatvāt |",
  "SA10n1014:73": "tvanmate tu etau [ kārya-svabhāvau ] na sambhavataḥ tathā hi-sarveṣāṃ dharmāṇāmanutpannatvena kasyāpi kenāpi saha kāryakāraṇabhāvasyānabhyupetatvāt kāryahetustāvanna sambhavati |",
  "SA10n1014:74": "sarvadharmāṇāṃ niḥsvabhāvatvena kasyāpi ātmanaḥ svabhāvasyāsattvāt kutastāvat svabhāvahetuḥ |",
  "SA10n1014:75": "[10] anupalabdhirapi tāṃ sādhayituṃ na śaktā |",
  "SA10n1014:76": "svabhāvānupalabdhiryā khalu asadvyavahāraṃ sādhayati,",
  "SA10n1014:77": "sā taditaraviviktasya vastunaḥ pratyakṣataḥ pratītau satyāmapi asacchāstraśravaṇavimūḍhamanasā kenacit taditaravivekavyavahāre'pravṛttānāṃ tadvyavahāraprasādhanāya prayujyata iti |",
  "SA10n1014:78": "tava tu sādhyamānasarvadharmābhāvavyavahārasya pratyakṣataḥ jñānārthaṃ kiñcidapi nāstyeva,",
  "SA10n1014:79": "svapakṣahāniprasaṅgādityuktapūrvam |",
  "SA10n1014:80": "[11]viruddhopalabdhyādayo'pi [ tava mate abhāvasādhanārthaṃ ] na sambhavantyeva |",
  "SA10n1014:81": "atyantaparokṣāt sarvadharmavivekāt sahānavasthānavirodhenāpi na kiñcidapi sidhyati |",
  "SA10n1014:82": "yadi sidhyet tadā tadviruddhādayo bhāvatvenaiva sidhyeyurityanabhyupetā na syuḥ |",
  "SA10n1014:83": "bhāvānāṃ virodho dvidhā vyavasthāpyate,",
  "SA10n1014:84": "tadyathā-sahānavasthānalakṣaṇaḥ parasparaparihāralakṣaṇaśca |",
  "SA10n1014:85": "ye tatrāvikala-kāraṇāni tebhyo niyataṃ yasminna bhavati,",
  "SA10n1014:86": "tayoḥ prathamo virodho vyavasthāpyate,",
  "SA10n1014:87": "śītoṣṇasparśavat |",
  "SA10n1014:88": "yad yasmin parihriyate yanna vicchidyate tayorubhayorabhāvayordvitīyo virodho vyavasthāpyate,",
  "SA10n1014:89": "ekasmin dharmiṇi yugapat sadasattvavat |",
  "SA10n1014:90": "tathāvidhau dvāvapi virodhau sarvadharmāniḥsvabhāvavādiṣu naiva sambhavataḥ |",
  "SA10n1014:91": "gaganāravindādiṣu na santi avikalakāraṇānyapi tathā nāsti atadvyāvṛttyā paricchedo'pi bhāvaparyantavāt |",
  "SA10n1014:92": "sattāvyavacchena yadyapi paricchedo vyavasthāpyate tathāpi kutracit kācit,",
  "SA10n1014:93": "sattā vyavacchinnā sidhyet,",
  "SA10n1014:94": "kintu bhavantastāvat kutrāpi kasyāpi vyavacchedaṃ kathamapi naivābhyupagacchanti |",
  "SA10n1014:95": "yadi sarve dharmā niḥsvabhāvatāpratyāsannāstadā yuṣmāsu kimapyavikalakāraṇasattvaṃ na sidhyet |",
  "SA10n1014:96": "yadi sidhyettadā tānyavikalakāraṇānyeva bhāvāḥ sidhyeyuḥ |",
  "SA10n1014:97": "yadi sarvadharmaniḥsvabhāvatāvyavacchedana kecana bhāvāḥ paricchidyante,",
  "SA10n1014:98": "tadā ta evāsmāsu vastusantaḥ sidhyeyuḥ tadviruddhopalabdhyasambhavāt |",
  "SA10n1014:99": "[12] yadyasambhavastadā vyāpakaviruddhopalabdhyādayo'pi na sambhaveyuḥ |",
  "SA10n1014:100": "viruddhopalabdhyasiddhestā api na sambhavanti,",
  "SA10n1014:101": "viruddhopalabdhiprabhāvitatvāttāsām |",
  "SA10n1014:102": "[13] vyāpakānupalabdhirapi vyāpyavyāpakabhāvasiddhau vyāpyaniṣedhāya yadi prayujyate tadā sarvadharmasvabhāvaśūnyatvaṃ tu tāvanna kasyāpi vyāpyaṃ sidhyatīti |",
  "SA10n1014:103": "yadi sidhyatīti cet tad vyāpyameva hi vastutayā siddhaṃ syāt |",
  "SA10n1014:104": "[14] kāraṇānupalabdhirapi kāryakāraṇabhāvasiddhau kāryatvaniṣedhāya yadi prayujyate tadā sarvadharmaniḥsvabhāvatāyāṃ tu kāryakāraṇabhāva eva siddho na bhavati |",
  "SA10n1014:105": "yadi siddhastadā yat kāraṇaṃ yaccāpi vā kāryaṃ tadeva vastu syāt |",
  "SA10n1014:106": "[ 15 ] sarvadharmeṣu kasyāpyekasya niṣedhād eteṣāṃ niḥsvabhāvatāsiddhayarthaṃ nāsti kimapyekaṃ kāraṇam |",
  "SA10n1014:107": "[16] kenāpi īścarādyekanimittābhyupagamaniṣedhe'pi neme niḥsvabhāvatve sidhyanti,",
  "SA10n1014:108": "sarveṣāṃ svanimittotpannatvāt |",
  "SA10n1014:109": "eteṣāṃ pratisvaṃ nimittānyapi niṣeddhuṃ na śakyante,",
  "SA10n1014:110": "teṣāṃ prasiddhatvāt |",
  "SA10n1014:111": "[17] api ca, nairātmyaṃ yadi sarvadharmagocaratāyāṃ sādhyate,",
  "SA10n1014:112": "tadā na dṛṣṭāntaḥ prasiddhayati |",
  "SA10n1014:113": "pratibimbādayo ye'pi dṛṣṭāntāsteṣvapi kecit bāhyavastusvabhāvāḥ,",
  "SA10n1014:114": "anye tāvajjñānasvabhāvā abhyupagamyante,",
  "SA10n1014:115": "ataste vastusvabhāvā eva svīkṛtāḥ |",
  "SA10n1014:116": "[18] yadi prādeśikaṃ nairātmyaṃ sādhayitumiṣyeta,",
  "SA10n1014:117": "tatra yadi tairthikaparikalpitāḥ pradhānādayaḥ niṣidhyante,",
  "SA10n1014:118": "tadā siddhasādhanamātrameva |",
  "SA10n1014:119": "[19] yadi lokaprasiddhā rupādayastadā dṛṣṭānta eva tāvannopalabhyate,",
  "SA10n1014:120": "pratijñāyāścāpi pratyakṣavirodhaḥ |",
  "SA10n1014:121": "[20] yadyanumānasya pratibandhasādhanārthaṃ pratyakṣapramāṇamabhayupagamyate,",
  "SA10n1014:122": "tadā siddha eva tāvad bhāvaḥ |",
  "SA10n1014:123": "tadyathā-kalpanāpoḍhamabhrāntamiti pratyakṣalakṣaṇam |",
  "SA10n1014:124": "abhrāntajñānena nirūpito'pi bhāvasvabhāvaḥ kathamanumānenāpahnotuṃ śakyate |",
  "SA10n1014:125": "yadi sa nirākriyate tadā pratyakṣasyaiva bādhaprasaṅgaḥ |",
  "SA10n1014:126": "yadi sa badhyate tadā nānumānasyāpi sausthityam |",
  "SA10n1014:127": "pratyakṣasambandhādanuprāptānumānenāpi sa eva kathaṃ bādhayituṃ śakyate |",
  "SA10n1014:128": "yadi pratyakṣasiddho'rtho na bādhyate tadā vastuvādināmeva sausthityam,",
  "SA10n1014:129": "prāpyasya prāptatvāt |",
  "SA10n1014:130": "[21] api ca, sarvadharmaniḥsvabhāvatvaṃ sādhayitu yadi kaścid bhāvasvabhāvo hetuḥ pradarśyate,",
  "SA10n1014:131": "tadā viparītasādhyasādhako heturviroddho bhavati |",
  "SA10n1014:132": "[22] yadi abhāvasvabhāvastadā asadabhavayoḥ parasparasambandhāabhāvāt kathaṃ sādhayiṣyati ?",
  "SA10n1014:133": "[23] yadyubhayasvabhāvaḥ,",
  "SA10n1014:134": "so'pyaniyata eva,",
  "SA10n1014:135": "vipakṣe'pi sattvāt |",
  "SA10n1014:136": "yato hi tat sādhayituṃ nānyat kimapi pramāṇamiti |",
  "SA10n1014:137": "[24] śabdamātrato'pi na tat sidhyati,",
  "SA10n1014:138": "sarvataḥ sarvasiddhiprasaṅgāt |",
  "SA10n1014:139": "śabdo'pi viruddhaḥ,",
  "SA10n1014:140": "yato hi yadi niḥsvabhāvastadā kathaṃ sa siddhaḥ |",
  "SA10n1014:141": "[25] prasaṅgatvena siddhe'pi neṣṭārthasiddhiḥ,",
  "SA10n1014:142": "tathāvidhaprasaṅgasyaivāsiddhatvāt |",
  "SA10n1014:143": "prasaṅgena tāvat parapakṣo bādhayituṃ śakyate,",
  "SA10n1014:144": "tathāpi svapakṣastu na sidhyati,",
  "SA10n1014:145": "ubhayasiddhahetvantarāpekṣatvāttasya |",
  "SA10n1014:146": "[26] svato notpadyate bhāvaḥ,",
  "SA10n1014:147": "yaścānutpannastasyāsattvena kutrāpi hetutvenānupapatteḥ |",
  "SA10n1014:148": "utpannānāṃ punarutpāde nairarthakyam,",
  "SA10n1014:149": "vidyamānatvāt |",
  "SA10n1014:150": "yadyaviśiṣṭastadā kāryakāraṇabhāvo'pi na yujyate,",
  "SA10n1014:151": "viśiṣṭasyaiva hetutvāt |",
  "SA10n1014:152": "parato'pi notpadyate bhāvaḥ,",
  "SA10n1014:153": "parasyaivāsiddhatvāt |",
  "SA10n1014:154": "api ca nityabhūtādapi tāvat parānnotpadyate,",
  "SA10n1014:155": "nityasya kramayaugapadyābhyāmarthakriyāvirodhāt |",
  "SA10n1014:156": "anityādapi tāvad vinaṣṭānna,",
  "SA10n1014:157": "tasyāvidyamāanatvāt |",
  "SA10n1014:158": "avinaṣṭādapi na,",
  "SA10n1014:159": "kāryakāraṇayostutvaprasaṅgāt |",
  "SA10n1014:160": "samakālikayostāvat kāryakāraṇabhāvo na yujyate,",
  "SA10n1014:161": "niṣpannavasthāyāṃ dvayorvidyamānasvabhāvatvena parasparopakārakatvābhāvāt |",
  "SA10n1014:162": "aniṣpannavasthāyāṃ tu dvayorasattvād upakārakatvātyantābhāvaḥ |",
  "SA10n1014:163": "ubhayato'pi notpadyate,",
  "SA10n1014:164": "yathoktobhayadoṣaprasaṅgāt,",
  "SA10n1014:165": "ekasmin dvitvavirodhācca |",
  "SA10n1014:166": "ahetuto'pi notpadyate bhāvaḥ kādācitkatvāt,",
  "SA10n1014:167": "naivaṃ kathanaṃ yujyate |",
  "SA10n1014:168": "yanna svato nobhayato nāpi vinaṣṭāddhetornāpyahetuto nābhīṣṭānnityāddhetoḥ kāryotpattirbhavatīti tathāvādinastat [ sarvaṃ ] yujyate,",
  "SA10n1014:169": "kintvanityatvenābhīṣṭāttaditarādavinaṣṭāddhetoḥ kāryotpattau kastāvad virodhaḥ,",
  "SA10n1014:170": "kena hetunā tataḥ kāryotpattirniṣidhyate,",
  "SA10n1014:171": "nāsti tadbādhakaṃ kimapi pramāṇam |",
  "SA10n1014:172": "parabhūtasya bhāvamātrasyāpyasiddhiriti na,",
  "SA10n1014:173": "yato hi yadanantaraṃ kāryamutpadyate tadeva ' para 'ḥ ityabhidhīyate |",
  "SA10n1014:174": "kāryotpādāt prāk pareti nāmro'siddhatve'pi bhāvasya tu naiva hāniḥ |",
  "SA10n1014:175": "[27]kecit paratvāditi bādhakaṃ pramāṇaṃ vadanti,",
  "SA10n1014:176": "tadapyanaikāntikameva,",
  "SA10n1014:177": "parātvajanakatvayoravirodhāt |",
  "SA10n1014:178": "sa tāvavirodhanayo'pi niṣeddhuṃ na śakyate,",
  "SA10n1014:179": "atiprasaṅgāt |",
  "SA10n1014:180": "yadyevamasti tadā kasmiṃścidaparasmin drāridrayamūḍhatvādidharmāṇāṃ dṛśyatvena paratvahetoḥ sarvajagaddāridrayādidharmopādānaṃ syāt |",
  "SA10n1014:181": "[28] avyavahitādavinaṣṭāt parāt kāryotpattau kāryakāraṇasamakālikatvaprasaṅgo bādhakapraṇamiti yadi kaścidevaṃ manyate,",
  "SA10n1014:182": "tadapyayuktameva |",
  "SA10n1014:183": "avyavahikāryotpādenāpi kāryakāraṇasamakālikatvaṃ na prasajyate,",
  "SA10n1014:184": "kṣaṇikatvena kāryasattve kāraṇasyāsattvāt |",
  "SA10n1014:185": "yadā kāryamutpadyate tadaiva kāraṇaṃ nirudhyate,",
  "SA10n1014:186": "tulādaṇḍonnāmāvanāmavaditi kutaḥ samakālikatvaprasaṅgaḥ |",
  "SA10n1014:187": "kāraṇāvasthāyāmapi kāryasya vidyamānatvād nairarthakyameva |",
  "SA10n1014:188": "yathā avyavahitavinaṣṭo bhāva uttarakṣaṇabhāvinā bhāvena saha yugapad vyavasthāpyo na bhavati,",
  "SA10n1014:189": "evameva kāryasyāpi tatsadṛśatvādaviruddhataiva,",
  "SA10n1014:190": "chāyā''tapavat |",
  "SA10n1014:191": "yathā ca pūrvāparāvyavadhānena pravahamānajaladhārāyāṃ viṣayaikatvaṃ na bhavati,",
  "SA10n1014:192": "tathaiva asyāpi tatsadṛśatvāt samakālikatvaṃ na bhaviṣyati |",
  "SA10n1014:193": "[29] vidyamānasyāpi kāryasya naivotpādaḥ,",
  "SA10n1014:194": "utpādavaiyarthāt,",
  "SA10n1014:195": "nāpyavidyamānasya,",
  "SA10n1014:196": "śaśaśṛṅgadīnāmapyutpattiprasaṅgād ityapi kathanaṃ naiva yujyate |",
  "SA10n1014:197": "yadi vidyamānakāryasyotpattinirṣidhyate tadā tava [ pakṣe ] ubhayasiddho heturdṛṣṭāntaśca na syātām |",
  "SA10n1014:198": "yadyasti tadā niḥsvabhāvatvapratijñāyā hāniḥ |",
  "SA10n1014:199": "[30] sāṃkhyādiparikalpitasatkāryavādo yadyapyayuktastathāpyasatkāryotpāde kiṃ nāma viruddhatvam,",
  "SA10n1014:200": "kimarthaṃ ca tanniṣidhyate |",
  "SA10n1014:201": "naiva ca syāt śaśaśṛṅgādyutpattiprasaṅgaḥ tattathāvidhahetūnāmabhāvādanutpatteḥ na tvabhāvāddhetoḥ |",
  "SA10n1014:202": "sarvataḥ sarvotpattiprasaṅgo'pi naiva;",
  "SA10n1014:203": "kāraṇapratiniyatasāmarthasya vyavasthitatvāt |",
  "SA10n1014:204": "pratiniyatakāraṇasāmarthyamapyaśyamabhyupeyam,",
  "SA10n1014:205": "anyathā sāṃvṛtike'pi kāryakāraṇabhāve kathaṃ na sarvataḥ sarvotpattirbhavatīti |",
  "SA10n1014:206": "[31] api ca, yadi vinaṣṭāvinaṣṭādayo vikalpāḥ pāramārthikīmutpattiṃ bādhante,",
  "SA10n1014:207": "tadā kathaṃ na sāṃvṛtikīmapi bādhante ?",
  "SA10n1014:208": "vastubalapravṛttasya hetorviṣasya puruṣecchāvaśena vibhāgo na yuktarupaḥ |",
  "SA10n1014:209": "yadi patyakṣabādhitatvāśaṅkayā tasmin hetutvaṃ na pravartata ityucyeta tarhi sa hetureva nāsti,",
  "SA10n1014:210": "bādhayogyatvāt |",
  "SA10n1014:211": "[32] na hyekena hetunā anekakāryotpattiryujyate,",
  "SA10n1014:212": "na cānekenāpyekotpattiryujyate,",
  "SA10n1014:213": "anyathā hetubhedena bhedo na syāt |",
  "SA10n1014:214": "ata eva nānekebhyo'pyanekakāryotpattirbhavatīti |",
  "SA10n1014:215": "yadyekaṃ kāryaṃ sarve hetovo'bhinirvartayanti,",
  "SA10n1014:216": "tadā bhinnānāṃ hetūnāmabhedaḥ syāt,",
  "SA10n1014:217": "anekebhya ekaikasyotpatteḥ |",
  "SA10n1014:218": "yadhekaikaṃ nābhinirvartayanti tadā kathaṃ nāmānekebhyo'nekotpattirapi |",
  "SA10n1014:219": "na hyekenāpi ekasyotpattiḥ,",
  "SA10n1014:220": "cakṣurādīndriyebhyastadvijñānasyotpatteḥ |",
  "SA10n1014:221": "tadanantaraṃ yadi sajātīyakṣaṇotpattirna bhavettadā sarveṣāmandhabadhiratvādiprasaṅga ityapi kathanaṃ tāvannaiva yujyate |",
  "SA10n1014:222": "evaṃ yastāvadandhabadhiratvādiprasaṅgo'bhihita sa naiva sambhavati,",
  "SA10n1014:223": "anabhyupagatatvāt,",
  "SA10n1014:224": "sāmagryā utpatteḥ,",
  "SA10n1014:225": "na hi kācidekena ekasyotpattiriti |",
  "SA10n1014:226": "yenaikasmādanekotpattiḥ,",
  "SA10n1014:227": "anekasmād vā ekasyotpattiḥ [ tataḥ sa ] viruddho hetusvabhāvātikrānto janakatvenānabhyupagato bhavati,",
  "SA10n1014:228": "tathāpi vidyamānamātrādanekasvabhāvāt pradīpādeḥ anekasvabhāvaṃ kāryamutpadyamānaṃ dṛśyate |",
  "SA10n1014:229": "hetubhedo bhedako na bhaviṣyatīti na syāt,",
  "SA10n1014:230": "hetuviśeṣeṇa kāryaviśeṣasyotpatteḥ |",
  "SA10n1014:231": "hetuviśeṣeṇa kāryaviśeṣotpāda iti yadeva kathanaṃ tadeva hetubhedasya bhedakatvapratipādakamiti |",
  "SA10n1014:232": "[33] yaḥ pratītyasamutpannaḥ sa prakṛtyā śānta ityetadanaikāntikatvam,",
  "SA10n1014:233": "pratītyasamutpannasya sasvabhāvatvena virodhābhāvāt,",
  "SA10n1014:234": "pratītyasamupādasya sasvabhāvatve prasiddhatvād |",
  "SA10n1014:235": "hetorviruddhatvamapi,",
  "SA10n1014:236": "ajātānāṃ khapuṣpādīnāṃ sasvabhāvatvenānanubhūyamānatvāt |",
  "SA10n1014:237": "[34] yo hi paramārthato'san sa saṃvṛtāvapi svabhāvato'nutpanno dṛśyate,",
  "SA10n1014:238": "yathā-vandhyāputraḥ |",
  "SA10n1014:239": "tulye'pi niḥsvabhāvatve yathā rupādayo'vabhāsante,",
  "SA10n1014:240": "tathā śaśaśṛṅgādayaḥ kathaṃ nāvabhāsante ?",
  "SA10n1014:241": "avabhāsaviśeṣasyāsya nāsti kimapi kāraṇam |",
  "SA10n1014:242": "[35] ' sarve dharmā niḥsvabhāvāḥ,",
  "SA10n1014:243": "ekānekasvabhāvarahitatvāt' ityevamabhidadhānā ye prasaṅgaṃ sādhayanti teṣāmapi tathā parairanaṅgīkārād heturasiddha eva,",
  "SA10n1014:244": "ekānekasvabhāvarahitatvasya na kenāpyabhyupagatatvāt |",
  "SA10n1014:245": "ataḥ svataḥ siddhāvapi heturayaṃ parato'siddhaḥ |",
  "SA10n1014:246": "[36] anyacca, sādhyasādhane paryudāsātmake prasajyātmake vā?",
  "SA10n1014:247": "yadi paryudāsātmake tadā ekānekasvabhāvarahitātvasya bhāvasvabhāvatvenābhyupetatvāttadapyanabhyupagataṃ na bhavet |",
  "SA10n1014:248": "yadi prasajyātmake tadā nāsti gamyagamakabhāvaḥ,",
  "SA10n1014:249": "tayorniḥsvabhāvatvād anyo'nyāsambaddhatvād abhinnatvācca |",
  "SA10n1014:250": "[37] yacca sarvābhilāpavirahalakṣaṇaṃ tanna kiñcid gamyaṃ gamakaṃ vā,",
  "SA10n1014:251": "yathā-aśvaśṛṅgam |",
  "SA10n1014:252": "yathoktasādhyasādhane api sarvābhilāpavirahalakṣaṇe |",
  "SA10n1014:253": "[38] yau hyanyo'nyāsambaddhau tayornāsti gamyagamakabhāvaḥ,",
  "SA10n1014:254": "yathā vindhyahimālayau |",
  "SA10n1014:255": "sādhyasādhane cāpyanyo'nyāsambaddhe |",
  "SA10n1014:256": "[39] yadyubhe abhāvasvabhāvatvena tādātmyalakṣaṇāpanne eveti manyase cet,",
  "SA10n1014:257": "tadapyuktam,",
  "SA10n1014:258": "tadātmano bhāve vyavasthitatvāt |",
  "SA10n1014:259": "[40] yo yasmānna bhinnasvabhāvastayornāsti gamyagamakabhāvaḥ,",
  "SA10n1014:260": "vṛkṣadrumavat |",
  "SA10n1014:261": "yathoktasādhyasādhane api na bhinnasvabhāve |",
  "SA10n1014:262": "nāyaṃ kṛtakatvānityatvābhyāmanaikāntiko'pi,",
  "SA10n1014:263": "vyāvṛttyā bhinnatvāttayoḥ |",
  "SA10n1014:264": "[41] atrāpi vyāvṛttyā bheda iti manyate cet ?",
  "SA10n1014:265": "tadapyayuktam |",
  "SA10n1014:266": "yadyevaṃ svād bhāva eva te syātām,",
  "SA10n1014:267": "nīlapītavat |",
  "SA10n1014:268": "[42] api ca yathā kenāpi ekānekasvabhāvaviyuktatvahetunā bhāvānāṃ niḥsvabhāvatā sādhyate,",
  "SA10n1014:269": "tathā dharmiṇo'pyabhāvaḥ sādhyate tadā dharmivyāvṛttatvasiddheḥ |",
  "SA10n1014:270": "heturviruddhaḥ syāt,",
  "SA10n1014:271": "tathā niḥsvabhāvatvasiddhau nāsti kimapi pramāṇam |",
  "SA10n1014:272": "[43] api ca, yadi vijñānamapyanyadharmavat paramārthato niḥsvabhāvaṃ syāttadā tadanupādeyaṃ syād vitathatvādanyadharmavat |",
  "SA10n1014:273": "yadyevaṃ syāttadā na syuryogino'pi,",
  "SA10n1014:274": "naiva yogijñānamapi syānna ca taistattvapratibodhaḥ syāt |",
  "SA10n1014:275": "naiva teṣāṃ bhagavatāṃ buddhānāmapratiṣṭhitanirvāṇaṃ syānna ca sarvākāraṃ jñānaṃ syāt |",
  "SA10n1014:276": "falataḥ sarvavyavasthāvilopaḥ syāditi |",
  "SA10n1014:277": "[44] saṃvṛtau yogijñānādīnāmabhyupagamād buddhā api viparyastā bhaveyuriti prasaṅgaḥ |",
  "SA10n1014:278": "[45] api cāsti bhavatāṃ sarvadharmaniḥsvabhāvatvapratijñāyāṃ yuktyāgamābhyāṃ virodho'pi |",
  "SA10n1014:279": "yathā rupādayastāvat sasvabhāvatve eva niyatā,",
  "SA10n1014:280": "deśakālāvasthābhedena sfuṭamavabhāsamānatvāt |",
  "SA10n1014:281": "ata ādau tāvat pratyakṣavirodhaḥ suspaṣṭaḥ |",
  "SA10n1014:282": "[46] agnyādayo ye bhāvāḥ parokṣarvenābhyupagatāste'pi abhrāntena niyatadhūmādihetunā anumānapramāṇena satsvabhāvātmakā eva |",
  "SA10n1014:283": "bhāvānāmutpādo'pi khalu hetupratyayasāpekṣa eva siddhaḥ,",
  "SA10n1014:284": "kādācitkatvāt |",
  "SA10n1014:285": "ahetukasya tu kādācitkatvamapi na yujyate,",
  "SA10n1014:286": "nirapekṣatvāt |",
  "SA10n1014:287": "ataḥ pratijñāyāmanumānabādhā'pi |",
  "SA10n1014:288": "[47] yāni trāyastriṃśānāṃ nagarādīnyatyantaparokṣāṇi,",
  "SA10n1014:289": "tānyapi samastalokaikacakṣurbhūtena tāyinā svakīyenānāvṛtena jñānacakṣuṣā pratyakṣīkṛtya anyebhyo'pi samprakāśitāni,",
  "SA10n1014:290": "ato viścastāgamena sattāyāḥ siddherāgamavirodho'pi,",
  "SA10n1014:291": "asatāmākāśapuṣpādīnāṃ tathā darśanasamprakāśanayorayuktvāt |",
  "SA10n1014:292": "[48] bhagavatā khalu ye āntarabahyavastūnāmanekavidhāḥ pratītyasamutpādāḥ samupadiṣṭāste'pi svabhāvavirahitāḥ kathaṃ yujyante,",
  "SA10n1014:293": "atyantābhāvānāmākāśapuṣpādīnāṃ naivātyantikī utpattiriti |",
  "SA10n1014:294": "[49] kuśalākuśalamarmaṇāṃ falabhūtā devanarakādigatayo bhavantīti svayambhuva upadeśāt kathaṃ na virodhaḥ,",
  "SA10n1014:295": "naiva yujyate atyantāsadbhūtakūrmaromādibhirvastranirmāṇopadeśaḥ |",
  "SA10n1014:296": "[50] ataḥ karmaṇāmiṣṭāniṣṭafalāpavādāt saṃkleśapakṣāpavādaḥ |",
  "SA10n1014:297": "[51] sūtrādiṣu āryāṇāṃ mārgābhyāsabalena yā uttarottaralokottarajñānafalavyavasthā sā'pi na syāt,",
  "SA10n1014:298": "gatigamyagamakādyabhāvāt |",
  "SA10n1014:299": "śaśaśṛṅgakṛtasopānamārge pādau nidhāya vandhyāputrasya aścaṅgasamucchritottuṅgaviśālaprāsādārohaṇaṃ na sambhavatītyato vyavadānapakṣāpavādo'pi syāt |",
  "SA10n1014:300": "[52] ityevamubhayapakṣāpavādamanutiṣṭhantaścatvāryāryasatyānyapi niṣedhanti bhavantaḥ |",
  "SA10n1014:301": "[53] bījādiṣu janyajanakabhāvastāvad āgopāṅganāprasiddhaḥ,",
  "SA10n1014:302": "ataḥ pratijñāyāḥ prasiddhivirādho'pi |",
  "SA10n1014:303": "[54] hetuprayogeṇa pareṣu niścayotpādābhyupagamāt svavacanavirodho'pi |",
  "SA10n1014:304": "[55] yaśca bhagavatā pratyakṣādipramāṇairbhāvānāṃ sattānirdeśaḥ kṛtaḥ,",
  "SA10n1014:305": "tasyāpi bādhā syāt | yato hiḥ",
  "SA10n1014:306": "“cakṣurvijñānasamaṅgī nīlaṃ vijānāti,",
  "SA10n1014:307": "no tu nīlam“ ityādinā tāvannīlādayo bhāvāḥ kalpānāpoḍhalakṣaṇena pratyakṣapramāṇena jñāyanta iti pratipāditam,",
  "SA10n1014:308": "naiva hi gaganotpalavartīni nīlādīni cakṣurvijñānenānubhūyanta iti |",
  "SA10n1014:309": "[56] “ yatkiñcit samudayadharmakam,",
  "SA10n1014:310": "tat sarvatra nirodhadharmakam “ anena sādhyavyāptahetunā'numānapramāṇenopadarśitāḥ kṣaṇasthitadharmiṇo bhāvāḥ prasiddhā iti spaṣṭamupadarśitam |",
  "SA10n1014:311": "anena tāvadupadarśanena te [ bhāvā ] sasvabhāvatāyāṃ nirucyante,",
  "SA10n1014:312": "atyantāsadbhūtākāśapuṣpādīnāmutpādāvyayadharmāyogāt |",
  "SA10n1014:313": "[57] “dhūmena jñāyate vahniḥ salilaṃ ca balākayā“ iti |",
  "SA10n1014:314": "agnyādayo bhāvāḥ kāryaliṅgena niyataṃ jñāyamānatvānniyataṃ svabhāvamavadhārayantīti suspaṣṭaṃ nirdiśyate |",
  "SA10n1014:315": "balākādihetūnāṃ darśanānmarīcikādyabhāvānumānasyotpatterabhāvāt |",
  "SA10n1014:316": "[58] abhidharmādau ye ṣaḍ hetavaścatvāraśca pratyayā abhihitāste'pi sarvadharmānutpādavāde tāvatkathaṃ yujyante,",
  "SA10n1014:317": "utpādyasya kasyacidabhāvena hetvādīnāmayuktatvāt |",
  "SA10n1014:318": "[59] sūtreṣu sarve dharmāḥ skandhadhātvāyataneṣu saṅgṛhītāḥ samupadiṣṭāḥ |",
  "SA10n1014:319": "skandhādīnāṃ bhagavatā kāryakāraṇasvabhāvatvasamprakāśanāt kathaṃ te sarvedharmānutpādatāyāṃ saṅgṛhītāḥ syuḥ |",
  "SA10n1014:320": "[60] yadi skandhadivyatiriktasya kasyacid dharmasya anutpādaḥ sādhyate tadā nāsti [ kaścit ] vivādaḥ,",
  "SA10n1014:321": "vayamapi tadvyatiriktaṃ dharmaṃ nāṅgīkurmahe |",
  "SA10n1014:322": "[61] yadyevaṃ manyate yatsaṃvṛtau pramāṇādīnāmabhyupagamānnaiva eṣāṃ sarveṣāṃ dūṣaṇānāmavakāśo yujyata iti cet ?",
  "SA10n1014:323": "tadā [ saṃvṛtau ] bhāvābhyugama evāṅgīkṛtaḥ syāt,",
  "SA10n1014:324": "yato hi yāni pramāṇādīni saṃvṛtāvabhyupetāni tāni niścayena sarvābhilāpavidhuralakṣaṇaśaśaśṛṅgādibhyo vyāvṛttasvabhāvānyeva vyāhatāni syuḥ |",
  "SA10n1014:325": "yadyevaṃ na syāttatadā lokavirodha āgamavirodhaśca kathaṃ parihataḥ syāt |",
  "SA10n1014:326": "vayaṃ tu yat sarvasāmarthyavirahalakṣaṇaśaśaśṛṅgādiviparītaṃ tadeva ' vastu ' ityabhidadhmahe |",
  "SA10n1014:327": "yadi bhavantastānapi saṃvṛtisaditi nāmamātramupacāramātraṃ vyavahāramātramiti pravyāharanti,",
  "SA10n1014:328": "tadā kāmaṃ tathā'bhilapantviti |",
  "SA10n1014:329": "na hi nāmamātreṇa bhāvastathāvidhaṃ svabhāvamanusaratītyatiprasaṅgāt |",
  "SA10n1014:330": "[62] api ca, kā nāma saṃvṛtirityapi vaktavyam |",
  "SA10n1014:331": "yadi sarvamasaditi kathyate,",
  "SA10n1014:332": "tadapi na yuktam,",
  "SA10n1014:333": "parasparavirodhāt |",
  "SA10n1014:334": "tathāvidhā saṃvṛtistāvadasamarthaivocyeta |",
  "SA10n1014:335": "yadi utpādayatīti tadā sāmarthyamevaitat |",
  "SA10n1014:336": "tadā kathamekasmin parasparaviruddhayoḥ sāmarthyāsāmathyayoryoga iti |",
  "SA10n1014:337": "kathamasatā sanniṣpādayituṃ śakyate |",
  "SA10n1014:338": "[63] na hi sarvamasaditi |",
  "SA10n1014:339": "tatkathamiti cet ?",
  "SA10n1014:340": "bhāvasvabhāvaiva saṃvṛtiriti |",
  "SA10n1014:341": "tadā nāsti vivādaḥ,",
  "SA10n1014:342": "bhavataḥ pratijñāyā eva hāniḥ bhavo'pyutpadyata eva,",
  "SA10n1014:343": "ataḥ saṃvṛtyā tadutpadyata iti kathamevamucyeta ?",
  "SA10n1014:344": "tadā tvanutpanna utpadyata ityuktaṃ syāt |",
  "SA10n1014:345": "saṃvṛtiviparītasyānutpādasya paramārthatvāt tadā paramārthato'nutpāda eva syādityasambaddhabhidhānaṃ syāt |",
  "SA10n1014:346": "upayato'nubhayata ityeṣā'pi kalpanā naiva sambhavati,",
  "SA10n1014:347": "parasparaviruddhatvāt |",
  "SA10n1014:348": "[64] yadyanityārthaḥ saṃvṛtyartha ityevaṃ cet ?",
  "SA10n1014:349": "tadā kiṃ tāvadanityam ?",
  "SA10n1014:350": "yadi nityābhāvamātram ?",
  "SA10n1014:351": "tadā kathaṃ talloke pratītaṃ syāt |",
  "SA10n1014:352": "yadi nityaditaraṃ kimapyanityamiti nigadyeta?",
  "SA10n1014:353": "tadā nityasya vikalpātmakatvāttat [itaraṃ] tāvat sāmarthyānnirvikalpaṃ jñānamityatasyadavasthāyāṃ 'saṃvṛtisat' -iti kathanaṃ tu nirvikalpakajñānena tatpratīyata ityabhihitaṃ syāt |",
  "SA10n1014:354": "yadyevaṃ syāttadā kimiva bhāvasvabhāvo nābhyupeyate |",
  "SA10n1014:355": "[tathātve ca] anumānakalpanāyā api tāvat parihāraḥ syāt savikalpakatvāttasyāḥ |",
  "SA10n1014:356": "[65] atha lokapratītyarthaḥ saṃvṛtyartha ityevaṃ cet ?",
  "SA10n1014:357": "kastāvalloka iti ?",
  "SA10n1014:358": "śāstrakārā vā prākṛtā vā janāḥ prathame vikalpe bhāvo hyanekaparasparaviruddhasvabhāvaḥ syāt,",
  "SA10n1014:359": "śāstrakāraikasyāpi bhāvasya nānākāreṇādhyāropaṇāt |",
  "SA10n1014:360": "dvitīye vikalpe nairātmya-karma-falādīni nābhyu-petāni syuḥ,",
  "SA10n1014:361": "prākṛtakairapratītatvāt |",
  "SA10n1014:362": "[66] atha māyārthaḥ saṃvṛtyartha iti cet tadā ko hi nāma māyārtha iti vaktavyam |",
  "SA10n1014:363": "yadi sarvamasaditi,",
  "SA10n1014:364": "tadā pūrvadoṣa eva samāpadyeta,",
  "SA10n1014:365": "saṃkleśavyavadānāni ca kathaṃ syuriti ca |",
  "SA10n1014:366": "atha bhrāntijñānena māyeti cet tadā ābhyantarikajñeyanayena ko hi viśeṣaḥ syāt |",
  "SA10n1014:367": "[67] atha saṃvṛtirnāmamātramiti tadā subhāṣitadurbhāṣitayorbhedo'śakyaḥ syāt,",
  "SA10n1014:368": "asatyabhidheye śabdamātre bhedābhāvāt |",
  "SA10n1014:369": "[68] atha śabdārtha iti cettadā kathabhedaḥ syāt,",
  "SA10n1014:370": "pratyātmādhigamyā ye sukhādayaste kutra saṃgṛhītāḥ syuḥ ?",
  "SA10n1014:371": "na hi tāvat saṃvṛtau,",
  "SA10n1014:372": "teṣāmanirvacanīyatvāt,",
  "SA10n1014:373": "saṃvṛtisatāṃ vyavahāraprajñapyamānatvācca |",
  "SA10n1014:374": "sūtre'pyevamuktamḥ “kiṃ nāma saṃvṛtisatyam ?",
  "SA10n1014:375": "yāvanto lokavyavahārāḥ ye'kṣarapadaniruktibhirnidiśyanta iti“ |",
  "SA10n1014:376": "anena hi saṃkṣepataḥ saṃvṛtiśabdārtho'bhihitaḥ |",
  "SA10n1014:377": "athaivaṃ manyate yadābhāsaparikalpyau vyāmiśrya sāmānyākārena gṛhyanta iti ?",
  "SA10n1014:378": "tadā paramārthe'pyeṣa prasaṅgaḥ syāt,",
  "SA10n1014:379": "tasyāpi vacanīyasvābhāvye vyavasthitatvena abhidheyatvāt |",
  "SA10n1014:380": "na ca paramārthasatye'pi saṅgṛhyante,",
  "SA10n1014:381": "tadvastusattayāḥ sattvāt |",
  "SA10n1014:382": "satyāntaraviśeṣapūrakākārā api te na bhavanti |",
  "SA10n1014:383": "yadi pratītyotpannā rupādayaḥ,",
  "SA10n1014:384": "pratyāmādhigamyāḥ sukhādayaścāpi 'saṃvṛtisatyam' it nāmrā prajñapyante,",
  "SA10n1014:385": "tadā mudā tathā kuryuriti,",
  "SA10n1014:386": "kulmāṣamapi dātavyamiti,",
  "SA10n1014:387": "katipayenāvirpayayeṇāvivādaśceti |",
  "SA10n1014:388": "[69] atha kṣaṇamātrānantarānavasthānena asthirārthaḥ saṃvṛtyarthastadviparītaśca nityārthaḥ paramārtha iti siddhasādhanamevaitat,",
  "SA10n1014:389": "bhavadbhirevaṃ vastunaḥ kṣaṇikatvasvīkarāt,",
  "SA10n1014:390": "vayamapyevamabhyupagacchamaḥ |",
  "SA10n1014:391": "ato nāsti vivādaḥ tathā sāṃvṛtikānāṃ vastusāmānyalakṣaṇāmāṃ yā nairātmyarupā dharmatā sā'sti paramārthataḥ |",
  "SA10n1014:392": "sā'pi utpādād vā tathāganāmanutpadād vā sarvakālamavikāratayā nityā'bhyupeyate |",
  "SA10n1014:393": "[70] atha asatyārthaḥ saṃvṛtyartha iti tadā kathaṃ sā satyamiti parasparaviruddhayoḥ satyāsatyayoraikātmyānupapatteḥ bhāvasvabhāvaiva kācana saṃvṛtirabhyupagantavyā,",
  "SA10n1014:394": "anyathā kathaṃ jagat tathā satyaṃ sidhyet,",
  "SA10n1014:395": "yadi tadabhyupagamyate,",
  "SA10n1014:396": "tadā [ bhavataḥ ] pratijñātārthahāniḥ syāt |",
  "SA10n1014:397": "[71] anyacca saṃvṛtiḥ pramāṇamapramāṇaṃ vā ?",
  "SA10n1014:398": "yadi pramāṇaṃ kathaṃ sā saṃvṛtiḥ ?",
  "SA10n1014:399": "athāpramāṇaṃ tadā kathaṃ nairātmyaṃ sādhayituṃ śakyeta ?",
  "SA10n1014:400": "[72] avaśyamataḥ saṃvṛtibījāni vijñānādīni paramārthataḥ santītyaṅgīkartavyāni,",
  "SA10n1014:401": "ṛte bījaṃ saṃvṛtyanutpatteḥ,",
  "SA10n1014:402": "yad bijaṃ tadeva vastutaḥ saditi |",
  "SA10n1014:403": "[73] api ca, yadi bhāvasvabhāvā abbhyupagamyante tadā teṣvāropito mithyāsvabhāvaḥ saṃvṛtisatyam,",
  "SA10n1014:404": "anāropitastu bhāvasvabhāvaḥ paramārthasatyam |",
  "SA10n1014:405": "paramārthasatyam |",
  "SA10n1014:406": "tataśca satyadvayavibhājanaṃ tāvad yujyate |",
  "SA10n1014:407": "yadi nābhyupagamyante,",
  "SA10n1014:408": "tadā saṃvṛtirapi vitathā syāt paramārtho'pyaśakyavyavasthānaḥ syāt,",
  "SA10n1014:409": "vyavasthākārāṇānāmasattvāt |",
  "SA10n1014:410": "[74] yadi yathākathañcana kañcidekaḥ paramārthaḥ syāttadā kimarthaṃ sa sādhayate ?",
  "SA10n1014:411": "sa naiva paramārthaḥ kathaṃ sa jñānenāvadhārayituṃ śakyate,",
  "SA10n1014:412": "na ca paramārthaśabdenāpyabhidhātumarhaḥ evaṃ tāvannāyaṃ paramārthaḥ,",
  "SA10n1014:413": "na cārtho'pi paramaḥ,",
  "SA10n1014:414": "nāpi paramasya jñānasyāyamarthaḥ,",
  "SA10n1014:415": "sādhāraṇatvāt |",
  "SA10n1014:416": "yadi yathākathañcana kiścidekaḥ paramārthaḥ syāt tadā paramārthato'sadbhāvasyaikasya yathākathañcana nirākaraṇād bhāvasattāyā evābhyupagamaḥ syāt |",
  "SA10n1014:417": "[75] api ca, yadi saṃvṛtiparamārthāvabhinnāviti manyate,",
  "SA10n1014:418": "tadā satyadvayavyavasthānāṃ kathaṃ syāt,",
  "SA10n1014:419": "dvayorekatarasya parityāgāt |",
  "SA10n1014:420": "atha bhinnau tadobhayoḥ pṛthaksiddhatvād bhāvaprasaṅgaḥ |",
  "SA10n1014:421": "atha bhinnabhinnau,",
  "SA10n1014:422": "tadā kathamekasmin parasparaviruddhatvam |",
  "SA10n1014:423": "ataḥ pakṣo'yam ' na bhinno nāpyabhinnaḥ ' iti na yujyate,",
  "SA10n1014:424": "viruddhatvāt |",
  "SA10n1014:425": "evaṃ bhinnābhinnatvasya anyo'nyaparihārasthitalakṣaṇatvena ekasya pratiṣedhe'parasya vidhānaṃ na bhavettadā asattvameva |",
  "SA10n1014:426": "sa tadā pratiṣeddhumapi kathaṃ śaktaḥ ekasmin yugapatparyudāsaprasajyayorvirodhāt |",
  "SA10n1014:427": "[76] anyacca, bhavatāmanusāreṇa tu puṇyajñānasambhārau duṣparipūraṇau syātām,",
  "SA10n1014:428": "tadabhāve ca buddhatvamapi duṣprāpaṃ syāt |",
  "SA10n1014:429": "pūjā'nugrahakāmyayā yad dīyate tad dānaṃ tvatyantaṃ prasādamabhinirvartayati,",
  "SA10n1014:430": "tacca nāsti deyadāyakapratigrāhakānupalambhāśritatvāt |",
  "SA10n1014:431": "sa cānupalambhaḥ kiṃ deyābhāvād vā viṣayābhāvād vā bhavati ?",
  "SA10n1014:432": "prathame tāvat pakṣe na ko'pi kimapi dadātīti puṇyasyaivābhāvaḥ prasajyate,",
  "SA10n1014:433": "sattvābhāvācca yo hi bodhisattvānāṃ sattvārthapariśramaḥ sa nirarthaka eva syāt,",
  "SA10n1014:434": "ato'sattvaṃ tu nāstyeva |",
  "SA10n1014:435": "viṣayābhavo'pi tāvannāsti,",
  "SA10n1014:436": "bhagavatā deyādivastūnāṃ paridṛṭatvāt |",
  "SA10n1014:437": "yadyevaṃ na syāuttadā bhagavatā bodhisattvāvasthāyāṃ kathamarthibhyaḥ putrādidānaṃ kṛtam ?",
  "SA10n1014:438": "bhavantastvālambanāśritaṃ dānādikaṃ 'viśuddham' iti nābhyupagacchanti,",
  "SA10n1014:439": "ataḥ sambhārapāripūristāvadasambhavaiva |",
  "SA10n1014:440": "tadabhāve hetvabhāvād buddhātvamapi dūre'pāstaṃ syāt |",
  "SA10n1014:441": "[77] api ca, 'sarve dharmā niḥsvabhāvāḥ' ityettasya tāvat ko hyarthaḥ ?",
  "SA10n1014:442": "yadi svayambhāvasya abhāvānniḥsvabhāvā ityabhidhīyante tadā siddhasādhanameva,",
  "SA10n1014:443": "hetupratyayādhīnavṛttitvāt sarvavastūnām,",
  "SA10n1014:444": "na tānyahetukānīti vayamapyabhyupagacchāmaḥ |",
  "SA10n1014:445": "yadyevaṃ na syāttadā nirapekṣatvānnityaṃ sattvamasattvaṃ vā syāt |",
  "SA10n1014:446": "yadyucyeta-vinaṣṭā bhāvāḥ svasvabhāvenānutpannatvāt svasvabhāvena na santīti niḥsvabhāvāḥ ?",
  "SA10n1014:447": "ityetadapi siddhasādhanameva,",
  "SA10n1014:448": "asmākamapi vinaṣṭotpatteranabhyupetatvāt |",
  "SA10n1014:449": "yadi cābhidhīyeta-tatsvabhāvenaiva sarvakālānavasthānānniḥsvabhāvā manyante,",
  "SA10n1014:450": "tadapi siddhasādhanameva,",
  "SA10n1014:451": "yasmādutpattisamanantaravināśasadbhāvāt kṣaṇikā eva |",
  "SA10n1014:452": "kṣaṇikasya khalu vastuno dvitīye kṣaṇe'vasthānaṃ nābhyupeyate |",
  "SA10n1014:453": "yadyucyeta yathā bālapṛthagjanaiḥ parikalpitasya grāhyagrāhakabhāvasya paramārthena svabhavato'sattvād sasattvaṃ tathā niḥsvabhāvatvamiti tadapi siddhasādhanam,",
  "SA10n1014:454": "asmābhirapi parikalpitātmano niḥsvabhāvatvasyābhyupagamāt |",
  "SA10n1014:455": "yadyevaṃ na syāttadā sarve'pi tattvadarśinaḥ syuḥ |",
  "SA10n1014:456": "paramārthataḥ sarve bhāvā bālapṛthagjanaiḥ parikalpitena grāhyagrahakāreṇa virāhitā api āryajñānasya advaitātmanā gocaratvena sthitā eva |",
  "SA10n1014:457": "yadyevaṃ na sthitāḥ,",
  "SA10n1014:458": "tathāpyasattvena niḥsvabhāvāstadā saṅkleśavyavadānau na syātām |",
  "SA10n1014:459": "[78] tathaiva sarvadharmānutpādo'pyabhihitaḥ |",
  "SA10n1014:460": "kiṃ tadanutpadatāyāstāvadarthaṃ manyase ?",
  "SA10n1014:461": "yadyucyeta ādito'nutpannatvāt sarve bhāvā anutpannā iti tadapi siddhasādhanameva,",
  "SA10n1014:462": "vayamapi saṃsāramanādiṃ manyāmahe |",
  "SA10n1014:463": "atha pūrvamutpannasya vastunaḥ punaranupattyā sarve dharmā anutpannā iti tadapi siddhasādhanameva,",
  "SA10n1014:464": "vayamapi pūrvamatpannasya punarutpattiṃ nābhyupagacchāmaḥ,",
  "SA10n1014:465": "tasya vinaṣṭatvāt |",
  "SA10n1014:466": "atha apūrvotpādābhāvādanutpādo'bhidhīyate,",
  "SA10n1014:467": "tasya vinaṣṭatvāt |",
  "SA10n1014:468": "atha apūrvotpādābhāvādanutpādo'bhidhīyate,",
  "SA10n1014:469": "tadapi nāniṣṭasādhakam,",
  "SA10n1014:470": "saṃsāre'pūrvasattvānabhyupagamāt,",
  "SA10n1014:471": "sarvadā ca pūrvavinaṣṭānāṃ sajātīyotpatteḥ atha bālapṛthagjanaparikalpitasya svalakṣaṇato'nutpādādanutpāda ucyate,",
  "SA10n1014:472": "tadāpi nāsti virodhaḥ,",
  "SA10n1014:473": "kalpitasya svabhāvata utpettaranabhyupagamāt |",
  "SA10n1014:474": "atha svato'nutpādād anutpāda ityucyeta tadāpi nāsti virodhaḥ,",
  "SA10n1014:475": "hetupratyayādhīnatvāt sarvavastūnām,",
  "SA10n1014:476": "yathā pūrvamuktam |",
  "SA10n1014:477": "yadi sarvaśaḥ sarvānutpādād anutpāda ucyate tadā darśanādivirodho durnivāraḥ syāt |",
  "SA10n1014:478": "yadi parasparaviśeṣānutpādād anutpādo'bhidhīyate tadā [ yadi ] tathatāsvabhavatāmupādāyocyate tadā nāsti doṣaḥ,",
  "SA10n1014:479": "[ kintu ] yadi lokaprasiddhasvabhāvatāmupādāyocyate tadā kena darśanādivirodho nivārayituṃ śakyate |",
  "SA10n1014:480": "yadi svabhāvetarakriyālakṣaṇaviyogād anupāda iti ?",
  "SA10n1014:481": "tadāpi nāsti doṣaḥ,",
  "SA10n1014:482": "sarvabhāveṣu kriyāyā abhāvāt |",
  "SA10n1014:483": "atheścarādibhiritarairanutpādād [ anutpāda ] ucyate,",
  "SA10n1014:484": "tadāpi nāniṣṭam,",
  "SA10n1014:485": "[ asmābhirapi ] īśvarāderanabhyupagamāt |",
  "SA10n1014:486": "evamādibhirākāraiḥ 'ādiśāntāḥ,",
  "SA10n1014:487": "prakṛtiparinirvṛttāḥ' ityādiśabdānāmapyarthā vicāraṇīyāḥ |",
  "SA10n1014:488": "api ca, anyairanekasūtraiścāpi virodhaḥ saṃllakṣyate,",
  "SA10n1014:489": "tathā hi āryasandhinirmocanasūtre hyuktamḥ",
  "SA10n1014:490": "“ato lakṣaṇaniḥsvabhāvatāmabhisandhāya mayā sarvadharmaṇāmanutpādḥparikīrtitaḥ |“",
  "SA10n1014:491": "parikalpitasvabhāve hi lakṣaṇaniḥsvabhāvatā vyavasthāpyate |",
  "SA10n1014:492": "mahāyānaprasādaprabhāvane [ nāma mahāyānasūtre ] coktamḥ",
  "SA10n1014:493": "' kulaputra, bodhisattvaḥ dharmamayoniśaḥ śabdaśaḥ pravicayya mahāyānaprasadāyatano na bhavati |",
  "SA10n1014:494": "śabdaśo'nabhipretya yoniśo manasi kṛtvā mahāyānaprasādāyatano bhavati |",
  "SA10n1014:495": "evaṃ kulaputra,",
  "SA10n1014:496": "bodhisattvo'yoniśaḥ śabdaśo dharmān pravicayya aṣṭāviṃśatimasaddṛṣṭīrutpādayati,",
  "SA10n1014:497": "tadayathā-nimittadṛṣṭiḥ,",
  "SA10n1014:498": "adṛṣṭidarśanadṛṣṭiḥ,",
  "SA10n1014:499": "vyavahārāpavādadṛṭiḥ,",
  "SA10n1014:500": "saṃkleśāpavādadṛṣṭiḥ,",
  "SA10n1014:501": "tattvāpavādadṛṣṭiśceti“ ityevamādikaṃ vistareṇābhidhāya ḥ",
  "SA10n1014:502": "“ kulaputraṃ,",
  "SA10n1014:503": "kā hi tāvannimittadṛṭiḥ ?",
  "SA10n1014:504": "sāṃyogikasya svabhāvamabhisandhāya mayā sarvadharmāṇāṃ yadasattvaṃ samprakāśitaṃ tacchabdaśo'bhiniviśya [ ye ] sāṃkleśikadharmāṇāṃ vaiyavadānīkadharmāṇāṃ cāpyasattve'bhiniviśante,",
  "SA10n1014:505": "asannimittopādānena [ teṣu ] asaddṛṣṭirupajāyate,",
  "SA10n1014:506": "ataḥ [saiva] nimittadṛṣṭiruktā |",
  "SA10n1014:507": "[ ataḥ ] bodhisattvasya śabdaśo'bhiniviṣṭāyāmasaddṛṣṭi saiva tasya mahatī dṛṣṭiriti,",
  "SA10n1014:508": "ata eva sā adṛṣṭidarśanadṛṣṭirityucyate |",
  "SA10n1014:509": "tato vyavahārāpavādadṛṣṭisaṃkleśāpavādadṛṭitattvāpavādadṛṣṭa yastāvajjāyante |",
  "SA10n1014:510": "tato vyavahārāpavādadṛṣṭisaṃkleśāpavādadṛṣṭitattvāpavādadṛṣtayastāvajjāyante yadā nimittadṛṣṭyā sarvāpavādaḥ [yadā] kriyate tadā vyavahārāpavādadṛṣṭerapyabhiniveśo jāyate,",
  "SA10n1014:511": "saṃkleśāpavādadṛṣṭerapyabhiniveśo jāyate tattvāpavādadṛṣṭerapyabhiniveśo jāyate “ ityevamuktam |",
  "SA10n1014:512": "laṅkāvatārasūtre'upuktamḥ",
  "SA10n1014:513": "nāsti vaikalpito bhāvaḥ paratantraśca vidyate |",
  "SA10n1014:514": "samāropāpavādaṃ hi vikalpanto vinaśyati ||",
  "SA10n1014:515": "parikalpitaṃ svabhāvena sarvadharmā ajānakāḥ |",
  "SA10n1014:516": "paratantraṃ samāśritya vikalpo bhramate nṛṇām ||",
  "SA10n1014:517": "ataḥ pratītyasamutpannaḥ paratantrasvabhāvaḥ paramārthataḥ san,",
  "SA10n1014:518": "tatra parikalpitasvabhāvo'nutpādinā'bhihitaṃ ityeva tāvannirdekṣyate |",
  "SA10n1014:519": "punastatroktamḥ",
  "SA10n1014:520": "na hyātmā vidyate skandhe skandhāścaiva hi nātmani |",
  "SA10n1014:521": "na te yathā vikalpyante na ca vai na santi ca ||",
  "SA10n1014:522": "ābhyāṃ dvābhyāṃ pratiṣedhābhyāṃ skandhānāṃ sattaiva tāvannirdiṣṭā |",
  "SA10n1014:523": "mahāśūnyatāsūtre'pi yaduktamḥ",
  "SA10n1014:524": "“ asti karma asti vipākaḥ kārakastu nopalabhyate “ anena tāvad vacanena virodho'pi samupajāyate |",
  "SA10n1014:525": "evaṃ yadi paramārthataḥ karmāpyasti vipāko'pyasti tadā sarve dharmā niḥsvabhāvā bhavituṃ nārhanti |",
  "SA10n1014:526": "yadi saṃvṛtau santīti cet tadā karturapi saṃvṛtau sadbhāvāt “ kārakastu nopalabhyate“ ityevaṃ na vaktavyam |",
  "SA10n1014:527": "āryalaṅkāvatārasūtre coktamḥ",
  "SA10n1014:528": "astitvaṃ sarvabhāvānāṃ yathā bālaivirkalpyate |",
  "SA10n1014:529": "yadi te bhaved yathā dṛṣṭāḥ sarve syustattvadarśinaḥ ||",
  "SA10n1014:530": "abhāvātsarvadharmāṇāṃ saṃśleṣo nāsti buddhitaḥ |",
  "SA10n1014:531": "na te tathā yathā dṛṣṭā na ca te vai na santi ca ||",
  "SA10n1014:532": "anena yadi sarvadharmāṇāmasattvaṃ tadā saṃkleśavyadānayorapavādadoṣaḥ prasajyata iti nirdiṣṭam |",
  "SA10n1014:533": "punastatraivoktamḥ",
  "SA10n1014:534": "bāhyarthadarśanaṃ mithyā nāstyarthaṃ cittameva tu |",
  "SA10n1014:535": "yuktā vipaśyamānānāṃ grāhagrāhyaṃ nirudhyate ||",
  "SA10n1014:536": "bāhyo na vidyate hyartho yathā bālairvikalpyate |",
  "SA10n1014:537": "vāsanairlulitaṃ cittamarthābhāsaṃ pravavarte ||",
  "SA10n1014:538": "āryadaśabhūmakasūtre'pyuktam “ cittamātraṃ yaduta traidhātukam “ iti |",
  "SA10n1014:539": "tathaiva āryasandhinirmocanalaṅkāvatāraghanavyūhādiṣvapi sarvadharmāṇāṃ cittamātraśarīratvaṃ nirdeṣṭuṃ 'cittamātrameva paramārthasat,",
  "SA10n1014:540": "netarathā' iti sampradarśitam |",
  "SA10n1014:541": "ataḥ sarve dharmā niḥsvabhāvatvena na sidhyanti |",
  "SA10n1014:542": "āryātakūṭe'pyullikhitamḥ",
  "SA10n1014:543": "“ astīti kāśyapa,",
  "SA10n1014:544": "ayameko'nta,",
  "SA10n1014:545": "nāstīti kāśyapa,",
  "SA10n1014:546": "ayameko'ntaḥ,",
  "SA10n1014:547": "yadenayorantayormadhyam,",
  "SA10n1014:548": "tadarupyanidarśanamapraṣṭhimanābhāsamaniketamavijñaptikam,",
  "SA10n1014:549": "iyamucyate kāśyapa,",
  "SA10n1014:550": "madhyatā pratipad bhūtapratyavekṣā“ iti |",
  "SA10n1014:551": "anena tāvad vijñānameva paramārthasattvānidarśanatvādiguṇopetaṃ śāścatocchedāntadvayavinirmuktamiti nirdiṣṭam |",
  "SA10n1014:552": "etadadhikṛtyaivāryaratnamedhe'pyuktamḥ",
  "SA10n1014:553": "“kulaputra, yadi [vijñānaṃ] paramārthato nāsti,",
  "SA10n1014:554": "tadā brahmacaryādīni nirarthakāni syuḥ“ iti |",
  "SA10n1014:555": "āryaratnakūṭe hyuktamḥ",
  "SA10n1014:556": "“ ye paramārthasato'pi vijñānasyāpavādaṃ kṛtvā sarvadharmaśūnyatāyāmabhiniviśya śūnyatādṛṣṭikāste'cikitsyāḥ“ iti |",
  "SA10n1014:557": "tathā coktamḥ",
  "SA10n1014:558": "“varaṃ khalu kāśyapa,",
  "SA10n1014:559": "sumerumātrā pudgaladṛṣṭirna tvevābhimānikasya śūnyatādṛṣṭiriti“ |",
  "SA10n1014:560": "āryasandhinirmocane cāpi śūnyatālakṣaṇamudbhāvitamḥ",
  "SA10n1014:561": "“paratantralakṣaṇaṃ maitreya,",
  "SA10n1014:562": "pariniṣpannalakṣaṇaṃ ca saṃkleśo vyavadānaṃ ca |",
  "SA10n1014:563": "sarvathātyantaviyuktaṃ parikalpitalakṣaṇaṃ yattanna tenopalabhyata idaṃ śūnyatālakṣanamuktaṃ bhavati“ |",
  "SA10n1014:564": "āryāṇāṃ pratyātmavedyamavaśyameva paramārthato vastusat,",
  "SA10n1014:565": "anyathā āryasandhinirmocanoktāni vacanāni tāvādasadarthakānītī naiva |",
  "SA10n1014:566": "yadyucyeta kiṃ khalu vastu ?",
  "SA10n1014:567": "yadāryajñānena āryadarśanena vā'nirvacanīyatvena parijñātam |",
  "SA10n1014:568": "anirvacanīyadharmatā'vabodhena saṃskārāsaṃskārābhyāṃ prajñaptamiti yaduktaṃ tena virodhaḥ syāditi |",
  "SA10n1014:569": "ekameva yānaṃ paramārthato mahāyānalakṣaṇaṃ,",
  "SA10n1014:570": "nāvaśiṣṭamiti yad bhavatā'bhihitaṃ tadapi yuktyāgamābhyāṃ viruddham,",
  "SA10n1014:571": "vipratipattināṃ sandarśanāt |",
  "SA10n1014:572": "sattveṣu tāvad vividhādhimuktikā upalabhyante |",
  "SA10n1014:573": "tathā hi kecana parahitāśayā eva pravartante |",
  "SA10n1014:574": "athāpare niṣkāraṇaṃ paraduḥkheṣu spṛhante |",
  "SA10n1014:575": "kecittvalpamātra evātmano hitasukhe āsajyāyeṣu drahyanti |",
  "SA10n1014:576": "tathaivānye svasukhasampattisādhanatatparā anyavyāghātaṃ kṛtvā tadduḥkhavinivṛttito virajyate |",
  "SA10n1014:577": "kecana saṃsārasukhamātrasyaivābhilāṣeṇa puṇyādīni sampādayanti |",
  "SA10n1014:578": "tathaivetare tāvad bhavāntarakhecchato viramya svamuktyarthaṃ prayatante |",
  "SA10n1014:579": "aye tu kevalaṃ paravimuktimevānucintayanti saṃbodhinidānāṃ ca dānādipāramitāpravṛttimālambante |",
  "SA10n1014:580": "ityevamaprameyapratipattyālambanāt sattvānāṃ chandalakṣaṇo hetuviśeṣo'numīyate,",
  "SA10n1014:581": "falaviśeṣo'pihetuviśeṣākṣiptavāttasya |",
  "SA10n1014:582": "svābhilāṣadvāreṇaiva pravṛttidarśanād śraddhaiva hi pravṛttiheturiti niścitam |",
  "SA10n1014:583": "sattvānāmayaṃ śraddhāviśeṣo'pi gotraviśeṣeṇāvinābhūtaḥ,",
  "SA10n1014:584": "ato nānāgotratvāt sattvānāṃ tulyajātīyagotrakairvidhīyamānapratipattiviśeṣānurūpaṃ falalakṣaṇayānamapi nānā bhavatīti yuktibhirnānāyānataiva niścīyate |",
  "SA10n1014:585": "bahudhātukasūtre'pi bahudhātukāḥ sattvā vinirdiṣṭāḥ |",
  "SA10n1014:586": "bhagavātā yatkhalu dhātujñānabalānāṃ nānātvamabhihitam,",
  "SA10n1014:587": "tadapi nānādhātutvaṃ kimiva asat syāt |",
  "SA10n1014:588": "āryakaṅkavatārasūtre'pi pañca abhisamayotrāṇyabhihitāni |",
  "SA10n1014:589": "āryākṣayamatinirdeśasūtre'pyuktam-trīṇi tāvatrairyāṇikayānāni,",
  "SA10n1014:590": "yaduta-śrāvakayānaṃ pratyekabuddhayānaṃ mahāyānaṃ ceti |",
  "SA10n1014:591": "evamevānekeṣu sūtreṣvapi śrāvakādiyānatrayanirdeśād āgamato'pi tāvannānā yānāni sidhyantīti |",
  "SA10n1014:592": "āryasaddharmapuṇḍarīkādiṣu yaddhi ekaṃ hi yānamiti vyapadiṣṭam,",
  "SA10n1014:593": "tadābhiprāyikamiti draṣṭavyam samatābhiprāyādipradarśanāt |",
  "SA10n1014:594": "dharmadhātulakṣaṇatayā yānānāṃ bhedābhāvād ekameva yānamiti tadabhiprāyaḥ |",
  "SA10n1014:595": "athavā yānīkṛtaṃ yānamiti yānikurvatāṃ śrāvakādipudgalānāṃ nairātmye'tulyatvābhāvād ekameva yānam |",
  "SA10n1014:596": "athavā ye vimuktāsteṣāmabhinnatvād ekameva yānam |",
  "SA10n1014:597": "athavā aniyatagotrakāṇāṃ śrāvakāṇāṃ mahāyānenaiva niryāṇād ekameva yānaṃ deśitam |",
  "SA10n1014:598": "athavā sarvasattveṣvātmādhyāśayena mahākaraṇāmayā bhagavantaḥ,",
  "SA10n1014:599": "pūrvaṃ samudānītabodhisambhārāḥ śrāvakagotrīyāścāpi buddhatvaprāptyadhyāśayāḥ,",
  "SA10n1014:600": "ato'bhinnādhyāśayād ekameva yānam |",
  "SA10n1014:601": "athavā bhagavatā svayamanekadhā śrāvakayānādibhirniryāṇadvāraiḥ parinirvāṇasandarśanād ekameva yānam |",
  "SA10n1014:602": "athavā nāsti mahāyānād viśiṣṭataraṃ yānāntaramiti tadadhikārād ekameva yānamiti,",
  "SA10n1014:603": "tadevaṃvidhābhiprāyeṇa ekameva yānamiti deśitam |",
  "SA10n1014:604": "athavā aniyatānāṃ śrāvakagotrīyāṇāmākarṣaṇārthaṃ bodhisattvagotrīyāṇāṃ ca sandhāraṇārthamityabhiprāyo bhagavataiva āryadaśadharmakasandhinirmocanalaṅkāvatārādiṣu sūtreṣu spaṣṭīkṛtaḥ |",
  "SA10n1014:605": "anyacca, naikabhavaparamparāyāṃ sambhārān paripūrya bodhisattvā buddhatvapadamadhigamiṣyanti |",
  "SA10n1014:606": "śrāvakā aśeṣabhavasaṃyojanaṃ prajahantīti teṣāṃ naikajanmasādhyaṃ buddhātvadhigantuṃ ko'pi bhavapratīsandhirnaiva sambhavati,",
  "SA10n1014:607": "tathā hi-mūlaṃ bhavasyānuśayāḥ yaduktaṃ so'pyātmagrahaprabhava eveti niyatam abhīṣṭaṃ ca |",
  "SA10n1014:608": "āryairātmadṛṣṭiviparītayā nairātmyamārgabhāvanayā sarvānuśayāḥ samūlamucchināḥ,",
  "SA10n1014:609": "tatsamucchedena teṣāṃ janmano'pyādhārarasyābhāvāt tad [ janma ] api samucchidyate |",
  "SA10n1014:610": "falataḥ kutasteṣāmanekabhavaparamparāsādhyo buddhātvalābho bhaviṣyatīti |",
  "SA10n1014:611": "āryāsaddharmapuṇḍarīke bhagavatā yacchrāvakebhyo buddhātvādhigatervyākaraṇaṃ kṛtaṃ tattu nirmitaśrāvakāṇāṃ nirmāṇasya,",
  "SA10n1014:612": "yairbodhau pariṇāmanā kṛtā,",
  "SA10n1014:613": "teṣāṃ vā'bhiprāyeṇa kṛtamiti draṣṭavyam |",
  "SA10n1014:614": "idaṃ tāvad bhagavatā āryalaṅkavatārasūtrādiṣu nirdiṣṭameva |",
  "SA10n1014:615": "āryasamādhirājasūtre yattāvaduktamḥ",
  "SA10n1014:616": "atra nāsti ko'pi sattvo'bhavyaḥ |",
  "SA10n1014:617": "sampūrṇo'yaṃ sattvaloko buddho bhaviṣyati || 20",
  "SA10n1014:619": "tadapyucyamānamupagatānabhipretyābhihitamiti jñātavyam |",
  "SA10n1014:620": "katipayeṣu [sūtreṣu]-“tathāgatagarbhāḥ sarve sattvāḥ“ iti yaduktaṃ tadapi tathatālakṣaṇāyāstathatāyā abhiprāyeṇa vyapadiṣṭam |",
  "SA10n1014:621": "ataḥ paramārtha-tastrīṇyeva yānāni,",
  "SA10n1014:622": "sarve dharmāśca sasvabhāvā ityabhidhīyate |",
  "SA10n1014:623": "ityayaṃ pūrvapakṣaḥ |",
  "SA10n1014:624": "[1] tataścāyaṃ pratyavasthīyate |",
  "SA10n1014:625": "tatra tāvad 'nāgamataḥ sarve dharmā niḥsvabhāvatvena sādhayituṃ śakyāḥ,",
  "SA10n1014:626": "kenāpi tathābhyupagamābhāvād' ityādyuktaṃ tannirucyate |",
  "SA10n1014:627": "kiṃ kenāpyanabhyupetatvādāgama ekāntenānupādeya eva bhavatyuta utadeyo'pīti ?",
  "SA10n1014:628": "prathamastāvat pakṣo na yuktaḥ |",
  "SA10n1014:629": "tathā sati na ko'pi kamapyāgamamāśrayiṣyati,",
  "SA10n1014:630": "kenacidapi tadanabhtupetatvāt |",
  "SA10n1014:631": "tatra kaścid abhimānitayā vā,",
  "SA10n1014:632": "anarthitayā vā,",
  "SA10n1014:633": "pāpamitrasaṃsargeṇa vā,",
  "SA10n1014:634": "vimūḍhacittatayā vā,",
  "SA10n1014:635": "sukalyāmitrānupalambhena vā,",
  "SA10n1014:636": "parapratyaneyatayā vā,",
  "SA10n1014:637": "śraddhendriyādivaikalyena vā ?",
  "SA10n1014:638": "tadvidāṃ sudhiyāṃ viraheṇa bhagavata ādimadhyaparyavasānakalyāṇaṃ pravacanaratnamanāśritā api kiṃ tāvadadhigatasvaparahitasampādanonopāyaṃ tarkanipuṇaṃ vidvāṃsamapi nāśrayiṣyante ?",
  "SA10n1014:639": "athavā, ajñā vaṇijo yathā vimugdhatayā'narghaṃ ratnamapi parityajanti tathā suvijñāstarkanipuṇā api vaṇijastanna parigṛhṇantīti na |",
  "SA10n1014:640": "tāpāccedācca nikaṣāt suvarṇamiva pratyakṣānumānapūrvaparāviruddhāgamairaviruddhātvāt pareṣāñcāgamānāṃ tadviparītatvād ābhyudayikanaiḥśreyasikanaiḥśreyasikafalamāptukāmā aśeṣasampadamadhigantukāmā vipaścitastaṃ [viparītāgamaṃ ] parityajya yadekāntakuśalaṃ tatpravacanaratnamevāśrayantīti yaḥ pakṣaḥ,",
  "SA10n1014:641": "sa cet samyagiti tadā bhavanto'pi yadi bhagavatpravacanaṃ suparīkṣyaivābhyupayantītyato bhagavatā prajñāpārāmitādiṣu yo hi madhyamo mārgaḥ suspaṣṭamādiṣṭastaṃ kinnāśrayiṣyantīti ?",
  "SA10n1014:642": "yadi svayaṃ tamāśrayituṃ na śaktāstathāpyāryanāgātjunapādairyo hyanekayuktipradīpaprakāraiḥ suspaṣṭaṃ nirdiṣṭastadbalenāpi kimiva nābhyupagacchanti ?",
  "SA10n1014:643": "yato hi sa ācāryastāvad bhagadvacananirdiṣṭatvena prathamāṃ bhūmimāsāditatvena cāryalaṅkāvatārādau vyākṛtaḥ |",
  "SA10n1014:644": "tasyāpi yadi nirdeśo viparyastaḥ syāttadā naiva tāvad bhagavatā tathā vyākṛtaḥ syāt |",
  "SA10n1014:645": "ato yadayācāryavacānaṃ tyajyate bhagavadvacanamapi nūnaṃ parityaktaṃ bhavet |",
  "SA10n1014:646": "falata āryanāgārjunapādapratipadītaṃ mārgaṃ parityajya anāryapudgalapradarśitapathāśrayaṇaṃ tāvānnaiva yujyate |",
  "SA10n1014:647": "na vayaṃ śabdānāṃ bhāvikaḥ kaścana sambandha iti manyāmahe |",
  "SA10n1014:648": "atastanniṣedhato na [te] anabhyupagatā bhaviṣyantīti |",
  "SA10n1014:649": "te tāvat [śabdāḥ] saṅketābhijñānena vyavahāre vakturicchāṃ dyotayante arthāvasthādibhirabhrāntapuruṣairabhihitāḥ śabdāḥ vivakṣitārthāsambaddhā iti na sarvathā niścetuṃ śakyate,",
  "SA10n1014:650": "anyathā sarvavyavahāroccheda eva syāditi |",
  "SA10n1014:651": "kṣīṇarāgadveṣamohānāṃ śabdā aviparītārthā iti pratipādanena sarveṣāṃ śabdā viparītārthā evati na,",
  "SA10n1014:652": "svasantatau viniyatatvātteṣām |",
  "SA10n1014:653": "atastrirupapaliṅgāni parikṣaṇapariśuddhāni ādimadhyāntakalyāṇaniyatāni tāvad vacanāni avisaṃvādakatvād vidvadbhiḥ samāśrayaṇīyānyeva |",
  "SA10n1014:654": "[2] na vayaṃ tathāgatavacanapratihatebhyastīrthikebhyastātsiddhaye bhagavadvacanaprāmāṇyaṃ pratipādayāmāstathāpi yadā āgamārthaṃ vinintayāmastadā vyākaraṇapramāṇatvena sampradarśayāmaḥ |",
  "SA10n1014:655": "tatpratipādakaṃ bhagavadvacanaṃ nāstītyetadapi kathanaṃ nocitam |",
  "SA10n1014:656": "bhagavatā'pyevameva nītārthasūtrasamāśrayaṇamevābhihitam,",
  "SA10n1014:657": "na neyārthasūtrasamāśrayaṇamiti |",
  "SA10n1014:658": "yadyucyeta ko'yaṃ paramārtho nāmeti cet ?",
  "SA10n1014:659": "pramāṇopapatraḥ paramārthādhikṛtaśceti |",
  "SA10n1014:660": "athavā yadartho nānyatra netuṃ śakyata iti |",
  "SA10n1014:661": "sarvadharmā-nutpādāstāvat pramāṇopannārthaḥ,",
  "SA10n1014:662": "ato yuktyanvitatvāt sa paramārtha ityucyate |",
  "SA10n1014:663": "āryadharmasaṃgītāvuktam -anutpādaḥ satyam,",
  "SA10n1014:664": "utpādādayo'nye dharmā asatyāḥ,",
  "SA10n1014:665": "mṛṣā moṣadharmakatvāt |",
  "SA10n1014:666": "āryasatyadvayanirdeśe'pyuktam “ devaputra,",
  "SA10n1014:667": "artho hi paramārthato'nutpādaḥ,",
  "SA10n1014:668": "ayaṃ tāvat sarvasaṃkleśavyavadānadharmeṣu vyavasthāpyate,",
  "SA10n1014:669": "na katipayeṣu “ avameva punastatraivoktam-“ tadyathāpi nāma devaputra,",
  "SA10n1014:670": "yacca mṛdbhājanasyābhyantaramākāśam,",
  "SA10n1014:671": "yacca ratnabhājanasyākāśam ākāśadhātureva eṣaḥ |",
  "SA10n1014:672": "tatra paramārthano na kiñcinnānākaraṇam |",
  "SA10n1014:673": "evameva devaputra,",
  "SA10n1014:674": "yaḥ saṃkleśaḥ,",
  "SA10n1014:675": "sa paramārthato'tyantānutpādatā |",
  "SA10n1014:676": "yadapi vyavadānaṃ tadapi paramārthato'tyantānutpādatā |",
  "SA10n1014:677": "saṃsāro'pi paramārtha'tyantānutpādatā |",
  "SA10n1014:678": "yāvannirvāṇamapi paramārthato'tyantānutpādatā |",
  "SA10n1014:679": "nātra kiñcit paramārthato nānākaraṇam |",
  "SA10n1014:680": "tat kasmāddhetoḥ ?",
  "SA10n1014:681": "paramārthato'tyantānutpādatvāt sarvadharmāṇāmiti“ |",
  "SA10n1014:682": "evamayamanutpādo'pi paramārthānukulatvāt paramārtha ucyate,",
  "SA10n1014:683": "na vastutaḥ,",
  "SA10n1014:684": "sarvaprapañcitītatvāddhi vastutaḥ paramārthasya |",
  "SA10n1014:685": "ato yāni ca yāvanti ca paramārthamadhikṛtya anutpādīni lakṣaṇāni nirdiṣṭāni tāni sarvāṇi nītārthatvena grahītavyāni,",
  "SA10n1014:686": "ato viparītāni neyārthāniti |",
  "SA10n1014:687": "āryākṣayamatinirdiśasūtre tāvanneyanītārthalakṣaṇaṃ nirdiṣṭam, tathāhi-",
  "SA10n1014:688": "ke sūtrāntā neyārthāḥ ?",
  "SA10n1014:689": "yāvad ye sūtrāntā saṃvṛtipratipattaye nirdiṣṭāsta ucyante neyārthāḥ yāvad ye sūtrāntāḥ paramārthapratipattaye nirdiṣṭāsta ucyante nītārthāḥ |",
  "SA10n1014:690": "yāvad ye sūtrāntā nānāpadavyañcanāni nirdiśanti,",
  "SA10n1014:691": "ta ucyante neyārthāḥ,",
  "SA10n1014:692": "yāvad ye sutrāntā gambhīradurdarśadurjñeyāni nirdiśanti,",
  "SA10n1014:693": "ta ucyante nītārthāḥ |",
  "SA10n1014:694": "yāvad ye sūtrāntā ātmasattvajīvapuruṣapudgalamanujamānavakāravedakān anekarutairasvāmikān svāmina iva nirdiśanti,",
  "SA10n1014:695": "ta ucyante neyārthāḥ |",
  "SA10n1014:696": "yāvad ye sūtrāntāḥ śūnyatā'nimittāpraṇihitānabhisaṃskārājānutpādābhāvanirātmaniḥsattvanirjīvaniḥpudgalāsvāmikavimokṣamukhā nirdiṣṭāsta ucyate nītārthāḥ-iti vistaraḥ |",
  "SA10n1014:697": "sutrāntareṣu 'tāvadanutpādādinirdeśā abhiprāyāntareṇa nītārtha ityabhihitāḥ' -iti yaduktam,",
  "SA10n1014:698": "tadapi na samyak |",
  "SA10n1014:699": "ekaṃ hi sthitau ātmādinirdeśā api nītārthāḥ syuḥ |",
  "SA10n1014:700": "ataḥ paramārthābhidhāyako nītārthastadviparīto neyārtha ityavaboddhavyam |",
  "SA10n1014:701": "āryasarvabuddhaviṣayāvatārajñānālokālaṅkāre'pyuktam- ' yo hi nītārthāḥ,",
  "SA10n1014:702": "sa paramārtha iti “ |",
  "SA10n1014:703": "āryākṣayamatinirdeśasūtre ca anutpādādayo nītārthā uktāḥ |",
  "SA10n1014:704": "ataścaivamanutpādādaya eva paramārthā iti niyatam |",
  "SA10n1014:705": "yadyevaṃ tadā kathaṃ bhagavatā āryasandhinirmocanasūtre trividhasya svabhāvasya trividhāṃ niḥsvabhagavatāmabhipretya sarve dharmā niḥsvabhāvāḥ,",
  "SA10n1014:706": "proktā iti ced ?",
  "SA10n1014:707": "nāsti doṣaḥ |",
  "SA10n1014:708": "ye tāvat kecit saṃvṛtisvabhāvamapyapavadanti,",
  "SA10n1014:709": "atha cāsacchastraśravaṇābhiniśavaśād viparyastamatayaḥ saṃvṛtau asantamanṛtamapi nityādivasturupatayā samāropya yathā rupapratibhāsaṃ tathaiva parigṛhṇanti,",
  "SA10n1014:710": "te āropāpavādāntadvayapatitatamatitayā antadvayarahite paramagambhīre paramārthanayasāgare nānupraviśanti |",
  "SA10n1014:711": "ataeva tāvad bhagavān ' anutpādādinirdeśaḥ paramārthādhikṛtaḥ' iti nirucya trividhaniḥsvabhāvatābhiprāyapratipādakamantadvayarahitaṃ0 madhyamapathaṃ madhaymapathaṃ prakāśayituṃ nītārthameva mataṃ pratiṣṭhāpitavān |",
  "SA10n1014:712": "na ca mādhyamikāstrividhaniḥsvabhāvatāvyavasthānaṃ nābhyugacchantīti,",
  "SA10n1014:713": "anyathā darśanādiviparītaṃ kathaṃ parihareyuriti |",
  "SA10n1014:714": "tatravicāritaṃ tāvad vastu yathāpratibhāsaṃ māyāvat pratītyasamutpannam,",
  "SA10n1014:715": "tacca paratantrasvabhāvam |",
  "SA10n1014:716": "tatrāpi saṃvṛtau māyāvat parapratyayena tasyotpādaḥ,",
  "SA10n1014:717": "na tu svayaṃbhāvaḥ |",
  "SA10n1014:718": "ata eva utpattiniḥsvabhāvatāyāṃ tad vyavasthāpyate |",
  "SA10n1014:719": "'yaḥ prattyasamutpannaḥ sa svabhāvataḥ śūnya iti vidvāṃso nirdhārayanti |",
  "SA10n1014:720": "na hi svabhāvo nāma kṛtrimaḥ |",
  "SA10n1014:721": "abhūtvā bhāvaḥ bhūtvā cābhāvo'pi tāvannasti,",
  "SA10n1014:722": "krameṇāpyekasya sadasattvāmyāṃ viruddhatvāt |",
  "SA10n1014:723": "yaduta-",
  "SA10n1014:724": "na sambhavaḥ svabhāvasya yuktaḥ pratyayahetubhiḥ |",
  "SA10n1014:725": "hetupratyayasambhūtaḥ svabhāvaḥ kṛtako bhavet |",
  "SA10n1014:726": "svabhāvaḥ kṛtako nāma bhaviṣyati punaḥ katham ||",
  "SA10n1014:727": "akṛtrimaḥ svabhāvo hi nirapekṣaḥ paratra ca |",
  "SA10n1014:728": "kutaḥ svabhāvasyābhāve parabhāvo bhaviṣyati |",
  "SA10n1014:729": "bhagavatā'pi āryānavataptanāgarājaparipṛcchāsūtre nirdiṣṭam-",
  "SA10n1014:730": "yaḥpratyayairjāyati sa hyajāto",
  "SA10n1014:731": "na tasya utpādu svabhāvato'sti |",
  "SA10n1014:732": "yaḥpratyayādhīnu sa śūnya ukto",
  "SA10n1014:733": "yaḥśūnyatāṃ jānati so'pramattaḥ ||",
  "SA10n1014:734": "āryasāgararājaparipṛcchasūtre'pyuktam-",
  "SA10n1014:735": "yat pratītyasamutpannaṃ tacca śūnyaṃ svabhāvataḥ |",
  "SA10n1014:736": "yacca śūnyaṃ svabhāvena na hi taccasti kutracit ||",
  "SA10n1014:737": "etadarthameva āryapitāputrasamāgamasūtre'pi pratītyasamutpādapravṛttyā dharmadhātupravṛttirnidiṣṭā,",
  "SA10n1014:738": "yaduta-“tatra bhagavan,",
  "SA10n1014:739": "avidyā tu avidyātvenaivāsatī |",
  "SA10n1014:740": "tatkathamityucyeta tarhyevamavidyā tu svabhāvena virahitā |",
  "SA10n1014:741": "yasmin dharme nāsti svabhāvaḥ sa na tāvad vastu |",
  "SA10n1014:742": "yacca nāsti vastu tadapariniṣpannam,",
  "SA10n1014:743": "yadapariniṣpannaṃ tadanutpannamaniruddhaṃ ca |",
  "SA10n1014:744": "yadanutpannamaniruddhaṃ tad 'atītam' iti prajñaptuṃ naiva śakyate,",
  "SA10n1014:745": "na ca tadanāgataṃ pratyatpannamityapi vā prajñaptuṃ śakyate |",
  "SA10n1014:746": "yacca kālatraye'pyanupapannaṃ tannāma lakṣaṇaṃ nimittaṃ prajñaptamiti vā na bhavati,",
  "SA10n1014:747": "yato hi tat sattvānāṃ grahaṇārthaṃ nāmamātrasaṃketamātra-vyavahāramātrasaṃvṛtimātrābhidheyamātraprajñaptimātrebhyo'tiriktaṃ nāsti |",
  "SA10n1014:748": "avidyā tāvat paramārthato'nupalabdhā |",
  "SA10n1014:749": "yaśca dharmaḥ paramārthato'nupalabdhaḥ,",
  "SA10n1014:750": "na tat prajñaptaḥ,",
  "SA10n1014:751": "na vyavahāryaḥ,",
  "SA10n1014:752": "nābhidheyaśca |",
  "SA10n1014:753": "ato hi bhagavan yacca nāmamātraṃ saṃketamātraṃ na tattathyamiti“ vistareṇābhihitam |",
  "SA10n1014:754": "ata eva paratantrasvabhāvo na tathyatve yujyate,",
  "SA10n1014:755": "anyathā māyādīnāmapi vastutvaprasaṅgaḥ,",
  "SA10n1014:756": "tānyapi pratyayasāpekṣatāyāṃ na santi bhinnāni |",
  "SA10n1014:757": "ata eva māyā'bhinnatvena paratantrasvabhāvastāvadutpattiniḥsvabhāvatāyāṃ vyavasthāpyate |",
  "SA10n1014:758": "āryasandhinirmocanasūtre cābhihitam-yathā māyākṛtaṃ tathaivotpattiniḥsvabhāvatāyāmupalakṣaṇīyam |",
  "SA10n1014:759": "māyādito'bhinno yo hi paratantrasvabhāvaḥ sa eva nityānityādibhiḥ paramārthata upacaritaḥ sa eva ca parikalpitasvabhāvaḥ so'pi yathā parikalpyate tathā lakṣaṇenāsiddhatvāllakṣaṇaniḥsvabhāvatāyāṃ vyavasthāpyate |",
  "SA10n1014:760": "sā'pi niḥsvabhāvatā vastutaḥ paratantrasvabhāve eva sthitā |",
  "SA10n1014:761": "yato hi tasminneva [parikalpitaḥ] sa lakṣaṇairupacaryate |",
  "SA10n1014:762": "ata eva yathā anityādibhiḥ parikalpitāḥ sarve dharmāḥ paramārthato lakṣaṇaśūnyatvena anutpannāḥ,",
  "SA10n1014:763": "ata eva cāniruddhāḥ,",
  "SA10n1014:764": "ata eva ādiśāntāḥ,",
  "SA10n1014:765": "ata eva hi prakṛtiparinirvṛtāḥ āryasandhinirmocane'pi yathoktam-",
  "SA10n1014:766": "ye tāvat svalakṣaṇenāsantaste'nutpannāḥ,",
  "SA10n1014:767": "ye hyanutpannāste'niruddhāḥ,",
  "SA10n1014:768": "ye cāniruddhāsta ādiśāntā,",
  "SA10n1014:769": "ādiśāntā,",
  "SA10n1014:770": "ye hyādiśāntāste prakṛtiparinirvṛtā iti |",
  "SA10n1014:771": "ata evāhaṃ lakṣaṇaniḥsvabhavātābhisandhāya'sarve dharmā anutpannāḥ' iti yadupadiśāmi,",
  "SA10n1014:772": "tadapi yathāśabdamarthaparikalpanaṃ nirākaroti |",
  "SA10n1014:773": "paratantrasvabhāvaśca yathā saṃvṛtau hyuktastathā parikalpitātmanā virahitatvena prasidhya saṃvṛtisvabhāvasyānapavādamapi nirdiśati,",
  "SA10n1014:774": "na tu paramārthatvena |",
  "SA10n1014:775": "alakṣaṇasvabhāvastu na kaścana yujyate |",
  "SA10n1014:776": "yathoktamḥ",
  "SA10n1014:777": "alakṣaṇo na kaścicca bhāvaḥ saṃvidyate kvacit |",
  "SA10n1014:778": "sarve dharmāḥ paramārthataḥ sadā bhāvaniḥsvabhāvatāyāmeva pratiṣṭhitā bhavanti |",
  "SA10n1014:779": "ayameva tāvat pariniṣpatraḥ svabhāvaḥ,",
  "SA10n1014:780": "nityaṃ tasyānāropitatvena sthitatvāt |",
  "SA10n1014:781": "sa hi pramāṇaiḥ samyugupapatrannasvabhāvatayā paramārtha ityucyate,",
  "SA10n1014:782": "niḥsvabhāvatāprabhāvitātvācca niḥsvabhāvo'pi |",
  "SA10n1014:783": "ato'yaṃ [pariniṣpannaḥ] paramārthaniḥsvābhāva iti |",
  "SA10n1014:784": "aryasandhinirmocane'pyuktam-",
  "SA10n1014:785": "“ sa ca paramārtho'pi dharmaniḥsvabhāvatāprabhāvito'pītyataḥ paramārthaniḥsvabhāvaḥ“ iti |",
  "SA10n1014:786": "yannidānamanena niḥsvabhāvena sarve niḥsvabhāvāḥ,",
  "SA10n1014:787": "tannidānamanutpādādideśanā nītarthā |",
  "SA10n1014:788": "paramārthābhiprāyanirdeśāt sa na tāvad darśanādiviruddhaḥ,",
  "SA10n1014:789": "na ca yathāśabdaṃ parikalpitaśca |",
  "SA10n1014:790": "ata eva nābhiprāyanirdeśo'pi nītārthaviruddhaḥ,",
  "SA10n1014:791": "parigrahītavyaḥ |",
  "SA10n1014:792": "ataśca abhiprāyanirdeśo'pi na nītārthaviruddho bhavatīti |",
  "SA10n1014:793": "falataḥ anutpādideśanāṃ nītārthāṃ sādhayituṃ darśanādivirodhaṃ parihartuṃ yathāśabdaparikalpanaṃ ca nirākartum āryasandhinirmocane tāvadabhihitam-",
  "SA10n1014:794": "api ca, paramārthasamudgat,",
  "SA10n1014:795": "paramārthaniḥsvabhāvaṃ dharmanairātmaprabhāvitamityabhipretya mayā sarve dharmā anutpannāḥ sarve dharmā aniruddhāḥ,",
  "SA10n1014:796": "ādiśāntāḥ,",
  "SA10n1014:797": "prakṛtiparinivṛttāśva deśitāḥ |",
  "SA10n1014:798": "yadyevaṃ mahāśraddadhāsūtre “ prayogajaṃ svabhāvamabhipretya yanmayā 'sarve dharmā asantaḥ' iti yaduktaṃ tatra yathāśabdamabhiniviśca saṃkleśavyavadānadharmāṇāmapyabhāvamātramabhiniviśca asannimittagrahaṇād asaddarśanaṃ tad bhavedityato nimittadarśanaṃ taducyate |",
  "SA10n1014:799": "evaṃ vistareṇa yadabhihitaṃ tatkathaṃ grāhyamiti ?",
  "SA10n1014:800": "ayamapi yathoktaḥ paratantrasvabhāva eva,",
  "SA10n1014:801": "yo hi saṃvṛtau hetupratyayabalasambhūtatvena māyāvannisvabhāvatvena ca ' prayogajaḥ ' ityuktaḥ |",
  "SA10n1014:802": "prajñāpāramitāyāmapyuktam-",
  "SA10n1014:803": "“ prayogajaḥ svabhāvastāvadasat pratītyasamunpannatvād “ iti |",
  "SA10n1014:804": "etadarśaṃ yo hi parikalpitasvabhāva uktaḥ so'pyāgantuka eva kalpanābhinirhatatvāt |",
  "SA10n1014:805": "ata eva saḥ [ paratantraḥ ] prayogaja ityuktaḥ |",
  "SA10n1014:806": "svabhāvo'yaṃ dvidhā'pi paramārthato naiva yujyate |",
  "SA10n1014:807": "ataḥ sarve dharmāḥ svabhāvenānena paramārthato niḥ svabhāvāḥ |",
  "SA10n1014:808": "na hyabhāvāt saṃvṛtisvabhavo bhavati |",
  "SA10n1014:809": "yadi sa tāvadasat svāttadā saṃkleśavyadānadharmā naiva vyavasthāpayituṃ śakyeran,",
  "SA10n1014:810": "yato hi tatprabhāvitā hi te,",
  "SA10n1014:811": "na tu paramārthena [prabhāvitāḥ] |",
  "SA10n1014:812": "evaṃ hi sūtrānteṣvapi pratipāditamiti |",
  "SA10n1014:813": "ato ye paramārthābhiprāyaṃ naiva jānanti,",
  "SA10n1014:814": "te pūrvasvabhāvamapi vasturupeṇa parigṛhya paścāttasyāpyabhāvaṃ matvā anutpannādideśanānāṃ śabdaśo'rthābhiniveśaṃ kurvanti |",
  "SA10n1014:815": "te cābhāvādinimittagrahaṇena nimittādidṛṣṭayo bhavanti |",
  "SA10n1014:816": "atastanniṣedhāyaiva etaduktam,",
  "SA10n1014:817": "na tu mādhyamikebhya etaduktamiti |",
  "SA10n1014:818": "te tu tathatāṃ sarvanimittagrāhapratipakṣāṃ pracakṣate |",
  "SA10n1014:819": "atasteṣvabhāvādinimittagrāho naiva sambhavati | tathā hiḥ",
  "SA10n1014:820": "aparapratyayayaṃ śāntaṃ prapañcairaprapañcitam |",
  "SA10n1014:821": "nirvikalpamanānārthametattattasya lakṣaṇam ||",
  "SA10n1014:822": "api ca,",
  "SA10n1014:823": "astīti śāśvatagrāho nāstītyucchedadarśanam |",
  "SA10n1014:824": "tasmādastitvanāstitve nāśrīyeta vicakṣaṇaḥ ||",
  "SA10n1014:825": "yeṣu bhāvābhāvādayo nimittagrāhā bhavanti,",
  "SA10n1014:826": "teṣu naiva sambhavati tattvadarśanāvakāśo'pi,",
  "SA10n1014:827": "tathā coktam-",
  "SA10n1014:828": "svabhāvaṃ parabhāvaṃ ca bhāvaṃ cābhāvameva ca |",
  "SA10n1014:829": "ye paśyanti na paśyanti te tattvaṃ buddhaśāsane ||",
  "SA10n1014:830": "yo'yaṃ bhāvābhāvābhiniveśaḥ,",
  "SA10n1014:831": "sa tāvad bhāvābhiniveśapūrvaka iti sūtreṣu pratipāditam |",
  "SA10n1014:832": "tathā hi laṅkavatārasūtre proktam-",
  "SA10n1014:833": "astitatvapūrvakaṃ nāsti asti nāstitvapūrvakam |",
  "SA10n1014:834": "ato nāsti na gantavyamastitvaṃ na ca kalpayet ||",
  "SA10n1014:835": "ato ye khalu bhāvābhiniveśaparaśāste tāvat paratantraṃ sanimittaṃ paśyanti |",
  "SA10n1014:836": "ye tu vyapagatabhāvagrāhāste tathā na kurvanti,",
  "SA10n1014:837": "kutrāpyanavasthitatvāt |",
  "SA10n1014:838": "tathā hyuktam-",
  "SA10n1014:839": "siddhimāśritabhāvānāmicchanti tattvatastu ye |",
  "SA10n1014:840": "tatra nityādayo doṣāḥ sambhavanti na vā katham ||",
  "SA10n1014:841": "bhāvānāmāśritānāṃ tu hyasattvaṃ sattvameva vā |",
  "SA10n1014:842": "jalenduvanna cecchanti te dṛṣṭvā nāpahāritāḥ ||",
  "SA10n1014:843": "rāgadveṣodbhavastīvraduṣṭadṛṣṭaparigrahaḥ",
  "SA10n1014:844": "vivādāstatsamutthāśca bhāvābhyupagame sati ||",
  "SA10n1014:845": "ato ye'nutpādādideśanāsu śabdaśo'bhiniviśante,",
  "SA10n1014:846": "tān pratiṣeddhuṃ nimittādidṛṣṭayo vigarhaṇīyāḥ |",
  "SA10n1014:847": "mādhyamikābhidhāstu anutpādādideśanāsu nābhiniviśante,",
  "SA10n1014:848": "paramārthato'nutpādādīnāmabhyupagamāt saṃvṛtyotpādādīnāmapi vyāharaṇāt | tathā hi-",
  "SA10n1014:849": "tattvamanveṣṭumārambhe sarvamastīti kathyatām |",
  "SA10n1014:850": "jñātvā'rthān khalu vairāgye paścānūnaṃ vivicyate ||",
  "SA10n1014:851": "anājñāya viviktārthaṃ śrutimātre praviśya ca |",
  "SA10n1014:852": "ye puṇyāni na kurvanti narāste kutsitā hatāḥ ||",
  "SA10n1014:853": "falayuktāni karmāṇi gatayaśca sudeśitāḥ |",
  "SA10n1014:854": "tatsvabhāvaparijñānamanutpādo'pi deśitaḥ ||",
  "SA10n1014:855": "mametyahamiti priktaṃ yathā kāryavaśājjinaiḥ |",
  "SA10n1014:856": "tathā kāryavaśāt proktāḥ svandhāyatanadhātavaḥ ||",
  "SA10n1014:857": "yadyevaṃ cet ?",
  "SA10n1014:858": "āryalaṅkāvatārasūtre-",
  "SA10n1014:859": "nāsti vaikalpito bhāvaḥ paratantraśca vidyate |",
  "SA10n1014:860": "samāropāpavādaṃ hi vikalpanto vinaśyati ||",
  "SA10n1014:861": "yaddhi proktaṃ tatkathamiti cintāyāmatrāpi yathā kathitasya parikalpitasvabhāvasya samāropo bhavati,",
  "SA10n1014:862": "tasya parihārārthaṃ “nāsti vaikalpito bhāvaḥ“ ityuktam |",
  "SA10n1014:863": "yathoktaḥ paratantrasvabhāvāstu saṃvṛtiniṣedhakaraṇāt parāyattavṛti-tayā 'san' ityevamuktaḥ |",
  "SA10n1014:864": "ucyamānamidaṃ dvayaṃ ye antadvayarupeṇa parikalpiyanti,",
  "SA10n1014:865": "te naiva madhyamamārge pravṛttā bhaviṣyanti,",
  "SA10n1014:866": "prapātasthānasthitaskandhasadṛśatvāt | ataḥ-",
  "SA10n1014:867": "“ samāropāpavādaṃ hi vikalpanto vinaśyati “ ityuktam | ata eva ca-",
  "SA10n1014:868": "parikalpitaṃ svabhāvena sarvadharmā ajānakāḥ |",
  "SA10n1014:869": "paratantraṃ samāśritya vikalpo bhramate nṛṇām ||",
  "SA10n1014:870": "yaduktaṃ tenāpi tannirākaraṇaṃ bhavati |",
  "SA10n1014:871": "anenāpi coktayoḥ samāropāpavādāntayoḥ nirākaraṇaṃ kriyate |",
  "SA10n1014:872": "tathā hiyathā vikalpyate tathā paramārthataḥ paratantrasyānutpannatvāt parikalpitātmanā anutpanna eva |",
  "SA10n1014:873": "tadanena samāropāntasvāvannirākriyate |",
  "SA10n1014:874": "saṃvṛtyā paratantratayā samutpannatvāt tadāśritā anye vikalpā nirmāṇanirmitasadṛśā samutpadyante | ata eva-",
  "SA10n1014:875": "paratantraṃ samāśritya vikalpo bhramate nṛṇām |",
  "SA10n1014:876": "ityevamuktaṃ |",
  "SA10n1014:877": "anena tāvadapavādānto nirākriyate,",
  "SA10n1014:878": "saṃvṛtyotpādasyānapavādāt |",
  "SA10n1014:879": "atastatra tatra yā paratantrasvabhāvāstitatvadeśanā yāśca bhāvotpatyādideśanāstāḥ sarvāḥ deśanāḥ bālapṛthagjanānāṃ bhayahetuparivarjanārthaṃ saṃvṛtyotpādāśayena abhiprāyataḥ pravṛttā ityavagamāya,",
  "SA10n1014:880": "na tu paramārthataḥ |",
  "SA10n1014:881": "tanniṣedhastu sūtre kṛtaḥ |",
  "SA10n1014:882": "yathoktaṃ laṅkāvatārasūtre-",
  "SA10n1014:883": "buddhayā vivecyamānaṃ hi na tantraṃ nāpi kalpitam |",
  "SA10n1014:884": "niṣpanno nāsti vai bhāvaḥ kathaṃ buddhayā prakalpyate ||",
  "SA10n1014:885": "na svabhāvo na vijñaptirna vastu na ca ālayaḥ |",
  "SA10n1014:886": "bālairvikalpitā hyete vaśabhūtaiḥ kutārkikaiḥ ||",
  "SA10n1014:887": "āryadharmasaṅgītau cāpyuktam-",
  "SA10n1014:888": "kulaputra, loko'yaṃ jātinirādhayoradhyavasāyena tiṣṭhati,",
  "SA10n1014:889": "ato mahākaruṇāmayena tathāgatena lokabhayaviṣayaparivarjanārthaṃ vyavahāravaśena tasya utpattinirodhau bhavata ityupadiṣṭam |",
  "SA10n1014:890": "kulaputra, nātra kaścid dharma utpadyata iti |",
  "SA10n1014:891": "āryaprajñāpāramitāsūtre'pi-",
  "SA10n1014:892": "“ āyuṣman śāradvatīputra,",
  "SA10n1014:893": "evaṃ rūpaṃ svabhāvena śūnyam,",
  "SA10n1014:894": "yacca svabhāvena śūnyaṃ tannotpadyate,",
  "SA10n1014:895": "na ca niradhyate |",
  "SA10n1014:896": "yasya natpattinirādhau tannānyathā bhavatīti |",
  "SA10n1014:897": "evaṃ yāvad vedanāto vijñānaparyantam“ - iti vistaraḥ |",
  "SA10n1014:898": "nātra parikalpitasya svabhāvo yuktataraḥ,",
  "SA10n1014:899": "āgantukatvād bhāvabahirbhūtatvācca tasya,",
  "SA10n1014:900": "evaṃ śabdārtho'pi nopapadyate |",
  "SA10n1014:901": "yadyapi rupādayaḥ paramārthato'nutpannastathāpi bālapṛthagjanaiste utpādādisvabhāve parikalpyante |",
  "SA10n1014:902": "ityevaṃ tairyadi tatsvabhāve parikalpitatvāt svabhāvaśabdenocyante,",
  "SA10n1014:903": "tadā na doṣaḥ,",
  "SA10n1014:904": "iṣṭārthāviruddhatvāt |",
  "SA10n1014:905": "sūtrāntare'pi-",
  "SA10n1014:906": "“ kulaputra , yo bodhisattvaḥ dharmān ayoniśo manasikṛtya śabdaśaḥ pravicinoti,",
  "SA10n1014:907": "sa mahāyānaśraddhāyatano na bhavati |",
  "SA10n1014:908": "yaśca aśabdaśo'bhisandhyarthaṃ yoniśo manasikaroti,",
  "SA10n1014:909": "sa mahāyānaśraddhāyatano bhavati “ |",
  "SA10n1014:910": "yaduktaṃ tattu ye paramārthābhiprāyānabhijñāḥ saṃvṛtisvabhāvamapyapavadante te'yoniśo dharmān pravicinvantītihetormahāyānaśraddhāyatanā na bhavantītyatastanniṣedhārtha-midamityuktam |",
  "SA10n1014:911": "nikhileṣvapi sūtreṣu śabdaśo'rthābhiniveśapariharāya abhipretārthāvabodhāya ca samyag yatnotpādārthaṃ sarveṣu cādhimaktyupādārthamevābhihitam,",
  "SA10n1014:912": "na tu mādhyamikamataniṣedhārtham,",
  "SA10n1014:913": "na hi mādhyamikāḥ śabdaśo'rthaṃ parikalpayantīti pūrvamevoktatvāt |",
  "SA10n1014:914": "āryaratnameghasūtre'pyuktam, yathā-",
  "SA10n1014:915": "“ kathamiva bodhisattvaḥ paramārthanipuṇo na bhavati ?",
  "SA10n1014:916": "kulaputra, bodhisattvaḥ samyak prajñayā rupapratyavekṣaṇaṃ yāvd vijñānapratyavekṣaṇaṃ pratyavekṣate |",
  "SA10n1014:917": "yadā sa rupaṃ pratyavekṣate,",
  "SA10n1014:918": "tadā na rupotpādamupalabhate,",
  "SA10n1014:919": "na samudayamupalabhate,",
  "SA10n1014:920": "na ca nirodhamupalabhate yāvad vijñānaparyantaṃ yathāvadutpādaṃ nopalabhate,",
  "SA10n1014:921": "yato hi so'pi tāvad [anupalambhaḥ] paramārthato'nutpāda-pravṛttayā prajayā bhavati,",
  "SA10n1014:922": "na tu sāṃvyāvahārikasvabhāvena“ ityevaṃ nirdiṣṭam |",
  "SA10n1014:923": "āryalaṅkāvatāre'pi-",
  "SA10n1014:924": "sarvaṃ vidyati saṃvṛtyāṃ paramārthe na vidyate |",
  "SA10n1014:925": "dharmāṇāṃ niḥsvabhāvatvaṃ paramārthe'pi dṛśyate ||",
  "SA10n1014:926": "ityuktam |",
  "SA10n1014:927": "ye tāvadanutpādādinirdeśān ' sarve dharmāḥ paramārthata utpadyante saṃvṛtisvabhābhāvataśca notpadyante' ityetasmin mate sthāpayanti,",
  "SA10n1014:928": "te sarve āryaratnameghādinirdiṣṭaiḥ samastavacanairvirudhyante,",
  "SA10n1014:929": "vipratipannatvāt teṣām |",
  "SA10n1014:930": "teṣu [ sūtreṣu ] tu rupādayaḥ sarve [ dharmāḥ ] paramārthato'nutpannāḥ,",
  "SA10n1014:931": "saṃvṛtitaścotpannā iti nirdiṣṭāḥ satyadvayanirdeśādiṣu tāvad-devaputra,",
  "SA10n1014:932": "sarve dharmāḥ śāntāḥ,",
  "SA10n1014:933": "paramārthato'nutpannatvād",
  "SA10n1014:934": "ityevamādikaṃ yaduktaṃ tenāpi [saha] virudhyante |",
  "SA10n1014:935": "punaśca āryalaṅkāvatare'bhihitam-",
  "SA10n1014:936": "bhāvā vidyanti saṃvṛtyā paramārthe na bhāvakāḥ |",
  "SA10n1014:937": "niḥsvabhāveṣu yā bhrāntistatsatyaṃ saṃvṛtirbhavet ||",
  "SA10n1014:938": "āryaprajñāpāramitāyāmapi-",
  "SA10n1014:939": "“ subhūte, viparyayamatiricya bālapṛthagjanāḥ kutrāvatiṣṭhante ?",
  "SA10n1014:940": "karmārbhisaṃskāravastu tāvat keśāgratulyamapi na vidyate “",
  "SA10n1014:941": "ityādikā yā deśānā,",
  "SA10n1014:942": "tayāpi virudhyante,",
  "SA10n1014:943": "vastutaḥ ātmano'tisūkṣmasvabhāvasyāpi niṣiddhatvāt |",
  "SA10n1014:944": "yadi viparyayasyāpratiṣedhād asti viparyayaṃ vastu,",
  "SA10n1014:945": "tatraiva tathā proktatvāditi cet ? tathā hiḥ",
  "SA10n1014:946": "niḥsvabhāveṣu yā bhrantistatsatyaṃ saṃvṛtirbhavet |",
  "SA10n1014:947": "iti |",
  "SA10n1014:948": "tadapi naivopapadyate |",
  "SA10n1014:949": "viparyastaṃ vastu yadi vidyeta,",
  "SA10n1014:950": "tadā atisūkṣmabhāvasvabhāvaniṣedhavacanaṃ kathaṃ nāmopapadyeta |",
  "SA10n1014:951": "asatīṣvapi samastabhāvavāsanāsu bālapṛthagjanāḥ asadviparyayopakalpitānāṃ bhāvasvabhāvānāmabhiniveśena kamāṇyabhisaṃskurvantīti yadaivaṃ sūtrārtho vivecyeta tadā evaṃvidhena tāvad vivecanena [bhavadabhyupagataṃ ] abhyupagantuṃ śakyeta |",
  "SA10n1014:952": "āryasamādhirājasūtre-",
  "SA10n1014:953": "svabhāvaśūnyāḥ sada sarvadharmāḥ",
  "SA10n1014:954": "vastuṃ vibhāventi jinānaputrāḥ |",
  "SA10n1014:955": "sarveṇa sarvaṃ bhavasarvaśūnyaṃ",
  "SA10n1014:956": "prādeśikī śūnyatā tīrthikānām ||",
  "SA10n1014:957": "iti yaduktam tadapi abhyuddhartuṃ śakyate |",
  "SA10n1014:958": "anyatrāpi sūtreṣu tāvad-",
  "SA10n1014:959": "prajñaptimātraṃ tribhavaṃ nāsti vastu svabhāvataḥ |",
  "SA10n1014:960": "prajñaptivastubhāvena kalpayiṣyanti tārkikāḥ ||",
  "SA10n1014:961": "iti yaducyate tadapyuddhariṣyate |",
  "SA10n1014:962": "viparyayādayo hi vastutvena tāvannaiva yaujyante |",
  "SA10n1014:963": "ityevaṃ bhavadbhiścittacaittātmakasya traidhātukasya yadasamyaktvaṃ parikalpyate tadapi asamyagākāropagrahaṇāvabhāsatvena viparyayāditayā procyate |",
  "SA10n1014:964": "mithyāsvabhāvenopagrahaṇād yastasyātmatvenāvabhāsaḥ sa kathaṃ samyag bhāva iti bhavet,",
  "SA10n1014:965": "tattvānyatvayoḥ parasparahārasthitalakṣaṇatvāt |",
  "SA10n1014:966": "tattvasya tāvadanyātmakatvaṃ hi viruddham |",
  "SA10n1014:967": "yadyevaṃ nāsti tadā sāṃkhyādiparikalpiteṣu pradhānādivikāreṣu bhavatāṃ ko dveṣaḥ svād,",
  "SA10n1014:968": "bhavadbhisteṣāmanabhyupagamāt | ata evaḥ",
  "SA10n1014:969": "kasya syādanyathābhāvaḥ svabhāvo yadi vidyate |",
  "SA10n1014:970": "ityevamuktam |",
  "SA10n1014:971": "āryasatyadvayanirdeśe'piḥ",
  "SA10n1014:972": "“devaputra, yathā ātmā,",
  "SA10n1014:973": "nānti paramārthata ātmā,",
  "SA10n1014:974": "tathaiva devaputra,",
  "SA10n1014:975": "kleśā api,",
  "SA10n1014:976": "paramārthato na santi kleśāḥ |",
  "SA10n1014:977": "devaputra, yadyātmā paramārthatastattvaṃ svāttadā devaputra,",
  "SA10n1014:978": "anenaiva hetunā kleśā api paramārthatastattvāni syuḥ |“",
  "SA10n1014:979": "ityevaṃ kathitam |",
  "SA10n1014:980": "anena tāvad ātmādīnāṃ mithyākāropagrahaṇena pravṛttatvād ātmādivat kleśā api sarve mithyākāropagrahaṇena pravṛttatvād ātmādivat kleśā api sarve mithyāsvabhāvā evetyevaṃ tāvannirdiśyate |",
  "SA10n1014:981": "ityevaṃ traidhātukāḥ khalu cittacaitasikā mithyākāragraharaṇapravṛttatvāt svākāra iva tadabhinnatvācca mithyāsvabhāvā eveti nirdiṣṭāḥ |",
  "SA10n1014:982": "bodhisattvebhyustu viśeṣataḥ kliṣṭatvāt sarvaparikalpānāṃ te mithyā evātaḥ “ mithyā sarvavikalpāḥ “ ityevaṃ tāvat pratipāditam |",
  "SA10n1014:983": "yadi nāsti paramārthato vastunāṃ svakīyaḥ kaścana svabhāvastadā-",
  "SA10n1014:984": "na hyātmā vidyate skandhe skandhāścaiva hi nātmani |",
  "SA10n1014:985": "na te yathā vikalpyante na ca te vai na santi ca ||",
  "SA10n1014:986": "yadi yaduktaṃ tad yadyevamuddhriyate yadanena nioṣedhamukhena svandhādīnāṃ tāvat sattaiva nirdiśyata iti cet ?",
  "SA10n1014:987": "tanna pramāṇayogyamiti |",
  "SA10n1014:988": "yato hyatra “ na te yathā vikalpyante“ iti yaduktaṃ tena sattayā niṣedho vidhīyate |",
  "SA10n1014:989": "“ na ca vai na santi ca“ ityamunā ca ye yathā saṃvṛtavavabhāsante,",
  "SA10n1014:990": "te tathaiva saditi nirdiśyante |",
  "SA10n1014:991": "falataśca tairthikaparikalpitasyātmanaḥ saṃvṛttavapyasattvam |",
  "SA10n1014:992": "skandhādīnāṃ tāvad vyavahāre sattvam,",
  "SA10n1014:993": "na tu tathatāyāmiti vispaṣṭamādiṣṭam |",
  "SA10n1014:994": "yadyevaṃ na bhavettadaikasminnasattvabhidhāya punaḥ sattvena nirdeśaḥ kathaṃ sambadhyeta |",
  "SA10n1014:995": "āryabrahnaparivartasūtre coktaṃ yaduta-",
  "SA10n1014:996": "yena skandhasya notpattiranupattiśca jñāyate |",
  "SA10n1014:997": "samudācarati talloke na ca loke sthitaśca saḥ ||iti ||",
  "SA10n1014:998": "āryaratnameghe'pi na skandhāḥ paramārthataḥ santi,",
  "SA10n1014:999": "saṃvṛtyaiva te santīti apaṣṭatayā nirdiṣṭamḥ",
  "SA10n1014:1000": "“ kulaputra, daśadharmasamanvāgato bodhisattvaḥ saṃvṛtisatye kuśalo bhavati,",
  "SA10n1014:1001": "ke ca daśeti ?",
  "SA10n1014:1002": "tadyathā-rupaprajñaptiṃ karoti,",
  "SA10n1014:1003": "na ca paramārthato rupamupalabhate,",
  "SA10n1014:1004": "nābhiniveśaṃ karoti |",
  "SA10n1014:1005": "vedanā-saṃjñā-saṃskāra-vijñānanyapi tadvaditi vistaraḥ | “",
  "SA10n1014:1006": "āryaratnākare'piḥ",
  "SA10n1014:1007": "“ sūryadatta,",
  "SA10n1014:1008": "evamasti,",
  "SA10n1014:1009": "yathā vyomni citrāṅkanaṃ na bhavati,",
  "SA10n1014:1010": "na bhaviṣyati,",
  "SA10n1014:1011": "yato hi tadabhūtamaniruddhamanāgamamanirgamamanutpannamacyumanabhiniṣpannam anirvacanīyatvād vyavahāramātraṃ saṃvṛtimātraṃ bhavati |",
  "SA10n1014:1012": "sūryadatta,",
  "SA10n1014:1013": "tathaiva rupādivijñānaparyantaṃ na bhūtaṃ na bhaviṣyati,",
  "SA10n1014:1014": "ita ārabhya...... saṃvṛtimātraṃ bhavati“ ityetatparyantaṃ yad vistareṇābhihitaṃ tadarthasambaddhaṃ karaṇīyamiti |",
  "SA10n1014:1015": "nanu mahāparamārthaśūnyatāyāṃ ' asti karma,",
  "SA10n1014:1016": "asti vipākaḥ kartā tu nopalabhyate' yadevamuktaṃ tattāvad etadviruddhaṃ syāt,",
  "SA10n1014:1017": "yato hi yadā karmādayaḥ paramārthataḥ santi,",
  "SA10n1014:1018": "tadā na bhavanti sarve dharmā niḥsvabhāvāḥ,",
  "SA10n1014:1019": "yadi saṃvṛtitaste santi tadā karturapi saṃvṛtitaḥ satvāt ' kartā tu nopalabhyate' ityetatkathanaṃ na yuktisaṅgataṃ syāditi cet ?",
  "SA10n1014:1020": "yadyevamucyeta tadā'trāpi nāsti virodhaḥ pūrvavadeva,",
  "SA10n1014:1021": "karma-falayoḥ saṃvṛtāveva sattvāt,",
  "SA10n1014:1022": "tairthikaparikalpitasya ca kartuḥ saṃvṛtāvapyasattvāt |",
  "SA10n1014:1023": "ityevaṃvidhanirdeśataḥ kutastāvad virodhāvasaraḥ |",
  "SA10n1014:1024": "yadyevaṃ ced anyeṣu sūtreṣuḥ",
  "SA10n1014:1025": "astitvaṃ sarvabhāvānāṃ yathā bālairvikalpyate |",
  "SA10n1014:1026": "yadi te bhaved yathādṛṣṭāḥ sarve syustattvadarśinaḥ ||",
  "SA10n1014:1027": "abhāvāt sarvadharmāṇāṃ saṃkleśo nāsti śuddhitaḥ |",
  "SA10n1014:1028": "na te tathā yathā dṛṣṭā na ca te vai na santi ca ||",
  "SA10n1014:1029": "yaduktaṃ tatkathamiti cet ?",
  "SA10n1014:1030": "idamapi purvamaktameva |",
  "SA10n1014:1031": "atrāpi ' yadi sarvāṇi vastūni yathāvabhāsante tathaiva paramārthato vidyante ' iti tadā 'sarve'pi tattvadarśinaḥ syuḥ ' iti syāt |",
  "SA10n1014:1032": "ato'nenāpi tāvat paramārthataḥ sarvadharmānutpādamatameva saṃsthāpyate |",
  "SA10n1014:1033": "yaddhi ' abhāvāt sarvadharmāṇām' ityuktaṃ tena vastūnāṃ saṃvṛtisattvaṃ pratipāditam 'na te tathā yathā dṛṣṭāḥ' iti vacanāt |",
  "SA10n1014:1034": "prajñāpāramitāyāmapi saṃkleśavyavadānavyavasthā khalu vyavahārasatyamāśrityaiva kṛteti, tadyathāḥ",
  "SA10n1014:1035": "“ sibhūte, prāptirabhisamayo jātirnirodhaḥ saṃkleśo vyavadānamiti vyavahārata eva saṃvidyante,",
  "SA10n1014:1036": "na tu paramārthataḥ iti | “",
  "SA10n1014:1037": "yadyevaṃ tarhi tatraivaḥ",
  "SA10n1014:1038": "“ bāhyārthadarśanaṃ mithyā nāstyarthaṃ cittameva tu |'",
  "SA10n1014:1039": "yuktyā vipaśyamānānāṃ grāhagrāhyaṃ virudhyate |",
  "SA10n1014:1040": "' bāhyo na vidyate hyartho yathā bālairvikalpyate | “",
  "SA10n1014:1041": "“ vāsanairlulitaṃ cittamarthābhāsaṃ pravartate |“",
  "SA10n1014:1042": "“ cittamātraṃ bho jinaputra,",
  "SA10n1014:1043": "yaduta traidhātukam “ iti yaduktaṃ tatkathaṃ nīyate ?",
  "SA10n1014:1044": "evameva āryāndhimirmocane āryaghanavyūhādiṣvāpi sarvadharmāṇāṃ cittamātra kāyatvena nirdiṣṭatvāccittameva hi tāvat paramārthataḥ sat,",
  "SA10n1014:1045": "nānyaditi sādhyate |",
  "SA10n1014:1046": "ataśca sarve dharmāḥ niḥsvabhāvatvena na sādhyituṃ śakyante |",
  "SA10n1014:1047": "yadyevamucyeta,",
  "SA10n1014:1048": "tadapi na samucitaṃ kāraṇam,",
  "SA10n1014:1049": "yato hi yathā cittasattā nirdiṣṭā tathaiva rupasyāpi sattāyā nirdeśastattatsūtreṣvanekadhā kṛto vidyate |",
  "SA10n1014:1050": "atha pramānabādhitatvāt suttrāntareṣu ca niṣiddhatvāta paramārthataḥ sattvena vyavasthāpayituṃ na śakyate,",
  "SA10n1014:1051": "tadā pudgalanairātmyamātrapraveśābhisandhinā tathāvidhavineyajanāśayāpekṣayā kathanamātramevaitaditi ?",
  "SA10n1014:1052": "yadyevamucyeta tadā cittamapi vakṣyamāṇapramāṇairbādhitaṃ bhavati |",
  "SA10n1014:1053": "sūtrāntareṣvapi niḥsvabhāvatvena nirdiṣṭatvāt paramārthato'gṛhītā'pi sā cittamātratā kramaśaḥ paramārthanayasamudrāvagāhanahetumātratayā nirdiṣṭetyevaṃ grahaṇanīyamiti |",
  "SA10n1014:1054": "ityevaṃ ye tāvat sarvadharmān niḥsvabhāvatayā yugapajjñātumakṣamāste kadācana cittamātratāmāśritya kramaśo bāhyārthaniḥsvabhāvatāyāṃ praviśanti | ata eva",
  "SA10n1014:1055": "yuktyā nirīkṣamāṇānāṃ grahyagrāho nirudhyate |",
  "SA10n1014:1056": "ityuktam |",
  "SA10n1014:1057": "tadanantaraṃ yadi krameṇa cittasvabhāvaḥ pratyavekṣyate,",
  "SA10n1014:1058": "tadā tamapi niḥsvabhāvatvenāvabudhya nitarāṃ gambhīranaye praviśanti |",
  "SA10n1014:1059": "yathoktaṃ bhagavatā-",
  "SA10n1014:1060": "cittamātraṃ samāruhya bāhyamarthaṃ na kalpayet |",
  "SA10n1014:1061": "tathātālambane sthitvā cittamātramatikramet ||",
  "SA10n1014:1062": "cittamātramatikramya nirābhāsamatikramet |",
  "SA10n1014:1063": "nirābhāsasthioto yogi mahāyānaṃ sa paśyati ||",
  "SA10n1014:1064": "anābhogagatiḥ śāntā praṇidhānairviśodhitā |",
  "SA10n1014:1065": "jñānamanātmakaṃ śreṣṭhaṃ nirābhāse na paśyate ||",
  "SA10n1014:1066": "anye tu bruvate-cittamātratā hi tavat svaprasiddhasvabhāvā,",
  "SA10n1014:1067": "ataḥ saṃvṛtyaiva sthitā |",
  "SA10n1014:1068": "bāhyārthāstu na khalu saṃvṛtyā'pi,",
  "SA10n1014:1069": "cittakāramatiricya na sidhyanti |",
  "SA10n1014:1070": "ata eva bhagavatā tatpradarśanārthaṃ vastūni cittamātratāyāṃ nirdiṣṭāni,",
  "SA10n1014:1071": "sā'pi na paramārthataḥ sidhyati,",
  "SA10n1014:1072": "sūtrāntareṣvapi niḥsvabhāvatāyāmeva nirdiṣṭatvād,",
  "SA10n1014:1073": "yathoktam āryasarvabuddhaviṣayāvatārajñānalokākaṅkāre-",
  "SA10n1014:1074": "sarve buddhāḥ sadā sarvān dharmān jānanti sarvathā |",
  "SA10n1014:1075": "nopalabhya kvaciccittaṃ nopalambhakaraṃ numaḥ ||",
  "SA10n1014:1076": "āryaratnakuṭasūtre'pi-",
  "SA10n1014:1077": "cittaṃ hi kāśyapa,",
  "SA10n1014:1078": "parigaveṣyamāṇaṃ na labhyate |",
  "SA10n1014:1079": "yanna labhyate tannopalabhyate |",
  "SA10n1014:1080": "yannopalabhyate tannaiva atītaṃ na anāgataṃ na pratyutpannam |",
  "SA10n1014:1081": "yannaivātītaṃ nānāgataṃ na pratyutpannaṃ tat trikālātītam |",
  "SA10n1014:1082": "yat trikālātītaṃ tasya sadasattvamapi nāsti |",
  "SA10n1014:1083": "yasya nāsti sadasattvaṃ tasya nāstyutpādaḥ |",
  "SA10n1014:1084": "yasya nāstyutpādastasya nāsti svabhāvaḥ yasya nāsti svabhāvastasya nāstyutpādaḥ,",
  "SA10n1014:1085": "yasya nāstyutpādastasya nāsti nirodhaḥ |",
  "SA10n1014:1086": "yasya nāsti nirodhastasya nāsti viyogaḥ |",
  "SA10n1014:1087": "yasya nāsti viyogastasya nāstyāgamaḥ,",
  "SA10n1014:1088": "nirgamaḥ,",
  "SA10n1014:1089": "cyutiḥ, jātiḥ |",
  "SA10n1014:1090": "yasya nāstyāgamo nirgamaścyutirjātistasya na santi saṃskārāḥ |",
  "SA10n1014:1091": "yasya na santi saṃskārāḥ tadasaṃskṛtāḥ |",
  "SA10n1014:1092": "yadasaṃskṛtaṃ tadāryairviditamiti vistaraḥ |",
  "SA10n1014:1093": "punaśca tatraiva-",
  "SA10n1014:1094": "“ nitya iti kāśyapa,",
  "SA10n1014:1095": "ayameko'ntaḥ,",
  "SA10n1014:1096": "anitya iti kāśyapa,",
  "SA10n1014:1097": "ayameko'ntaḥ |",
  "SA10n1014:1098": "tathā astīti kāśyapa,",
  "SA10n1014:1099": "ayameko'ntaḥ,",
  "SA10n1014:1100": "nāstīti kāśyapa,",
  "SA10n1014:1101": "ayameko'ntaḥ |",
  "SA10n1014:1102": "yadanayorantayormadhyam,",
  "SA10n1014:1103": "tadarupyamanidarśanamapratiṣṭhamanā-bhāsamaniketamavijñaptikam |",
  "SA10n1014:1104": "iyamucyate kāśyapa,",
  "SA10n1014:1105": "madhyamā pratipad bhūtapratya-vekṣā“ -iti |",
  "SA10n1014:1106": "yadevamuktaṃ tanmadhyabhūtam,",
  "SA10n1014:1107": "na tasya vastusatā vijñānasvabhāvena sattvasiddhiḥ |",
  "SA10n1014:1108": "dharmadhāturhi dvābhyāmantābhyāṃ vinirmuktaḥ sarvadharmanisvabhāvalakṣaṇaḥ niṣprapañca iti vacanīyaḥ |",
  "SA10n1014:1109": "sa cāpi dharmadhātuḥ ' ayaṃ saḥ-ityākāreṇa nirupayitumaśakyatvād arupyaḥ,",
  "SA10n1014:1110": "parebhyo nidarśayitusamarthatvād anidarśanaḥ,",
  "SA10n1014:1111": "ādhyātmike dhātau āyatane vā'navasthitatvād apratiṣṭhaḥ,",
  "SA10n1014:1112": "bāhyānāṃ dhātūnāmāyatanānāmiva anavabhāsitatvād anābhāsaḥ,",
  "SA10n1014:1113": "cakṣurvijñānādidhatusvabhāvātikrāntatvād avijñaptikaḥ,",
  "SA10n1014:1114": "rāgādisamastakleśānāmāśrayābhāvād aniketaḥ - ityevamuktam |",
  "SA10n1014:1115": "yadi madhye cittasvabhāvatāyāḥ ko'pyaṃśaḥ paramārthasan syāttadā tatsattayā nityānityābhiniveśaḥ khalu kathaṅkārameko'ntaḥ syād,",
  "SA10n1014:1116": "yato hi yathā vastutattvaṃ tathā yathāvadanugamya manaskaraṇaṃ patanasthānamiti naiva yujyate |",
  "SA10n1014:1117": "nityādisvaruopamatirijya vastubhūtaḥ kaścidanyo vastvākāro'sambhavī madhye hi vastu khalu svasvabhāvasyāsattvād abhūtamiti grahaṇaṃ nāsti tāvad anta ityevaṃ yadi cintyeta,",
  "SA10n1014:1118": "tadapi na yuktam |",
  "SA10n1014:1119": "asaditi graḥaṇaṃ sattagrahaṇābhāve'bhāva eva |",
  "SA10n1014:1120": "viṣayābhāvaniṣedhastu na tāvat san bhavati,",
  "SA10n1014:1121": "ataḥ yasyābhāvagrahaṇaṃ st,",
  "SA10n1014:1122": "niyataṃ tasya sattāgrahaṇamapi sadeva |",
  "SA10n1014:1123": "tato dvāvapyantau bhavataḥ |",
  "SA10n1014:1124": "yadi madhye vastunaḥ sattvaṃ tadā tatsattvagrahaṇaṃ kena tatsattvagrahaṇaṃ kena niṣiddhaṃ syāt ?",
  "SA10n1014:1125": "āryasamādhirājasūtre madhye sataḥ paramārthasthitasya vastuno niṣedhāya yaduktam,",
  "SA10n1014:1126": "tenāpi saha virodhaḥ syāt-",
  "SA10n1014:1127": "astīti nāstīti ubhe'pi antā |",
  "SA10n1014:1128": "śuddhī aśuddhīti ime'pi antā ||",
  "SA10n1014:1129": "tasmādubhe anta vivarjayitvā |",
  "SA10n1014:1130": "madhye'pi sthānaṃ na karoti paṇditaḥ ||",
  "SA10n1014:1131": "ityevamuktam |",
  "SA10n1014:1132": "ayaṃ tāvat sūtrārthaḥ-āśrayaṇīye madhye yadi vastusatāṃ nāsti kimapi svarupaṃ tadaiva 'madhye'pi sthānaṃ na karoti panḍitaḥ' iti yaduktaṃ tad yuktaṃ syādityucyate yadyasti kimapi vastu tadā kathaṃ na paṇḍitastasmin sthānaṃ na grahīṣyatīti |",
  "SA10n1014:1133": "āryalokottaraparavarte tāvaduktam-",
  "SA10n1014:1134": "api ca, he jinaputrāḥ,",
  "SA10n1014:1135": "trayaḥ khalu dhāvato vijñaptimātratāyāṃ pracaranti,",
  "SA10n1014:1136": "yato hi adhvatrayaṃ cittavat pratibudhyate,",
  "SA10n1014:1137": "tadapi tāvaccittaṃ madhyāntarahitameva pravartate |",
  "SA10n1014:1138": "idaṃ tāvat sūtrasya tātparyam-utpādabhaṅgayoḥ sthitilakṣaṇe ca madhye paramārthato'sattvāccittaṃ tāvanmadhyārahitaṃ sat pravartate pratibudhyate cetyucyate |",
  "SA10n1014:1139": "apere khalvabhidadhate-saṃvṛtau hi vijñānavad bāhyārthā api saṃvidyanta iti |",
  "SA10n1014:1140": "anyathā daśabhūmakasūtre-aṣṭabhyāṃ hi bhūmau saṃsthitā bodhisattvā lokadhātvantargatānāṃ paramāṇvādīnāṃ saṃkhyāṃ parijānanti- iti yaduktam,",
  "SA10n1014:1141": "tena saha virodhaḥsyāditi | tathā hi-",
  "SA10n1014:1142": "“ sa paramāṇurajaḥsūkṣmatāṃ ca prajānāti,",
  "SA10n1014:1143": "mahadgatatāṃ ca apramāṇatāṃ ca vibhaktiṃ ca prajānāti |",
  "SA10n1014:1144": "apramāṇaparamāṇurajovibhaktikauśalyaṃ ca prajānāti |",
  "SA10n1014:1145": "asyāṃ ca lokadhātau yāvanti pṛthvīdhātoḥ paramāṇurajāṃsi tāni prajānāti |",
  "SA10n1014:1146": "yāvanti abdhātoḥ,",
  "SA10n1014:1147": "tejodhātoḥ,",
  "SA10n1014:1148": "vāyudhātoḥ prajānāti“ |",
  "SA10n1014:1149": "iti vastaraḥ |",
  "SA10n1014:1150": "vijñānavad bāhyārthānāmapi prasiddhatvāt pratītivirodhaḥ,",
  "SA10n1014:1151": "yato hi yuktibhirvicāraṇāyāṃ satyāmubhāvapi naiva parīkṣāṃ sahete,",
  "SA10n1014:1152": "atastau avtusthitimapi na kṣamete |",
  "SA10n1014:1153": "vyavahārasatye [ saṃvṛtau ] tvāgopālāṅganāṃ yāvat prasiddhau |",
  "SA10n1014:1154": "vijñaptimātratākathanasya tāvat falaṃ tu paraparikalpitānāṃ kartubhoktrādīnāṃ niṣedha eva,",
  "SA10n1014:1155": "vyavahāre'pi cittatiriktānāṃ teṣāṃ kartrādīnāṃ saṃsiddherabhāvāt |",
  "SA10n1014:1156": "athavā-sarvadharmeṣu pūrvaṅgamatvāccittaṃ sarvadharmāpekṣayā pradhānaṃ sidhyate |",
  "SA10n1014:1157": "yāvad yathā “ nāstyarthaṃ cittameva tu “ iti yaduktam,",
  "SA10n1014:1158": "yathā vā “ vāsanairlulitaṃ cittamārthābhāsaṃ pravartate “ ityādi yaduktam,",
  "SA10n1014:1159": "yathā vā “ vāsanairlulitaṃ cittamārthābhāsaṃ pravatate “ ityādi yaduktam,",
  "SA10n1014:1160": "tadapi nirākāreṇa cittena viṣayagrahaṇaṃ kathamapi na yujyata ityavaśyaṃ tat sākārameva mantavyam |",
  "SA10n1014:1161": "ataścittākāraṃ vyatiricya arthākārāvabhāsābhāvāt tanniṣedhena sākāra-cittameva tāvannirdiśyate,",
  "SA10n1014:1162": "na tu tena bahyārthā bhāvo'vabodhyate |",
  "SA10n1014:1163": "athavā ātmadisattānirdeśa iva tadvineyajanāpekṣayā yathā sadvaidya āturān puṣṇāti tathā bhagavanto nānavidyā deśānāḥ pravartayanti |",
  "SA10n1014:1164": "yathoktaṃ laṅkāvatārasūtre-",
  "SA10n1014:1165": "āture āture yadvad bhiṣag dravyaṃ prayacchati |",
  "SA10n1014:1166": "buddhā hi tadvat sattvānāṃ cittamātraṃ vadanti vai ||",
  "SA10n1014:1167": "nānyān visaṃvādayatīti vineyajanānāṃ hitasukhakaratvāt sārthakaṃ vacanam |",
  "SA10n1014:1168": "parahitaṃ tāvadekāntatayā satyamiti heturbhagavatsu tāvannāsti mṛṣāvādo'pi | ata uktam-",
  "SA10n1014:1169": "asatyaṃ yad visaṃvādi nāsaccāpyarthasaṃhitam |",
  "SA10n1014:1170": "dhruvaṃ parahitaṃ yuktaṃ hitābhāvānna cāparam ||",
  "SA10n1014:1171": "ityevaṃ kiṃ sṃvṛtāvasti bāhyārthasattvan |",
  "SA10n1014:1172": "varaṃ tāvaccittamatratā,",
  "SA10n1014:1173": "kintu niḥsandigdhaṃ sūkṣmavastusvabhāvaṃ samyak sādhayituṃ nāsti sarvathā ko'pi āptāgamaḥ |",
  "SA10n1014:1174": "āryaratnameghasūtre tāvt-",
  "SA10n1014:1175": "“ kulaputra, yadi bhavet paramārthato'sattvam,",
  "SA10n1014:1176": "tadā nirarthakaṃ brahmacaryam “ iti yaduktaṃ tatkiṃ nāsti sat ?",
  "SA10n1014:1177": "yadyevamucyeta tannaiva yujyate,",
  "SA10n1014:1178": "yato hi tatpramāṇabhūtaṃ paramārthaṃ ko hi nāma tyajet |",
  "SA10n1014:1179": "ayaṃ tāvat sūtrārthaḥ-iyaṃ hi pudgaladharmanairātmyalakṣaṇā tathataiva paramārthaśabdavācyā paramasya jñānasya gocaratvāt,",
  "SA10n1014:1180": "yuktimattvācca saiva svayaṃ parameti |",
  "SA10n1014:1181": "yadi tadapyasat syāttadā yathā pudgalo dharmāśca bālapṛthagjaneṣu prasiddhāstathaiva syuḥ,",
  "SA10n1014:1182": "tathā sati sarve janā anāyāsena ādita eva tattvadarśinaḥ syuḥ,",
  "SA10n1014:1183": "tattvadarśanārthaṃ ca prayatno'pi nirarthakaḥ syāditi suspaṣṭameva |",
  "SA10n1014:1184": "ato nāstīdaṃ pramāṇopapannamiti |",
  "SA10n1014:1185": "āryaratnakūṭasūtre tāvataḥ",
  "SA10n1014:1186": "“ kāśyapa, varaṃ khalu sumerumātrā pudgaladṛṣṭiḥ,",
  "SA10n1014:1187": "nābhimānikasya śūnyatādṛṣṭiḥ “",
  "SA10n1014:1188": "iti uaduktaṃ tena kathaṃ na virodhaḥ syāditi cet ?",
  "SA10n1014:1189": "tarhi nāsti virodhaḥ |",
  "SA10n1014:1190": "ye khalu paramārthasat vastvabhyupagamya punastasyāsattvaṃ parikalpayanti,",
  "SA10n1014:1191": "evañca yeṣāṃ vināśārthaṃ śūnyatādeśānā,",
  "SA10n1014:1192": "teṣāṃ rāgādīnāṃ samyak sattvameveti parikalpayanti,",
  "SA10n1014:1193": "te pūrvaṃ sattvaṃ parikalpya paścāt tadasattvaṃ parigṛhṇanti |",
  "SA10n1014:1194": "ataḥ sadasadantayoḥ patitatvāt te antadvayarahitaṃ sarvaprapañcapaśamaṃ śūnyatārthaṃ naivādhigacchantīti “ abhi-māninaḥ' ata eva bhagavantastathāvidhāyā dṛṣṭerniṣedhena paramārthataḥ sadasatsarvaprapañcajālavirahitasya jñānārthaṃ niyojayantīti |",
  "SA10n1014:1195": "anyairapi sūtreḥ svayaṃ bhagavatā etannirdhāryate |",
  "SA10n1014:1196": "laṅkāvatārasūtre'piḥ",
  "SA10n1014:1197": "“dvayaniśrito'yaṃ mahāmate,",
  "SA10n1014:1198": "loko yaduta astitvaniśritaśca nāstitvaniśritaśca |",
  "SA10n1014:1199": "bhāvābhāvacchandadṛṣṭipatitaśca aniḥśaraṇe niḥśaraṇabuddhiḥ |",
  "SA10n1014:1200": "tatra mahāmate,",
  "SA10n1014:1201": "kathamastitvaniśrito lokaḥ?",
  "SA10n1014:1202": "yaduta vidyamānairhetupratyayairloka utpadyate nāvidyamanaiḥ,",
  "SA10n1014:1203": "vidyamānaṃ cotpadyamānamutpadyate nāvidyamānam |",
  "SA10n1014:1204": "sa caivaṃ bruvan mahāmate,",
  "SA10n1014:1205": "bhāvānāmastitvahetupratyānāṃ lokasya ca hetvastivādī bhavati |",
  "SA10n1014:1206": "tatra mahāmate,",
  "SA10n1014:1207": "kathaṃ nāstitvaniśrito bhavati ?",
  "SA10n1014:1208": "yaduta rāgadveṣamohābhyupagamaṃ kṛtvā punarapi rāgadveṣamohabhāvābhāvaṃ vikalpayati |",
  "SA10n1014:1209": "yaśca mahāmate,",
  "SA10n1014:1210": "bhāvābnāmastitvaṃ nābhyupaiti bhāvalakṣaṇaviviktatvād,",
  "SA10n1014:1211": "yaśca buddhaśrāvakapratyekabuddhānāṃ rāgadveṣamohānnābhyupaiti bhāvalakṣaṇavinirmuktatvād vidyante neti |",
  "SA10n1014:1212": "katamo'tra mahāmate,",
  "SA10n1014:1213": "vaināśiko bhavati ?",
  "SA10n1014:1214": "mahāmatirāha-ya eṣa bhagavan abhyupagamya rāgadveṣamohān na punarabhyupaiti |",
  "SA10n1014:1215": "bhagavānāha-sādhu,",
  "SA10n1014:1216": "sādhu mahāmate,",
  "SA10n1014:1217": "sādhu sādhu punastvaṃ mahāmate,",
  "SA10n1014:1218": "yastvamevaṃ prabhāṣitaḥ |",
  "SA10n1014:1219": "kevalaṃ mahāmate,",
  "SA10n1014:1220": "na rāgadveṣamohabhāvābhāvād vaināśiko bhavati,",
  "SA10n1014:1221": "buddhaśrāvakapratyekabuddhavaināśiko'pi bhavati |",
  "SA10n1014:1222": "idaṃ ca mahāmate,",
  "SA10n1014:1223": "sandhāyoktaṃ mayā-' varaṃ khalu sumerumātrā pudgaladṛṣṭirna tveva nāstyastitvābhimānikasya śūnyatādṣṛṣṭiḥ iti |",
  "SA10n1014:1224": "ata eva bhagavatā ' vastuvādina evābhimāninaḥ 'ityuktāḥ |",
  "SA10n1014:1225": "atastatraivoktam-",
  "SA10n1014:1226": "abhutvā yasya utpādo bhūtva vāpi vinaśyati |",
  "SA10n1014:1227": "pratyayaiḥ sadasaccāpi na te śāsane sthitāḥ ||",
  "SA10n1014:1228": "yasya notpadyate kiñcinna ca kiñcinnirudhyate |",
  "SA10n1014:1229": "tasyāsti nāsti nopaiti viviktaṃ paśyato jagat ||",
  "SA10n1014:1230": "dvitīyapadyārthadvāreṇa svamataṃ saṃsthāpya ' parikalpitasvabhāvaviviktatvād viviktaṃ jagadityeva tāvat sūtrārthaḥ,",
  "SA10n1014:1231": "ataśca nāsti virodhaḥ' ityabhidadhadbhiḥ kaḥ parikalpitaḥ svabhāvaḥ ityabhidhātavyam |",
  "SA10n1014:1232": "atha pramāṇaviruddhamapi yad bālaiḥ satyamiti gṛhyate taditi cet ?",
  "SA10n1014:1233": "tadā'śeṣaṃ jagat paramārthato'nutpannamapi bālairyadutpattyādikaṃ paramārthataḥ sadityāropyate tad vakṣyamāṇapramāṇairniṣiddhatvāt saṃvṛtisvabhāvamiti kasmānna gṛhyate |",
  "SA10n1014:1234": "yadyevaṃ nāsti ?",
  "SA10n1014:1235": "tadā yaddhi bhagavatā- ' bāhyārthāḥ parikalpitasvabhāvatvāchūnyāḥ ' iti yaduktaṃ tasya paramārthato na santīti vyākhyānaṃ kasmānna kriyate ?",
  "SA10n1014:1236": "pramāṇaviruddhatvāttathā vyakhyānaṃ na karttavyamiti cet ?",
  "SA10n1014:1237": "tadā vijñānasyāpi tathā vyākhyānaṃ na kartuvyam,",
  "SA10n1014:1238": "bāhārthavat tasyāpi pramāṇaviruddhatvāt |",
  "SA10n1014:1239": "pramāṇai katipayairyadi vijñānaṃ vastusat sidhyati tadā dvividhameva parikalpitam,",
  "SA10n1014:1240": "nānyaditi samyag vyākhyātaṃ bhavet,",
  "SA10n1014:1241": "kintu tadapi naiva sidhyatīti nirdeṣṭavyam |",
  "SA10n1014:1242": "ataśca jagadidaṃ yathoktaparikalpitasvabhāvaviviktamityasmābhirapyabhyupeyata iti nāsti sarvathā durūham |",
  "SA10n1014:1243": "ata eva āryasandhinirmocanasūtre-",
  "SA10n1014:1244": "“ maitreya, paratantrapariniṣpannalakṣaṇayoḥ parikalpitasaṃkleśavyavadānalakṣaṇaṃ yaccātyantaviviktaṃ tannālambanīkriyate,",
  "SA10n1014:1245": "sarvaśūnyatālakṣaṇatvāttasya ' iti yaduktaṃ tadapyanena nirākṛtaṃ bhavati “ ityuktam |",
  "SA10n1014:1246": "tatrāpi rāgādayo ye saṃkleśātmakasaṃvṛtisvabhāvānāṃ paratantralakṣaṇānāṃ samyaktayā saṃkliṣṭakaraṇena saṃsāre niyojanena pratipakṣe ca yathākramaṃ vidhyanabhūtābhūtatvādinā cāropyante,",
  "SA10n1014:1247": "te teṣāṃ kṛte parikalpitalakṣaṇānyeva |",
  "SA10n1014:1248": "yogisaṃvṛtau aviparyastapariniṣpattyā tāvat pariniṣpannalakṣaṇam |",
  "SA10n1014:1249": "ataḥ pariniṣpannalakṣaṇayuktāni bodhipakṣānukūlavyavadānānyapi vipakṣātyantapratighātarupeṇa parinirvāṇe ca niyojanādinā samyaktayā vastudharmatāyāmāropitāni,",
  "SA10n1014:1250": "tānyapi teṣāṃ parikalpitalakṣaṇameva |",
  "SA10n1014:1251": "yaśca dharmadhātuḥ prakṛtiprabhāsvarastasminnasambhavaḥ paramārthataḥ saṃkleśādīnām |",
  "SA10n1014:1252": "ataḥ parikalpitadharmatvāt tayoḥ svabhāvayoḥ saṃkleśavyavadādharmatvamasambhavameva |",
  "SA10n1014:1253": "saṃkleśavyavadānapakṣasarvadharmāṇāṃ paramārthato'nutpāde hi ekarasībhūtatvena nānākaraṇamayuktam |",
  "SA10n1014:1254": "ato dvāvapi samyag-rupeṇa śūnyāveva |",
  "SA10n1014:1255": "tathyasaṃvṛtau tu dvayorapi bhāvāt saṃkleśabyadānapakṣayorabhāvādoṣo'pi na khalu prasajyate |",
  "SA10n1014:1256": "āryasārdhadvisāhastrikāsūtre-",
  "SA10n1014:1257": "“ na hi suvikrāntavikrāmin rupaṃ rāgadharmi vā virāgadharmi vā,",
  "SA10n1014:1258": "evaṃ vedanā saṃjñā saṃskārāḥ |",
  "SA10n1014:1259": "na vijñānaṃ rāgadharmi vā virāgadharmi vā |",
  "SA10n1014:1260": "yā ca rupa-vedanā -saṃjñā-saṃkāra-vijñānānāṃ na rāgadharmatā nāpi virāgadharmatā iyaṃ prajñāpāramitā |",
  "SA10n1014:1261": "na hi suvikrāntavikrāmin evaṃ dveṣadharma vā adveṣadharmi vā,",
  "SA10n1014:1262": "evaṃ vedanā saṃjñā saṃskārāḥ |",
  "SA10n1014:1263": "na vijñānaṃ dveṣadharmi vā adveṣadharmi vā |",
  "SA10n1014:1264": "yā ca rupavedanāsaṃjñāsaṃskāravijñānānāṃ na dveṣadharmatā nāpi vigatadveṣadharmatā iyaṃ prajñāpāramitā |",
  "SA10n1014:1265": "na hi suvikrāntavikrāmin rupaṃ mohadharmi vā vigatamohadharmi vā,",
  "SA10n1014:1266": "evaṃ vedanā saṃjñā saṃskārāḥ |",
  "SA10n1014:1267": "na vijñānaṃ mohadharmi vā vigatamohadharmi vā |",
  "SA10n1014:1268": "yā ca rupa-vedanā-saṃjñā-saṃskāra-vijñānānāṃ na mohadharmatā nāpi vigatamohadharmatā iyaṃ prajñāpāramitā |",
  "SA10n1014:1269": "na hi suvikrāntavikrāmin rupaṃ saṃkliśyate vā vyavadāyate vā,",
  "SA10n1014:1270": "evaṃ vedanā saṃjñā saṃskārāḥ |",
  "SA10n1014:1271": "na vijñānaṃ saṃkliśyate vā vyavadāyate vā |",
  "SA10n1014:1272": "yā ca rupa-vedanā-saṃjñā-saṃskāra-vijñānānām asaṃkleśatā avyavadānatā iyamucyate prajñāpāramitā“ | ityuktam |",
  "SA10n1014:1273": "āryasatyadvayanirdeśasūtre'pi-",
  "SA10n1014:1274": "“ katamayā punarmañcuśrīḥ samatayā yāvat paramārthato yatsamaṃ vyavadānaṃ tatsamāḥ sarvadharmāḥ paramārthata iti ?",
  "SA10n1014:1275": "mañcuśrīrāha-devaputra,",
  "SA10n1014:1276": "paramārthataḥ sarvadharmānutpādasamatayā paramārthataḥ sarvadharmātyantājātisamatayā paramārthataḥ sarvadharmābhāvasamatayā paramārthataḥ samāḥ sarvadharmāḥ “ ityuktam |",
  "SA10n1014:1277": "āryasarvabuddhaviṣayāvatārajñānālokālaṅkārasūtre ca-",
  "SA10n1014:1278": "“ saṃkṣepato hi sarve'kuśalamanaskārāstāvat saṃkleśahetavo bhavanti,",
  "SA10n1014:1279": "sarve ca kuśalamanaskārā vyavadānahetava iti |",
  "SA10n1014:1280": "tatra ye cāpi saṃkleśahetavo vā vyavadānahetavo vā dharmāste sarve svabhāvataḥ śūnyāḥ,",
  "SA10n1014:1281": "niḥsattva-nirjīva-niḥpudgala-nirātmaka-māyāvanniḥsvalakṣaṇatvebhyaḥ |",
  "SA10n1014:1282": "ataste antaḥśāantāḥ,",
  "SA10n1014:1283": "ye antaḥśāntāste praśāntāḥ,",
  "SA10n1014:1284": "ye praśāntāste tāvattatprakṛtikāḥ,",
  "SA10n1014:1285": "ye khalu tatprakṛkāste nopalabhyante,",
  "SA10n1014:1286": "ye nopalabhyante te naivopatiṣṭhante,",
  "SA10n1014:1287": "ye nopatiṣṭhante ta eva tāvadākāśam,",
  "SA10n1014:1288": "ākāśaṃ cābhyavakāśaḥ |",
  "SA10n1014:1289": "sarvadharmān ākāśasamān vijñāyāpi saṃkleśaḥ vyavadānaṃ ceti vyavahiyete ākāśadharmatā cāpi nāpanīyate |",
  "SA10n1014:1290": "kathamidamiti cet ?",
  "SA10n1014:1291": "mañcuśrīḥ, jātinirodhadharmavān na ko'pi dharmo bhavati “ ityuktam |",
  "SA10n1014:1292": "yadi punaḥ parikalpitalakṣaṇaśūnyaḥ ko'pi dharmaḥ syāt tadā'sminneva sūtre-",
  "SA10n1014:1293": "“ mañcuśrīḥ, advayā,",
  "SA10n1014:1294": "sarve dharmāḥ,",
  "SA10n1014:1295": "arthānniḥsvalakṣaṇā advaidhīkārā anāmikā animittā amanaścittavijñāptikā anutpannā aniruddhā ahetukā asañcārā asanudācārā anakṣarā anirghoṣasvarāḥ santi“ |",
  "SA10n1014:1296": "iti yaduktam, api ca-",
  "SA10n1014:1297": "“mañcuśrīḥ, yacchūnyaṃ tadabhiniveśagrahaṇābhāvasyaivaitadadhivacanam,",
  "SA10n1014:1298": "mañcuśrīḥ,",
  "SA10n1014:1299": "nopalabhyate paramārthataḥ kaścana śūnyatākhyo dharmaḥ“ |",
  "SA10n1014:1300": "iti ca yaduktam,",
  "SA10n1014:1301": "tad virudhyate |",
  "SA10n1014:1302": "yadyevaṃ tadā āryasandhinirmocanasūtre-",
  "SA10n1014:1303": "“ abhilāpastāvannāsti asadbhūto bhāvaḥ |",
  "SA10n1014:1304": "tatra ko hi nāma bhāva iti cet ?",
  "SA10n1014:1305": "yaḥ khalyavāryajñānena āryadarśanena cānirvacanīyatāyāmavabudhyate,",
  "SA10n1014:1306": "sa eva tadanirvacanīyatāyāmavabuddhatvad asaṃskṛtanāmnā kevalaṃ vyavahiyate “ |",
  "SA10n1014:1307": "ityādikaṃ yaduktam,",
  "SA10n1014:1308": "tathā bhagavatpravacaneṣu ca yadāryajñānagocaraṃ pratyātmavedanīyaṃ tad bhāvasvabhāvena saditi nirdiṣṭam,",
  "SA10n1014:1309": "tatkathaṃ sambhavediti cet ?",
  "SA10n1014:1310": "na virodhaḥ |",
  "SA10n1014:1311": "atrāryajñānagocarāṇāṃ sarvadharmāṇāṃ yo hi nairātmyalakṣaṇo dharmadhatuḥ sa eva bhāvaśabdena vivakṣayā vastvabhiniveśaśālināṃ bhayasthānaṃ parihartukāmena tathā deśitam |",
  "SA10n1014:1312": "athavā āryajñānāni sarve ca dharmāḥ tathatāpannāḥ,",
  "SA10n1014:1313": "ato vastuśabdāśrayapratipipādayiṣayā dharmadhātuvābhihitaḥ syāditi |",
  "SA10n1014:1314": "bhagavadbhitrapi vineyajanāśayānurodhena tāvat sā dharmataiva vividhairupāyairupadiṣṭā |",
  "SA10n1014:1315": "āryalaṅkāvatārasūtre-",
  "SA10n1014:1316": "“ mahāmate, padārthānāṃ tathāgatagarbhopadeśaṃ kṛtvā tathāgatā arhantaḥ samyaksambuddhā bālānāṃ nairātmyasantrāsapadavivarjanārthaṃ nirvikalpanirābhāsagocaraṃ tathāgatarbhakhopadeśena deśayanti |",
  "SA10n1014:1317": "tadyathā mahāmate,",
  "SA10n1014:1318": "kumbhakāra ekasmānmṛtparamāṇurāśervivadhāni bhāṇḍāni karoti hastaśilpadaṇḍodakasūtraprayatnaprayogād,",
  "SA10n1014:1319": "evameva mahāmate,",
  "SA10n1014:1320": "tathāgatāstadeva dharmanairātyaṃ sarvavikalpalakṣaṇavinivṛttaṃ vividhaiḥ prajñopāyakauśalyayogairrgarbhopadeśena vā nairāmyopadeśena vā kumbhakāravaccitraiḥ padavyañcanaparyāyairdeśayante“ |",
  "SA10n1014:1321": "tathātā'piyaṃ sarvathā'vācyā'pi vyavahāravaśena aśeṣasaṃskṛtadharmatā,",
  "SA10n1014:1322": "ataḥ saṃkṛteti nāmnā vyavahiyate |",
  "SA10n1014:1323": "utpādād vā tathāgatānāmanutpādād vā tathāgatanāṃ sarvakāleṣu sthitatvād asaṃskṛteti nāmnā'pi vyapadiṣṭā |",
  "SA10n1014:1324": "tathatā tāvat sarvasvabhāvātītalakṣaṇā,",
  "SA10n1014:1325": "ato nāntyubhayasvabhāvā'pītthamevāvabudhyate |",
  "SA10n1014:1326": "anyathā bhavatsammatam asaṃskṛtastvapi tat kathaṃ bhavet |",
  "SA10n1014:1327": "yato hi [ bhavatā ] tadasaṃskṛtaṃ vastvityapyabhidhīyate,",
  "SA10n1014:1328": "saṃskṛtameva vastvityapi cābhidhīyate |",
  "SA10n1014:1329": "āryaratnakarasūtre'pyuktam-",
  "SA10n1014:1330": "vadanti ye vai tathatāmasaṃkṛtāṃ",
  "SA10n1014:1331": "tathaiva cānye kṛtakāṃ yatastām |",
  "SA10n1014:1332": "notsāhavanto hyubhaye bhavanti",
  "SA10n1014:1333": "dharmasya jñāne sugatopadiṣṭe ||",
  "SA10n1014:1334": "atastaditthaṃ saṃskṛtāsaṃskṛtayorvastutvagrāhastāvad antagrāha iti athavā śrāvaka-pratyekabuddhanāṃ yad gocaraṃ tatsvalakṣaṇaṃ vastitvatyabhyupagacchātāṃ bālānāṃ kevalaṃ santrāsapadavivarjanārthameva āryajñānagocaraṃ vastusadityabhihitam |",
  "SA10n1014:1335": "buddha-bodhiattvānām atyantalokottarajñānasya viṣayastu pāramārthikaṃ vastusvalakṣaṇaṃ sarvathā'sat,",
  "SA10n1014:1336": "sarvadharmānutpādānirodhaviṣayakatvāt sadasatpakṣavirahitameva taditi |",
  "SA10n1014:1337": "sūtre'upuktam-",
  "SA10n1014:1338": "“ kiṃ lokottarajñānam ?",
  "SA10n1014:1339": "śrāvaka-pratyekabuddhānāṃ svasāmānyalakṣaṇapatitāśayānāṃ yo hyabhiniveśaḥ |",
  "SA10n1014:1340": "kimatyantalokottarajñānam ?",
  "SA10n1014:1341": "buddha-bodhisattvānāṃ nirābhāsadharpravicayena anutpādānirodhadarśanāt sadasatyakṣavivarjitaṃ taditi |“",
  "SA10n1014:1342": "śrāvakādayastāvat tathyasaṃvṛtisaṃgṛhītaṃ skandhamātraṃ svasāmānyalakṣaṇākareṇa bhāvayanti,",
  "SA10n1014:1343": "ataḥ pudgalanairātmyamātragṛhītatvātteṣāṃ tajjñānaṃ vastuviṣayakamiti vyavahriyate,",
  "SA10n1014:1344": "na tu paramārthatayā |",
  "SA10n1014:1345": "yadi buddha-bodhisattvānāṃ jñānasya viṣayaḥ paramārthalakṣaṇena sahaikībhūtaṃ tadā kathaṃ tajjñānaṃ satpakṣavivarjitaṃ syāt ?",
  "SA10n1014:1346": "ata eva hi bālānāṃ santrāsapadavivarjanārtham āryajñānagocaraṃ vastusadityupadiṣṭam,",
  "SA10n1014:1347": "na tu paramārthato vastu svalakṣaṇasaditi kathanārtham |",
  "SA10n1014:1348": "yadyevaṃ nāsti,",
  "SA10n1014:1349": "tadā buddhāṃ bodhisattvāśca sadvikalpasambaddhā na bhavantīti ?",
  "SA10n1014:1350": "yathā bālānāṃ santrāapadavivarjanārthamityuktam,",
  "SA10n1014:1351": "na tu paramārthato vastusaditi pratipādanārtham,",
  "SA10n1014:1352": "tathā bhagavatā'pio sūtrāntareṣu deśitam,",
  "SA10n1014:1353": "tathā hi āryakaṅkāvatārasūtre-",
  "SA10n1014:1354": "“ kimidaṃ bhagavan sattvānāṃ tvayā nāstyasidṛṣṭiṃ vinivārya vastusvabhāvābhiniveśena āryajñānagocaraviṣāabhiniveśānnāstitvadṛṣṭiḥ punarnāstitvadṛṣṭiḥ punarnipātyate,",
  "SA10n1014:1355": "viviktadharmopadeśābhāvaśca kriyate āryajñānasvabhāvavastudeśanayā ?",
  "SA10n1014:1356": "bhagavānāha- na mayā mahamate,",
  "SA10n1014:1357": "viviktadharmopadeśābhāvaḥ kriyate,",
  "SA10n1014:1358": "na ca na cāstītvadṛṣṭirnipātyate āryavastusvabhāvanirdeśenaḥ kintu uttrāsapadavivārjanārthaṃ sattvānāṃ mahāmate,",
  "SA10n1014:1359": "mayā anādikālabhāvasvabhāvalakṣaṇābhiniviṣṭānāmāryajñānavastusvabhāvābhiniveśālakṣaṇadṛṣṭyā viviktadharmopadeśaḥ kriyate,",
  "SA10n1014:1360": "na mayā māhamate,",
  "SA10n1014:1361": "bhāvasvabhāvopadeśaḥ kriyate |",
  "SA10n1014:1362": "kiṃ tu mahāmate svayamevādhigatayāthātathyaviviktadharmavihāriṇo bhaviṣyanti“ - iti vistaraḥ |",
  "SA10n1014:1363": "ato yadāryajñānagocaraviṣayo vastusvalakṣaṇatvena nirdiṣṭa nirdiṣṭaḥ sa tāvad bhagavata upāyenaiva deśanāmātram |",
  "SA10n1014:1364": "ato bhagavato'sandigdhaṃ pravacananayamanupādāya te mithyā [ moṣadharmakaṃ ] vastusvabhāvatvena vikalpayanti |",
  "SA10n1014:1365": "te tāvābhimānino bhagavantamapi apavādya svayaṃ vinaśyanti parāṃścāpi nāśayanti |",
  "SA10n1014:1366": "evamitthamasninneva sūtre vastusabhāvābhiniveśinaḥ ātmagrāhagṛhītatvānna muktā bhaviṣyantītyevaṃ samupadiṣṭam-",
  "SA10n1014:1367": "“ punaraparaṃ mahāmate,",
  "SA10n1014:1368": "pramāṇatrayāvayavapratyavasthānaṃ kṛtyā āryajñānapratyātmādhigamyaṃ svabhāvadvayavinirmuktaṃ vastu svabhāvato vidyata iti vikalpayiṣyanti |",
  "SA10n1014:1369": "na ca mahāmate,",
  "SA10n1014:1370": "citta-mano manovijñānacittaparāvṛttyāśrayāṇāṃ svacittadṛśyagrāhyagrāhakavikalpaprahīṇānāṃ tathāgatabhūmipratyātmāryajñānagatānaṃ yogināṃ bhāvābhāvasaṃjñā pravartate,",
  "SA10n1014:1371": "sa evaiṣāmātmagrāhaḥ poṣagrāhaḥ puruṣagrāhaḥ pudgalagrāhaḥ syāt “ |",
  "SA10n1014:1372": "api ca, yadi paramārthataḥ syāt kimapi vastusat tadā tadavaśyaṃ nityaṃ vā anityaṃ vā syād,",
  "SA10n1014:1373": "aparāyāḥ koṭerabhāvāt |",
  "SA10n1014:1374": "tasmin vastūni nityānityatvacintayā pravṛttā yā prajñā,",
  "SA10n1014:1375": "sā vastuno yathāsvabhāvajñānānukūlatayā samyak prajñaiva,",
  "SA10n1014:1376": "na tu prajñāpāramiteva prativarṇikā |",
  "SA10n1014:1377": "ata eva tathāgatena prajñāpāramitāyāṃ yaduktaṃ tenāpi virodhaḥ syāt | tathā hi-",
  "SA10n1014:1378": "“ kauśika, ye kulaputrāḥ kuladuhitāro vā yadā prajñāpāramitāmupadiśanti tadā prajñāpāramitāvadevopadiśanti |",
  "SA10n1014:1379": "tatra te prajñāpāramiteva kurvanti |",
  "SA10n1014:1380": "yato hi rupamanityamityupadiśanti,",
  "SA10n1014:1381": "tathaiva duḥkhatāṃ nirātmatāmaśucitāṃ copadiśanti |",
  "SA10n1014:1382": "evameva vedanā saṃjñā saṃskārā vijñānaṃ skandhā dhātava āyatanāni dhyānāpramāṇārupānusmṛtisatmyakprahāṇārddhipādendriyabalabodhyaṅgāni tathāgatasya daśabalavaiśāradyapratisaṃvidāveṇīkā buddhadharmāḥ sarvākārajñatā ceti sarvaṃ duḥkhamanātmakaśucītyupadiśanti |",
  "SA10n1014:1383": "evameva yadācaranti tadapi prajñāpāramitāyāmevācaranti |",
  "SA10n1014:1384": "kauśika, tat prajñāpāramitāvadeva kurvanti |",
  "SA10n1014:1385": "tatra ye prajñāpāramitāvanna kaurvanti tatkathamiti cet ?",
  "SA10n1014:1386": "te itthumupadiśantikulaputrāḥ,",
  "SA10n1014:1387": "atrāgacchatha,",
  "SA10n1014:1388": "prajñāpāramitābhāvanāyaṃ rupamanityamiti mā'nupaśyatha,",
  "SA10n1014:1389": "sarvākārajñatāparyantaṃ duḥkhatāṃ nirātmakatāmaśucitāṃ ca mā'nupapaśyatha |",
  "SA10n1014:1390": "yatho hi rupamitisvabhāvataḥ śūnyam,",
  "SA10n1014:1391": "rupasya yo'pi svabhāvaḥ,",
  "SA10n1014:1392": "sa [ sarvathā ] asan |",
  "SA10n1014:1393": "yaccāsat saiva prajñāpāramitā |",
  "SA10n1014:1394": "tasyāṃ nityamanityamiti nopalabhyate |",
  "SA10n1014:1395": "yataśca yatrarupameva nāsti tatra kuto nityamanityaṃ vāāa?",
  "SA10n1014:1396": "sarvākārajñatāparyatantamitthameva |",
  "SA10n1014:1397": "evaṃ ye hyupadiśanti te prajñāpāramitāvannopadiśanti |",
  "SA10n1014:1398": "apitvevamupadeṣṭavyam-kulaputrāḥ,",
  "SA10n1014:1399": "atrāgacchatha,",
  "SA10n1014:1400": "prajñāpāramitāṃ bhāvayatha mā ca kamapi dharmaṃ samatikramatha,",
  "SA10n1014:1401": "mā ca kasmitrapi dharme tiṣṭhatha |",
  "SA10n1014:1402": "tat kimarthamiti cet ?",
  "SA10n1014:1403": "prajñāpāramitāyāṃ nāsti ko'ma dharmaḥ,",
  "SA10n1014:1404": "yaḥ samatikramitavyaḥ,",
  "SA10n1014:1405": "yatra vā sthātavyamiti |",
  "SA10n1014:1406": "yato hi sarve dharmā svabhāvataḥ śūnyāḥ |",
  "SA10n1014:1407": "ye svabhāvataḥ śūnyatā te'santaḥ,",
  "SA10n1014:1408": "saiva prajñāpāramitā |",
  "SA10n1014:1409": "yā ca prajñāpāramitā,",
  "SA10n1014:1410": "tasyāṃ na ko'pi grāhyo heya utyādyo nirodhyaśceti |",
  "SA10n1014:1411": "yadyevamupadiśanti tadā praġyāpāramitāvadevopadiśanti |",
  "SA10n1014:1412": "ataḥ sarve vastuvādinastāvad dharmatathatāṃ viparītatayā nirdiśantyataḥ [ tannirdeśaḥ ] prajñāpāramitopadeśa iva prativarṇika eva |",
  "SA10n1014:1413": "sarvadharmaniḥsvabhāvatāvādinastvaviparītatayā nirdiśantyataḥ sopattikā eva ta iti bhagavatā suspaṣṭaṃ nirdiṣṭam |",
  "SA10n1014:1414": "ityevaṃ bhagavān tattatsūtre'nekaśo'śeṣadharman niḥsvabhāvatvenaivopadiṣṭavān |",
  "SA10n1014:1415": "vistarabhiyā [asmābhiḥ] na bahunyapitu katapayānyevātroddhṛtāni |",
  "SA10n1014:1416": "ata eva bhagavatā tāvadasandigdhaṃ samyakpravacananayamavadhāayitumaśaknuvatāṃ ' naiva tāvadāgamadvara sarve dharmā niḥsvabhāvatvena sādhayituṃ śakyāḥ ' ityabhidadhatāṃ pratividhānamanuṣṭhitam |",
  "SA10n1014:1417": "tatra yadyalpamatitayā evaṃvidhaṃ gambhīradharmatāṃ nādhimoktuṃ pārayanti tathāpi savikalpamātmano mandaprajñatvadosamavalokayadbhistatparityāgo naiva yujyate |",
  "SA10n1014:1418": "ātmānaṃ vināśya pareṣāmapi mahārthavirahaṃ kṛtvā praṇāśo naiva samīcīnaḥ |",
  "SA10n1014:1419": "evaṃ hi sati svapara-droha eva sa syāt |",
  "SA10n1014:1420": "ataḥ prajñāvantaḥ śraddhāvantaśca gambhiradharmaparityādagṛṣṭiṃ parivarjya bhagavantaṃ pramāṇīkṛtya ātmano'jñānadoṣakāraṇāt tadaparijñānaṃ sambhāvyata iti vicārya gambhīrasūtreṣu śraddhāmutpādya śravaṇa-cintā-bhāvanādiṣu yogaṃ kuryuḥ,",
  "SA10n1014:1421": "parāṃścāpi samyak tadadhigantumavatārayeyuḥ,",
  "SA10n1014:1422": "svayaṃ ca tadadhimoktuṃ praṇidadhyuriti |",
  "SA10n1014:1423": "ata eva āryaratnakūṭasūtre proktam-",
  "SA10n1014:1424": "“ ye'sya gambhīradharmasya gāmbhīrya prajñayā avaboddhumaśaknuvānāste tathāgatameva pramāṇaṃ kurvanti,",
  "SA10n1014:1425": "anantā buddhobodhiriti kṛtvā |",
  "SA10n1014:1426": "yataśca vividhādhimokṣānusāraṃ tathāgatā eva dharmopadeśe pravartante,",
  "SA10n1014:1427": "atastathāgatā eva jānanti |",
  "SA10n1014:1428": "nāsmādṛśairjñātuṃ śakyata iti vicārya tatparityāgo naiva yuktarupaḥ“ |",
  "SA10n1014:1429": "ityuvamāgamamukhena sarve dharmā niḥsvabhāvā eveti siddhā bhavanti | 48",
  "SA10n1014:1431": "[3] ye'pi tāvadutpattyādivibhāgaṃ dvayābhāsinā jñānenaiva kurvanti,",
  "SA10n1014:1432": "na tu svasaṃvittimātreṇa,",
  "SA10n1014:1433": "te dvayābhāsasya mithyātvena tadvyavasthāpitaḥ svabhāvo'pi mithaivetyabhidadhate |",
  "SA10n1014:1434": "tānadhikṛtyedānīmucyate-",
  "SA10n1014:1435": "yadi sarvadharmāṇāmutpādādidharmatā mithyājñānāvabhāsitatvena vyavasthāpyate,",
  "SA10n1014:1436": "tadā kathaṃ sā paramārthasatī bhavet ?",
  "SA10n1014:1437": "dvayābhāso'pi yadi mithyaiva tadā katajjñānarupamavaśiṣyate yat khalu paramārthasad bhavet ?",
  "SA10n1014:1438": "anyattad vijñānaṃ ġrāhakākārarahitaṃ tadarvāgdarśibhiḥ nānubhavituṃ yujyate,",
  "SA10n1014:1439": "sarveṣāṃ sarvadarśitvaprasaṅgāt |",
  "SA10n1014:1440": "nānumānenāpi niścetuṃ śakyam,",
  "SA10n1014:1441": "tathāvidhahetorevabhāvāt |",
  "SA10n1014:1442": "tatra na tāvat svabhāvahetukamanumānaṃ sambhāvyate,",
  "SA10n1014:1443": "tatsvabhāvasyaiva sādhyatvāt |",
  "SA10n1014:1444": "na ca kāryaheturapi,",
  "SA10n1014:1445": "yato hi kāmaṃ syāttadadvayaviruddhaṃ tathāpi tena kāryakāraṇabhāva eva na siddhaḥ,",
  "SA10n1014:1446": "indriyānubhavātītatatvāt |",
  "SA10n1014:1447": "na caitadvayatiriktamanyat kāryaṃ vidyate,",
  "SA10n1014:1448": "tathā sati bhavanmatenādvayameva kāryaṃ syāt,",
  "SA10n1014:1449": "kintu sādhyāvasthāpannatvānnaiva tat pramāṇaiḥ prasidhyati |",
  "SA10n1014:1450": "yo hi dvayābhāsaḥ,",
  "SA10n1014:1451": "sa tāvad śaśaśṛṅgavannaiva kāryam |",
  "SA10n1014:1452": "ataśca pratyakṣānupalambhābhyāṃ sādhyabhūtasya kāryakāraṇabhāvasya siddhaye paramārthe'dvayajñānena gṛhyamāṇaṃ kimapi nāsti |",
  "SA10n1014:1453": "anupalabdherapi pratiṣedhasādhanatvānna bhavati sā sattvasiddhisādhikā |",
  "SA10n1014:1454": "yathocyate kaiścit-yo hi yatsvabhāvaviruddhaḥ sa tatsvabhāvaviviktaḥ,",
  "SA10n1014:1455": "yathā śītasvabhāvaviruddhamuṣṇatvaṃ śītasvabhāvaviviktam,",
  "SA10n1014:1456": "tathā ca pratītiṣvabhāvo dharmī,",
  "SA10n1014:1457": "dvayasvabhāvaviruddhatvāt,",
  "SA10n1014:1458": "vyāpakaviruddhopalabdheḥ |",
  "SA10n1014:1459": "na cāpi hetorāśrayāsiddhiḥ sāamānyasukhaduḥkhākāravedakasya dharmiṇo jñānākhyapratītisvabhāvena siddhatvāt |",
  "SA10n1014:1460": "na ca svabhāvo'pyasiddhaḥ,",
  "SA10n1014:1461": "grāhyākārasya ekānekasvabhāvaviyogena asattve tadāśritaḥ parikalpito grāhakākāro'pi niḥsvabhāva eva |",
  "SA10n1014:1462": "na cāpi sarvābhāvaprasaṅgaḥ,",
  "SA10n1014:1463": "kevalena kartukarmasvabhāvena kalpitatvānmithyaiva |",
  "SA10n1014:1464": "naivātmanā ātmatvamityapi yujyate |",
  "SA10n1014:1465": "yadi sāmānyena paramārthato dvaya-viviktastvaṃ sādhayitumiṣyate tadā siddhasādhanameva,",
  "SA10n1014:1466": "yato hi vayamapi paramārthato dvayasya mithyātvād viviktatvamevābhyupagacchāmaḥ |",
  "SA10n1014:1467": "yadi hyabhāvasvabhāvaḥ khalu paramārthata ākāravirahitavijñānatvena sādhayitumiṣyate,",
  "SA10n1014:1468": "tadā'pi siddhasādhanameva,",
  "SA10n1014:1469": "yato hi vayamapi paramārthataḥ sarvadharmāṇāmanutpannatvāt sarvavijñānāni tāvat paramārthato'siddhāni dvayākārasuviyuktānītyabhyupagacchāmaḥ |",
  "SA10n1014:1470": "yadi vijñānākhyaṃ dharmiṇaṃ dvayaviyuktatvena vastusattvena ca sādhayitumiṣyate tadā dṛṣṭāntavayāsiddhatvādanaikāntikattvaṃ hetoḥ,",
  "SA10n1014:1471": "bāhyārthasvabhāvānāṃ śītoṣṇīdīnāṃ samyagasiddhatvāt |",
  "SA10n1014:1472": "ekasminneva jñāne jñānatadavabhāsayoravabhāsitatvena avirodho'pi syādataḥ sādhyavikalaṃ dṛṣṭāntamapi syāditi |",
  "SA10n1014:1473": "yadi vijñānaṃ dvayaviyuktaṃ sidhyati tadā tadbalena svabhāvasattvamapi sidhyatīti cet ?",
  "SA10n1014:1474": "durmatireṣā,",
  "SA10n1014:1475": "sambandhābhāvāt |",
  "SA10n1014:1476": "yaddhi dvayaviyuktaṃ tadavaśyaṃ samyag vastusaditi ko hyatra sambandhaḥ ?",
  "SA10n1014:1477": "yato hi yadi tannivartate tadā'narthopasaṃhitaṃ pramāṇamapi nivartate |",
  "SA10n1014:1478": "api ca, tathāvidhadṛṣṭānto'pyasiddhaḥ |",
  "SA10n1014:1479": "vandhyāputrādibhistena dvayena cāpyanaikāntikaḥ |",
  "SA10n1014:1480": "tasmin dvaye nānyad dvayamapi sambhāvyate,",
  "SA10n1014:1481": "anavasthāprasaṅgāt |",
  "SA10n1014:1482": "śītādisparśaviyuktānāmūṣmādīnāṃ svabhāvavat dvayasvabhāvātiriktaḥ tadviyuktasvabhāvatvena siddhaḥ pratītisvabhāvabhinnastatsamānasvabhāvaḥ kaścidapi dharmī nāstyeva,",
  "SA10n1014:1483": "dvayātmakasyaiva pratītisvabhāvatvāt |",
  "SA10n1014:1484": "evaṃ hi anyavyaktinirapekṣaḥ san yaśca svayamevātmanā'bhivyajyate,",
  "SA10n1014:1485": "sa pratītilakṣaṇaḥ |",
  "SA10n1014:1486": "kāya-bhūmi-parvata-nadī sāgarādayo vividhākārā ye pugato'vabhāsamānā bāhyārthāste svayamevātmanā abhivyajyamānatvāt pratītisvabhāvātikrāntā eva pravartante |",
  "SA10n1014:1487": "evamapi ye mithyatmanā kuleṣu gṛheṣu ca pravṛttimācaranti,",
  "SA10n1014:1488": "teṣāṃ svakāyopagūḍhadayitayā pratītisvabhāvāliṅganamiva ācaraṇād asaddvayasamāyogo'yaṃ dūṣitatvānna viśvāsayogyaḥ |",
  "SA10n1014:1489": "tathā ca dvayasvabhāvātmakāt priyatamād viyoge sati kimiva nānyena saha samāyogaḥ syādataḥ kevalamasyaiva dharmitvāvasthā naivopapadyate |",
  "SA10n1014:1490": "falataśca āśrayāsiddha evāyaṃ hetuḥ |",
  "SA10n1014:1491": "sautrāntikādayo'pi jñānaṃ paramārthato dvayasvabhāvaṃ nāṅgikurvanti,",
  "SA10n1014:1492": "aṃśābhāvena virodhāt |",
  "SA10n1014:1493": "atastasyādvayasvabhāvasiddhyā kasya siddhiḥ,",
  "SA10n1014:1494": "bāhyārthānāmapi tadaviruddhatvāt |",
  "SA10n1014:1495": "ye'nyaiḥ pramāṇairbāhyārthā nirākriyanta iti bruvate,",
  "SA10n1014:1496": "teṣāṃ jñānamapi kinna tathā |",
  "SA10n1014:1497": "ye tāvat kartṛkarmabhāvāpekṣayā prajñaptatvānmithyaiveti kathayanti,",
  "SA10n1014:1498": "tadapyanubhāvaviparītamiti |",
  "SA10n1014:1499": "bhavanto'pi vijñānaṃ paramārthato'dvayākāramevābhyupagacchanti |",
  "SA10n1014:1500": "tathā sati ye nīlādivividhacittākārā bāhyārthatvena vijñāne'vabhāsante te karma-kartṛ-vyavahārānabhijñaiḥ kalpanādoṣavinirmukte citte spaṣṭato'nubhūtā bhaviṣyantīti |",
  "SA10n1014:1501": "vividhavastuviśeṣāpekṣayā ta upalakṣyanta iti cet ?",
  "SA10n1014:1502": "tasya tāvad viśeṣasya bālaparyantaṃ nāsti suspaṣṭāvabodhaḥ |",
  "SA10n1014:1503": "yadi niyatadeśakālāvasthitasya tasyākārarāśeḥ tathāvidhaspaṣṭāvabhāsato bhinnānubhavo mithyaiveti bhavantaḥ svīrkunti tadā vimiktikāṃkṣiṇo bhavantaḥ tirobhūtadvayasvabhāvarahitātmakaṃ pratītisvabhāvaṃ viviktasvabhāvatvenābhiniviśya āsaktā eveti kimanyat |",
  "SA10n1014:1504": "tadetadalpīyasaśchidrānnirgate'pi vipulakāye hastini tatpucchāvarodhavaccirakālaṃ viduṣāmāścaryādbhutameveti |",
  "SA10n1014:1505": "ataśca svatīkṣṇaprajñākhaḍgena tāmāsaktiṃ chittvā kaścana tādātmyalakṣaṇo vā tadutpattikṣaṇo vā sammbandhaḥ satyāsatyayoranyoparihārasthitalakṣaṇatvāt tādārmyavirodhaḥ asato'pi na kutaścidapyutpattibhyupeyate |",
  "SA10n1014:1506": "utpattau satyāmapi na yugapattādātmyenāvabhāso yujyate,",
  "SA10n1014:1507": "kāryakāraṇayoḥ kālasvabhāvābhyāṃ bhinnatvāt |",
  "SA10n1014:1508": "asambaddho niyatāvabhāso'pi na yujyate,",
  "SA10n1014:1509": "atiprasaṅgāt |",
  "SA10n1014:1510": "ityevamavaśyaṃ kalpanā'bhinnasya asatsvabhāvākārāvabhāsasya svīkāraṇāt tallakṣaṇānvita evābhyupagantavyaḥ |",
  "SA10n1014:1511": "ata ubhāvapi mithyaiva bhavataḥ |",
  "SA10n1014:1512": "yadyevaṃ na syāt kathaṃ nāma mithyākārakalpanāsvabhāvoyostādātmyenānubhavo jāyeta |",
  "SA10n1014:1513": "ataśca satyābhiveśapāśamutkhātamulaṃ kuruta |",
  "SA10n1014:1514": "bhagavatā'pi tāvaduktam-“ yo hi dharmastathāgatenābhisambuddhaḥ,",
  "SA10n1014:1515": "sa na satyaṃ nāpi mṛṣā “ iti |",
  "SA10n1014:1516": "[4] tadapi yuktibhirapi [ sādhayitu ] naiva śakyate |",
  "SA10n1014:1517": "evaṃ katipayaiḥ pratyakṣaiḥ ' sarve dharmā viviktā ' iti jñātumaśakyatvat |",
  "SA10n1014:1518": "vastveva teṣāṃ viṣaya ityabhidadhānāstāvat praṣṭavyā kiṃ sarvesāṃ puruṣāṇāṃ yāni pratyakṣāṇi tāni sarvadharmanairātmyaṃ nāvaboddhauṃ samarthāni utāho ghanājñanatimiropahatamatiyanānāṃ bhavadṛśānāṃ pratyakṣāṇi nāvaboddhumiti |",
  "SA10n1014:1519": "tatra prathamastāvat pakṣo naiva yujyate,",
  "SA10n1014:1520": "pramāṇābhāvāt |",
  "SA10n1014:1521": "sarveṣāṃ puruṣāṇāṃ pratyakṣāṇi na pravartanta iti niścāyakasya pramāṇasyābhāvāt |",
  "SA10n1014:1522": "svālambananivṛttimātraṃ tāvad bhrāntameva |",
  "SA10n1014:1523": "yadi tadupalabdhilakṣaṇaprāptasyānupalabdhirevāsattvena sādhyate |",
  "SA10n1014:1524": "tadā yato hi kāraṇāt svenānupalambhaḥ,",
  "SA10n1014:1525": "tasmin apravṛttijñānāṃ sarveṣāṃ strīpurusāṇāṃ cittasantatau pravartamānā yā cittapravṛtiḥ sā tāvānnaiva arvāgdarśināmupalabdhilakṣaṇaprāptāḥ,",
  "SA10n1014:1526": "apareṣāṃ hi nivṛttyupalabdhirapyaniyatā |",
  "SA10n1014:1527": "ataḥ prekṣāvatāṃ pratyakṣeṇa tajjñānaṃ naiva bhavatīti yaduktaṃ tanna yuktamiti |",
  "SA10n1014:1528": "atha dvitīyaḥ pakṣastadā siddhasādhanameva |",
  "SA10n1014:1529": "vayamapi hi arvāgdarśibhistathāvidhasya tāvad gambhīradharmatattvasya pratyakṣato darśanaṃ naiva manyāmahe |",
  "SA10n1014:1530": "yadyapi bhavādṛśāḥ khalu tathāvidhatatvāvabodhe'samarthāstathāpi paramayoginaḥ,",
  "SA10n1014:1531": "ye kalpairanekairaprameyapuṇyagjñānasambhārārjanaṃ kṛtvā anurupakṛtsnopāyasamanvitāḥ bhūtārthabhāvanāprakarṣaparyantajamyajñānaprabhābhirnirastasamastāvaraṇāndhakārāsteṣaṃ pratyakṣeṇa tāvat sarvadharmanairātmyabodho bhavatyeveti kasmātra sambhavati |",
  "SA10n1014:1532": "[ viṣayam ] amumadhikṛtya paścād yuktirapi pradarśayiṣyate |",
  "SA10n1014:1533": "vastuviṣayakāṇi pratyakṣāṇīti yaducyate naiva sidhyati |",
  "SA10n1014:1534": "evamarvāgdarśināṃ yāni pratyakṣāṇi tāni timiropahatapratyakṣavad rupādimithyāviṣayakatvād vastusvabhāvaviṣayatvena samyagviṣayatvena vā tāvannaiva yujyante,",
  "SA10n1014:1535": "anyathā sarveṣāṃ khalu tattvadarśitvaprasaṅgaḥ |",
  "SA10n1014:1536": "buddhānāṃ bodhisattvānāṃ mahāyogināṃ cāpi jñānāni naiva tāvad vastuviṣayakatvena prasidhyanti,",
  "SA10n1014:1537": "yasmānna taiḥ kaścanāpi aviparīto vastusvabhāvaḥ paridṛṣṭaḥ |",
  "SA10n1014:1538": "ārya-bodhisattvasūtrapiṭake'uyuktam-",
  "SA10n1014:1539": "yaduta sarve tairdharmā nisvabhāvāḥ aniruddhāḥ prakṛtyopaśāntāḥ atyantamajātāḥ atyantamabhūtāḥ atyantaparinirvṛtā eva dṛṣṭāḥ |",
  "SA10n1014:1540": "taistāvad yena dṛṣṭaṃ tadapyanidarśanamavidarśanaṃ ca,",
  "SA10n1014:1541": "yato hi tat samyagdarśanaṃ yathāvad yena dṛṣṭaṃ tadapyanirdarśanamavidarśanaṃ ca,",
  "SA10n1014:1542": "yato hi tat samyagdarśanaṃ yathāvad darśanaṃ ceti |",
  "SA10n1014:1543": "kiṃ punaḥ sarvadharmāṇāṃ yathāvad darśanamiti cet ?",
  "SA10n1014:1544": "tadeva yadanidarśanamiti |",
  "SA10n1014:1545": "āryadharmasaṅgītau nāma sūtre'pyuktam-",
  "SA10n1014:1546": "“ sarvadharmāṇādarśanameva paramam darśanam “ |",
  "SA10n1014:1547": "iti | ataḥ pratyakṣaviṣayāṇāṃ samyagvastutvaṃ na sidhyati |",
  "SA10n1014:1548": "yaddhi asad bhavati vastu,",
  "SA10n1014:1549": "tanna kathamapi vijñānamutpādayituṃ kṣamamiti yaducyate,",
  "SA10n1014:1550": "tadapi naiva yujyate |",
  "SA10n1014:1551": "asmābhirapi tāvad śaśaśṛṅgasamebhyo'vastubhyaḥ pratyakṣajñānotpādo naivābhyupagabhyate |",
  "SA10n1014:1552": "tathāpi mahāyoginaḥ,",
  "SA10n1014:1553": "ye marīcipratiśabdanibhān sarvadharmān yathāvad bhāvayanti,",
  "SA10n1014:1554": "teṣu samyagarthabhāvanābalena prāntakoṭikadhyānāvāptito'nuttarācintyaprabhāvasampannatayā tatpratyakṣeṣu sarvadharmanairātmyajñānaṃ bhavatyeva,",
  "SA10n1014:1555": "aśeṣadharmanairātmsākṣātkāri suspaṣṭaṃ tāvajjñānamudetyeva |",
  "SA10n1014:1556": "ata eva tat tattvādarśanamityabhidhīyate,",
  "SA10n1014:1557": "na tu niṣedhyasvabhāvasyāsattvamiti |",
  "SA10n1014:1558": "atha yattāvat pratyakṣaṃ tat sasvabhāvamiti yaduktaṃ tat sarveṣāṃ dharmāṇāmanutpādaikarasatvat pratyakṣamapi paramārthato niḥsvabhāvameva,",
  "SA10n1014:1559": "tathāpi yā saṃvṛtisatyāśritā pratyakṣavyavasthā sā sarvā tāvadavyāhayaiva |",
  "SA10n1014:1560": "sarveṣāṃ dharmāṇāṃ paramārthato niḥsvabhāvatve'pi mādhyakāḥ sarvavyavahārāṇāṃ vyāvahārikāṇāṃ yogijñānānāmapareṣāṃ pṛthagjanajñānānām āryapudgalādīnāṃ ye hetavastātānnaiva nābhyupagacchanti,",
  "SA10n1014:1561": "kintuṃ ye tāvat saṃvṛtito'pyahetukāste khalu vyavahārato'pyanutpannā eva,",
  "SA10n1014:1562": "śaśaśṛṅgavat |",
  "SA10n1014:1563": "yat sat tat paramārthato niḥsvabhāvamapi tāvadutpadyate,",
  "SA10n1014:1564": "māyāpratibinbādivat |",
  "SA10n1014:1565": "māyādīnāṃ sarveṣāṃ pratītyasamutpannatve'pi nāsti vastutāprasaṅgaḥ,",
  "SA10n1014:1566": "sādhakabādhakapramāṇabādhitatvāt |",
  "SA10n1014:1567": "tathaiva pratītyasamutpannatve'pi sarvadharmāṇāṃ nāsti vastutāprasaṅgaḥ pramāṇabādhitatvāta |",
  "SA10n1014:1568": "yathaiva hi mantroṣadhādiprabhāveṇa gajādivividhamāyāprādurbhāvastathaiva karmakleśādiprabhāveṇ sattvānāmutpādādayaḥ prādurbhavanti |",
  "SA10n1014:1569": "yagināṃ tāvat svakīyapuṇyajñānasambhārasañcayavaśena yogijñānādimāyā-prādurbhāvaḥ,",
  "SA10n1014:1570": "yato hi vividhairhi pratyayaiḥ sā māyā'pi vividhaivāvabhāsate |",
  "SA10n1014:1571": "āryaprajñāpāramitāsūtre'uyuktamḥ",
  "SA10n1014:1572": "“ kaścichrāvakanirmitaḥ [ kaścit pratyekabuddhanirmitaḥ ] kaścid bodhisattvanirmitaḥ kaścit tathāganitmitaḥ kaścit karmanirmitaḥ |",
  "SA10n1014:1573": "anena subhūte,",
  "SA10n1014:1574": "paryāyeṇa sarvadharmā nirmitotpannā iti “ |",
  "SA10n1014:1575": "bāla-pṛthagjanebhyastāvad yogināmetadeva vaiśiṣṭayaṃ yatte māyākāra iva yathāvanmāyāṃ parijānanti,",
  "SA10n1014:1576": "na ca tathaiva tasyāmabhiniviśante |",
  "SA10n1014:1577": "āryadharmasaṅgītāvapyuktamḥ",
  "SA10n1014:1578": "māyākāro yathā kaścinirmito mokṣamudyataḥ |",
  "SA10n1014:1579": "na cāsya nirmite saṅgo jñātapūrvo yato'sya saḥ ||",
  "SA10n1014:1580": "tribhavaṃ nimitaprakhyaṃ jñātvā sambodhipāragaḥ |",
  "SA10n1014:1581": "saṃnahyate jagaddhetorjñātapurvaṃ jagat tathā ||",
  "SA10n1014:1582": "yathā bālapṛthagjanajātīyadarśakeṣu utpattyādimāyabhāso bhavati,",
  "SA10n1014:1583": "tathaiva ye tasmin satyato'bhiniviśante,",
  "SA10n1014:1584": "te viparītābhiniveśavaśād “ bālāḥ “ ityabhidhīyante |",
  "SA10n1014:1585": "ataḥ saṃvṛtiyogahini yogipratyakṣe tathā sthitatvātteṣāṃ śaśaśṛṅga ivātyantābhāvo naiva bhavati |",
  "SA10n1014:1586": "ata eva pratyakṣato'śeṣadharmanairātmajñānaṃ tāvat sadeva |",
  "SA10n1014:1587": "avirodho'pi tata eveti |",
  "SA10n1014:1588": "paramārthato niḥsvabhāvatve'pi yoginaḥ pṛthagjana iva vyavahāratayā vyavasthāpayanti |",
  "SA10n1014:1589": "āryaparamārthasaṃvṛtisatyanirdeśasūtre tāvaduktamḥ",
  "SA10n1014:1590": "“ paramārthato'tyantābhāvaśca saṃvṛtyā ca mārgaṃ bhāvayatīti kathanavat “",
  "SA10n1014:1591": "' yadarthāntaraviviktapākṣikena pratyakṣeṇa parigṛhya taditaraśūnyapratyakṣeṇa tāvadavabudhyate ' - ityādikaṃ yaduktaṃ tadapi naiva yujyate,",
  "SA10n1014:1592": "itaretaraśūnyatvādasya nayasya,",
  "SA10n1014:1593": "na tu lakṣaṇaśūnyatvāditi |",
  "SA10n1014:1594": "lakṣanaśūnyatve u sarve dharmāstāvat paramārthato niḥsvabhāvatvenaivābhyupagamyante,",
  "SA10n1014:1595": "yatasteṣāṃ svasāmānyalakṣaṇāni paramārthato yathā vyavasthitāni,",
  "SA10n1014:1596": "tebhyastacchūnyatvāt |",
  "SA10n1014:1597": "yā hi vastūnāmitaretaraśūnyatā sā naiva paramārthaḥ,",
  "SA10n1014:1598": "vyavahārasatyamāśritā khalu sā |",
  "SA10n1014:1599": "ityevamanutpādarasaikatve'pi sarvadharmāṇāṃ naiva bhedābhāvaḥ,",
  "SA10n1014:1600": "tathāpi svapnādyavasthādivad bāleṣu parasparabhinnānyavabhāsante |",
  "SA10n1014:1601": "ata evātra yathāprasiddhimarthāntaraviviktagrahaṇamukhena tāvaditaretaraśūnyatā vyavasthāpyate,",
  "SA10n1014:1602": "na tu paramārthatayā |",
  "SA10n1014:1603": "yato hi svapnamāyādisadṛśavastūnāṃ svabhāvaḥ paramārthataḥ parasparamabhinnaḥ |",
  "SA10n1014:1604": "ata eva bhagavatā'bhihitam-",
  "SA10n1014:1605": "paramārthamanāśritatveneyaṃ sarvataḥ pratikruṣṭeti parivarjanīyaiva |",
  "SA10n1014:1606": "āryalaṅkāvatārasūtre tāvaduktam ḥ",
  "SA10n1014:1607": "“ evaṃ mahāmate,",
  "SA10n1014:1608": "itaretaraśūnyatā sarvajaghanyā,",
  "SA10n1014:1609": "sā ca tvayā parivarjayitavyā “ |",
  "SA10n1014:1610": "yā khalu sarvadharmalakṣaṇaśūnyatā,",
  "SA10n1014:1611": "yā ca tasyāḥ svasāmānyakakṣaṇavyavasthā,",
  "SA10n1014:1612": "sā upalabdhilakṣaṇaprāptā'pi satī yogibhiḥ paramārthatayā anupalabdhākāraiva |",
  "SA10n1014:1613": "ataḥ sarve dharmā nirābhāsajñānotpattyā jñātā bhavantīti vyavasthāpyate |",
  "SA10n1014:1614": "ata eva ca itaretaraśūnyatā bālapṛthagjanānāṃ parikalpanāmaśrityaivābhihitā,",
  "SA10n1014:1615": "asambadhaiva caiṣā |",
  "SA10n1014:1616": "[5] sā ca ' yogipratyakṣeṇa samyagavagamye ' ti kathanaṃ naiva viduṣāṃ rucikaram |",
  "SA10n1014:1617": "yuktyabhāvastatreti yat kathanaṃ tadapi nāsti yuktisaṅgatam,",
  "SA10n1014:1618": "yuktīnāṃ tāvad saṃvidyamānatvāt |",
  "SA10n1014:1619": "vidvāṃsaḥ kalpanāpoḍhamabhrāntamiti pratyakṣalakṣaṇaṃ samudīrayanti |",
  "SA10n1014:1620": "arthābhāve'pi bhāvanābalena arthavabhāsi suspaṣṭaṃ jñānamutpadyāte |",
  "SA10n1014:1621": "tathāhi - yathā kāmaśokabhayonmādādyupahateṣu asakṛdabhāsabalena pramadādyavabhāsi spaṣṭaṃ jñānamupajāyate yena te tān puraḥsthitaniva dṛṣṭvā sahasā vividhaśarīrakampādibhiśceṣṭamānā dṛśyante |",
  "SA10n1014:1622": "ataśca yathoktatatvaṃ bhāvayatsu tajjñanamutpatsyata eveti sambhāvyate |",
  "SA10n1014:1623": "yacca spaṣṭāvabhāsi jñānaṃ tannunaṃ nirvikalpakameva,",
  "SA10n1014:1624": "kalpanāvāyuprakampitakāyākārasya suapaṣṭamanupapannatvāt,",
  "SA10n1014:1625": "pradīpavat |",
  "SA10n1014:1626": "prayogaḥ-ye tāvat kecinnirantaraṃ sādaraṃ bhāvanāmanutiṣṭhanti,",
  "SA10n1014:1627": "te bhāvanāfalaṃ prakarṣaparyantajaṃ sfuṭāvabodhamanubhavantyeva,",
  "SA10n1014:1628": "rāgādyupahataiḥ pramadādibhāvanāvat |",
  "SA10n1014:1629": "yatra cirakālaṃ nirantaraṃ sādaraṃ sarvadharmanairātmyabhāvanaṃ svabhāvahetuḥ,",
  "SA10n1014:1630": "tatra pramāṇopapannārthavisayakamavisaṃvādakaṃ [ jñānaṃ ] bhavatyeva,",
  "SA10n1014:1631": "vyavahāreṇa dhūmādiliṅgajanitaniścayenotpannāgnyādijñānavat |",
  "SA10n1014:1632": "yogināṃ khalu tannairātmajñānamapi pramāṇopapannārthaviṣayakamiti svabhāvahetuḥ |",
  "SA10n1014:1633": "asya pramāṇopapannatvaṃ paścāt prakāśayiṣyate |",
  "SA10n1014:1634": "spaṣṭāvabhāsamānaṃ sad yajjñānamavisaṃvādaṇaṃ janayati tat pratyakṣaṃ pramāṇam,",
  "SA10n1014:1635": "rupādivyavahārārthamanupahatacakṣuṣāṃ cakṣuvirjānādivat,",
  "SA10n1014:1636": "sarvadharmanairātmyaviṣayakaṃ yogināṃ jñānamapi spaṣṭāvabhāsamānaṃ sad avisaṃvādakamiti svabhāvahetuḥ |",
  "SA10n1014:1637": "yadyevaṃ sarvadharmanairātmyajñānaṃ yuktibhiḥ susādhyaṃ tadā kathamiva vidvāṃsastatra na pritāḥ?",
  "SA10n1014:1638": "yadapi yogijñānaṃ tadasaditi yaducyate,",
  "SA10n1014:1639": "tatpūrvamasmābhiḥ samyaguttaritam,",
  "SA10n1014:1640": "sarvadharmāṇāṃ śaśaśṛṅgavadatyantābhāvasyābhāvāt |",
  "SA10n1014:1641": "tathāpi paramārthatasteṣāmabhāva eva māyāvat |",
  "SA10n1014:1642": "ato naivāsmābhiḥ sarve vyavahārāstāvanniṣidhyante,",
  "SA10n1014:1643": "na ca te'smābhirnābhyupeyanta iti yaduktaṃ tattathā |",
  "SA10n1014:1644": "[6] yaistāvat “ anumānenāpi sarvavastuni niḥsvabhāvatvena sādhayitumaśakyāni,",
  "SA10n1014:1645": "kasyāpi dharmino viṣayasyāsiddhatvāt,",
  "SA10n1014:1646": "dṛṣṭāntādīnāṃ cānutpannatāvat,",
  "SA10n1014:1647": "sarvasāṃ yuktīnāṃ viṣayasya svabhāvasya cāsiddhatvāt“ ietyavamuktam,",
  "SA10n1014:1648": "tadapyasambaddhameva |",
  "SA10n1014:1649": "itthamasmābhirniḥsvabhāvatvenābhyupete sati yadā bhavantaḥ prasaṅgamāpādayanti tadā sa prasaṅga eva nāsti |",
  "SA10n1014:1650": "yaiḥ khalu hetubhirasmābhirvastūnāṃ niḥsvabhāvatā'bhyupeyate,",
  "SA10n1014:1651": "tatra paramārthato hetudṛṣṭāntadharmiṇāmasattvād yadyanumānānumeyādisarvavyavahārābhāvaprasaṅgo'smāsvāpādyate,",
  "SA10n1014:1652": "tadā sa prasaṅga eva na bhavati,",
  "SA10n1014:1653": "iṣṭāpatteḥ |",
  "SA10n1014:1654": "yato vayamapi anumānānumeyādisarvavyavahārādīnāṃ paramārthato'pravṛtibhyupagacchāmaḥ |",
  "SA10n1014:1655": "falataḥ kathamiva tāvattadabhāvaprasaṅga āpatediti |",
  "SA10n1014:1656": "asvīkaraṇaṃ hi nāma prāṅgalakṣaṇam |",
  "SA10n1014:1657": "vayaṃ tāvad bhavadbhiḥ prayuktaṃ dūṣṇamapi paramārthato'nutpannamevābhyupagacchāmaḥ |",
  "SA10n1014:1658": "ato nāsti ko'pi doṣāvasaraleśaḥ |",
  "SA10n1014:1659": "ata evācāryapādaiḥ-",
  "SA10n1014:1660": "yadi kiṃcidupalabheyaṃ pravartayeyaṃ nirvartayeyaṃ vā |",
  "SA10n1014:1661": "pratyakṣādibhirarthaistadabhāvānme'nupālambhaḥ ||",
  "SA10n1014:1662": "ityaktam | yat paramārthato'sat tad vyavahāre'pi pravartituṃ na śakyata ityevaṃ yo hi prasaṅgaḥ,",
  "SA10n1014:1663": "sa prasaṅga eva na bhavati,",
  "SA10n1014:1664": "vyāptyasiddheḥ |",
  "SA10n1014:1665": "yato hi yena kāraṇena yasyātmanivartanaṃ tena tasya vyavahāranivartanaṃ tu nāsti paramārthasvabhāvavyāptam,",
  "SA10n1014:1666": "api tu tadviparyayavyāptamiti |",
  "SA10n1014:1667": "vyavahārastu paramārthato'bhāvasvabhāva eva |",
  "SA10n1014:1668": "paramārthasvabhāvavirāhitā api svapnādayo vividhavyavahāreṣu pravartamānā dṛśyante |",
  "SA10n1014:1669": "ataḥ sarve'pi tāvad vyavahārā nirmāṇasvapnādivadaviruddhā eva |",
  "SA10n1014:1670": "nirmitako nirmitakaṃ māyāpuruṣa svamāyayā sṛṣṭam |",
  "SA10n1014:1671": "pratiṣedhayase yadvat pratiṣedho'yaṃ tathaiva syāt ||",
  "SA10n1014:1672": "sarvatra sādhyadharmyādīnāṃ paramārthabhūtatvādeva anumānādivyavahārāḥ pravartanta iti hetoḥ paramārthato niḥsvabhāvatve sati nānumānādivyavahārāḥ pravartsyanta iti yo hi doṣa āropyate,",
  "SA10n1014:1673": "so'pi tāvad doṣābhāva eva |",
  "SA10n1014:1674": "nirvivādarupatayā saprasaṅgatvāt paramārtadharmyādibhiḥ anumānādivyavahārāḥ kutrāpi naiva siddhāḥ,",
  "SA10n1014:1675": "tathāpi loke yathāprasiddha eva dharmiṇi vyavahārā bhavanti |",
  "SA10n1014:1676": "yato hi pravādino hi tattvānirṇayārthameva anumānādivyavahārān prayuñjanti | yathoktam-",
  "SA10n1014:1677": "dharmadharmivyavasthānaṃ bhedo'bhedośca yādṛśaḥ |",
  "SA10n1014:1678": "asamīkṣitatattvārtho yathā loke pratīyate ||",
  "SA10n1014:1679": "taṃ tathaiva samāśritya sādhyasādhanasaṃsthitiḥ |",
  "SA10n1014:1680": "paramārthāvatārāya vidvadbhiravakalpyate ||",
  "SA10n1014:1681": "punaśca,",
  "SA10n1014:1682": "yathānudarśanaṃ ceyaṃ meyamānafalasthitiḥ |",
  "SA10n1014:1683": "kriyate vidyamānā'pi grāhya-grāhakasaṃvidām ||",
  "SA10n1014:1684": "anyathaikasya bhāvasya nānārupāvabhāsinaḥ |",
  "SA10n1014:1685": "satyaṃ kathaṃ syurākārāstadekatvasya hānitaḥ ||",
  "SA10n1014:1686": "idaṃ tāvad vyavahārikapramāṇalakṣaṇamityapi kathyate |",
  "SA10n1014:1687": "pramāṇasya tāvat sarvāṇi lakṣaṇāni tattvapravṛtyarthameva bhavanti,",
  "SA10n1014:1688": "anyathā vyarthānyeva tāni syuriti |",
  "SA10n1014:1689": "pramāṇalakṣaṇaśāstrāṇyanadhīyānāsu gopālakāṅganāsu evamupadeśābhāve'pi dhūmādiliṅgadarśanato'gnyādīnāṃ jñānamutpadyata eva |",
  "SA10n1014:1690": "ata eva vayamapi tattvapraveśāya tathatāvyavahārābhyāmanumānādipravartanād doṣarahitā eva |",
  "SA10n1014:1691": "api ca, ye vyavahāreṇānumānādipravṛttau yatrānityādi vastudharmaṃ satsvabhāvaṃ sādhayanti,",
  "SA10n1014:1692": "teṣāṃ niḥsaṃśayaṃ tatra vyavahāreṇa vastubhūtadharmādayaḥ syureva,",
  "SA10n1014:1693": "yato hi tatra tathāvidhā āśrayahīnā sādhyadisthitirnaiva siddhā |",
  "SA10n1014:1694": "yadi tatra tathāvidha āśrayo nāsti tadā sādhyaniṣedhanād āśrayā siddhyākhyo doṣo dīyate |",
  "SA10n1014:1695": "so'pi yadi yathābhūtadharmiṇo nivṛttiścettadā niḥsaṃśayaṃ sādhyādidharmiṇo'vinābhāvasya niṣedhaṃ karoti,",
  "SA10n1014:1696": "yato hi asiddhe sati hetvasiddhayādidoṣā dīyante |",
  "SA10n1014:1697": "svayamupakalpitānāṃ katipayadharmiṇāṃ nivṛttāvapi sādhayādeḥ kasyāpi niṣedhasyābhāvād asiddhayādidoṣā naiva yujyante,",
  "SA10n1014:1698": "tadabhilaṣitārthasiddhau bādhā'bhāvāt |",
  "SA10n1014:1699": "ye vastudharmaṃ sattsvabhāvaṃ sādhayituṃ nābhilaṣante,",
  "SA10n1014:1700": "api tu tadāropitadharmāṇāṃ vyavacchesiddhimātraṃ vivakṣante,",
  "SA10n1014:1701": "tebhyo'siddhayādidoṣānāpādayituṃ vyavahāre'pi vastubhūtadharmī naivāvaśyakaḥ,",
  "SA10n1014:1702": "tasya taddharmābhāvāt |",
  "SA10n1014:1703": "tadapekṣayā'pi taddharmitā nopapadyate |",
  "SA10n1014:1704": "tadasiddhāvapi sādhyāvinābhāvī heturabhiṣṭārthasādhakaḥ,",
  "SA10n1014:1705": "bādhakābhāvāt |",
  "SA10n1014:1706": "vādino'bhīṣṭārthasiddhau prativādina upaghātakāmanayā dharmiṇaḥ sadasattvamanveṣayanti,",
  "SA10n1014:1707": "na tu kāmacārataḥ |",
  "SA10n1014:1708": "dharmiṇo'sattvādicarcayā'pi kim ?",
  "SA10n1014:1709": "yadi vādino'bhiṣṭārthahānirna syāt |",
  "SA10n1014:1710": "' codako doṣahīnaḥ ' ityapi kathanaṃ viparyayadoṣāṇuparipūrite paridhāvanamātrameva,",
  "SA10n1014:1711": "anyatrābhāvāt |",
  "SA10n1014:1712": "ata eva sādhyadharmaṃ tadanukūladharmiṇaṃ cāvagantuṃ pakṣalakṣaṇavelāyāmeva yuktividbhirviśeṣeṇa ' svadharma ' ityabhidhīyate |",
  "SA10n1014:1713": "evaṃ yastāvat svakāryāṇi yugapanna sādhayati,",
  "SA10n1014:1714": "sa na bhavatyapratihatanityaikasvabhāvaḥ,",
  "SA10n1014:1715": "vandhyāputravat |",
  "SA10n1014:1716": "parairiṣṭamākāśādikamapi śabdādikāryaṃ na sādhyatīti vyāpakānupalabdhi,",
  "SA10n1014:1717": "ityabhihite'yaṃ tāvanna viruddhaheturapītī kecit |",
  "SA10n1014:1718": "sādhyasādhanayoriva ākāśādirnaiva vastubhūtaḥ svabhāvadharmīti sādhanabhūto'yaṃ heturāśrayāsiddha ityapare |",
  "SA10n1014:1719": "tatrāpi ākāśadidharmiṇāṃ vastutāyāḥ kṛte'pyatra nirākaraṇe sādhyābhāvamātramabhyupagacchatāṃ nāsti ko'pi doṣaḥ,",
  "SA10n1014:1720": "hetvabhāvamātreṇa ca nasti svabhāvo'pyasiddhaḥ,",
  "SA10n1014:1721": "vastutāyā abhāve'pi dharmiṇāṃ siddheḥ |",
  "SA10n1014:1722": "ato vipratipattinirākaraṇāya svābhimatadharmyeva yadi bādhyate cettadā sādhya eva tāvanniṣedhyo bhavati,",
  "SA10n1014:1723": "na tu dharmāntarayukto dharmītyevaṃ nirdeśakāle sveṣṭapratyakṣānumānāptaprasiddhidvārā niṣedhamavidhāya svabhāvasyaiva tāvanniṣedhaḥ svadharmī bhavatītyatra pakṣadharmatāvasthāyāmācāryeṇa svadharmī kathita iti vārtikakāraḥ | tathāhiḥ",
  "SA10n1014:1724": "sarvatra vādino dharmo yaḥ svasādhyatayepsitaḥ |",
  "SA10n1014:1725": "taddharmavati bādhā syannānyadharmeṇa dharmiṇi ||",
  "SA10n1014:1726": "anyathāsyoparodhaḥ ko bādhite'nyatra dharmiṇi |",
  "SA10n1014:1727": "iti vastaraḥ |",
  "SA10n1014:1728": "vipratipattinirākaraṇārthaṃ coktamḥ",
  "SA10n1014:1729": "yathā parairanutpādyāpūrvarupaṃ na khādikam |",
  "SA10n1014:1730": "sakṛcchabdādyahetutvādityukte,",
  "SA10n1014:1731": "prāha dūṣakaḥ ||",
  "SA10n1014:1732": "tadvad vastusvabhāvo'san dharmī vyomādirityapi |",
  "SA10n1014:1733": "naivamiṣṭasya sādhayasya bādhā kācana vidyate ||",
  "SA10n1014:1734": "dvayasyāpi hi sādhyatve sādhyadharmoparodhi yat |",
  "SA10n1014:1735": "bādhanaṃ dharmiṇastatra bādhetyetena varṇitam ||",
  "SA10n1014:1736": "avaśyaṃ caitadavagantavyam |",
  "SA10n1014:1737": "anyathā kramayaugapadyābhyāmabhivyaktena arthakriyāsāmarthyaviyogena paraparikalpitaḥ padārthāḥ kathamiva niṣeddhuṃ śakṣyante |",
  "SA10n1014:1738": "sadvastunastānnaiva kathamapi niṣedhaḥ kartuṃ pāryate |",
  "SA10n1014:1739": "āśrayāsiddhadoṣeṇa yadi asato'pi naiva kartuṃ pāryate tadā niṣedha eva kasyāpi kathamapi kartuṃ naiva śakyate |",
  "SA10n1014:1740": "ata eva yogācāraistāvaduktam -",
  "SA10n1014:1741": "viṣayatvaṃ na caikasminnanekamapi nāstyaṇau |",
  "SA10n1014:1742": "nāsti tat kṣaṇikaṃ vā'pi saccāpi na hi vidyate |",
  "SA10n1014:1743": "krameṇa yugapaccāpi sa viruddho bhavediti ||",
  "SA10n1014:1744": "ityādibhirbāhyādiniṣedhaḥ kathamiva karttuṃ śakyaḥ syāt |",
  "SA10n1014:1745": "tairthikaiḥparikalpiteṣu dravya-guṇakarmasāmānyādiṣu niṣeddhumiṣyamāṇeṣvapi kathaṃ tatra āśrayāsiddhādayo doṣā naiva pravartsyante ?",
  "SA10n1014:1746": "yadi prasaṅgasādhanamātreṇaiva niṣedhanātra pravartsyanta ityevaṃ brūyāttadā apramāṇaṃ hi tatra prasaṅgasādhanam |",
  "SA10n1014:1747": "falata ekāntenaiṣāmabhāvo vyavahāre kathaṃ siddhaḥ syāt,",
  "SA10n1014:1748": "pramāṇāpekṣitātvāttasya |",
  "SA10n1014:1749": "atha pramāṇameva prasaṅgasādhanamiti cettadā kimiva tatra āśrayāsiddhādayo doṣā na pravartante ?",
  "SA10n1014:1750": "yukttibalena āgantuśīleṣu doṣeṣu prekṣāvadbhiḥ svataḥ [ svapakṣataḥ] siddhirnaiva yuktimatī atha bāhyārthādīn niṣeddhukāmānāṃ vidyata eva vastubhūto buddhilakṣaṇo dharmī,",
  "SA10n1014:1751": "yatastenaiva bāhyārtheṣu pradhānādiṣu cotpattiniṣedhaḥ sādhayate,",
  "SA10n1014:1752": "ataḥ āśrayāsiddhādayo doṣāstatra na pravartanta iti cettadā ekānekasvabhāvaviyuktatvakramayaupadyavyāptārthakriyāsāmarthyavirahitatvādo hetavastadā aprasiddhataddharmatvadharmiṇi abhīṣṭasādhyadharmaṃ sādhayiṣyantyeva |",
  "SA10n1014:1753": "apakṣadharmatve'pi sādhyāvinābhāvamātrahetuḥ sādhyasādhane'samarthaḥ |",
  "SA10n1014:1754": "yadyevaṃ syāttadā cākṣuṣatvamapi śabdadharmaṇi kathamanityatvasādhane'śaktam ?",
  "SA10n1014:1755": "yadi te tatprasiddhatvamabhyupagacchanti tadā bāhyapradhānādivat buddhireva śaktatvaikānekatvavyāptadharmaviyuktatvanniḥsvabhāvaiva tāvat setsyati,",
  "SA10n1014:1756": "teṣāṃ taddharmatvāt |",
  "SA10n1014:1757": "anye'pi dharmā nānyasiddhāṃ bhavanti |",
  "SA10n1014:1758": "sāmarthyādivirāhitaṃ vastu tāvadasiddhameva |",
  "SA10n1014:1759": "anyathā [ yadyevaṃ na syāttadā ] tato bahya-pradhānādayo na niḥsvabhāvāḥ setyanti |",
  "SA10n1014:1760": "niḥsvabhāvatve khalu siddhe āśrayāsiddhadidoṣāṇāṃ tādavasthye'pi nāsti svapakṣahāniprasaṅgaḥ |",
  "SA10n1014:1761": "buddhau tāvat siddhe'pi bāhyapradhānādibhirutpattiniṣedhe pradhānādīnāṃ parikalpitasvabhāvaniṣedhastu asiddha eva,",
  "SA10n1014:1762": "ākārāntaratvāttasya |",
  "SA10n1014:1763": "yadyasiddha eva saḥ,",
  "SA10n1014:1764": "tadā parakalpitāḥ pradhānādayo'santa eva |",
  "SA10n1014:1765": "evaṃvidhe tāvad dharmiṇi kathamasadvyavahāro'pi pravarteta |",
  "SA10n1014:1766": "na khalvanyeṣu anyavyavahārapravṛttiryajyate |",
  "SA10n1014:1767": "kecana tāvadajñāninastriṣu pratisaṃkhyānirodhāsaṃskṛteṣu kasyāpyutpattimattvābhāvaṃ paramārthavasturupeṇa parikalpayanti |",
  "SA10n1014:1768": "tanniṣeghasādhane ca buddhestāvat kathaṃ nāma viṣayibhāvo bhaviṣyati,",
  "SA10n1014:1769": "yato hyanye [ vādinaḥ ] teṣu tayā utpattimattvābhāvadharmaṃ nābhyupayanti |",
  "SA10n1014:1770": "ato tanniṣeghastāvanna kathamapi sādhayituṃ śakyaḥ |",
  "SA10n1014:1771": "atha anādikālinasvabījaparipākapariniṣpannabālānāṃ buddhau vidyamāno bāhyavastuvikalpa eva dharmī,",
  "SA10n1014:1772": "tadādhāreṇa pradhānādīnāṃ niṣedhyamānatvāt |",
  "SA10n1014:1773": "sa paramārthataḥ svabhāvavirahito'pi bhrāntyā bāhyamiva pradhānādyabhinnamiva sarvasāmarthyaśūnyaṃ ca sarvadharmasamavetamiva kalpayati |",
  "SA10n1014:1774": "tatra pradhānādisvarupaniṣedhe pradhānādisvarupaniṣedhastāvat sādhyasādhanaviṣayakaḥ sidhyati,",
  "SA10n1014:1775": "yato hi sa bālairbāhyapadhānādyupagṛhītavādiprativādibhirapi taimirikairdvicandradarśanamiva tadabhinnatayaiva vyavahriyate |",
  "SA10n1014:1776": "sa hi yadyapi [ sarvathā ] buddhayā parikalpitamātra eva,",
  "SA10n1014:1777": "tathāpi tadākāratayā buddhirityevamupacaryate vastuto'yaṃ nāsti [ kathamapi ] buddhisvabhāvaḥ,",
  "SA10n1014:1778": "tadvilakṣaṇasvabhāvenāvavabhāsamānatvāttasya |",
  "SA10n1014:1779": "ataḥ siddhe'pi tasya niḥsvabhāvatve buddhiniḥ svabhāvatāyā nāsti prasaṅgaḥ,",
  "SA10n1014:1780": "yato hi bāhyapradhānādīnāṃ tāvanniṣedhastu pramāṇaiḥ sādhyate,",
  "SA10n1014:1781": "na tu [ kadācit ] tattvaniṣedhāya hetavaḥ prayujyante |",
  "SA10n1014:1782": "vastusatāṃ śabdādibāhyadharmiṇām anityādidharmasiddhaye [ te ] bāhyaśabdādayastabhinnāśca buddhistha upacāradharmiṇyevāśrayante,",
  "SA10n1014:1783": "yato hi te deśakālādibhīnnāvasthāniyatā bāhyaśabdādayo vādiprativādināṃ buddhau svasvabhāvena naiva pratyakṣībhavanti |",
  "SA10n1014:1784": "sādhyasādhanādiviśeṣāṇāmapyasambhavaḥ,",
  "SA10n1014:1785": "niraṃśatvāt |",
  "SA10n1014:1786": "ato'numānāmeyādayaḥ sarve vyavahārā buddhistha eva dharmiṇyāśritāḥ pravartante,",
  "SA10n1014:1787": "prakārāntarāsambhavat |",
  "SA10n1014:1788": "yadyevaṃ tadā paramārthato niḥsvabhāvatve parikalpitadharmiṇaṃ niḥśritya niṣedhādisiddhayartham āśrayāsiddhādidoṣāṇāmapravṛttavapi kāmaṃ balenāsmāsu apālambhāḥ kriyante |",
  "SA10n1014:1789": "yathā hi paramārthapravṛttyarthaṃ bhavantaḥ pradhānādiniṣedhye parikalpitadharmiṇyeva sādhya-sādhanādīn manasikurvanti,",
  "SA10n1014:1790": "tathaiva vayamapi prasiddheṣu rupaśabdādiṣu ye tāvat sadasadādisvabhāvā āropyante,",
  "SA10n1014:1791": "tanniṣedhāya bālebhyastān māyā-marīci-svapna-pratībimbādisamān nirdiśāmaḥ |",
  "SA10n1014:1792": "tatra yathā āropite dharmiṇi vastutvāropaṇaniṣedhae'pi vādiprativādiṣu pratībhāsamānatvād asadādidoṣā na pravartante,",
  "SA10n1014:1793": "tathaiva rupādayo'pi tāvadāgoālaṅganānāmavabhāsante,",
  "SA10n1014:1794": "tatkathaṃ nāma te'siddhā bhaviṣyantīti |",
  "SA10n1014:1795": "avabhāso hi tatkāraṇanivṛttyā jāyamānena satyasvabhāvena tāvannasti vyāptaḥ,",
  "SA10n1014:1796": "alīkasyāpyavabhāsamānatvāt |",
  "SA10n1014:1797": "yadyevaṃ no cettadā sarve puruṣāstadarśinaḥ syuḥ,",
  "SA10n1014:1798": "kevalasya tattvasyaivāvabhāsamānatvāt |",
  "SA10n1014:1799": "yathaiva hi tasmin parikalpitadharmiṇi sāmarthyaśūnyatvavyāptyupanyāsena niḥsvabhāvatvaṃ prasādhya pradhānādayaḥ sādhyante,",
  "SA10n1014:1800": "tathaivāsmābhirapi parikalpitavastuni tat [ niḥsvabhāvatvaṃ ] samyaktāa sādhayituṃ yathoktaḥ sāmarthyābhāvādiḥ kathaṃ na siddhaḥ syāt |",
  "SA10n1014:1801": "prekṣāvadbhistu svīkaraṇaṃ vicārārham,",
  "SA10n1014:1802": "bhāvātmakatāyā nirṇayasyāyuktatvāt,",
  "SA10n1014:1803": "vicarāvasthāyāṃ tu nāstyeva |",
  "SA10n1014:1804": "atatstannirṇayo na kṛtaḥ vicāro'pi nirṇayārthaka eva |",
  "SA10n1014:1805": "yataḥ pramāṇādvārā siddhāntanirṇayakāle ko'pi siddhānto nābhyupagato bhavatītyatastasmin kāle kasmin āśrayāsiddhimukhena dharmyasiddhayādidoṣaḥ pradātuṃ śakyate |",
  "SA10n1014:1806": "atha vādī pramāṇaistattvanirṇayaṃ kṛtvā parebhyastatpratipādayituṃ pravṛtaḥ,",
  "SA10n1014:1807": "ataḥ sa siddhāntābhyupagamāt pūrvavartīti manyate,",
  "SA10n1014:1808": "tadā'pi tāvanna ujyate |",
  "SA10n1014:1809": "svapratītikāle siddhānto nābhyupagamyata iti |",
  "SA10n1014:1810": "pūrvata eva siddhāntamanabhyupagacchanto vādinaḥ svayaṃ pramāṇatastattvajñānaṃ kurvanti,",
  "SA10n1014:1811": "taireva cāparānapi bodhayantīti kathaṃ siddhanto'bhyupagataḥ syāt |",
  "SA10n1014:1812": "pūrvaṃ svayaṃ pramāṇaistattvaściyaṃ kṛvā siddhāntena aparebhyo'vabodhanamapi nāsti siddham |",
  "SA10n1014:1813": "apare'pi prekṣāvantastāvat tacchabdamātreṇaiva pramāṇairanupapanne'rthe naiva viśvasanti |",
  "SA10n1014:1814": "ataḥ svamirṇayavad aparebhyo'pi nirdeśasamaye tādavasthyāt sarvatra pramāṇaireva tattvanirṇayaḥ kriyate |",
  "SA10n1014:1815": "ataḥ siddhānto nābhyupagato bhavatīti |",
  "SA10n1014:1816": "ata eva kathaṃ tena dharmiṇastāvadasiddhādayaḥ pratīpādyante |",
  "SA10n1014:1817": "samyakpramāṇabalena vādināmabhīṣṭasādhyasiddhāvapi ' siddhāntābhyupagamāt tebhyo doṣā jāyante ' iti ye vadanti kiṃ teṣāṃ yuktyantaramiti |",
  "SA10n1014:1818": "vastutastattvavimarśāvasare siddhāntaprasiddhe dharmiṇi na ke'pyāśrayante |",
  "SA10n1014:1819": "tathāvidhasya dharmiṇiḥ kutrāpi vādiprativādiṣvasiddhatvādeva |",
  "SA10n1014:1820": "yathā bauddheṣu śabdādayo bhautikā ityabhyupagamyante,",
  "SA10n1014:1821": "na tathā vaiśeṣikādiṣu,",
  "SA10n1014:1822": "ākāśaguṇatvena tasyābhyupagamāt |",
  "SA10n1014:1823": "yadi tathāvidho dharmi siddho na syāttadā na ko'pi kutrāpi tatsādhanārthaṃ pratvarteta |",
  "SA10n1014:1824": "yadi tathāvidho siddhastadā taddharmoṃ'pi ubhayasammataḥ siddha eva |",
  "SA10n1014:1825": "ato nāsti vivādāvasaraḥ |",
  "SA10n1014:1826": "ata eva sarve tattvajijñāsavaḥ siddhāntaviśeṣasiddhaṃ dharmiṇamapahāya āgopālaprasiddhameva tamāśritya sādhyasādhanaviṣayakaṃ cintanaṃ parivardhayanti |",
  "SA10n1014:1827": "ataḥ siddhāntāśrayaṇaṃ kṛtyā āśrayāsiddhādivacanamasambaddhameva |",
  "SA10n1014:1828": "vyavahāre ye'prasiddhā dharmiṇasteṣu codanamidaṃ samucitameva |",
  "SA10n1014:1829": "asmāsu rupādayastāvad vyavahāre'pi nāprasiddhāḥ |",
  "SA10n1014:1830": "[7] “ yatkhalu paraprasiddhapramāṇaiḥ svapakṣaḥ sādhanīyaḥ “ iti yaducyate tad dūṣaṇameva tāvanna bhavati,",
  "SA10n1014:1831": "anabhyupagamāt |",
  "SA10n1014:1832": "ato vyavahāre vayam ubhayasiddhairhetvādibhiḥ sādhyaṃ sādhayāma ityevaṃ paścānnirdekṣyāmaḥ |",
  "SA10n1014:1833": "[8] “ sarve dharmā viviktāḥ,",
  "SA10n1014:1834": "na kenāpi samyagliṅgenāliṅgitā atiparokṣatvād “ iti yaduktaṃ tadapi tāvannaiva yujyate,",
  "SA10n1014:1835": "siddhe'pi sādhyarmiṇi sādhyadharmasamyagliṅgayoḥ parasparāvinābhūtasya sādhyasādhanabhāvasyāpravartanāt,",
  "SA10n1014:1836": "vivādābhāvācca tatra |",
  "SA10n1014:1837": "tathāpi katipayeṣu dharmisu sa siddhaḥ,",
  "SA10n1014:1838": "katipayeṣu ca sandigdha iti |",
  "SA10n1014:1839": "ataḥ avinābhāvaniyamanirdeśena sāmānyadharmiṇi sādhyadharmaṃ sādhayeyuriti kathanaṃ yujyata eva |",
  "SA10n1014:1840": "tadvadatrāpi māyā-marici-svapna-gandharvanagarādisadṛśeṣu katipayeṣveva dharmiṣu sa sidhyatītyataḥ paramārthato niḥsvabhāvatvād ekānekasvabhāvādidharmeṣu vyāptiḥ siddhaiva |",
  "SA10n1014:1841": "api ca, asmābhiranyatra savivādeṣu rupādiṣu vyāptidharmopadarśanena sādhitatvānnāsti doṣa iti |",
  "SA10n1014:1842": "[9-10] ye kecana-“ kāryasvabhāvābhyāṃ hetubhyāṃ naiva sarve dharmā niḥsvabhāvā iti sādhayituṃ śakyante,",
  "SA10n1014:1843": "vastusādhanatvāttayoḥ “ iti yat kathayanti,",
  "SA10n1014:1844": "tadapi naiva yujyate,",
  "SA10n1014:1845": "paramārthato bhāvasvabhāvasādhanāvetāviti kutrāpyanullikhitatvāt |",
  "SA10n1014:1846": "yadā sādhanasvarupāntaḥpraviṣṭatvādimau vastusādhanāvityucyete tadā niḥsvabhāvatāyāmapi prayogaviśeṣavaśena sādhanasvabhāvāveva |",
  "SA10n1014:1847": "atastatsādhyāmānāyāṃ kathaṃ na tau [ hetū ] sambhavataḥ ?",
  "SA10n1014:1848": "svabhāvahetureva kāryādihetubhyaḥ prayogabhedena vividhākāreṣu prapañcitaḥ |",
  "SA10n1014:1849": "ata eva vidvadbhiḥ “pakṣadharmastadaṃśena vyāpto hetuḥ“ iti sāmānyena hetulakṣaṇaṃ nirdiṣṭam |",
  "SA10n1014:1850": "ato'trāpi prayogabhedena svabhāvādayaḥ aucityavaśānna virudhyante |",
  "SA10n1014:1851": "paścādapyevaṃ nirdekṣyāmaḥ |",
  "SA10n1014:1852": "tatra sarve dharmā paramārthato'nutpannā niḥsvabhāvāśca,",
  "SA10n1014:1853": "tathāpi imau dvāvapi teṣu vyavahārasatyatvena vidyete eva |",
  "SA10n1014:1854": "ataḥ kathaṃ tāvekasminna sambhavataḥ |",
  "SA10n1014:1855": "“ kevalaṃ samyak kāryamātreṇa svabhāvamātreṇa vā hetunā bhavitavyam“ iti yaduktam,",
  "SA10n1014:1856": "tasyāpi kimapi kāraṇaṃ nāsti,",
  "SA10n1014:1857": "yato hi pratibimbafalamapyunumānameva svahetutayālambanīkaroti |",
  "SA10n1014:1858": "“ādarśadigataḥ pratibimbo hi tāvadanyadekaṃ rūpam“ iti yaduktam,",
  "SA10n1014:1859": "tadapi na yucyate,",
  "SA10n1014:1860": "sapratighatvasya ekasminneva viṣaye'nupapannatvāt |",
  "SA10n1014:1861": "“tadeva rupaṃ tathaivālambyate“ idamapi kathanaṃ naiva samīcīnam,",
  "SA10n1014:1862": "tathāvidhaviṣayākārasambabaddhasvabhāvena virahitatvāt |",
  "SA10n1014:1863": "yadyapi pratibimbādaya ādarśadyāśrayāśritā bhavanti,",
  "SA10n1014:1864": "tathāpi yadi viṣayākārādibhedānurupatayā ālambyeran,",
  "SA10n1014:1865": "tadā tadrupaṃ tathāvidhaṃ sthirasvabhāvaṃ nāstyeva |",
  "SA10n1014:1866": "anyākāragrahanamapi tāvannaiva yujyate,",
  "SA10n1014:1867": "atiprasaṅgāt |",
  "SA10n1014:1868": "' vijñānasyaiva pratibimbākāratayā pratibhāsanādasti sa [ ākāraḥ] vijñāsvabhāvena vastusan' idi yaduktaṃ tadapi na yuktiyuktam,",
  "SA10n1014:1869": "yato hi amūrtaṃ nīlādivijñānaṃ niraṃśatayā sthitaṃ vividhākārarahitameva bhavatītyucyate |",
  "SA10n1014:1870": "pratibimbavastu tadvilakṣaṇatayā pratibhāsata ityataḥ kathaṃ sa [ākāraḥ] tatsvabhāvena san syāt |",
  "SA10n1014:1871": "yathoktaṃ bhavatā'pi triṃśikāyāṃ pudgalaniḥsvabhāvataṃ pratipādayatā yad yo hi parikalpitaḥ svabhāvaḥ sa sarvathā nithyaiva,",
  "SA10n1014:1872": "vandhyāputrādivat |",
  "SA10n1014:1873": "ātmādayaḥ parikalpitasvabhāvā evetyādibhiḥ prayogaiḥ svabhāvaheturevocyate |",
  "SA10n1014:1874": "tathaivānye'pi paraparikalpitadharmā naivālambitā bhavantīti kathaṃ nocyate |",
  "SA10n1014:1875": "yathācāryairnirdiṣṭaṃ tathā sarvadharmaniḥsvabhāvatāsādhanāyāṃ vyāpyānupalabdhikṣaṇā dharmāḥ kathaṃ noktāḥ |",
  "SA10n1014:1876": "tathā paścānnirdekṣyāmaḥ |",
  "SA10n1014:1877": "yatkhalu svabhāvānupalabdhirasambhavetyuktaṃ tattāvat pūrvaṃ kṛtottaramiti |",
  "SA10n1014:1878": "nayo'yamanyo'nyaśūnyatāyā ityapyaśakyasādhanaḥ |",
  "SA10n1014:1879": "tadā kimiti praśne lakṣaṇaśūnyateyamiti |",
  "SA10n1014:1880": "[11-12] viruddhopalabdhyādayo'sambhavā iti yaduktaṃ tā atyasambaddhā eveti |",
  "SA10n1014:1881": "yato hi sarve dharmā viviktāḥ katipaye ca sahaviruddhā iti na sidhyanti,",
  "SA10n1014:1882": "tathāpi māyā-khapuṣpādayaśca sāmānyatayā niḥsvabhāvāḥ sahaviruddhāśceti sidhyantyeva |",
  "SA10n1014:1883": "yadyevaṃ nāsti tadā katham bhavadbhiḥ paraparikalpitā īśvarādayo niḥsvabhāvatvena sādhayituṃ śakyante |",
  "SA10n1014:1884": "ataḥ sāmānyena niḥsvabhāvatāmātreṇa yadi vyavahāre viruddhādayaḥ sidhyanti,",
  "SA10n1014:1885": "tataḥ sarveṣāṃ dharmāṇāṃ paramārthataḥ sattvābhyupagame virusśādharmādīnupadarśaya niḥsvabhāvatvena teṣāṃ samyak sādhanāt kimatra tāvad virodha |",
  "SA10n1014:1886": "tadviruddhādīnāṃ vastutāyāṃ prasaṅgo na yuktarupaḥ,",
  "SA10n1014:1887": "yato hi paramārthato niḥsvabhāveṣu dharmeṣu bhūtarupābhivyaktistu,",
  "SA10n1014:1888": "kutrāpi samyagbhāvasvabhāve notpatiṣṭhati |",
  "SA10n1014:1889": "yadi tiṣṭhettadā viruddhādayo na sidhyeyuḥ |",
  "SA10n1014:1890": "ato yadi sarve dharmā niḥsvabhāvāḥsahānavasthānaviruddhāśca sidhyantyatastadviruddheṣu vastutāprasaṅga iti na vaktavyam,",
  "SA10n1014:1891": "viruddhādīnāṃ vyavahārasiddhatvāt,",
  "SA10n1014:1892": "na tu paramārthataḥ |",
  "SA10n1014:1893": "evameva dīpakādau adṛḍhalakṣaṇe vastuni paricchinne sati dṛḍhākāraviviktataiva tāvat paricchidyate,",
  "SA10n1014:1894": "yato na vyavahāre vyavacchedaḥ,",
  "SA10n1014:1895": "ataḥparicchedānupapattireva tatra |",
  "SA10n1014:1896": "yo yathā parichidyate,",
  "SA10n1014:1897": "yatra ca tathā paricchedo nāsti,",
  "SA10n1014:1898": "sa abhāva eva tāavat parasparaparihārasthitalakṣaṇo viradho vyavasthāpyate |",
  "SA10n1014:1899": "sadasatoḥ kramākramayośca virodhayorapi tathaiva draṣṭavyam |",
  "SA10n1014:1900": "nāstyāsanne deśe'gni,",
  "SA10n1014:1901": "avikalaśīlasparśadityādisthaleṣu sa virodhadhastāvat sahānavasthānalakṣaṇo vyavasthāpyate |",
  "SA10n1014:1902": "prasiddhe'pi tasmin virodhe dīpakādayo hi vasturupeṇātyantamanupapannāḥ,",
  "SA10n1014:1903": "māyādimithyāvastuṣvapi jātivināśayoravabhāsamānatvāt ata eva ācāryaiḥ paramārthapravṛttyarthaṃ yathā dīpakādiṣu nityānityādivirodho'vabhāsate,",
  "SA10n1014:1904": "tathaiva vyavasthā kṛtā |",
  "SA10n1014:1905": "dīpakādayo bāhyārthatvena vijñānarupatvena vā paramārthato'siddhāḥ,",
  "SA10n1014:1906": "ubhayoḥ svabhāvayostaireva nirākṛtatvāt |",
  "SA10n1014:1907": "paramārthavastusvabhāvena sahānavasthānalakṣaṇavirodhasya sākṣātkāri jñānaṃ paramārthavastusvabhāve na kathañcit pravartate,",
  "SA10n1014:1908": "arvāgdarśināṃ darśanamārge'pravṛtatvāt |",
  "SA10n1014:1909": "sahānavasthānalakṣaṇo virodhastāvat sāṃvṛtika eva,",
  "SA10n1014:1910": "vastūnāṃ svayameva vinaśyamānatvānnānyakāraṇaiḥ |",
  "SA10n1014:1911": "yadi pratyayāntarairvināśa iti tadā na vināśahetubhistatra kimapyupakriyate |",
  "SA10n1014:1912": "pratyayāntaraiḥ kriyamāṇe'pi vināśe sa svahetubhireva kriyate,",
  "SA10n1014:1913": "nānyakāraṇairiti |",
  "SA10n1014:1914": "yadyavastutvād vināśasya tattvena anyatvena vā tasya vijñaptirna yujyata iti cintyate tadā ātyantikatayā sa vināśakāraṇairna kriyate,",
  "SA10n1014:1915": "niḥsvabhāvatvāt |",
  "SA10n1014:1916": "ato'kiñcitkarā agnyādayo hi kathaṃ nāma paramārthato viruddhāḥ setsyanti |",
  "SA10n1014:1917": "tathāpyagnyādayaḥ śītādīn kramaśo niḥsāmarthalakṣaṇān anityān prakarṣatamān utpādayantyata eva te hyagnyādayo viruddhā iti kevalaṃ vyavahriyanta eva |",
  "SA10n1014:1918": "ata ācāryairvirodhanayo'yamityukto na tu virodha evetyuktaḥ |",
  "SA10n1014:1919": "ataśca virodho'yaṃ vyavahāramātrāśrita evokto na tu paramārthāśritaḥ agniśītādayaśca na paramārthato bāhyārthasvabhāvāḥ sidhyanti,",
  "SA10n1014:1920": "teṣāṃ tāvajjñānākārasvabhāvo'pi ca kalpita eva |",
  "SA10n1014:1921": "ekasmin jñāne śītoṣṇayoravabhāsaḥ sambhavati |",
  "SA10n1014:1922": "anekāni sajātīyavijñānāni yugapannaiva sambhavanti,",
  "SA10n1014:1923": "ataḥ śītādayaḥ svapnādinmithyāvabhāsa eva,",
  "SA10n1014:1924": "ato nāsti teṣu paramārthato virodhaḥ |",
  "SA10n1014:1925": "[13-19] vṛkṣa-śiṃśapādīni vyāpya-vyāpakavastūnyapi vyavahāramāśritya parikalpitasāmāanya-viśeṣavyavasthayā vyavasthāpyante,",
  "SA10n1014:1926": "yato hi vṛkṣādayo vyāpakāḥ vastutaḥ sāmānyātmakāḥ |",
  "SA10n1014:1927": "paramārthatastvetat kimapi nāstyeva |",
  "SA10n1014:1928": "viśeṣādayastāvanna bāhyārthasvabhāvāḥ,",
  "SA10n1014:1929": "jñānākārā api paramārthatayā'siddhatvāt |",
  "SA10n1014:1930": "tathāpyukṣitatattvarthā vidvāṃso gajāvalokanamiva svapnadṛṣṭakhadirādivividhamithyāviṣayāṇāmanubhūtivad vṛkṣādivastūnāṃ mṛṣātvamevāśritya tathatāyāṃ pravṛttyarthaṃ paramārthānukūlatayā vyāpyavyāpakādivyavasthāṃ kurvate |",
  "SA10n1014:1931": "tathaiva bījāṅkurādīni kāraṇakāryādīnyapi saṃvṛtyāśrayeṇaiva vyavahriyante,",
  "SA10n1014:1932": "na tu paramārthasattayā,",
  "SA10n1014:1933": "bījādīnāṃ paramārthato'siddhatvād bitathānāmapi svapnādīnāṃ tathaivāvabhāsamānatvācca |",
  "SA10n1014:1934": "jāgradavasthāyāṃ māyākāryakāraṇādīni vitathānyapyupalabhyanta eva |",
  "SA10n1014:1935": "atastāni vyāvahārikeṇa kāryakāraṇabhāvena vastusvabhāvatvena vyāptāni bhavanti |",
  "SA10n1014:1936": "kintu tāvatā tāni paramārthasvabhāvatayā na samavatiṣṭhante |",
  "SA10n1014:1937": "yato hi vyāpake vidyamāne'pi sati vyāpyasya siddhirna niyatā |",
  "SA10n1014:1938": "tathāpi vastusvabhāvatvena suvyāptāni kāryakāranavastūni yadi nivatante,",
  "SA10n1014:1939": "tadā māyādivat paramārthataḥ parikalpito vastusvabhāva eva nivartate |",
  "SA10n1014:1940": "ataḥ virodhādisarvā vyavasthāstattvapravṛtau samarthā bhavanti |",
  "SA10n1014:1941": "ataḥ eva vidvadbhistathatāyā nirdeśaḥ kṛtaḥ |",
  "SA10n1014:1942": "tairthikaparikalpitatāni pramāṇādīnī tathātāyā ananukūlatvāt parītyājyānītī sanyakpramāṇalakṣaṇapratipādakasya śāstrasya praṇayanaṃ kṛtamiti |",
  "SA10n1014:1943": "itthaṃ katipaye tairthikāḥ piṇḍātmādikaṃ mithyāvastutattvaṃ sisādhayiṣayā sarvajñatā-virāgitā-karmafalasambandhādīnāṃ sāṃvṛtikīṃ vyavasthāṃ nirākartuṃ pramāṇānāṃ viparītalakṣaṇāni kurvanti |",
  "SA10n1014:1944": "ataḥ sudhiyastāvattanniṣidhya pudgaladharmanairātmyatathatāyāṃ praveśānukūlāṃ sāṃvṛtikīṃ karmafalasambandhādivyāvasthāṃ pratiṣṭhāpayituṃ pratyakṣādīnāṃ viśuddhāni pramāṇalakṣaṇāni viracitavantaḥ |",
  "SA10n1014:1945": "tānyapi bhagavatā [ tathāgatena] anujñātānyeva |",
  "SA10n1014:1946": "ato vayaṃ paramārthānukulāni viśuddhapramāṇalakṣaṇānyeva tāvanmanyāmahe |",
  "SA10n1014:1947": "ato virodhādivyavahārāṇāṃ svīkṛtiātreṇa yo hi bhāvasvabhāvābhyupagamaprasaṅgaḥ,",
  "SA10n1014:1948": "sa tāvadanaikāntika eva,",
  "SA10n1014:1949": "tadabhyupagame'pi bhāasvabhāvasyāsiddheḥ |",
  "SA10n1014:1950": "[20] nanvevamanumānena saha sambandhaprasidhyarthaṃ pratyakṣapramāṇaṃ yadyabhyupagamyate tadā vastunastāvat siddhireva,",
  "SA10n1014:1951": "kalpanāpoḍhatvādabhrāntatvācca pratyakṣapramāṇasya |",
  "SA10n1014:1952": "abhrāntajñānenādhyavasitaḥ khalu vastusvabhāvaḥ kathaṃ nāmānumānena nirākartuṃ śakyate ?",
  "SA10n1014:1953": "yadi nirakriyate tadā pratyakṣameva tāvad bādhitaṃ syāt |",
  "SA10n1014:1954": "yadi tad bādhitaṃ syāttadānumānameva tāvanna syāt sisthitam |",
  "SA10n1014:1955": "pratyakṣasambaddhenāpyunumānena pratyakṣaṃ bādhyata iti kathanato naivācitamanyat |",
  "SA10n1014:1956": "yadi pratyakṣasiddho'rtho'numānena naiva bādhyate tadā prāpyasya prāptyā susthita eva tāvad vastuvādīti kathanamapi samyaṅnirākṛtameveti |",
  "SA10n1014:1957": "ityamācāryaistāvatpratyakṣasya dvaividhyamabhihitam-yagipratyakṣaṃ sāmānyapratyakṣaṃ ca |",
  "SA10n1014:1958": "tatra yaddhi sādharaṇaṃ pratyakṣaṃ tat paramārthamadhikṛtya nāstyabhrāntam |",
  "SA10n1014:1959": "anyathā sarvaṃ yogipratyakṣameva syānna ca syuḥ kecanāpyarvāgdarśinaḥ |",
  "SA10n1014:1960": "yogipratyakṣātiriktaṃ sāmānya pratyakṣaṃ yadyapi [ abhrāntaṃ ] nāsti tathāpi vyavahāre svapnādivad yathāprasiddhenārthena sahāvisaṃvādāttadabhrāntamucyate |",
  "SA10n1014:1961": "śrāvakīyāṇi yogipratyakṣāṇi pudgalanairātmyamātrasākṣātkārīṇītyatastadavisaṃvādena pratyakṣapramānāni,",
  "SA10n1014:1962": "na tu sarvākāragocaratveneti |",
  "SA10n1014:1963": "kevalaṃ bhagavata eva pratyakṣaṃ sarvākāratattvagocaram,",
  "SA10n1014:1964": "atastadeva tāvadaviparītamavisaṃvādakam |",
  "SA10n1014:1965": "falato yadeva sarvākāratattvamadhikṛtyābhrāntaṃ tadeva sarvākāratattvāvisaṃvādād yathārthamabhrāntamiti |",
  "SA10n1014:1966": "ata eva bhagavadbhireva tāvat sarvadharmalakṣaṇarahitatā parijñātā |",
  "SA10n1014:1967": "tasya sarvākārajñānasya nāsti vastutāprasaṅgo'pi,",
  "SA10n1014:1968": "sarvadharmasaṃgṛhīitatvāttasya |",
  "SA10n1014:1969": "atastena lakṣaṇābhāvatāyāmabhisaṃbudhyate |",
  "SA10n1014:1970": "ārya-prajñāpāramitāyāmapi-“yaduta pratyakṣalakṣaṇaṃ sarvākārajñānam,",
  "SA10n1014:1971": "alakṣaṇe abhisambuddhatvāttathāgatānām“-iti yaduktaṃ tattathaiva |",
  "SA10n1014:1972": "vyavahārārthastāvat pratyakṣagocarārthaḥ mithyābhāsitasvapnādivat |",
  "SA10n1014:1973": "sa yadā bālairvastutaḥ paramārthatveropyate,",
  "SA10n1014:1974": "tadā sa anumānabādhito bhavati,",
  "SA10n1014:1975": "na tu darśanādivyavahārārthaḥ [ bādhyate] |",
  "SA10n1014:1976": "ato yadabhrāntaṃ tat pratyakṣam,",
  "SA10n1014:1977": "na cānumānabāghitamiti |",
  "SA10n1014:1978": "yaśca paramārthatvenāropaḥ sa eva bādhyate,",
  "SA10n1014:1979": "tadabhrāntatvābhāvāt |",
  "SA10n1014:1980": "ato nāstyanena pratyakṣāpavādaprasaṅgaḥ |",
  "SA10n1014:1981": "arvāgdarśinastāvadanumānena pratyakṣasambaddhatve'pi na paramārthatvaprāptā bhavanti,",
  "SA10n1014:1982": "apitu kevalaṃ saṃvṛtāveva [ tiṣṭhanti ] |",
  "SA10n1014:1983": "yato hi arvāgdarśibhirvāstavikaḥ paramārśasvabhāvaḥ pratyakṣatayā pṛthak pṛthak nānubhūyate |",
  "SA10n1014:1984": "ato naiva vastusvabhāvaḥ saṃvṛtimapi bādhate kintu yo hi tatra satyākāratvāropastannirākṛtireva sādhyate |",
  "SA10n1014:1985": "falano vastuvādino arthābhāve'pi arthābhiniveśinaste kathaṃ susthitā iti |",
  "SA10n1014:1986": "ekato'numānaṃ vyavahāreṇa pratyakṣasambaddhaṃ sat sthitiṃ pratnoti,",
  "SA10n1014:1987": "aparataśca pratyakṣaṃ kāṣṭhadvayagharṣaṇajatitāgniriva tadbādhāṃ karotīti bādhitameva taditi cennaitāvatā'smāsvaniṣṭāpattiriti |",
  "SA10n1014:1988": "yathā sarve jāgatikadharmā yathāvatpravicayāgnerindhanāni bhavanti,",
  "SA10n1014:1989": "sa ca mithyendhanāni bhasmīkṛtya svayamapyupaśāntaḥ praśāntavikalpalakṣaṇamuttamaṃ nirvāṇamavabodhayatīti | yaduta-",
  "SA10n1014:1990": "vijñānāgnerjaddharmāḥ sarva evandhanaṃ matāḥ |",
  "SA10n1014:1991": "tān yathāvatyravicayya jvālairdagdhvopaśāmyati ||",
  "SA10n1014:1992": "ato yadi tattvajñānamutyadyate tadā'numānalakṣṇā kalpanā nivṛttā satī nirāśrayā'pi nānabhyupagatā [bhavatī] |",
  "SA10n1014:1993": "ata eva bhagavatā ratnakūṭe savikalpā'pi sampratyavekṣaṇā nirvikalpajñānafalotpatteḥ kāraṇamiti [matvā] mahāfalābhinirvṛttaye kāṣṭhadvayagharṣaṇajanitāgnerdṛṣṭāntena nirdiṣṭā |",
  "SA10n1014:1994": "[21] api ca, sarvadharmāṇāṃ niḥsvabhāvatvasādhane yadyeko hetubhūto dharmo nīrdiśyate tadā nivṛtisādhakaḥ sa dharmo viruddho jāyate |",
  "SA10n1014:1995": "[22] yadyasan sa dharmastadā asato'bhāvenāsambaddhatvāt kathaṃ hi sa [ abhāvaṃ ] sādhayediti |",
  "SA10n1014:1996": "[23] yadyubhayātmaka sa dharmastadāpyanaikāntika eva |",
  "SA10n1014:1997": "ato'hetukameva [niḥsvabhāvatvamiti] ye pratividadhati tadapyasambaddhameva |",
  "SA10n1014:1998": "yato hyanena tāvat sadasadubhayadharmāṇāṃ paramārthatvasādhane hetorasambhavatvavocyate yuktijñaiḥ na tu niḥsvabhāvatādisāmānyadharmāṇāṃ lakṣaṇasādhane [ sambhavatvamiti ],",
  "SA10n1014:1999": "yadi tathaiva syāttadā paraparikalpitānāmīśvarādīnāmapi niḥsvabhāvatvasādhane kathaṃ nāma te sarve codyā nābatariṣyantītī ?",
  "SA10n1014:2000": "tad yathā īśvarādiṣu sāmarthyavyāpyavastutvaniṣedhārthaṃ vastusvabhāve samāropaṃ ca nisedhārthaṃ asaddharmā na bhavantyasambaddhāḥ |",
  "SA10n1014:2001": "evameva paramārthataḥ kāryakārāṇādivastudharmeṣu vyāpakaniṣedhena samāropaniṣedhaṃ sādhayituṃ kathaṃ nāsmāsu sādhyasādhanasambandhaḥ |",
  "SA10n1014:2002": "anyathā praśānādayo'śakyaniṣedhābhaveyuḥ,",
  "SA10n1014:2003": "yato hi vastusati svabhāve na tathā kartuṃ śakyate |",
  "SA10n1014:2004": "yadi asatā asambaddhatayā asāmarthaṃ tadā kutra sāmarthyaṃ syāt |",
  "SA10n1014:2005": "paramarthato'sadvastuni na bhavati kaścana sambandho nāma |",
  "SA10n1014:2006": "yato hi vyāpakaniṣedhena vyāpyanivṛttistāvarnnirdeśamātrameva |",
  "SA10n1014:2007": "yathā sadvastuni dharmadharmibhāvādisarvāṇi vastujātāni kalpitānīti vyavasthāpyante tathā asadvastunyapi kathaṃ tāni naiva vyavasthāpyante ?",
  "SA10n1014:2008": "api ca, yadā ko'pi kadācidapi svalakṣaṇatayā bhāvatvena paramārthato naiva sidhyati,",
  "SA10n1014:2009": "tadā vastulakṣaṇasya tathābhūtatvāt tadabhāvo'pyasiddha eva,",
  "SA10n1014:2010": "paramārthatastatra sadasadubhayadharmatvena kasyāpi hetorasambhavāt |",
  "SA10n1014:2011": "atasteṣāṃ prativādo vā parīkṣaṇaṃ vā kathaṃ yujyeta,",
  "SA10n1014:2012": "sarveṣāṃ vastūnāṃ māyādivat sadasadubhayadharmātītatvāt |",
  "SA10n1014:2013": "sattvasya tadabhāvasya cāpi hetorānukūlyena vādiprativādinoryathāprasiddhatvena te prasiddhayavinābhūtā evoktāḥ |",
  "SA10n1014:2014": "atasteṣu dharma-dharmitvaṃ viruddhatvaṃ vyāpya-vyāpakatvaṃ svabhāvaḥ kāryatvādīni ca yathā ābhāsante tathaiva sarvā api vyavasthā aviruddhā eva |",
  "SA10n1014:2015": "kaiścid vidvadbhiryadi darśanasyāsya dharma -dharmiviruddhādyādhāreṇa prativādaḥ kriyate tadā tatra paramārthavyavahāranayānavabodha eva kāranaṃ bhavatīti |",
  "SA10n1014:2016": "ato'navamardanīyametaditi grāhyam |",
  "SA10n1014:2017": "[24] tadapi na śabdamātreṇa sidhyatīti yaduktaṃ tanna duṣanamanabhyupagamāt |",
  "SA10n1014:2018": "na vayamapi śabdamātreṇa śūnyatāṃ sādhayāmaḥ | 68",
  "SA10n1014:2020": "[25] na ca prasaṅgamātreṇa,",
  "SA10n1014:2021": "api tu samyakprāmāṇenaiveti |",
  "SA10n1014:2022": "ityevaṃ yadi vastuṣu paramārthasvabhāva eko bhavati tadā prakāradvayameva tatra bhavet hetupratyayāpekṣitatvāt sarveṣām,",
  "SA10n1014:2023": "utpadyamānasvabhāvatayā anityatvācca |",
  "SA10n1014:2024": "yathā'tra sautrāntikayogācārāṇāmaikamatyam,",
  "SA10n1014:2025": "svabhāvena siddhatvādāśritantarbhūtaṃ vā tairthikaparikalpātmādivat |",
  "SA10n1014:2026": "na ca nityānityayoranyoparihārasthitalakṣaṇatvāt tṛtīīnā kācana gatiḥ |",
  "SA10n1014:2027": "svabhāve'smin ubhayamapi prakādvayaṃ paramārthatayā na sambhavati,",
  "SA10n1014:2028": "sādhakapramāṇābhāvād bādhakasambhavācca |",
  "SA10n1014:2029": "yadi pratyakṣamanumānaṃ vā tatra sādhakapramāṇaṃ tadā vastusvabhāva eva pūrvaṃ tāvadubhābhyāṃ na siddhaḥ,",
  "SA10n1014:2030": "sa tu[ vastusvabhāvaḥ ] tadaiva syāt,",
  "SA10n1014:2031": "kintu kāryakāraṇabhāva eva tāvat pratyakṣeṇa na paramārthataḥ siddhaḥ |",
  "SA10n1014:2032": "so'pi tāvadindriyapratyakṣeṇa svasaṃvedanapratyakṣeṇa vā sidhyati,",
  "SA10n1014:2033": "yato hi nārvāgdarśino mānasapratyakṣaṃ vyavaharanti,",
  "SA10n1014:2034": "nāpi ca tanmānasapratyakṣaṃ kutrāpi sidhyatīti tatrāmāṇyamaṅgīkriyate |",
  "SA10n1014:2035": "tatra kecidindriyapramāṇena na sidhyatīti bruvate,",
  "SA10n1014:2036": "pṛthagarthaviṣayitvena nirdiṣṭatvāttasya,",
  "SA10n1014:2037": "kintu kāryakāranabhūtasya tasyānyārthasya paramārthato jñānagrāhyatvaṃ naiva yujyate |",
  "SA10n1014:2038": "vijñāne svapratibhāsa iva yo hi jñānetarasvabhāvo'nyāvabhāsaḥ [ pratīyate ],",
  "SA10n1014:2039": "sa naiva [ jñānād ] anyaḥ |",
  "SA10n1014:2040": "anyānanyau hi parasparaviruddhau |",
  "SA10n1014:2041": "atastadākāreṇa jñānenānyasya pratītiriti yaducyate,",
  "SA10n1014:2042": "tadapi nopapadyate,",
  "SA10n1014:2043": "atiprasaṅgāt |",
  "SA10n1014:2044": "yadyevaṃ tadā ghaṭādayaḥ,",
  "SA10n1014:2045": "ye'nyaprakārānanuvidhāya prādurbhavanti,",
  "SA10n1014:2046": "te'pi sarve parasparaṃ gṛhītasvabhāvā eva |",
  "SA10n1014:2047": "yo'pi tadākārastajjñānākārameveti viśeṣābhidhāne satyapi vijñānasadṛśyenaivānyāvabodhaḥ saṃjāyate,",
  "SA10n1014:2048": "na ghaṭamātrādinetyevaṃ viśeṣo nāsti |",
  "SA10n1014:2049": "vijñānasvabhāvatve'pi teṣāṃ svasvabhāvasthitatvādanyeṣvakiñcitkaratvameva |",
  "SA10n1014:2050": "yadi nāsti viśeṣastadā'rthakriyārthinaḥ svato vastvanudhānena samprayujyate,",
  "SA10n1014:2051": "tathāpi pratiniyatārthakriyāsvabhāvaḥ kutrāpi na sidhyati,",
  "SA10n1014:2052": "atiprasaṅgāt |",
  "SA10n1014:2053": "nāṭaya-candra-malladarśanavad yugapadanekadarśanena tadvijñāneṣvapi parasparasāmyaṃ syāt,",
  "SA10n1014:2054": "jñānasvabhāvasāmyena ca teṣāmapi parasparaṃ pratyakṣatvaṃ prasajyeta |",
  "SA10n1014:2055": "tadudbhūtatve satīti viśeṣāntaropādāne'pi anyārthasya pratyakṣatvena pratyatirasambhavaiva,",
  "SA10n1014:2056": "yato hi abhyupagamamātreṇopacaritatvād viśeṣo na prasidhyatīti |",
  "SA10n1014:2057": "anayacca, anyārtho yadi pratyakṣatvena prasidhyati tadā jñānaviśeṣastāvattatsadṛśastadudbhūto vā sādhanīyaḥ |",
  "SA10n1014:2058": "kathaṃ jñānenānyārtho gṛhyata ityevaṃ vicāryamāṇe'nyārtho yadi pratyakṣato'siddhastadā kathaṃ tāvadasiddhena svabhāvabiśeṣeṇa siddhā mārgaviśeṣāḥ setsyanta iti yāvat |",
  "SA10n1014:2059": "tadvijñānakṣaṇikatvasyāpi samanantarapratyayārthānubalenopapannatvād yathā jñānāni pūrvakṣaṇasāpekṣatayā samudbhavanti tathā janmāntarāṇyapi sambhavanti |",
  "SA10n1014:2060": "ataḥ pūrvavartināṃ paravartijñānagrāhyatvaprasaṅgasya nivṛtirduṣkaraiva |",
  "SA10n1014:2061": "api ca, ye tāvadavayavyādibāhyavastūnāṃ pratyakṣatvamāmananti,",
  "SA10n1014:2062": "svasiddhāntānusāraṃ ca yathā taddarśanopacāraṃ kurvanti tathā pratyakṣatayā'vabhāso nāstyeva |",
  "SA10n1014:2063": "kadācidapyavayavinastadākāragrāhijñāne pratyakṣānubhavo na bhavatī |",
  "SA10n1014:2064": "sarvadaiva pāṇyādyanekāvayavasamūhākārajñānameva pratyakṣatayā'nubhūyate |",
  "SA10n1014:2065": "nīlādyavayavino guṇeṣu sadityākārakaṃ jñānaṃ naivānubhūyate,",
  "SA10n1014:2066": "ādhārasyāpratyakṣatve tadguṇādimātrāṇāṃ grahaṇāsambhavāt |",
  "SA10n1014:2067": "ariṣṭa-nīlākṣa-pītākṣa-timirādyapahatanetreṣu dūra-samīpasthita ekasminnapi vastuni vibhinnāni viṣamākārāṇi jñānānyutpadyante,",
  "SA10n1014:2068": "ato bāhyāvayaviviṣayakaṃ kalpanājālaṃ citte nāstyeva vidyamānam,",
  "SA10n1014:2069": "tathātve tasya pṛthaggrahaṇaprasaṅgāt |",
  "SA10n1014:2070": "atastadātve tatsvabhāvaguṇādyutpattiḥ sarvathā'satī eva |",
  "SA10n1014:2071": "viruddhadharmāṇāmapi guṇānāṃ yadyekatvaṃ tadā bhinnasattākānāmapyekatvaprasaṅgaḥ |",
  "SA10n1014:2072": "bādhakābhāvād guṇādīnāṃ sarveṣāṃ dharmāṇāṃ pratyakṣatvaprasaṅgaḥ |",
  "SA10n1014:2073": "svapnādiṣu tathānīlādiguvatāmarthāntarāṇāṃ vidyamānatve'pi nīlādyābhāsijñānānāṃ pṛthaganubhavo bhrānta evaṃ,",
  "SA10n1014:2074": "na cākāravaśena arthāntaragrahaṇavyavasthā yuktimatī |",
  "SA10n1014:2075": "ye khalu paramāṇvātmakalīādyarthānāṃ pratyakṣatvamāmanvate teṣvapi tāvat samānadoṣatāprasaṅgaḥ,",
  "SA10n1014:2076": "niravayavānāṃ sūkṣmapadārthanāṃ bhinnākāreṣu jñāneṣu pṛthaganubhavābhāvāt |",
  "SA10n1014:2077": "samūhaviṣayāṇi tāni jñānānyabhyupeatāni,",
  "SA10n1014:2078": "svapnādivacca tāni sthūlāvabhāsīnyanubhūtāni |",
  "SA10n1014:2079": "na samavāyibhinnaḥ samavāyaḥ samasti,",
  "SA10n1014:2080": "nāpi samavāyakalpanayā tadupacāraḥ sambhavati |",
  "SA10n1014:2081": "yadi sañcitānekavastugrahaṇāt sthūleṣu bhrāntirupajāyate,",
  "SA10n1014:2082": "tadā tadānīntanajñānasya aprāmāṇyaprasaṅgaḥ,",
  "SA10n1014:2083": "bhrāntatvāditi |",
  "SA10n1014:2084": "yadi sā sthūlabhrāntiścittenopakalpitā,",
  "SA10n1014:2085": "tadā'bhivyaktau anābhāsatāprasaṅgaḥ,",
  "SA10n1014:2086": "kalpanāviṣayāṇāṃ sarvadā aspaṣṭāvabhāsanāt |",
  "SA10n1014:2087": "yadi tānīndrayajñānāntargatāni tadā paramāṇunāṃ sarvadā'grahaṇaprasaṅgaḥ,",
  "SA10n1014:2088": "sarvadā tadākārajñānānutpatteḥ |",
  "SA10n1014:2089": "yasthūle bhrāntaṃ tattathāgrahaṇataḥ pūrvamapi na [ abhrāntaṃ ] sidhyati,",
  "SA10n1014:2090": "ārambhe utpattāveva sthūle bhrāntatvābhyupagamāt |",
  "SA10n1014:2091": "purataḥ pramāṇairyadi pramāṇyaṃ sidhyati tadā yā sthule bhrāntiḥ sā grahaṇapūrvikaivaikā sidhyati,",
  "SA10n1014:2092": "yadi na tathā sidhyati tadā sā bhrāntirgṛhītetyeva na sambhavati |",
  "SA10n1014:2093": "svapnādiṣvanyapramāṇāni na gṛhyante,",
  "SA10n1014:2094": "tathāpi sthūle bhrāntistu [tatra] dṛṣṭaiva,",
  "SA10n1014:2095": "atastasyāstatpūrvakatvaṃ na yujyate |",
  "SA10n1014:2096": "marubhūmau laghvapi vastujātaṃ mahadityavalokyate |",
  "SA10n1014:2097": "tatra dūrādūrabhedena spaṣṭāṣpaṣṭāvabhāsabhedo'pi naiva bhavati,",
  "SA10n1014:2098": "tasyaikavastutvena tatra tādṛśākārā naiva sambhavantīti |",
  "SA10n1014:2099": "api ca, yādyākārā yāthātathyenābhyupagamyante tadā yathā vividhānāṃ rekhādīnāṃ vistārastathā jñānākārāṇāmapi ākāravat pṛthaktvam prasajyeta |",
  "SA10n1014:2100": "siddhāntavaividhyasthāpanārtham anekajñānānāmutpādamavagacchato vijñānasya viṣayeṣu yathā prasārastathā''bhāso'sambhāva eva |",
  "SA10n1014:2101": "ekajñānenābhinnasvabhāvatvād ākārāṇāmapyekasvabhāvatāprasaṅgaḥ |",
  "SA10n1014:2102": "yadi [ākārāḥ] bhinnāstadā arthasadṛśjñānena teṣāṃ grahaṇaṃ nopapadyate,",
  "SA10n1014:2103": "bhinnārthatvāt |",
  "SA10n1014:2104": "tadgrahaṇārthaṃ satyāmapyanyānyākārakalpanāyāmākārāṇāmanavasthāprasaṅgaḥ,",
  "SA10n1014:2105": "anyānyākāraṇāṃ kadācidapyunubhavābhāvāt |",
  "SA10n1014:2106": "yadi te'līkāstadā tattvānyatvavicāro'upyasambhavī |",
  "SA10n1014:2107": "tadā'nayā dṛṣṭayā tadvaśenānyārthavyavasthānaṃ sarvathā'yuktam,",
  "SA10n1014:2108": "asamyaktvāt |",
  "SA10n1014:2109": "grāhyākāro'pi hi prajñāptireva syāt |",
  "SA10n1014:2110": "api ca, yadi jñānasādṛśayaṃ sarvātmanā bhavati,",
  "SA10n1014:2111": "tadā arthānusāriṇo'pi jñānasya ajñānasvabhāvatvaṃ syāt,",
  "SA10n1014:2112": "paracittābhijñasya yogino'pi sarāgattvādiprasaṅgaḥ,",
  "SA10n1014:2113": "sarāgādīnāṃ paracittādīnāṃ parigrahaṇāt |",
  "SA10n1014:2114": "ekadeśenāpi na sādṛśyaṃ [yujyate],",
  "SA10n1014:2115": "ekasmin sāvayavatvaprasaṅgāt |",
  "SA10n1014:2116": "yadi viparyaye hyupacārat karturekadeśa eva tadā sarvatra vastusādṛśyasambhāvanayā sarvajñātṛtvaṃ syāt |",
  "SA10n1014:2117": "sādṛśyamapi prajñaptireva strānna tu paramārtham |",
  "SA10n1014:2118": "ataḥ sādṛśyena jñānetarasvabhāvagrahaṇaṃ na [ sarvathā ] yujyate'sambhavāt |",
  "SA10n1014:2119": "tatsādṛśyate'pi na tatpratyakṣatvena grahaṇaṃ yujyate,",
  "SA10n1014:2120": "viṣayasya hetutve tadanubhavakāle sāmīpyābhāvāt |",
  "SA10n1014:2121": "sāmipye'pi naiva tadgrahaṇam,",
  "SA10n1014:2122": "ātmasthasādṛśyagrahaṇapravaṇatvājjñānasya,",
  "SA10n1014:2123": "aparasya arthasthākārasya tadānīmanavabhāsāt |",
  "SA10n1014:2124": "avabhāse'pi tadviruddhatvaṃ tulyaparīkṣaṇīyam |",
  "SA10n1014:2125": "yadi sa eva [ anubhavaḥ ] tadarthākārānubhavatvena gṛhyata iti cet ?",
  "SA10n1014:2126": "kalpanāmātramevaitat |",
  "SA10n1014:2127": "naiva tāvanmātreṇa vastunastādṛśaḥ svabhāv san,",
  "SA10n1014:2128": "atiprasaṅgāt |",
  "SA10n1014:2129": "' agnirmāṇavakaḥ [ bāhmaṇavaṭuḥ ] ' iti kṛte'pyupacāre naiva [tamin ] dāhapākādiḥ prayujyate |",
  "SA10n1014:2130": "ākāreṇānyārthavyavasthāne'pyanumānamevaitannaiva hi tatpratyakṣam |",
  "SA10n1014:2131": "pratyetavyā arthāntarāḥ sāmīpye'pi na [ jñāna- ] ākāravyāptā bhavanti,",
  "SA10n1014:2132": "arthāntarābhāve'pi svapnādiṣu tathākārasambhavāt |",
  "SA10n1014:2133": "atyantaparokṣatvādarthāntarāṇāṃ te [ arthāntarāḥ ] tadīyajñānākāravantaḥ santīti naiva sidhyati |",
  "SA10n1014:2134": "hetutvaṃ tāvanna kevalam sākārakāryasyotpādanaṃ nāma,",
  "SA10n1014:2135": "svakīyavijñānānāṃ cakṣurādidvārā bhrāntatvāt,",
  "SA10n1014:2136": "śabdādijñānāntaraṃ cakṣurvijñānotpādena śabdādyābhāsicakṣurvijñānotpādasambhavācca |",
  "SA10n1014:2137": "atastāvatkālikāvabhāsijñāanenārthāntaragrahaṇaṃ naiva yujyate |",
  "SA10n1014:2138": "nāpyanābhāsibhiḥ. teṣu bhedābhāvāt |",
  "SA10n1014:2139": "tadā yadi sāmīpyād vijñānenārthāntaragrahaṇaṃ bhavatīti kalpyate tadā sarvāṇyapi vijñānāni sarvasamīpaviṣayakāṇi syuḥ sarveṣu tatsattāyā bhedābhāvāt |",
  "SA10n1014:2140": "falataḥ sarvaiḥ sarvadarśanaṃ syāt |",
  "SA10n1014:2141": "śrotrādijñānānyapi rupādiviṣayakāṇi syuḥ sāmīpye bhedābhāvāttadānīm |",
  "SA10n1014:2142": "tataśca ' idaṃ nīlaṃ pītamidam ' iti vibhāgo naiva syāt,",
  "SA10n1014:2143": "kasyacanāpi vibhāgaviśesyānabhyupagamāt |",
  "SA10n1014:2144": "yadyabhyupagamyata iti tadā tatsādṛśyamabhyupagataṃ syāt |",
  "SA10n1014:2145": "kalpanāsvarupamātre jñānābhinnātmake sādṛśyātiriktatayā na kaścanāpi bhedo bhaviturmahati,",
  "SA10n1014:2146": "taddoṣāṇāmabhihitatvāt |",
  "SA10n1014:2147": "sāmīpyavaśājjñānasya yadi nārthāntarādanubhavastadā kathamiti praśne tadutpattyaiveti vaktavyaṃ syāt |",
  "SA10n1014:2148": "tathāvidhamabhidhānaṃ naiva yuktam,",
  "SA10n1014:2149": "jñānakāle viṣayasyābhāvāt,",
  "SA10n1014:2150": "abhāvagrahaṇāyogāt samakālikakāryaṇabhāvāsyāyujyamānatvācca |",
  "SA10n1014:2151": "kasyāpyevaṃvidhābhyupagamābhāvāditi |",
  "SA10n1014:2152": "cakṣurindriyādīnāmapi taddhetutvād grāhyatvaprasaṅgaḥ |",
  "SA10n1014:2153": "tulyaikasāmagrīpratibaddhau deśakālāveva vijñānena gṛhyete nānyad,",
  "SA10n1014:2154": "yadyevaṃ parikalpyeta tadāpi cakṣurādigrāhyatvaprasaṅgaḥ duṣparihāraḥ |",
  "SA10n1014:2155": "viṣayatvābhāvādevendriyaṃ na gṛhyata iti cennaitāvatā tadaviṣāyatvam ,",
  "SA10n1014:2156": "viṣayalakṣaṇasya satvāt |",
  "SA10n1014:2157": "grāhyatvamapi na viṣayasvabhāvetarat |",
  "SA10n1014:2158": "ataḥ aviṣayatvānnāsti tadviṣaya iti kathamiva vaktuṃ śakyate |",
  "SA10n1014:2159": "tadevaṃ nirākāreṇa tāvajjñānena nārthāntaragrahaṇaṃ yujyate,",
  "SA10n1014:2160": "nāpi tadanyena sākāreṇa [ jñānena ],",
  "SA10n1014:2161": "vyavasthāyā evābhāvāt |",
  "SA10n1014:2162": "yadyevaṃ tarhi śrotravijñānenāpi rupādigrahaṇaṃ syāt |",
  "SA10n1014:2163": "arthāntarāṇāṃ parokṣatve naivānyākāro'pi sidhyati |",
  "SA10n1014:2164": "yasmādarthāntaragrāhaka ākārāntaro'pi nāsti,",
  "SA10n1014:2165": "tasmāt kāryakāraṇātmako'pi nākārāntaraḥ sidhyati |",
  "SA10n1014:2166": "ataḥ paramārthato na pratyakṣataḥ kāryakāraṇabhāvasiddhiḥ |",
  "SA10n1014:2167": "ata eva paramārthataḥ -",
  "SA10n1014:2168": "tadviviktatadākārapratyakṣeṇa dveyena ca |",
  "SA10n1014:2169": "kāryakāraṇabhāvasya vyavasāyo vidhīyate ||",
  "SA10n1014:2170": "iti yaduktaṃ tadapyasiddham sākārabuddhayā arthāntaraparicchedābhāvāt kāryakāraṇabhāvaniśrcāyakapramāṇābhāve,",
  "SA10n1014:2171": "sati jñānadvayābhāvakathane nāsti kimapi bādhakam,",
  "SA10n1014:2172": "anayā tāvad yuktyā sarveṣāṃ dharmāṇāṃ cittamātratākāyapramukhatvāt |",
  "SA10n1014:2173": "tatpratyakṣe'rthāntarāyoge'pi tajjñānaṃ svasaṃvedanapratyakṣagamyameva,",
  "SA10n1014:2174": "tadapi ca kāryakāraṇabhūtamevetiḥ,",
  "SA10n1014:2175": "kāryakāranabhāvastu pratyakṣasiddha iti cennaiva tad yuktimat,",
  "SA10n1014:2176": "yathā tathatā tathā'nubhavābhāvād,",
  "SA10n1014:2177": "yathā cānubhavastathā tathātāyā abhāvāt |",
  "SA10n1014:2178": "evaṃ yadi vijñānasya grāhya-grāhakākārarahitatve'pi tasya vastusattvamabhyupagamyate tadā tatra tathā'nubhūterabhāvaḥ,",
  "SA10n1014:2179": "sarvasya grāhyagrāhakākārajñānasyaiva sarvadā'nubhūteḥ |",
  "SA10n1014:2180": "yadyevaṃ na syāttadā sarvasyaiva tathatādarśanaṃ syāditi |",
  "SA10n1014:2181": "tajjñānamapi yathā'nubhūyate na tathā sthitaṃ bhavati,",
  "SA10n1014:2182": "ekasmin svarupadvayavirodhāt |",
  "SA10n1014:2183": "yadi bhrāntatvāt tattathā jñānamiti cet ?",
  "SA10n1014:2184": "kā nāma bhrāntiḥ ?",
  "SA10n1014:2185": "yadi jñānaṃ tadā naiva sā pratyakṣam,",
  "SA10n1014:2186": "abhrāntalakṣaṇatvāt pratyakṣasya,",
  "SA10n1014:2187": "tattu svayaṃ svato bhrāntamiti |",
  "SA10n1014:2188": "dvayātmake ca tatsvabhāvāvabhāsādadvayasvabhāvahāniprasaṅgaḥ,",
  "SA10n1014:2189": "dvayādvayayoḥ parasparavirodhāt |",
  "SA10n1014:2190": "arthāntarasya bhrāntatve'pi paryantasvasaṃvedyatvānna tenādvayajñānam |",
  "SA10n1014:2191": "yadi pratyakṣaṃ kalpanāsvabhāvaṃ tadā na tat svalakṣaṇaviṣayakam,",
  "SA10n1014:2192": "kalpanāyāḥ samānyalakṣaṇaviṣayatvāt |",
  "SA10n1014:2193": "api ca, yaḥ kalpanāsvabhāva ucyate,",
  "SA10n1014:2194": "tena svatastadātmano'bhivyaktirucyate,",
  "SA10n1014:2195": "grāhyagrāhakākāro'pi svata evābhivyajyate,",
  "SA10n1014:2196": "ataḥ kalpanāsvabhāva evaiṣaḥ |",
  "SA10n1014:2197": "yadi sa [ grāhyagrāhakākāraḥ ] mithyā tadā tadabhinnaḥ kalpanāsvabhāvo'pi tathaiva mithyā,",
  "SA10n1014:2198": "tathātve kathaṃ sa pratyakṣa-pramāṇena bhāva-svabhāvaḥ prasidhyet |",
  "SA10n1014:2199": "yadi viśeṣo [ viśeṣyaḥ ] mithyā tadā kalpanāsvabhāvasya sāmānyasya vastutā asambhavinī,",
  "SA10n1014:2200": "anyavyavacchedena sāmānyaṃ viśeṣeṣu vyavahriyate |",
  "SA10n1014:2201": "tadevaṃ tattvajñānasya yathāvadanubhavābhāvānnaiva tasya svasaṃvedanapratyakṣatvaṃ yuktam |",
  "SA10n1014:2202": "svasaṃvedanapratyakṣatve'pi na hi tena jñānena kāryakāraṇabhāvasiddhiḥ,",
  "SA10n1014:2203": "ekātmyena kāryakāraṇātmakasya dvayasvabhāvasya virodhāt |",
  "SA10n1014:2204": "apekṣāviśeṣeṇa tayoḥ svabhāvaḥ parikalpyeta tathāpyarthāntaratvādapekṣāyāḥ svasaṃvedanapratyakṣābhāve sā naiva sidhyati |",
  "SA10n1014:2205": "falatastadapekṣayā vyavasthitasya tatsvabhāvasyāpi pratyakṣatvaṃ na yuktiyuktam |",
  "SA10n1014:2206": "kāryātmakasya kāraṇātmakasya ca svabhāvasya arthāntarabhūtaṃ jñānamapi bhinnaṃ bhinnam,",
  "SA10n1014:2207": "ato hyekasmin jñāne nobhayoranubhavaḥ bhinnakālatvāt |",
  "SA10n1014:2208": "yadyekasmin jñāne nānubhavastadā na kenāpi sambandhagrahaṇam |",
  "SA10n1014:2209": "ekajñānāvabhāse'pi ' idaṃ kāraṇaṃ kāryaṃ cedam ' iti pratyakṣe na śakyamubhayoḥ sattāsambandhagrahaṇam,",
  "SA10n1014:2210": "nirvikalpakatvāttasya |",
  "SA10n1014:2211": "sambandhagrahaṇābhāve naiva tāvat kāryakāraṇabhāvagrahaṇ,",
  "SA10n1014:2212": "anyathā hyatiprasaṅgaḥ syāt |",
  "SA10n1014:2213": "tatpṛṣṭhabhāvinā niścayākarṣiṇā jñānenāpi paramārthatastad dvayaṃ naiva yujyate,",
  "SA10n1014:2214": "tena tadanubhavasyābhāvāt |",
  "SA10n1014:2215": "anyānubhavasyānyena niścayo'pi naiva śakyate kartum,",
  "SA10n1014:2216": "atiprasaṅgādeva |",
  "SA10n1014:2217": "ekasantāne ekānubhavasya prajñaptirapi naiva yuktimatī,",
  "SA10n1014:2218": "ekasantāne prajñaptasya vastūno hyasattvāt |",
  "SA10n1014:2219": "bhinnasantāne'pi parasparānubhavasya tāvadasattvam |",
  "SA10n1014:2220": "niścāyakajñānakāle tāvat kāryaṃ kāraṇaṃ cāpyatītam,",
  "SA10n1014:2221": "ataḥ svasaṃvedanapratyakṣeṇāpi na kāryakāraṇābhāvaḥ prasidhyatīti |",
  "SA10n1014:2222": "yadi pratyakṣeṇa kāryakāraṇabhāvo nānubhūyate kathaṃ tadā smṛtisvabhāvo'pyutpadyeteti cenna,",
  "SA10n1014:2223": "svapnādiṣvarthānubhavābhāve'pi smṛtisambhavāt |",
  "SA10n1014:2224": "na ca paramārthatastatsvabhāve'rthāntarānubhavaḥ sidhyati,",
  "SA10n1014:2225": "yathoktaṃ prāk |",
  "SA10n1014:2226": "itthaṃ pratyakṣeṇa tāvanna tasya [ kāryakāranabhāvasya ] siddhiḥ |",
  "SA10n1014:2227": "nānumānenāpi,",
  "SA10n1014:2228": "yathoktanayena pratyakṣeṇānubhūyamānasya kasyacid dharmasyābhāvāt |",
  "SA10n1014:2229": "ataḥ kastāvat tatsavabhāvatvenaṃ sādhyeta |",
  "SA10n1014:2230": "hetavo'pi sarve svabhāvāsiddhā āśrayāsiddhāśca |",
  "SA10n1014:2231": "dṛṣṭāntadharmyapyasiddhaḥ,",
  "SA10n1014:2232": "sarvaviruddhatvāt tulyaparīkṣaṇīyatvācca |",
  "SA10n1014:2233": "api ca, kāryahetunā'pi sa vastutvena sādhayituṃ na śakyate,",
  "SA10n1014:2234": "anyo'nyāśrayadoṣaprasakteḥ |",
  "SA10n1014:2235": "[ tathāhi- ] kāryakāraṇabhāvasiddhau kāryahetoḥsiddhiḥ,",
  "SA10n1014:2236": "kāryahetośca siddhauḥ karyakāraṇabhāvasiddhiriti suspaṣṭamanyo'nyāśrayadoṣaḥ |",
  "SA10n1014:2237": "dharmiṇo'siddhau ca kutaḥ svabhāvahetorapi pravṛttiḥ |",
  "SA10n1014:2238": "dharmiṇaḥ siddhāvapi paramārthataḥ kāryakāraṇabhāvasiddhaye nāstyeva kutrāpi hetovyārptiḥ,",
  "SA10n1014:2239": "sarvatra viruddhatvāt tulyaparīkṣaṇīyatvācca |",
  "SA10n1014:2240": "yadi kāryakāraṇabhāvasiddhaye ' asmin satīdaṃ bhavatī ' tyucyate,",
  "SA10n1014:2241": "tadāpyetad bhrāntameva |",
  "SA10n1014:2242": "taddhetukāle cāśeṣajagato vidyamānatvād ' asmin satī ' ti tasya kāraṇatā naiva sarvathā sambhāvyate |",
  "SA10n1014:2243": "santatāvevānyavyatirekasambhavāttasyāmeva kāryasattvasya hetutvam,",
  "SA10n1014:2244": "na kṣaṇikatve,",
  "SA10n1014:2245": "yadyevamucyate tathāpi paramārthakāryakāraṇabhāvasādhanasyaivātrāvasthitatvānnaiva tad yujyate |",
  "SA10n1014:2246": "kṣaṇikatvavyatirekeṇa paramārthataḥ santaterasiddhatvāt |",
  "SA10n1014:2247": "kasyāpi kāryakṣaṇasya sattvaṃ kasyāpi karaṇakṣaṇasattvād yadi kalpyate tadā tatsamakālaṃ sarvasattvāntargaśeṣavidyamānakṣaṇānāmapi sattvaṃ syāt |",
  "SA10n1014:2248": "yathā tatsvahetukṣaṇā vidyamānāḥ,",
  "SA10n1014:2249": "yadi dṛśyante,",
  "SA10n1014:2250": "na vidyamānā yadi na dṛśyante,",
  "SA10n1014:2251": "tathaiva taddhetukṣāsamākālaṃ sarvasattvāntargatāśeṣakṣaṇā vidyamānā yadi dṛśyante,",
  "SA10n1014:2252": "na vidyamānā yadi na dṛśyante |",
  "SA10n1014:2253": "evaṃ sati teṣāṃ kathaṃ na hetutvam |",
  "SA10n1014:2254": "api ca, ' yadasti tat sat ' ityuktau tacchabdena yadyanyo hetubhūto dharmītyevaṃ gṛhyate tadā so'pi paramārthataḥ pratyakṣe naiva sidhyati,",
  "SA10n1014:2255": "yathoktaṃ prāk |",
  "SA10n1014:2256": "nānumānenāpi dharminaḥ sattvasiddhiḥ sambhāvyate,",
  "SA10n1014:2257": "sarveṣāmapi sattvasādhakānāṃ hetūnāṃ doṣatrayānatikrāntatvāt |",
  "SA10n1014:2258": "yadi dharmī tāvadasiddhastadā sato dharmasya hetutvaṃ naiva sambhavi nāpi cāsato dharmasya yaktam,",
  "SA10n1014:2259": "viruddhatvāt |",
  "SA10n1014:2260": "ubhayadharmastu tāvad bhrānta eva,",
  "SA10n1014:2261": "asapakṣe'pi sattvāt |",
  "SA10n1014:2262": "naitebhyo bhinnāḥ sādhanākārāḥ |",
  "SA10n1014:2263": "yadi dharmī tāvadasiddhastadā'parasyāpi sattvaṃ naiva sidhyati,",
  "SA10n1014:2264": "tadapekṣitatvāt |",
  "SA10n1014:2265": "kāryasiddhirapi tathaivasambhavinī |",
  "SA10n1014:2266": "nātra svabhāvahetunā kāryakāranabhāvasiddhiḥ |",
  "SA10n1014:2267": "nāpyanupalabdheḥ,",
  "SA10n1014:2268": "pratiṣedhasādhakatvāttāsāṃ sarvāsām |",
  "SA10n1014:2269": "kāryakāraṇabhāvasiddhistāvat pratyakṣato'nupalabdheti yaduktaṃ,",
  "SA10n1014:2270": "tatrāpyunupalabdhiśabdastāvat taditarasya upalabdhātmakapratyakṣasyābhiprāyeṇa prajujyate,",
  "SA10n1014:2271": "nānumānamabhipretya yathā tadapramāṇaṃ tathoktatvāt |",
  "SA10n1014:2272": "api ca, yā khalu upalabdhilakṣaṇaprāptasyānupalabdhiḥ sā samupalabdhifalā,",
  "SA10n1014:2273": "īdṛśonānvayena yā karyakāraṇabhāvasiddhiḥ tatrāpi paramārthataḥ sandehaḥ |",
  "SA10n1014:2274": "kiṃ tattvataḥ sadityataḥ sat atavā adṛśyānāṃ piśācādīnāṃ samīpavartitvāt athavā dūredeśasthitasya vastvantarasya samīpavartino balādevaṃvidhaḥ samdehaḥ |",
  "SA10n1014:2275": "upalabdhilakṣaṇaprāptasyānupalabdhyā deśāntarāt tadāgamanasya pūrvato vā tatsattvasya niṣedhaḥ kriyate,",
  "SA10n1014:2276": "nānyafalasyeti |",
  "SA10n1014:2277": "yadi tat sattadā tatsattvaṃ yādṛcchikaṃ syāt |",
  "SA10n1014:2278": "dūradeśasthacandradīnāmapi cakṣurvijñānahetutvābhyupagamāt |",
  "SA10n1014:2279": "ye cānye tatsamarthahetavaḥ teṣāṃ nivṛttau tatfalasyāpi nivṛttau vyatirekena yā tatsiddhiruktā,",
  "SA10n1014:2280": "sā'pi paramārthato naiva sandehavigatā,",
  "SA10n1014:2281": "piśācādīnāṃ dūradeśasthitānāmapyanyeṣāṃ sattve'pi tadasattvasandehāt |",
  "SA10n1014:2282": "yadi tadasattvaṃ tatrāpi yādṛcchikatvaṃ sambhavati,",
  "SA10n1014:2283": "yathā mātṛvivāhasaṃskāravati deśe janmādānam yatra ca nāsti mātṛvivāhastatrāsat |",
  "SA10n1014:2284": "tatsamarthakāraṇāntarāṇi santītyevaṃ viśeṣābhāvānna syāt sandeha iti cet ?",
  "SA10n1014:2285": "na, teṣāṃ sāmārthyaviśesyāsiddhatvāt,",
  "SA10n1014:2286": "avasaraprāptatvācca tattvasiddheriti |",
  "SA10n1014:2287": "kāryakāraṇayoḥ sandehe sati tannaiyatyārthaṃ yadyapi tatkāraṇaṃ samarthaṃ tathāpi prajñākṣetre viśeṣatastadasiddhivacanāni kathaṃ vidvadbhirnirākriyantām |",
  "SA10n1014:2288": "anvayavyatirekau vyatīricya vastuni tatsiddhiniścāyakahetūnāmabhāvāt tatrānavasthādoṣaḥ syāt |",
  "SA10n1014:2289": "yadi tat sattadā tatsattvaṃ sādhayituṃ śakyate,",
  "SA10n1014:2290": "kintu sahakārivastūnāṃ pṛthaksvabhāva iva anyebhyastadutpattyāśaṅkā kathaṃ nivarteta |",
  "SA10n1014:2291": "nāpyadarśanamātreṇa tadabhāvaniścayo yujyate,",
  "SA10n1014:2292": "atiprasaṅgāt |",
  "SA10n1014:2293": "nārvagdarśināṃ parebhya utpattiniścayasya spaṣṭaṃ darśanaṃ bhavatīti |",
  "SA10n1014:2294": "yadi parebhyo'pi tadutpattistadā na bhaved hetubhedād bheda iti cet ?",
  "SA10n1014:2295": "na, tathā sati svabhāvavailakṣaṇyādisahakāripratyayebhyo'pyanutpattiprasaṅgaḥ |",
  "SA10n1014:2296": "yadi pṛthak tadviśeṣeṣveva te sahakāripratyayā upayujyante,",
  "SA10n1014:2297": "na tu kāryamātre iti cet ?",
  "SA10n1014:2298": "na, paramārthato viśeṣāṇāmapṛthaktvāt |",
  "SA10n1014:2299": "yadi tadaṃśenāpi [ kāryāṇi ] utpādyānīti cet ?",
  "SA10n1014:2300": "na, naikasmin aṃśabhedaḥ sambhavatīti |",
  "SA10n1014:2301": "yadi viśeṣasya pṛthagviśeṣe upacaryamāṇatvāt sa tattvānyatvābhyāṃ cintayituṃ na yujyata iti vyāharanto naiva viśeṣān vyāharanti,",
  "SA10n1014:2302": "prājñaptikasya kadācidapi hetāvayujyamānatvāt samūhamātreṇaiva tāvadutpattirvibhaktiścāpi vidhīyate,",
  "SA10n1014:2303": "na tvekaikeneti cet,",
  "SA10n1014:2304": "tadapi naiva yujyate,",
  "SA10n1014:2305": "na ca kāyaṃ vyatiricya samūho bhavati |",
  "SA10n1014:2306": "ataḥ ekaikaḥ samūha eva hetutvenābhyupagamyate |",
  "SA10n1014:2307": "falataḥ paramārthataḥ kāryakāraṇabhāvasiddhau nāsti kimapi pramāṇam,",
  "SA10n1014:2308": "kāryakāraṇabhāvasya sāṃvṛtikatvāt |",
  "SA10n1014:2309": "ata ācāryaiḥ kāryakāraṇabhāvo yathāprasiddhi siddha ityuktaḥ |",
  "SA10n1014:2310": "ataḥ sa naivāsti paramārthenetyabhyupeyam |",
  "SA10n1014:2311": "ityevaṃ paramārthato'nityasvabhāvam sādhayituṃ nāsti kimapi pramāṇam,",
  "SA10n1014:2312": "paraparikalpitaśabdānāmapramāṇatvāt,",
  "SA10n1014:2313": "pramāṇasya caitatpramāṇadvayasaṃgṛhitatvāt |",
  "SA10n1014:2314": "nityasvabhāvamapi tāvat paramārthataḥ sādhayituṃ nāsti pramāṇam,",
  "SA10n1014:2315": "pratyakṣeṇaivaṃ tāvattadasiddhatvāt,",
  "SA10n1014:2316": "pūrvavatteṣāṃ sākāranirākārajñānabhyāmapi grahaṇasyānupapannatvat |",
  "SA10n1014:2317": "ātmādinityavastūnyapi yathā svasiddhanteṣu vijñapyante tathā pratyakṣajñāne naivāvabhāsante |",
  "SA10n1014:2318": "pratyakṣajñānaviṣayatve sanmātratvena teṣāṃ sattvam |",
  "SA10n1014:2319": "tathā sati sarvadā sattvaprasaṅgaḥ |",
  "SA10n1014:2320": "na cātra parāpekṣā yujyate,",
  "SA10n1014:2321": "anādheyātiśayatvād apekṣāyā ayogāt,",
  "SA10n1014:2322": "ahetukānāṃ ca viṣayatvānupapannatvat |",
  "SA10n1014:2323": "tadvijñānane vijñeyasvabhāvatvād viṣayatvopacāre'pi tadvijñānasya tadvnnityatvaprasaṅgaḥ |",
  "SA10n1014:2324": "tasya [ vijñānasya ] vijñeyasva-bhāvānusaraṇāt saḥ [ vijñeyaḥ ] api tad [ vijñānaṃ ] anusarati,",
  "SA10n1014:2325": "anyathā tena jñeyasvabhāvānusaraṇamapi na kṛtaṃ syāt,",
  "SA10n1014:2326": "tadvijñeyasya tadapekṣitatvāt |",
  "SA10n1014:2327": "nānumānenāpi tat sidhyati,",
  "SA10n1014:2328": "kenāpi hetunā saha tasyāsambaddhatvāt |",
  "SA10n1014:2329": "ataḥ kāryahetustāvadasambhavī |",
  "SA10n1014:2330": "tataḥ kramayaupadyābhyāṃ kasyāpi falasyānutpādāt |",
  "SA10n1014:2331": "apratyakṣārthasya kimapi sahakārikāṇatvena na parigṛhyate |",
  "SA10n1014:2332": "kāryakāraṇabhāvastāvadanvayavyatirekābhyāṃ spaṣṭamavagamyate |",
  "SA10n1014:2333": "ata ātmādīnāṃ sukhādifalena saha kutrāpyanvayo na sidhyati avikalakāraṇatvena na tataḥ kādācitkasukhotpatiriti |",
  "SA10n1014:2334": "vyatireko'pi tāvānnāstyeva,",
  "SA10n1014:2335": "nityatvādavyatireka eva |",
  "SA10n1014:2336": "nāpi svabhāvahetostatsattvasiddhiḥ sambhavati,",
  "SA10n1014:2337": "ādhāradharmiṇo'siddhatvāt tatsattāsādhakahetoḥ pūrvavaddoṣatrayānatikrāntatvācca |",
  "SA10n1014:2338": "ye tāvad rupādayaḥ prasiddhadharmiṇaste'pi paramārthato'siddhā eva |",
  "SA10n1014:2339": "kādācitkatvātteṣāṃ vyavahāreṇāpi nityasyāpekṣā durupapādaiva |",
  "SA10n1014:2340": "anupalabdhyā'pi tāvannaiva tatsattvasiddhiḥ pratiṣedhasiddhau samarthatvāt pratiṣedhamātraṃ sā sādhayatīti |",
  "SA10n1014:2341": "api ca, svabhāvānupalabdhirapi tāvannaiva sambhavinī,",
  "SA10n1014:2342": "abhāvavyavahārasādhanaparatvāttasyāḥ |",
  "SA10n1014:2343": "indriyairagrāhyārthena sahaviruddhayorvyāpyavyāpakayoḥkāryakāraṇayoścāsiddhatvād viruddhopalabdhirapi tāvannaiva sambhavinī |",
  "SA10n1014:2344": "pramāṇadvayamatiricya nāsti pramāṇāntaramityanyatra prasādhitatvāt |",
  "SA10n1014:2345": "falataḥ vastusvabhāvaparīkṣaṇārthaṃ nāsti kimapi sādhakaṃ pramāṇamiti |",
  "SA10n1014:2346": "ataḥ prekṣāvadbhiḥ paramārthataḥ sattvena sa naiva vyavaharttavyaḥ |",
  "SA10n1014:2347": "tatra tāvadayaṃ payogaḥ-yasya paramārthaḥ sādhane nasti kimapi pramāṇam,",
  "SA10n1014:2348": "kalpanānirmitatvāttasya tathaiva samyaktāyā grahaṇaṃ naiva karttavyam,",
  "SA10n1014:2349": "yathāśyāmatvādiguṇaviśiṣṭasya vandhyāputrasyeti |",
  "SA10n1014:2350": "uparyuktayorubhayoḥ samyaksvabhāvayoḥ prasiddhayarthaṃ nāsti kimapi pramāṇam |",
  "SA10n1014:2351": "vyāpakānupalabdhestāvat pratiṣedhamātrafalatvāt,",
  "SA10n1014:2352": "prekṣāvatāṃ sadvyavahārasya ca pramāṇavyāptatvāt |",
  "SA10n1014:2353": "nāsti hetorasiddhatvamiti yaduktaṃ tat pūrvaṃ vistareṇa vicāritam |",
  "SA10n1014:2354": "vyāpyavyāpakabhāvānupapatteḥ kalpanā'yogaprasaṅganivṛttestu bādhakapramāṇābhāvānnāstyanaikāntikatvamapi |",
  "SA10n1014:2355": "sapakṣe sattvānnāsti hetorviruddhatvamapi |",
  "SA10n1014:2356": "sadasadvyavahārayoḥ pramāṇavyāptatvābhyupagatatve bhāvasiddhireva [ nūnaṃ ] syāt,",
  "SA10n1014:2357": "tādṛśasya khalu vyāpyavyāpakabhāvasya kutrāpyanvayaṃ vihāya vyatirekamātrena siddherasambhavāt |",
  "SA10n1014:2358": "vyatirekaniścayo'pi naivānvayaścayaṃ vinā sambhavati |",
  "SA10n1014:2359": "yat sat tat kathamasaditi tannivṛttyā vyatirekī bhavituṃ śaknoti,",
  "SA10n1014:2360": "sambandhābhāvāt |",
  "SA10n1014:2361": "ato niyatameva pramāṇābhivyaktānvayaḥ sadbhāvavyavahāraśca svīkarttavyaḥ |",
  "SA10n1014:2362": "yadi sa svīkriyate tadā kvacittadeva saditi sadavyavahārapramāṇaṃ yat yat sattānuvidhāne prasiddhaṃ tadevāsmākaṃ vastuni prasiddhamiti cet ?",
  "SA10n1014:2363": "tannaiva yujyate |",
  "SA10n1014:2364": "evaṃ sadvyavahārapramāṇavyāptamapi pramāṇamātreṇa paramārthatayā naiyatyena sadviṣayitvena naiva setsyati,",
  "SA10n1014:2365": "vyāpakasaṃnidhānena vyāpyaviśeṣaniścayasya karttumaśakyatvād anyatrāpi sambhavācca |",
  "SA10n1014:2366": "anyathā vṛkṣeṇāpi śiṃśapādiviśeṣā niścayeṇa jñāsyanta iti,",
  "SA10n1014:2367": "kimatenāsti pratikūlam ?",
  "SA10n1014:2368": "evaṃ tāvad vṛkṣastvaśeṣaviśeṣasādhāraṇatvānna tena devalādiviśeṣā nirṇetuṃ śakyāḥ |",
  "SA10n1014:2369": "pramāṇaṃ hi naiva tāvad bhāvātikrānte'parasminnapi sambhavati |",
  "SA10n1014:2370": "itthamabhāvapravṛttatvāt pramāṇahānireva syāt |",
  "SA10n1014:2371": "sarvapramāṇāni bhāvābhivyañjakāni tadvyāptapramāṇabalabhāvivyavahārapravartakānyapi pramāṇāvajñātavastumātre pravṛttatvād vṛkṣādivat kutaḥ sādhāraṇānīti cet ?",
  "SA10n1014:2372": "naitad yujyate,",
  "SA10n1014:2373": "saṃvṛtikajagadarthaviṣayīṇyapi pramāṇani bhavantītyetad bahudhā pūrvaṃ carcitam |",
  "SA10n1014:2374": "anyathā sarvapramāṇāni paramārthaikaviṣayīṇi bhaveyuḥ,",
  "SA10n1014:2375": "tataśca sarve tattvadarśinaḥ syuḥ,",
  "SA10n1014:2376": "tattvadarśināṃ kṛte āryamārgabhāvanāyāścāpi nairarthakyam,",
  "SA10n1014:2377": "vaktṛṇāmapi tattvaviṣeye kaścana vivādo na syāt,",
  "SA10n1014:2378": "sarveṣāṃ tattvadarśitvāt teṣu saṃśayābhāvāt |",
  "SA10n1014:2379": "pramāṇalakṣaṇaśāstrāṇāṃ praṇayanamapi nirarthakaṃ syāt,",
  "SA10n1014:2380": "mohanivartanafalatvāteṣām,",
  "SA10n1014:2381": "tattvajñānārthameva taiḥ sarveṣāṃ mohāvakāśo dūrīkriyata iti |",
  "SA10n1014:2382": "lakṣaṇakārairlakṣaṇeṣu parasparavirodho bhinnasiddhāntapraveśo vā na kariṣyate,",
  "SA10n1014:2383": "tattvasyaikasvabhāvatvāt |",
  "SA10n1014:2384": "ato vyavahārapramāṇaṃ yannaiva paramārthaviṣayi tadapi vyavahārapramāṇaṃ sambhavatyeva |",
  "SA10n1014:2385": "naiva hi sarvapramāṇāni paramārthatvena vyāptāni |",
  "SA10n1014:2386": "aparamārthaviṣayitve'pi iṣṭārthaprāpakatvena svapnādivad vyavahārapramāṇaṃ vyavasthāpyate |",
  "SA10n1014:2387": "tadviṣayeṣu ' paramārthā ' iti saṃjñāpradāne'pi nāsti vivādaḥ |",
  "SA10n1014:2388": "dehadhāriṇo ye vastusvabhāvasya yathāvat parijñānena saṃsārakārāto mumukṣavasteṣāmavidyā viṣayebhyo vinivṛttavabhāvā,",
  "SA10n1014:2389": "te ca [ viṣayāḥ ] samyagjñānagocarā jāyante |",
  "SA10n1014:2390": "abhīṣṭārthakriyāsādhakarthaprāptimātreṇa puruṣā naiva muktāḥ syuḥ sarvasya muktiprasaṅgāt |",
  "SA10n1014:2391": "ataḥ avisaṃvādi jñānaṃ pramāṇamiti yaduktaṃ tat pramāṇasādhāraṇalakṣaṇam |",
  "SA10n1014:2392": "sadvyavahāravyāptamapi tanna samyagarthaviṣayitvena sidhyati |",
  "SA10n1014:2393": "ataḥ kathaṃ tasmin samyag vastu aviparītatayā setsyati |",
  "SA10n1014:2394": "asmin bādhakapramāṇābhāvarupo vyavahāro'pi sidhyati |",
  "SA10n1014:2395": "[26-29] ye tāvat paramārthataḥ svaparobhayāhetukato'nutpannāsteṣāṃ samyaktayā niḥsvabhāvatvāt,",
  "SA10n1014:2396": "khapuṣpavat |",
  "SA10n1014:2397": "yāni tāvat svato vā parato vā aviparītayā sadvastūni,",
  "SA10n1014:2398": "tāni sarvāṇyapi tathaiva |",
  "SA10n1014:2399": "atra nāsti pramāṇāsiddhatvamapi,",
  "SA10n1014:2400": "yato ye tāvat sāṃkhyādayaste hetuṃ satkāryaṃ vyavasthāpayanti |",
  "SA10n1014:2401": "svata eva vastūni jāyanta iti bruvāṇā naiva yuktisaṅgatāḥ |",
  "SA10n1014:2402": "na hi sad vā asad vā vastu svataḥ svahetau niṣpadyate |",
  "SA10n1014:2403": "ityevaṃ vastuḥ yadyātmāna-mutpādayatīti niyatameva tatraikatarasyāsiddhatvam |",
  "SA10n1014:2404": "na hyatra asiddhastāvadutpadyate,",
  "SA10n1014:2405": "tadānīṃ tasyāsiddhatvādeva |",
  "SA10n1014:2406": "falataḥ ko hi nāma kasyotpādakaḥ syāt |",
  "SA10n1014:2407": "vandhyāputrādayaḥ khalvasiddhasvabhāvā nātmasvabhāvamutpādayituṃ kṣamāḥ |",
  "SA10n1014:2408": "[ svabhāvata ] siddho'pi naivotpādakaḥ |",
  "SA10n1014:2409": "tadātmanā siddho'pi viśeṣābhāvāt kastāvat kasyotpādakaḥ syāt |",
  "SA10n1014:2410": "yastāvat siddhaḥ,",
  "SA10n1014:2411": "sa naivāsiddhasvabhāvayuktaḥ,",
  "SA10n1014:2412": "atiprasaṅgāt |",
  "SA10n1014:2413": "upakāryopakārakatvaṃ tāva-dutpādyotpādakasvabhāva eva vastuni yujyate |",
  "SA10n1014:2414": "yadi sa svabhāvena siddhastadā tasmin aṇumātramapi upakāryasvabhāvasyābhāvāt kathaṃ sa utpādyaḥ syāt |",
  "SA10n1014:2415": "aviśeṣaṇīyatve'pi yadyutpādyatvamahetukatāyāmupakalpyate tadā sajjñānamapi tathaiva kiṃ na parikalpyate |",
  "SA10n1014:2416": "abhinnatvādādhyātmikāyatanādīni tathaiva na parikalpayitavyāni |",
  "SA10n1014:2417": "ata eva vidvadbhiḥ “ābhyātmikāyatanāni na svata utpannāni,",
  "SA10n1014:2418": "sattvāt,",
  "SA10n1014:2419": "sajjñānavat“ ityasmin prasaṅge prāṅgārthamaviditvā kecana [ prayoge ] asmin dṛṣṭāntāsiddhiṃ,",
  "SA10n1014:2420": "kecicca viruddhahetutvaṃ nirupayanti,",
  "SA10n1014:2421": "tatra teṣāmajñānasyaiva doṣaḥ |",
  "SA10n1014:2422": "ityaṃ pareṣu parasparavirodhaṃ pratipādayiṣayā pareṣu siddhāni sajjñānādīni tāvadudāhriyante |",
  "SA10n1014:2423": "svatastāvat saṃsiddhavastuni ko'pi asvīkṛtiprasaṅgo naivāpāditaḥ |",
  "SA10n1014:2424": "sajjñānamapi pareṣu nāsiddham,",
  "SA10n1014:2425": "ato dṛṣṭāntāsiddhiḥ hetorviruddhatvamapi na staḥ |",
  "SA10n1014:2426": "nityaikaparyāyasvabhāvāyāḥ svasantateḥ siddhayarthaṃ tathāvidhahetudṛṣṭāntāsiddheḥ |",
  "SA10n1014:2427": "aparataśca parasparāpratibaddhābhidhānaṃ tāvadabhidhānābhilāṣamātrameva,",
  "SA10n1014:2428": "na tu svasantatervastudharmatāyāḥ prasādhanam |",
  "SA10n1014:2429": "yadi sa siddhaḥ syāttadā tadvirodhābhidhānamucitam,",
  "SA10n1014:2430": "tatra hetudṛṣṭāntayoraprasiddhatvāt tadabhidhānaṃ tāvadapratibaddhameva |",
  "SA10n1014:2431": "pariniṣpannabhāvātmakatve'pi yadi tadupakāraḥ svīkriyate tadā tadbhinnaḥ sa upakāro na svata utpadyate,",
  "SA10n1014:2432": "arthāntarabhūtasyopakārasya utpannatvāt |",
  "SA10n1014:2433": "yadyabhinnastadopakārasyāpi tathaiva siddhatvāt sa kathamiva setsyati |",
  "SA10n1014:2434": "ato'sminnapi hetvabhidhānamāvaśyakam |",
  "SA10n1014:2435": "api ca, yadi kāryakāraṇabhāvo'yaṃ vṛkṣadrumavat paryāyatayocyate tadā na tathā lokaprasiddhiriti |",
  "SA10n1014:2436": "ato'vaśyamevāsya pravṛtterbhinnaṃ kāraṇamiti svalpamapi hetūparśanamāvaśyakam |",
  "SA10n1014:2437": "yadi kāryakāraṇaikatvamabhyupagamyate tadā tadupadarśanamasambhavam |",
  "SA10n1014:2438": "yadi hetvabhivyaktau vipariṇāme vā sati falaṃ bhavatīti nirdiśyate tadā evamayaṃ pṛthagvyasthitaḥ saddhetureva |",
  "SA10n1014:2439": "naivaṃ cintanaṃ yujyate,",
  "SA10n1014:2440": "yato hi sa yadi abhivyaktervipariṇāmasya vā'vabhāso niścayena tadbhinnastadā kevalādanyasmādutpattirevābhyupagatā syāt |",
  "SA10n1014:2441": "yadi nāsti bhinnastadā kāryakāraṇaviplavadoṣaḥ prasaktaḥ syāt |",
  "SA10n1014:2442": "ekasmin yugapad vyaktāvyaktādiviruddhadharmayogaḥ kathamiva yujyeta |",
  "SA10n1014:2443": "ataḥ parasparaviruddhatvād bhedābhedapakṣo'pi naiva samīcīnaḥ |",
  "SA10n1014:2444": "parasparaparihārasthitalakṣaṇadharmasya itarapratiṣedhakatvād anyatrāsiddhatvācca anubhayapakṣakalpanamapi naiva yuktīmat |",
  "SA10n1014:2445": "api ca, yadyabhīṣṭe taddhetau abhīṣṭaṃ vastu ātmanaḥ purvasvabhāvamaparityajya abhivyaktādyavasthāṃ prāpnoti tadā avasthāvikṛtiprasaṅgaḥ |",
  "SA10n1014:2446": "falataḥ ekapratītyapekṣaghaṭādīnāmavabhāso'navabhāsaśca syātām |",
  "SA10n1014:2447": "vārdhakye'pi balyāvasthādayaḥ spaṣṭaṃ pratibhāseran |",
  "SA10n1014:2448": "yadi parityajyeti pakṣastadā niraṃśasvabhāvatvāt kaścidapyanvayasvabhāvo na syāt |",
  "SA10n1014:2449": "paścād vyaktāvasthāyāmapi dravyāntarasyotpādānnaiva svata utpādaḥ,",
  "SA10n1014:2450": "nāpi kācidabhivyaktiḥ pariṇāmo vā syāditi |",
  "SA10n1014:2451": "api ca, vyaktamapyanābhāsitaṃ saditaralakṣaṇatvād itarābhyāmabhivyaktipariṇāmābhyāṃ prabhāvitatvāt parikalpitameva |",
  "SA10n1014:2452": "na ca tadanyarupeṇa viparivartanīyam,",
  "SA10n1014:2453": "viruddhatvāt |",
  "SA10n1014:2454": "ekameva vastu tattvaparicchedakāle taditaravyāvṛttyā paricchidyate |",
  "SA10n1014:2455": "anyadapi itaravyāvṛttyā paricchidyate |",
  "SA10n1014:2456": "etadaviparītatvena paricchede sati na tat paricchedayogyaṃ syāt |",
  "SA10n1014:2457": "yasya paricchedakāle yo vicchedyo na bhavati,",
  "SA10n1014:2458": "tadabhāvastena saha parasparaparihārasthitalakṣaṇo bhavati |",
  "SA10n1014:2459": "ye parasparaparihārasthitalakṣaṇāste ekasmin dharmiṇi naiva yuktarupāḥ,",
  "SA10n1014:2460": "yathā-ekasmiścitte mūrttamūrttatvaviśeṣaṇāni |",
  "SA10n1014:2461": "tattvānyatvayoḥ tatsadṛśayorvā kathamekasmin yogaḥ sambhavet |",
  "SA10n1014:2462": "yadi viruddhadharmāṇāmapyekatvaṃ tadā sarveṣāmekadravyatvaṃ prasajyeta |",
  "SA10n1014:2463": "ataśca bandhanamuktyorjātimaraṇayośca yaugapadyaṃ syāt |",
  "SA10n1014:2464": "yadyevaṃ nāsti tadā nāmamātraṃ khalvekatvam |",
  "SA10n1014:2465": "nāstyatra kaścana vivādaḥ |",
  "SA10n1014:2466": "ataḥ yo hi vastubhedaḥ prāgavasthāvilakṣaṇaḥ parikalpyate,",
  "SA10n1014:2467": "sa eva anyastattvavilakṣaṇa iti |",
  "SA10n1014:2468": "yaścānyaḥ sa kathaṃ tasyeti ?",
  "SA10n1014:2469": "atha yaścāsya svabhāvaḥ paścādupalabhyate,",
  "SA10n1014:2470": "sa pūrvamapi paramārthato vidyata iti ?",
  "SA10n1014:2471": "tadā sa tadānīṃ kathaṃ nopalabhyate |",
  "SA10n1014:2472": "athānābhāsasvabhāvatvāt pūrvaṃ nopalabhyata iti cet ?",
  "SA10n1014:2473": "tadā haitāvapi tasya tathaivānupalabdhiprasaṅgaḥ |",
  "SA10n1014:2474": "iṣyamāṇe'pi copalabdhisvabhāve prāgvat paścādapi anupalabdhaḥ syāt |",
  "SA10n1014:2475": "yadi tadanīṃmāvṛtatvādanupalabdha iti cet ?",
  "SA10n1014:2476": "tadā paścādapi āvaraṇa-śaṅkāsadbhāvāt tathaivānupalabdhiprasaṅgaḥ |",
  "SA10n1014:2477": "dugdhādīnāṃ śatadhā vināśe'pi yā hi dadhyādirupeṇa upalabdhilakṣaṇaprāptiḥ,",
  "SA10n1014:2478": "sā nāstyupalabdhibādhikā |",
  "SA10n1014:2479": "api ca, yaḥ kaścid dṛḍharupeṇa bhāvasvabhāvastatsya kathamanyathā vikārānubhavaḥ syāt |",
  "SA10n1014:2480": "yadi sa tāavadadṛḍhasvabhāvastadā'pi bhaṅguratvānniranvayaṃ vinaṣṭaṃ syāditi tasyāpyanyathā vikārānubhavo naiva syāt |",
  "SA10n1014:2481": "ato'bhivyakteḥ pariṇāmasya cāyujyamānatvād yā hi tābhyāṃ svata utpattiparikalpanā,",
  "SA10n1014:2482": "sā'pi tāvannaiva yujyate |",
  "SA10n1014:2483": "yadi ākasmikī tavat svata utpattistathāpi yaddhi vastūnāṃ deśakālasvabhāvaniyatattvam,",
  "SA10n1014:2484": "tasya kiṃ kāraṇaṃ syāt |",
  "SA10n1014:2485": "nirapekṣeṣu tāvad vastuṣu tathāvidhā naiyatyāmbhāvanā naiva yuktimatī |",
  "SA10n1014:2486": "yadi hi parasāpekṣatvaṃ tadā parata utpattiḥ syāt,",
  "SA10n1014:2487": "na hi upakārābhāve apekṣā nomopapadyate sā'pi paścānniṣetsyata iti |",
  "SA10n1014:2488": "apekṣāyā api tāvat sadā saṃnihitasvabhāvatvāt sarvadaivotpattiprasaṅgaḥ |",
  "SA10n1014:2489": "ityevaṃ vyavahāre'pi tāvat svata utpādo'sambhava eva |",
  "SA10n1014:2490": "parato'pi naiva [ utpādaḥ ] |",
  "SA10n1014:2491": "yadi tataḥ [ parataścet ] utpādaḥ,",
  "SA10n1014:2492": "tadā sa [ parākhyaḥ pratyayaḥ ] nityo vā bhaved, anityo va |",
  "SA10n1014:2493": "nityāttāvad vyavahāre'pi notpādo yuktiyuktaḥ,",
  "SA10n1014:2494": "kramākramābhyām artha-kriyāyāstatrānu papannatvāt |",
  "SA10n1014:2495": "apratīhatasāmarthyahetuto'pi na bhavati kadācitkakāryotpattiḥ,",
  "SA10n1014:2496": "nāpi cāvikalahetuto'pi kādācitkakāryotpattiḥ [ sambhavati ] |",
  "SA10n1014:2497": "falataḥ kathaṃ nāma tasmāt kramaśo'rthakriyā sampasyate ?",
  "SA10n1014:2498": "parairanādheyaviśeṣasya [kvacidapi ] apekṣāyā anupapannatvāt |",
  "SA10n1014:2499": "sahakārisambaddhasvabhāvamanusaratīti cet ?",
  "SA10n1014:2500": "sahakāriṇāmapi sarvadā tathaivānusaraṇaprasaṅgaḥ |",
  "SA10n1014:2501": "nānusaratīti cet ?",
  "SA10n1014:2502": "nityatāyāstasya bhaṅga āpadyate |",
  "SA10n1014:2503": "ato nāsti tasya sahakārikāraṇāpekṣā |",
  "SA10n1014:2504": "nityahetusamāśritasya falasyāpi nānyapratyayāpekṣā, asattvāt |",
  "SA10n1014:2505": "asattve'pi tatpratibaddhātmabhāvasya prāpyamāṇatvād buddhiparikalpitā apekṣā tāvad vyavasthāpyate,",
  "SA10n1014:2506": "kintu tadabhinirhārāya yo hi apratisāmarthyavān hetuḥ,",
  "SA10n1014:2507": "sa eva tasyānupakārakatvāt [ sā ] tadapekṣitā bhavati,",
  "SA10n1014:2508": "na tvanyān [ apekṣate ] |",
  "SA10n1014:2509": "ato nityatvena yadabhīṣṭaṃ vastu sadaivopakaroti tadapratihatasamarthyaṃ hetuṃ parityajya kathamanyān apekṣiṣyate ?",
  "SA10n1014:2510": "kāryāṇi hi sahakārikāraṇānyapekṣante,",
  "SA10n1014:2511": "tathāpi ye tāvadīścaradayo hetavaḥ,",
  "SA10n1014:2512": "yadi te'pratihatasāmarthyavantastadā kathamapekṣāmarhanti,",
  "SA10n1014:2513": "yena tebhya utpattimasvīkurvadbhirbalena “ naivotpādyante“ ityevam ātmabalopadarśanaṃ kariṣyate, nānyatra |",
  "SA10n1014:2514": "ato naiva tāvad akrameṇa kramotpattiriti |",
  "SA10n1014:2515": "evameva kāryāṇi yadi hetudharmān nānusaranti tadā tadabhinnatvaprasaṅgaḥ syādeveti |",
  "SA10n1014:2516": "ato'vaśyamubhayorbhedo'bhyupeyaḥ |",
  "SA10n1014:2517": "akramādapi hetoḥ kramiṇaḥ kāryasyotpādo na virudhyatīti cet ?",
  "SA10n1014:2518": "naitad yujyate,",
  "SA10n1014:2519": "yataḥ ' kāryāṇi sarvān hetudharmān nānuvidadhate ' ityevaṃ tatkathanaṃ syāt |",
  "SA10n1014:2520": "kinyu kāryāṇi tāvat kāraṇānvayavyatirekānuvidhāyīni bhavantyeva |",
  "SA10n1014:2521": "etāvanmātrameva ca kāryakāraṇabhāve hetutvaṃ nāma |",
  "SA10n1014:2522": "kimapi kāryaṃ nityasya vastano vyatirekaṃ naivānuvidhatte,",
  "SA10n1014:2523": "nityasya tāvad vyatirekābhāvādeva |",
  "SA10n1014:2524": "anyathā tadanityameva syānna nityamiti |",
  "SA10n1014:2525": "nāpi anvayānuvidhānamapi |",
  "SA10n1014:2526": "avikale'pi kadācit kāryotpādābhāvāt yad yatra anvayavyatirekau nānuvidhatte,",
  "SA10n1014:2527": "na tat tatkāryaṃ yujyate,",
  "SA10n1014:2528": "atiprasaṅgāt |",
  "SA10n1014:2529": "sataḥ kāryasya tāvat [ kvacidapi ] apekṣā naiva yujyate,",
  "SA10n1014:2530": "sarvātmanā siddhatvāttasya |",
  "SA10n1014:2531": "ato nākāṅkṣata eva sarvānapi |",
  "SA10n1014:2532": "itthaṃ nitye tāvat kramaśo'rthakriyā na yujyate,",
  "SA10n1014:2533": "nāpi ca yugapadapi,",
  "SA10n1014:2534": "yato hi tasya tathāvidhārthakriyāyā vinaṣṭasvabhāvamanusṛtya kāryotpattirvā tadviyogo vā na yujyate |",
  "SA10n1014:2535": "yadi tatsāmarthyasvabhāvaṃ paścatkāle'pi anusarati tadāpi tena sarvāṇi kāryāṇi yāni pūrvotpannani tāni naiva punarutpādayituṃ śakyante,",
  "SA10n1014:2536": "pūrvotpannatvādeva |",
  "SA10n1014:2537": "yadanyat tatsadṛśaṃ tatkathaṃ notpadyata iti virodhaparīkṣā'pi tāvannaiva yujyate,",
  "SA10n1014:2538": "tena tadutpādayitumaśakyatvāt |",
  "SA10n1014:2539": "sāmarthye sati pūrvotpannameva syāditi cet ?",
  "SA10n1014:2540": "naiva tāvattad yujyate |",
  "SA10n1014:2541": "tata utpādyasya kāryasya anutpattāvapi tadutpattisāmarthyasvabhāvānusaraṇaṃ pratihataṃ syāt |",
  "SA10n1014:2542": "yo yadā yadutpādayati tadā tasmin apratihatasāmarthyaṃ bhavatīti kathanaṃ naiva yuktimattaram |",
  "SA10n1014:2543": "tasmādayaṃ pūrvamapi paścātkāla iva anutpādaka eva syāt,",
  "SA10n1014:2544": "anutpādakāvasthāto'bhinnatvāt |",
  "SA10n1014:2545": "tataśca paścātkāle'pi pūrvavad utpādaka eva syāt |",
  "SA10n1014:2546": "yadyevaṃ nāsti tadā viruddhadharmayogād asmaikatvahāniḥ syāt |",
  "SA10n1014:2547": "ataḥ sa yugapadarśakriyāmapi tāvannaiva karoti |",
  "SA10n1014:2548": "kramayaugapadyābhyāṃ vyatiricya anyastāvat prakāro'rthakriyākārī nāstyeva |",
  "SA10n1014:2549": "parasparaparicchittyā vyavacchedābhāvāt,",
  "SA10n1014:2550": "[ataḥ] asanneva saḥ |",
  "SA10n1014:2551": "ato parasparaparihārasthitalakṣaṇo virodhāntaro na sidhyatīti cet ?",
  "SA10n1014:2552": "asanneva tadā sa iti |",
  "SA10n1014:2553": "ataḥ parato nityādutpattistāvannaiva yujyate |",
  "SA10n1014:2554": "nāpyanityāt,",
  "SA10n1014:2555": "kṣaṇasthitidharmitvāttasyānityasya |",
  "SA10n1014:2556": "ataḥ kalpakalpāntareṣu aviśeṣatayā sthitatvāt pūrvavat paścādapi tasya vināśo naiva yujyate |",
  "SA10n1014:2557": "kāryotpattistāvadatītād [hetoḥ] bhavatīti vaibhāṣikāḥ,",
  "SA10n1014:2558": "yathā te atītādapi vipākahetoḥ kāryotpattiṃ varṇayanti,",
  "SA10n1014:2559": "anāgatāṃ vā,",
  "SA10n1014:2560": "yathā tata eva anāgatajāterutpādaḥ |",
  "SA10n1014:2561": "evaṃvidha upacāro vā vartamānakriyākramo vā atītāddhetorbhavatīti vādo naiva sarvathā yuktaḥ,",
  "SA10n1014:2562": "atītasyāsattvāt |",
  "SA10n1014:2563": "yadi tata utpattiraṅgīkriyate tadā ahetuta eva syāt |",
  "SA10n1014:2564": "ko hi nāmātītaḥ ?",
  "SA10n1014:2565": "kimupahatasvabhāvo'tīta iti |",
  "SA10n1014:2566": "yadyevaṃ nāsti tadā vartamāna iva anupahatasvabhāvātmakatvāt kathaṃ hi sa atīta iti |",
  "SA10n1014:2567": "yaścopahatasvabhāvaḥ sa tāvadasatsvabhāvatvāt kathaṃ kāryamutpādayiṣyati |",
  "SA10n1014:2568": "arthakriyā hi svasvabhāvamevāpekṣate |",
  "SA10n1014:2569": "yadi kriyāvināśena atīta ityucyate,",
  "SA10n1014:2570": "na tu svabhāvaparihāṇyetyucyate,",
  "SA10n1014:2571": "evaṃ sati vinaṣṭāyāḥ kriyātaḥ kāryotpattirnaiva yujyate |",
  "SA10n1014:2572": "evaṃ na bhavati |",
  "SA10n1014:2573": "kathaṃ hi kāryotpattau kriyamāṇāyāṃ kriyāvināśa iti |",
  "SA10n1014:2574": "ekasvabhāvātmake vastuni kriyāvanti akriyāvanti ca kāryāṇi na yujyate,",
  "SA10n1014:2575": "bhinnatāyāḥ prasaṅgāt,",
  "SA10n1014:2576": "niraṃśatvāddhi tasya |",
  "SA10n1014:2577": "ākṣepamātrā hi kriyā,",
  "SA10n1014:2578": "na cānādhāyikā,",
  "SA10n1014:2579": "abhinnatvāt sa ākṣepakāla evādhānaṃ kariṣyati |",
  "SA10n1014:2580": "anyathā pūrvavat paścādapi sā tathā bhavituṃ na śaktā syāt |",
  "SA10n1014:2581": "api ca, kriyā nāma sā kiṃ samarthasvabhāvā yaduta karmasvabhāvā ?",
  "SA10n1014:2582": "yadi tat svabhāvadvayaṃ vastunaḥ sakāśād bhinnaṃ tadā kathaṃ nāma tad [ vastu ] vinaṣṭamityabhidhātuṃ śakyate |",
  "SA10n1014:2583": "yadi tadupahatasvabhāvaṃ tadā samastavastuno nityasattāvādasya hāniḥ prasajyate |",
  "SA10n1014:2584": "arthāntaravināśe satyapi vastuno hyacalasvabhāvasya vināśo naiva sidhyati |",
  "SA10n1014:2585": "yathā mṛte'pi devadatte yajñadattasya anupahatasvabhāvātma-katvānmṛta sa iti vaktuṃ na śakyate |",
  "SA10n1014:2586": "yadi kriyāntaravināśāttasya vināśaḥsvīkriyate,",
  "SA10n1014:2587": "tadaitannaiva yujyate,",
  "SA10n1014:2588": "anavasthānāt,",
  "SA10n1014:2589": "yato hi kriyāyāṃ kriyāntarasadbhāvo nāstyet |",
  "SA10n1014:2590": "tasyāmapi tulya eva virodhaḥ parīkṣā ca |",
  "SA10n1014:2591": "falataḥ kasyāpi vināśo naiva sidhyet |",
  "SA10n1014:2592": "anyārthatve sati kriyāyāḥ vastu tāvad ahetukameva syāt,",
  "SA10n1014:2593": "kevalaṃ kriyāta eva kāryasyotpādāt |",
  "SA10n1014:2594": "ato vastunastāvadasattvaprasaṅgaḥ |",
  "SA10n1014:2595": "arthakriyāsāmarthyalakṣaṇatvād vastunaḥ |",
  "SA10n1014:2596": "anyārthakriyāntarobhayasvabhāvātmakatvād yadi vastuna utpattirabhyupagamyate tadā kriyā yadā vastuna utpattirabhyupagamyate tadā kriyā yadā svabhāvata evotpādayati tadā vastvapi tathaivotpādakaṃ syāt |",
  "SA10n1014:2597": "falato'nyārthapratītyā kim ?",
  "SA10n1014:2598": "arthāntarasya pakṣatve anyārthakalpanāyām anavasthādoṣānnaiva [ kadāpi ] hetutvaṃ sidhyet |",
  "SA10n1014:2599": "vastūpakārābhāvād 'asyeyaṃ kriyā'-iti sambandha eva na siddhaḥ syād,",
  "SA10n1014:2600": "upakārasāpekṣatvāt sambandhasyeti |",
  "SA10n1014:2601": "upakārakatvameva yadi vastutvenāṅgīkriyate tadā kriyātmakatvād vastunaḥ,",
  "SA10n1014:2602": "kriyāmupakarotīti cettadā kāryamapi kathaṃ na tathaivopakaroti ?",
  "SA10n1014:2603": "kena tāvat kāraṇena kriyāntaratvenopakalpyate ?",
  "SA10n1014:2604": "yadi kriyā hi sanmātravastusāpekṣaiva tadā avikalahetutvāt sadā talsamīpavartinī eva,",
  "SA10n1014:2605": "ato vināśo'pi tāvannaiva sidhyati |",
  "SA10n1014:2606": "yadi sā arthantarabhūtā tadā sambandhastāvadasiddha eva |",
  "SA10n1014:2607": "kriyāṇāmeva parasparayogād vastu tāavad gauṇameva sthāsyapi |",
  "SA10n1014:2608": "kṣaṇikasya [ vastunaḥ ] utpādasamanantarameva asthāyitvāt [ tasya kasyāmapi ] kriyāyāṃ karmasvabhāvatvaṃ naiva yujyate ye tāvadakṣaṇikāste sadā ekasvabhāvatvenāvasthitvānnaiva kriyāvanta ākāśavat |",
  "SA10n1014:2609": "ataḥ keṣvapi ' karma kriyate' iti na sidhyati |",
  "SA10n1014:2610": "ata eva sāmarthyakriyādiśabdena vastusvabhāvo'bhidhīyate,",
  "SA10n1014:2611": "nānyasminnarthe |",
  "SA10n1014:2612": "kriyā, yā vastvabhinnatvenobhayasvabhāvā,",
  "SA10n1014:2613": "sā vinaśya yadi svasvabhāvopahatalakṣaṇā [ bhavati ],",
  "SA10n1014:2614": "tadā vastvapi tadabhinnatayā svasvabhāvohatameva bhavati |",
  "SA10n1014:2615": "ataḥ kathamatītasya sattvaṃ setsyatītī ?",
  "SA10n1014:2616": "vastunaḥ svasvabhāva iva kriyāyā api avināśaprasaṅge sati kriyāyā naiva [ kadāpi ] vināśaḥ sidhyati |",
  "SA10n1014:2617": "saiva kriyā punaryadi anyatve'nabhidheyeti sati kriyāyā naiva [ kadāpi ] vināśaḥ sidhyati |",
  "SA10n1014:2618": "saiva kriyā punaryadi anyatve'nabhidheyeti kalpyate tadā prajñaptisattvāt sā avastveva |",
  "SA10n1014:2619": "falatastadbalena trikālavyavasthā'pi naiva samīcīnā syāt |",
  "SA10n1014:2620": "vastusataḥ kenāpa prakāreṇa anabhidheyatvaṃ nopapadyate |",
  "SA10n1014:2621": "tathā sati sarvasyāpyanābhidheyatvaprasaṅgaḥ |",
  "SA10n1014:2622": "ato'tītasya avastutvānnaiva tena kāryasyotpattiriti |",
  "SA10n1014:2623": "nāpyanāgatāt |",
  "SA10n1014:2624": "atīta iva tasyāpyasattvāt |",
  "SA10n1014:2625": "evamasattvād ākāśakamalasadṛśād anāgatādapi kāryotpattirnaiva yujyate |",
  "SA10n1014:2626": "yadi aprāptakriyastāvadanāgata ityucyate tadā tadānīṃ tasmādapi kāryotpattiḥ ātyantikatayā naiva yuktimatī,",
  "SA10n1014:2627": "aprāptakriyatvādeva |",
  "SA10n1014:2628": "yadi vastu sarvadā vidyamānaṃ tadā tasyāḥ prāpteravikalakāraṇānāṃ sadbhāve'pi kimiva kriyā naiva prāpyate |",
  "SA10n1014:2629": "nāpi kriyā vastunaḥ sakāśādarthāntarabhūteti pūrvameva nirdiṣṭatvāt |",
  "SA10n1014:2630": "yadi nāsti arthāntarabhūtā tadā kriyāvat svabhāvo'pi naiva aprāptaḥ syādabhinnatvāt |",
  "SA10n1014:2631": "ataḥ anāgatāstitvaṃ naiva sidhyati |",
  "SA10n1014:2632": "vastunaḥ svabhāva iva tadabhinnā kriyā'pi sarvadā sadeva,",
  "SA10n1014:2633": "ataḥ sā aprāptetyapi naiva sidhyati |",
  "SA10n1014:2634": "ataḥ anāgatānnāsti kāryotpattiḥ tasyāsattvādeva |",
  "SA10n1014:2635": "vartamāna ityapi pakṣo na sambhavati |",
  "SA10n1014:2636": "yadi tataḥ [ vartamanāt ] kāryaṃ samutpadyate tadā samakālaṃ vā samutpadyatām,",
  "SA10n1014:2637": ". viṣamakālaṃ [ bhinnakālaṃ ] vā samutpadyatām |",
  "SA10n1014:2638": "na tāvat kadācit samakālam |",
  "SA10n1014:2639": "kāryotpattitaḥ pūrvaṃ śaśaśṛṅganibhād asatkāraṇād utpādo naiva yuktaḥ |",
  "SA10n1014:2640": "yasmin kāle ca hetorātmabhāvaḥ [ kāryotpadane ] samarthastasmin kāle kāryasyāpi samakālaṃ sattvāt siddhameva tat [ kāryam ] iti |",
  "SA10n1014:2641": "atastasmin [karye] sa hetuḥ kamapi vyāpāraṃ naiva karoti |",
  "SA10n1014:2642": "hetuvyavahāro'pi tāvat [ tasmin ] naiva yuktarupaḥ,",
  "SA10n1014:2643": "yathā falābhimato naiva heturiti |",
  "SA10n1014:2644": "yadyevaṃ na syāttadā kāryakāraṇabhāvasyaiva bhaṅgaḥ syāditi |",
  "SA10n1014:2645": "viṣama [ bhinna ] kālamiti pakṣo'pi naiva sambhavati evameva yadi kāryaṃ [ utpādāt ] pūrvameva sat syāt tadā'nāgatotpādaḥ syāt |",
  "SA10n1014:2646": "ayamapi tāvat [ pakṣaḥ ] naiva yujyata ityuktapūrvamasmābhiḥ |",
  "SA10n1014:2647": "yadi [ kāryaṃ ] kṣaṇāntaravyavadhānenotpadyate tadā tadatītādevotpadyata iti naiva yuktamityuktapūrvam |",
  "SA10n1014:2648": "yadyavyavahitatayā [ utpādaḥ ],",
  "SA10n1014:2649": "tadā sarvātmanā'vyāvahitatvāt samakālikatāprasaṅgaḥ |",
  "SA10n1014:2650": "athāpi syāt,",
  "SA10n1014:2651": "yadyapi avyavahitatvena kāryasyotpādastathāpi nāsti samakālikatāprasaṅgaḥ,",
  "SA10n1014:2652": "dvitīye kṣaṇe kāryasattāyā abhyupagamāditi |",
  "SA10n1014:2653": "tadā'pi kṣaṇikatvānnasti hetoḥ sthitiḥ |",
  "SA10n1014:2654": "atra bhagavatā'pi-“ asmin satīdaṃ bhavati “ iti kāryakaraṇabhāvasya nirdeśāt kalpanātrayaṃ vivarjya caturthī svīkriyate |",
  "SA10n1014:2655": "tāḥ kalpanāḥ punaḥ - kāraṇat pūrvaṃ kāryaṃ vā,",
  "SA10n1014:2656": "samakālike kāryakāraṇe vā,",
  "SA10n1014:2657": "kṣaṇāntaravyavahitatvaṃ vā,",
  "SA10n1014:2658": "avyavahitatve sati dvitīyakṣaṇe'vasthānaṃ vā-ityevaṃvidhāḥ syuḥ |",
  "SA10n1014:2659": "tatra yattavat pūrvameva sthitaṃ bhavati na tad hetau sati jāyate,",
  "SA10n1014:2660": "pūrvameva niṣpannatvāttasya |",
  "SA10n1014:2661": "samakāle'pi hetuto naivotpatsyate [ kāryam ],",
  "SA10n1014:2662": "tasmin kāle tasya [ kāryasya ] api satvāt |",
  "SA10n1014:2663": "ityevaṃ samakālikakāryābhāvāt kāraṇasyāpyasattvam |",
  "SA10n1014:2664": "kāraṇasattve kāryesyāpi sattvam |",
  "SA10n1014:2665": "tṛtīyakṣaṇabhāvi kāryamapio hetuto notpadyate,",
  "SA10n1014:2666": "dvitīyasattve kāryasyāpi sattvam |",
  "SA10n1014:2667": "tṛtīyakṣaṇabhāvi kāryamapi hetuto notpadyate,",
  "SA10n1014:2668": "dvitīyakṣaṇa eva vināśāt kāraṇaṃ tāvadasadeva |",
  "SA10n1014:2669": "ityaṃ dvitīyakṣaṇe vidyamānaṃ kāryameva hetoḥ samutpadyate,",
  "SA10n1014:2670": "prāthamakṣaṇikasya hetoḥ svakāle sattvādeva |",
  "SA10n1014:2671": "tato'vyavahite dvitīye kṣaṇe kāryasattāyā anubhavārtham-“ asmin satīdaṃ bhavatī“ tyuktam |",
  "SA10n1014:2672": "na ca kāryakāle kāeanasattāyāḥ prasaṅgaḥ,",
  "SA10n1014:2673": "kṣaṇikatvāttadā tasyāsattvāt |",
  "SA10n1014:2674": "nāpi vinaṣṭāt kāraṇāt kāryotpattiprasaṅgaḥ,",
  "SA10n1014:2675": "prathame kṣaṇe kāraṇasya avinaṣṭātvāt tadavyavadhānenaiva ca kāryasyotpādāt |",
  "SA10n1014:2676": "tṛtīye kṣaṇe tāvat kāryotpādo'sviti cet ?",
  "SA10n1014:2677": "naitadapi yujyate,",
  "SA10n1014:2678": "[ kāryakāraṇayo ] madhye nāstyevaṃvidham aṇumātramapi kālāntarāstitvam |",
  "SA10n1014:2679": "vidyamānaṃ kāraṇaṃ kālāntarāvyavahitaṃ ca kāryaṃ yadyabhyupagamyate,",
  "SA10n1014:2680": "naiva tatkāryaṃ tadā svanirbharam |",
  "SA10n1014:2681": "[ evaṃ ca sati ] samakālikatvaprasaṅgaḥ syānnaveti vicāraṇīyatāmarhati |",
  "SA10n1014:2682": "niraṃśe tāvad vastuni kālāntareṇāvyavahite ca sati samakālikatvaṃ muktvā nānyā gatiḥ sambhavati,",
  "SA10n1014:2683": "tayoḥsarvātmanā avyavahitatvāt |",
  "SA10n1014:2684": "yadi nāsti madhye kālāntarāstitvaṃ tadā avaśyaṃ pūrvāparatoḥ kṣaṇayoḥ saṃsparśaḥ syāt |",
  "SA10n1014:2685": "tathā ca sati sarveṣāṃ [ kṣaṇānāṃ ] ekasminneva kṣaṇe samanupraveśaḥ syāt |",
  "SA10n1014:2686": "[ falataḥ ] yathā paramāṇoḥ sarvātmanā saṃyoge piṇḍasya aṇumātratāprasaṅgaḥ,",
  "SA10n1014:2687": "tathaiva kalpasyāpi kṣaṇamātratāprasaṅga iti |",
  "SA10n1014:2688": "yathā khalu deśakramaḥ pramāṇairavabhāsamānatvāt saṃvṛtau svīkriyata tathā kālakramo'pio tatsadṛśa eva,",
  "SA10n1014:2689": "svapnādau kalpādīnāmapyavabhāsamānatvāt |",
  "SA10n1014:2690": "tatra prayogaḥ-ye sarvātmanā kālāntareṇāvyavahitāsteṣu pūrvāparakālabhedo na sambhavati,",
  "SA10n1014:2691": "dakṣiṇavāmaśṛṅgavat kāryakāraṇayorapi sarvātmanā kālāntareṇāvyavadhānamiti,",
  "SA10n1014:2692": "svabhāvahetuḥ |",
  "SA10n1014:2693": "athaikadeśenāvyavahitatvam,",
  "SA10n1014:2694": "naiva sarvātmaneti cet ?",
  "SA10n1014:2695": "tadā kṣaṇasyāpi sāvayavatvaprasaṅgaḥ |",
  "SA10n1014:2696": "falataḥ antimakālalakṣaṇasya kṣaṇasyāpi [ svarupatā- ] hāniḥ syāt |",
  "SA10n1014:2697": "athāpi kāryotpattikāle hetorabhāvād,",
  "SA10n1014:2698": "abhāvena ca saha sarvātmanā vā ekadeśena vā avyavahitatvamiti cintā na pravartata iti cet ?",
  "SA10n1014:2699": "tadapi naiva yujyate,",
  "SA10n1014:2700": "tayormadhye kasyā api kālāntarasadbhāvasambhāvanāyā abhāvānnaiva tadā hetvabhāvayogaḥ sambhavati |",
  "SA10n1014:2701": "punaśca, kāryotpattikāle yadi kāraṇaṃ nāsti,",
  "SA10n1014:2702": "tadā kāryamahetukameva syāt |",
  "SA10n1014:2703": "vinaṣṭāt kāraṇāt yadi kāryamabhyupagamyate,",
  "SA10n1014:2704": "na tu vartamānāt [ vartamānasya tadānīm ] asattvāt,",
  "SA10n1014:2705": "tadā tasya vartamānamayuktam,",
  "SA10n1014:2706": "yadi tad vartamānaṃ tadā [ tasya ] asattven saha virodha āpadyate |",
  "SA10n1014:2707": "yadi tat sadityabhyupeyate tadā avyavahitatvadicintā kathaṃ na pravṛtā syāt |",
  "SA10n1014:2708": "yadi punaḥ kāryotpattikāle kāraṇaṃ vidyamānameva,",
  "SA10n1014:2709": "kintu kāryasattākāle tadasaditi hetoḥ avyavahitatvādicintā naiva kāryeti cet ?",
  "SA10n1014:2710": "naitadapi yujyate,",
  "SA10n1014:2711": "sattāto'nanyārthakatvādutpatteḥ |",
  "SA10n1014:2712": "itthaṃ tu bhavantaḥ kāraṇasya nirantaratve satkāryasyotpattiṃ varṇayanti |",
  "SA10n1014:2713": "ye tāvannirantaratvena sattvādityabhidadhānāste'pi kathañcidapyavahitatvamabhyupagacchantyeva |",
  "SA10n1014:2714": "anthayā nirantaraśabdasya ko'rthaḥ syāt |",
  "SA10n1014:2715": "nirantaratvam avyavahitvaṃ saṃspṛṣṭatvamityādīnāmabhinnārthakatvāt tadabhyupagamasāmarthyena kāryakāraṇaikatvamapyabhyupagataṃ syāt |",
  "SA10n1014:2716": "kālāntareṇāvyavahitasya sato nānyāvasthā sambhavinī |",
  "SA10n1014:2717": "api ca, vinaṣṭahetoḥ kāryotpattiprasaṅgasya ayujyamānatvād bhavantastaṃ [ pakṣaṃ ] parityajya vartamānahetoravyavadhānena kāryotpattimabhyupagacchanti |",
  "SA10n1014:2718": "tatra tāvat kiṃ sarvātmanā kāryotpattiṃ svīkurvanti yaduta ekadeśeneti cintā pravṛttaiva syāt,",
  "SA10n1014:2719": "prakārāntarasyāsambhavāt |",
  "SA10n1014:2720": "ataḥ kāraṇaṃ tāvat kāryakṣaṇāvyavahitameva |",
  "SA10n1014:2721": "tatra ca ye nāpyekadeśena na ca sarvātmaneti bruvanti,",
  "SA10n1014:2722": "tena taiḥ kimucyata iti vicāryamāṇe avyavahitamapi nāpyavyavahitamiti kathanaṃ paryavasyet |",
  "SA10n1014:2723": "evaṃvidhaṃ subhāṣitaṃ ko'nyaḥ kathayituṃ pārayati |",
  "SA10n1014:2724": "api ca, yadi vidyamānakāryakāle kāraṇaṃ nāstyeva,",
  "SA10n1014:2725": "tadā ' avinaṣṭāt kāraṇāt kāryamutpadyata' iti naiva kathanīyam,",
  "SA10n1014:2726": "tasmin kāle kasyāpyavinaṣṭakāraṇasyāsadbhāvāt |",
  "SA10n1014:2727": "yasmin kāle kāraṇam avinaṣṭaṃ tasmin kāle kāryamapi nāsti,",
  "SA10n1014:2728": "atastat [ kāryaṃ ] avinaṣṭāt kathamutpadyate |",
  "SA10n1014:2729": "evaṃ cintyate-svayaṃ vināśavyavahite'pi vastuni nāsti samakālikatvam,",
  "SA10n1014:2730": "yathācchāyātayoḥ pūrvāparatvābhāve'pi udakadhārāyāṃ caikadeśatvaṃ nāsti,",
  "SA10n1014:2731": "tathaivātrāpi kāryakāranayorasamīcīnarupatve'pi samakālikatvaṃ nāstītyayaṃ vicāraprakāro na yujyate,",
  "SA10n1014:2732": "virodhāt tulyaparīkṣaṇīyatvācca |",
  "SA10n1014:2733": "evaṃ tatra sadasadbhāve yadyekadeśenāvyavahitatvaṃ tadā avayavisadbhāvaprasaṅgaḥ |",
  "SA10n1014:2734": "yadi sarvātmanā tadā samakālikatvameva |",
  "SA10n1014:2735": "tathaiva chāyātapayorudakadharāyāṃ cāpi yadi sarvātmanā'vyavahitatvaṃ tadaikadeśatvameva syāt |",
  "SA10n1014:2736": "yadyekadeśenāvyavahitatvaṃ tadā'vayavisādbhāvaprasaṅgaḥ |",
  "SA10n1014:2737": "asmākaṃ tu [ mate ] sarva evāyaṃ sadasadbhāvaḥ paramārthato'siddhaḥ,",
  "SA10n1014:2738": "tasya sadasadbhāvādisarvaprapañcajālavirahitatvāt |",
  "SA10n1014:2739": "avyavahitatvādisamudbhūto'sadbhāva iti nāsti kaścana vyavahārastathāpi dvipīye kṣaṇe vastūni svasvabhāvanirodhamātraṃ prajñapayanti |",
  "SA10n1014:2740": "nāsti kiñcinnirantaratvamiti,",
  "SA10n1014:2741": "asanmātratvāt |",
  "SA10n1014:2742": "nirodhamātraṃ tāvanna kiñcit,",
  "SA10n1014:2743": "atastena saha paramārthato'vyavahitatvādicintanaṃ naiva pravartate |",
  "SA10n1014:2744": "kāryakāraṇayostu paramārthataḥ sattvabhyupagamād ekadeśenāvyavahitatvādicintā tāvat pravartata eva |",
  "SA10n1014:2745": "āryaśālistambasūtre yo hi bhagavatā tulādaṇḍopamayā avyavahitatvena kāryakāraṇabhāvo'bhihitaḥ,",
  "SA10n1014:2746": "sa tāvaducchedadṛṣṭiparhārārthaṃ sāṃvṛtikakāryakāraṇabhāvatvena draṣṭavyaḥ,",
  "SA10n1014:2747": "na tu paramārthataḥ,",
  "SA10n1014:2748": "tulādaṇḍasya paramārthatvenāsiddhatvāt |",
  "SA10n1014:2749": "yadi tulādaṇḍasvabhāva eko'vayavī dṛṣṭāntatvena pradaśryate,",
  "SA10n1014:2750": "tadā sa khallavasiddha eva |",
  "SA10n1014:2751": "parasparaviruddhayorunnāmāvanāmādikṛtyayorekasmin yugapadbhāvo naiva samīcīnaḥ |",
  "SA10n1014:2752": "paramāṇusañcayātmako'pi sa [ tulādaṇdaḥ ] arthato'siddha eva,",
  "SA10n1014:2753": "niravayavatvena sañcayasyāyujyamānatvādeva |",
  "SA10n1014:2754": "yadi sa avayavīti tadā tasyābhāvaprasaṅgaḥ |",
  "SA10n1014:2755": "yadi vijñānāvabhāsisvabhāvatvena tulādaṇḍastāvannirdiśayate,",
  "SA10n1014:2756": "tadā parikalpitasvabhāvatvena mithyaiva saḥ |",
  "SA10n1014:2757": "kathamiva tasya vastusattvaṃ syāt |",
  "SA10n1014:2758": "amūrttatvād vijñānasya nordhvādhogamanam |",
  "SA10n1014:2759": "ata eva chāyātapodakadhārādinottaritam |",
  "SA10n1014:2760": "laṅkāvatārādisūtreṣu bhagavatā kāryakāraṇabhāvaniṣedhastāvat sāṃvṛtakāryakāraṇeṣvevāvagantavyaḥ yadapi bhagavatā ' asmin satīdaṃ bhavati' ityuktaṃ tena vikalpatrayaṃ parihatya caturthaṃ eva vikalpo'bhyupagamyata iti yaduktaṃ tad vakṣyate kiṃ ' asmin satīdaṃ bhavati' iti vacanena vikalpatrayaṃ niṣidhya caturthavikalpābhyupagam āgamena nirdiṣṭo yaduta yuktyā ?",
  "SA10n1014:2761": "āgameneti cet,",
  "SA10n1014:2762": "tannaiva yujyate |",
  "SA10n1014:2763": "yato hi yau chāyāṅkurau dīpaprakāśau vā samakālavidyamānau tāvapi dīpe sati prakāśo bhavatīti na vyavahāraviruddhau |",
  "SA10n1014:2764": "evameva vidyamānakāryaṃ vidyamānakāraṇasāpekṣamiti śabdamātreṇa nirdiśyate,",
  "SA10n1014:2765": "na tu vidyamānakāryakāle kāraṇaṃ nāsaditi |",
  "SA10n1014:2766": "yadi hi vastutvaṃ pramāṇāntaraiḥ paramārthataḥ kṣaṇikatvena sādhyate tadā tadapi parikalpitamātrameva,",
  "SA10n1014:2767": "na tvāgamena [ siddhaḥ ] |",
  "SA10n1014:2768": "itthaṃ tu loke'pi samakālikaṃ chāyāṅkurādikamapi kāryakāraṇabhāvena jñāyata eva |",
  "SA10n1014:2769": "atha yuktyeti pakṣaḥ,",
  "SA10n1014:2770": "tadā bhagavato vacanāni [ pramāṇatvena] naivoddhartavyāni,",
  "SA10n1014:2771": "tāni etadarthaṃ naiva pramāṇam |",
  "SA10n1014:2772": "atha kevalayā yuktyaivaikayā kathanīyamiti cet ?",
  "SA10n1014:2773": "etadapi naiva vaktuṃ śakyate,",
  "SA10n1014:2774": "yato hi yathā yuktyā vikalpatrayaṃ na sambhavati tathā caturtho'pi vikalpaḥ paramārthato naiva sambhavatīti [ pūrvaṃ ] vistarena nirdiṣṭam |",
  "SA10n1014:2775": "lokaprasiddhimatikramya nityatva-dravyatva svātantryādiguṇopetamātmānamabhyupetamātmānamabhyupetya karmafāsambandhādisaṃvṛtiṃ nirākurvatāṃ dṛṣṭiparihārārthaṃ bhagavaduktena idampratyayatāmātreṇevāvasthiteṣu saṃvṛtimāśritya asmin satīdaṃ bhavatītyuktam,",
  "SA10n1014:2776": "na tvāgamena vikalpatrayaṃ parihatya caturthavikalpāśrayaṇaṃ kalpanīyam |",
  "SA10n1014:2777": "ataḥ parata utpattirnaiva yuktimatī |",
  "SA10n1014:2778": "falataśca sarveṣāṃ vastūnāṃ māyeva prajñāptyā utpādādibhya eva santuṣyatām ,",
  "SA10n1014:2779": "mithyātvāt |",
  "SA10n1014:2780": "vinaṣṭāta kāraṇāttāvatkāryotpattirna yujyate |",
  "SA10n1014:2781": "na vāvinaṣṭāsvapnena tulyotpattirmatā tava ||",
  "SA10n1014:2782": "niruddhādvā'niruddhādvā bījādaṅkura saṃbhavaḥ |",
  "SA10n1014:2783": "māyotādavadutpādaḥ sarva eva tvayocyate || 17-18 ||",
  "SA10n1014:2784": "ato ye ācāryāḥ “ na paramārthata adhyātmikānyāyatanāni praratyayataḥ samutpadyante,",
  "SA10n1014:2785": "paratvāt “ ityādyabhidadhate,",
  "SA10n1014:2786": "[ teṣāmapi ] te hetavo naiva sandigdhavipakṣavyāvṛttikāḥ,",
  "SA10n1014:2787": "vipakṣe bādhakapramāṇasambhavāt |",
  "SA10n1014:2788": "ato'nityatāsiddhivattāvat sattvasiddhiḥ |",
  "SA10n1014:2789": "jaḍatādisiddhau parato vipakṣe bādhakapramāṇābhāvāt teṣvanaikāntikatā |",
  "SA10n1014:2790": "utpādanirodha eva tāvat sādhanīyaḥ,",
  "SA10n1014:2791": "na tu vipakṣe badhakapramāṇasadbhāvaḥ |",
  "SA10n1014:2792": "vyavahāre parataḥ siddhatvānnastyasiddhatvaṃ pramāṇasyāpi [ bhavanmate paramārthataḥ ] samyagvastutvāddhetvādīnāṃ na vyavahāraḥ kutrāpi sidhyatīti nirdiṣṭaṃ pūrvam |",
  "SA10n1014:2793": "ata eteṣāmanaikāntikatvāsiddhatvapratipādanaṃ nāma asambaddhamettaitat |",
  "SA10n1014:2794": "tairthikāḥ ye hi parādivyavahāravaśāt parādīni santīti kathayanti tān ācārya āha-",
  "SA10n1014:2795": "“ na hi svabhāvo bhāvānāṃ pratyayādiṣu vidyate“",
  "SA10n1014:2796": "ityādinā dūṣayatītyucyate |",
  "SA10n1014:2797": "ataḥ śāstraistāvadasiddhatvāt parata utpattirnāstīti nirdiṣṭam |",
  "SA10n1014:2798": "parādayaḥ śabdā ye tāvatprajñāptigocarāstānapi paramparayā vastusaṃsargiṇa ityabhidadhatāṃ teṣāṃ ' vastusabhāvaḥ pratyayeṣvastītyutpadyate' ityumamabhiprāyamādāya dūṣaṇaṃ pradattam,",
  "SA10n1014:2799": "pratyayādiṣu sattve paramārthato vastusvabhāvasyānutpādāditi vistareṇa khalvabhihitam |",
  "SA10n1014:2800": "ato yadā sarveṣāṃ vastūnāṃ paramārthataḥ parata utpādo naivopapadyate tadā pratyayādibhyo'pi anutpādādasiddha eva |",
  "SA10n1014:2801": "ato nāstyeva paramārthataḥ śabdasaṃsargi kimapi vastu |",
  "SA10n1014:2802": "falato'siddhe'pyevaṃvidhe vyavahāre vastu tāvadabādhitameveti yaduktaṃ tanna yujyate |",
  "SA10n1014:2803": "[ 30 ] ye sāṃkhyādayaḥ pradhāneśvarādikaṃ manvānāḥ pradhāneśvarādibhyo vastūnāmutpādamabhyupagacchanti,",
  "SA10n1014:2804": "teṣāmapi mataṃ svato vā parato vā utpādapakṣe pṛthakpṛtham doṣābhidhānānnaiva yuktarupamiti |",
  "SA10n1014:2805": "anye ye kadācit svātantryena ubhayata utpattiṃ varṇayanti ,",
  "SA10n1014:2806": "te'pyubhayapakṣīya [ sva-parapakṣīya ] doṣairdūṣitatvānnirākṛtā eva |",
  "SA10n1014:2807": "apare ca ye tāvat-' ubhayātmakasya vastunaḥ pramāṇaviruddhatvānna ko'pi tadabhyupagacchatīti hetoḥ ubhayata utpattiṃ dūṣayitvā bhavantaḥ kevalamātmānameva mohayanti,",
  "SA10n1014:2808": "tattu [ bhavatāṃ ] śabdamātrameva“ iti kathayanti |",
  "SA10n1014:2809": "te tāvad vidvāṃsaḥ svayaṃ śāstrāṇāmaparijñānāt śabdārthayośca samyaganavagamāt [ kevalaṃ ] śabdaśa upahasanti |",
  "SA10n1014:2810": "kecana tāvat kaṇṭakāditīkṣṇatādṛṣṭāntena sarvāṇi vastūni paramārthato'hetuta utpadyanta iti kathayanti,",
  "SA10n1014:2811": "tatra vastūnāṃ paramārthato'hetuta utpattiṃ sādhayatāṃ teṣāṃ dṛṣṭāntastāvannaiva siddhaḥ,",
  "SA10n1014:2812": "paramārthato'nutpannatvāt sarvadharmāṇām |",
  "SA10n1014:2813": "saṃvṛtau suddha iti cenna,",
  "SA10n1014:2814": "tatrāpyasiddha eva,",
  "SA10n1014:2815": "kaṇṭādīnāṃ svabījata utpādaḥ pratyakṣato niścitatvāt |",
  "SA10n1014:2816": "anenaiva teṣāṃ taikṣṇyādīnāmapi niścitatvānna ko'pi [ dharmaḥ ] ahetuta utpadyate |",
  "SA10n1014:2817": "evaṃ kādācitkatvāt sarveṣāmeteṣāṃ vastūnāṃ sāpekṣatvaṃ niścitameva anapekṣitasya tu sadā aviśeṣāttasya kādācitkatvaṃ nopapadyata eveti |",
  "SA10n1014:2818": "yatteṣāṃ sāpekṣatvaṃ tadeva hetuḥ,",
  "SA10n1014:2819": "anupakāriṇi apekṣāyā anupapannatvāt |",
  "SA10n1014:2820": "tatra yadupakārakatvena prasiddhaḥ,",
  "SA10n1014:2821": "sa eva tasya heturiti sidhyati |",
  "SA10n1014:2822": "ahetukatve sati sarvatra abhinnatvāt kaṇkādiṣvapi tīkṣṇatāyā nirdhāraṇaṃ na syāt |",
  "SA10n1014:2823": "falataḥ sarve sarvātmakāḥ syuḥ |",
  "SA10n1014:2824": "ye bījādayaste loke kāryakāraṇātmakatvena pratyakṣataḥ siddhāḥ |",
  "SA10n1014:2825": "ataḥ pratijñā tāvat pratyakṣabādhitaiva |",
  "SA10n1014:2826": "api ca, hetutaḥ sādyasya sādhanāvasare anyataḥ [hetataḥ ] utpatteḥ [ siddheḥ,",
  "SA10n1014:2827": "bhavadbhiḥ ] avaśyaṃ svīkārāt svavacanavirodho'pi |",
  "SA10n1014:2828": "anyathā hetuprayoga eva tāvannirarthakaḥ syāt |",
  "SA10n1014:2829": "naiva pratijñāmātreṇa tāvadiṣṭārthasiddhiḥ,",
  "SA10n1014:2830": "tathā sati sarvataḥ sarvasiddhiprasaṅgaḥ |",
  "SA10n1014:2831": "ato'hetuvādī khalu vyavahāre pratyakṣādibhirbādhitatvād vidvadbhiḥ sāvadhānatayā pariharttavya eva |",
  "SA10n1014:2832": "hetvādayastāvanmāyādivat siddhāḥ,",
  "SA10n1014:2833": "te yathā avicāraramaṇīyatvena prasiddhāstathā teṣāmaniṣedhād anutpattirityucyate,",
  "SA10n1014:2834": "pratyakṣāditaścāpi sāṃ naiva bādhitā |",
  "SA10n1014:2835": "dharmyasiddhatvādayastāvad doṣāḥ pūrvameva nirākṛtāḥ |",
  "SA10n1014:2836": "sapakṣe sattvānnāsti heturapyasiddho viruddhaścāpi |",
  "SA10n1014:2837": "ākāśapuṣpādayastvanutpanna eva,",
  "SA10n1014:2838": "na te sasvabhāvatvenānubhūyante |",
  "SA10n1014:2839": "atasteṣu vyāpterutpatteḥ samyaṅ nivṛttyā tasyāpi [ sasvabhāvatvasya ] nivṛttiḥ |",
  "SA10n1014:2840": "ato nāstyanaikāntikatvamapi |",
  "SA10n1014:2841": "teṣūtpatteḥ pravṛttirniścayena sādhayituṃ naiva śakyate,",
  "SA10n1014:2842": "svapnādiṣvasatputrādīnāmapyutpattidarśanāt |",
  "SA10n1014:2843": "sā khalu [ utpattiḥ ] tadvijñāne tathaivāvabhāsata ityapi kathanamyuktam,",
  "SA10n1014:2844": "kathanamayuktam,",
  "SA10n1014:2845": "tatrāpi paramārthatastathākāro naiva sambhavīti pūrvaṃ nirdiṣṭam |",
  "SA10n1014:2846": "anyasya anyākāreṇāvabhāsanamapyayuktameva tattvānyatvayoḥ parasparaviruddhatvāt ?",
  "SA10n1014:2847": "tadutpattyā sasvabhāvatvādīnāṃ vyaptatve'pi utpattau satyāṃ samyaksvabhāvo naiva niyatarūpeṇa sidhyati,",
  "SA10n1014:2848": "vyāpakasāmīpye sarvavyāpyāṇāṃ sāmīpyaṃ navaśyaṃbhāvīti niścitamityuktameva pūrvam |",
  "SA10n1014:2849": "ataḥ sādhāraṇamevaitad |",
  "SA10n1014:2850": "paramarthato na kasminnapyutpattiḥ pravartata iti sādhitameva |",
  "SA10n1014:2851": "yanna kaiścidapi pratyayaiḥ samutpadyate tad vastu kutaḥ prādurbhavatīti kathayadbhirabhivyaktimātrameva ato'naikāntika eva heturiti cet tatasyāpi pūrvaṃ nirākṛtatvāt tyājyamevaitaditi |",
  "SA10n1014:2852": "atha pratyayairvastu abhivyajyata eveti cettadā ki sā abhivyaktiḥ svalakṣaṇopacayasvabhāvā vā tadāvaraṇasaṃkṣayātmiokā vā indriyaiḥ sukṛtā vā tadviṣayakavijñānotpattilakṣaṇā veti vicāraḥ samupajāyante |",
  "SA10n1014:2853": "tatra naiva tāvat prathamaḥ pakṣaḥ kathamapi yujyate,",
  "SA10n1014:2854": "nityatāyā hāniprasaṅgat |",
  "SA10n1014:2855": "yadā anupacayasvabhāvaḥ svato vinaśya abhivyañcakapratyayairutpadyate tadā ekasyāparasyānupacayasvabhāvasyotpādavaśāt svalakṣaṇopacayo bhavatīti cet ?",
  "SA10n1014:2856": "na, tatpūrvasvabhāvo yadi na nirudhyeta tadā dvau parasparāvirudhau upacayāpacayasvabhāvau niryuktitayā ekasminneva svīkāryau syātām |",
  "SA10n1014:2857": "yadyapūrvaḥ kaścana svabhāvo notpadyate tadā abhivyañcakāḥ pratyayāstāvannirarthakaḥ syuḥ |",
  "SA10n1014:2858": "upacayamanirākṛtya vastūnāmutpattirapi na yujyate |",
  "SA10n1014:2859": "tacca naiva tāvadāvaraṇasaṃkṣayātmakam,",
  "SA10n1014:2860": "asatsvabhāvatvena parairakāryatvāt |",
  "SA10n1014:2861": "vatusvabhāve kriyānirākaraṇaṃ tāvat pūrvameva kṛtam |",
  "SA10n1014:2862": "yadyasti ekā kriyā,",
  "SA10n1014:2863": "tadā sarve te pratyayā ye yadā arthamabhivyañcinti tadā ananyārthabhūtā kriyā tatra naiva sambhavati,",
  "SA10n1014:2864": "pūrvata eva tasyāvidyamānatvāt |",
  "SA10n1014:2865": "nityasya bhāvasya tvāvaraṇaṃ tadviśeṣāṇāmavināśād anutpādācca kadāpi na yujyate,",
  "SA10n1014:2866": "atiprasañgāt |",
  "SA10n1014:2867": "tadviṣayakavijñānaotpattau vighnakaraṇādapyāvaranaṃ niva yujyate,",
  "SA10n1014:2868": "svaviṣayakajñānotpattau samarthatvāt,",
  "SA10n1014:2869": "vidyamāne svavijñāmavijñeyasvabhāve'vikalavijñānaṃ tāvat kenāpi vighnayitumaśaktvācca |",
  "SA10n1014:2870": "yadi nāsti sa samartho vā svavijñānavijñeyo vā tadā svahetuvikalatayā tadvijñānotpattireva na syāt |",
  "SA10n1014:2871": "atastadviṣakavijñānotpattau vighnakārakatvād āvaraṇaṃ tāvannaiva yujyate |",
  "SA10n1014:2872": "yathā āvaraṇasaṃkṣaye tathā vijñānotpattāvapi avighnāpādanasvabhāvo'pi kriyāyāṃ naiva yujyate |",
  "SA10n1014:2873": "asāmarthyāt tadvijñānavijñeyasvabhāvābhāvācca abhivyañjakaiḥ pratyayairāvaraṇaṃ kriyata ityasyāpi nirākaraṇaṃ kṛtameva [ pūrvam ] |",
  "SA10n1014:2874": "tathātve'pi tadviṣayakavijñānotpattirayuktaiva |",
  "SA10n1014:2875": "yadi sāmarthayamabhyupagamyate tadā āvaraṇakārake satyapi avikalahetoḥ sadbhāvāt sadaiva vijñānotpattisambhavād vyañjakānāṃ bhāvānāṃ kriyā nirarthikaiva syāt |",
  "SA10n1014:2876": "ato nityasya tāvadakiñcikaratvāt kathamapyāvaraṇaṃ na yujyate |",
  "SA10n1014:2877": "anityatā tu kadāpi kenāpi hetuviśeṣeṇa vijñānānutpādakasyānyasya kṣaṇasyotpādād āvriyata eva |",
  "SA10n1014:2878": "indriyaiḥ sukṛtatvapakṣo'pi tāvannaiva [ yujyate ] |",
  "SA10n1014:2879": "yadi tatsukṛtvaṃ [ vastu- ]- svabhāvabhūtaṃ tadā anityātāyāḥ prasaṅgaḥ,",
  "SA10n1014:2880": "pūrvasadṛśatvāttasya |",
  "SA10n1014:2881": "yadi tadanyārthabhūtaṃ tadā sukṛtatvaṃ naiva yuktiyuktam,",
  "SA10n1014:2882": "akiñcikaratvāttasya |",
  "SA10n1014:2883": "yadyevaṃ nāsti tadā'tiprasaṅgaḥ |",
  "SA10n1014:2884": "kasminnapi vastuni kenāpi kimapi karaṇaṃ tāvannaiva sambhavamiti [ pūrvaṃ ] nirdiṣṭam |",
  "SA10n1014:2885": "indriyaiḥ sukṛtatve'pi yadi abhivyañcakairbhāvaiḥ tadindriyavijñānotpādāsāmarthyam athavā tadvijñānavijñeyasvabhāvāsattvaṃ tadā tadvijñānotpattirasambhavinī,",
  "SA10n1014:2886": "ato nirarthakameva tāvat sukṛtatvamiti prasaṅgaḥ |",
  "SA10n1014:2887": "yadi vidyata eva sāmarthyaṃ tadvijñeyasvabhāvo vā tadā indriyaiḥ sukṛtakatvataḥ pūrvameva tasmin [ viṣaye ] vijñānotpādasya prasañgaḥ syāt,",
  "SA10n1014:2888": "tadā sukṛtakatvamapi nirarthakameva syat |",
  "SA10n1014:2889": "atastamin viṣaye vijñānotpādalakṣaṇamapi na saṅgataṃ syāt |",
  "SA10n1014:2890": "yato hyevaṃ tad vyaṅgyaṃ vastvapi yadi asamarthaṃ vā tadvijñānavijñeyavabhāvaṃ vā'pi nāsti tadā vijñānotpāde'pi na pad [ vastu ] tasya [ vijñānasya ] viṣayaḥ syāt |",
  "SA10n1014:2891": "yadi [ tad vastu ] samarthaṃ vā tadvijñānavijñeyasvabhāvaṃ vā syāt tadā svasvabhāvavat sāmīpyāt tatsattāmatreṇaiva vijñānasya samutpādo bhaviṣyatītyato na tena vyañjakavijñānotpādaḥ kriyata iti [ sidhyati ] |",
  "SA10n1014:2892": "api ca, bhavatāṃ tāvanmate sarvesāṃ vastūnāṃ jāyataḥ sadaivāvatiṣṭhanta iti hetostatra [ vastuṣu ] vyaṅgya-vyañjakādīnāmapi sadā avasthitatvāt |",
  "SA10n1014:2893": "[ nityatvāt ] vyaṅgya-vyañjakādivyavasthā naiva [ samīcīnatayā sarvathā ] yujyate,",
  "SA10n1014:2894": "[teṣāṃ] vyaṅgyavyañjakādīnāmakiñcitkaratvāt |",
  "SA10n1014:2895": "sadaivābhīvyaktiprasaṅgo'pi sarvavastūnāṃ dūrnivāra eva,",
  "SA10n1014:2896": "sarvadā avikalasamagrīkatvāt |",
  "SA10n1014:2897": "api ca, vyaktasya tāvannityatvena parikalpitatvāt,",
  "SA10n1014:2898": "nityasya ca sarvasāmarthyavirahiotatvānnaiva hi vastutvaṃ kathamapyupapadyate |",
  "SA10n1014:2899": "ataḥ kathaṃ tenānaikāntikahetutvamapi |",
  "SA10n1014:2900": "ityevaṃ yadi sarvasāmarthyaśūnyaṃ tasya abhāvarūpatvameva,",
  "SA10n1014:2901": "yathā-vandhyāputra iti |",
  "SA10n1014:2902": "ye tāvadīśvarādayaḥ [ paraiḥ ] abhyupagamyante,",
  "SA10n1014:2903": "te'pi tathaiva |",
  "SA10n1014:2904": "te'pi kramayogapadyābhyāmarthakriyāvirodhāt sarvasāmarthyaśūnyā eveti pūrvamapi [ bahudhā ] nirdiṣṭam |",
  "SA10n1014:2905": "samakṣe siddhatvānnāyaṃ heturasiddhaḥ,",
  "SA10n1014:2906": "nāpi viruddhaḥ,",
  "SA10n1014:2907": "vandhyāputrādiṣu vastutvaprasaṅgānnāpyanaikāntiko'pi |",
  "SA10n1014:2908": "itthaṃ tāvadaśeṣasāmarthyaśūnyatvameva abhāvalakṣaṇam |",
  "SA10n1014:2909": "asaṃskṛteṣvapi tathātvāt kathaṃ tāni vastūnīti ?",
  "SA10n1014:2910": "ityevaṃ pratisaṃkhyānirodhādayo ye sarvasāmarthyaśūnyāsteṣāṃ vandhyāputrādyabhinnatve'pi ye khalu tān vastutvena parikalpayanti ,",
  "SA10n1014:2911": "teṣām kalpaneyaṃ naiva yuktimatī,",
  "SA10n1014:2912": "hetorevābhāvāt |",
  "SA10n1014:2913": "pratisaṃkhyānirodhādayo yadi kasyāpi jñānasya viṣayāstadā avaśyaṃ te hetutvenaṅgīkaraṇīyāḥ,",
  "SA10n1014:2914": "ahetorviṣayatvānabhyupagamāt |",
  "SA10n1014:2915": "hetuviśeṣasya svākārarpaṇamātreṇa vijñānopakārād viṣayatvamityaṅgīkriyate |",
  "SA10n1014:2916": "yadyevaṃ tarhi tasya nityatāyā hāniprasaṅgaḥ,",
  "SA10n1014:2917": "vyavahāre'pi tasya kramayaugapadyābhyām arthakriyākāritvānupapannatvāt |",
  "SA10n1014:2918": "anupakāritve'pi yadi vijñānena vijñeyasvabhāvasya abhāvād viṣayatvaṃ kalpyate,",
  "SA10n1014:2919": "tathā sati yadi vijñānaṃ vijñeyasvabhāvamanusaratīti tadā tadvijñānasyāpi tadanusaraṇena nityatāyāḥ prasaṅgaḥ |",
  "SA10n1014:2920": "yadi nānusarati tadā tannityatāyā hāniprasaṅgaḥ |",
  "SA10n1014:2921": "yadi sarvajñajñānaṃ taditi na kasyāpi vastunaḥ sāmīpyamiti kalpyate,",
  "SA10n1014:2922": "tadāpi prekṣāvadbhistasmin vastusattāyā vyavahāro nopapadyate,",
  "SA10n1014:2923": "vijñaptyarthaṃ taddhetujñānasyābhāvāt |",
  "SA10n1014:2924": "yena kāraṇena tato vibhaktaṃ śaśaśṛṅgādiṃ ye jñeyatvenopacaranti,",
  "SA10n1014:2925": "teṣāṃ sameṣāṃ svabhāvarāhityāda viśeṣo'bhidhātavyaḥ,",
  "SA10n1014:2926": "abhāvād vibhaktasya rāhityasvabhāvasya vastūtvena jñānāsambhavāt |",
  "SA10n1014:2927": "tatra svabhāvatvena gṛhītalakṣaṇaviśeṣasyātmanaḥ sattvābhidhānamayuktam,",
  "SA10n1014:2928": "asadvastunyapi sarvasāmarthyaviyogasvabhāvasya grahaṇāt |",
  "SA10n1014:2929": "vandhyāputrādisadṛśe tadabhitnne'pi yadi vastviti nāma prajñapyate,",
  "SA10n1014:2930": "tadā nāsti vivādaḥ,",
  "SA10n1014:2931": "kintuṃ kathaṃ vandhyāputrādayo'hetukā iti nocyata ityucyate |",
  "SA10n1014:2932": "ityevam asaṃskṛtānāṃ sattvābhidhānaṃ naiva samīcīnam |",
  "SA10n1014:2933": "ata evoktaṃ laṅkāvatārasūtreḥ",
  "SA10n1014:2934": "asadbhāvasamāropaḥ punarmahāmate,",
  "SA10n1014:2935": "yaduta ākāśanirodhanirvāṇākṛtakābhiniveśasamāropaḥ |",
  "SA10n1014:2936": "ye tāvannityānityābhyāmanabhidheyatvena pudgalādināmubhayathā'pi siddhiranaikāntikīti pratipādayanti,",
  "SA10n1014:2937": "tanna yujyate,",
  "SA10n1014:2938": "sadvastuni kathamapi anabhidheyatvāsambhavāt |",
  "SA10n1014:2939": "evameva nityānityāni tāvat parasparaparihārasthitalakṣaṇāni |",
  "SA10n1014:2940": "yadi tāni kramaśa ekasiddhinisedhāmyām aparaniṣedhasiddhibhāñji na syustadā asadeva syuḥ |",
  "SA10n1014:2941": "falata ekasya niṣedha evāparasya siddhiriti hetoḥ kathaṃ tāvadanabhidheyaṃ vastvityabhidhīyate |",
  "SA10n1014:2942": "anyathā [ yadyevaṃ nāsti tadā ] anabhidheyatvāt sarvāṇyeva vastunyanabhidheyāni syuḥ |",
  "SA10n1014:2943": "falataḥ svaparoditānām aśeṣavastuviśeṣāṇāṃ vilopasambhavād mahātmabhirvajrakaṇādiyukticatuṣṭayasyābhidhād ebhyo mārgebhyo naiva viruddham | yathoktam-",
  "SA10n1014:2944": "na svato nāpi parato na dvābhyāṃ nāpyahetutaḥ |",
  "SA10n1014:2945": "utpannā jātu vidyante bhāvāḥ kvacana kecana ||iti ||",
  "SA10n1014:2946": "ityevaṃ sarve dharmā nirātmāna iti sādhyante |",
  "SA10n1014:2947": "ata eva bhagavatā prajñāpāramitāsūtre vastuṣu nityānityagrāhasya tāvanniṣedhaḥ kṛtaḥ |",
  "SA10n1014:2948": "anyasūtrāṇāṃ strotāṃsi pūrvameva nirdiṣṭāni |",
  "SA10n1014:2949": "ato ye rūpaṃ nityamityudīrayanti,",
  "SA10n1014:2950": "te tāvannaiva prajñāpāramitāmācaranti |",
  "SA10n1014:2951": "kathamiti cet ?",
  "SA10n1014:2952": "yadā tad rūpaṃ sadeva nāsti tadā tannityābhidhānasya tu kathaiva kā ? ityuktam |",
  "SA10n1014:2953": "sarvākārajñatāparyantaṃ [ sarvadharmeṣu ] evameva prayoktavyamiti |",
  "SA10n1014:2954": "ata evātrāpi parataḥ kāryotpāde tāvat ko virodhaḥ,",
  "SA10n1014:2955": "kathaṃ hi tato'pi [ parato'pi ] kāryotpādaniṣedhaḥ kriyate ?",
  "SA10n1014:2956": "nātra [ kānicit ] bādhakapramāṇānyapītyādi yaduktam,",
  "SA10n1014:2957": "etat sarvaṃ pūrvaṃ kṛtottarameva |",
  "SA10n1014:2958": "satkāryotpādaniṣedhāryamapi bhavatāṃ savidhe nāsti ubhayasiddho heturdṛṣṭāntaścetyādi yaduktam,",
  "SA10n1014:2959": "tāpi naiva yujyate |",
  "SA10n1014:2960": "tathā hi-kiṃ tat yat sadityucyate ?",
  "SA10n1014:2961": "aṃśaistāvanniraṃśasya siddhirasambhavinīti yasya svabhāvaḥ sarvātmanā niṣpannaḥ,",
  "SA10n1014:2962": "yaśca niṣpannasvabhāva iti tasya paraiḥ[ hetupratyayaiḥ ] apūrva ityākhyaṃ bhedaṃ kartuṃ naiva śakyate |",
  "SA10n1014:2963": "yasyāpūrvamiti bhedaṃ naiva śakyate kartum,",
  "SA10n1014:2964": "sa kadāpi kenāpyutpādayituṃ naiva śakyate,",
  "SA10n1014:2965": "yathā-ākāśakusumā-dīni |",
  "SA10n1014:2966": "yastāvattasya sattābhiniveśaḥ,",
  "SA10n1014:2967": "so'pi tadvadeveti tasyāpi hetvādayo'sambhavina eveti |",
  "SA10n1014:2968": "vicchinnamātre sādhye tathaiva ca hetornideśe na te abhūtadharmito viruddhāḥ |",
  "SA10n1014:2969": "yathā sati naiva āśrasiddhādidoṣāḥ,",
  "SA10n1014:2970": "pūrvameva tannirdiṣṭatvāt |",
  "SA10n1014:2971": "sādhyasādhanayoḥ sapakṣe'nugamānnaiva viruddhakhyo'pi hetudoṣaḥ |",
  "SA10n1014:2972": "vyavahārena bhinnatvād utpattau vyāpakaḥ |",
  "SA10n1014:2973": "falato vyāpakanivṛttyā nāsti vyāpyo'pi sambhavī |",
  "SA10n1014:2974": "ato nāstyanaikāntiko'pi hetuḥ |",
  "SA10n1014:2975": "yasya kenāpi bhavati bhedaḥ,",
  "SA10n1014:2976": "sa tasya prakṛtiḥ |",
  "SA10n1014:2977": "ato yastāvadanyaḥ,",
  "SA10n1014:2978": "sa kathaṃ tasyeti ?",
  "SA10n1014:2979": "yaśca svabhāvataḥ pūrvameva sthitaḥ,",
  "SA10n1014:2980": "sa hetusannidhānāt pūrvamapi tathaiva bhāvāt kathaṃ ' hetubhirutpannaḥ ' iti kathayituṃ śakyate ?",
  "SA10n1014:2981": "ato nāstyanaikāntikatvamiti |",
  "SA10n1014:2982": "bhedayogyatvādutpattau vyāpakatvamityato'sadutpadyata iti ced ?",
  "SA10n1014:2983": "vyavahāramātreṇaivaitat syāt,",
  "SA10n1014:2984": "paramārthato'sattvāt |",
  "SA10n1014:2985": "evameva yadi savabhāvato'bhāva ekaprakṛtika eva,",
  "SA10n1014:2986": "tadā paścādapi kathaṃ sa satsvabhāvaḥ syāt,",
  "SA10n1014:2987": "sadasatoḥ parasparaviruddhātvāt |",
  "SA10n1014:2988": "yaśca parasparaparihārasthitalakṣaṇo dharmaḥ sa tadviruddhadharmiṇi kathaṃ nāma yuktaḥ syāt,",
  "SA10n1014:2989": "yathā amūrtadhārmāntarbhūtaṃ tāvadākāśaṃ kathaṃ nāma mūrtaṃ syāditi |",
  "SA10n1014:2990": "utpattyākhyo hi prasiddhaḥ satsvabhāvastāvad asatsvabhāvaparihārasthitalakṣaṇatvāt kathaṃ hi nāma paramārthato'bhāvena samprayuktaḥ syāt |",
  "SA10n1014:2991": "evaṃ vicāryamāṇe yadsat,",
  "SA10n1014:2992": "tasya utpattikriyāvatyāmutpatau kimapyupadeśanaṃ nāma nāsti |",
  "SA10n1014:2993": "pṛthaksāmarthyavataḥ kasyāpi bhāvātmakasya hetoranantaraṃ prādurbhāvasya sampratibhāsābhāvāt taddhetorasadutpadyata iti loke utpattiviśeṣaviṣayikāyāḥ kalpanāyāḥ abhidhānasya ca vyavahāraḥ pravartate |",
  "SA10n1014:2994": "vyavahāramātreṇa tu vastusattve bādhāleśo'pi naiva sambhavati |",
  "SA10n1014:2995": "asadvastuni sadākhyadharmasya tāvat sattāleśo'pyasmābhirnābhyupeyate |",
  "SA10n1014:2996": "yadi tat sat,",
  "SA10n1014:2997": "tadā naiva tadasat |",
  "SA10n1014:2998": "yo hi paścādapi utpattisvabhāvaḥ,",
  "SA10n1014:2999": "sa tāvadanya eva |",
  "SA10n1014:3000": "yaścānyaḥ, sa na tasyetyabhidhātuṃ śakyate |",
  "SA10n1014:3001": "ataḥ ' asadutpadyate ' iti yadktaṃ tadabhāvato bhāvasiddhiriti naiva yujyate |",
  "SA10n1014:3002": "yato hyatra bhāvasvabhāvaparīkṣāyā evāvasaraḥ |",
  "SA10n1014:3003": "ataḥ kriyānirodhamātraṃ vaktuṃ neṣṭamiti |",
  "SA10n1014:3004": "yadyetad vastu hetoḥ sāmīpyāt pūrvamudbhūtaṃ nāsti,",
  "SA10n1014:3005": "tadā tasya kaḥ svabhāva ityabhidheyam |",
  "SA10n1014:3006": "yadi tadā kiñcidapi nāsti tadā tat kadācid vastutvenābhidhāsyata iticintā naiva yujyate |",
  "SA10n1014:3007": "yadi nāsti vastunaḥ kimapi bhāvātmakamastitvaṃ tadā tasya svabhāvo'sadeveti suspaṣtamabhidhāsyate |",
  "SA10n1014:3008": "anyathā kimiti tasyāsattvamityucyate |",
  "SA10n1014:3009": "evaṃ yo hi pūrvamasan,",
  "SA10n1014:3010": "sa paścādbhāvī kaścana bhāvasvabhāva eva |",
  "SA10n1014:3011": "so'pi kathaṃ nāmāpūrvasvabhāvātiriktaḥ prajñaptuṃ śakyate |",
  "SA10n1014:3012": "pūrvaṃ nāsīdityasadutpattervyavahārasyāpi hetupratyayābhāsāḥ kathaṃ samyagityabhidhātuṃ śakyāḥ ?",
  "SA10n1014:3013": "evamabhūtasya bhūtasiddhistāvadasataḥ satsiddhireva syāt |",
  "SA10n1014:3014": "yato hi yadi nāstyanyastadā abhūtādanyo bhūto nāsti satsamīpavarttyapi |",
  "SA10n1014:3015": "asatyapyanye abhūtādanyasyotpādābhidhānasambaddhameva |",
  "SA10n1014:3016": "falato'pūrvavastūnāṃ papaścāt sattvābhidhanaṃ tāvat tadviruddhadharmānvitasyaivābhyupagamaḥ |",
  "SA10n1014:3017": "viruddhadharmānvitaḥ svabhāvo'pi tāvadanupapanna eva |",
  "SA10n1014:3018": "tathā sati sarvasya sarvasvabhāvatāprasaṅgaḥ |",
  "SA10n1014:3019": "ekasmin krameṇa sattvāsattve aviruddheityabhidhānamapi naiva yujyate |",
  "SA10n1014:3020": "tathā sati samakāle'pyaviruddhatvaprasaṅgaḥ |",
  "SA10n1014:3021": "yadi samakāle te aviruddhe tadā krameṇāpi kathaṃ te na tathā,",
  "SA10n1014:3022": "abhinnatvāditi |",
  "SA10n1014:3023": "bhinnadharmiṇi viruddhalakṣaṇasyāviruddhatve'pi ekasmin dharmiṇi naiva krameṇāpi tad bhavituṃ śakroti |",
  "SA10n1014:3024": "yathā yugapadanekaviruddhadharmānvitatvād ekatvahāniprasaṅgaḥ,",
  "SA10n1014:3025": "tathaiva krameṇāpi tadanvitatvāt tatpravṛttiriti |",
  "SA10n1014:3026": "anyathā parairapi pradhānādīnāṃ kramaśo mahadādigaṇe parivartanam abhivyaktim vā upakalpayatāṃ vyaktāvyaktādidharmavirodhaḥ kathamabhidhīyate |",
  "SA10n1014:3027": "krameṇa vastūnāmutpādakeṣu īśvarādiṣu kathaṃ nāma samarthāsamarthādivirodhodbhāvanaṃ yujyate |",
  "SA10n1014:3028": "ye kecana parvata-kāya-vajrādīn dṛḍhasvabhāvān teṣāṃ śītoṣmādyavasthābhedena kramaśo bhedaṃ vyavasthāpayanti,",
  "SA10n1014:3029": "te'pi teṣāṃ kṣaṇikatvaṃ sisādhayiṣavaḥ kathaṃ krameṇa prādurbhavatsu teṣu śītoṣmādiviruddhatvamabhidhātuṃ śaknuvanti |",
  "SA10n1014:3030": "yadi vastūni tāvad abhūtvā utpadyante,",
  "SA10n1014:3031": "bhūtvā cābhāvatvenāvabhāsanta iti vicāraṇād ekasmin kramaśaḥ sadasattvaviruddhatvena vyavasthāpayituṃ śakyata iti kathayantīti cennedaṃ yujyate |",
  "SA10n1014:3032": "yato hi tāmrādiṣvevaṃ dāḍharyamārdava-śaityauṣṇyādīni krameṇa dṛśyanta eva |",
  "SA10n1014:3033": "atastatrāpi aviruddhatvaprasaṅgaḥ syāt |",
  "SA10n1014:3034": "atastena adṛḍhatayā ye svabhāvatvena sādhayanti,",
  "SA10n1014:3035": "tannaivopapadyate |",
  "SA10n1014:3036": "api ca, asmābhirapyetādṛśī dṛṣṭirnaiva parityajyate |",
  "SA10n1014:3037": "yato hi māyāsvapnādisamā alīkā api [ padārthāḥ ] abhūtvā bhavanti,",
  "SA10n1014:3038": "bhūtvā ca vinaśyamānāḥ pratibhāsante |",
  "SA10n1014:3039": "kintu svabhāvataḥ sadasatostu krameṇāpi tayoḥ sadasatorvirodha eva | tadyathā-",
  "SA10n1014:3040": "yadyastitvaṃ prakṛtyā syānna bhavedasya nāstitā |",
  "SA10n1014:3041": "prakṛteranyathābhāvo na hi jātūpapadyate ||",
  "SA10n1014:3042": "yathoktaṃ kārikāyāmḥ-",
  "SA10n1014:3043": "so'san svabhāvato'bhāva sa kathaṃ pratyayāntaraiḥ |",
  "SA10n1014:3044": "niḥsvabhāvo bhavet ko'nyo heturuktastathāgataiḥ ||",
  "SA10n1014:3045": "āryakaṅkāvatārasūtre'pi pūrvaṃ rāgādīn sattvenābhyupagamya punarasattvenāṅgīkaraṇaṃ vaināśikataiva |",
  "SA10n1014:3046": "kāryakāraṇabhāvo yadi paramārthata syāttadā evamabhidadhānānāṃ [ sā ] dṛṣṭistāvat samyag mārgānusaraṇād muktimārgānukūlaiva strānnatvananukūlā |",
  "SA10n1014:3047": "ato laṅkāvatārasūtre yaduktaṃ tadapyaviruddhamevaṃ, tathā hi-",
  "SA10n1014:3048": "kāryakāraṇadurdṛṣṭayā tīrthyāḥ sarve vimohitāḥ |",
  "SA10n1014:3049": "atasteṣāṃ na mokṣo'sti sadasatpakṣavādinām ||",
  "SA10n1014:3050": "punaśca,",
  "SA10n1014:3051": "abhūtvā yasya cotpādo bhūtvā cāpi vinaśyati |",
  "SA10n1014:3052": "pratyayaiḥ sadasaccāpi na te me śāsane sthitāḥ ||",
  "SA10n1014:3053": "hetu-pratyayasāmarthyaniścaye'pi paramārthato'sata utpattirnaiva yujyate,",
  "SA10n1014:3054": "svabhāvāntaraṃ kartumaśakyatvat |",
  "SA10n1014:3055": "pratiniyatasāmarthyato viruddhamapi svabhāvaṃ kartuṃ naiva pāryate,",
  "SA10n1014:3056": "tathā sati śaśaśṛṃṅgādīnāmapyutpādaprasaṅgaḥ syāditi vidvāṃso bruvanti |",
  "SA10n1014:3057": "ato hetūnāṃ niyatasāmarthyena vyavasthā'pi niyatā bhavedityabhidhānamapi tāvadasambaddhameva |",
  "SA10n1014:3058": "saṃvṛtāvapi khalvasata utpattiḥ kathaṃ na vitudhyata iti vicāraṇā'pi tāvannaiva yujyate,",
  "SA10n1014:3059": "vastunyeva virodhasya vyavasthāpannānmithyāvastuni [ avastuni ] tadvyavasthānamasambaddhameva |",
  "SA10n1014:3060": "anyathā paramārthaivaiṣā utpattiḥ syānnatu saṃvṛtau |",
  "SA10n1014:3061": "api ca, yā khalu vastūnāmutpattiḥ saṃvṛtimāyāvadavasthitā,",
  "SA10n1014:3062": "saivaropyāsmābhirvirodhivacanairmithyātvena sādhyate,",
  "SA10n1014:3063": "nānyatveneti paścād vistareṇa nirdekṣyate |",
  "SA10n1014:3064": "evaṃ vastūnāṃ paramārthasadutpattirnopapadyate,",
  "SA10n1014:3065": "na santi ca tāni [ vastūni ] asadbhūtānyapi |",
  "SA10n1014:3066": "eteṣāmutpattirmāyāvanmithyaiva pradarśyate |",
  "SA10n1014:3067": "ata eva sarvāṇi khalu vastūni māyāvadeva vyavasthitāni |",
  "SA10n1014:3068": "ataśca bhagavatā-mahāmate,",
  "SA10n1014:3069": "sato'sataścānutpannatvāt sarve dharmā anutpannā evetyanekadhā sadasatorniṣedhaṃ kṛtvā anutpāda eva nirdiṣṭaḥ |",
  "SA10n1014:3070": "bhagavata'pi parikalpisvabhāvamabhipretya sadasatorutpattivirodho vyavasthāpitaḥ na tu tattvata ityevaṃ yeṣāṃ kathanaṃ tadapyagre'bhidhāsyate |",
  "SA10n1014:3071": "yo hi vastvātmā paramārthato'nupanna so'pi tattvata utpanna ityevaṃbhūto yo parikalpitaḥ svabhāvastamapi ye parikalpitasvabhāvatvenābhyupagacchanti,",
  "SA10n1014:3072": "tadā tannaiva yuktarūpam |",
  "SA10n1014:3073": "vastūnāmasya svabhāvasya paramārthato'nutpannatve'pi grāhyagrāhakārasvabhāvenānuppannatvāt sa parikalpitasvabhāva iti cintyate tadā parikalpitātmakayoḥ sadastoryathā utpattivirodhastathaiva paramārthātmakasyāpi kathaṃ notpattivirodhaḥ |",
  "SA10n1014:3074": "tattvatastu utpatteḥ sadasadākārātirikttvena anyākāratayā'nutpannatvāt sādhāraṇameva taditi |",
  "SA10n1014:3075": "ato yaḥ pratītyasamutpannaḥ sa paramārthataḥ śūnyaḥ,",
  "SA10n1014:3076": "māyādivaditi |",
  "SA10n1014:3077": "nāstyayaṃ heturanaikāntiko'pi yadi viparyayastadā yathoktadoṣadūṣitāni pramāṇānyapi sambhaveyuḥ |",
  "SA10n1014:3078": "yo hi hetupratyayānapekṣya samutpadyate tasya kṛtaka eva svabhāvaḥ,",
  "SA10n1014:3079": "na tu pāramārthikaḥ |",
  "SA10n1014:3080": "akṛtakasya parāpekṣā naivopapadyate |",
  "SA10n1014:3081": "ya eva kṛtakastasya naiva prakṛtyā svabhāvo yujyate,",
  "SA10n1014:3082": "prakṛteravikārāt |",
  "SA10n1014:3083": "ko'pi tāṃ [ prakṛtiṃ ] parivartayituṃ naiva kṣamaḥ |",
  "SA10n1014:3084": "ato yo hi pāramārthikaḥ svabhāvaḥ,",
  "SA10n1014:3085": "yaścābhūtvā bhavati,",
  "SA10n1014:3086": "bhūtvā ca vigaccati tau [ svabhāvau ] parasparaviruddha-tvādasambaddhāviti pūrvaṃ nirdiṣṭameva |",
  "SA10n1014:3087": "ato nāstyanaikāntikatvamiti | tathā hiḥ",
  "SA10n1014:3088": "“ na sambhavaḥ svabhāvasya yuktaḥ pratyayahetubhiḥ |",
  "SA10n1014:3089": "hetupratyayasambhūtaḥ svabhāvaḥ kṛtako bhavet ||",
  "SA10n1014:3090": "svabhāvaḥ kṛtako nāma bhaviṣyati punaḥ katham |",
  "SA10n1014:3091": "akṛtrimaḥ svabhāvo hi nirapekṣaḥ paratra ca ||“",
  "SA10n1014:3092": "nityānityasvabhāvayorupakalpitatvād vastūnām antadvayadarśane prasaṅgamāpādayitum uttam āryaśrīmālāsūtre-",
  "SA10n1014:3093": "“ bhagavan, dvayorantayo paśyatītyucyate |",
  "SA10n1014:3094": "yaduta ucchedaśāścatadarśanam |",
  "SA10n1014:3095": "' anityāḥ saṃkārā iti ced bhagavan paśyet sāsya syāducchedadṛṣṭiḥ sāsya syānna samyagdṛṣṭiḥ |",
  "SA10n1014:3096": "nityaṃ nirvāṇamiti ced bhagavan paśyet sāsya syācchaśvatadṛṣṭiḥ,",
  "SA10n1014:3097": "sāsya syānna samyagdṛṣṭiḥ |“",
  "SA10n1014:3098": "ācāryeṇāpyuktam-",
  "SA10n1014:3099": "bhavamabhyupapannasya śāśvatocchedadarśanam |",
  "SA10n1014:3100": "prasajyate svabhāvo hi nityo'nityo'thavā bhavet || ityādi ||",
  "SA10n1014:3101": "ataśca sapakṣe sadbhāvānna viruddho'pi hetuḥ,",
  "SA10n1014:3102": "yato hi vipakṣe yasya sadbhāvaḥ,",
  "SA10n1014:3103": "sa eva viruddhaḥ,",
  "SA10n1014:3104": "na tu yasya sapakṣe sadbhāvaḥ,",
  "SA10n1014:3105": "sa viruddha iti |",
  "SA10n1014:3106": "māyādayastāvat vastutvenānupapannāḥ,",
  "SA10n1014:3107": "jñānajñeyābhyāṃ vilakṣaṇasvabhāvatvātteṣām,",
  "SA10n1014:3108": "iti pūrvaṃ nirdiṣṭameva |",
  "SA10n1014:3109": "na hi jñānajñeyābhyāṃ bhinno vastunaḥ svabhāvaḥ |",
  "SA10n1014:3110": "anutpannasvabhāveṣvākāśapuṣpādiṣvadarśane'pi pratītyasamutpādasvabhāvastāvat samyaktayā yujyata eveti ye kathayantītyanenāpi [ kathanena ] naiva [ hetoḥ ] viruddhatvaṃ sādhayituṃ śakyate'sambaddhatvāt,",
  "SA10n1014:3111": "vyāpakapravṛteḥ vyāpyasādhane'śakyatvācca |",
  "SA10n1014:3112": "māyādiṣu hi mithyātvena [ tatra ] naiva pratītyasamutpādaḥ sidhyati,",
  "SA10n1014:3113": "dṛṣṭāntavikalatvāditi yatkathanaṃ tadapyasambaddhameva |",
  "SA10n1014:3114": "yadi paramārthasvabhāvamadhikṛtya māyādīnāmanutpannatvaṃ kevalamabhidhīyate,",
  "SA10n1014:3115": "tattu,",
  "SA10n1014:3116": "tadā svīkāryameva |",
  "SA10n1014:3117": "yato'smābhirapi paramārthata utpattimabhyupagamya naiva hetornideśaḥ kṛtaḥ,",
  "SA10n1014:3118": "sa tu kevalamubhyasiddhapratibhāsamādāyaiva |",
  "SA10n1014:3119": "na hi siddhāntāpekṣayā dharmihetvādīnāṃ nirdeśaḥ kriyata iti tu pūrvaṃ nirdiṣṭameva |",
  "SA10n1014:3120": "yadi māyādayo vyavahāreṇāpyanutpannā ityabhyupagamyate tadedaṃ lokasyāpi nirvartakatvād asmābhirasyāṃ nivṛttau prayatno naivāstheyaḥ |",
  "SA10n1014:3121": "ko'pi svasthamanāḥ puruṣo yadi ' yathā māyādīnāṃ pratyayā mantrauṣadhyādayaśca dṛśyate,",
  "SA10n1014:3122": "tathā teṣāmutpattirnaiva dṛśyate ' ityevaṃ kathayati,",
  "SA10n1014:3123": "tattu teṣāṃ [ kathanaṃ ] viduṣāṃ kṛte'tyantaṃ hāsyāspadamapamānakaraṃ ceti |",
  "SA10n1014:3124": "itthaṃ nāstyasiddhatvamapi hetoḥ |",
  "SA10n1014:3125": "yathoktaṃ bhagavatā-",
  "SA10n1014:3126": "yaḥ pratyayairjāyati sa hyajāto",
  "SA10n1014:3127": "na tasya utpādu svabhāvato'sti |",
  "SA10n1014:3128": "yaḥ pratyayādhīnu sa śūnya ukto",
  "SA10n1014:3129": "yaḥ śūnyatāṃ jānati so'pramattaḥ ||",
  "SA10n1014:3130": "sāgaramatinirdeśasūtre'pyuktam-",
  "SA10n1014:3131": "pratītya yad yad bhavati tattannasti svabhāvataḥ |",
  "SA10n1014:3132": "niḥsvabhāvā hi te bhāvāḥ kadācit sambhavanti na ||",
  "SA10n1014:3133": "ācāryeṇāpyuktam-",
  "SA10n1014:3134": "pratītya yad yad bhavati tattacchāntaṃ svabhāvataḥ |",
  "SA10n1014:3135": "tasmādutpadyamānaṃ ca śāntamutpattireva ca ||",
  "SA10n1014:3136": "punaśca",
  "SA10n1014:3137": "yaḥ pratītyasamutpādaḥ śūnyatāṃ tāṃ pracakṣyahe |",
  "SA10n1014:3138": "sā prajñaptirupādāya pratīpat saiva madhyamā ||",
  "SA10n1014:3139": "[31] yadi vināśādayo hi vikalpāḥ paramārthata utpāttau bādhitā ityucyate,",
  "SA10n1014:3140": "tadapi naiva yuktiyuktam |",
  "SA10n1014:3141": "yā ca bādhā'bhidhīyate, kā'sau ?",
  "SA10n1014:3142": "yadi mithyātvena sidhyantītyucyate,",
  "SA10n1014:3143": "tadā vayamapyabhyupagacchāmaḥ |",
  "SA10n1014:3144": "ataḥ saṃvṛtireva sā ityucyate |",
  "SA10n1014:3145": "yadi yuktyā te prasidhyanti tadā paramārthata eva bhaveyuḥ,",
  "SA10n1014:3146": "na tu saṃvṛtyā |",
  "SA10n1014:3147": "yadi prasiddhā tāvad bādhā nirākṛtaivetyucyate,",
  "SA10n1014:3148": "tadapi naiva yujyate,",
  "SA10n1014:3149": "na hi pramāṇabādhitā mithyāsvabhāvā api māyādayo loke'prasiddhāḥ |",
  "SA10n1014:3150": "ato vastusthitaṃ bhrāntaṃ vijñānamapi māyādivalloke prasiddhamityucyamānamapi na yujyate |",
  "SA10n1014:3151": "na hyekasmin vividhaprakārake viruddhajñāne tathaiva māyādisvamiyucyamānamapi na yujyate |",
  "SA10n1014:3152": "na hyekasmin vividhaprakārake viruddhajñāne tathaiva bhāyādisvabhāvaḥ sambhavati,",
  "SA10n1014:3153": "loke'pi ca tannaiva jñānasvarupeṇa prasidhyati |",
  "SA10n1014:3154": "māyādīnāṃ jñānasvabhāvatve'pi jñānasya tadabhinnatayā gṛhītāmithyākāratvenāvabhāsitatvāt tadapi tadvanmithyaiva |",
  "SA10n1014:3155": "anyathā satyāsatyasvabhāva-yostāvat ko hi sambandhaḥ syāt |",
  "SA10n1014:3156": "ato nāsti bhrāntiḥ |",
  "SA10n1014:3157": "asti bādhāvirodha ityucyate,",
  "SA10n1014:3158": "tadapi na yujyate,",
  "SA10n1014:3159": "yadi nāstyātmanā virodhastadā kathaṃ sa pramāṇena sādhayituṃ śakyate |",
  "SA10n1014:3160": "yadyastyāmani virodhaḥ,",
  "SA10n1014:3161": "sa ca pramāṇaiḥ sidhyatyapītyucyate tadā sādhananirbharaḥ saḥ kathamasvīkāryaḥ syāt |",
  "SA10n1014:3162": "na sa virodho'vabhāsata ityucyate cet,",
  "SA10n1014:3163": "tadā'sya visarjanaṃ pūrvamevāsmābhiḥ kṛtam |",
  "SA10n1014:3164": "api ca, antarjñeyavādināṃ matānusāraṃ yadadvayajñāne ākāradvayaṃ sāgaraparvatabhūmijalādikaṃ tadaṃśatayopacaryate,",
  "SA10n1014:3165": "tadekasmin kathaṃ viruddhāvabhāso'nuvidhīyate |",
  "SA10n1014:3166": "ato'ntarjñeyavādibhirapyavaśyaṃ kathañcid bhrāntaṃ jñānamabhyupeyameva |",
  "SA10n1014:3167": "anyathā sarve'pi tattvavedino jāyeran,",
  "SA10n1014:3168": "na ca prativādibhiḥ saha vivādā api jāyeran |",
  "SA10n1014:3169": "kathaṃ cāriṣṭanīlākṣatākāmalādibhirupahatanetrāṇāṃ dehādayo viruddhasvabhāvadveye pratibhāseran |",
  "SA10n1014:3170": "na ca satyātmakasya jñānasya pratibhāsamārnairmithyākāraiḥ saha kaścanāpi sambandhaḥ,",
  "SA10n1014:3171": "satyāsatyoḥ parasparaviruddhatvāt |",
  "SA10n1014:3172": "na hi bhavatāṃ mate virodho dṛśyata ityataḥ sarveṣāṃ pratyakṣatastattvadarśitvasambhavād muktyatthināṃ kṛte tattvabhāvānāyāḥ pratyatno nirarthaka eva syāt |",
  "SA10n1014:3173": "yadyevaṃ cintyate yad ' bhrānte vijñāne vividhāvabhāsānāṃ viruddhatve'pi virodho naiva vyavasthāpyate,",
  "SA10n1014:3174": "vastuvisayatvātteṣāmati |",
  "SA10n1014:3175": "vastubalapravṛttānumānadvārā vastutvena svīkṛtānāmeva virodho'bhidhīyate,",
  "SA10n1014:3176": "na tu mithyātvena svīkṛtānām |",
  "SA10n1014:3177": "yadyevaṃ na syāt tadā tadanumānaṃ vastubalapravṛttameva na syāt |",
  "SA10n1014:3178": "falato vijñāne bhrāntānāṃ mithyākārāṇāmapyavabhāsaḥ syāt |",
  "SA10n1014:3179": "tatra tāvattattvānyatvādivirodho'pi nābhidhīyate '- yadyevaṃ vicāryate tadā sāṃvṛtakāryakāraṇabhāvasya kathaṃ virodhaḥ pratipādyate,",
  "SA10n1014:3180": "mithyābhūte tasmin vastubalapravṛttānumānaviṣayatvāsambhavāt sa viruddha iti nābhidheya eva |",
  "SA10n1014:3181": "yadi [ virodhaḥ ] kriyate tadā'vaśyamasmākamevesṭasiddhiḥ,",
  "SA10n1014:3182": "na tu yuṣmākam |",
  "SA10n1014:3183": "yato hi bhavatāṃ tathāvidhena virodhena mithyātvasiddhireva syānnatvavabhāsanirākṛtiḥ,",
  "SA10n1014:3184": "mithyātvasyāpi prasiddhayavirodhāt |",
  "SA10n1014:3185": "yadi sa mithyātvena prasādhyate tadā'smākameva pakṣaḥ sthāpitaḥ syād,",
  "SA10n1014:3186": "yato vayamapi kāryakāraṇa-deśa-kāla-hetu-pratyayaviśeṣāṇāṃ satyāmapyapekṣāyāṃ [ taṃ ] pramāṇabādhitaṃ ca mithyā caiva manyāmahe,",
  "SA10n1014:3187": "ata eva [ saḥ ] saṃvṛtau vyavasthāpyate |",
  "SA10n1014:3188": "tathāvidhavirodhakaraṇena bhavadbhiranyeṣāṃ vastugrahanivṛttiḥ kathaṃ nāma na svīkriyate,",
  "SA10n1014:3189": "kintu nirdoṣābhidhānāttāvad bhavatāmeva bādhā syāt asmākaṃ tu pramāṇānāmapravṛttirapi nāsti,",
  "SA10n1014:3190": "anyathā kathaṃ nāma saṃvṛtau sādhayituṃ śakyaḥ syāt |",
  "SA10n1014:3191": "yathaiva kāryakāraṇabhāvaḥ sidhyati tathaiva samyaktvena abhyupagatavatāṃ mithyāropanivṛttaye kevalaṃ vayaṃ pramāṇāni prayuñjamahe, nānyatra |",
  "SA10n1014:3192": "pramāṇānāṃ prayoge satyapi naiva pratyakṣabādhā pravartate |",
  "SA10n1014:3193": "pramāṇaistāvat kevalaṃ vastutattvasya yathāsthitireva svīkriyate,",
  "SA10n1014:3194": "na tu prasiddhivirodho'pi |",
  "SA10n1014:3195": "anyathā naiva tat pramāṇaṃ syāt |",
  "SA10n1014:3196": "yo hi vastūnāṃ paramārthataḥ,",
  "SA10n1014:3197": "prajñaptasvabhāvaḥ,",
  "SA10n1014:3198": "sa eva pramānairbādhyate |",
  "SA10n1014:3199": "abhrāntatvaṃ hi pratyakṣalakṣaṇam |",
  "SA10n1014:3200": "abhrāntapramāṇena yo hi bādhyate,",
  "SA10n1014:3201": "tasya naiva viṣayatvaṃ yujyate,",
  "SA10n1014:3202": "atiprasaṅgāt |",
  "SA10n1014:3203": "ato nāsyasyāṃ pratijñāyāṃ pratyakṣabādhā |",
  "SA10n1014:3204": "yadhevaṃ na syāttadā spaṣṭāvabhāsitayā bāhyārthasya pratyakṣasiddhe'pi na sa pratyakṣaviruddhaḥ syāt |",
  "SA10n1014:3205": "falata ekānekasvabhāvavirahitatve'pi na sa niḥsvabhāvaḥ sidhyatītiḥ sidhyatīti syāt |",
  "SA10n1014:3206": "taimirikādiṣu keśamaśakādīnāmavabhāse'pi pratyakṣato virodhānna kenāpi teṣāṃ mithyātvam asvīkriyate |",
  "SA10n1014:3207": "ataḥ svānurūpakāryakāranabhāvena anādikālikaparamparāagatānāṃ sarveṣāṃ janmanāṃ deśākālahetuviśeṣāpekṣitatve'pi māyotpādavat saṃvṛtāveva vyavasthā kriyate |",
  "SA10n1014:3208": "ye khalu yathāprasiddhaṃ vyavasthāpayanti,",
  "SA10n1014:3209": "teṣāṃ yadā samakālikāsamakālikavyavasthāyāṃ nāsti virodhastadā akṣaṇikatvādidoṣā api teṣu naiva prarvatante,",
  "SA10n1014:3210": "alīkeṣu virodhasyāpravṛtteḥ |",
  "SA10n1014:3211": "māyāsvapnādisadṛśeṣu dharmeṣu paramārthatastāvat kṣaṇikākṣaṇikatvādayo naiva hi yujyate,",
  "SA10n1014:3212": "yathoktaṃ prajñāpāramitāyām-",
  "SA10n1014:3213": "ye rupasya nityatve'nityatve vā ācaranti te nācaranti prajñāpāramitāyām tat kathamiti ?",
  "SA10n1014:3214": "tad rūpaṃ yadā nāsti tathā sat tadā kathaṃ tannityamanityaṃ vā syāt | “",
  "SA10n1014:3215": "evaṃ tāvat sarvajñatāparyantaṃ vistareṇābhidhātavyam |",
  "SA10n1014:3216": "katipayeṣvanyeṣu [ sutreṣu ] yā khalu saṃskārāṇāṃ kṣaṇikatā deśitā,",
  "SA10n1014:3217": "sā prasādasaṃskārebhyo mānasamudvignaṃ kṛtvā kramaśo nairātmye praveśāyaiva deśitā |",
  "SA10n1014:3218": "naivamutpadyate kiñcinnirodho'pi na kiñcana |",
  "SA10n1014:3219": "mārgaprayojanārthāya nirodhotpādadeśānā ||",
  "SA10n1014:3220": "utpattyā jñāyate nāśo vināśenāpyanityatā |",
  "SA10n1014:3221": "anityatāpraveśena saddharmeṣu pravartate ||",
  "SA10n1014:3222": "yadi māyādivadaṅkurotpādādiṣu bījādīnāṃ sāmarthyamabhyupagamyata iti cintyate tadā vastunaḥ svīkṛtireva syāt,",
  "SA10n1014:3223": "yato hyevaṃ yāni sāṃvṛtikāni bījākhyāni tāni sarvābhidhānasamatikrāntaśaśaśṛṅgādibhyo vinivṛttānyevābhidheyāni |",
  "SA10n1014:3224": "yadyevaṃ nāsti tadā kathaṃ bhavadbhirlokāgavirodhaparihāraḥ kartuṃ śakyeta |",
  "SA10n1014:3225": "vayaṃ tu yattāvat sarvasāmarthyavirahalakṣaṇebhyaḥ śaśaśṛṅgādibhyo vinivṛttaṃ tadeva vastviti kathayāmaḥ |",
  "SA10n1014:3226": "' yadi bhavantastathāvidhamapi saṃvṛtisaditi nāmnā'bhidhātumabhilaṣante tadā saharṣaṃ bravantu,",
  "SA10n1014:3227": "saṃvṛtiparamārthaśavdairabhidhīyamānānāṃ vastūnām arthakriyākāritvābhedādi ' tyevaṃ cintyate ?",
  "SA10n1014:3228": "tadapi naiva yaktum,",
  "SA10n1014:3229": "yato hyevaṃ svapnādau gajāśvagnibhūmivṛṣabhādayo mithyābhāvā ye vividhārthakriyāṃ kurvāṇāḥ parasparabhinnaśarīrānugatā dṛśyante te yathaiva bhinnadeśakālavasthāsu dṛśyante tathaiva kiṃ sarvābhidhānasamatikrāntaśaśaśṛṅgādibhyo vinivṛttakāyāḥ santi ?",
  "SA10n1014:3230": "na vā ?",
  "SA10n1014:3231": "te yadyekāntena vinivṛttakāyāstadā tevāmapi vastutvaprasaṅgaḥ syāt |",
  "SA10n1014:3232": "yadi te vinivṛttakāyā ityucyeta,",
  "SA10n1014:3233": "tarhi kathaṃ bhavantaḥ prasiddhivirodhasya parihāraṃ kariṣyanti ?",
  "SA10n1014:3234": "yadyucyeta yathāvabhāsaṃ tatsvabhāvo nāvatiṣṭhatītyataḥ pratītyasamutpannatvājjñānasvabhāvatvena vastutaḥ santīti ?",
  "SA10n1014:3235": "etadapi naiva yujyate,",
  "SA10n1014:3236": "yato hi tadā jñānamātrasvabhāvatvātte kāyādiviśeṣānanugatatvādatyantaviruddhasvabhāvenāvabhāsiṣyante |",
  "SA10n1014:3237": "anyasyānyasvabhāvenāvabhāso naiva yuktarupaḥ,",
  "SA10n1014:3238": "tattvānyatvayorviruddhatvāditi pūrvamevāveditam |",
  "SA10n1014:3239": "yadi jñānasvabhāvastāvad śuddhasfaṭika iva niraṃśaḥ kkacanāpyanavasthito nīlādivividhasvabhāveṣvanavabhāsamāna ityabhyupagamyate,",
  "SA10n1014:3240": "tadā svapnādiṣu gajāśvādīni vastuni tatsvabhāvatvena na samudbhaviṣyanti,",
  "SA10n1014:3241": "tadviruddhakārayogāt |",
  "SA10n1014:3242": "yadyevaṃ nāsti tadā tathāvabhāso naiva śakyarupaḥ |",
  "SA10n1014:3243": "ata eva vayaṃ jñānasvabhāvātītaṃ viparītākāreṇāvabhāsitaṃ mithyātvāllaukikamabhyupagacchāmastathā parikalpitasvabhāvenocyamānameva vastutvena bhrānto viṣaya iti kathayāmaḥ,",
  "SA10n1014:3244": "na tu jñānasvabhāvatvena |",
  "SA10n1014:3245": "so'pi tadabhinnatmakatvenāvabhāsitatvānnasti satyasvabhāvena siddhaḥ |",
  "SA10n1014:3246": "evaṃ vastvātmanā prasiddhamapi pramāṇena yathāvat sfuṭamavabhāsite'pi paramārthatayā vastusvabhāvatvena na vyavasthāpayāmaḥ,",
  "SA10n1014:3247": "yathā-tṛṇapuruṣaṃ puruṣatvena |",
  "SA10n1014:3248": "ataḥ paramārthato vastuvapuṣā'bhūtaṃ yanmithyā tasmin pāramārthikasarvadoṣavirahitaśaśaśṛṅgadibhyo nivṛttamanivṛtaṃ vā cittaṃ naiva praviśatītyucyeta tadevaṃ yathoktaḥ saṃvṛtisvabhāvaḥ pramāṇena mithyāsvabhāvatvanokto 'pi na tathaiva cintanīyaḥ,",
  "SA10n1014:3249": "yathā-māyāsvapnādyabhinno vastusvabhāvaḥ pramāṇena suspaṣṭīkṛtaḥ ayamapi paramārtha iti prajñapyate tadā saharṣaṃ prajñapyatāmutsavaścānubhūyatām,",
  "SA10n1014:3250": "parantu prajñaptimātrakathanena naiva vastūni bhinnasvabhāvatvenopādīyante |",
  "SA10n1014:3251": "ataḥ pratījñā parityajyatāmiti kathanamivaitad |",
  "SA10n1014:3252": "ācāryaḥ khalvatyantagambhīrasāgare paramārthanaye praveṣṭumasamarthānāṃ śāśvocchedādyaparadarśanānāṃ malaviśuddhayarthaṃ bālapṛthagjanānāṃ ca pravṛttyarthaṃ ye paramārthanukūlāṃ yathāprasiddhāṃ puṇyajñānasambhārādyarthakṛyāṃ kurvanti,",
  "SA10n1014:3253": "tānevātra paramārthataḥ saditi kathayāmāsuḥ,",
  "SA10n1014:3254": "na tvatyantaniyataparamārthajñānārthamiti jñātavyam |",
  "SA10n1014:3255": "[ yato hi ] te naiva santi paramārthataḥ saditi tu pūrvamevāveditam",
  "SA10n1014:3256": "etadarśamaktaṃ vārtike-“ yathāvaktu tathaiva“ iti |",
  "SA10n1014:3257": "āryaśrīmālāsiṃhanādasūtre'pi-“ yadanityaṃ tanmithyā moṣadharmakaṃ ca,",
  "SA10n1014:3258": "yanmoṣadharmakaṃ tadasatyam “ ityuktam |",
  "SA10n1014:3259": "āgame'uyuktam-“ etaddhi bhikṣavaḥ paramaṃ satyaṃ yaduta amoṣadharmaṃ nirvāṇam,",
  "SA10n1014:3260": "sarvasaṃskārāśca mithyā moṣadharmāṇaḥ ' iti |",
  "SA10n1014:3261": "paramārthato niḥsvabhāvatve'pi vastuno yadi niyatadeśakālādyavabhāso bhavatīti kathaṃ na śaśaśṛṅgādayo'pyavabhāsanta iti cet ?",
  "SA10n1014:3262": "bhavadbirapyasyottaraṃ dātavyaṃ syāt,",
  "SA10n1014:3263": "yato hi keśādivanmithyāvabhāse'pi kimiti keśādīnāmeva mithyāvabhāsaḥ,",
  "SA10n1014:3264": "na śaśaśṛṅgādīnām |",
  "SA10n1014:3265": "yadi timirādihetupratyayādīnāṃ pratīniyatasāmarthyena tathā pratiniyatatvamityucyeta tadā asadvastuni kathaṃ nāma hetupratyayādīnāṃ pratiniyatasāmarthyamiti kathayituṃ śakyate |",
  "SA10n1014:3266": "yadi taddarśanena tathā bhavatīti cet ?",
  "SA10n1014:3267": "tadā tathaiva apareṣvapi pratiniyatahetupratyayatvena pratiniyatasāmarthye'pi kimiti naiva tathā vyavasthā svīkriyate |",
  "SA10n1014:3268": "iyanmātreṇa vastutve'pi naiva prasaṅgaḥ,",
  "SA10n1014:3269": "tathā sati taimirikadṛṣṭakeśādīnāmapi vastutvaprasaṅgaḥ syāditi pūrvamevāveditam |",
  "SA10n1014:3270": "yadyevaṃ na syāttadā taimirikairadhyālambitānāṃ mithyākeśāṃdīnāṃ hetupratyayā api kathaṃ nāma niyatāḥ syuḥ |",
  "SA10n1014:3271": "taimirikakeśādīnāṃ jñānasvabhāvenāpi satyatvaṃ naiva yujyata iti pūrvameva nirdiṣṭam |",
  "SA10n1014:3272": "api ca, yadi jñānasvabhāvaḥ satyatvena siddhaṃ syāttadā keśādayo na tato bhinnā iti teṣāmapi satyatvenāvabodhaḥ syāt,",
  "SA10n1014:3273": "kintu tadasiddhamiti pūrvamevābhihitam |",
  "SA10n1014:3274": "keśādayastu mithyātvena lokena pramāṇena ca siddhā eva |",
  "SA10n1014:3275": "ato jñānamapi keśādimithyāsvabhāvenābhinnatvāt tathaiva mithyāmātramiti kathaṃ keśādīnāṃ tatsvabhāvatvena satyatvaṃ syāditi |",
  "SA10n1014:3276": "yathā sarvaṇi vastūni paramārthato'nutpannāni tathaiva saṃvṛtāvapyutpannāni bhavituṃ na śaknuvanti,",
  "SA10n1014:3277": "tathā hi-ye tāvat paramārthato'nutpannāsteṣāṃ saṃvṛtāvapi notpādaḥ,",
  "SA10n1014:3278": "yathā-śaśaśṛṅgādaya iti ye bruvanti teṣāṃ māyādibhiranaikāntikatvam,",
  "SA10n1014:3279": "sādhyavaiparītye sati heturapi sandigdhavipakṣavyāvṛttikaḥ |",
  "SA10n1014:3280": "na hi dṛṣṭamātreṇeṣṭasiddhiḥ,",
  "SA10n1014:3281": "prameyādīnāmubhayapakṣavyāptisambhavāt |",
  "SA10n1014:3282": "ataḥ paramārthato'sato yadi saṃvṛtāvapyasattvaṃ tadā saṃvṛtisatyasyaiva vināśaprasaṅgaḥ,",
  "SA10n1014:3283": "falataḥ ko'pi viparyayo na syāditi |",
  "SA10n1014:3284": "siddhe'pi prasaṅge vyāpterasiddhatvād heturanaikāntikaḥ |",
  "SA10n1014:3285": "saṃvṛtāvapi adṛṣṭotpadāḥ śaśaśṛṅgādayo na tathāvidhakarmaṇāṃ sañcayābhāvāna tu paramārthasvabhāvarahitatvād,",
  "SA10n1014:3286": "aniyatavastūnāṃ saṃvṛtisvabhāvo'pi hetupratyayasamūhanirbhara iti svīkārāt |",
  "SA10n1014:3287": "na hetupratyayanirbharatāmātreṇa vastutvaprasaṅgaḥ māyādimithyāvastūnāṃ hetupratyayasamūhabhāvābhāvābhyāṃ pravṛttinivṛttidarśanāt |",
  "SA10n1014:3288": "na hi darśanamātreṇa vastūnāṃ tathābhāvaḥ sanniti nirdiṣṭam |",
  "SA10n1014:3289": "catuṣkoṭirahitatvād vidvadbhirvastūnāṃ tattvato'nupapannatvaṃ sādhitam |",
  "SA10n1014:3290": "ato niḥsvabhāvatāyāṃ spaṣṭataḥ siddhatve'pi pramāṇamārgasya jñānābhāvad ye'nyato dūṣitān nirākartumabhilaṣante,",
  "SA10n1014:3291": "tebhyastāvat pramāṇatattvaṃ darśayiṣyate |",
  "SA10n1014:3292": "ye paramārthataścatuṣkoṭikotpādarahitāste niḥsvabhāvā e,",
  "SA10n1014:3293": "yathā gagananalinam |",
  "SA10n1014:3294": "[ 32] vivādādhikaraṇāśca sarve padārthāstatsadṛśā eva,",
  "SA10n1014:3295": "evaṃvādinaṃ kaścit ' kathaṃ nāma ekasmādekasyānutpattibodhaḥ ' iti pṛcchatīti cet ?",
  "SA10n1014:3296": "na hi pramāṇanivṛttyā vastusvabhāvanivṛttiḥ,",
  "SA10n1014:3297": "tasya tadutpādakatvatadātmakatvābhāvāt |",
  "SA10n1014:3298": "yadi kecit 'tadanaṅgīokārāt kaścit tatkhaṇḍayatīti' kathayantīti cet ?",
  "SA10n1014:3299": "tadayuktam |",
  "SA10n1014:3300": "yadi kecana ' īśvarādinā ekena jagad utpadyata iti kathayantīti cet ?",
  "SA10n1014:3301": "etadapi na yuktam |",
  "SA10n1014:3302": "yadyekamādekasyotpattiriti tadā sā nityād vā anityād vā bhavet |",
  "SA10n1014:3303": "na nityāt, tasya anutpannāvasthāto'bhinnatvāt pūrvāparakālavad madhye'pi utpādakatvavirodhāt |",
  "SA10n1014:3304": "yadi sa utpādayatīti cet ?",
  "SA10n1014:3305": "pūrvāparakāle'pi tadvadutpattiprasaṅga,",
  "SA10n1014:3306": "utpattisvabhāvānusaraṇāttasya |",
  "SA10n1014:3307": "nānusaratīti ced ?",
  "SA10n1014:3308": "nityatāyā hānisadbhāvāt kramayaugapadyābhyāṃ tasyotpādakatvaṃ vistareṇa nirākriyate |",
  "SA10n1014:3309": "na hi kadācinnityādutpattiryuktimatī |",
  "SA10n1014:3310": "na cānityādapi |",
  "SA10n1014:3311": "pūrvakāla-samakāla-paścātkāleṣu ca sāmānyenotpatternirākṛtatvāt |",
  "SA10n1014:3312": "na hi nityānityābhyāṃ vyatiriktastasya kaścanotpādaka iti |",
  "SA10n1014:3313": "ye cānyaiḥ [ vādibhiḥ ] ekasvabhāvā īśvarādayo jagato'sya hetavo manyante,",
  "SA10n1014:3314": "tebhyaścāpi [ hetubhyaḥ ] ekasvabhāvādekasya falasyotpattistairnāṅgīkriyate,",
  "SA10n1014:3315": "vividhasvabhāvavato jagatastata utpattisvīkārāt |",
  "SA10n1014:3316": "ata ekasmādekasyotpattirna bhavatīti kathanakāle bhrāntatayā īśvarādikaṃ yannirdiśanti,",
  "SA10n1014:3317": "tattu arthasthiterajñānamevodghoṣayanti |",
  "SA10n1014:3318": "na hi īśśvarādayo hetutvena astitvabhājo bhavanti,",
  "SA10n1014:3319": "paraistasya nityasvabhāvatvenopajñapitatvāt |",
  "SA10n1014:3320": "nityastāvat sarvasāmarthyaśūnya iti ca pūrvameva prasādhitatatvāt |",
  "SA10n1014:3321": "yadi punaḥ paraiste [ īśvarādayaḥ ] kevalamanityatvenopakalpyante,",
  "SA10n1014:3322": "tadā'pi tasmādekasyaiva falasyotpattirnaiva yuktimatī,",
  "SA10n1014:3323": "yato hi tato yadi bhinnasantānavartināṃ falānāmutpattirbhavati,",
  "SA10n1014:3324": "tadā tasya anyasajātīyakṣaṇasya pratisandhānābhāvād dvitīya eva kṣaṇe samucchedaḥ syāt |",
  "SA10n1014:3325": "yadyevaṃ tadā tataḥ sadā vijātīyafalānāmutpattikāle sarveṣāṃ pūrvasajātīyakṣaṇānāṃ paścād-vartini kṣaṇe pratisandhānābhāvād ye tāvadanityasvabhāvā īśvarādisaṃjñakā jagato hetutvenopajñāpyante, te ke ?",
  "SA10n1014:3326": "yadi te prāthamakṣaṇikasvabhāvatvādekasyaiva kṣaṇasya svabhāvenābhidhīyante,",
  "SA10n1014:3327": "tadapi naiva yuktam,",
  "SA10n1014:3328": "hetorabhāvena tasyotpatterasambhavāt athavā sampūrnameva jagat tadvadahetukameva syāt |",
  "SA10n1014:3329": "yato hi pūrvamapi paścādapi taddhetutvena [ sarvathā ] kimapi nāstīti |",
  "SA10n1014:3330": "yadyevaṃ tadā tasya kṣaṇamātrasvabhāvahāniprasaṅgaḥ,",
  "SA10n1014:3331": "tasyānādikālikatvamapyasmābhiḥ pūvameva pratiṣiddham |",
  "SA10n1014:3332": "yadi tasyāparo'nyo hetuḥ parikalpayate,",
  "SA10n1014:3333": "tadā sa eva kathaṃ na tasya falaṃ vā tadutpanno veti kalpyate |",
  "SA10n1014:3334": "kiṃ tadabhāve sa na sidhyatīti,",
  "SA10n1014:3335": "kimarthaṃ sa kalpyata iti |",
  "SA10n1014:3336": "abhinnasantāne vidyamāno sa heturanādikālāt tasyāmeva santatau pravṛtta eveti,",
  "SA10n1014:3337": "naivānyasantāne vidyamānaḥ sannutpattikāraka iti kalpyate tadā tasmin paramārthato'samakālatvam,",
  "SA10n1014:3338": "anyatra ca sajātīyakṣaṇotpattirapi naiva yujyata iti pūrvaṃ bahuśo nirdiṣṭam |",
  "SA10n1014:3339": "ataccāpi hetubhedasya abhinnakārake prasaṅgaśca paścāt pratipādayiṣyate |",
  "SA10n1014:3340": "etaśca tato'nekafalotpattirapi jñātavyā |",
  "SA10n1014:3341": "yadyante cakṣurādayastāvat falasyaikasya niyatotpādakā iti manyante,",
  "SA10n1014:3342": "tadā andhavadhiratvaprasaṅgaḥ durnivāra eva syāt,",
  "SA10n1014:3343": "yato hi cakṣurādīnīndriyāṇi yadā svavijñānamutpadayanti tadā sajātīyānyakṣaṇāni notpādayanti |",
  "SA10n1014:3344": "falato dvitīyasmin kṣaṇe sarveṣāmandhabadhirāditvaprasaṅgaḥ syāt |",
  "SA10n1014:3345": "samuha eva tāvad vijñānafalamutpādayati,",
  "SA10n1014:3346": "ato naikasmādekasya falotpattiḥ,",
  "SA10n1014:3347": "cakṣuḥśrotramanaskārādibhiścakṣurvijñānādīnānutpādasya [ bhūyasā ] dṛśyamānatvāditi cettadapi naiva yuktam |",
  "SA10n1014:3348": "yadyevaṃ tadā hetubhedo bhedaniyāmako naiva syāt |",
  "SA10n1014:3349": "yo hi ghaṭādīnāṃ paṭādibhyo bhinnaḥ svabhāvaḥ,",
  "SA10n1014:3350": "sa khalu hetubhedenaiva kṛtaḥ,",
  "SA10n1014:3351": "na tu prakṛtyā janita iti |",
  "SA10n1014:3352": "yadyevaṃ na syāttadā ahetukānyeva tāvad vastūni syuḥ |",
  "SA10n1014:3353": "tatra hetubhede'pi yadi falabhedo na syāttadā hetorbhedābhedābhyāṃ falasya bhedābhedau na kṛtau syātām,",
  "SA10n1014:3354": "vyabhiciritatvāt |",
  "SA10n1014:3355": "bhinnābhinnābhyāṃ vastuno'bhāvāt sarveṣāmeva ahetukatvaprasaṅgaḥ |",
  "SA10n1014:3356": "itthaṃ naiva te samūhād vyatiriktāḥ sidhyanti,",
  "SA10n1014:3357": "naiva ca te samūhāt pṛtham kartuṃ śakyante |",
  "SA10n1014:3358": "parantu parasparabhinnasvabhāvāt pratyekasmādutpattisāmarthayavato yadi falamudbhuyate tadā abhinnameva kathaṃ nāmodbhūyate |",
  "SA10n1014:3359": "yadi sarva evaikafalotpādane samarthāḥ,",
  "SA10n1014:3360": "na tvanekafalotpādana ityevaṃ cettadapi na yuktam |",
  "SA10n1014:3361": "yadyevaṃ tadā sajātīyafalapratīsandhānābhāvād dvītiye tāvat kṣaṇe cakṣurādisantānānoccheda eva syāt |",
  "SA10n1014:3362": "yadi teṣu sajātīyakṣaṇotpāde sāmarthyamityucyate tadā tadanyadeva tāvad vastu syāttataśca sāmarthyameva hetuḥ syānna na khalu vastu |",
  "SA10n1014:3363": "punaśca, sambandho'pi naiva setsyati,",
  "SA10n1014:3364": "samarthasyopakārābhāvāt |",
  "SA10n1014:3365": "upakurvantyeveti cet,",
  "SA10n1014:3366": "samarthāntarasya tatrāpekṣitatvādanavasthākhyastāvad doṣa eva syāt |",
  "SA10n1014:3367": "yadi te svabhāvabhūtaṃ samarthamuparkurvantīti manyate tadā falamapi tathaiva kiṃ na kurvantīti |",
  "SA10n1014:3368": "ime samarthāstu vastusvabhāvenābhinnā eva |",
  "SA10n1014:3369": "ato ye yataḥ sāmarthyāt sajātīyafalamutpādayanti,",
  "SA10n1014:3370": "tata eva ca carkṣurvijñānādisāmānyamapyutpādayanti |",
  "SA10n1014:3371": "ataḥ kathaṃ nāma falaṃ bhinnaṃ syāt |",
  "SA10n1014:3372": "yadi falamekaṃ samūhanirbharam,",
  "SA10n1014:3373": "anyacca [ falaṃ ] ekaikahetunirbharamityataḥ [ falaṃ ] bhinnaṃ syāditi cintyate,",
  "SA10n1014:3374": "tadapi naiva yuktam |",
  "SA10n1014:3375": "samūho'pi tāvadekaikahetusāpekṣa iti samūhanirbhratvamapi [vastutaḥ ] ekaikanirbharatvameva |",
  "SA10n1014:3376": "ataḥ falasya sajātīya vijātīyatayorbhedo naiva syāt |",
  "SA10n1014:3377": "hetubhedastrāvat [ falasya ] bhedako na bhaviṣyatītyevaṃvidhasya prasaṅgasya ko hyarthaḥ ?",
  "SA10n1014:3378": "yadi khaṇḍaśo notpādayatītyarthastadā vastusvabhāvasya niraṃśatvād aśaṃtaścotpādasyāsvīkṛtatvāt kathaṃ nāma prasaṅgaḥ syāt,",
  "SA10n1014:3379": "tallakṣaṇasyānupapannātvāditi |",
  "SA10n1014:3380": "yadi viśeṣako [ bhedako ] na bhavatītyevamartho gṛhyate tadā asiddhamevaitat |",
  "SA10n1014:3381": "hetubhistāvadanekebhyo vijātīyafalebhyo viparītameva jantaya ityabhidhānamapi naiva yuktam,",
  "SA10n1014:3382": "yato hyekasya aṃśata utpatterasambhavāditi prasaṅgo naivocyate,",
  "SA10n1014:3383": "parantu bhavanto ye vastuṣu parasparaṃ vyatirekaṃ viśeṣaṃ vā manvate,",
  "SA10n1014:3384": "sa vividhairhetubhireva kriyate |",
  "SA10n1014:3385": "yadi vividhahetūnaṅgīkṛtyāpi falamekavidhameva svīkṛyate tadā bhrāntisadbhāvād vastūnāṃ tāvad bhedo vividhahetubhirakṛta eva syādityevaṃ prasaṅgo nūnamabhidhānīyaḥ syāt |",
  "SA10n1014:3386": "yaścānekavijātīyanivṛttilakṣaṇasya falaviśeṣasyābhilāpaḥ,",
  "SA10n1014:3387": "so'pyasambaddha eva,",
  "SA10n1014:3388": "yato hi ye viśeṣātmakatvena viśeṣafalamutpādayanti,",
  "SA10n1014:3389": "te yadi vijātīyanivṛttyaiva sajātīyalakṣaṇotpattito'pi nivartante,",
  "SA10n1014:3390": "tadā tebhya utpadyaṃ sajātīyaṃ falaṃ vijātīyaṃ ca naiva parasparanivṛttaṃ syād,",
  "SA10n1014:3391": "bhitranivṛttihetorabhāvāt |",
  "SA10n1014:3392": "yadi hetavaste nivṛttisvabhāvatvāt svayaṃ sajātīyafalanāṃ bhedakā api bhaviṣyantītyucyate,",
  "SA10n1014:3393": "tadā tathaiva te sāmānyafale'pi kathaṃ na bhedakāḥ ?",
  "SA10n1014:3394": "yato hi tatra sarve ekaikā hetavo bhavanti |",
  "SA10n1014:3395": "ye tāvadekotpādakasvabhāvā eva te tato viparītaṃ kamapyanyaṃ notpādayituṃ śaktāḥ,",
  "SA10n1014:3396": "yato hi te utpādakasvabhāvanivṛttyā anyārtha iva bhavanti,",
  "SA10n1014:3397": "nānye utpādakasvabhāvā iti |",
  "SA10n1014:3398": "punaste parasparanivṛttasvabhāvāḥ kintu naiva te utpādakasvabhāvanivṛttāḥ |",
  "SA10n1014:3399": "nānyasmin tadutpādakasvabhāva iti naivaṃ kathyate,",
  "SA10n1014:3400": "kintu ye ekenotpādyasvabhāvāste nānyeneti kathyate |",
  "SA10n1014:3401": "api ca, te svasvabhāvanaivotpādayanti,",
  "SA10n1014:3402": "na tvanyasvabhāvena,",
  "SA10n1014:3403": "atadātmakatvāt,",
  "SA10n1014:3404": "te ca yathāsvaṃ bhinnā api |",
  "SA10n1014:3405": "svasvabhāvenotpādayantītyasmin kathane ko virodhaḥ ?",
  "SA10n1014:3406": "ekasvabhāvasyābhāvo naiva tasya svabhāvo bhavituṃ śaknoti,",
  "SA10n1014:3407": "akārakatvāttasya |",
  "SA10n1014:3408": "tenaiva tatfalaṃ niṣpādanīyamiti yaduktaṃ tatra kā yuktiriti cet sāṃkhyaireva tatsamādhānaṃ vidheyamiti śobhanaṃ pratibhāti |",
  "SA10n1014:3409": "yato hi te khalu bhinnabhinnasvabhāvaṃ jagaditi pratipādayanti |",
  "SA10n1014:3410": "atasteṣāṃ yattatra grahaṇaṃ tannivṛtyarthameva ācāryeṇa bhinnavastunirdeśakānāṃ kṛte vyavahāravaśāduktam tāni [ vastūni ] pratītyasamutpannatayā naiva paramārthata ekārthāni nāpi ca bhinnarthānīti manvānāṃ kṛte naiva kimapyuktamiti |",
  "SA10n1014:3411": "teṣāṃ tāvadanusāraṃ tu māyāsadṛśatvāt sarveṣu teṣu na kimapyekaṃ vastu bhinnamabhinnaṃ vā sidhyati |",
  "SA10n1014:3412": "api ca, yadi vastuṣu paramārthataḥ svabhavadvayam,",
  "SA10n1014:3413": "ekaścotpādakalakṣaṇaḥ,",
  "SA10n1014:3414": "aparaśca svabhāvalakṣaṇastadā nivṛtte'pyasmin svabhāvenaivotpādakalakṣaṇastāvannivartata ityuttaraṃ khalu samīcīnaṃ syāditi |",
  "SA10n1014:3415": "yasmin samaye sarva evotpādakasvabhāvastasmin samaye yadi te parasparanivṛttasvabhāvā api tadā utpādakasvabhāvato nivṛttatvāt kathaṃ nāmotpādakāḥ syuḥ |",
  "SA10n1014:3416": "teṣāmayameva svabhāvo yat svabhāvabhede'pi ekamutpādayanti viruddhasvabhāve'pi ca sati naiva parīkṣāyogyā iti yadi bhavadbhirucyate tadā pādau prasārya tathātāparīkṣātaḥ parāṅmukhabuddhayo ye vyavahāramātramanusaranti te sukhenāsituṃ śaknuvanti |",
  "SA10n1014:3417": "ye tu tathātāparīkṣāyāṃ pravṛtabuddhayasteṣāṃ kṛte tathaiva sukhāsanaṃ naiva yuktarupam |",
  "SA10n1014:3418": "yadyevaṃ na syāttadā īśvarādistāvadekaḥ sannapi svabhāvabhede'pi ca sati krameṇa yugapad vā vicitrasyāsya jagato heturupeṇa naiva kathamapi viruddho bhaviṣyati,",
  "SA10n1014:3419": "tatsvabhāvasya tathaiva svabhāvasiddhatvāt |",
  "SA10n1014:3420": "svabhāvabhede'pi nāsti parīkṣāyogya ityabhidadhatāṃ kṛte kiṃ nāmottaraṃ dattaṃ syāt ?",
  "SA10n1014:3421": "tenaiva falamutpādanīyamiti pratipādayatāṃ tatra kā yuktiriti ye kathayanti teṣāṃ kṛte agnyādikamapekṣyotpadyamāno dhūmastāvad śakramūrdhato'uputpadyata iti kathanaṃ yathā ahetukatve yuktyā prasaṅgatayocyate,",
  "SA10n1014:3422": "tathaivātra kimiti nocyate ?",
  "SA10n1014:3423": "vyavahāre'pi ekasamūhāntargato yadyekafalasyotpādako bhavettadā naiva viruddhaḥ,",
  "SA10n1014:3424": "kintu samūhāntargatastu viruddha evetyevaṃ kathayadbhiḥ saha nāsti kaścana bhedaḥ |",
  "SA10n1014:3425": "atrāpi agnyādibhireva falamutpādanīyam,",
  "SA10n1014:3426": "na tu śakramūrdhādyanyairiti ye kathayanti,",
  "SA10n1014:3427": "tatra kā yuktiḥ |",
  "SA10n1014:3428": "samuho'pi bhinnaḥ svabhāvataścotpanna ityevamabhidadhānaiḥ saha ko virodha iti vaktavyaṃ syāt |",
  "SA10n1014:3429": "tatra yathā ekasamūhamāśrityotpadyamānaṃ falaṃ samūhāntareṇāpyutpadyate tadā tenotpādyasya svabhāvasyāniyatatvād ahetuka ityucyate,",
  "SA10n1014:3430": "tathaiva ekasminneva samūhe vijñānādayo yadā ekahetumapekṣyāpi tadvilakṣaṇahetuta utpadyante tadā kimityahetukatāyāḥ prasaṅgo noktaḥ syāt |",
  "SA10n1014:3431": "hetoryathātmakena prayogeṇa nirduṣṭāt svabhāvaviśeṣād hetubhedo bhedakaśca viruddhāveva syātām |",
  "SA10n1014:3432": "yato hi cakṣurādinā bhinnasvabhāvena cakṣurvijñānādīnāṃ falānāmutpattikāle sākṣād bhedābhāve'pi pratītisvabhāvād rūpādayaḥ pṛthagviṣayatvena niyatā bhavanti,",
  "SA10n1014:3433": "tadvikāreṇa ca tathotpadyante |",
  "SA10n1014:3434": "te cānvayavyatirekābhyāṃ samantarapratyayena ca pratītisvabhāvāḥ syuḥ,",
  "SA10n1014:3435": "na tu cakṣurādayastathā niyatāḥ santi |",
  "SA10n1014:3436": "viśeṣeturapi tatsadṛśa eva |",
  "SA10n1014:3437": "indriyeṇa ca viṣayagrahaṇaṃ pṛthaktayā niyatam |",
  "SA10n1014:3438": "ityevamandriyāṇi viṣayāśca na pratītisvabhāvāḥ |",
  "SA10n1014:3439": "indriyeṣu samanantarapratyaye cāpi nāsti viṣayagrahaṇasvabhāvaḥ,",
  "SA10n1014:3440": "viṣayeṇa ca samantarapratyayena cāpi pṛthaktayā viṣayagrahaṇaṃ naiva niyatam |",
  "SA10n1014:3441": "evaṃvidhayā niyatavyavasthayā niścayena hetubhedo bhedaka eva syāt |",
  "SA10n1014:3442": "bheda eva bhinnaviśeṣa ityasau vicāro yadi vyavahāratayā bālapṛthagjanānāṃ pravṛttyarthamevocyate tadā tu sutarāṃ yajyate,",
  "SA10n1014:3443": "na tu paramārthataḥ |",
  "SA10n1014:3444": "atha ye tāvad bhedāstee aprajñaptimātrātmakā vā nivṛttiviśeṣeṇa prajñaptisvabhāvātmakā vā ?",
  "SA10n1014:3445": "yadi prathamaḥ pakṣastadā vijñānasya ālambanādasvabhāvādabhinnatvena tathaivānekatvaprasaṅgaḥ |",
  "SA10n1014:3446": "ālamanādisvabhāvo'pi vijñānavannaiva tāvadekatvanivṛttaḥ syāt |",
  "SA10n1014:3447": "vijñānamapi pratitisvabhāvato nāsti bhinno'tastathaiva rūpādibhyastasyānutpattiprasaṅgaḥ |",
  "SA10n1014:3448": "tathaivābhinne'pi rūpādibhya utpadyata ityucyata iti cedekasmin ekadā parasparaviruddhāvutpādānutpādau kathaṃ nāma na viruddhau syātāmityayaṃ doṣo naiva yujyatāmiti vicārya ye viśeṣān vijñānato bhinnārthatvena kalpayanti teṣāṃ tadā vijñānamahetukaṃ syād anyasminneva tadā cakṣurādīnāṃ yogāt |",
  "SA10n1014:3449": "falataḥ sadā sattvena prasaṅga iti |",
  "SA10n1014:3450": "yadi prajñaptisvabhāva iti dvitīyapakṣaḥ svīkriyate tadāpi vijñānasyāhetukatvaṃ prasajyata eva,",
  "SA10n1014:3451": "prajñatyātmakatve cakṣurādīnāmupayogābhāvāt |",
  "SA10n1014:3452": "prajñaptyātmakatve kasyāpi yogo naiva bhavatītyataḥ sarveṣāmahetukatvaprasaṅgaḥ |",
  "SA10n1014:3453": "falataḥ paramārthato'nekebhya ekasya falasyotpattirnaiva sarvathā yujayata iti |",
  "SA10n1014:3454": "naikasmādanekasyāpi [ utpādaḥ],",
  "SA10n1014:3455": "pūrvadatrāpi hetubhedasyābhedakatvaprasaṅgāt |",
  "SA10n1014:3456": "itthaṃ cakṣuryadisvaviśeṣatayā tajjātīyakṣaṇasyotpādakatvāt svavijñānamutpādayatiti,",
  "SA10n1014:3457": "tadā hetubhedābhāve'pi falasya bhinnatvāt falasya tāvad bhedābhedau kathaṃ nāhetukāviti |",
  "SA10n1014:3458": "yena khalu kāraṇena tatra falāntarotpattimattve nāstyanyaḥ [ kaścana] viśeṣaḥ,",
  "SA10n1014:3459": "niraṃśatvāt sarvavastūnām,",
  "SA10n1014:3460": "ato hettuatāvat svabhāvapracyuto bhūtvā falaṃ notpādayatīti,",
  "SA10n1014:3461": "tathāpi tasmin hetvātmakatve bhedābhāvāt tannirvṛte fale'pi tāvad bhedo na syāt |",
  "SA10n1014:3462": "ekasmādanekasya anekasmādekasyotpattiryā kathyate,",
  "SA10n1014:3463": "kiṃ sā naiva dṛśyate ?",
  "SA10n1014:3464": "[ arthāt dṛśyata eva ],",
  "SA10n1014:3465": "atastasyāḥ parihāraṃ kartuṃ śakyata ityabhidhānaṃ tāvannaiva yujyate |",
  "SA10n1014:3466": "vayamapi sā ādṛśyeti na sādhayāmaḥ |",
  "SA10n1014:3467": "darśanamātraṃ tu naiva tāvat pramāṇamapi,",
  "SA10n1014:3468": "svapnavanmithyābhāsamānatvāat |",
  "SA10n1014:3469": "yad yathā dṛśyate tattathaiva sadityabhiniviśamānānāṃ kevalaṃ mithyākalpanānāṃ nirākaraṇāya svapna iva sādhyamānatvānnāsti tāvad virodho'pīti |",
  "SA10n1014:3470": "api ca, cakṣurvijñānādīnāṃ vastūnāṃ yānyanekasmādutyadyamānāni dṛśyante,",
  "SA10n1014:3471": "teṣāṃ pāramārthikaḥ svabhāvastāvadekatvena naiva kathamapi siddhaḥ,",
  "SA10n1014:3472": "sadā vibhinneṣvākoraṣvavabhāsamānatvāt |",
  "SA10n1014:3473": "vividho'pi svabhāvo yadyekaḥ syāttadā sarveṣāmevaikadravyatāprasaṅgaḥ syāt |",
  "SA10n1014:3474": "yaccaikasya tāvadasiddhiḥ,",
  "SA10n1014:3475": "sā saṃghātātmakatvādasiddhaiva |",
  "SA10n1014:3476": "ekasya cānekaṣāṃ ca vastūnāṃ paramārthata utpattistāvat kutra samavalokyate ?",
  "SA10n1014:3477": "anerkasmādanekasyotpatiriti dvitīyo'pi pakṣo naiva yuktaḥ |",
  "SA10n1014:3478": "ekaikasya falasya stāvadanaikairhetubhiḥ kriyamāṇatvādayamapi pakṣastāvadanekasmādekasyaivotpattipakṣaḥ syāt |",
  "SA10n1014:3479": "asya [ pakṣasya ] doṣo'pyasmābhiḥ pūrvamevokta iti |",
  "SA10n1014:3480": "yadhekasmin fale ekaikasya hetoryogaḥ kriyate,",
  "SA10n1014:3481": "tadā pakṣo'yam ' ekasmādekasyotpattipakṣaḥ ' syāditi |",
  "SA10n1014:3482": "asminnapi pakṣe yaddūṣaṇaṃ tat pūrvamevoktam |",
  "SA10n1014:3483": "ato nāstyayamasiddho heturapi koṭīnāṃ catuṣkaṃ vihāya nāstyanyo'pi kaścanotpattipakṣaḥ |",
  "SA10n1014:3484": "sarveṣāṃ nityavastūnāṃ nirākaraṇamapi pūrvameva kṛtam |",
  "SA10n1014:3485": "ato nāstyanaikāntikatvamapi hetoḥ |",
  "SA10n1014:3486": "sapakṣe sattvād viruddho'pi heturnāsti |",
  "SA10n1014:3487": "ācāryo'pi saṃvṛtau kāryakāraṇabhāvasthitiṃ svīkṛtya yathā vyavahāre ekasmādanekasya cānekasmādekasya cotpattiḥ prasidhyati tathā dṛśyata eveti kathayāgāsa |",
  "SA10n1014:3488": "cakṣurādibhiranvaya-vyatirekābhyāṃ cakṣurvijñānādīnāmutpattiviśeṣaṃ jñātvā bālāpṛthagjanānāṃ pravṛttyarthaṃ kāryahetvorbhedakāle yadi heturbhinnastadā kāryabhedo'pi sutarāṃ syādityuktavān,",
  "SA10n1014:3489": "na tu paramārtha-daśāyām,",
  "SA10n1014:3490": "paramārthato'siddhatvāttasya,",
  "SA10n1014:3491": "yathā vicāritaṃ prāgeva |",
  "SA10n1014:3492": "ekasmād hetoranekafalānāmutpattirayuktetyādikaṃ yaduktam,",
  "SA10n1014:3493": "teṣāṃ sameṣāṃ samādhānamapi pṛthak-pṛthasmāmiḥ pūrvameva kṛtam |",
  "SA10n1014:3494": "[33] ' pratītyasamutpannātvād“ ityayaṃ yo hetuḥ,",
  "SA10n1014:3495": "sa anaikāntika iti ye kathitavantasteṣāmapyuttaraṃ dattapūrvameva |",
  "SA10n1014:3496": "[34] yadi vastūni paramārthato na sasvabhāvāni,",
  "SA10n1014:3497": "tadā naiva tāni saṃvṛtāvapi bhavituṃ śakyānīti yaduktam,",
  "SA10n1014:3498": "tasyāpyutaraṃ pūrvaṃ pradattameva |",
  "SA10n1014:3499": "' ekānekasvabhāvarahitatvāt ' iti hetoryadasiddhātvādikamuktam,",
  "SA10n1014:3500": "teṣāṃ sarveṣāmapi samādhānaṃ pūrvācāryaiḥ pūrvaṃ samyaktayā kṛtameva |",
  "SA10n1014:3501": "tathāpi ye tāvat kecana dveṣavaśād dūṣaṇāni prayuñjate,",
  "SA10n1014:3502": "sā teṣāṃ vipratītirevetyabhidhātuṃ śakyate |",
  "SA10n1014:3503": "[35] yadi te prasaṅgaṃ sādhayanti,",
  "SA10n1014:3504": "tadā naiva hetorasiddhiḥ,",
  "SA10n1014:3505": "vastūnāmekānekasvabhāvarahitatvahetoḥ paraiḥ svīkṛtatvāt |",
  "SA10n1014:3506": "tadabhivyaktadharmasvīkārāttasyāpi [ hetoḥ ] tāvat sāmarthyataḥ svīkaraṇameva syāditi |",
  "SA10n1014:3507": "tatra yaistāvat kadācid īśvarādayo nityaikatvasvabhāvena parikalpitāstaisteṣu kramotpādadharmayogo'pi yataḥ svīkriyate,",
  "SA10n1014:3508": "atastatsāmarthyata ekatvasvabhāvarahitatā'pi tairavaśyaṃ svīkṛtā syāt |",
  "SA10n1014:3509": "yato hyekasvabhāvatāyāmanutpādāsthāto'bhinnatvāt pūrvakālavat paścātkāle'pyutpādakasvabhāvatā naiva yujyate |",
  "SA10n1014:3510": "yadyutpādaka eva svabhāvaḥ syāttadā pūrvāvasthātaḥ svabhāvasya bhinnalakṣaṇatvādekatvahānireva syāditi |",
  "SA10n1014:3511": "te [ īśvarādayaḥ ] tāvadanekatve'pi naiva yujyante,",
  "SA10n1014:3512": "yato hi tattvatāyāṃ samakālikatvamaparasmiṃśca svaparapratisandhānaṃ tāvannaiva yujyata iti pūrvaṃ prasādhitameva |",
  "SA10n1014:3513": "ye tāvadākāśādīnāṃ trayāṇāmasaṃkṛtānāmekasvabhāvatvaṃ falapratisandhānābhāvaṃ ca teṣāṃ svīkurvanti,",
  "SA10n1014:3514": "tairapi jñānasvabhāvasya kramodbhūtatvaṃ tāvat svīkriyate,",
  "SA10n1014:3515": "atastatsāmarthyastairapyekasvabhāvarahitataiva svīkṛtā syāt,",
  "SA10n1014:3516": "yato hi pratyekajñānāttajjñeyasvabhāvastāvad bhinna eva syāt |",
  "SA10n1014:3517": "yadi na syāttadā'bhinnatvāt pūrvavat tajjñāne jñeyasvabhāvo naivopapannaḥ syādata ekasvabhāvastāvannaiva yujyata iti |",
  "SA10n1014:3518": "naiva te'nekasvabhāvā ityapi pūrvamevāsmābhiḥ prasādhitam |",
  "SA10n1014:3519": "ye tāvannityaikasvabhāvāḥ kāla-puruṣa-pradhāna-brahmādayaśca vicitrāyā asyā jagadvyavasthāyā hetutvena parikalpyante,",
  "SA10n1014:3520": "te yadi satyāsatyādivividhasvabhāvāṃ vastusāmagrīṃ krameṇa yugapad vā gṛhṇantīti svīkriyate tadā tatsāmarthyata ekatvarahita eva svabhāve te niyamena te niyamena svīkṛtāḥ syuḥ,",
  "SA10n1014:3521": "yato hi vividhasvabhāvasya jagato grahaṇe ekasvabhāvā naiva yujyante |",
  "SA10n1014:3522": "yadi te naiva ekatvena sidhyanti,",
  "SA10n1014:3523": "tadā'nekatvamapi teṣāṃ sutarāṃ naiva yujyate,",
  "SA10n1014:3524": "saṃghātasvabhāvatvāt |",
  "SA10n1014:3525": "ye tāvat pudgalāmidhaṃ padārthaṃ nityānityatvenānirvacanīyamiti parikalpayanti te'uyenam ekānekasvabhāvarahitatvena sākṣāt svīkurvantyeva,",
  "SA10n1014:3526": "falata ekasvabhāvasya tāvannityatve'nirvacanīyatā naiva yuktimatī |",
  "SA10n1014:3527": "api ca, bhinnabhinnasvabhāvenānubhūyamānasya tāvat kṣaṇikatve'nirvacanīyatā naiva yujyate |",
  "SA10n1014:3528": "kāyaḥ bhūmiparvatādayo ye'nityāḥ sāvayavāḥ pṛthaksvabhāvāstān ekadravyatnena parikalpayanti,",
  "SA10n1014:3529": "te'pi tadavayavadravyaṃ bhinnānekaviṣayavyāpakamiti svīkurvantyata ekatvarahitataiva teṣāṃ svīkṛtā syāt yato hi yadi tasya pratyekasminnavayave nāsti bhinnasvabhāvastadā naiva tasmin vyapakatā'pyupapadyata iti |",
  "SA10n1014:3530": "niraṃśeṣu tāvadāvṛtanāvṛtatvādiviruddhadharmayogo'pi naivopapadyate |",
  "SA10n1014:3531": "ye tāvad dehādīnāṃ paramāṇusañcayātmakatvāt tān paramāṇūn pṛthakśaḥ parikalpayanti,",
  "SA10n1014:3532": "te'pi teṣu saṃyogasaṃghātādīn svīkurvantyevetyatastaistatsāmarthyātteṣāmekatvarahitatā'pi svīkṛtaiva syāditi |",
  "SA10n1014:3533": "yato hi niraṃśasvabhāve [ vastuni ] yatraiva hi saṃyogādayo'nubhūyante,",
  "SA10n1014:3534": "tatra tādṛśo nāstyeva kaścana pakṣaḥ [ bhāgaḥ ],",
  "SA10n1014:3535": "yasmin pakṣeṇa kenacit saha saṃyogaḥ sañcayo vā na bhavanti,",
  "SA10n1014:3536": "tādṛśeṣu [ niraṃśeṣu ] vistareṇa viṣayavyāptirapi naiva yujyate |",
  "SA10n1014:3537": "na cāvayavinnāmekasvabhāvatvamapi na yujyate,",
  "SA10n1014:3538": "avayavasaṃghā-tātmakatvātteṣām |",
  "SA10n1014:3539": "paramāṇuṣu cāvayavidravyeṣu cobhayeṣu tāvadanekasvabhāvatvamapi na yujyate,",
  "SA10n1014:3540": "yato hi sañcitasvabhāvātmakatvātte yadā naivaikasvabhāvatve yujyante tadā tatparatantratayā vyavasthitatvena teṣāmanekasvabhāvatvamapi naiva sidhyati |",
  "SA10n1014:3541": "itthaṃ yadā kāryaṃ ca kāraṇaṃ cāpi dravyamekānesvabhāvarahitaṃ siddham,",
  "SA10n1014:3542": "tadā tadādhārena kalpitanāṃ guṇa-karma-sāmānyaviśeṣāṇāṃ saṃghātasya cāpi siddhiḥ sutarāṃ naiva syāt,",
  "SA10n1014:3543": "tatparatantratvātteṣām |",
  "SA10n1014:3544": "evaṃ kādācitkatvasāmarthataḥ samastajñeyānāmekānekasvabhāvaśūnyatvameva svīkarttavyamityanekadhā niveditam |",
  "SA10n1014:3545": "jñānamapi tāvat kāmamekasvabhāvamityupakalpyatāṃ kintu tatsvarupaṃ vividhasyabhāvagrāhakamiti svīkṛtatvāt tatsāmarthyata ekasvabhāvarahitameva taditi svīkṛtaṃ syāt |",
  "SA10n1014:3546": "yato hi tajjñānaṃ tāvat sākāramityavaśyaṃ svīkarttavyam,",
  "SA10n1014:3547": "anyathā viṣayākāreṇa yo nākāritastasya jñānakāyasya viṣayaġrāhakarūpeṇa vyavasthāpanaṃ nopapannaṃ syāt |",
  "SA10n1014:3548": "yadi sākāratvena svīkriyate tadā tasyaikasvabhāvarahitatvamapi spaṣṭatayā svīkṛtameva syāt,",
  "SA10n1014:3549": "vibhinnātma-katvājjñānakāyasya |",
  "SA10n1014:3550": "vividhatāyā ekatāyāśca parasparaṃ sfuṭo virodhaḥ |",
  "SA10n1014:3551": "ataḥ sarvāṇyeva tāvajjñānāni vibhinnānāṃ vastūnāṃ viṣayitvena svīkriyante |",
  "SA10n1014:3552": "ata eva svayūthyāḥ ' sañcitālambanāḥ paścavijñānakāyāḥ ' iti svīkurvanti |",
  "SA10n1014:3553": "ṣaṣṭhaṃ tāvad vijñānaṃ cittacaitasikānapyālambanīkarotīti |",
  "SA10n1014:3554": "citradarśanakāle citrākāraṃ vijñānamupajāyamāanamanubhūyate,",
  "SA10n1014:3555": "ataḥ sarvajñānāni citrākāratvena prasidhyanti |",
  "SA10n1014:3556": "tatra vividhatāyāṃ [ vicitratāyāṃ ] svamatasthāpanārtha tāvadanekajñānotpattikalpanamapi nāsti samīcīnam,",
  "SA10n1014:3557": "amūrtatvāttāni tatra prakīrṇarūpeṇa naivopatiṣṭhanti,",
  "SA10n1014:3558": "asthitatvācca vicitratā naivopapadyate |",
  "SA10n1014:3559": "guṇakarmasamavetānāṃ dravyādīnāṃ tāvajjñānena yugapadgrahaṇasvīkārād apare'pi [ siddhāntavādinaḥ ] jñānaṃ citrākāratvenaiva svīkurvanti |",
  "SA10n1014:3560": "ye hi dravyaparyāyādiviśeṣaṇaiḥ sarvaṃ vastu tāvanmecakamaṇivadityāmananti,",
  "SA10n1014:3561": "teṣvapi tadviṣayimanaso viṣayatve'nekavastusvabhāvāḥ svīkriyanta eva |",
  "SA10n1014:3562": "ye tāvaccāturmahābhautikāni vastūnyupakalpayanti,",
  "SA10n1014:3563": "te'pi jñānamanelavastuviṣayamevābhyupagacchanti |",
  "SA10n1014:3564": "ye ca viṣayaṃ sattvarajastamoguṇātmakamabhyupayanti,",
  "SA10n1014:3565": "te'pi jñānaviṣayamanekavastusvabhāvaṃ svīkurvanyeva,",
  "SA10n1014:3566": "vastutrayātmakatvasvīkārād viṣayāṇām |",
  "SA10n1014:3567": "ye'pyatītādiviṣayakaṃ manovijñānamātramanālambanamiti manvate,",
  "SA10n1014:3568": "teṣāmapi mate'bhidhānākāreṇa yuktatvāttadekākāramiti na yujyate,",
  "SA10n1014:3569": "anekākṣarasvabhāvenāvabhāsitatvāt |",
  "SA10n1014:3570": "svapnādijñānānyapi nīlādivibhinnākārān anubhavantīti tanyekasvabhāvānīti naiva yuktāni |",
  "SA10n1014:3571": "ye khalu vijñānamātrasvabhāvaṃ jagadityāmananti,",
  "SA10n1014:3572": "te bāhyapadārthānāmaviṣayibhūtatvāttat svasaṃvedanasvarūpaṃ paryantaṃ ca jñānamiti svīkurvanti,",
  "SA10n1014:3573": "te'pyanādikālīnabhrāntavāsānāparipākavaśād rūpādivibhinnaviparītāvabhāsānāṃ sarveṣāṃ vijñānānāmutpattiṃ svīkurvantyato vijñānamekasvabhāvamiti naivābhyupagacchanti |",
  "SA10n1014:3574": "falato darśaneṣu kasminnapi vijñānaṃ naikasvabhāvamiti sidhyati |",
  "SA10n1014:3575": "yadi tathā na sidhyati,",
  "SA10n1014:3576": "tadā anekasvabhāvo'pi na sidhyatīti bahuśaḥ pūrvamāveditam |",
  "SA10n1014:3577": "ata eva svātantryeṇa sādhako hetirapyayaṃ nāsiddha iti yathoktanayena vādiprativādyubhyeṣu sarve dharma ekānekasvabhāvarahitā eva siddhāḥ |",
  "SA10n1014:3578": "ye va vyavacchedamātrātmakāsteṣu sādhyasādhanānugato dharmeyeva avastubhūtaḥ sidhyatīti pūrvamanekadhā nirdiṣṭam |",
  "SA10n1014:3579": "svaparobhayasiddhāntavādibhirupakalpitadharmiṇyapi sādhyadharmasya yathoktā vyavacchedamātratā dvayorapi siddhaiva |",
  "SA10n1014:3580": "punaśca, heturapyayaṃ kathaṃ sidhyati ?",
  "SA10n1014:3581": "yadyunupalabdhyeti cet ?",
  "SA10n1014:3582": "sā'pyaparayā'nupalabdhyā sidhyatītyanavasthāprasaṅgaḥ syāt |",
  "SA10n1014:3583": "nāpi pratyakṣeṇānupalabdhisiddhirapi,",
  "SA10n1014:3584": "pratyakṣasyāviṣayatvādityapi kathanaṃ nirākṛtameva,",
  "SA10n1014:3585": "yato hi yathoktanayenaiva te hetuṃ sādhayantīti |",
  "SA10n1014:3586": "ityevaṃ ye kecidindriyairagamyā ātmādayaste tadvyāptakramikakāryayogādidharmāṇāṃ svīkṛtyā ekānekasvabhāvarahitatvenaiva prasiddhāḥ |",
  "SA10n1014:3587": "yadi dharmyeva tāvadasiddhastadā tadrāhityacintanamapyayuktam,",
  "SA10n1014:3588": "tādṛśānāṃ vastūnāṃ pratiṣedhāya dharmiṇaḥ parīkṣāyāḥ sarvatrānivāryatvāt |",
  "SA10n1014:3589": "atastaddharmā nopalabhyanta iti pūrvameva nirdiṣṭam |",
  "SA10n1014:3590": "anyathā [ yadyevaṃ na syāt] tadā tanniṣedhāya bhavatāmapi arthakriyāsāmarthyaviyogalakṣaṇo hetustāvat kathaṃ siddho bhaviṣyatīti codanā kathaṃ na syāt |",
  "SA10n1014:3591": "paraparikalpite dharmiṇi tathāvidhakramikakāryāṇāṃ svīkṛtyaiva tadvyāptadharmāṇāṃ niṣpattestanmatamātrāśritatvād dharmiṇastasya tāvat parikalpitatvameva |",
  "SA10n1014:3592": "anumānena tathā jñāne satyapi nāstyevānavasthāprasaṅgaḥ,",
  "SA10n1014:3593": "svataḥ pramāṇatvāttasya |",
  "SA10n1014:3594": "vyavahāreṇāpi tāvat sādhyavyāptasādhanasya siddhatvāditi pūrvameva samyaguktatvāt |",
  "SA10n1014:3595": "rūpādayastāvad dhārmiṇaḥ,",
  "SA10n1014:3596": "ye khalvaparokṣāste'pi pratyakṣata ekasvabhāvarahitā eva,",
  "SA10n1014:3597": "vividheṣvākāreṣu sarvadā pratibhāsanādaviśeṣeṇa pṛthakśa ekasvabhāvatvenānanubhūyamānatvāt |",
  "SA10n1014:3598": "ekasvabhāvahitatvena siddhe satyanekasvabhāvarāhityamapi sutarāṃ pratyakṣataḥ siddhameva,",
  "SA10n1014:3599": "ekaikasañcitatvadanekasvabhāvasya |",
  "SA10n1014:3600": "na khalu pratyakṣādipramāṇāni vyavahāreṇāsadbhūtānīti pūrvamevoktam |",
  "SA10n1014:3601": "yatkhalu paramārthato'sat,",
  "SA10n1014:3602": "tat saṃvṛtito'pyasadeva,",
  "SA10n1014:3603": "kriyatā'pyaṃśenānanubhāvyatvāt,",
  "SA10n1014:3604": "śaśaśṛṅgavat |",
  "SA10n1014:3605": "yadi pratyakṣamapi tathaivetyucyeta,",
  "SA10n1014:3606": "evaṃ satyasambaddhatvādanaikāntikatvamevāsya hetoriti pūrvameva kṛtottaram |",
  "SA10n1014:3607": "āropitasyātmano yaḥ khalu svabhāvaḥ,",
  "SA10n1014:3608": "so'pi tathaiva jñeyaḥ,",
  "SA10n1014:3609": "kintu naiva sa paramārthato'san,",
  "SA10n1014:3610": "marīcikāsu jalajñānādṛśatvāttasya |",
  "SA10n1014:3611": "āropasvabhāvātmakatvāt sarvapratyakṣāṇāṃ kathaṃ hi tairekānekasvabhāvayuktatvaṃ jñātuṃ śakyata iti cintāyāṃ heturyamatra māyākārāpratyakṣānumānābhyāmanaikāntika eva |",
  "SA10n1014:3612": "yato hi māyākārajñāne tāvad yo'yaṃ gajādyākārāropastasmin svabhāve paramārthato nabhiniveśo jāyate |",
  "SA10n1014:3613": "tasmiṃstathā'bhiniveśābhāvāt tat paramārthatastadviviktajñānotpattiheturbhavatītyavaśyaṃ tadviṣayitvena vyavasthāpyate |",
  "SA10n1014:3614": "evaṃ prekṣāvatāṃ pratyakṣasya nirākṛte'pi bhāntikāraṇe kadācidanyāropākārasvabhāvavataḥ [ jñānasya ] utpattirbhavatīti paramārthatastatsvabhāve'nabhiniveśena hetunā niyatena tāvattadviviktaviṣayitvena vyavasthāpyate |",
  "SA10n1014:3615": "tathaivānumānajñānamapi yaddhi sāmānye tāvad vastulakṣaṇe samāropākāram,",
  "SA10n1014:3616": "tadapi vastutathatāyā yathāvajjñānasvabhāvatvāt tadviṣayakaṃ bhavatīti pramāṇasadbhāvādanaikāntika eva hetuḥ |",
  "SA10n1014:3617": "nāsti tadviṣayīti kathanaṃ tāvannaiva yuktm,",
  "SA10n1014:3618": "aścaśṛṅgavad vastūnāmabhyupagamābhāvāt |",
  "SA10n1014:3619": "tarhi kathamiti cet ?",
  "SA10n1014:3620": "māyādisvabhāvavaditi,",
  "SA10n1014:3621": "māyādivat pratyakṣatvāt |",
  "SA10n1014:3622": "gṛhīte'pyekānekasvabhāvarāhitye'nāptapuruṣaśāstraśravaṇenotpannāropairanirdhāryāpareṇa [ prakāreṇa ] nirdhārayatāmekānekasvabhāvaviyuktavamanupalabdhyā tāvat kathaṃ setsyati ?",
  "SA10n1014:3623": "vividhaprakārādiliṅgaiḥ sarve yadyekasvabhāvarahitatvena sādhyante tadā te'nekatvasvabhāvarahitā api sidhyanyeva,",
  "SA10n1014:3624": "ekasañcayātmakatvādanekasya |",
  "SA10n1014:3625": "ekastvaṃ vānekatvaṃ vā sarveṣvākāreṣu vyāptam,",
  "SA10n1014:3626": "parasparaparihārasthitalakṣaṇatvāttayoḥ |",
  "SA10n1014:3627": "vyavahāre ghaṭādiviṣayaparicchedena puruṣā atulyasambaddhān vyavahārayogyānatyantaṃ paricchedayanti |",
  "SA10n1014:3628": "tatastulyaviparyayādisvabhāvavicchedena paricchedaḥ |",
  "SA10n1014:3629": "tathaiva |",
  "SA10n1014:3630": "paricchinne'pyanekavastuvyavahārayogye'nekadravyajātisaṃghāte tato'tulyaviparyayaviccedenaiva paricchedaḥ |",
  "SA10n1014:3631": "paricchedo yadi naiva viccinnastadā sa nāstyeva,",
  "SA10n1014:3632": "parasparaparihārasthitalakṣaṇatvāttayoḥ |",
  "SA10n1014:3633": "ye tāvat paraspara-parihārasthitalakṣaṇāste sarvatra vyāpinaḥ,",
  "SA10n1014:3634": "ye hi sarvatra vyāpinaste skandhādyanyāpoḍhāḥ,",
  "SA10n1014:3635": "mūrtāmūrtatvādiviśeṣavaditi |",
  "SA10n1014:3636": "ekānekatve api tathaiva |",
  "SA10n1014:3637": "vyāpakanivṛttyā vyāpyanivṛtterniyatatvānnāsti tāvad heturapi sadigdhavipakṣavyāvṛttikaḥ,",
  "SA10n1014:3638": "apareṣāṃ skandhānāmabhāvāt |",
  "SA10n1014:3639": "vyāpyasya vyāpakasya vā vastunaḥ svato'siddhatvādasiddha eva sa heturiti kecana |",
  "SA10n1014:3640": "tathaiva dharmiṇyeva kevale vyāpyasadbhāvasidhyarthaṃ vyāpakanivṛtyā vyāpyanivṛttirasiddhaivetyapare |",
  "SA10n1014:3641": "eteṣāṃ sarveṣāṃ [ ākṣepāṇāṃ ] samādhānaṃ tāvatpūrvamevāsmābhiḥ kṛtam |",
  "SA10n1014:3642": "evaṃ vyāpyavyāpakādisarvavastūnāṃ pūrvaṃ saṃvṛttyāśritatvaṃ prasādhya paścād vyavasthā kṛtetyapi pūrvamāveditameva |",
  "SA10n1014:3643": "atyantaṃ samīpavartini vyāpake niyataṃ vyāpyaviśeṣajñānaṃ naiva bhavatītyapi pūrvameva nirdiṣṭam |",
  "SA10n1014:3644": "ato vyavahāreṇa ekānekasvabhāvamātreṇa sattvaṃ vyāptamiti |",
  "SA10n1014:3645": "tathāpyanena pararmārthasvabhāvo naiva niściyate |",
  "SA10n1014:3646": "ekānekasvabhāvastāvad ghaṭādayaḥ saṃvṛtyā'pyavabhāsanta eveti |",
  "SA10n1014:3647": "vyāpyavyāpakabhāvasiddhistu viśeṣato vyavahāradharmiṇamāśrayate,",
  "SA10n1014:3648": "vyāpakanivṛttistu paramārthamāśrayate,",
  "SA10n1014:3649": "ato vivādāspadībhūteṣu sarvadharmiṣu sāmānyena sādhayitumiṣyamāṇatvāt kathamimau dvau [ vyāpyavyāpakau ] ekasmin dharmiṇyāśritāviti cet ?",
  "SA10n1014:3650": "ekasmin dharmiṇyāśritatve'pi [ mithaḥ ] sāpekṣatvād bhinnāveveti nāsti doṣaḥ |",
  "SA10n1014:3651": "evameva vyāpyavyāpakabhāvasiddhistu vyāvahārasatyamāśrayate,",
  "SA10n1014:3652": "vyāpakanivṛttistāvat paramārthasatyamevāśrayate,",
  "SA10n1014:3653": "ato viruddhaiva | 117",
  "SA10n1014:3655": "[ 36-37 ] yaḥ khalu sādhyaḥ,",
  "SA10n1014:3656": "sādhako vā tau prasajyapratiṣedhasvabhāvau,",
  "SA10n1014:3657": "na vā tathāsvabhāvau ?",
  "SA10n1014:3658": "prathame tāvatpakṣe tau naiva bodhya-bodhakarupeṇopapannau,",
  "SA10n1014:3659": "niḥsvabhāvatvādasambaddhatvādanupapannatvācca |",
  "SA10n1014:3660": "ye sarvābhilāpavigatalakṣaṇāste na kathañcanāpi bodhyā bodhakāśca,",
  "SA10n1014:3661": "aśvaśṛṅgavat,",
  "SA10n1014:3662": "yathoktāḥ sarve sādhyasādhakādayo'bhilāparahitalakṣaṇātmakāḥ |",
  "SA10n1014:3663": "[ 38-39 ] ye parasparamasambaddhāste'pi naiva bodhya-bodhakasvabhāvāḥ,",
  "SA10n1014:3664": "himavadvindhyaparvatavat,",
  "SA10n1014:3665": "sādhyasādhakā api parasparamasambaddhāḥ |",
  "SA10n1014:3666": "[ 40 ] abhinnasvabhāvā api kecana na bodhya-bodhakabhāvāpannāḥ,",
  "SA10n1014:3667": "vṛkṣaśākhāvat |",
  "SA10n1014:3668": "sādhya-sādhakā apyabhinnāḥ |",
  "SA10n1014:3669": "yadi prasajyapratiṣedhasvabhāvapakṣapātinastadā ekānekasvabhāvarahitāstāvad vastusvabhāva-bhūtārthakriyāyogyatvasvīkārādapi na svīkriyanta ityapyayuktīyuktam,",
  "SA10n1014:3670": "vikalpasyāsya paraparikalpiteśvarādiniṣedhe'pi sarvatra samānatvāt |",
  "SA10n1014:3671": "ato'vaśyaṃ vyāpakadharmanivṛttyaiva īśvarādīnāṃ nirākaraṇaṃ karttavyam,",
  "SA10n1014:3672": "atyantaparokṣeṣu pratyakṣeṇa niṣeddhuśakyatvāt |",
  "SA10n1014:3673": "atastasmin kathaṃ na sarva vivādā āpateyuriti |",
  "SA10n1014:3674": "na tadekaṃ na cānekaṃ viṣayaḥ paramāṇuśaḥ |",
  "SA10n1014:3675": "tathā",
  "SA10n1014:3676": "bhāvā yatra vicāryante na te santi savabhāvataḥ |",
  "SA10n1014:3677": "kathamiti na teṣvekānekatvaṃ hi svabhāvataḥ ||",
  "SA10n1014:3678": "ityādibhīrbāhyārthaparikalpanā tāvanniṣedhyate |",
  "SA10n1014:3679": "tatrāpi kathaṃ na vivādāḥ syuriti |",
  "SA10n1014:3680": "yadi niḥsvabhāvatā tatra naiva bodhyata iti cettadā aśvaśṛṅgasyāpi bodhābhāvaḥ kathaṃ nollikhyate |",
  "SA10n1014:3681": "bhavatāmabhilāpalakṣaṇarahitāḥ sarva bhāvā na manāgapi bodhyanta ityādiprayogeṣu vidyata eva sādhya-sādhakayorniṣedhasvabhāvaḥ,",
  "SA10n1014:3682": "ataḥ kīdṛśastāvadayaṃ bodhakabhāvaḥ |",
  "SA10n1014:3683": "ataḥ prayogo'yamātmano hānikara evollikhitaḥ śastraśikṣaṇadoṣābhyupagamavat |",
  "SA10n1014:3684": "ato nāsti prayogakauśalamapi sarvesāṃ vastunāṃ niścetavyaprasaṅgālliṅgasyaiva vastuno bodho na kenāpi svīkriyate,",
  "SA10n1014:3685": "kasyāpi liṅgabodhasya kuisminnapyavaśyameva sambhavāt |",
  "SA10n1014:3686": "ato niyatameva liṅgaṃ pratyakṣeṇa bodhyate,",
  "SA10n1014:3687": "sādhyākārasya niyamenotpādakatvāt |",
  "SA10n1014:3688": "liṅgaṃ tāvat kalpanayā bodhakatvena vyavasthitamiti yuktam |",
  "SA10n1014:3689": "ato niḥ svabhāvatve'pi niayatatadākārasya sādhyakāraniścayotpattau hetutvād bodhakatvena kalpanāyāṃ nāsti kaścana doṣaḥ |",
  "SA10n1014:3690": "kevalasya vastubhūtaliṅgasyaiva sarvatra nollekho bhavati,",
  "SA10n1014:3691": "ākāśaniṣedhakasya liṅgasya nitarāṃ kalpitatvādeveti pūrvaṃ nirdiṣṭam |",
  "SA10n1014:3692": "asambaddhatvāditi yadabhihitam,",
  "SA10n1014:3693": "tatrāpi yadi vastubhūtaḥ sambandha evaiko hetutvena kathayitumiṣyate,",
  "SA10n1014:3694": "tadāpi sa heturnāstyanaikāntikaḥ,",
  "SA10n1014:3695": "vastubhūte'pi [ hetau ] kutracittathāvidhasya sambandhasyāsiddhatavāt |",
  "SA10n1014:3696": "sa [ sambandhaḥ ] tāvad dvayāśritatvena parasparaśliṣṭasvabhāvatvena copakalpyate |",
  "SA10n1014:3697": "dvayorniṣpannayoḥ [ vastunoḥ ] svabhāvaḥ śliṣṭa iti nopapadyate,",
  "SA10n1014:3698": "svasvabhāve vyavasthitatvāttayoḥ |",
  "SA10n1014:3699": "śliṣṭatve satyekatvameva syāt |",
  "SA10n1014:3700": "tacca viruddhameva |",
  "SA10n1014:3701": "ekatve sati naiva dvayāśritvaṃ tāvad yuktam |",
  "SA10n1014:3702": "yadi sa sambandhibhyo'rthāntara iti tadā svasvabhāvavyavasthitatvāt kathaṃ nāma sambaddhasvabhāvaḥ syāt |",
  "SA10n1014:3703": "yadi nāstyarthāntara iti tadā kevalaṃ sambandhināveva syātām |",
  "SA10n1014:3704": "ataḥ sambandhastāvat kalpanāmātrātmaka eva,",
  "SA10n1014:3705": "na tu vastvātmaka iti |",
  "SA10n1014:3706": "yāni hi sambandhodbhūtāni lakṣaṇāni tānyapi kalpanātmakānyeva,",
  "SA10n1014:3707": "kāryakāraṇeyoryugapatsambhavā bhāvāt |",
  "SA10n1014:3708": "ye tāvadasannihitāsteṣu na sambhavati sambandhaḥ |",
  "SA10n1014:3709": "api ca, yadā kāryasvabhāvaḥ pariniṣpannaḥ tadā apekṣāvirahānnaiva tasya kūtracinnirbharatvam |",
  "SA10n1014:3710": "ato nāsti tasya kenāpi saha sambandhaḥ |",
  "SA10n1014:3711": "apariniṣpanne'pi tasmin kāraṇena saha sambandhakāle vidūre sthitatvādasambaddhameva tat syāditi |",
  "SA10n1014:3712": "ataḥ kalpanayaiva bhavanto vastuprayogamanutiṣṭhantīti |",
  "SA10n1014:3713": "kāryānapekṣitatve'pi svahetorhi prasiddhitaḥ |",
  "SA10n1014:3714": "tadanyāpekṣayā siddherabhāvāt kalpanā punaḥ |",
  "SA10n1014:3715": "hetuṃ badhnāti kāryeṇa kāryaṃ na,",
  "SA10n1014:3716": "tacca kīdṛśam ||",
  "SA10n1014:3717": "tadātmakalakṣaṇasambandho'pi naiva samīcīnaḥ,",
  "SA10n1014:3718": "dvayāśritatvāttasya |",
  "SA10n1014:3719": "tadātmakatve dvaitaṃ naivopapadyate |",
  "SA10n1014:3720": "dvayābhāve kaḥ kena sambadhyeta sambandhī |",
  "SA10n1014:3721": "ataḥ kalpanāracitamūrtitvāt sarveṣāṃ sambandhānām,",
  "SA10n1014:3722": "abhāve caivānupahatapravṛtterhetorasiddhireva syāt |",
  "SA10n1014:3723": "asambaddhatve sati abhedābhāvāt kathaṃ tādṛśī yaktiḥ,",
  "SA10n1014:3724": "prayujyate |",
  "SA10n1014:3725": "abhede sati tadātmaka eva sambandha iti nirdeśaḥ syāt |",
  "SA10n1014:3726": "vastumātra eva tādātmyasambandhaḥ,",
  "SA10n1014:3727": "na tvanyatreti cet ?",
  "SA10n1014:3728": "ayuktametad,",
  "SA10n1014:3729": "abhinnaparyāyatvāttādātmyasya |",
  "SA10n1014:3730": "sa tu niḥsvabhāvasyāpi nairātmyasadṛśatvādaviruddha eva |",
  "SA10n1014:3731": "yadyevaṃ na syāttadā ' abhinnatvād ' ityapi vaktuṃ na paryeta |",
  "SA10n1014:3732": "tatra ' abhinnatvad ' ityayaṃ heturyadi paramārthādhikāreṇocyeta tadā anekāntika eva,",
  "SA10n1014:3733": "yato hi kṛtakatvānityatve yadyapi paramārthato naiva bhinne tathāpi bodhya-bodhakavastuṣu tāvat te dṛśyete |",
  "SA10n1014:3734": "yadi vyavahāre'pi tayornāsti bhinnatvamityucyeta tadā asiddhameva,",
  "SA10n1014:3735": "nivṛttiviśeṣopakalpitāyā bhinnatāyāstatra sadbhāvāt |",
  "SA10n1014:3736": "evameva śabdādidharmiṇi yadā akṛtakatvādito nivṛttirniścīyate tadā nityādito'pi nirvṛtterniścayanāt paramārthato bhinnatāyā abhāve'pi nivṛttiviśeṣāpekṣayā kṛtakatvānityatvādīnāṃ bhinnavyavasthāyā upakalpanād bodhyabodhakavastuvyavasthā tāvat kriyata eva |",
  "SA10n1014:3737": "itthaṃ yadā vastūni sāmarthyataḥ pratimbivad ekānekasvabhāvavinivṛttāni bhavanti tadā paramārthasvabhāvato'pi teṣāṃ nivṛttirniyataiva |",
  "SA10n1014:3738": "ato nivṛttiviśesāpekṣayā kṛtakatvaṃ bhinnaṃ vyavasthāpyate,",
  "SA10n1014:3739": "ata eva ca tatra bodhya-bodhakabhāvo'pi sambhavatyeva |",
  "SA10n1014:3740": "punaśca, yathā nityaṃ tāvd vastu arthakriyāsāmarthyavirahād vastusvabhāvena rahitaṃ sādhyate,",
  "SA10n1014:3741": "tathaiva anyatrāpi tatsadṛśatvānna virudhyate |",
  "SA10n1014:3742": "[41] yadapi atadvyāvṛttiviśeṣeṇānayoḥ kṛtakatvaṃ tad vastu syāt nīlapītādivattasvabhāvatvāditi kathanaṃ tāvadasambaddhameva,",
  "SA10n1014:3743": "kṛtakatvānityatvābhyāmaniyatatvāt |",
  "SA10n1014:3744": "kṛtakatvānityatvayorbhedo vyāvṛttyocyate,",
  "SA10n1014:3745": "kintvetāvatā na tad vastu |",
  "SA10n1014:3746": "yathā nityavastuniṣedhāya arthakriyāsāmārthyarahitatvaṃ niḥsvabhāvatvaṃ ca vyāvṛttikṛtaviśeṣe satyapi naiva vastu,",
  "SA10n1014:3747": "tathaivānyadapi tatsadṛśamiti jñeyam,",
  "SA10n1014:3748": "ato gauṇamevedam |",
  "SA10n1014:3749": "yatkhalu nīlātmakaṃ pītātmakamiti nidarśanaṃ tadapi paramārthe tāvad vastunyasiddhatvādayuktam |",
  "SA10n1014:3750": "ye'smin asatpakṣatvena doṣamāropayanti,",
  "SA10n1014:3751": "tadapi naiva yuktiyuktam |",
  "SA10n1014:3752": "yato hi nayo'yamasanniti kathanamātreṇa tāvat paramārthe vastuni na kimapi siddhaṃ bhāvati,",
  "SA10n1014:3753": "amūrtādiśabdaprayoge'pi kalpyamānamākāśaṃ tāvadasattvānnaiva yuktam |",
  "SA10n1014:3754": "tatra buddhau pratibhāsamāno yo hi pūrvodito dharmī,",
  "SA10n1014:3755": "so'pi asatā tāvannayena [ asatpakṣeṇa ] tathoktaḥ,",
  "SA10n1014:3756": "kintu paramārthe vastuni sa naiva yuktarupaḥ |",
  "SA10n1014:3757": "vastusaditi vyavaharatāṃ kathanamidaṃ siddhasādhanamiti syāt,",
  "SA10n1014:3758": "ekānekasvabhāvarahitaṃ khalu paramārthaṃ vastu naiva kiñcit,",
  "SA10n1014:3759": "tasya kalpanā-viṣayatvenāpi bahirbhūtvāditi |",
  "SA10n1014:3760": "sarve khalu padārthāḥ ekānekasvabhāvābhyāṃ vyāptā iti tu pūrvameva prasādhitam |",
  "SA10n1014:3761": "māyādibhiravyatiriktāḥ paramārthato niḥsvabhāvā hi bhāvāste yadi ' vastu ' nāmnā vyavahriyeran,",
  "SA10n1014:3762": "tadā nāsti kaścanāpi doṣaḥ,",
  "SA10n1014:3763": "bhavatkalpitapakṣahānyā tāvattasya dūṣitatvāt |",
  "SA10n1014:3764": "ato nāsti heturanaikāntikaḥ |",
  "SA10n1014:3765": "nāsti viruddhakhyo'pi [ doṣaḥ ],",
  "SA10n1014:3766": "pratibimbādisapakṣeṣu sattvāt |",
  "SA10n1014:3767": "ekānekasvabhāvāni pratibimbādivastūni naiva paramārthato yukāni,",
  "SA10n1014:3768": "jñānajñeyādisvabhāvena paramārthato'siddhatvāditi pūrvamevoktam |",
  "SA10n1014:3769": "[ 42 ] evaṃ yathā ekānekasvabhāvalakṣaṇo hetustāvannairātmyaṃ sādhayati tadvadabhāvadharmini dharmivyāvṛttisādhakatvād viruddho'yaṃ heturiti yaduktaṃ tattu atyantaṃ pramāṇānabhijñatāmātrameva |",
  "SA10n1014:3770": "yadā vastusvabhāvo dharmī sādhayitumiṣyate,",
  "SA10n1014:3771": "tadā tadvyāvṛttisādhakatvena sa heturviruddha ityucyate,",
  "SA10n1014:3772": "kintu yadā sa [ dharmī ] niḥsvabhāvatvena sādhyate tadā siddhe'pi vādino mate kathaṃ tāvad viruddho heturbhaviṣyati |",
  "SA10n1014:3773": "niḥsvabhāvatāyāṃ hi sādhayitumiṣṭāyāṃ vastusvabhāvo dharmī naiva sambhavati,",
  "SA10n1014:3774": "ananurūpatvāditi pūrvamevoditam |",
  "SA10n1014:3775": "ataḥ sādhyasādhanābhyāṃ yathokto dharmī avastubhūta eva sammat ityasmāt kāraṇāt tena hetunā tāvad vyāvṛttireva sādhayate |",
  "SA10n1014:3776": "vastusvabhāvasiddhau tu tadviparītasyaiva siddhiḥ syāt |",
  "SA10n1014:3777": "yathā'yaṃ heturnairātmyaṃ sādhayati tathaiva abhāvadharmyapīti keṣāñcit kathanamasambaddhameva |",
  "SA10n1014:3778": "yato hi yena kāraṇena tāvannairātmyasya abhāvasya ca dvayordharmayorviruddhahetubhyāṃ siddhirucyate,",
  "SA10n1014:3779": "tau vyāvṛttyā'pi naiva bhinnau,",
  "SA10n1014:3780": "paryāyasvabhāvatvāttayoḥ |",
  "SA10n1014:3781": "falato nirātmakamidaṃ nairātmyāditi kathanamiva syāt |",
  "SA10n1014:3782": "evaṃvidhaṃ tavadabhidhānakauśalaṃ kasya syāt ?",
  "SA10n1014:3783": "[ na kasyāpītyarthaḥ ] |",
  "SA10n1014:3784": "ataḥ sarve niḥsvabhāvāḥ sidhyanti |",
  "SA10n1014:3785": "heturapi bhagavatauvoktaḥ, tathā hi-",
  "SA10n1014:3786": "yathā hi darpaṇe rūpamekatvānyatvavarjitam |",
  "SA10n1014:3787": "dṛśayate na ca tannāsti tathā cotpādalakṣaṇam ||",
  "SA10n1014:3788": "falato niḥsvabhāvatāsādhanārthaṃ na ko'pi heturiti yatkathanam,",
  "SA10n1014:3789": "tasyāpyuttaraṃ dattapūrvameva |",
  "SA10n1014:3790": "[ 43-44] yadi vijñānamapi itaradharmāṇāmiva niḥsvabhāvameva syāttadā mithyātvād yogibhiranyadharmāṇāmiva tasyāpi parityāgaḥ kariṣyata eva |",
  "SA10n1014:3791": "yadyevaṃ kariṣyate tadā na ko'pi yogino bhaviṣyanti,",
  "SA10n1014:3792": "na ca teṣāṃ tattvajñānaṃ bhavaiṣyati,",
  "SA10n1014:3793": "nāpi bhagavatāṃ buddhānāmapratiṣṭhitanirvāṇaṃ naiva ca teṣāṃ tattvajñānaṃ bhaviṣyati |",
  "SA10n1014:3794": "anena khalu hetunā sarvāsāṃ vyavasthānāṃ vilopa eva syāditi yatkathanaṃ tadapi naiva yuktam,",
  "SA10n1014:3795": "yato hi prasaṅgastāvadayaṃ yadi satyābhiniveśaparityāgārthamucyate tadā saharṣamucyatām,",
  "SA10n1014:3796": "kintu tathā'bhyupagamya naiva prasaṅgaḥ prayuktaḥ,",
  "SA10n1014:3797": "tallakṣaṇasyaivanabhyupagamāt |",
  "SA10n1014:3798": "yadi sarvavidhaprasaṅgaparityāgārthaṃ tāvaducyate,",
  "SA10n1014:3799": "tadā heturayamanaikāntikaḥ sādhyaviparītabādhakapramāṇābhāvāt |",
  "SA10n1014:3800": "yanmithyā tat sarvathā parityājyamityetasya naiva kimapi kāraṇamupalabhāmahe,",
  "SA10n1014:3801": "mithyātve'pi prayojanavaśānyamāyākāra iva māyādarśanavat |",
  "SA10n1014:3802": "ye hi mithyā svaparārthaṃ naivopayujyante,",
  "SA10n1014:3803": "te yogibhiḥ parityājyā iti kathanaṃ tu yujyate,",
  "SA10n1014:3804": "parantu ye tavat sākṣāt paramparayā vā sva-paraprayojanaprasādhakāḥ,",
  "SA10n1014:3805": "kṛpālūnāṃ parahitakaraṇopāyabhūtāsteṣāṃ kathaṃ sarvadā parityāgaḥ kartum śakyate |",
  "SA10n1014:3806": "ato ye kṣetrapariśuddhinirmāṇakāyādayaste parārthamatyantamāvaśyakāḥ,",
  "SA10n1014:3807": "te sarve viparītaparihāradvārā parityājyā api yāvatsaṃsāramaparityājyā eva |",
  "SA10n1014:3808": "te yadyapi māyākāra iva sarvān mithyābhūtān jānanti,",
  "SA10n1014:3809": "tathāpi parahitopāyabhūtān tān na parityajanti |",
  "SA10n1014:3810": "nāsti teṣu viparyabhūtā āsaktirapi,",
  "SA10n1014:3811": "samyagrūpeṇa teṣāṃ yathābhūtaparijñānāt |",
  "SA10n1014:3812": "yathoktam āryadharmasaṅgītau ḥ",
  "SA10n1014:3813": "māyākāro yathā kaścinnirmitaṃ mokṣamudyataḥ |",
  "SA10n1014:3814": "na cāsya nirmite saṅgo jñātapūrvo yato'sya saḥ ||",
  "SA10n1014:3815": "tribhavaṃ nirmitaprakhyaṃ jñātvā sambodhipāragaḥ |",
  "SA10n1014:3816": "saṃnahyate jagaddhetorjñātapūrvaṃ jagat tathā ||",
  "SA10n1014:3817": "bhāvo'pi tāvanna grāhyo na cābhāvo'pi parityājyaḥ,",
  "SA10n1014:3818": "yato hi śrāvakā api,",
  "SA10n1014:3819": "ye vastusaṃjñinaste'pio ādimaṃ satyadvayaṃ vivarjayanti,",
  "SA10n1014:3820": "tṛtīyaṃ cāryasatyamabhāvabhūtamapi parigṛhṇanti |",
  "SA10n1014:3821": "kṛpāparādhīnacetaso yogino'pi parahitārthaṃ vividharūpeṇa gajādimithyānirmāṇādikaṃ sādhayanti |",
  "SA10n1014:3822": "tatra mahākaruṇāparādhīnatayā ye pareṣām aśeṣahitasukhopāyaśālinaḥ prajñālokena vidhvastasakalakleśāndhakārāḥ parahitābhilāṣiṇo matimantaste prahīṇeṣvapi sakalaviparyāseṣu pūrvapraṇidhānavaśatayā yāvat sattvakarmakleśāstāvadākāśaparyantaṃ sthātumevābhilaṣante |",
  "SA10n1014:3823": "itthaṃ sameṣāṃ vastūnāṃ paramārthato niḥsvabhāvatve'pi hetupratyayasāmagrīpāratantryena māyāvat sambhavantyeva |",
  "SA10n1014:3824": "hetumantaste na bhavanti vastusantaḥ,",
  "SA10n1014:3825": "anvayāsiddhatvānmāyādinā bhrantatvācca |",
  "SA10n1014:3826": "mithyābhūtā hi ye svānurupahetumantastāvannaiva bhavanti,",
  "SA10n1014:3827": "te vyavahāre'pyasanta eveti pūrvamevāveditam |",
  "SA10n1014:3828": "ato yathā māyādayaḥ svahetusākalyaparatantratayā prādurbhavanti,",
  "SA10n1014:3829": "tathaiva yagināṃ jñānādayo'pyavicāraramaṇīyā eva |",
  "SA10n1014:3830": "tatra yogijñānādimāyāhetustāvad yathāvat puṇyajñānasambhārānukūla eva |",
  "SA10n1014:3831": "saṃkṣepato bhagavatām apratisṭhitanirvāṇahetustu karunā prajñā ca |",
  "SA10n1014:3832": "kṛpayā hi tannirvāṇāvabodhe'pi te naiva tasya sākṣātkāraṃ kurvanti |",
  "SA10n1014:3833": "prajñayā tāvat sarvasaṃkleśahetoḥ sammohasyānavakāśāt saṃsāradoṣagandhenāpyaliptāḥ santo naiva saṃsāre patanti |",
  "SA10n1014:3834": "ataste naivānayordvayoḥ [ saṃsaranirvāṇayoḥ ] tiṣṭhanti |",
  "SA10n1014:3835": "ataḥ prajñopāyayugnaddhacaryā tāvadapratiṣṭhitanirvāṇahetuḥ |",
  "SA10n1014:3836": "ata eva ca sā bodhasattvānāṃ mārga ucyate |",
  "SA10n1014:3837": "tayā virahitāḥ sattvāstu śrāvakādibhūmisu patanti | yathoktam..........",
  "SA10n1014:3838": "“ api ca, śāriputra,",
  "SA10n1014:3839": "śūnyatā'nimittaṃ ca bodhisattvānāṃ mārgaḥ |",
  "SA10n1014:3840": "ye tāvat prajñāpāramitayā virahitāḥ,",
  "SA10n1014:3841": "upāyakauśalyena cāparigṛhītāste yadi bhūtakoṭiṃ sākṣātkurvanti,",
  "SA10n1014:3842": "tadā nūnaṃ śrāvakāḥ pratyekabuddhā eva bhavanti |“",
  "SA10n1014:3843": "prabhāsvarādijñānena loko yathāvat samanupaśyati |",
  "SA10n1014:3844": "tadyathā-acintyasāmarthyavattvād yogino yathā vastūnyavabhāsante tathā karatalāmalakavat saṃvṛtiparamārthākārābhyāṃ sarvākāraṃ pratyakṣatayā avabudhyanti |",
  "SA10n1014:3845": "ata eva bhagavān sarvākārajñānatvena vyavasthāpayāmāsa |",
  "SA10n1014:3846": "sarvaprapañcarahitaṃ niruttaraṃ lokottaramaśesadharmanirābhāsaṃ jñānaṃ bhūtārthabhāvanāprakarṣaparyantajaṃ tattvāva-bodhakaṃ bhavati,",
  "SA10n1014:3847": "[ tathāpi ] vyavahāre sarvaṃ nirmāṇavat sadeva bhavati |",
  "SA10n1014:3848": "ato yathā sarvākārajñānādau vastuvyavasthā kṛtā,",
  "SA10n1014:3849": "sā na praṇaśyati,",
  "SA10n1014:3850": "paramārthe'bhāvāt |",
  "SA10n1014:3851": "ata eva bhagavatyāmuttam- ' yadi bhagavan,",
  "SA10n1014:3852": "sarve dharmā nirmāṇaniva bhavanti tadā bhagavati nirvāṇe ca kimantaram ?",
  "SA10n1014:3853": "bhagavān āha-na kimapīti |",
  "SA10n1014:3854": "katham ? bhagavataḥ sarvāṇi karmāṇi nirmāṇavad bhavanti |",
  "SA10n1014:3855": "parinirvṛte'pi bhāvati tathāgato nirmaṇaṃ karoti |",
  "SA10n1014:3856": "nirmaṇasya tāvannodbhavo nāpi parinirvāṇaṃ kimapi bhavati |",
  "SA10n1014:3857": "itthaṃ bodhisattvaiḥ sarvadharmeṣu nirmāṇamivādhimuktiṃ vidhāya prajñāpāramitāyāmācaritavyam |",
  "SA10n1014:3858": "“ ityetat pratipāditam |",
  "SA10n1014:3859": "[45] ye hi rūpādayo bhinnadeśakālāvasthāsu spaṣṭaṃ pratyakṣeṇāvabhāsante te niścayena svabhāvena yuktā ityataḥ pratijñā tāvat pratyakṣeṇa bādhiteti yat pūrvamuktam,",
  "SA10n1014:3860": "tanna sarvathā samīcīnamiti cenna,",
  "SA10n1014:3861": "yato hi bhinnadeśakālāvasthāsvavabhāsitatvamātreṇa pratyakṣāvabhāso naiva yuktaḥ,",
  "SA10n1014:3862": "svapnādyavasthāsvapi tathā'vabhāsitatvāt |",
  "SA10n1014:3863": "vastūnaṃ khalu paramārthasvabhāvatayā sādhayitumiṣyante,",
  "SA10n1014:3864": "kintu naiva svabhāvaḥ paramārthatayā siddha iti pūrvamāveditam |",
  "SA10n1014:3865": "api ca, yadi bhrāntapratyakṣe'vabhāsitatvat pratyakṣe'vabhāsitatvamabhyuopagamyate tadā naiva tena bādhā yujyate,",
  "SA10n1014:3866": "timirādyupahatalocaneṣu vidyamāne'pi dvicandre na tena ekacandrādibādhā yuktimatī |",
  "SA10n1014:3867": "yadyabhrānta-pratyakṣe'vabhāsitatvena tthā [ bādhā ] abhyupeyate tadā tannaiva sidhyati,",
  "SA10n1014:3868": "arvāgdarśināṃ pratyakṣasya tattvārthe'bhrāntatvābhāvāt |",
  "SA10n1014:3869": "na cakṣuḥ pramāṇaṃ na śrotra ghrāṇaṃ na jihṇa pramāṇaṃ na kāyacittam |",
  "SA10n1014:3870": "pramāṇa yadyeta bhaveyurindriyā kasyāryamārgeṇa bhaveta kāryam ||",
  "SA10n1014:3871": "yasmādime indriya apramāṇā jaḍāḥ svabhāvena avyākṛtāśca |",
  "SA10n1014:3872": "tasmād ya nirvāṇapathaiva arthikaḥ sa āryamārgeṇa karotu karyam ||",
  "SA10n1014:3873": "atastathāgatasyaiva kavalaṃ pratyakṣaṃ paramārthe'bhrāntam |",
  "SA10n1014:3874": "te naiva kimapi vastu sattvenālambante | yathoktam-",
  "SA10n1014:3875": "“ subhūte, mohapuruṣāstāvannetrarahitā andhā eva |",
  "SA10n1014:3876": "te rūpa-vedanā-saṃjñā-saṃskāra-vijñānata ārabhya sarvākārajñānaparyantaṃ tathāgatacakṣuṣā anupalabdheṣu sarvadharmeṣu sattvenābhiniviśante “.......iti vastaraḥ |",
  "SA10n1014:3877": "pratijñāyā anumānenābhāsa iti yaduktaṃ tadapi naiva yujyate,",
  "SA10n1014:3878": "yato hi nānumānena kimapi vastu svabhāvataḥ sidhyati,",
  "SA10n1014:3879": "pramāṇabādhitatvāttasyetyuktapūrvam |",
  "SA10n1014:3880": "[46] dhūmādihetubhiryo hi agnyādīnāṃ loke niścayaḥ,",
  "SA10n1014:3881": "so'pi tāvadagnirnaiva sadviṣayaḥ,",
  "SA10n1014:3882": "svapne'pi tathāvidhasya niścayasya sambhavāditi |",
  "SA10n1014:3883": "dhūmāgnyoḥ sattvaniṣedhastāvat kṛtapūrva eva |",
  "SA10n1014:3884": "ato nāsti kimapi |",
  "SA10n1014:3885": "sāṃvṛtikaṃ hi vastu māyāvad hetupratyayasāpekṣam |",
  "SA10n1014:3886": "ato nāsti tena saha kādācitkatvavirodhaḥ |",
  "SA10n1014:3887": "ye tāvadahetukotpādamabhyupagacchanti,",
  "SA10n1014:3888": "teṣāmeva kādācitkatvavirodhaḥ,",
  "SA10n1014:3889": "na tu sahetukotpādamabhyupagacchatām |",
  "SA10n1014:3890": "kādācitkatvamapi tāvadasiddhameva,",
  "SA10n1014:3891": "paramārthato'nutpādāt |",
  "SA10n1014:3892": "[ 47-51] yacca trāyastriṃśanagarādikamuktam,",
  "SA10n1014:3893": "tadapyaviruddhameva,",
  "SA10n1014:3894": "vyavahāre sattvāt |",
  "SA10n1014:3895": "vastūnāṃ kūrmaromādivadabhāvasvabhāvatvaṃ yadi naiva pratijñāyate,",
  "SA10n1014:3896": "tadā kathamiti cet ?",
  "SA10n1014:3897": "māyāsvapnādivaditi brūmaḥ |",
  "SA10n1014:3898": "tathāgatenāpyuktam-",
  "SA10n1014:3899": "mahāmate, sarve dharmā niḥsvabhāvā ityapi bodhisattvairnaiva pratijñā kāryā |",
  "SA10n1014:3900": "tadā kimiti cet ?",
  "SA10n1014:3901": "ābhāsa-nirābhāsalakṣanatvād bodhisattvaiḥ sarve dharmā māyāsvapnādivannirdeṣṭavyāḥ |",
  "SA10n1014:3902": "vyavahāre tāvad [ vastūnam ] ābhāsalakṣaṇam,",
  "SA10n1014:3903": "paramārthe tu nirābhāsalakṣaṇamiti sūtreārtho'bhivyajyate | tadapi-",
  "SA10n1014:3904": "sarvaṃ vidyati saṃvṛtyā paramārthe na vidyate |",
  "SA10n1014:3905": "dharmāṇāṃ niḥsvabhāvatvaṃ paramārthe'pi dṛśyate ||",
  "SA10n1014:3906": "ataḥ ' sarve dharmā vyavaharamātrāśritāḥ',",
  "SA10n1014:3907": "ityasmin bhagavannirdeśe nāsti kaścana virodhaḥ |",
  "SA10n1014:3908": "bhagavatyāmapyuktam-",
  "SA10n1014:3909": "' bodhisattvā mahāsatvāstāvallokkalpanayā anuttarasamyaksaṃbodhau abhisambhotsyante |",
  "SA10n1014:3910": "paramārthatastu bodhyarthamanuṣṭhīyamānāni rūpaṃ vedanā saṃjñā,",
  "SA10n1014:3911": "saṃskārāḥ vijñānāni kānyapi na santyeva |",
  "SA10n1014:3912": "evameva aṣṭādaśa dhātavaḥ,",
  "SA10n1014:3913": "ṣaṭ sparśāḥ,",
  "SA10n1014:3914": "ṣaḍ vedanāḥ,",
  "SA10n1014:3915": "ṣaḍ dhātavaḥ dvādaśa pratītyasamutpādāṅgāni,",
  "SA10n1014:3916": "pāramitā,",
  "SA10n1014:3917": "śūnyatā,",
  "SA10n1014:3918": "smṛtyupasthānāni,",
  "SA10n1014:3919": "samyak prahāṇāni ṛddhipādāḥ,",
  "SA10n1014:3920": "indriyāṇi,",
  "SA10n1014:3921": "balāni,",
  "SA10n1014:3922": "bodhyaṅgāni,",
  "SA10n1014:3923": "āryāṣṭāṅgikamārgāḥ,",
  "SA10n1014:3924": "satyāni,",
  "SA10n1014:3925": "dhyānāni,",
  "SA10n1014:3926": "aparimāṇāni,",
  "SA10n1014:3927": "arūpāṇi,",
  "SA10n1014:3928": "vimuktidvārāṇi,",
  "SA10n1014:3929": "anupūrvasamāpattayaḥ,",
  "SA10n1014:3930": "abhijñāḥ,",
  "SA10n1014:3931": "samādhayaḥ,",
  "SA10n1014:3932": "dhāraṇīdvārāṇi,",
  "SA10n1014:3933": "tathāgatabalāni,",
  "SA10n1014:3934": "pratisaṃvidaḥ,",
  "SA10n1014:3935": "mahākṛpā,",
  "SA10n1014:3936": "āveṇikabuddhadharmāḥ,",
  "SA10n1014:3937": "catvāpi falāni,",
  "SA10n1014:3938": "mārgajñānāni,",
  "SA10n1014:3939": "anuttarasamyaksaṃbodhirapi naiva svabhāvataḥ sattvena sidhyanti |",
  "SA10n1014:3940": "sarveṣāmeteṣāṃ dharmāṇāṃ lokavyavahārāśrayena kalpitatvāt,",
  "SA10n1014:3941": "na tveteṣāṃ paramārthataḥ sattvam' -iti nirdeśaḥ |",
  "SA10n1014:3942": "rūpata ārabhya sarvākārajñānaparyantaṃ ye tāvad dharmāsteṣāṃ na staḥ saṃyogaviyogāvapi |",
  "SA10n1014:3943": "yato hi rūpaṃ adarśnam apratigham alakṣaṇameva asattvāt |",
  "SA10n1014:3944": "sattvānāṃ grahaṇārthaṃ te kevalaṃ tathāgatena lokavyavahārārthaṃ kathitāḥ,",
  "SA10n1014:3945": "na tu paramārthataḥ |",
  "SA10n1014:3946": "lokasaṃvṛtau ye pinaḥ prāptirabhisamayaḥ pañcagatibhedāste'pi pūrvata eva paramārthato na santi |",
  "SA10n1014:3947": "paramārthe tu karmāpi nāsti karmafalamapi,",
  "SA10n1014:3948": "saṃkleśo nāsti,",
  "SA10n1014:3949": "nāsti vyavadānamapi |",
  "SA10n1014:3950": "na sta utpādanirodhāvapītyuktam |",
  "SA10n1014:3951": "paramārthatastāvad bhagavān sarvatra saṃkleśavyavadānayorniṣedhaṃ kṛtavān,",
  "SA10n1014:3952": "tathāpi vyavahāre tān aṅgīkṛtavān |",
  "SA10n1014:3953": "teṣāṃ tāvadaniṣedhena svīkaraṇe'pi nāsti[ kaścana ] doṣaḥ |",
  "SA10n1014:3954": "anyatra bhagavān spapne sarpaṃ dṛṣṭvā mūrcchā tadabhāve saṃkleśaṃ vyavadānaṃ ca mithyaiveti kathitavān |",
  "SA10n1014:3955": "[ 52 ] nāsti caturyasatyāpavādadoṣo'pi,",
  "SA10n1014:3956": "yato hi mahāyānāndanyatra bhagavān teṣāṃ [ āryasatyānāṃ ] upadeśaṃ kṛtavān |",
  "SA10n1014:3957": "brahmapripṛcchāsūtre tāvaduktam-",
  "SA10n1014:3958": "“yaduta duḥkhaṃ samudayo nirodho mārgadho mārgaśceti naiva santyāryāṇāṃ satyāni,",
  "SA10n1014:3959": "kintu brahmān,",
  "SA10n1014:3960": "yadaniṣpannaṃ duḥkham,",
  "SA10n1014:3961": "tadevāryāṇāṃ satyam |",
  "SA10n1014:3962": "yo dyanutpannaḥ,",
  "SA10n1014:3963": "sa evāryāṇāṃ samudayaḥ |",
  "SA10n1014:3964": "yaścānirodho'nutpannaśca sa evāryāṇāṃ satyam |",
  "SA10n1014:3965": "sarvadharmāṇāmadvayasamatāyāṃ yā khalu mārgabhāvanā,",
  "SA10n1014:3966": "saivāryāṇāṃ satyamiti |",
  "SA10n1014:3967": "ato nāsti paramārthato duḥkhasatyam |",
  "SA10n1014:3968": "tattu śrāvakānadhikṛtya saṃsārodvignamānasānāṃ kṛte pudgalanairātmyapraveśāryaṃ tāvadanityādisvabhāvatvena kevalaṃ nirdiṣṭam,",
  "SA10n1014:3969": "na tu nairātmyadvayanirdeśādhikāreṇeti jñātavyam “ |",
  "SA10n1014:3970": "[53] yaśca tāvajjanyajanakasvabhāvo janeṣvāgopālaṃ prasiddhastena prasiddhivirodhadoṣo'pīti yaduktaṃ tadapyasambaddhameva,",
  "SA10n1014:3971": "paramārthasvabhāvādīnāṃ sāmānyajaneṣvaprasiddhatvāt |",
  "SA10n1014:3972": "yadi prasiddhastadā te naiva santi sādhāraṇajanāḥ |",
  "SA10n1014:3973": "svapnādivanmithyāsvabhāvasyāpi prasiddhirnaiva susambhavā |",
  "SA10n1014:3974": "prasiddhistāvat pratyakṣāṇumānābhyātiriktatvena naiva pramāṇamiti |",
  "SA10n1014:3975": "sā pramāṇāntargaveti cet ?",
  "SA10n1014:3976": "tadā tadvirodhaparihāreṇa tadbādhāyā api parihāraḥ kṛta eva |",
  "SA10n1014:3977": "[54] yaccāvaśyaṃ parotpattyarthaṃ hetuprayogābhilāṣeṇa tato'vaśyamutpattyabhyupagamāt svavacanavirodha ityuktam,",
  "SA10n1014:3978": "tadapyaviruddhameva,",
  "SA10n1014:3979": "niyatotpattyarthaṃ hetuprayogānnaiva tataḥ paramārthato niyatotpattirabhyupagatā bhavati |",
  "SA10n1014:3980": "tatkimiti cet ?",
  "SA10n1014:3981": "utpattimātram,",
  "SA10n1014:3982": "notpattiviśeṣaḥ |",
  "SA10n1014:3983": "paramārthata utpattiniṣedhenātra vastūnāṃ niḥsvabhāvataiva paramārthataḥ sādhayitumiṣyate,",
  "SA10n1014:3984": "na tūtpattimātraniṣedhaḥ |",
  "SA10n1014:3985": "ato yadyapi hetubhyo niyatatayā pāramārthikī utpattirnaiva bhavati,",
  "SA10n1014:3986": "tathāpi bimbāt pratibimbavat sāṃvṛtikī utpattistāvadaviruddhaiva |",
  "SA10n1014:3987": "ato nāsti pratijñāyāḥ svavacanavirodhaḥ |",
  "SA10n1014:3988": "[55] yacca bhagavatā-“ cakṣurvijñānasamaṅgī nīlaṃ vijānāti no tu nīlam“ -ityuktam,",
  "SA10n1014:3989": "tadapi indriyaviṣayavyavahāramabhyupetyaivaktamiti |",
  "SA10n1014:3990": "anyatra tu-“ na cakṣuḥ pramāṇaṃ na śrotra ghrāṇam“ ityādinā ṣaḍindriyāṇāṃ pramāṇatvaṃ pratiṣiddhameveti pūrvameva nirdiṣṭam |",
  "SA10n1014:3991": "āryaprajñāpāramitādiṣvapi rupādiviṣayāṇāṃ pratiṣedho vihita eva |",
  "SA10n1014:3992": "lokasaṃvṛtau tu sarva [ dharmāḥ ] saṃvidyanta evetyevaṃvidhaṃ bhagavān svābhiprayaṃ suspaṣṭaṃ prakaṭitavān |",
  "SA10n1014:3993": "upalambhavatāṃ tāvannāsti suvidhuddhā prajñāpāramitetyapyuktavān |",
  "SA10n1014:3994": "upalambhānupalambhayorbodhisattvebhyo heyopādeyatvamapi [ kramaśaḥ ] nirdiśyata eva |",
  "SA10n1014:3995": "bhagavatyāmapyuktam-kiyatā bhagavan,",
  "SA10n1014:3996": "upalambhaḥ,",
  "SA10n1014:3997": "kiyatā ca tāvadanupalambho bhavatīti ?",
  "SA10n1014:3998": "bhagavān āha-yāvad dvayatā tāvadupalambhaḥ,",
  "SA10n1014:3999": "yadadvayaṃ tadevānupalambhaḥ |",
  "SA10n1014:4000": "apṛcchāt-kiyatā bhagavan dvayatā ?",
  "SA10n1014:4001": "bhagavān āha-yāvat sūbhūte,",
  "SA10n1014:4002": "nāma rūpaṃ śrotraṃ ghrāṇam ityat ārabhya yāvad buddhatvam anuttarasamyaksaṃbodhiḥ buddha iti tāvad dvatetyupadideśa |",
  "SA10n1014:4003": "punaśca, yāvad dvayasaṃjñā,",
  "SA10n1014:4004": "naiva tāvadānulomikī kṣāntirityapyuktavān |",
  "SA10n1014:4005": "āryadharmasaṃgītau'pi-sarvadharmā naivopalabhyante,",
  "SA10n1014:4006": "teṣāmadarśanādityuktam |",
  "SA10n1014:4007": "ato vyāvahārikacakṣurādīnābhisandhāya draṣṭṛtvato jñātṛtvaparyantamātmaprasiddhestaddṛṣṭiniṣedhāryaṃ pudgalanairātmyapraveśābhiprāyeṇa cakṣurādīnāṃ nirdeśaḥ kṛtaḥ |",
  "SA10n1014:4008": "ata eva cānābhāsina ākāśetpalasya nīlatvādivadime nīlādirūpāṇāṃ ye sāṃvṛtikā ābhāsāste'pi na santyatyantābhāvarūpāḥ |",
  "SA10n1014:4009": "[56] ' yat kiñcit samudayadharmakaṃ tat sarvaṃ nirodhadharmakam ' ityamunānumānena samyaktayā kṣaṇikatvena sthitasya vastudharmiṇaḥ siddhirninirdaṣṭeti yaduktaṃ tadapyutpādavināśadharmiṇo jñānena nairātmyapraveśārthaṃ śrāvakānadhikṛtya pudgalanairātmyamabhipretya coktam,",
  "SA10n1014:4010": "na tu bodhisattvānāmadhikāreṇa gambhīratattvālāpamapekṣya proktamiti |",
  "SA10n1014:4011": "yato hi bhagavatā saṃskārāṇāmutpādavināśasvabhāvasya samyaganudarśanaṃ taduddeśaṃ ca prajñāpāramitāyāmiva nirmitasadṛśamityuktam |",
  "SA10n1014:4012": "saṃskārāsaṃskārakoṭidvayayogastāvadanuttarasamyaksaṃbodherupāya ityupadiṣṭaḥ |",
  "SA10n1014:4013": "āryadharmasaṃgītau hi tathāgatena bhayasthānasya parihārārthaṃ vyavahāre cotpādanirodhau tāvaduktau |",
  "SA10n1014:4014": "ārcāryeṇāpyuktam-",
  "SA10n1014:4015": "utpādavyayakarmaṇā'bhiprāyārthaḥ pradarśitaḥ |",
  "SA10n1014:4016": "punaśca,",
  "SA10n1014:4017": "yathā mayā yathā svapno gandharvanagaraṃ yathā |",
  "SA10n1014:4018": "tathotpādastathā sthānaṃ tathā bhaṅga udāhatam ||",
  "SA10n1014:4019": "api ca, āryasāgaranāgarājaparipṛcchāsūtre'pi-",
  "SA10n1014:4020": "ādāvante hi śūnyatvaṃ jātirbhaṅgastathā sthitiḥ |",
  "SA10n1014:4021": "sarve dharmāḥ svabhāvena śūnyā nāsanna sat punaḥ ||",
  "SA10n1014:4022": "ityādikamudāhatam |",
  "SA10n1014:4023": "yacca tāvat saṃskārāṇāṃ kṣaṇikatvam,",
  "SA10n1014:4024": "tadapi naivopapannamiti nirdiṣṭam |",
  "SA10n1014:4025": "āryasubāhuparipṛcchāsūtre coktam-",
  "SA10n1014:4026": "“ yaduta trayāṇāmatītānāgatapratyutpannānāṃ kālānāṃ parijñānaṃ jāyate |",
  "SA10n1014:4027": "tatrātītāḥ saṃskarāḥ,",
  "SA10n1014:4028": "ye tāvanniruddhāste bhūtakāla ityucyunte |",
  "SA10n1014:4029": "ye hyanāgatā anutpanāste bhaviṣyakāla iti |",
  "SA10n1014:4030": "ye ca pratyutpanne pṛthagutpannāste vartamānakāla ityubhidhīyante |",
  "SA10n1014:4031": "vartamānakālotpannāni skandhadhātvāyatanāni na sthitāni nāpyasthitānīti parijñāyante |",
  "SA10n1014:4032": "kathamiti cet ?",
  "SA10n1014:4033": "loko'yaṃ kṣaṇamātramapi nāvatiṣṭhati |",
  "SA10n1014:4034": "ye tāvat kṣaṇikāsteṣāmutpado'pyanyaḥ,",
  "SA10n1014:4035": "sthitirapyanyā,",
  "SA10n1014:4036": "vyayo'pyanyo bhavatī,",
  "SA10n1014:4037": "teṣāṃ kṣaṇikatvāt sthitāsthitatvā-bhāvācca |“",
  "SA10n1014:4038": "ityādikamabhihitam",
  "SA10n1014:4039": "ataśca kṣaṇikatā tāvat kalpanāsvabhāvātmikaiva,",
  "SA10n1014:4040": "tadādimadhyāntānāṃ bhinnasvabhāatvādityupadideśa |",
  "SA10n1014:4041": "tathaivācāryeṇāpyuktam-",
  "SA10n1014:4042": "yathānto'sti kṣaṇasyaivamādirmadhyaṃ ca kalpyatām |",
  "SA10n1014:4043": "trayātmakatvāt kṣaṇasyaivaṃ na lokasya kṣaṇaṃ sthitiḥ ||",
  "SA10n1014:4044": "[57] yacca bhagavatā “dhūmena jñāyate vahniḥ“ ityadikamuktam,",
  "SA10n1014:4045": "tadapi sūtrāntareṣu sakalasāmagrīsamavadhānāt samutpadyamānānāmagnidhūmādīnāṃ sāmānyena niṣedhaparakameva |",
  "SA10n1014:4046": "ato naiva tat paramārthamadhikṛtyoktamiti nirdiṣṭameva pūrvam |",
  "SA10n1014:4047": "āryalaṅkāvatāre'pyuktam-",
  "SA10n1014:4048": "samavāyād vinirmukto buddhayā bhāvo na gṛhyate |",
  "SA10n1014:4049": "tasmācchūnyamanutpannaṃ niḥsvabhāvaṃ vadāmyaham ||",
  "SA10n1014:4050": "anyacca tatraiva-",
  "SA10n1014:4051": "ekatvaṃ vā hyanekatvaṃ yathā bārlairvikalpyate |",
  "SA10n1014:4052": "samavāyāt pṛthaṅ nāsti na cānyasya pṛthak sthitiḥ ||",
  "SA10n1014:4053": "āryaghanavyūhasūtre coktam-",
  "SA10n1014:4054": "na skandhā dhātavo naiva sarve dharmā alakṣaṇāḥ |",
  "SA10n1014:4055": "cintyamāno'pi naivāsti paramāṇustathā sthitaḥ ||",
  "SA10n1014:4056": "punaśca,",
  "SA10n1014:4057": "pṛthivyabādivastūni kalpitāni sukalpakaiḥ |",
  "SA10n1014:4058": "api ca,",
  "SA10n1014:4059": "vicāre sati naivāsti paramāṇośca vastutā |",
  "SA10n1014:4060": "ityādyaktam |",
  "SA10n1014:4061": "ataḥ pṛthivyādīnāṃ kalpitasvabhāvatvāt tatsvabhāvasaṃgṛhītāstāvadagnidhūmādayo'pi kalpitasvabhāvā eva |",
  "SA10n1014:4062": "ato'gnidhūmādīnāṃ kalpanākalpitasvabhāvatvena nirdeśaḥ saṃvṛtimatrātmaka eva,",
  "SA10n1014:4063": "na tu paramārthātmakaḥ |",
  "SA10n1014:4064": "[ 58 ] abhidharmādau yaḥ khalu hetupratyayādīnāṃ nirdeśaḥ,",
  "SA10n1014:4065": "so'pi saṃvṛtireva,",
  "SA10n1014:4066": "na tu pāramārthikaḥ |",
  "SA10n1014:4067": "paramārthastu yadā na kasyacanotpādastadā'hetukatvaṃ tāvadanupapannameveti pūrvameva nirdiṣṭam |",
  "SA10n1014:4068": "yatāvat skandhādīnāṃ nirdeśaḥ,",
  "SA10n1014:4069": "so'pi vyavahārasatyāśrita evetyapi pūrvameva nirdiṣṭam |",
  "SA10n1014:4070": "[59-60] āryadharmasaṃgītau tavaduktam-bodhisattvena tathāgatārhatsamyaksaṃbuddhānāṃ yo vyāvahārikatvena nirdeśaḥ kṛtaḥ,",
  "SA10n1014:4071": "sa khalu daśādha boditavyaḥ |",
  "SA10n1014:4072": "kathaṃ daśadhā ?",
  "SA10n1014:4073": "tadyathā-skandhanirdeśaḥ dhātunirdeśaḥ,",
  "SA10n1014:4074": "āyatananirdeśaḥ,",
  "SA10n1014:4075": "sattvanirdeśaḥ karmanirdeśaḥ,",
  "SA10n1014:4076": "jātinirdeśaḥ,",
  "SA10n1014:4077": "jarānirdeśaḥ,",
  "SA10n1014:4078": "maraṇanirdeśaḥ pratisandhinirdeśastathaivaiteṣāmupaśamārthaṃ nirvāṇanirdeśa iti |",
  "SA10n1014:4079": "sarva'pīme vyavahāramātratvena nirdiṣṭā iti tatroktam |",
  "SA10n1014:4080": "sva-parama-tasthitaistattvārthatvenopakalpitānāṃ skandhādīnāṃ paramārthato'nutpannatvena sādhanāt siddhasādhanameva |",
  "SA10n1014:4081": "[61] yacca tadā vastveva svīkṛtaṃ syādityuktaṃ tatpūrvaṃ kṛtottarameva |",
  "SA10n1014:4082": "[ 62-64 ] kā nāma saṃvṛtiryadi sarvamevāsaditi yaduktaṃ tadapi naiva yuktisaṃṅgatam,",
  "SA10n1014:4083": "parasparavirodhāt |",
  "SA10n1014:4084": "saṃvṛtirhi nāsti śaśaśṛṅgavadabhāvasvabhāvā |",
  "SA10n1014:4085": "tadā kathamiti cet ?",
  "SA10n1014:4086": "yacca samyaṅ niḥsvabhāvaṃ vastu tasya tannivṛttakāre yā samāropikā bhrāntabuddhiḥ,",
  "SA10n1014:4087": "saiva saṃvṛtiriti |",
  "SA10n1014:4088": "athavā yayā tattvamāvriyate [ yayā vā tattvabodhaḥ ] bādhyate,",
  "SA10n1014:4089": "sā saṃvṛtiriti |",
  "SA10n1014:4090": "sūtre'pi tavadutam-",
  "SA10n1014:4091": "bhāvā vidyanti saṃvṛtyā paramārthe na bhāvakāḥ |",
  "SA10n1014:4092": "niḥsvabhāveṣu yā bhrāntistatsatyaṃ saṃvṛtirbhavet ||",
  "SA10n1014:4093": "tannirvṛtatvāttadupadarśitaṃ sarvaṃ khalu vastu saṃvṛtimātramevetyuktam |",
  "SA10n1014:4094": "sā'pyanādikalīnabhrāntavāsanāparipākajarupaiva |",
  "SA10n1014:4095": "tayā sarveṣu sattveṣu pāramarthikavastusvabhāva ivopadarśyate,",
  "SA10n1014:4096": "atastadbuddhayadhikārena sarvaṃ hi mithyāvastu saṃvṛtisanmātrameveti |",
  "SA10n1014:4097": "tacca naiva paramārthato vastusvabhāvam,",
  "SA10n1014:4098": "yathābhāsamanavasthitatvāt |",
  "SA10n1014:4099": "naiva ca śaśaśṛṅgavat tadatyantābhāvasvabhāvamapi,",
  "SA10n1014:4100": "avicārato ramaṇīyatvenāvabhāsamānatvāt |",
  "SA10n1014:4101": "yathoktā saṃvṛtistāvannaiva vastusvabhāvā'pi,",
  "SA10n1014:4102": "viparītākāropagrāheṇābhāsitatvāt |",
  "SA10n1014:4103": "tattvānyatvayostāvat parasparaparihārasthitalakṣaṇatvāt tattvānyatvavirodha iti pūrvameva nirdiṣṭam |",
  "SA10n1014:4104": "na ca te atyantamabhāvasvabhāve,",
  "SA10n1014:4105": "avabhāsamānatvāt |",
  "SA10n1014:4106": "ataḥ sarvaṃ khalu vastu sadasatsvabhāvātītam |",
  "SA10n1014:4107": "ato bhāvamabhāvaṃ vā svabhāvamāśrita yattāvaccodyaṃ tatsarvaṃ nirādhārameva |",
  "SA10n1014:4108": "vastunyeva tāvad vidhirvā pratiṣedho vā sambhavī |",
  "SA10n1014:4109": "vidhipratiṣedhābhāve tvasadeva |",
  "SA10n1014:4110": "ata ubhayaṃ khallasatsvabhāvaviruddham,",
  "SA10n1014:4111": "naiva tadasadvastuni [ sambhavati ] |",
  "SA10n1014:4112": "kasyacidekasyāpi svabhāvasya tatrāsiddheḥ ubhayāsatsvabhāvatvena vyavasthāpyate |",
  "SA10n1014:4113": "ato nāstyubhayāsatsvabhāve kaścana virodhaḥ |",
  "SA10n1014:4114": "apekṣāviśeṣeṇa sāmarthyāsāmarthyadivirodho'pi naiva sambhavī,",
  "SA10n1014:4115": "asāmarthādināṃ paramārthasatyāśritatvena sāmarthyādīnāṃ ca saṃvṛtisatyāśritatvena vyavasthīyamānatvāt |",
  "SA10n1014:4116": "māyāpuruṣādivat sarvavastuṣu bhrāntābhrāntajñānābhyāṃ vyavasthāpanāt krmaśaḥ satyadvayabhedo vyavasthāpyate |",
  "SA10n1014:4117": "māyāpuruṣādau bhrāntairyathā vyavasthīyate,",
  "SA10n1014:4118": "tathā sarvavastuṣu mithyākārena jñānena yadāropitaṃ tat saṃvṛtisatyamiti vyavahriyate |",
  "SA10n1014:4119": "māyāpuruṣādau abhrāntairyathā vyavasthīyate tathaiva sarvavastuṣu yaḥ svabhāvaḥ samyakpramāṇaiḥ sampratipādyate,",
  "SA10n1014:4120": "sa paramārthasatyam |",
  "SA10n1014:4121": "ato māyādivyavahāra ivāpekṣāviśeṣena satyadvayaśritā ime sarvavyavahārā aviruddhā evetyavaśyamabhyupetavyam |",
  "SA10n1014:4122": "yadyevaṃ nāsti tadā taimirikādyālambiteṣu keśādiṣu vijñānavādināṃ ca dvayābhāseṣu kimivemāni codyāni na syuḥ |",
  "SA10n1014:4123": "itthaṃ yadīme keśādayaḥ paramārthato'santa eva tadā kathamiva te sadrūpeṇāvabhāsante,",
  "SA10n1014:4124": "kathamiva ca deśakālāvasthānāṃ pṛthaṅ niścayaḥ parigṛhyate |",
  "SA10n1014:4125": "utpādānutpādādayaḥ sadasatī ca parasparamekasmin naiva yujyate,",
  "SA10n1014:4126": "yato hi tatra yathā keśādiṣu dvayābhāseṣu ca bhrāntābhrāntajñānābhyāṃ vyavasthitasvabhāvasya saṃvṛtiparamārthasatyamāśritya saṃvṛtau sattvaṃ paramārthe cāsattvaṃ vyavasthāpyate,",
  "SA10n1014:4127": "yathā ca tatrāpekṣā-viśeṣastāvadaviruddha eva,",
  "SA10n1014:4128": "tathaiva sarvavastūnāṃ sādṛśyena nedaṃ codyaṃ yujyata eva |",
  "SA10n1014:4129": "ye ca saṃvṛtāvutpāda ityabhidadhate,",
  "SA10n1014:4130": "teṣāmayamāśayaḥ-yena hetunā yathoktabhrāntanāṃ saṃvṛtasvabhāvānāṃ vastūnāṃ naiva samyagutpādo jāyate tathāpyutpattisādṛśyamupadṛśyate,",
  "SA10n1014:4131": "atasteṣāṃ buddhimadhikṛtya saṃvṛtāvutpādo bhavatītyabhidhīyate |",
  "SA10n1014:4132": "ata eva bhagavatā cāpyuktam-“ bhāvā vidyanti saṃvṛtyā “ iti |",
  "SA10n1014:4133": "paramārthato'nutpannatvādikaṃ yaduktaṃ tasyāyamarthaḥ samyak śravaṇacintanabhāvanotpannāni sarvajñānānyaviparyastaviṣayitvātparamāni,",
  "SA10n1014:4134": "teṣāmarthaḥ paramārtha iti |",
  "SA10n1014:4135": "pratyakṣeṇa va paramparayā vā kṛta bhedā api santi |",
  "SA10n1014:4136": "tābhyāṃ sarvāṇi vastūni anutpannatvenaiva jñāyante |",
  "SA10n1014:4137": "itthaṃ paramārthato'nutpada iti samyagjñānena asiddhotpāda ityeva vakṣyate |",
  "SA10n1014:4138": "ata ubhe api na sto'sambaddhābhidhāne yadyevaṃ nāsti tadā bhavadbhirapi ' sarvāṇi vastūni paramārthato'nutpannāni' ityādīnāmarthaḥ kathamupanīyate,",
  "SA10n1014:4139": "kathaṃ vā bhavatāṃ satyadvayāśrito vyavahāraḥ pravartate |",
  "SA10n1014:4140": "yadi niyataṃ śabdārthamatiricya mithyaiva pare dūṣyante tadā spaṣṭamasambaddhāmevābhidhānaṃ parilakṣyate |",
  "SA10n1014:4141": "aparīkṣyaiva avikalpamātramityādi yaduktaṃ tadapyasambaddameva,",
  "SA10n1014:4142": "yato hi cintanotpannasya prajñātattvasyāviparītatvena niyatacintanagatasamyakpramāṇabalotpannaṃ tathaiva bhāvanābalotpannamapi kalpitamevocyate,",
  "SA10n1014:4143": "yato hi tattvārthapratyakṣastāvat samyagvicārahetukastanniṣyandabhūtaśca bhavati |",
  "SA10n1014:4144": "yāni khalu tattvarthaparāṅmukhani mithyākāropagṛhītāni jñānāni,",
  "SA10n1014:4145": "tāni sarvāṇi tadviparītatvād akalpitānītyucyante,",
  "SA10n1014:4146": "tāni naiva nirvikalpāni,",
  "SA10n1014:4147": "naiva va kalpanāmātrarahitāni |",
  "SA10n1014:4148": "atastatprasiddhasvabhāvatvāt sarvāṇi mithyākārasvabhāvāni vastūni saṃvṛtirityabhidhīyante |",
  "SA10n1014:4149": "falato'kalpitatve'pi na tāvannirvikalpajñānam,",
  "SA10n1014:4150": "na cānumānaprasiddhārthasya parihāraḥ,",
  "SA10n1014:4151": "naiva ca vastutattvasvīkāraḥ |",
  "SA10n1014:4152": "naivātra tāvadasanniṣedhābhilāṣo'pi |",
  "SA10n1014:4153": "itthaṃ dūṣaṇamidaṃ sarvabālapṛthagjanān saṃkleśayituṃ śabdaprayogamātrameva |",
  "SA10n1014:4154": "ato naiva tad viduṣāṃ santoṣakaramiti |",
  "SA10n1014:4155": "[ 65] ' saṃvṛtirlokaprasiddhā' ityādikaṃ yaduktaṃ tacca doṣarahitameva,",
  "SA10n1014:4156": "sarveṣāṃ lokaprasidhārthānāṃ saṃvṛtitvenābhyupagamāt |",
  "SA10n1014:4157": "nāpi sarve'rthāḥ sarvendriyagocarāḥ,",
  "SA10n1014:4158": "kenacit kasyacideva grahaṇāt |",
  "SA10n1014:4159": "ataḥ karmafalādīnāṃ pṛthakśo niyatavyavasthā yā atyantaparokṣā,",
  "SA10n1014:4160": "sā sarvathā sarvajñajñānasyaiva gocarā,",
  "SA10n1014:4161": "na tu sāmānyajñānaviṣayā |",
  "SA10n1014:4162": "kecana śāstraracayitāraḥ prasiddhimatītya kalpanādisvabhāvatvenipakalpitaṃ vastu mithyāsaṃvṛtisaditi kathayanti,",
  "SA10n1014:4163": "tattu prasiddhāvapyasaditi |",
  "SA10n1014:4164": "yattu pratītyasamutpadānukūlatvena parikalpitaṃ tattu“ nāstīha sattva ātmā vā dharmāstvete sahetukāḥ “ ityataḥ saṃvṛtisadevetyuktam |",
  "SA10n1014:4165": "ato vastūnamanekatve'pi praṇetṛbhiryadyapyanekasvabhavatvena kalpitāni,",
  "SA10n1014:4166": "tathāpi teṣāṃ svabhāve naiva parasparavirodhaḥ |",
  "SA10n1014:4167": "[66] yacca 'māyārthaḥ saṃvṛtyarthaḥ' ityuktaṃ tadapyasatyārthe māyārthasya svīkārād doṣahitameva,",
  "SA10n1014:4168": "atyantābhāvasvabhāvābhāvāt |",
  "SA10n1014:4169": "ato nāstyasmin pūrvokto doṣo'pi |",
  "SA10n1014:4170": "nāpi cātra saṃkleśvyavadānāpavādadoṣo'pi,",
  "SA10n1014:4171": "tasya pūrvaṃ nirākṛtatvāt |",
  "SA10n1014:4172": "māyārthasya mithyājñānārthasve jñānavastuni naiva prasaṅgaḥ,",
  "SA10n1014:4173": "mithyākāropagṛhītatvenāvabhāsanāt,",
  "SA10n1014:4174": "satyāsatyayoḥ parasparaviruddhatvācca |",
  "SA10n1014:4175": "mithyāsvarūpasyāpi satyatvenāvabhāse sati naiva jñānaṃ bhrāntaṃ syāt,",
  "SA10n1014:4176": "tasminnekasvabhāvo'pi naiva yukturūpaḥ,",
  "SA10n1014:4177": "ekasminnekasvabhāvasya viruddhatvāt |",
  "SA10n1014:4178": "asatyasvabhāvasya mithyātvād bhrānte sati naiva jñānaṃ syāt,",
  "SA10n1014:4179": "tayoḥ sarvātmanā parasparaviruddhatvāt,",
  "SA10n1014:4180": "ekasminnavayavāvayavibhāvasyāsambhavācca |",
  "SA10n1014:4181": "ato mithyāsvabhāvatvājjñānasvarūpe'ntarjñeyavādināṃ mate mahān viśeṣo [ bhedaḥ ] jāyate |",
  "SA10n1014:4182": "[67] saṃvṛtiḥ śabdamātrātmiketyādi yaduktaṃ tadapi pūrvapakṣarūpeṇa svamatopakalpitmeva |",
  "SA10n1014:4183": "atastannaiva yujyate |",
  "SA10n1014:4184": "sugatamateṣvapi jagadidaṃ śabdamātramevetyuktam |",
  "SA10n1014:4185": "yathoktam sūtre-",
  "SA10n1014:4186": "sūtre sūtre vikalpoktaṃ saṃjñānāmāntareṇa ca |",
  "SA10n1014:4187": "abhidhanavirnimuktabhidheyaṃ na lakṣyate ||",
  "SA10n1014:4188": "ye tāvadabhidhānaṃ vastubhūtam,",
  "SA10n1014:4189": "abhidheyaṃ ca tadatiriktamiti kalpayanti,",
  "SA10n1014:4190": "teṣāmevaṃ kalpayatāṃ mataniṣedhāryamevābhidheyaṃ kalpanāyāṃ pratiṣṭhitamityupadarśitaṃ saṃjñāmātre pratiṣṭhitamityādinā |",
  "SA10n1014:4191": "saṃjñā tāvadatra kalpanāmātrātmikaiva,",
  "SA10n1014:4192": "tasyāmavabhāsyamānaṃ nāmaivābhidhānam,",
  "SA10n1014:4193": "arthastvabhidheyaḥ |",
  "SA10n1014:4194": "ato'bhidhānādatiriktabhidheyaṃ nāstītyuktam |",
  "SA10n1014:4195": "kalpanājñāne'vabhāsyamānamabhidhānamatra nāmaśabdenābhipretaṃ,",
  "SA10n1014:4196": "na tu śrotravijñānavijñeyaḥ śabdaḥ tasyābhidhānatvābhāvāt |",
  "SA10n1014:4197": "etāvanmātratve sati rūpadīnāṃ sarve vividhābhāsā na setsyanti,",
  "SA10n1014:4198": "na ca skandhādīnāṃ vyavasthā'pi setsyati |",
  "SA10n1014:4199": "sūtre'pi paramārthasatyanirdeśasāmarthyena sarveṣāṃ jñānajñeyābhidhānā-dīnāṃ saṃvṛtisatyatvena nirdiṣṭatvānnaiva te śabdamātratvena nirdiṣṭā iti |",
  "SA10n1014:4200": "āryasatyadvayanirdeśasūtre'pyuktam-",
  "SA10n1014:4201": "“ yaduta devaputra,",
  "SA10n1014:4202": "paramārthastāvat sarvavyavahārātītaḥ,",
  "SA10n1014:4203": "yato hi nirviśeṣaḥ anutpannaḥ aniruddhaḥ abhidhānābhidheyajñānajñeyādirahitaḥ sa iti |“",
  "SA10n1014:4204": "etatsāmarthyena jñānajñeyābhidhānadayaḥ sarve saṃvṛtisatyatvenopadarśitāḥ' saṃvṛtisatyasya paramārthasvabhāvanivṛttatvāt |",
  "SA10n1014:4205": "ata evāryākṣayamatinirdeśasūtre'pyuktam-",
  "SA10n1014:4206": "“ etadānukūlyena lokavyavahārastāvajjñānajñeyātmakaḥ akṣaraśabdairnirdiṣṭo'bhidhānātmaka eva saṃvṛtisatyamiti veditavyam,",
  "SA10n1014:4207": "na tu abhidhānābidheyamātrātmakamiti“ |",
  "SA10n1014:4208": "anyathā yatra cittasya pravṛttirapi nāsti,",
  "SA10n1014:4209": "evaṃvidhaḥ paramārthaḥ saṃvṛtisatyanivṛttasvabhāva iti nirdeśo'pi kathamupapannaḥ syāt |",
  "SA10n1014:4210": "tatra paramārthatvena nirdiṣṭānāmārthānamavastubhūtānāṃ subhāṣitādivibhāgo'pi naiva suśaka iti codyaṃ tāvat siddhasādhanameva |",
  "SA10n1014:4211": "sarve dharmāstathātātvenaikarasā eva |",
  "SA10n1014:4212": "tathātāyāṃ nāsti kaścanapi vibhāgaḥ |",
  "SA10n1014:4213": "ataḥ subhāṣitadurbhāṣitatvena yadi tathatāsvabhāvo naiva vibhāgārhastadā naivāyaṃ kaścanāpi doṣa iti |",
  "SA10n1014:4214": "ityevaṃ ye tāthāgatāgamāḥ pratyakṣaparokṣatayā paramārtathābhidhāyakā dehavatāṃ ca hitasukhajanakāste subhāṣitānītyucyante,",
  "SA10n1014:4215": "tadviparītāni na subhāṣitānīti teṣāṃ bhedaḥ sidhyati |",
  "SA10n1014:4216": "bhavanmatānusāraṃ tavannāmnaḥ parikalpitasvabhāvatayopādānāt subhāṣitāsubhāṣitarupeṇa kathaṃ vyavasthā kriyate ?",
  "SA10n1014:4217": "asmin bhavatāṃ yaduttaram,",
  "SA10n1014:4218": "asmākamapi tathaiveti gauṇamevaitat |",
  "SA10n1014:4219": "yattāvacchabdārthetyādikamuktam,",
  "SA10n1014:4220": "tadapi naiva yujyate,",
  "SA10n1014:4221": "śabdārthayoḥ saṃvṛtimātratvābhāvāt |",
  "SA10n1014:4222": "[68] śbdārtho'pyastīti nirdiśyate,",
  "SA10n1014:4223": "yato hi abhidheyādisamastavastūni paramārthato niḥsvabhāvatvena māyādivat parikalpitasvabhāvāni |",
  "SA10n1014:4224": "yathā aneke puruṣāḥ puruṣetiśabdārthasāmānyākārasvabhāvena vyavasthāpyante,",
  "SA10n1014:4225": "tathaiva paramārthato niḥsvabhāvāni vastūni kathaṃ na vyavasthāpayituṃ śakyante ?",
  "SA10n1014:4226": "viśeṣataḥ kevalaṃ vastusvabhāva eva śabdārthasāmānyasvarūpo bhavatīti yaduktaṃ tatra kimapi kāraṇaṃ naiva paśyāmaḥ |",
  "SA10n1014:4227": "anādīti yad viśeṣaṇaṃ nāsti vastubhūtaṃ tasyāpyasaditi sāmānyavyavahāro dṛśyate |",
  "SA10n1014:4228": "sukhādīni svasaṃvedyāṃ - nittyādikaṃ yaduktaṃ tadapi naiva yujyate,",
  "SA10n1014:4229": "teṣāṃ sarveṣāṃ sukhādīnāṃ saṃvṛtyantargatatvāditi pūrvaṃ kṛta eva nirdeśaḥ |",
  "SA10n1014:4230": "vastūni kevalamanidarśanasvabhāvāni eva bhaviṣyantīti yaduktaṃ tatrāpi nāsti kācana yuktiḥ,",
  "SA10n1014:4231": "keśoṇḍukadvicandrādimithyāsvabhāvānāmapyanirvacanīyasvabhāvena dṛśyamānatvāt |",
  "SA10n1014:4232": "sūtre'pyabhidhānābhidheyādayaḥ saṃvṛtikāḥ,",
  "SA10n1014:4233": "na tu satsvabhāvā nirdiṣṭā iti pūrvamuktameva |",
  "SA10n1014:4234": "asya strotobhūtaṃ sūtraṃ pūrvaṃ nirdiṣṭameva |",
  "SA10n1014:4235": "ye kecana paramārthaṃ yadyapi prasajyamātramityabhidadhate,",
  "SA10n1014:4236": "[ kintu ] sa tathā prasajyamātro na bhavati |",
  "SA10n1014:4237": "aniścitameva tasya lakṣaṇam |",
  "SA10n1014:4238": "yatāvat paramārthe hyāropitasvabhāvaḥ sa saṃvṛtireva sa [ paramārthastu ] sarvaprapañcātītaḥ |",
  "SA10n1014:4239": "sūtre'pyuktam-“ mañcuśrīḥ,",
  "SA10n1014:4240": "kiṃ tāvat paramārthasatyam ?",
  "SA10n1014:4241": "mañcuśrī-rāhadevaputra,",
  "SA10n1014:4242": "yadi paramārthataḥ paramārthasatyaṃ kāyavākcittaniṣedhamātrasvabhāvaḥ syāttadā sa paramārthasatyamiti saṃkhyāṃ na gacchet,",
  "SA10n1014:4243": "tadā sa saṃvṛtireva syāt |",
  "SA10n1014:4244": "api ca, devaputra,",
  "SA10n1014:4245": "paramārthataḥ paramarthasatyaṃ sarvavyavahārātītamiti“ |",
  "SA10n1014:4246": "teṣu vastuvāsanāyā api pūrvaṃ kṛtaniṣedhāt kevalaṃ saṃvṛtyantargatābyeva tānyoto'nyataḥ pūrtirnaivāvaśyakī |",
  "SA10n1014:4247": "yadi pramāṇairabhāvo naiva māyādibhirbhinnastathāpi paramārthataḥ svataḥ saditi nāma kriyate tadā saharṣaṃ kriyatāṃ svairamutsavo'pyanubhūyatām,",
  "SA10n1014:4248": "kintu svamatānakūlyena kṛtāṃ vyavasthāṃ vastūni naivānuvidadhate |",
  "SA10n1014:4249": "pratītyasamutpannatā svasaṃvedyatā ca naiva vastūno heturbhavati,",
  "SA10n1014:4250": "māyākeśoṇḍukādīnāṃ bhrāntatvāt kutrāpi sambandhasyāsiddhatvācca |",
  "SA10n1014:4251": "yadyapratītyasamutpannatve vastūni naiva dṛśyate tadā tadadarśanamanyatrāpi tathaiva syāditi kathanasambaddhameva,",
  "SA10n1014:4252": "satyapi vyāpake vṛkṣe śiṃśāpāsattvasyānanirvāryatvāt |",
  "SA10n1014:4253": "ataḥ sukhādīni tāvadaviparīttatvenāsiddhatvānnaiva nirvivādabhūtāni |",
  "SA10n1014:4254": "[ 69] kṣaṇamātrātiriktatvenāsthitatvādityādikaṃ yaduktaṃ tadapi nāstyasvīkāryam,",
  "SA10n1014:4255": "svabhāvato'nityatvasyānupapannatvāt |",
  "SA10n1014:4256": "vastūnāṃ yadi samyaktvaṃ tadā sthitatvāsthitatvatoḥ parasparavirodho'pyanupapanna eveti pūrvaṃ kṛtanirdeśāditi |",
  "SA10n1014:4257": "ataścalasvabhāvatvād vastūni tāvanniḥsvabhāvatvena pradarśyante,",
  "SA10n1014:4258": "ata eva ca tāni saṃvṛtisvabhāvānyucyante |",
  "SA10n1014:4259": "yadi calasvabhāvārthaḥ saṃvṛtyarthastadā nāstyaniṣṭāpattiḥ |",
  "SA10n1014:4260": "tāni sarvāṇi calasvabhāvāni vastūni māyādivat prakṛtyā niḥsvabhāvalakṣaṇarahitāni,",
  "SA10n1014:4261": "paramārthasvabhāvāni ceti |",
  "SA10n1014:4262": "so'pi [ svabhāva ] tathāgataḥ syānnavā syāt sarvadā sthitatvānnityaḥ,",
  "SA10n1014:4263": "ato nāsti siddha-sādhanam |",
  "SA10n1014:4264": "[ 70 ] yadapi asatyārthetyādikamuktaṃ tadapi satyaśabdasyārthānabhijñatayaivoktam,",
  "SA10n1014:4265": "bhrāntabuddhitvāt saṃvṛteriti pūrvaṃ nirdeśāt |",
  "SA10n1014:4266": "mithyākāratayopagṛhītatvena sa asatya ityuktaḥ |",
  "SA10n1014:4267": "samyaktayā asatye'pi tasmin,",
  "SA10n1014:4268": "satya iva prasiddhatvāt taccintanādhikareṇa satyeti nāmnā vyavahriyate |",
  "SA10n1014:4269": "yadā sarvāṇi jñānajñeyādīni saṃvṛtiricyucyante,",
  "SA10n1014:4270": "tadāpi lokaprassiddhayaiva satyānītyabhidhīyante,",
  "SA10n1014:4271": "na tu samyagjñānādhikāreṇa,",
  "SA10n1014:4272": "śabdamātrasya apekṣāviśeṣavaśena prayuktatvāt satyāsatyayoḥ parasparavirodhābhāvāt |",
  "SA10n1014:4273": "viparītākāreṇāvabhāsitastvāt saṃvṛtistāvad vastutvena naivābhyupeyate,",
  "SA10n1014:4274": "anyatvābhāvāditi pūrvamevāveditam |",
  "SA10n1014:4275": "tayā vyavasthitaṃ jagat tadadhikāreṇa yataḥ satyamityucyate,",
  "SA10n1014:4276": "ataḥ saṃvṛtiravaśyaṃ vastutayā svīkartavyeti yaduktaṃ tasyāpyayuktatvāt pratijñā naiva hāpayituṃ śakyā |",
  "SA10n1014:4277": "[71] saṃvṛtiḥ pramāṇam apramāṇaṃ vā ?",
  "SA10n1014:4278": "yadi pramāṇaṃ tadā kathaṃ sā saṃvṛtiḥ ?",
  "SA10n1014:4279": "yadyapramāṇaṃ tadā kathaṃ tayā nairātmyaṃ sādhayituṃ śakyam ?",
  "SA10n1014:4280": "- iti yaduktaṃ tadapi naiva yuktam |",
  "SA10n1014:4281": "yato hi yathā anumānajñānasya mithyākāragrahaṇapravṛtatvāt saṃvṛtisvabhāvatve'pi abhīṣṭarthakriyāprāpakatvāt pramāṇatvamabhyupaganyate tathaiva saṃvṛtisvabhāvasya mithyātve'pi yathānurūpaśravaṇamananādihetuparamparāgatatvāllokikalokottarāthaiḥ sahāvisaṃvādāt pramāṇatvamabhīdhīyate,",
  "SA10n1014:4282": "tadviparītatve tvapramāṇam |",
  "SA10n1014:4283": "pramāṇādisarvavyāvasthāstavad vyavahāreṇaiveti pūrvaṃ prasādhitameva,",
  "SA10n1014:4284": "atastā gauṇā eva |",
  "SA10n1014:4285": "[72] yāni vijñānādīni saṃvṛtibījāni tāni paramārthato'ṅgīkarttavyānīti yaduktaṃ tanna yaktiyuktam |",
  "SA10n1014:4286": "yadīmāni kāraṇamātrāṇīti sādhyante tadā siddhasādhanameva,",
  "SA10n1014:4287": "yato hyeteṣāṃ svānurūpahetavastāvadanādisaṃvṛtirūpā iti svīkriyanta eva,",
  "SA10n1014:4288": "nemānyahetukatvena pratijñāyante |",
  "SA10n1014:4289": "yadi tad bījaṃ paramārthasiddhamekaṃ ceti tadā kutrāpi tadanvayābhāvādanaikāntikameva |",
  "SA10n1014:4290": "vṛkṣādyaśeṣasaṃvṛtioināṃ yadyuttaropādānahetvānukūlyaṃ na parikṣiṣyante tadā ramaṇīyatāmātrameva dṛṣṭaṃ dṛṣṭaṃ syāt |",
  "SA10n1014:4291": "nāpi viruddho hetuḥ,",
  "SA10n1014:4292": "yakṣānurūpabaleḥ sadbhāvāt sarvāstāḥ saṃvṛtayo'satsvabhāvāḥ prasādhitā eva |",
  "SA10n1014:4293": "anyathā [ yadyevaṃ na syāt ] katha tāḥ saṃvṛtaya iti |",
  "SA10n1014:4294": "yadyasatsvabhāvāstadā vījānyapi tadanurūpāvastubhūtanyeva,",
  "SA10n1014:4295": "na te vastubhūtāni,",
  "SA10n1014:4296": "tadviruddhatvād asiddhatvāt pramāṇabādhitatvācceti tā gauṇā eva |",
  "SA10n1014:4297": "[ 73] vastusvabhāvastāvat svīkriyata iti yaduktaṃ tattu yena kāraṇena vastusvabhāvaḥ svīkriyate tena satyadvayabhedānudhānaṃ kutrāpi naiva sidhyati |",
  "SA10n1014:4298": "asatyapi vastusvabhāve aparīkṣyamāṇāni rūpadīni siddhānyeva |",
  "SA10n1014:4299": "teṣu ye utpādādayaḥ samāropyante te saṃvṛtisatyatvena vyāvasthāpyante |",
  "SA10n1014:4300": "pramāṇaiḥ samyaṅ nirupya anāropitā ye tāvadanutpādādayaste paramārthasatyatayā vyāhriyante |",
  "SA10n1014:4301": "ataḥ paramārthato'satyapi vastusvabhāve satyadvayaṃ vyāvasthāpyata eveti gauṇā eva |",
  "SA10n1014:4302": "[ 74 ] yattāvadidaṃ gauṇāṃ paramārthamityuktaṃ tadapyasambaddhameva,",
  "SA10n1014:4303": "dharmapudgalanairātmyalakṣaṇāyāstathātāyā yuktisaṅgatatvāt |",
  "SA10n1014:4304": "paramo'pi sā,",
  "SA10n1014:4305": "āvaraṇaparihārārthibhirarthyatvādartho'pi sā |",
  "SA10n1014:4306": "aviparītasya jñānasya artha iti viṣaya iti kṛtvā sā paramārtha ityucyate |",
  "SA10n1014:4307": "yatkhalu viṣayi lokottaraṃ jñānaṃ tadanyaśbdārthaprayogairapi vyavahriyate |",
  "SA10n1014:4308": "śravaṇa-manana- bhāvanopa-jātāyāḥ prajñāyā anukūlatvād vyavahāreṇaiva sā evamabhidhīyate |",
  "SA10n1014:4309": "tatra yena kāraṇena paramārthatattvalakṣaṇabhāvanayā yogibhiraśeṣasaṃkleśān parihatya uttarottaraprajñādiviśeguṇāṃścadhigamya mahārthatvaṃ prasādhyate,",
  "SA10n1014:4310": "tena ' parama ' śbdaprayogaḥ sarvathā yujyata eva |",
  "SA10n1014:4311": "tadapi lokottaraṃ paramaṃ jñānaṃ sarvakalpanāvigatatvāt sarvadharmanirābhāsatvācca svasaṃvedyamanupalambhātmakaṃ ca,",
  "SA10n1014:4312": "na tūpalambhasvarūpam | yathoktam-",
  "SA10n1014:4313": "' devaputra, paramārthasatyaṃ tāvat sarvākāraparamagocarasarvajñastāpyatītam |“",
  "SA10n1014:4314": "anena vastuviṣayataḥ samyagatītatvena nirdeśādālambanadarśanasya niṣedha eva kṛtaḥ |",
  "SA10n1014:4315": "paramārthalakṣaṇe yajjñānātmakamityuktaṃ tadapyaśeṣasampadādhārabhūtameva |",
  "SA10n1014:4316": "ato mahārthasādhakatvāt paramārthastāvannāsti gauṇaḥ |",
  "SA10n1014:4317": "api ca, yadyasti tāvadekaḥ tāvadekaḥ kaścana gauṇaḥ paramārthastadā nirvāṇaṃ tāvat kīdṛśaḥ paramārthaḥ ?",
  "SA10n1014:4318": "tatra kasyāpi vastunaḥ samyaktayā arthasvabhāvasambhavābhāvāt tadapi kathamebhiścodyairanavamardanīyaṃ syāt |",
  "SA10n1014:4319": "atastatra yad bhavatāmuttaraṃ tadasmākamapi samānameva |",
  "SA10n1014:4320": "paramārthe vastūni tāvanna santīti yaduktaṃ tadapi paramārthamadhikṛtya jñānātmakatvaṃ samyagaviparītatvenāsadevetyuktam |",
  "SA10n1014:4321": "ekena khalu prakāreṇa paramārthastāvadasanniti yaduktaṃ tattattvato vicāreṇāsadevetyarthaḥ |",
  "SA10n1014:4322": "[ 75 ] saṃvṛti-paramārthayorekatvamiti yaduktaṃ tatra bhagavān paramārthalakṣaṇaṃ saṃskāralakṣaṇena saha tattvato nānyaṃ nānanyamiti svayamevoktavān |",
  "SA10n1014:4323": "yathoktamāryasandhinirmocanasūtre-",
  "SA10n1014:4324": "“ yaduta yadi paramārthalakṣaṇam saṃskārebhyo nānyaṃ [ abhinna ] syāttadā sarve bālapṛthagjanāḥ satyadarśinaḥ syuḥ |",
  "SA10n1014:4325": "tataśca sarve prāptanirvāṇāḥ sarvajñāśca bhaveyuḥ |",
  "SA10n1014:4326": "yathā ca saṃskārāḥ saṃkleśalakṣaṇāstathaiva paramārtho'pi saṃkleśalakṣaṇaḥ syāt |",
  "SA10n1014:4327": "tathā ca yathā paramārthaḥ sarvasaṃskāreṣvabhinnastathā saṃskāralakṣaṇanyapi[ abhinnāni ] syuḥ,",
  "SA10n1014:4328": "kintu saṃskāralakṣaṇāni bhinnāni,",
  "SA10n1014:4329": "falataḥ paramārtho naivānanyaḥ |",
  "SA10n1014:4330": "bhūtārthaprāpteranantaraṃ yogibhiḥ paramārthagaveṣaṇaṃ naiva yujyata iti paramārthastāvat saṃskārebhyo nāstyanyo nānyo'pīti |",
  "SA10n1014:4331": "anyathā satyadarśināṃ saṃskāranimittamanabhibhūtameva syāt |",
  "SA10n1014:4332": "saṃskāranimittasyānabhibhāvād yoginastāvannaiva nimittabandhanānmuktāḥ syuḥ |",
  "SA10n1014:4333": "nimittabandhanairamuktatvānna ca te doṣṭhulyabandhanādapi muktāḥ syuḥ |",
  "SA10n1014:4334": "tasmādamuktatvānnaiva syāt nirvāṇasaddhirna vānuttarasukhānubhūtirapi |",
  "SA10n1014:4335": "api ca, paramārthalakṣaṇaṃ yadi saṃskāralakṣaṇebhyo bhinnaṃ syāttadā na syāt paramārthaḥ saṃskārāṇāṃ sāmānyalakṣaṇam na ca paramārthalakṣaṇaṃ saṃskārāṇāṃ nairātmyaṃ niḥsvabhāvatā vā syāt,",
  "SA10n1014:4336": "nāpi saṃkleśavyavadānayoḥ pṛthaglakṣaṇaṃ sidhyet |",
  "SA10n1014:4337": "falataḥ śakhasyaṃ śuklatvamiva paramārthalakṣaṇam saṃskārebhyastattvānyatvabhyāmanirvacanīyameveti“ |",
  "SA10n1014:4338": "vastutāyāmeva tāvattattvānyatvakalpanaṃ sambhavati |",
  "SA10n1014:4339": "paramārthalakṣaṇe tu niḥsvabhāvatvena tattvānyatvābhyaṃ vastu nābhidhātuṃ śakyate |",
  "SA10n1014:4340": "vastusattve hi tattvānyatvabodhasya sambhavānna tu niḥsvabhāve vastuni tatsambhavaḥ,",
  "SA10n1014:4341": "ato nāsti virodhaḥ |",
  "SA10n1014:4342": "jñānātmakaparamartho'pi saṃvṛtyā saha tathatālakṣaṇe paramārthākāre ekatvena svīkriyata eva |",
  "SA10n1014:4343": "yathoktamāryaprajñāpāramitāyām -",
  "SA10n1014:4344": "'kiṃ bhagavan,",
  "SA10n1014:4345": "asti lokasaṃvṛtiranyā,",
  "SA10n1014:4346": "paramārtho'pyanyaḥ ?",
  "SA10n1014:4347": "bhagavānāhasubhūte,",
  "SA10n1014:4348": "naiva lokasaṃvṛtiranyā,",
  "SA10n1014:4349": "paramārtho'pyanyaḥ |",
  "SA10n1014:4350": "yattāvallokasaṃvṛtestattvaṃ tadeva paramārthasyāpi tattvamiti“ |",
  "SA10n1014:4351": "jñānātmakastu paramārtho māyādibhirabhinnatvāt samyaksaṃvṛtisvabhāvaśca tattvāvabodhānukūlatvāt paramārthasvabhāvaśca |",
  "SA10n1014:4352": "ato'pekṣāviśeṣavaśena ekasminnubhayasvabhāvo naiva viruddhaḥ |",
  "SA10n1014:4353": "[ 76 ] yattavad bhavadbhiḥ puṇyajñānasambhārapāripūrirduṣkaretyādikamuktaṃ tadapi naiva yujyate,",
  "SA10n1014:4354": "anenaiva tāvad darśanena sambhāraparipūrṇatāyā yujyamānatvāt |",
  "SA10n1014:4355": "itthaṃ samyagdṛṣṭisamutthitā eva dānādayaḥ parisuddahetusamutthitatvādiṣṭafalaṃ viśeṣafalaṃ cābhinirharanti,",
  "SA10n1014:4356": "na tu viparītasamutthitāḥ,",
  "SA10n1014:4357": "mithyādṛṣṭisamutthitaśīlāṅgādivat |",
  "SA10n1014:4358": "paramārthato dānādivastūnāmabhāvāt tadupalambho viparīta eva,",
  "SA10n1014:4359": "marīcyādiṣu jalopalambhavat |",
  "SA10n1014:4360": "atastatsamutthitapāramitānaṃ sarvo'pi prayāso mithyātmātmīyasamutthitadānādivad aviśuddhahetusamutthitatvenātyantaṃ nirbala eva |",
  "SA10n1014:4361": "upalabdhilakṣanaprāptānāṃ dānādīnāmanupalabdhistāvat samyagarthatvena marīcyādiṣu jalānupalambhaivāviparītaiva |",
  "SA10n1014:4362": "atastatsamutthitadānādayo mahāfalāḥ,",
  "SA10n1014:4363": "sūpacitahetusamutthitatvena svasthabījābhinirhatāṅkura iva |",
  "SA10n1014:4364": "ato'nupalambhasamāśritesu dānādiṣu samyadṛṣṭisamutthitatayā vidvajjaneṣu śraddhaivotpadyate,",
  "SA10n1014:4365": "na tvanyeṣu |",
  "SA10n1014:4366": "yena kāraṇena dānādiṣvapravṛteḥ puṇyābhāvastāni dātavyādīni naivātyantamasadbhūtāni,",
  "SA10n1014:4367": "saṃvṛtau teṣāṃ sadbhāvāt |",
  "SA10n1014:4368": "naiva ca sarvadā'nupalambha eva,",
  "SA10n1014:4369": "asamāhitāvasthāyāṃ māyādivat teṣāmupalambho'pi |",
  "SA10n1014:4370": "tadādhimuktisamudbhūtānupalabdhu tāni vyavasthāpyanta eva |",
  "SA10n1014:4371": "yathoktaṃ bhagavatā",
  "SA10n1014:4372": "kathaṃ bhagavan,",
  "SA10n1014:4373": "upākuśalā bodhisattvā mahāsattvā dānaṃ datvā prajñāpāramitāṃ parisampadayanti ?",
  "SA10n1014:4374": "bhagavānāha-subhūte,",
  "SA10n1014:4375": "bodhisattvā mahāsattvā dānaṃ datvā parityajanti tadā māyābuddhireva ṭeṣāṃ dāne sūpatiṣṭhatīti“ vistaraḥ |",
  "SA10n1014:4376": "ata eva bhagavan ye bodhisattvā bhavanti,",
  "SA10n1014:4377": "māyādivadadhimuktyā arthijanebhyaḥ putrādīnāṃ parityāgo rocate |",
  "SA10n1014:4378": "samāpattyavasthāyaṃ tu dānādīnāmatyantamanupalambha eva |",
  "SA10n1014:4379": "tadā te tatpravṛttiṃ naivāśrayante,",
  "SA10n1014:4380": "samāhitāvasthāyāṃ dānādīnāmupekṣyamāṇatvāt |",
  "SA10n1014:4381": "kintu pṛṣṭhalabdhāvasthāyāṃ tāvat te pravartanta eva |",
  "SA10n1014:4382": "āryaratnakūṭasūtre'pyuktam-",
  "SA10n1014:4383": "“ bhikṣavaḥ, bodhisattvairdānādīnāṃ svabhāvopalambho naiva karttavyaḥ,",
  "SA10n1014:4384": "adānamapi naivācaritavyam“ iti vistaraḥ |",
  "SA10n1014:4385": "ata eva prajñāpāramitādiṣvapi śūnyatādhimuktasya anupalambhāśritāni dānādīni bṛhatfalāni paripūrṇāni cetyuktāni |",
  "SA10n1014:4386": "yathoktaṃ tatraiva-",
  "SA10n1014:4387": "“ tatkiṃ manyate subhūte,",
  "SA10n1014:4388": "sukaraṃ pūrvasyāṃ diśi ākāśasya pramāṇamudgṛhītum ?",
  "SA10n1014:4389": "subhūtirāha no hīdaṃ bhagavan |",
  "SA10n1014:4390": "evameva subhūte,",
  "SA10n1014:4391": "yo bodhisattvo'pratiṣṭhito dānaṃ dadāti,",
  "SA10n1014:4392": "tasya subhūte,",
  "SA10n1014:4393": "puṇyaskandhasya na sukaraṃ pramāṇamudgṛhītum | “",
  "SA10n1014:4394": "dānaśabdo'tra ṣaṭpāramitāvācakaḥ,",
  "SA10n1014:4395": "ṣaṭdānapāramitā ityuktatvāt |",
  "SA10n1014:4396": "āryaratnākarasūtre'pyuktam-",
  "SA10n1014:4397": "“ bodhyarthamanutiṣṭhadbhiḥ sarve dharmā niḥsvabhāvā jñeyāḥ |",
  "SA10n1014:4398": "tatra dānamapi niḥsvabhāvatvena jñāyate |",
  "SA10n1014:4399": "upādātā ca niḥsvabhāvatvena jñeya,",
  "SA10n1014:4400": "deyamapi niḥsvabhāvamiti jñeyam,",
  "SA10n1014:4401": "pariṇāmanā'pi niḥsvabhāveti jñeyā,",
  "SA10n1014:4402": "yasya khalu pariṇāmanā kriyate,",
  "SA10n1014:4403": "tadapi niḥsvabhāvatvena jñeyam |",
  "SA10n1014:4404": "yadarthaṃ hi pariṇāmanā vidhīyate tadapi niḥsvabhāvatvenaiva jñeyam |",
  "SA10n1014:4405": "tat kimartham ?",
  "SA10n1014:4406": "dānaṃ tāvad dānasvabhāvena śūnyam |",
  "SA10n1014:4407": "tathaiva upādātā deyaṃ dānafalaṃ pariṇāmanā bodhiśceti tattasvabhāvena śūnyā iti yogaḥ karaṇīyaḥ |",
  "SA10n1014:4408": "evaṃ hi śūnyatādhimuktasyāprameyaiścintanairdānapāramitā pariśuddhā bhavati,",
  "SA10n1014:4409": "tad dānaṃ ca dānapāramiteti saṃjñāṃ pratilabhate,",
  "SA10n1014:4410": "na tu kadāpi malinā bhaviṣyati “ iti vistaraḥ |",
  "SA10n1014:4411": "ityevamanupalambhasamāśritāni dānādīni bṛhatfalāni viśuddhāni ca bhānti |",
  "SA10n1014:4412": "tataśca anuttarasamyaksaṃbodhistāvat karatalasthiteva bhavati,",
  "SA10n1014:4413": "upalambhāvakāśo'pi dūrata eva sthitaḥ |",
  "SA10n1014:4414": "[ 77 ] sarve dharmā niḥsvabhāvā iti yaducyate,",
  "SA10n1014:4415": "tasya tāvatko'rthaḥ ?",
  "SA10n1014:4416": "yadyātmanā'sattvānniḥsvabhāvāstadā siddhasādhanameveti yaduktaṃ tadapi yadyātmanā'sattvānni'svabhāvatvena vyavastāpyate tadā na ca viruddhatvaṃ nāpi siddhasādhanamiti |",
  "SA10n1014:4417": "yato hi yadi vastunaḥ svabhāvo'vipoarītatadā parāpekṣayā tatsattvam tatsattvam āditaścāsattvaṃ naivopapadyate,",
  "SA10n1014:4418": "ekasmin sadasattvayoḥ krameṇāpi virodhāt |",
  "SA10n1014:4419": "falatastāvadimāni vastūni paramārthataḥ svabhāvena parāpekṣitānītyato niḥsvabhāvanyeva |",
  "SA10n1014:4420": "na hi svabhāvasya kṛtakatvaṃ nāma yujyata iti pūrvaṃ kṛtanirdeśāt |",
  "SA10n1014:4421": "na caisāṃ paramārthataḥ parāpekṣayāpi sattvamiti pūrvameva prasādhitam |",
  "SA10n1014:4422": "ataḥ kathamiva siddhasādhanam |",
  "SA10n1014:4423": "vyavahāre tāvadimāni paramāśritya pravartante,",
  "SA10n1014:4424": "ato nityasattvādīnāmapi nasti prasaṅgaḥ |",
  "SA10n1014:4425": "evameva yadi vastvādīni prakṛtitaḥ sasvabhāvāni tadā svātmanā'sattvaṃ svabhāvena ca sattvaṃ naivopapadyate,",
  "SA10n1014:4426": "viruddhatvāt |",
  "SA10n1014:4427": "ekasmin vatūni sattvāsattvasthitāsthiotatvādayaḥ parasparaviruddhadharmā naiva yujyate |",
  "SA10n1014:4428": "ataḥ svātmanā'sattvān svabhāvataścāsthitatvāttāni [ vastūni ] niḥsvabhāvatvenaiva suspaṣṭatayā'bhivyajyante |",
  "SA10n1014:4429": "falataḥ kathamiva siddhasādhanaṃ syāt |",
  "SA10n1014:4430": "parikalpitātmanā svabhāvato'sattvaṃ tadā naiva siddhasādhanamiti pūrvameva prasādhitam,",
  "SA10n1014:4431": "pramānabādhitatvāt parikalpitasvabhāvasyeti |",
  "SA10n1014:4432": "vastūnāmutpattirapi paramārthataḥ pramāṇabādhitaiva |",
  "SA10n1014:4433": "sā ca saṃvṛtya yujyate,",
  "SA10n1014:4434": "na tu grahya-grāhakasvabhāvatayā |",
  "SA10n1014:4435": "yaccāryāṇāṃ paramajñānagocaraṃ vastūnāmaviparītaṃ svalakṣaṇaṃ tadapi naiva saditi yuktyagamābhyāṃ pūrvaṃ pratipaditameva |",
  "SA10n1014:4436": "yā ca saṃkleśavyavadānavyavsthā,",
  "SA10n1014:4437": "sā'pi naivāviparītasvalakṣaṇasamāśritā |",
  "SA10n1014:4438": "bhagavatā'pi vyavahārasatyāśritatvenaivāsyāḥ vyavasthāyā nirdiṣṭatvādityapi pūrvamevāveditam |",
  "SA10n1014:4439": "[78] sarvāṇi tāvad vastūnyādita ev notpannānityato'nupannānīti yaduktaṃ tatra naiva siddhasādhanādayo doṣāḥ pravartante,",
  "SA10n1014:4440": "yato hi sarve dharmāḥ paramārthato'nādikāladeva praśāntatvādanutpannā ityabhyupagamyante,",
  "SA10n1014:4441": "na tu saṃsārasyānādimātratayā,",
  "SA10n1014:4442": "na cāpi pūrvaniruddhasya anutpattikatayā |",
  "SA10n1014:4443": "api ca, bhagavatā bālapṛthagjanānāṃ santrāsaparivarjanārthamebhirapi prakārairvastūnāmanutpattiḥ sandarśitā,",
  "SA10n1014:4444": "na tu iyanmātreṇaivetyavadhāryate,",
  "SA10n1014:4445": "svaparādibhiranutpādasya pūrvameva nirdiṣṭatvāditi |",
  "SA10n1014:4446": "parikalpitātmanā svātmanā vanutpāde'pi naiva siddhasādhanamiti nirdiśyate |",
  "SA10n1014:4447": "māyādivad vyavahāratayotpatterabhyupagamo'pi sarvathā'nutpannatvena,",
  "SA10n1014:4448": "naivānutpatterabhyupagamo na vā paramārthato'nutpaterabhyupagamaḥ |",
  "SA10n1014:4449": "ato nāsti darśanādivirodho'pi |",
  "SA10n1014:4450": "sarve tāvad dharmā dharmadhātulakṣaṇāyāṃ niḥsvabhāvatāyāṃ samarasatvena tathātākāratayā naiva viśeṣotpattirityato'nutpattirabhyupagamyate,",
  "SA10n1014:4451": "tathāpi naiva tatra siddhasādhanamiti |",
  "SA10n1014:4452": "lokaprasiddhamapi svabhāvamālocya viśeṣotpattirnāstityapi naivocyate,",
  "SA10n1014:4453": "ato nāsti darśanādivirodho'pi |",
  "SA10n1014:4454": "yadyapyutpattikriyālakṣaṇarahitatvād īśvarādito'nutpannātvād vā'nutpattiḥ svīkriyante,",
  "SA10n1014:4455": "tathāpi naiva tanmātratayaiveti,",
  "SA10n1014:4456": "api tu yathā pūrvamuktaṃ tathātvenaivāsvīkriyante |",
  "SA10n1014:4457": "ye tāvadanekasūtravirodha iti kathayanti,",
  "SA10n1014:4458": "tebhyaḥ pūrvameva dattamutaram |",
  "SA10n1014:4459": "[ triyānasādhanam ] yadapi sādhanaviśeṇa yānatrayasiddhayanumānaṃ śraddhāviśeṣeṇa ca gotraviśeṣānumānaṃ nirdiṣṭaṃ tenāpi yanatrayaṃ sādhayituṃ na śakyate |",
  "SA10n1014:4460": "anena tāvadaparimitā yānabhedāḥ syuḥ |",
  "SA10n1014:4461": "punaścanena yānatrayasādhanānumitasya gotratrayasyāpi niścitāvabodho naiva kartuṃ śakyaḥ,",
  "SA10n1014:4462": "aparimitagotrabhedāvabodhāt |",
  "SA10n1014:4463": "sūtre'pi-“ evaṃ hi sati aparimitasya yānabhedasya yanabhedasyaprasaṅgaḥ syāt“ - ityukyam |",
  "SA10n1014:4464": "yena khalu kāraṇena sattveṣu gotrabhedānumānasya niyatā siddhiḥ niyataśca śraddhabhedābodhaḥ pratīyate,",
  "SA10n1014:4465": "te'pyakalyāṇamitrasaṃsargeṇa akāraṇameva paraduḥkhamabhinandanto dṛśyante |",
  "SA10n1014:4466": "evameva ye'kāraṇameva paraduḥkhamabhinandanārthāmālambante,",
  "SA10n1014:4467": "te'pi kalyāṇamitrasamparkādinā kevalaṃ parahitacintane pravartamānā avalokyante |",
  "SA10n1014:4468": "ye kalyāṇamitrasamparkādinā kevalaṃ parahitacintane pravartamānā avalokyante |",
  "SA10n1014:4469": "ye khalvalpamātrake svasukhe hite cāsajyamānāḥ pareṣu daurmanasyaṃ dhārayanti,",
  "SA10n1014:4470": "te'pi pareṣu daurmanasyaviparītatve-nāpyavalokyante |",
  "SA10n1014:4471": "ye tāvat bhavasukhabhilāṣeṇa puṇyāni sampādayanti,",
  "SA10n1014:4472": "te'pi bhavasukhecchaviparīttvena samyakkāryāṇyanutiṣṭhamānā api dṛśyante |",
  "SA10n1014:4473": "itthaṃ sādhanānāmaniyatatvāvabodhāt śraddhāyā anaiyatyamanumīyate |",
  "SA10n1014:4474": "falatatastatrānumānena gotrabhedasyāpyaniyatasvabhāvo'vabudhyate |",
  "SA10n1014:4475": "ato gotrabhedasyāpyaniyatatayā kathaṃ tāvad yānatrayaniścayaḥ sādhayituṃ śakyaḥ |",
  "SA10n1014:4476": "sattvanāṃ vivuidhāśayavaśenāpi gotrabhedo niścetuṃ na śakyate |",
  "SA10n1014:4477": "yāni tāvat pañcābhisamayagotrāṇi tānyapi ekaniścayābhiprāyeṇaiva nirdiṣṭāni,",
  "SA10n1014:4478": "na tvātyantikatāyā |",
  "SA10n1014:4479": "tasminneva hi sūtre gotrāṇyanātyantikatayaiva nirdiṣṭāni | tathā hi -",
  "SA10n1014:4480": "'sarvakuśalamūlotsargecchantiko hi mahāmate,",
  "SA10n1014:4481": "punarapi tathāgatā-dhiṣṭhānāt kadācit karhicit kuśalamūlān vyutthāpayati |",
  "SA10n1014:4482": "tatkasya hetoḥ?",
  "SA10n1014:4483": "yaduta aparityaktā hi mahāmate,",
  "SA10n1014:4484": "tathāgatānāṃ sarvasattvāḥ “ iti |",
  "SA10n1014:4485": "falatastathāgatādhṣṭhānena tāvadapare'pyanuttarabodhau praṇidadhata iti jñātavyam |",
  "SA10n1014:4486": "yastāvad akṣayamatinirdeśasūtre yāntrayanirdeśaḥ,",
  "SA10n1014:4487": "so'pi naivādhārabhūtaḥ,",
  "SA10n1014:4488": "yato hi tathāgatā lokasya vividhāśayavaśena vividhāni yānāni nirdiśanto dharmopadeśe pravartante,",
  "SA10n1014:4489": "na tu yanatrayamātratayā |",
  "SA10n1014:4490": "evameva āryagaṇḍavyūhesūtre'pyuktam-",
  "SA10n1014:4491": "“ śrīvairocanakhye lokadhātau tathāatasamantajñānaratnārciśrīguṇaketurājena abhisambodhiradhigatā,",
  "SA10n1014:4492": "tadanantadameva tena aprameyāḥ sattvāḥ śrāvakabhūmau pratiṣṭhāpitāḥ |",
  "SA10n1014:4493": "aprameyāḥ sattvāḥ niryāṇāyāṃ bhūmau pratiṣṭhāpitāḥ |",
  "SA10n1014:4494": "aprameyāḥ sattvāḥ indriyapariśuddhiprabhāvanāniryaṇāyaṃ baudhau pratiṣṭhāpitāḥ |",
  "SA10n1014:4495": "aprameyāḥ sattvāḥ vimalaparākramadhvajāyāṃ bodhau paripācitāḥ |",
  "SA10n1014:4496": "aprameyāḥ sattvāḥ buddhabhūmau pratiṣṭhāpitāḥ |",
  "SA10n1014:4497": "aprameyāḥ sattvāḥ balasamatāsamudācārānugamaniryāṇāyāṃ baudhau pratiṣṭhāpitāḥ |",
  "SA10n1014:4498": "aprameyāḥ sattvāḥ sarvatrānutaddharyabhisambhinnanayayānaniryāṇāyāṃ baudhau pratiṣṭhāpitaḥ |",
  "SA10n1014:4499": "aprameyāḥ sattvāḥ caryāprayogasamavasaraṇanayaniryāṇāyāṃ baudhau pratiṣṭhāpitāḥ |",
  "SA10n1014:4500": "apremeyaḥ sattvāḥ samādhiprasthānanayaniryānāyāṃ baudhau pratiṣṭhāpitāḥ |",
  "SA10n1014:4501": "aprameyāḥ sattvāḥ sarvārambaṇaviṣayapariśuddhimaṇḍalanayaniryāṇāyāṃ baudhau pratiṣṭhāpitāḥ |",
  "SA10n1014:4502": "aprameyāḥ sattvāḥ bodhisattvabaudhau cittamutpāditāḥ |",
  "SA10n1014:4503": "aprameyāḥ sattvāḥ bodhisattvamārge pratiṣṭhāpitāḥ“ iti vistaraḥ |",
  "SA10n1014:4504": "bhagavatā'pi bālajanapraveśārthaṃ yānabhedo vyavasthāpitaḥ,",
  "SA10n1014:4505": "na tu nītārthatayā nidiṣṭaḥ |",
  "SA10n1014:4506": "ata eva aryalaṅkāvatāre'pyuktam-",
  "SA10n1014:4507": "“ devayānaṃ brahmayānaṃ śrāvakīyaṃ tathaiva ca |",
  "SA10n1014:4508": "tathāgataṃ ca pratyekaṃ yanānetān vadāmyaham ||",
  "SA10n1014:4509": "yānānāṃ nāsti vai niṣṭhā yāvaccittaṃ pravartate |",
  "SA10n1014:4510": "citte tu vai parāvṛtte na yānaṃ na ca yāninaḥ |",
  "SA10n1014:4511": "yānavyavasthānaṃ naivāsti yānabhedaṃ vadāmyaham |",
  "SA10n1014:4512": "parikarṣaṇārthaṃ bālānā yānabhedaṃ vadāmyaham“ ||",
  "SA10n1014:4513": "ata eva āryasaddharmapuṇḍarīkasūtrādau ekayānanirdeśo naiva neyārtha iti pratipāditam tathā hi -",
  "SA10n1014:4514": "“ evaṃ rūpeṣu śāriputra,",
  "SA10n1014:4515": "kalpasaṃkṣobhakaṣāyeṣu bahusattveṣu lubdheṣvalpakuśalamūleṣu tadā śāriputar,",
  "SA10n1014:4516": "tathāgatā arhantaḥ samyaksaṃbuddhāṃ upāyajauśalyena tadaivaikaṃ buddhayanaṃ triyānanirdeśena nirdiśanti“ |",
  "SA10n1014:4517": "punaśca",
  "SA10n1014:4518": "“ imeṣu buddhadharmeṣu śraddadhādhvaṃ me śāriputra,",
  "SA10n1014:4519": "pattīyatāvakalpayata |",
  "SA10n1014:4520": "na hi śāriputra,",
  "SA10n1014:4521": "tathāgatānāṃ mṛṣāvādaḥ saṃvidyate |",
  "SA10n1014:4522": "ekamevedaṃ śāriputra,",
  "SA10n1014:4523": "yānaṃ yadidaṃ buddhāyānam“ |",
  "SA10n1014:4524": "punaśca",
  "SA10n1014:4525": "ye bhunti hīnābhiratā avidvasū",
  "SA10n1014:4526": "acīrṇacaryā bahubuddhakoṭiṣu |",
  "SA10n1014:4527": "saṃsāralagnaśca suduḥkhitāśca",
  "SA10n1014:4528": "nirvāṇa teṣāmupardarśayāmi ||",
  "SA10n1014:4529": "upāyametaṃ kurute svayambhū",
  "SA10n1014:4530": "bauddhasya jñānasya prabodhanārtham |",
  "SA10n1014:4531": "na cāpi teṣāṃ pravade kadācid",
  "SA10n1014:4532": "yuṣme'pi buddhā iha loki bheṣyatha ||",
  "SA10n1014:4533": "kiṃ kāraṇaṃ kālamavekṣya tāyī",
  "SA10n1014:4534": "kṣaṇaṃ ca dṛṣṭvā tatu paśca bhāṣate |",
  "SA10n1014:4535": "so'yaṃ kṣaṇo adya kathañci labdho",
  "SA10n1014:4536": "vadāmi yeneha ca bhūtaścayam ||",
  "SA10n1014:4537": "bauddhasya jñānasya prakāśanārthaṃ",
  "SA10n1014:4538": "loke samutpadyati lokanāthaḥ |",
  "SA10n1014:4539": "ekaṃ hi yānaṃ dvitiyaṃ na vidyate",
  "SA10n1014:4540": "na hīnayānena nayanti buddhāḥ ||",
  "SA10n1014:4541": "pratoṣṭhito yatra svayaṃ svayambhū-",
  "SA10n1014:4542": "ryaccaiva buddhaṃ yatha yādṛśaṃ ca |",
  "SA10n1014:4543": "balāśca ye dhyānavimokṣa indriyā-",
  "SA10n1014:4544": "statraiva sattvā pi pratiṣṭhāpeti ||",
  "SA10n1014:4545": "mārtsaryadoṣo hi bhaveta mahyaṃ",
  "SA10n1014:4546": "spṛśitva bodhiṃ virajāṃ viśiṣṭām |",
  "SA10n1014:4547": "yadi hīnayānasmi pratiṣṭhapeya-",
  "SA10n1014:4548": "mekaṃ pi sattva na mametu sādhu ||",
  "SA10n1014:4549": "ekaṃ hi yānaṃ dvitiyaṃ na vidyate",
  "SA10n1014:4550": "tṛtīyaṃ hi naivāsti kadāci loke |",
  "SA10n1014:4551": "anyatrupāyā puruṣottamānāṃ",
  "SA10n1014:4552": "yadyānanātvupadarśayanti ||",
  "SA10n1014:4553": "tatra prajvalitagṛhāntaḥsthitān bālajanān bahirniṣkāsayitumupāyabhūtasya vāhanaviśeṣasya dṛṣṭāntadvārā,",
  "SA10n1014:4554": "tadvadeva ratnadvīpasthitaṃ nāyakapuruṣaṃ nivartayitumupāyabhūtasya madhye'raṇyaṃ nagaranirmāṇasya ca dṛṣṭāntadvārā bhagavān upāyabhūtāni yāni trīṇi yānānyupadiṣṭavān,",
  "SA10n1014:4555": "sa tāvanneyārtha eva |",
  "SA10n1014:4556": "āryabodhisattvagocaropāyaviṣayavikurvaṇanirdeśe nāma mahāyānasūtre'pyuktam-",
  "SA10n1014:4557": "“ mañcuśrīḥ, tasmin buddhakṣetre yānenaikena niryāstīti tad yānaṃ tāvat sāravat syāditi |",
  "SA10n1014:4558": "nāsmāsu śrāvakapratyekabuddhayānavyavasthā |",
  "SA10n1014:4559": "kathamiti cet ?",
  "SA10n1014:4560": "tathāgatā hi nānātvasaṃjñāvirāhitā iti hetoḥ |",
  "SA10n1014:4561": "yadi mañcuśrīḥ,",
  "SA10n1014:4562": "tathāgatāḥ kasmaicinmayānaṃ nirdiśeyuḥ,",
  "SA10n1014:4563": "kasmaicit pratyekabuddhayānam,",
  "SA10n1014:4564": "kasmaicicca śrāvakayānaṃ nirdiśeyustadā tathāgatasya tāvaccittam apariśuddhamabhiniveśajuṣṭaṃ ca syāt |",
  "SA10n1014:4565": "prādeśikī ca tasya mahākaruṇā syānnānātvasaṃjñā ca |",
  "SA10n1014:4566": "dharmamuṣṭiścācāryasya syāt |",
  "SA10n1014:4567": "api ca, mañjuśīḥ,",
  "SA10n1014:4568": "yebhyaśca sattvebhyo'haṃ dharmamupadiśāmi te sarve bodhiniyatā mahāyānaparāyaṇāḥ sarvajñatābhinirhatāḥ pakṣaikaniṣṭhāśca bhavanti |",
  "SA10n1014:4569": "taditthaṃ sarvajñatamanuprāpnuvantīti |",
  "SA10n1014:4570": "ato nāsmāsu yānavyavastheti |",
  "SA10n1014:4571": "mañcuśrīḥ, yā hi yānavyavasthā'bhidhīyate,",
  "SA10n1014:4572": "tayā sarvajñena bhūmervyavasthā kṛtā,",
  "SA10n1014:4573": "pudgalānāṃ vyavasthā kṛtā,",
  "SA10n1014:4574": "alpasattvasamūhasya aprameyasattvasamūhasya ca vyavasthā kṛtā |",
  "SA10n1014:4575": "dharmadhātorasambhedād yānabhedo'pi tāvannāsti |",
  "SA10n1014:4576": "anena hi prasthānadvāraṃ pradarśitam |",
  "SA10n1014:4577": "prasthānanirdeśo'pi tāvat saṃvṛtireva,",
  "SA10n1014:4578": "na tu paramārthaḥ |",
  "SA10n1014:4579": "ata ekameva yānam,",
  "SA10n1014:4580": "na dvitīyamiti | “",
  "SA10n1014:4581": "āryaśrīmālāsūtre'pyuktam-",
  "SA10n1014:4582": "“ yacca parinirvāṇaṃ yāni ca trīṇi yānānyupadiṣṭāni tatsarvaṃ tathāgatānāmupāyamātram,",
  "SA10n1014:4583": "ekayānāvabodhena anuttarasamyaksaṃbodheradhigamāt |",
  "SA10n1014:4584": "“ ata eva ekayānanirdeśastāvadābhiprāyika iti vacanasya dharmadhātulakṣaṇe sarvayānānāṃ samatvādekayānamiti kathanaṃ tāvannāstyāryasaddharmapuṇḍarīkādyanukūlamiti niyataṃ vidvadbhiravadhāryam,",
  "SA10n1014:4585": "naiva tadabhiprāyavaśāduktamiti jñeyam |",
  "SA10n1014:4586": "āryadaśadharmādau yānatrayanirdeśastu upāyasvarūpatvād vineyajanebhyaḥ sa ekayānanirdeśābhiprāyeṇaiva vihita ityeva niśceyam |",
  "SA10n1014:4587": "ato yānatrayanirdeśastāvad buddhanāmupāyamātram,",
  "SA10n1014:4588": "na tu vāstavika ityato vineyajanā naiva teṣu pravartante |",
  "SA10n1014:4589": "mahāyānasūtrākaṅkāre hi-ekasya yānasya ca yā hi deśanā tadānukūlyena prayojanena sā |",
  "SA10n1014:4590": "iti yaduktaṃ tacchrāvakāṇāṃ yadyanuśayasamucchedo jāyeta tadā jāterapi sarvathopacchedād anekajanmaparamparāsamudāgataṃ buddhātvaṃ kathaṃ nāma sādhyaṃ syāditi kathanaṃ tu teṣāṃ jāteḥ sarvathopacchedasyāsiddhatvānnaiva yuktam |",
  "SA10n1014:4591": "āryaśrīmālāsiṃhanādasūtre coktam-",
  "SA10n1014:4592": "“ arhato'pi vināśasadbhāvāttatsaṃtrāsena tāvadarhantaḥ pratyekabuddhā api bhagavataḥ śaraṇaṃ pratipadyante,",
  "SA10n1014:4593": "sopadhiśeṣadharmitvād bhagavan śrāvakārhatāṃ pratyekabuddhānām,",
  "SA10n1014:4594": "janmakṣayābhāvācca bhagavan, teṣām |",
  "SA10n1014:4595": "ato bhavatyeva teṣāṃ janma |",
  "SA10n1014:4596": "bhavantyeva te sopadhipeṣāḥ,",
  "SA10n1014:4597": "naiva janmatā,",
  "SA10n1014:4598": "apitu karmaṇāṃ pāripūrerabhāvād bahukaraṇīyāvaśeṣācca |",
  "SA10n1014:4599": "yadi naiva te teṣāṃ parihāraṃ kurvīran tadā santyaneke nirvāṇadhātorapasārakāsteṣu prahātavya-dharmā...“ iti vistaraḥ |",
  "SA10n1014:4600": "yaśca jātikṣaya ityādinā kṣayānutpādajñānayoḥ samudbhavastasya neyārthatvaṃ tu taminneva sūtre nirdiṣṭam | tathā hi-",
  "SA10n1014:4601": "“ bhagavan, arhantāṃ pratyekabuddhānāṃ vimuktiṃ yāvad yat pratyekṣaṇājñānaṃ yāścāśvāsādhāyikāścatastro'nusmṛtayastat sarvamābhiprāyikam,",
  "SA10n1014:4602": "yānānāṃ neyārthatvena vibhāgaṃ kṛtvā vyākaraṇāt |",
  "SA10n1014:4603": "bhagavat, tatkimarthamiti cet ?",
  "SA10n1014:4604": "dvidhā bhavati cyutiḥsamucchedikā ca acityapariṇāminī ceti |",
  "SA10n1014:4605": "tatra samucchedikā ca acintyapariṇāminī ceti |",
  "SA10n1014:4606": "tatrasamucchedikā tāvaccyutiḥ pratisandadhatāṃ sattvānāmeva |",
  "SA10n1014:4607": "bhagavan, arhatāṃ pratyekabuddhānāṃ vaśitāprāptabodhisattvānāṃ ca manomayakāyasya cyutistu bodhimaṇḍaparyantam acintyapariṇāminyeva bhavati |",
  "SA10n1014:4608": "bhagavan, anayordayoścyutyoḥ samucchedacyuteradhikāre tāvadarhatāṃ pratyekabuddhānāṃ jātikṣayo jāyata iti pratīyate........ iti' vistaraḥ |",
  "SA10n1014:4609": "anayostāvaccyutyoravidyāvāsabhūmipratyayairanāstravakarmahetubhiḥ samudbhūtā jātistu bhavatyeveti nirdiṣṭam | tathā hi-",
  "SA10n1014:4610": "“ bhagavan, yaduta upādānapratyayāḥ sāstravakarmahetukāstrayo bhavāḥ sambhavanti |",
  "SA10n1014:4611": "evameva bhagavan,",
  "SA10n1014:4612": "avidyāvāsabhūmipratyayā anāstravakarmahetukā arhatāṃ pratyekabuddhānāṃ vaśitāprāptānāṃ bodhisattvānāṃ ca manomayāstrayaḥ kāyāḥ sambhavanti.....iti“ vistaraḥ |",
  "SA10n1014:4613": "āryalaṅkāvatārasūtre cāpi nirdiṣṭaṃ yad dhātutrayātikrānta api te'nāstravadhātau avasthitā bhavanti |",
  "SA10n1014:4614": "atastathāgatādhiṣṭhānena jātivaśitāṃ prāpya sambhāradvayaṃ ca paripūrya te buddhatvamavāpnuvantīti | tathā hi-",
  "SA10n1014:4615": "“ prahīṇā bhavanti dharmanairātmyāvabodhāt,",
  "SA10n1014:4616": "tadā te vāsanādoṣasamādhimadābhāvādanāstravadhātau prativibudhyante |",
  "SA10n1014:4617": "punarapi lokottarānāstravadhātuparyāpannān sambhārān paripūrya acintyadharmakāyavaśavartītāṃ pratilapsyante |",
  "SA10n1014:4618": "yathā hi kāṣṭhamudadhestaraṅgairvipravāhyate |",
  "SA10n1014:4619": "tathā hi śravako mūḍho lakṣaṇena pravāhyate ||",
  "SA10n1014:4620": "vāsanākleśasambaddhāḥ paryutthānairvisaṃyutāḥ |",
  "SA10n1014:4621": "samādhimadamattāste dhātau tiṣṭhantyanāstrave ||",
  "SA10n1014:4622": "niṣṭhāgatirna tasyāsti na ca bhūyo nirvartate |",
  "SA10n1014:4623": "samādhikāyaṃ samprāpya ākalpānna prabudhyate ||",
  "SA10n1014:4624": "yathā hi mattapuruṣo madyābhāvād vibudhyate |",
  "SA10n1014:4625": "tathā te buddhadharmākhyaṃ kāyaṃ prāpsyanti māmakam ||",
  "SA10n1014:4626": "atra khalu kāṣṭhodadhyupamayā bhavasāgare pravahamānatvaṃ nirdiṣṭam |",
  "SA10n1014:4627": "taraṅgopamayā tāvad dharmalakṣaṇaṃ prati abhiniveśavaśāt parinirvāṇaṃ na prāpyata iti saṅketitam |",
  "SA10n1014:4628": "' vāsanākleśasambaddhāḥ ' ityādinā tu avidyāvāsanābhūmibandhanenāvimuktāḥ,",
  "SA10n1014:4629": "kleśaparyatthānaiśca visaṃyuktā iti |",
  "SA10n1014:4630": "' niṣṭhāgatirna tasyāsti' ityādinā tāvannirvāṇanagare'praviṣṭāstathā bhavasāgare'pi na bhramantīti |",
  "SA10n1014:4631": "anāstravasamādhisamprayuktatvād anekakalpaparyantamanāstravadhātau sthitiḥ,",
  "SA10n1014:4632": "tadantaraṃ tato vyatthāya sambhārān paripūrya buddhatvāvāptirityādikaṃ spaṣṭatayā nirdiṣṭam |",
  "SA10n1014:4633": "yaccāpyāryalaṅkāvatārādisūtreṣu nirmitaśrāvakānadhikṛtya śrāvakavyākaranaṃ kṛtaṃ taddhīnādhimuktasattvānāṃ bhayaparihārārthaṃ yānatrayanirdeśopāyapradarśanārthaṃ ceti jñātavyam |",
  "SA10n1014:4634": "avaivartacakrasūtre'pyuktam-",
  "SA10n1014:4635": "“ sarveṣu lokadhātuṣu sarvabuddhānāṃ dharmopadeśastāvadavaivartacakrasamānatayā samāna iti |",
  "SA10n1014:4636": "martyalokadhātusattvāstu pañcakaṣāyakāle samutpadyamānā hīnādhimuktā eva |",
  "SA10n1014:4637": "ataste ekayānoddeśyaṃ naiva paripālayanti,",
  "SA10n1014:4638": "na ca tasminnadhimucyante |",
  "SA10n1014:4639": "ato'nayā yuktyā te sattvā buddhatvaṃ pratyabhimukhīkriyanta iti |“",
  "SA10n1014:4640": "āstravāṇāṃ kṣayādarhanto yadi na pratisandadhate,",
  "SA10n1014:4641": "ato'nekajanmaparamaparāsādhyaṃ buddhatvaṃ na pratilabhanta iti tadā bodhipariṇāmitānāmapyarhatāṃ na pratisandhirna ca teṣu buddhātvādhigama iti |",
  "SA10n1014:4642": "yadi praṇidhānabalena tathāgatādhiṣṭhānena ca teṣāṃ pratisandhirabhyupagamyate,",
  "SA10n1014:4643": "tadā kathaṃ nāpareṣvapi tathā ?",
  "SA10n1014:4644": "yathoktamāryaprajñāpāramitāyām-",
  "SA10n1014:4645": "“ api ca, yadi te'nuttarasamyaksaṃbodhau cittamutpādayanti,",
  "SA10n1014:4646": "tadā anumodayiṣyāmi,",
  "SA10n1014:4647": "nāhaṃ teṣāṃ kuśalamūlanāṃ vighnaṃ kariṣyāmi |",
  "SA10n1014:4648": "śuddhadharmaviśeṣaiḥ śuddhadharmaviśeṣādhyupālambhaḥ karaṇīya iti | “",
  "SA10n1014:4649": "yadi te sarveṇa sarvamanuttarasamyaksaṃbodheye abhavyā iti tadā kathaṃ nāhaṃ teṣāṃ kuśalamūlānāṃ vighnaṃ na kariṣyāmītyuktam |",
  "SA10n1014:4650": "atyantābhāveṣu naiva vidhnasambhavaḥ |",
  "SA10n1014:4651": "avasthāviśeṣābhiprāyeṇaiva śāntasyaikāyanasya kathanaṃ niyatam,",
  "SA10n1014:4652": "na tu sarvadaiva niyatābhiprāyeṇeti jñeyam |",
  "SA10n1014:4653": "āryasaddharmapuṇḍarīkaūtre'yuktam-",
  "SA10n1014:4654": "“ bhikṣurvā bhikṣuṇī vā'rhattvaṃ pratijānīyādanuttarāyāṃ samyaksaṃbodhau praṇidhānaṃ parigṛhyocchinno'smi buddhāyānāditi vadedetāvanme samucchrayasya paścimakaṃ parinirvāṇaṃ vadedābhimānikaṃ taṃ śāriputra,",
  "SA10n1014:4655": "pratijānīyāḥ | “",
  "SA10n1014:4656": "arhantastāvat kleśakṣayahetoḥ sarvathā naiva pratisandadhate, tathātvāt |",
  "SA10n1014:4657": "ye khalu satyadarśinaḥ śrāvakāḥ,",
  "SA10n1014:4658": "ye ca kāmadhāturāgarahitā anāgāminaste buddhagotrakā iti |",
  "SA10n1014:4659": "dvividhā api te'nuttarasamyaksaṃbodhau vyākṛtāḥ acintyapariṇāminyā jātyā yuktatvātteṣāmiti yat kathanaṃ tadapyārya-śrīmālāsiṃhanāda-āryaprajñāpārimitā-āryadaśadharmakasūtrādiviruddham |",
  "SA10n1014:4660": "teṣu kevalamarhata eva pratisamdhirupadiṣṭā,",
  "SA10n1014:4661": "na tvanāgāmināmiti |",
  "SA10n1014:4662": "tatrāryamālāsiṃhanādasūtraṃ tu pūrvamevoddhṛtam |",
  "SA10n1014:4663": "āryaprajñāpāramitāśutre coktam-",
  "SA10n1014:4664": "“ arhattvaṃ samadhigamya yadi sa samyaksaṃbodhimabhilaṣate tadā kathaṃ nāma ajātiṃ labdhuṃ śaknoti,",
  "SA10n1014:4665": "parijanatā khalu bhagavatā tasya jātervyākṛtatvāt |",
  "SA10n1014:4666": "bhagavānāha-maitreya,",
  "SA10n1014:4667": "nāhaṃ karmakleśavaśājjātiṃ prajñapayāmi,",
  "SA10n1014:4668": "apitu acityaparinirvāṇe pariṇāmanayā tasya jātiṃ prajñapayāmiti“ |",
  "SA10n1014:4669": "āryadaśadharmakasūtre'pyuktam-",
  "SA10n1014:4670": "“ bhagavan, śrāvakāḥ kṣīṇāstravāḥ,",
  "SA10n1014:4671": "parikṣīṇabhavasaṃyojanagotrakāsta-thāpi kathaṃ te'nuttarasamyaksambodhimabhisamboddhuṃ śakṣyante ?",
  "SA10n1014:4672": "bhagavānaha-śṛṇu kulaputra,",
  "SA10n1014:4673": "tasya dṛṣṭāntam |",
  "SA10n1014:4674": "tathaivāsti yathā kulapuitra,",
  "SA10n1014:4675": "kṣatriyakule'bhiṣikaḥ kaścana rājakumāro yadi sarvāsāṃ śilpavidyānāmadhyayanaṃ karoti |",
  "SA10n1014:4676": "sa nāsti tīkṣṇendriyo'pi tu mandendriyaḥ san paścādadhyeyasya pāṭhayasya prathamam,",
  "SA10n1014:4677": "pūrvamadhyeyasya pāṭhayasya paścādadhyayanaṃ karoti,",
  "SA10n1014:4678": "tadā kiṃ vicārayasi kulaputra,",
  "SA10n1014:4679": "kimetāvatā sa nāsti rājakumāra iti kathayiṣyate ?",
  "SA10n1014:4680": "avocat- naiva bhagavan,",
  "SA10n1014:4681": "naiva sugata,",
  "SA10n1014:4682": "rājakumāra eva sa kathayiṣyate |",
  "SA10n1014:4683": "bhagavānāhakulaputra,",
  "SA10n1014:4684": "tathaiva bodhisattvagotrakā api ye mandendriyāste pūrvaṃ bhāvanāmārgeṇa kleśakṣayaṃ kṛtvā paścādanuttarasamyaksaṃbodhau abhisambuddhā bhaviṣyantīti |“ vistaraḥ |",
  "SA10n1014:4685": "yacca “ sārvagatikā buddhā bhaviṣyanti“ ityuktam,",
  "SA10n1014:4686": "tadarthastāvat sarveṣāṃ buddhatvasāmīpyāpekṣābhiprāyeṇeti- yaduktaṃ tadapi svecchāmātropakalpitatvādayuktameva |",
  "SA10n1014:4687": "sārvagatikānāṃ bhavyatāṃ dṛṣṭvā tathoktamityatra ko virodhaḥ |",
  "SA10n1014:4688": "tathaiva cāryaratnameghādisūtreṣvapi bhagavataḥ śākyamunernāmaśravaṇamātreṇa avaivartikabījāropaṇād abhedena sarve sattvā avaivartikatve vyākriyante,",
  "SA10n1014:4689": "na tu sāmīpyāpekṣayā |",
  "SA10n1014:4690": "ato yena śrāvaṇaṃ yena vā śravaṇaṃ yaśca śrotā teṣavapi avaivartikabījāni vidyanta eva,",
  "SA10n1014:4691": "yato hi bhavatāṃ mate'pi malānāmāgantukatvāccittaṃ prakṛtyā prabhāsvaramabhyupagamyate |",
  "SA10n1014:4692": "ataḥ sārvagatikāstadarśaṃ bhavyā eva |",
  "SA10n1014:4693": "astadabhiprāyeṇa tathā'bhidhānaṃ yujyata eva |",
  "SA10n1014:4694": "sarve sattvāstathāgatagarbhā iti yaduktaṃ tena sarve'pyanuttarasamyaksaṃbodhipadaprāptiyogyā evopadarśitāḥ,",
  "SA10n1014:4695": "yato hi tathāgataśbdo dharmadhātuḥ pudgaladharmanairātmyalakṣaṇaḥ prakṛtyā prabhāsvaraścetyeteṣvartheṣvabhyupagamyate |",
  "SA10n1014:4696": "tathā ca nirdeśena sarve'nuttarasamyaksaṃbodhisvabhāvā eva nirdiṣṭāḥ |",
  "SA10n1014:4697": "api ca, ' yānam' iti yaduktaṃ tadapi nirvāṇagaraprāpako jñānātmako mārga evetyuktam,",
  "SA10n1014:4698": "yāyate'neneti kṛtvā |",
  "SA10n1014:4699": "tattvajñānādeva hi mokṣamadhigantuṃ śakyate, nānyasmāt |",
  "SA10n1014:4700": "tattvamapyekameva,",
  "SA10n1014:4701": "anyathā'navasthāprasaṅgaḥ |",
  "SA10n1014:4702": "dṛṣṭibhede'pi vastutattvaṃ nānekarūpeṣu vibhājayituṃ śakyate |",
  "SA10n1014:4703": "ekasvabhāvatvāttattvasya,",
  "SA10n1014:4704": "tadviṣayi jñānamapyekasvabhāvameva |",
  "SA10n1014:4705": "adhigatatattvanāṃ buddha-bodhisattvānāṃ yajjñānaṃ tadapi tattvaviṣayakābhijñānasvarūpameva,",
  "SA10n1014:4706": "sarvasaṃkleśapratipakṣatvāttasya |",
  "SA10n1014:4707": "na hi prādeśikairjñānaistattvabodho'tiprasaṅgāt |",
  "SA10n1014:4708": "tathā sati sarve tattvadarśinaḥ syuḥ |",
  "SA10n1014:4709": "ato yattāvat pudgaladharmanairātmyatattvasākṣātkāri jñānaṃ tadeva nirvāṇaprāpakaḥ samyaṅ mārgo nānyaḥ |",
  "SA10n1014:4710": "ata ekameva yānamiti |",
  "SA10n1014:4711": "eta eva bhagavatā nānyena tāvanmārgeṇa mokṣa iti nirdiṣṭam |",
  "SA10n1014:4712": "āryalaṅkāvatārasūtre coktam-",
  "SA10n1014:4713": "“ yaduta anye punarmahāmate,",
  "SA10n1014:4714": "kāraṇādhinān sarvadharmān dṛṣṭvā nirvāṇagatibuddhayo bhavanti,",
  "SA10n1014:4715": "dharmanairātmyadarśnābhāvānnāsti mokṣo mahāmate |",
  "SA10n1014:4716": "eṣā mahāmate,",
  "SA10n1014:4717": "śrāvakayānābhisamayagotrakasyāniryaṇaniryāṇabuddhiḥ |",
  "SA10n1014:4718": "atra te mahāmate,",
  "SA10n1014:4719": "kudṛṣṭivyāvṛttyarthaṃ yogaḥ karaṇīyaḥ“ iti |",
  "SA10n1014:4720": "āryaprajñāpāramitāsūtre'pi bhagavatā proktam-",
  "SA10n1014:4721": "“ yad dvayaṃ tad vastu,",
  "SA10n1014:4722": "advayaṃ tu avastu |",
  "SA10n1014:4723": "avocat-bhagavan,",
  "SA10n1014:4724": "kiṃ tāvad dvayam ?",
  "SA10n1014:4725": "bhagavānāha-sūbhūte,",
  "SA10n1014:4726": "rūpasaṃjñaiva dvayam,",
  "SA10n1014:4727": "tathaiva skandha-dhātu-sparśa-vedanā-dhātuṣaṭka-pratītyasamutpādadhyānārūpyaduḥkha-nairātmya-sukha-sattvādīnāṃ saṃjñā “ iti |",
  "SA10n1014:4728": "ityādikaṃ vistareṇa tāvannirdiśya-",
  "SA10n1014:4729": "“ yāvaddhi saṃjñā tāvad dvayam |",
  "SA10n1014:4730": "yāvad dvayaṃ tāvad vastu |",
  "SA10n1014:4731": "yāvad vastu tāvat saṃsāraḥ |",
  "SA10n1014:4732": "yavācca saṃsārastāvannāsti sattvānāṃ mokṣaḥ “ iti |",
  "SA10n1014:4733": "ityanena prakrāreṇa dvayasaṃjñānukūlā kṣāntirapi tāvadasattvena jñānavyeti prakaṭitam |",
  "SA10n1014:4734": "āryasatyadvayāvatārasūtre'pi prajñaptaṃ yat sarvakleśānāṃ mūlaṃ bhāvābhiniveśa eva |",
  "SA10n1014:4735": "ata eva sarvadharmaniḥsvabhāvabhāvanayaiva tāvat kleśāḥ parihartuṃ śakyante,",
  "SA10n1014:4736": "nānyena kenacinmārgeṇeti kṛto nirdeśaḥ | tathā hi-",
  "SA10n1014:4737": "“ kathaṃ mañjuśrīḥ,",
  "SA10n1014:4738": "kleśā vinayaṃ gacchanti,",
  "SA10n1014:4739": "kathaṃ kleśāḥ parijñātā bhavanti ?",
  "SA10n1014:4740": "mañcuśrīrāha-paramārthato'tyāntājātānutpannābhāveṣu sarvadharmeṣu saṃvṛtyāsadviparyāsaḥ |",
  "SA10n1014:4741": "tasmād asadaviparyāsāt saṃkalpavikalpaḥ |",
  "SA10n1014:4742": "tasmāt saṃkalpavikalpād ayoniśomanasikārāad ātmasamāropaḥ |",
  "SA10n1014:4743": "tasmād ātmasamāropād dṛṣṭipatyutthānam |",
  "SA10n1014:4744": "tasmād dṛṣṭiparyutthānāt kleśāḥ pravartante |",
  "SA10n1014:4745": "yaḥ punardevaputra,",
  "SA10n1014:4746": "paramārthato'tyantājātānutpannābhāvān sarvadharmān prajānāti,",
  "SA10n1014:4747": "sa paramārthato'viparyastaḥ |",
  "SA10n1014:4748": "yaśca paramārthato'viryastaḥ so'vikalpaḥ |",
  "SA10n1014:4749": "yaścavikalpaḥ sa yoniśaḥ prayuktaḥ |",
  "SA10n1014:4750": "yaśca yoniśaḥ prayuktaḥ,",
  "SA10n1014:4751": "tasyātmasamāropo na bhavati |",
  "SA10n1014:4752": "yasyātmasamāropo na bhavati tasya dṛṣṭiparyutthānaṃ na bhavanti |",
  "SA10n1014:4753": "yāvat paramārthato nirvāṇadṛṣṭisarvadṛṣṭiparyutthānamapi na bhavanti |",
  "SA10n1014:4754": "tasyaivam anutpādavihāriṇaḥ kleśā atyantaṃṃ vinītā draṣṭavyā |",
  "SA10n1014:4755": "ayamucyate kleśavinayaḥ |",
  "SA10n1014:4756": "yadā devaputra,",
  "SA10n1014:4757": "kleśān nirābhāsena jñānena paramārthato'tyantaśūnyān atyantābhāvān atyantanirnimittān prajānāti,",
  "SA10n1014:4758": "tadā devaputra,",
  "SA10n1014:4759": "kleśāḥ parijñātā bhavanti |",
  "SA10n1014:4760": "tatra yathāpi nāma devaputra,",
  "SA10n1014:4761": "ya āśīviṣasya gotraṃ prajānāti ,",
  "SA10n1014:4762": "sa tasyāśīviṣayasya viṣaṃ śamayati |",
  "SA10n1014:4763": "evameva devaputra,",
  "SA10n1014:4764": "yaḥ kleśānāṃ gotraṃ prajānāti,",
  "SA10n1014:4765": "tasya kleśāḥ praśāmyanti |",
  "SA10n1014:4766": "devaputra āhakataman mañjuśrīḥ,",
  "SA10n1014:4767": "kleśānāṃ gotram ?",
  "SA10n1014:4768": "āha-yāvadeṣā paramārthato'tyantājātānutpannābhāveṣu sarvadharmeṣu kalpanā,",
  "SA10n1014:4769": "idaṃ kleśānāṃ gotram“ iti vistaraḥ |",
  "SA10n1014:4770": "falataḥ sarvadharmaśūnyatābhāvanayaiva tāvanniḥśreyasanagarapraveśaḥ |",
  "SA10n1014:4771": "atastadarthino ye kalyāṇamicchanti,",
  "SA10n1014:4772": "taiḥ kumārgavicārān dūrata eva parityajya mahātmabhiryo hi yuktyāgamapradīpaḥ prakāśīkṛtaḥ sadbhiśca puruṣaiḥ [ yaḥ ] muhurmuhurāveditaḥ sa sādaraṃ nirantaraṃ ca sadā sevanīyaḥ |",
  "SA10n1014:4773": "ataśca ekameva yānam,",
  "SA10n1014:4774": "sarve ca dharmāḥ paramārthato niḥ svābhāvā iti sidhyati |",
  "SA10n1014:4775": " || ācāryakamalaśīlapraṇītaṃ madhyamālokākhyaṃ śāstraṃ samāptam ||",
  "SA10n1014:4776": "bhāratīyopādhyāśīlendrabodhinā bhoṭadeśīyānuvādakena dpala brcegas mahābhāgena cānūditam |",
  "SA10n1014:4777": "śubhamastu"
}