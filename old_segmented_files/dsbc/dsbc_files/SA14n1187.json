{
  "SA14n1187:0": "āryaprajñāpāramitāvajracchedikāsūtram",
  "SA14n1187:1": "ācāryakamalaśīlaviracitayā",
  "SA14n1187:2": "āryaprajñāpāramitāyā vajracchedikāyā",
  "SA14n1187:3": "vistṛtaṭīkayā sahitam",
  "SA14n1187:4": "namo mañcuśriye kumārabhūtāya",
  "SA14n1187:5": "maṅgalācaraṇam",
  "SA14n1187:6": "kāyaḥ prasiddhaḥ paridṛśyamāno",
  "SA14n1187:7": "janeṣu sarveṣu sphuṭaṃ tathāpi |",
  "SA14n1187:8": "svabhāvato vastutayā na prāpto",
  "SA14n1187:9": "nidarśitaḥ so'pi ca prāptihetuḥ ||",
  "SA14n1187:10": "phalasya śreṣṭhasya ca nityabhūta-",
  "SA14n1187:11": "paramasya cāgryasya jinaiḥ samastaiḥ |",
  "SA14n1187:12": "ataśya traiyadhvikasarvabuddha-",
  "SA14n1187:13": "prasūṃ namasyāmyaniśaṃ hṛdā tām ||1 ||",
  "SA14n1187:14": "alpīyasā'bhyāsabalena yasyāḥ ,",
  "SA14n1187:15": "mahānti puṇyāni hi sañcinoti |",
  "SA14n1187:16": "utkhātamūlāni ca pāpakāni,",
  "SA14n1187:17": "sarvāṇi cāpādayati kṣaṇena ||",
  "SA14n1187:18": "ataśca tasyāścirabhāvanārthaṃ ,",
  "SA14n1187:19": "mārgaṃ pravakṣye svabalānurūpam |",
  "SA14n1187:20": "gurūpadiṣṭaṃ suparīkṣitaṃ ca",
  "SA14n1187:21": "matiṃ svakīyāmanuvartayitvā ||2 ||",
  "SA14n1187:22": "tatrādau sūtraṃ vyācikhyāsuḥ sādhyavasāya (viṣaya-)",
  "SA14n1187:23": "grahaṇādau śrotṝṇāmavatāraṇārthaṃ prayojanamāha |",
  "SA14n1187:24": "na hi prayojanamantareṇa prekṣāvān kvacit pravartate |",
  "SA14n1187:25": "tadanantaraṃ prayojanopāyamupadarśayitumabhidheyastāvad vakṣyate , (yato hi)",
  "SA14n1187:26": "abhidheyarahitaṃ sūtraṃ daśadāḍimānītyādivākyavanneṣṭaprayojanaṃ sādhayati |",
  "SA14n1187:27": "tataḥ saukaryeṇa tadabhidheyagrahaṇārthaṃ piṇḍārtho vakṣyate |",
  "SA14n1187:28": "tadanantaraṃ samāsārthapratipattaye padārtho'bhidhāsyate |",
  "SA14n1187:29": "tataḥ kramasyāvirodhaṃ nidarśayituṃ padānāmanusandhirdarśayiṣyate |",
  "SA14n1187:30": "tadanantaraṃ pūrvāparayuktivirodhāpanodanāya codakaṃ prati samādhānaṃ vakṣyata ityeva nyāyaḥ |",
  "SA14n1187:31": "tatra vajracchedikā iti sūtrasya nāmadheyam |",
  "SA14n1187:32": "anenaiva tāvad abhidheyaḥ prayojanaṃ cābhidhīyete |",
  "SA14n1187:33": "atra dvidhā vajracchedikā |",
  "SA14n1187:34": "sūkṣmakleśajñeyāvaraṇāni vajravaddurbhedyāni,",
  "SA14n1187:35": "teṣāṃ chedanāt |",
  "SA14n1187:36": "etenāsya (granthasya)",
  "SA14n1187:37": "āvaraṇadvayaprahāṇaṃ tāvat prayojanaṃ nirdiṣṭam |",
  "SA14n1187:38": "athavā chedanaṃ hi vajrākārasādṛśyena vajravaditi |",
  "SA14n1187:39": "vajrasya hi ubhe śikhare sthūle madhyaṃ ca sūkṣmam |",
  "SA14n1187:40": "tathaiveyaṃ prajñāmitā'pyādāvadhimukticaryābhūmim ante ca buddhabhūmiṃ vistareṇa nirdiśati |",
  "SA14n1187:41": "sūkṣmeṇa tāvanmadhyabhāgena śūddhādhyāśayabhūmiṃ nirdiśati |",
  "SA14n1187:42": "ata eveyaṃ vajrākāravaditi |",
  "SA14n1187:43": "etena bhūmitritayamasyāḥ (vajracchedikāyāḥ)",
  "SA14n1187:44": "abhidheyo nirdiṣṭaḥ |",
  "SA14n1187:45": "piṇḍārthastu saṃkṣepeṇa pañcadhā,",
  "SA14n1187:46": "tadyathā- nidānam,",
  "SA14n1187:47": "upodghātaḥ,",
  "SA14n1187:48": "buddhavaṃśānupacchedaḥ pratipattilakṣaṇam,",
  "SA14n1187:49": "tatsthānañca |",
  "SA14n1187:50": "tatra nidānaṃ tu sūtrārambhanimittam,",
  "SA14n1187:51": "taccāpi evaṃ mayā śrutam ityārabhya tena khalu āyuṣmān subhūtiḥ ityetāvatparyantaṃ deśitam |",
  "SA14n1187:52": "tasya ca saṅgītikārairātmaprāmāṇyapratipādanāyoktatvāt |",
  "SA14n1187:53": "evaṃ sutrāntareṣvapi vācyam |",
  "SA14n1187:54": "upodghātastāvat prakaraṇena sūtrārthavyutpādanārthaṃ saṃyujyate |",
  "SA14n1187:55": "aprastutābhidhānena sarvam asamañjasaṃ syāditi tannirākartuṃ sarvatrāpi prakaraṇena yojyam |",
  "SA14n1187:56": "atha khalvāyuṣmān subhūtirutthāyāsanāt ityādinā tannirdiṣṭam |",
  "SA14n1187:57": "buddhavaṃśānupacchedo'pi ca tenaiva darśitaḥ |",
  "SA14n1187:58": "āryasubhūtinā imāṃ prajñāpāramitāṃ buddhavaṃśānupacchedakatvena viditvā yathā buddhavaṃśānupacchedo bhavet tathaivādau saṃsthāpitā |",
  "SA14n1187:59": "pratipattilakṣaṇaṃ tu bodhisattvayānasamprasthitena kathaṃ sthātavyam ?",
  "SA14n1187:60": "ityādinā proktam |",
  "SA14n1187:61": "tasya pratipattilakṣaṇasya sthānaṃ tāvat kasmin viṣaye bodhisattvena sthātavyam ?",
  "SA14n1187:62": "pratipattavyam ?",
  "SA14n1187:63": "cittaṃ pragrahītavyam ?",
  "SA14n1187:64": "yadetat tattasya sthānamiti |",
  "SA14n1187:65": "tadapi iha subhūte ! bodhisattvayānasamprasthitena evaṃ mayā ityādinārabhya tārakā timiram ityantimagāthāṃ yāvadabhihitam |",
  "SA14n1187:66": "pratipattilakṣaṇaṃ tasya sthānaṃ cetyetābhyāṃ dvābhyāṃ bodhisattvānāmaśeṣakaraṇīyaparipūrṇatā samprakāśitā,",
  "SA14n1187:67": "ityeṣa tāvat piṇḍārthaḥ |",
  "SA14n1187:68": "nidānam ḥ",
  "SA14n1187:69": "padārthādayaśceme sāmpratamabhidhīyante- tatra evam iti śabdo'bhyupagamādinānārtheṣu dṛśyate |",
  "SA14n1187:70": "atra prakaraṇādibalena saṃnnidhāpitārtho grāhyaḥ |",
  "SA14n1187:71": "ayaṃ hi vakṣyamāṇasakalasūtrārthaṃ vyavasthāpayati |",
  "SA14n1187:72": "mayā ityanyavyavacchedena arthasya sākṣācchravaṇaṃ nirdiśyate |",
  "SA14n1187:73": "ātmanaiva śrutaṃ na śravaṇaparamparāyātamityarthaḥ |",
  "SA14n1187:74": "śrutam ityadhigamo niṣedhyate |",
  "SA14n1187:75": "tathāgatād ṛte nānye svatastāthābhūtadharmādhigamavanto bhavanti |",
  "SA14n1187:76": "etenānāptapvaṃ nirākriyate |",
  "SA14n1187:77": "ekasmin samaye iti ekasmin kāle,",
  "SA14n1187:78": "sarvakālamevaṃvidhadharmaratnaśravaṇaṃ durlabhamityākhyātam |",
  "SA14n1187:79": "yadvā svagataṃ bāhuśrutyamupadarśitam |",
  "SA14n1187:80": "ekasmin kāle idaṃ śrutamanyadā anyadapi śrutamiti darśyate |",
  "SA14n1187:81": "atha vā, ekasmin samaye bhagavān viharati sma ityuttareṇa sambadhyate |",
  "SA14n1187:82": "aparimitāvineyānāṃ teṣāṃ hitāya anyadā anyatra viharati sma iti pratipādyate |",
  "SA14n1187:83": "kleśa - skandha - mṛtyu - devaputrarūpāṇāṃ caturṇāṃ mārāṇāṃ bhañjakatvānnirūktayā bhagavān iti smaryate |",
  "SA14n1187:84": "atha vā īśvaryādimattvāt ' bhagavān ' ityucyate | yathoktam -",
  "SA14n1187:85": "aiśvaryasya samagrasya rūpasya yaśasaḥ śriyaḥ |",
  "SA14n1187:86": "jñānasyātha prayatnasya ṣaṇṇāṃ bhaga iti śrutiḥ ||",
  "SA14n1187:87": "śrāvastī iti śravastestannāmakarṣerāśramatvācchrāvastī nagarī,",
  "SA14n1187:88": "tayopalakṣito deśaviśeṣo'pi tatsambandhena śrāvastītyucyate |",
  "SA14n1187:89": "deśoktayā ayaṃ deśo'pi caityabhūto'bhidhīyate,",
  "SA14n1187:90": "tadyathā caityabhūtaḥ sa pṛthivīpradeśo bhaviṣyati ityatrāpyuktam |",
  "SA14n1187:91": "atha ca saṅgītikārairātmavacanānāmādeyatāpratipādanāyaitat sarvamuktam |",
  "SA14n1187:92": "lokapratyāyanārthaṃ tāvat [ sa ] pradeśaḥ sākāraḥ samṛddhaścetyuktaḥ ,",
  "SA14n1187:93": "evaṃ sati paraiḥ grāhyaṃ bhavati vacanam ,",
  "SA14n1187:94": "nānyathā tadādeyavacanamiti |",
  "SA14n1187:95": "śrāvastīpradeśasya atyantaṃ vistīrṇatvāt kutra viharatīti sthānaniścayābhāvād jetavane ityuktam |",
  "SA14n1187:96": "' jetṛ ' ityākhyasya rājakumārasya vanatvād jetavanamiti |",
  "SA14n1187:97": "tadapi tāvat kasyacidaprasiddhamiti sambhāvanāyām anāthapiṇḍadasyārāme ityuktam |",
  "SA14n1187:98": "gṛhapati - anāthapiṇḍada ityanāthebhyo dayayā piṇḍadānena tathā prasiddhaḥ,",
  "SA14n1187:99": "sa khalu bhagavadarthaṃ nirantarayā ratnāni vikīrya jetuḥ rājaputrādārāmaṃ krītavān |",
  "SA14n1187:100": "rājaputrajetṛṇā'pi tatra kācid bhūmirāvāsādibhiḥ samalaṅkṛtā,",
  "SA14n1187:101": "atastayostad vanamiti prasiddhiṃ gatam |",
  "SA14n1187:102": "kasyacidekasyopādānena abhipretadeśaviśeṣasyānavabodhāt padatrayamuktam |",
  "SA14n1187:103": "athavā śrāvastītyanena bahunāṃ madhye viharaṇāt parārthasampadabhihitā |",
  "SA14n1187:104": "jetavane'nāthapiṇḍadasyārāma ityanena (ca)",
  "SA14n1187:105": "vivekaviharaṇāt svārthasampat |",
  "SA14n1187:106": "atra kaḥ sākṣīti cintyamāne mahatābhikṣusaṃghena ityuktam |",
  "SA14n1187:107": "bhinnakleśā hi bhikṣavaḥ |",
  "SA14n1187:108": "mārādibhiḥ pratyarthibhirabhedyatvāt teṣāṃ samūhaḥ saṃghaḥ ityucyate |",
  "SA14n1187:109": "mahān bhikṣusaṃghastāvat bhūyastvena ānubhāveneti dvaividhyena,",
  "SA14n1187:110": "ānubhāvastāvad darśitaḥ |",
  "SA14n1187:111": "kathaṃ bhūyasvamiti ced ?",
  "SA14n1187:112": "sārdhamardhatrayodaśabhiḥ (bhikṣu)",
  "SA14n1187:113": "śataiḥ ityādyucyate |",
  "SA14n1187:114": "tasmin samaye tāvatāmeva sattvāt |",
  "SA14n1187:115": "bhikṣusaṃghāt bodhisattvānāṃ bāhulyaṃ tu teṣāmevārthāya sūtrāṇāṃ bhāṣitatvāt |",
  "SA14n1187:116": "bodhau sattvamāśayo yeṣāṃ te 'bodhisattvāḥ' |",
  "SA14n1187:117": "śrāvakeṣvapi bodhau sattvaṃ vidyate,",
  "SA14n1187:118": "atasteṣāṃ vyavacchedāya mahāsattvaiḥ ityāha |",
  "SA14n1187:119": "dharma-cittotpāda-adhimukti-adhyāśaya-sambhāra-kāla-sampratipattilakṣaṇaiḥ saptabhirmahattvairupetvād mahāsattvāḥ |",
  "SA14n1187:120": "tatra dharmahattvaṃ tu bodhisattvebhyaḥ śatasāhasrikāprajñāpāramitādivipuladharmāṇāṃ deśanāt |",
  "SA14n1187:121": "cittotpādamahattvaṃ tāvadanuttarāyāṃ samyaksambodhau cittotpādāt |",
  "SA14n1187:122": "adhimuktimahattvaṃ taminneva gambhīrodāra dharme'dhimuktatvāt |",
  "SA14n1187:123": "āśayamahattvaṃ tu sarvasattvahitasukhotpādāśayāt |",
  "SA14n1187:124": "sambhāramahattvaṃ tāvadaparimitapuṇyajñānaṃsambharaṇāt |",
  "SA14n1187:125": "kālamahattvaṃ khalu tribhirasaṃkhyeyakalpairbodhiprāpteḥ |",
  "SA14n1187:126": "sampratipattimahattvaṃ hi anuttarasamyaksambodherniṣpādanāt |",
  "SA14n1187:127": "viharati iti caturbhirīryāpathaiḥ,",
  "SA14n1187:128": "athavā anuttareṇa brahma-deva-āryavihāreṇa viharati |",
  "SA14n1187:129": "sma iti vihṛtavāniti darśitam |",
  "SA14n1187:130": "tatra bhikṣusaṃghastu kṛtakṛtyatvād mṛdukāruṇikatvācca sarvakālaṃ tathāgatasya pādāntike niṣadyata iti viditvā syāsnutvasaṃdarśanārthaṃ pūrvamuktaḥ |",
  "SA14n1187:131": "bodhiasattvāstu aparimeyasattvārthakriyāsādhana-pariniṣpattau akṛtakāryatvāt,",
  "SA14n1187:132": "adhimātrakaruṇayā jagadarthakaraṇāya lokadhātuṣu viharaṇāt sarvakālaṃ bhagavataḥ pādāntike'niṣīdanācca paścāduktāḥ |",
  "SA14n1187:133": "ata eva śrāvakasūtrānteṣu nocyante bodhisattvāḥ,",
  "SA14n1187:134": "na ca tāni (śrāvakasūtrāṇi)",
  "SA14n1187:135": "tadarthāni,",
  "SA14n1187:136": "aniyatāni ceti |",
  "SA14n1187:137": "atha iti tadanantaram |",
  "SA14n1187:138": "samaye iti niyate |",
  "SA14n1187:139": "etena niyatastāvat piṇḍakāla iti |",
  "SA14n1187:140": "kālaniyatatvaṃ tu asminneva kāle piṇḍapāto grahītavya iti,",
  "SA14n1187:141": "tadapi kimiti aparijñānāt tadarthaṃ pūrvāhṇaḥ iti vacanenābhidhīyate |",
  "SA14n1187:142": "pūrvāhṇañca kālasamayaśceti samāsaḥ |",
  "SA14n1187:143": "upavasatāṃ pravajitānāṃ ca piṇḍakālopalambhena pūrvāhṇalakṣaṇaṃ bhagavatā deśitamekāntenetyavabodhanārthaṃ kālasamaye ityuktam |",
  "SA14n1187:144": "anyathā pūrvāhṇa ityetadvacanena tadaekāntatvanirdeśo nāvagamyate |",
  "SA14n1187:145": "bhagavatā svecchayā kṛtamiti sambhāvyamānatvād etat padatrayamuktamiti vā |",
  "SA14n1187:146": "nivāsya iti gṛhapraveśānurūpaṃ vastradhāraṇam |",
  "SA14n1187:147": "tadapi śikṣāsu śrotṛṇāṃ gauravasampādanārtham,",
  "SA14n1187:148": "anyathā svasyaiva vineyatvābhāve kathaṃ parasya vineyatā syāt |",
  "SA14n1187:149": "cīvaramādāya ityatra cīvarādānaṃ tāvat prāvaraṇalakṣaṇaṃ draṣṭavyam,",
  "SA14n1187:150": "nāstyantasyāvakāśa iti |",
  "SA14n1187:151": "mahānagarī iti deśaviśeṣaḥ,",
  "SA14n1187:152": "śrāvastīmātravyavacchedārtham |",
  "SA14n1187:153": "kimarthaṃ bhagavān piṇḍāya prāvikṣat iti |",
  "SA14n1187:154": "śrāvakeṣvalpecchatāpravṛttiḥ,",
  "SA14n1187:155": "daridra-rogi-gṛhiṇī-viddhādiṣvanugrahaḥ,",
  "SA14n1187:156": "andhādibhyo netrādisamprāptiriti,",
  "SA14n1187:157": "vividhavismayahetūnāmanavarataṃ pradarśanena bhagavati ca pareṣāṃ prasādotpādanārthaṃ ityetānyaparimitāni prayojanānyavagantavyāni |",
  "SA14n1187:158": "kṛtabhaktakṛtyaḥ iti yaḥ khalu bhojanādibhaktakṛtyaṃ sampāditavān,",
  "SA14n1187:159": "sa evamucyate |",
  "SA14n1187:160": "alpakuśalamūlebhyo nirjātā api brahmādayaḥ kavalīkārāhāravināgānnaiva bhaktakṛtyaṃ kurvanti,",
  "SA14n1187:161": "tarhi acintyakuśalamūlanirjāto hi bhagavān (buddhaḥ)",
  "SA14n1187:162": "kathaṃ kuryāditi ?",
  "SA14n1187:163": "tathā āryadharmasaṃgītau api bhāṣitam “tathāgatastu kṣutpipāsāvarjitaḥ mūtrapurīṣavirahito'kṣīṇakāyaśca bhavati“ iti |",
  "SA14n1187:164": "satyamevaitat tathāpi yadi bhagavataḥ sa kāyo na paramārthabhūtaḥ,",
  "SA14n1187:165": "tadā syāt sarvopālambhāvasaro'pi,",
  "SA14n1187:166": "yadā tvayaṃ bhagavato nirmāṇakāyaḥ,",
  "SA14n1187:167": "evaṃvidhacaritapradarśanena veneyasattvāśayānurūpaṃ pravartate,",
  "SA14n1187:168": "tadā kathamumālambhāvakāśaḥ |",
  "SA14n1187:169": "manuṣyabhāve eva vīryārambheṇa etādṛśamanuttarapadaṃ labhyata iti vineyānāmutsāhanārthaṃ manuṣyabhāvaṃ darśayitvā evaṃrūpaṃ piṇḍabhaktaṃ darśitavān |",
  "SA14n1187:170": "ye dāyakā dānapatayaḥ teṣu piṇḍaparikarmaprakāśanena praharṣaḥ samupajāyate |",
  "SA14n1187:171": "bhāgyavanto'pi kiñcitkarmāvaraṇavaśāt pretādiṣu samupajātāḥ mahaujaskā yakṣādayaḥ bhagavatāṃ karanakhāmṛtena saṃspṛsṭaṃ paramākṣayadivyarasamādāya paribhuñjānāḥ paramasukhasaṃtṛptacetasa uttamāṃ samādhiṃ samavāpnuvanti |",
  "SA14n1187:172": "ataḥ aparimeyaṃ tāvad bhagavato bhaktakṛtyam |",
  "SA14n1187:173": "kena prakāreṇa bhaktakṛtyaṃ kṛtamiti cet ?",
  "SA14n1187:174": "tadarthaṃ paścād ityādyāha |",
  "SA14n1187:175": "sarvamādāya tadanu yat piṇḍapātaṃ bhaktaṃ tat paścādbhaktapiṇḍapātam |",
  "SA14n1187:176": "pūrvametatsamādānaṃ tu śrāvakāṇāṃ dhūtaguṇeṣvavatāraṇārtham |",
  "SA14n1187:177": "bhaktamiti (bhakṣaṇakṛtyaṃ)",
  "SA14n1187:178": "sampāditamityarthaḥ |",
  "SA14n1187:179": "athavā paścāditi yad dvitīyavāramādānaṃ tat paścādbhaktam |",
  "SA14n1187:180": "tadeva paścādbhaktamapi piṇḍaścāpīti padayojanā |",
  "SA14n1187:181": "athavā apārahṇabhaktatvena yaḥ paribhujyate piṇḍaḥ sa evamucyate |",
  "SA14n1187:182": "ataśca dhūtaguṇavattvāt vikālabhojanaparihṛtatvācca tadviorahitametad bhaktaṃ syādityarthaḥ |",
  "SA14n1187:183": "pratiśāmya iti pratiṣṭhāpyetyarthaḥ |",
  "SA14n1187:184": "tacca śakrādayastu bhagavadājñāmādātuṃ samudyatāstadantike sadaivopatiṣṭhante,",
  "SA14n1187:185": "kintu pravrajitāstu svayamevānutiṣṭhanta iti nidarśayituṃ bhagavatā svayaṃ pātracīvarapratiṣṭhāpanaṃ kṛtam,",
  "SA14n1187:186": "alabhyamānabhṛtyānāṃ mandabhāgyānāṃ daurmanasyaparihāṇārthamapīti |",
  "SA14n1187:187": "aśucyābhāsaṃ satatasamitapākartuṃ kamaleṣu pādanikṣepaṇam ,",
  "SA14n1187:188": "kriyāntrādyadhimuktasattvāśayānuvartanaṃ vā sarajaskapādābhyāṃ śayanāsanānāmanavamardanam iti śikṣāyāmādaraṃ darśayituṃ pādaprakṣālanaṃ draṣṭavyam |",
  "SA14n1187:189": "prajñapta evāsane iti devādibhiḥ prajñapte |",
  "SA14n1187:190": "ṛjukāyaṃ praṇidhāya iti nātinamraṃ nātistabdhamityarthaḥ |",
  "SA14n1187:191": "kathaṃ dharmadeśanākāle bhagavān samāhitena īryāpathena nyaṣīdaditi cet ?",
  "SA14n1187:192": "samāhitaireva dharmo'yaṃ jñātuṃ śrotuṃ vā śakyate nānyairiti samādhau yatnotpādāya lokāanāṃ pravartanāt |",
  "SA14n1187:193": "pratomukhīṃ smṛtimupasthāpya iti pūrvaṃ bodhisattvāvasthāyāṃ tāvad anuttarapadaṃ prāpya yathā buddhavaṃśānupacchedaḥ syāttathāhaṃ kariṣye iti yat praṇidhānaṃ kṛtaṃ tat praṇidhānaṃ smaraṇābhimukhīkṛtamityarthaḥ |",
  "SA14n1187:194": "bhagavāṃstu buddhaḥ sadā samāhitaḥ sannapi sarvathā smṛtau viharati |",
  "SA14n1187:195": "asamayasmareṇa na kiñcit syāt |",
  "SA14n1187:196": "samaye praṇidhānasmaraṇaṃ hi saphalaṃ bhavati |",
  "SA14n1187:197": "samaye smareṇanāpi bhagavataḥ sadā samāhitatvaṃ na virudhyate |",
  "SA14n1187:198": "atha khalu saṃbahulā bhikṣavaḥ ityanena kimuktam ?",
  "SA14n1187:199": "yatparimāṇena bhikṣusaṃghena saha bhagavān śrāvastyāṃ viharati sma,",
  "SA14n1187:200": "sa sarvaḥ dharmadeśanākāle tatra naiva sannipatitaḥ |",
  "SA14n1187:201": "tribhyo'dhikāstatra sannipatitā ityuktam |",
  "SA14n1187:202": "tacca saṅgītikāraiḥ parasampratyayotpānādanārthaṃ nirdiṣṭam |",
  "SA14n1187:203": "sannipatitaḥ iti sannihita eva |",
  "SA14n1187:204": "sanniṣaṇṇaḥ ityāsane upaviṣṭaḥ |",
  "SA14n1187:205": "loke prāyaḥ samānyapūrvakaṃ viśeṣaḥ sthāpyata iti lokaprasiddhyanurūpamubhayamāha |",
  "SA14n1187:206": "anyathā niṣaṇṇaḥ ityetāvatmātreṇa apyubhayamuktaṃ syāditi |",
  "SA14n1187:207": "uktā nidānapadārthāḥ |",
  "SA14n1187:208": "upodghāto buddhavaṃśānupacchedaścaḥ",
  "SA14n1187:209": "samprati upodghāto buddhavaṃśānupacchedaśca kathayiṣyete |",
  "SA14n1187:210": "paramāścaryamādarśayituṃ dvirabhidhānam |",
  "SA14n1187:211": "sugata iti sambodhanam |",
  "SA14n1187:212": "nairātmyadvayamārgeṇa samyag gata iti suṣṭhurūpeṇa gataḥ sugataḥ surūpavaditi |",
  "SA14n1187:213": "athavā nikhilasavāsanāśeṣakleśajñeyāvaraṇāni prahāya gataḥ sugataḥ,",
  "SA14n1187:214": "sūpūrṇaghaṭavat |",
  "SA14n1187:215": "athavā apunarāvṛttyā gataḥ sugataḥ,",
  "SA14n1187:216": "sunaṣṭajvaravat |",
  "SA14n1187:217": "yāvataivānugrahītāḥ,",
  "SA14n1187:218": "tāvataivānuparigṛhītā ityarthaḥ |",
  "SA14n1187:219": "rājādayo'pi āśritān prajādīn yathāśakti anuparigṛhṇanti kintvatra bhagavati āścaryamityāśaṅkākāyāṃ kimāścaryamiti tathāgatenārhatā samyaksaṃbuddhena ityuktam |",
  "SA14n1187:220": "yathāvadvastutattvadeśanāt tathāgataḥ |",
  "SA14n1187:221": "athavā yathā pūrvakā nairātmyadva rgeṇa gatāḥ kleśajñeyāvaraṇaprahāṇamadhigatāḥ,",
  "SA14n1187:222": "atrāpi tathā gatatvāt tathāgataḥ |",
  "SA14n1187:223": "sarvalokābhyarhaṇīyatvāt,",
  "SA14n1187:224": "arīṇāṃ kleśānāṃ vā hantṛtvād arhan |",
  "SA14n1187:225": "samastajñeyānāṃ samyagabodhāt samyaksaṃbuddhaḥ |",
  "SA14n1187:226": "ebhiḥ padairbhagavataḥ prahāṇajñānarūpā sva-parārthasampadupadarśitā bhavanti |",
  "SA14n1187:227": "etenaivamabhidhīyate- rājādīnāṃ prajādiṣvanugrahe tāvannaivāścaryam,",
  "SA14n1187:228": "yato hi te lābhasatkārādisvārthārthitayā parānanugṛhṇanti,",
  "SA14n1187:229": "bhagavatastāvat tathāgatatvenārhattvena samyagabhisambuddhya adhigatāśeṣasampattitayā yo'nugrahaḥ sa khalvatra āścaryamityādarśitam |",
  "SA14n1187:230": "ṛte karuṇāṃ bhagavato'nugrahe'smin nāsti kiñcidanugrahakāraṇāntaramityanenābhihita eva bhavati bhagavān mahākāruṇikaḥ |",
  "SA14n1187:231": "anuparigṛhītāḥ iti abhisambuddhena bhagavatā dharmacakrapravartanākāle paripakvakuśalamūlā bodhisattvā bhūmiṣvavatāritāḥ,",
  "SA14n1187:232": "dharmatāyāṃ bodhisattvānāṃ pratiṣṭhāpanena |",
  "SA14n1187:233": "parīnditāḥ iti aparipakvakuśalamūlānām ādikarmikāṇāmanugrahāya ta eva parīnditāḥ,",
  "SA14n1187:234": "dharmatāyāṃ bodhisattvān pratiṣṭhāpayitum |",
  "SA14n1187:235": "mama parinirvāṇapradarśanaṃ tu yuṣmāsvaprāptaguṇānāmadhigamāya,",
  "SA14n1187:236": "prāptānāṃ ca samyagaparihāṇāyeti |",
  "SA14n1187:237": "evamanugrahaparīndanetyubhābhyāṃ buddhavaṃśānupacchedaḥ samprakāśitaḥ |",
  "SA14n1187:238": "bodhisattveṣvanugrahastu pañcadhā samyag veditavyaḥ - kāla-viśeṣatā-udāratā-sthiṃratā-vyāpakatābhiḥ |",
  "SA14n1187:239": "tatra kālaḥ- janmajanmātaratvāt |",
  "SA14n1187:240": "viśeṣatā-tairthika-śrāvaka-pratyekabuddhebhyo'nugraheṇa viśiṣṭatvāt |",
  "SA14n1187:241": "udāratā- anuttaratvāt tadanugrahasya |",
  "SA14n1187:242": "sthiratā- ātyantikatvāt |",
  "SA14n1187:243": "vyāpakatā- tadanugraheṇa tu sva- parasantatyorhitasampādanāt |",
  "SA14n1187:244": "parīndanā'pi tridhā samyag draṣṭavyā,",
  "SA14n1187:245": "āśraya-dharmatāprāpaṇa-jñapticavanaiḥ |",
  "SA14n1187:246": "kīdṛśastāvadāśrayaḥ ?",
  "SA14n1187:247": "kalyāṇamitreṣu parīndanāt sā bhavatyavipraṇaṣṭā |",
  "SA14n1187:248": "kiṃ tāvad dharmatāprāpaṇam ?",
  "SA14n1187:249": "anuparigṛhītā bodhisattvā dharmatayā parānanugrāhayanti |",
  "SA14n1187:250": "kiṃ tarhi jñaptivacanam ?",
  "SA14n1187:251": "tvayā anye bodhisattvā anugrahītavyā ityājñāpitam,",
  "SA14n1187:252": "na tvanādarabhāvaḥ |",
  "SA14n1187:253": "upodghāta-buddhavaṃśānupacchedapadārthā uktāḥ |",
  "SA14n1187:254": "pratipattilakṣaṇam ḥ",
  "SA14n1187:255": "pratipattilakṣaṇaṃ tāvaducyute- tadadhikāreṇa katham ityuktam |",
  "SA14n1187:256": "āryasubhūtiḥ khalu ṣaḍvidhaprayojanārthaṃ pṛṣṭavān |",
  "SA14n1187:257": "1 saṃśayopacchedāya,",
  "SA14n1187:258": "2 adhimuktisamutpādāya,",
  "SA14n1187:259": "3 gambhīreṣvartheṣvavatāraṇāya,",
  "SA14n1187:260": "4 avinivartanāya,",
  "SA14n1187:261": "5 paramapramodasañjananāya,",
  "SA14n1187:262": "6 saddharmasya cirasthityai ca |",
  "SA14n1187:263": "tatra prajñāpāramiteyaṃ kathaṃ buddhavaṃśasya anupacchedaṃ karotīti sandehakāriṇāṃ saṃśayopacchedanārtham |",
  "SA14n1187:264": "aparipakvasantatīnāṃ bodhisattvānāṃ puṇyabāhulyakhyāpanena prajñāpāramitāsu adhimuktisamutpādanārtham |",
  "SA14n1187:265": "paripakvasantatīnāṃ tāvad gambhīreṣvartheṣvavatāraṇārtham |",
  "SA14n1187:266": "abhūtapratipattiparibhūtānāṃ tadudgrahaṇadhāraṇayorvyāyacchatāṃ puṇyavāhulyābhikāṅkṣayā avinirvatanārtham |",
  "SA14n1187:267": "anugṛhīteṣu viśuddhādhyāśayeṣu svādhigatataddharmadarśanena paramapramodasañjananārtham |",
  "SA14n1187:268": "anāgate kāle mahayānasaddharmasya ciramavasthānārtham |",
  "SA14n1187:269": "samāsatastu sandigdhānāṃ samyak samprakāśanāya,",
  "SA14n1187:270": "puṇyābhikāṅkṣaṇām aparikvabodhisattvānāṃ samyagavatāraṇāya,",
  "SA14n1187:271": "vipratipattivihatānāṃ sampraharṣaṇāya,",
  "SA14n1187:272": "śuddhādhyāśayānāṃ pramodāya ca |",
  "SA14n1187:273": "tatra sthātavyam chandapraṇidhānābhyām |",
  "SA14n1187:274": "pratipattavyam yogasamāpattyā |",
  "SA14n1187:275": "cittaṃ pragrahītavyam vikṣepanigraheṇa |",
  "SA14n1187:276": "tatra chandastāvadabhilāṣaḥ |",
  "SA14n1187:277": "praṇidhānaṃ tu abhilaṣitārthe'bhisaṃskāralakṣaṇena yaccintanam |",
  "SA14n1187:278": "yogasamāpattiḥ khalvavitarkasamādhiḥ |",
  "SA14n1187:279": "vikṣepanigrahastāvat samādhito vikṣiptaṃ cittaṃ vikṣepebhyo nivārya tatraiva viniyojanam |",
  "SA14n1187:280": "prathamena prayogamārgaḥ,",
  "SA14n1187:281": "dvitīyena pariniṣpattimārgaḥ,",
  "SA14n1187:282": "tṛtīyena tvavipraṇāśamārgaḥ parideśitaḥ |",
  "SA14n1187:283": "sthāne pṛcchato bhagavān āryasubhūtaye sādhukāramadāt |",
  "SA14n1187:284": "śṛṇu ityavahitaśrotrābhyāṃ śrotuṃ pravartasva |",
  "SA14n1187:285": "sādhu ityaviparītapratipattyā udgrahītum |",
  "SA14n1187:286": "suṣṭhu ca manasi kuru samyaktayā udgrahītumudyukto bhava ityarthaḥ |",
  "SA14n1187:287": "tadapi avāṅmukha-aśuci-sacchidrabhāṇḍānāmiva śrotṛjanānāṃ yathākramaṃ trividhadoṣaparihārārthamidamudīritamiti |",
  "SA14n1187:288": "bhāṣiṣye iti tebhya eva samprakāśayiṣyāmi,",
  "SA14n1187:289": "nānyebhya iti |",
  "SA14n1187:290": "anyathā avāṅmukha-aśuci-sacchidrabhāṇḍeṣu ambuvṛṣṭiriva dharmavṛṣṭirapīyaṃ nirarthakaiva syādityarthaḥ |",
  "SA14n1187:291": "athavā ahaṃ tu kevalaṃ deśayiṣyāmi tvameva tāvad yatnataḥ pratipadyasvetyarthaḥ |",
  "SA14n1187:292": "bodhisattvayāneti bodhisattvānāṃ yānam,",
  "SA14n1187:293": "yena bodhisattvā niryānti |",
  "SA14n1187:294": "tacca daśabhiḥ pāramitābhiḥ daśabhiśca bhūmibhiḥ parigṛhyate |",
  "SA14n1187:295": "tatra samprasthānaṃ tāvat praṇidhiprasthānacittābhyāṃ sampravartanam |",
  "SA14n1187:296": "etadviśeṣaṇaṃ tu śrāvakādibodhipratiṣedhārtham,",
  "SA14n1187:297": "bodhisaṃprasthitena ityetāvaducyamāne bodhīnāṃ tritvādanyasyā api bodheravagamaḥ syāditi |",
  "SA14n1187:298": "pratyaśrauṣīt ityabhyupagamādityarthaṃ |",
  "SA14n1187:299": "uktāḥ pratipattilakṣaṇapadārthādayaḥ |",
  "SA14n1187:300": "pratipattisthānam ḥ",
  "SA14n1187:301": "sāmprataṃ tatsthānānyabhidhīyante |",
  "SA14n1187:302": "tatsthānāni tāvat samāsato'ṣṭādaśaprakārāṇi; tadyathā-",
  "SA14n1187:303": "1. cittotpādaḥ",
  "SA14n1187:304": "2. pāramitāyogaḥ",
  "SA14n1187:305": "3. rūpakāyāptikāmatā",
  "SA14n1187:306": "4. dharmakāyāptikāmatā",
  "SA14n1187:307": "5. bhāvanāviśeṣalābhe'nabhimānaḥ",
  "SA14n1187:308": "6. buddhotpādārāgatā",
  "SA14n1187:309": "7. kṣetraviśuddhipraṇidhānam",
  "SA14n1187:310": "8. sattvaparipākaḥ",
  "SA14n1187:311": "9. bāhyaśāstreṣu vyapagatarāgatā",
  "SA14n1187:312": "10. sattvabhājanalokayoḥ piṇḍagrāhaviśīrṇatāyogaḥ",
  "SA14n1187:313": "11. tathāgatapūjāsatkāraḥ",
  "SA14n1187:314": "12. kāyacittapariśrāntau vīryavaimukhyānārambhalāsatkāravirahitatā |",
  "SA14n1187:315": "kāyacittapariśrāntau vīryārambhotovinivṛttiḥ,",
  "SA14n1187:316": "na ārambha ityanārambhaḥ |",
  "SA14n1187:317": "aho, ārabdhavīryo'yamiti pareṇa jñāyamāne sati śraddhāmāgamya lābhasatkārādhyavasitatvam |",
  "SA14n1187:318": "tasmād bodhisattva etebhyaḥ sarvebhyo vimucya prajahyāt |",
  "SA14n1187:319": "13. duḥkhādhivāsanam",
  "SA14n1187:320": "14. dhyānāsvādaviratiḥ",
  "SA14n1187:321": "15. abhisamayakāle'hamitivikalpaviyogaḥ",
  "SA14n1187:322": "16. avavādaparyeṣaṇam",
  "SA14n1187:323": "17. abhisamayaḥ",
  "SA14n1187:324": "18. buddhabhūmiparyeṣaṇaṃ ca |",
  "SA14n1187:325": "etāni tāvadaṣṭādaśavidhāni sthānāni,",
  "SA14n1187:326": "yatra bodhisattvena sthātavyaṃ pratipattavyaṃ cittaṃ ca pragrahītavyamiti |",
  "SA14n1187:327": "etaiḥ sthānairbhūmitrayaṃ saṃgṛhyate,",
  "SA14n1187:328": "tadyathā- ṣoḍaśabhiḥ sthānairadhimukticaryābhūmiḥ,",
  "SA14n1187:329": "abhisamayasthānenaikena śuddhādhyāśayabhūmiḥ,",
  "SA14n1187:330": "buddhabhūmiparyeṣaṇena ca buddhabhūmiḥ saṃgṛhyate |",
  "SA14n1187:331": "sarvasattvaparinirvāpaṇacittamutpādya pāramitāyogī tāvat tathāgatasya rūpakāya-dharmakāyaprāptau chandamutpādayati |",
  "SA14n1187:332": "tataḥ ā abhimānam antimam ahaṃ-vikalpaṃ yāvadabhisamayastāntarāyebhyaścittaṃ viprakarṣate |",
  "SA14n1187:333": "tataścābhisamayārthamavavādaṃ paryeṣate,",
  "SA14n1187:334": "tadanantaramabhijānāti,",
  "SA14n1187:335": "tadūrdhvaṃ buddhabhūmiṃ paryeṣate |",
  "SA14n1187:336": "ayameva teṣāṃ kramaḥ |",
  "SA14n1187:337": "1. cittotpāda-sthānam ḥ",
  "SA14n1187:338": "tatra bodhicittamadhikṛtya yāvantaḥ sattvāḥ ityāha |",
  "SA14n1187:339": "yāvat iti parimāṇam |",
  "SA14n1187:340": "kiṃ tatra parimāṇam ?",
  "SA14n1187:341": "sattvasaṃgraheṇa ityuktam 'sattvadhātustu aparimitaḥ,",
  "SA14n1187:342": "athāpi sattvaḥ sattva iti yastatsvabhāvaḥ taditaravyāvṛttaśabdādhyāropitārthasabhāgarūpeṇa khyātaḥ sa eva sattvena saṃgṛhyate |",
  "SA14n1187:343": "tena dṛśyavikalpyayokatvenābhisaṃkṣipya tadrūpeṇādhyavasitatvād rūpādiskandhaviśeṣairupādīyante |",
  "SA14n1187:344": "ataste āyuṣmāniva pratīyante |",
  "SA14n1187:345": "evaṃ sāmānyato nirūpya viśeṣato darśayitumāha- aṇḍajāḥ ityādi |",
  "SA14n1187:346": "viśeṣalakṣaṇaṃ tāvat tribhiḥ prabhedairabhihitam |",
  "SA14n1187:347": "yonibhedenāṇḍajādayaścattvāraḥ |",
  "SA14n1187:348": "sthānabhedena tu rūpiṇāmarupiṇāṃ ca pṛthaksthānatvāt |",
  "SA14n1187:349": "kāmāvacarā rūpāvacarāstāvad rūpiṇaḥ,",
  "SA14n1187:350": "arupāvacarāstu arupiṇaḥ |",
  "SA14n1187:351": "nimittodgrahaṇabhedena saṃjñinaḥ ityādayaḥ |",
  "SA14n1187:352": "bṛhatphalasyaikadeśaṃ bhavāgrajāṃścaṃ sattvān vihāya sarve sattvāḥ saṃjñinaḥ |",
  "SA14n1187:353": "bṛhatphalasyaikadeśastāvad asaṃjñīnaḥ |",
  "SA14n1187:354": "ayamapi nimittodgrahaṇabhedātmaka eva,",
  "SA14n1187:355": "tadabhāvabhedenopalakṣitatvāt |",
  "SA14n1187:356": "bhavāgrajāstāvad naiva saṃjñino nāsaṃjñino vā |",
  "SA14n1187:357": "prabhedo'yaṃ mandamedhasāmanugrahāyaiva kṛtaḥ,",
  "SA14n1187:358": "anyāvadhyānaparihārārthaṃ tāvannaiva prapañcitaḥ |",
  "SA14n1187:359": "'sarve dharmāḥ niḥsattvāḥ' ityanena saha vacanasyāsyāvirodhaḥ pradarśitaḥ |",
  "SA14n1187:360": "atra sattvadhāturiti sāṃvṛte satye sattvadhātustaṃ darśayituṃ yāvān ityādyāha |",
  "SA14n1187:361": "prajñapyamānaḥ iti pañcaskandhaviśeṣātmakatvena prajñāyata iti,",
  "SA14n1187:362": "na tu tairthikāḥ prajñaptyā prajñapayantītyarthaḥ |",
  "SA14n1187:363": "anenāpavādāntastāvat parihṛtaḥ,",
  "SA14n1187:364": "prajñaptāvapavādābhāvāt |",
  "SA14n1187:365": "yasmin apratiṣṭhitanirvāṇadhātau sāsravopadhirnāśiṣyate,",
  "SA14n1187:366": "sa tathocyate |",
  "SA14n1187:367": "śrāvakāṇāṃ parinirvāṇaṃ tāvad nātra nirvāṇadhātu;",
  "SA14n1187:368": "tasya hīnatvāt |",
  "SA14n1187:369": "praṇītaphale saṃvidyamāne kṛpālūnāṃ hīnaphalārthitā na khalu yuktimatī |",
  "SA14n1187:370": "saṃvidyamāne'pi praṇītaphale prāptumaśakyatvādevaṃ prārthyata iti cet ?",
  "SA14n1187:371": "tvanmatānusāraṃ tāvad trividhagotratvādagotratvācca sarvaiḥ hīnaphalamapi prāptuṃ naiva śakyate |",
  "SA14n1187:372": "atha bodhisattvagotraṃ tāvattathāvidhaṃ yadvaśatayā mahākaruṇāvegābhibhūtena (mayā)",
  "SA14n1187:373": "kathamidaṃ śakyamiti,",
  "SA14n1187:374": "saṃvidyamāneṣvapareṣu parārthakāriṣu buddhabodhisattveṣu nirarthakena mayā'tra praṇidhānena kimiti vicārān santyajya parapratyayatāṃ ca dūrīkṛtya mahākaruṇārdraḥ jājvalyamānena duḥkhāgninā pīḍyamānaṃ jagad vilokya ahameva tārayiṣyāmīti cintayamānaḥ praṇidadhāti | yathoktam-",
  "SA14n1187:375": "duṣkarāduṣkarāṃ veti kalpanāṃ parihāya ca |",
  "SA14n1187:376": "abhyupetaṃ jagaccārtamityāsyena svayaṃ tvayā ||",
  "SA14n1187:377": "iti | yadyapyevam,",
  "SA14n1187:378": "tathāpi priyaputrasya nṛpatvāya praṇidhānamiva satyapyaprāpye praṇītaphale kathanna praṇidhānamiti |",
  "SA14n1187:379": "kimarthaṃ hīnameva prārthyate |",
  "SA14n1187:380": "ata evāpratiṣṭhitanirvāṇam evātra anupadhiśeṣanirvāṇadhāturyujyate |",
  "SA14n1187:381": "tatra sāsravopadheḥ śeṣatvābhāvāt |",
  "SA14n1187:382": "nirvāpayitavyāḥ ityetāvanmātraṃ kasmānnoktam ?",
  "SA14n1187:383": "prathamādidhyānānāṃ vyāvṛttyarthamiti |",
  "SA14n1187:384": "tāni tāvadadhobhūmikleśābhāvād nirvāṇaparyāyeṇoktāni bhagavatā |",
  "SA14n1187:385": "sopadhiśeṣe nirvāṇadhātau iti kasmānnoktamiti cet ?",
  "SA14n1187:386": "duḥkhopadhiśeṣasyāprahīṇatvāttatra |",
  "SA14n1187:387": "sarvasattvanirvāpaṇāśayastu bodhisattvānāṃ tribhirhetubhirdraṣṭavyaḥ, tadyathā-",
  "SA14n1187:388": "1. akṣaṇotpannebhyaḥ kālāntarāvasthānam,",
  "SA14n1187:389": "akṣaṇāvasthā tāvadupalakṣaṇamiti |",
  "SA14n1187:390": "naitāvanmātram |",
  "SA14n1187:391": "tasyāmavasthitau parinirvāṇaṃ naiva sambhāvyate |",
  "SA14n1187:392": "2. aparipakvānāṃ paripācanam |",
  "SA14n1187:393": "3. paripakvānāṃ vimokṣaṇaṃ ca |",
  "SA14n1187:394": "tasmānnāśaktā'rthitā (teṣām) |",
  "SA14n1187:395": "nikhilasattvānāṃ parinirvāpaṇāśayena anena ādāryaṃ tāvad bodhicittasyādarśitam |",
  "SA14n1187:396": "chandapraṇidhānābhyāṃ kathaṃ sthātavyaṃtadapyatrāveditam |",
  "SA14n1187:397": "kathaṃ yogasamāpattyā pratipattavyamiti taddeśayitumāha evam ityādi |",
  "SA14n1187:398": "saṃvṛtau sarvasattvānāṃ parinirvāpaṇe'pi yathā paramārthato na ko'pi sattvaḥ bodhisattvenopalabhyate,",
  "SA14n1187:399": "tasyāabhāvādityevaṃ yogamāpattyā pratyavekṣaṇīyam |",
  "SA14n1187:400": "vyutthito bhūtvā na paramārthataḥ ko'pi sattvo mayā parinirvāpitaḥ iti yaścittotpādastena gambhīratvaṃ paramārthabodhicittatvañca darśitaṃ bhavati,",
  "SA14n1187:401": "pūrveṇa tu saṃvṛtiriti |",
  "SA14n1187:402": "tena vikṣepanigraheṇa kathamatra cittaṃ pragrahītavyamityādarśayitumāha- tatkasya hetoḥ ?",
  "SA14n1187:403": "sacet iti yadītyarthaḥ |",
  "SA14n1187:404": "atha yaḥ pudgalādisaṃjñayā pravartate kiṃ sa bodhisattva iti vaktavyaḥ ?",
  "SA14n1187:405": "sattva ityuktau punaḥ kasya hetoḥ iti praśnenetarābhirapi (saṃjñābhiḥ)",
  "SA14n1187:406": "na vaktavyaḥ ityāha |",
  "SA14n1187:407": "asyāyamabhiprāyaḥ- kumatibhistāvat pañcaskandhātiriktaḥ antarvyāpāravāṃścaturṇāṃ bhogānāṃ bhoktā ekaḥ puruṣa iti parikalpyate sattvaḥ,",
  "SA14n1187:408": "jīva ityādiśabdaiśca vyavahriyate |",
  "SA14n1187:409": "ye cānirvacanīyatvena pudgalamicchanti tairapi tasya skandhasvabhāvavilakṣaṇatvenābhyugatatvāt tadbalenārthāntara evābhyupeyate |",
  "SA14n1187:410": "na kadāpi padārtho'nirvacanīyaḥ sambhavati,",
  "SA14n1187:411": "sarvasyāpyanirvacanīyatvaprasaṅgāt |",
  "SA14n1187:412": "tatsādhakapraṇābhāvād bādhakasadbhāvācca taddraṣṭā bodhisattvo viparītābhiniveśena viparyasta eva bhavati |",
  "SA14n1187:413": "yaḥ khalu viparyastaḥ sa kathaṃ paramārthabodhisattvaḥ ?",
  "SA14n1187:414": "anye punarāhuḥ- asti tāvadātmasādhakaṃ pramāṇamiti |",
  "SA14n1187:415": "tathā hi-bandha-mokṣa-mārga-hetuphalasambandhasmṛtipratyabhijñādīnāmekādhikaraṇakatve tāvat prasiddhe nairātmyavādināṃ yuṣmākaṃ mate tu yastadādhāra ekaḥ prasiddhaḥ sa nāsti kaściditi kastāvadādhāraḥ ?",
  "SA14n1187:416": "vijñānakṣaṇānāṃ pratikṣāṇaṃ pṛthaktvāt |",
  "SA14n1187:417": "baddho devadattaḥ muktaścānyo yajñadatta iti naiva vyavasthā,",
  "SA14n1187:418": "na cānyaḥ pratyanubhaviṣyati anyena kṛtasya karmaṇaḥ phalamityatiprasaṅgaḥ |",
  "SA14n1187:419": "kṛtavipraṇāśo'kṛtābhyāgamaśca prasajyete |",
  "SA14n1187:420": "tathā hi- kartṛtvena prajñapto yo hi vijñānakṣaṇaḥ,",
  "SA14n1187:421": "tasya phalenānabhisambandhāt kṛtavipraṇāśākhyo doṣaḥ |",
  "SA14n1187:422": "akartuścaiva tasya phalena yogādakṛtābhyāgamo doṣaḥ syāt |",
  "SA14n1187:423": "smṛtyādikaṃ a bhinnādhikaraṇakamiti na loke pratītam |",
  "SA14n1187:424": "atha kathamiti cet ?",
  "SA14n1187:425": "ekādhikaraṇakameva |",
  "SA14n1187:426": "devadattasya cittānubhavaḥ yajñadattacittena na smaryate vā pratyabhijñāyate vā |",
  "SA14n1187:427": "yenānubhūyate tenaiva smaryate pratyabhijñāyate veti prasiddham |",
  "SA14n1187:428": "phalataścaika eva puruṣaḥ sarvāvasthāsvanugantā bhavati |",
  "SA14n1187:429": "prayogaḥ- yau bandhamokṣau tāvekādhikaraṇakau,",
  "SA14n1187:430": "yathā- devadattasyaiva śṛṅkhalābandhanaṃ mokṣaśca |",
  "SA14n1187:431": "vivādāspadībhūtau bandhamokṣāvapi bandhamokṣāveveti bandhamokṣāveveti svabhāvahetuḥ |",
  "SA14n1187:432": "tathaiva kartrāderapyekādhikaraṇatvasādhane prayogāḥ kalpayitavyā iti |",
  "SA14n1187:433": "tatra yadi svatantrasyaikasya paramārthasato nityasya puruṣasyādhikaraṇatvaṃ sādhyate,",
  "SA14n1187:434": "tadā tathāvidhena puruṣeṇa saha kvāpi hetoḥ sambandhāsiddheranaikāntikatvam,",
  "SA14n1187:435": "sarveṣāṃ saṃskārāṇāṃ kṣaṇikatvāt,",
  "SA14n1187:436": "devadattādeḥ nityatvaikatasvabhāvāsiddheḥ dṛṣṭāntasyāpi sādhyavikalatvam |",
  "SA14n1187:437": "ata eva viruddho hetuḥ tadviparyavyāptatvāt |",
  "SA14n1187:438": "atha ekādhikaraṇatvamātraṃ sādhyate,",
  "SA14n1187:439": "tadā siddhasādhanam |",
  "SA14n1187:440": "ekasantānapravṛttatvena tena bandhanādīnāmekādhikaraṇatvamiṣyata eva |",
  "SA14n1187:441": "api ca, yadā yatra santāne'vidyādikaṃ kāryakāraṇabhāvenāvicchinnaṃ nirantaraṃ pravartate,",
  "SA14n1187:442": "tadā sa baddhaḥ ityucaryate,",
  "SA14n1187:443": "sa eva punaḥ śrutamayādikrameṇāryamārgotpādād avidyādinirodhenāśrayaparāvṛttau muktaḥ ityupacaryate |",
  "SA14n1187:444": "ubhāvapi tau bandhamokṣau nityaikaparamārthavastuviṣayakau natarāṃ siddhau |",
  "SA14n1187:445": "laukikabandhamokṣayorapi tathātvāt |",
  "SA14n1187:446": "yasmin santāne śubhoo vā aśubho vā cittānubhavaḥ samutpadyate,",
  "SA14n1187:447": "tasminneva kālāntare santatiparipākamāgamya mastuluṅgalākṣādirasāvasiktasantatiparipāka iva sukha-duḥkha-smṛtyādiphalodayo dṛṣṭāḥ,",
  "SA14n1187:448": "tasmācchubhādīnāmekādhikaraṇatvaṃ tāvat prasiddham |",
  "SA14n1187:449": "naiva khalu kaścidekaḥ kartā bhoktā smartā vā |",
  "SA14n1187:450": "sarveṣāmeteṣāṃ vyavahārasya prajñaptervā kāryakāraṇabhāvamātreṇa prabhāvitatvāt |",
  "SA14n1187:451": "na cātiprasaṅgaḥ,",
  "SA14n1187:452": "niyatasāmarthyavato bījāderiva kāraṇaśakteḥ pratiniyatatvāt |",
  "SA14n1187:453": "tataśca yeṣu kāryakāraṇabhāvaḥ pratiniyataḥ teṣu naiva kaścid eko'nugataḥ bhinnāvasthaśca paridṛśyate |",
  "SA14n1187:454": "iha sattvahetostathātve sati kimanenātmanā parikalpitena |",
  "SA14n1187:455": "ātmopacārasya yā khalu kartrādyavasthā,",
  "SA14n1187:456": "sā tāvad hetuḥ,",
  "SA14n1187:457": "yā khalu bhoktrādyavasthā,",
  "SA14n1187:458": "sā phalamityevaṃvidho hi kāryakāraṇabhāvo'vaśyamabhyupetavya iti |",
  "SA14n1187:459": "anyathā tayorubhayorapyavasthayoranupapannatve parasparokārakatvābhāve vā ākāśamiva kathaṃ tāvat tāvat sidhyet bhoktrādiḥ |",
  "SA14n1187:460": "śaktipratiniyamo'pyabhyupagantavya eva |",
  "SA14n1187:461": "itthaṃ pratiniyatātmanā sambandhena sukhādīnāṃ sambhavaḥ na tu sarvatra |",
  "SA14n1187:462": "ataḥ kāryakāraṇabhāvena dṛśyamānāni kuśalādīnyeva kartā,",
  "SA14n1187:463": "bhoktā ca syāt,",
  "SA14n1187:464": "kimanenādṛṣṭasvabhāvena ātmanā parikalpitena |",
  "SA14n1187:465": "atha nānumānena ātmā siddhaḥ syāt,",
  "SA14n1187:466": "tathāpi pratyaviṣayatvād ahaṃbuddheḥ pratyakṣata evātmā sidhyatīti cet ?",
  "SA14n1187:467": "tadapi tāvanna yujyate,",
  "SA14n1187:468": "bhrāntatvāt savikalpatvād asiddhatvācca pratyakṣeṇa tatrāhaṃbuddheriti |",
  "SA14n1187:469": "ahaṃbuddhau pratīyamānatve yathā khalu pratyakṣa eko nityo vibhuścātmā svasiddhāntairukalpyate tathā naivopalabhyata ityavaśyameva draṣṭavyam |",
  "SA14n1187:470": "anyathā ahaṃbuddheryadi pratyakṣatvaṃ syāt tadā vivādamāneṣu tāvannaiva pravarteta ātmaviṣaye kaścana vivādaḥ,",
  "SA14n1187:471": "savikalpāyā ahaṃbuddherniścayātmakatvāt,",
  "SA14n1187:472": "niścayena ca viṣayīkṛte adhyāropābhāvācca |",
  "SA14n1187:473": "evamevānyo'nyeṣvapyevañcātīyeṣu sambhavād vipralambhaḥ |",
  "SA14n1187:474": "anādikālābhyāsavaśāt pratinīyateṣu rūpādiskandheṣu ekatvamadhyāropya paraṃ vyāvarttīyatumahamiti pratītiḥ,",
  "SA14n1187:475": "tasyāṃ pratītau teṣāmeva rūpādīnāṃ pratibhāsamānatvāt |",
  "SA14n1187:476": "kāye cāyamātmagrahaḥ,",
  "SA14n1187:477": "kathaṃ tarhi mama deha iti bhedamātragrahaṇamiti cet ?",
  "SA14n1187:478": "taccātmālambane'pi tulyam |",
  "SA14n1187:479": "yadi cātmani ayamātmagrahaḥ,",
  "SA14n1187:480": "kathaṃ tarhi mama ātmā iti cintyate |",
  "SA14n1187:481": "atha vastuto'bhinne'pi bhedāntaraparihāreṇa tanmātrajijñāsāyāṃ śilāputrakasya śarīravad bhedopacāreṇa grahaṇānnāsti virodha iti cet ?",
  "SA14n1187:482": "dehālambane'pi caitat samānam |",
  "SA14n1187:483": "ātmā khalu viṣayaḥ punaḥ kramotpattyā virudhyata iti paścāt vakṣyate |",
  "SA14n1187:484": "na kevalamātmagraha ātmā apitu tadviṣayo rūpādirātmā'stītyapi vaktuṃ na śakyate,",
  "SA14n1187:485": "tadavilakṣaṇatvāttasya |",
  "SA14n1187:486": "krameṇopalabhyamānatvānna te ekasvabhāvāḥ,",
  "SA14n1187:487": "na ca svatantrāḥ |",
  "SA14n1187:488": "ata evoktam -",
  "SA14n1187:489": "na cātmadṛṣṭiḥ svayamātmalakṣaṇā",
  "SA14n1187:490": "na cāpi duḥsaṃsthitatā vilakṣaṇā |",
  "SA14n1187:491": "nāmavyavahāsya tu abhīṣṭatvānnātra kaścidapi vivādaḥ |",
  "SA14n1187:492": "ata eva nāsti kiñcidātmaprasādhakaṃ pramāṇam |",
  "SA14n1187:493": "nāsti pratyakṣamanumānaṃ ca vyatiricya pramāṇamityanyatra vicāritam |",
  "SA14n1187:494": "bādhakapramāṇaṃ tāvannirākriyate- yadyevamātmā skandhebhyo'bhinnastadā skandhavat kṣāṇikaḥ syād athavā skandhāḥ khalvātmavannityāḥ syuḥ,",
  "SA14n1187:495": "tadabhinnatvāt,",
  "SA14n1187:496": "skandhavadanekatvaprasaṅgo'pi durnivāraḥ syāt |",
  "SA14n1187:497": "ataḥ skandheṣveva ātmeti prajñapyate,",
  "SA14n1187:498": "na tāvannāmni vivādaḥ |",
  "SA14n1187:499": "atha skandhebhyo bhinna ātmā iṣyate tadā sukhādinā'sambaddhatve na sidhyet tasya bhoktṛtvādikam |",
  "SA14n1187:500": "tatra prayogaḥ- yo nāsti sukhaduḥkhādibhiḥ sambaddhaḥ sa nāsti kartā vā bhoktā vā ,",
  "SA14n1187:501": "muktaḥ saṃsārī vāpi na yujyate,",
  "SA14n1187:502": "yathā vandhyāputraḥ |",
  "SA14n1187:503": "ātmā'pi tathā'rthakriyādibhirna kathañcanāpi sambadha iti vyāpakānupalabdhiḥ |",
  "SA14n1187:504": "na cāyamasiddho hetuḥ,",
  "SA14n1187:505": "tathā hi- sukhādinā hi sambandhe sati ādhārādheyalakṣaṇo vā saṃyogalakṣaṇo vā kāryakāraṇalakṣaṇo veti pakṣatrayam |",
  "SA14n1187:506": "na tāvat prathamaḥ pakṣaḥ,",
  "SA14n1187:507": "akiñcitkaratvāt |",
  "SA14n1187:508": "tathā hi- adhaḥprasarpaṇadharmiṇāṃ jalādīnāmadhogamanapratibandhakatvena vyavasthāpyate tāvadādhāraḥ |",
  "SA14n1187:509": "sukhādīnāmamūrtatvānna sambhavati (teṣām)",
  "SA14n1187:510": "adhogamanamiti kathamiva ātmana ādhāratvamiti |",
  "SA14n1187:511": "sthityā'pi nādhāraḥ,",
  "SA14n1187:512": "sthiteḥ sthāturabhinnatvāt,",
  "SA14n1187:513": "tasyaiva kārakatvamiti ?",
  "SA14n1187:514": "tadapi tāvanniṣidhyate |",
  "SA14n1187:515": "sthiteḥ pṛthakatve sati sā naiva tāvatsthāturupakārikā arthāntarabhūtatvāttasyāḥ |",
  "SA14n1187:516": "nāstyeva tasyāṃ sthāturutpādasāmarthyam,",
  "SA14n1187:517": "asāmarthasya sarvatraivābhivyaktatvāt |",
  "SA14n1187:518": "svayaṃ bhaṅgātmanaḥ tāvannāsti kaścana sthāpakaḥ ,",
  "SA14n1187:519": "anavasthitatvāttasya,",
  "SA14n1187:520": "anyathā tena bhaṅga eva tasya syānna tāvadavasthānam |",
  "SA14n1187:521": "avipariṇāmātmani tāvat sthāpakena kiṃ kriyate,",
  "SA14n1187:522": "sthīrātmanā svabhāvena svayamavasthitatvāt |",
  "SA14n1187:523": "ata evākiñcitkaratvena saṃyogasambandho'pi tāvannaiva yujyate,",
  "SA14n1187:524": "atiprasaṅgāt |",
  "SA14n1187:525": "evaṃ hi sati sarvasya sarvasaṃyogahetutvam |",
  "SA14n1187:526": "evaṃ ca naivopapadyate tāvad bhinnārthena bhinnārthasya saṃyogaḥ,",
  "SA14n1187:527": "sarvasya svayamavasthitatvāt lauhaśalākāvat |",
  "SA14n1187:528": "api ca, saṃyogabalena yadi ātmā sukhī vā duḥkhī vā bhavet,",
  "SA14n1187:529": "tadā saṃyogaikatvameva syāt,",
  "SA14n1187:530": "aviśiṣṭatvena pratiniyatātmabhiḥ sukhādibhirnaiva syāt sambandhaḥ |",
  "SA14n1187:531": "tata evātmanā sahaikatve sukhādinā naiva syāt kaścit sukhī vā duḥkhī vā |",
  "SA14n1187:532": "adarśane'pi balenābhyupagate niścaye tenaiva niścitaḥ syāttadā kiṃ tāvat saṃyogaparikalpanayā,",
  "SA14n1187:533": "sarvasāmarthyavirahitatvāttasya |",
  "SA14n1187:534": "sambandhibhedena bhinnāyāmapi prajñaptau paramārthataḥ bhāvānāmabhinnasvabhāve sati kathaṃ svabhāvabhedāśritaḥ pṛthagarthakriyābhedaḥ syāditi kumatiparikalpita evāyaṃ khalu sambandhaḥ |",
  "SA14n1187:535": "na cāpi kāryakāraṇasambandhaḥ |",
  "SA14n1187:536": "krameṇa vedyamānatvāt sukhādinām |",
  "SA14n1187:537": "avikale hetau sati na yujyate tāvat kādācitkakāryasambhavaḥ,",
  "SA14n1187:538": "aviśiṣṭatvāt |",
  "SA14n1187:539": "parairanādheyātiśayo'pratibaddhasāmarthyo vā khalvātmā kathaṃ sahakārikākāraṇamapekṣyakrameṇotpādayet,",
  "SA14n1187:540": "na hi sahakāriṇi tadapekṣā |",
  "SA14n1187:541": "duḥkhotpādahetutvād yadi baddhastadā sarvathā baddhatvānnaiva muktaḥ syāt,",
  "SA14n1187:542": "tatsvabhāvāparityāgāt,",
  "SA14n1187:543": "parityāge vā kathaṃ nityaḥ syāt |",
  "SA14n1187:544": "aduḥkhāvasthotpādahetutvād yadi muktastadā vimukta eva bhavenna kadācidapi baddhaḥ syāttadā kathaṃ tāvat kalpyeta ādheyanibandhanaṃ bandhamokṣatvamiti |",
  "SA14n1187:545": "yadi caitanyādilakṣaṇatvenotpādasāmarthyena vā kartā syāttadā kartā eva sadā bhavet katha tāvad bhoktā ?",
  "SA14n1187:546": "atha sukhādyutpādahetutvena yadi bhoktā syāttadā bhoktaiva bhavet kathaṃ tāvat kartā ?",
  "SA14n1187:547": "kiñca kāpilaparikalpitasya (atmanaḥ)",
  "SA14n1187:548": "sukhādibhirākāśavannirvikāratvena naiva khalu yujyate bhoktṛtvam,",
  "SA14n1187:549": "atiprasaṅgāt |",
  "SA14n1187:550": "sati vā vikāre nityatāhāniḥ |",
  "SA14n1187:551": "na khalu hetumātratayā kartā vā bhoktā vā,",
  "SA14n1187:552": "atiprasaṅgāt |",
  "SA14n1187:553": "tathaiva smṛtyādiṣvapi nāśrayitvamupayujyata iti yojyam |",
  "SA14n1187:554": "tasmānnairātmyavādinyeva pakṣe bandhomokṣādivyavasthā yuktimatī |",
  "SA14n1187:555": "kāryakāraṇavaiśiṣṭayamātreṇa tasyā vyavasthāyā prabhāvitatvāt |",
  "SA14n1187:556": "sa ca kāryakāraṇabhāvastāvadanityeṣveva sambhavati,",
  "SA14n1187:557": "na khalu nityeṣu |",
  "SA14n1187:558": "teṣu nāsti kasyacidapi kāryasya krameṇotpādasāmarthyam,",
  "SA14n1187:559": "yathoktaṃ prāk |",
  "SA14n1187:560": "na cāpi yugapad,",
  "SA14n1187:561": "tathāvidhaphalotpādasamarthasvabhāvānugame phalotpādābhāvastāvanna yujyate prāgvat |",
  "SA14n1187:562": "ananugame ca prāksvabhāvatāhāniḥ |",
  "SA14n1187:563": "kramayaugapadyābhyāṃ vyatirikto nāstyeva kaścidākārāntaraḥ,",
  "SA14n1187:564": "yaḥ syādarthakriyāyāṃ prabhuviṣṇuḥ,",
  "SA14n1187:565": "parasparaparihārasthitalakṣaṇatvāttayoḥ |",
  "SA14n1187:566": "ata eva yāvantaḥ paraparikalpitā ākāśādayo'kṣaṇikābhāvāste sarve arthakriyāsāmarthyahitatvād abhāvavyavahāraviṣayā ucyante paramavicakṣaṇairbauddhairiti |",
  "SA14n1187:567": "śaśaviṣāṇādāvapi abhāvavyavahāraprajñaptiḥ arthakriyāyāṃ sāmarthyābhāvamātranibandhanaiva,",
  "SA14n1187:568": "eatadbalenārthakriyāsamarthaviṣayikā khalu bhāvavyahāraprajñaptiḥ,",
  "SA14n1187:569": "parasparaparihārasthitalakṣaṇatvād bhāvābhāvayoḥ |",
  "SA14n1187:570": "evaṃvidhe sarvasāmarthyaśūnye śaśaviṣāṇādyaviśeṣe'pi 'bhāvaḥ' iti nāma vyavahāre sati nāsti nāmni vivādaḥ |",
  "SA14n1187:571": "tathāpi arthakriyārthino hi prekṣāvantaḥ tathāvidhānupalambhasvabhāve vandhyāputrādyaviśeṣe ca bhāvavyavahāro na yujyata ityāhuḥ |",
  "SA14n1187:572": "ata eva nāsiddho hetuḥ |",
  "SA14n1187:573": "na cānaikāntikaḥ,",
  "SA14n1187:574": "ākāśādiṣvapi kartṛtvaprasaṅgāt |",
  "SA14n1187:575": "sapakṣe sattvānna ca viruddhaḥ |",
  "SA14n1187:576": "tasmādātmano lakṣaṇāntarābhāvād bandhyāputrasadṛśa eva |",
  "SA14n1187:577": "vinaśvaratve sati skandhāntargatā eva pudgalāḥ prasajyeran,",
  "SA14n1187:578": "sarvasaṃskṛtānāṃ skandhasaṃgṛhītatvāt |",
  "SA14n1187:579": "athāvinaśvaratve tāvat skandhāntargatadharmavisadṛśatvādarthāntarā eva te bhaveyuriti doṣo'yamuktapūrva eva |",
  "SA14n1187:580": "ato nāsti kaścidanirvacanīyo bhāva iti |",
  "SA14n1187:581": "ataḥ 'sarve dharmā nirātmānaḥ' iti bhagavataḥ siṃhanādaḥ samastatairthikakuñjaravṛndānāṃ bhīkaraḥ,",
  "SA14n1187:582": "anavamardanīyatvāt |",
  "SA14n1187:583": "alamativistareṇa |",
  "SA14n1187:584": "2. pāramitāyoga-sthānam ḥ",
  "SA14n1187:585": "pāramitāyogamadhikṛtyāha- api tu khalu punaḥ ityādi |",
  "SA14n1187:586": "etacca padadvayaṃ sāmānyaviśeṣasvabhāvātmakaṃ draṣṭavyam |",
  "SA14n1187:587": "dānaṃ dātavyaṃ na tuvastupratiṣṭhitena bodhisattvenetyarthaḥ |",
  "SA14n1187:588": "dānam ityanena trividhadānamadhikṛtya ṣaṭ pāramitā darśitāḥ na tu dānamātram |",
  "SA14n1187:589": "tatrāmiṣadānena dānapāramitā nirdiṣṭā,",
  "SA14n1187:590": "abhayadānena tāvad śīla-kṣāntipāramite,",
  "SA14n1187:591": "dharmadānena tu vīrya-dhyāna-prajñāpāramitāḥ |",
  "SA14n1187:592": "vīryābhāve dharmādāna-pravacanayoḥ parikhinnatvānna dharmaṃ deśayet |",
  "SA14n1187:593": "dhyānābhāve śraddhātirekakarmābhilaṣatayā saṃkliṣṭā bhaved deśanā |",
  "SA14n1187:594": "prajñāyāścābhāve sa tad viparītatayā dharmaṃ deśayet |",
  "SA14n1187:595": "tasmāt trayābhāve na sidhyati dharmadānam |",
  "SA14n1187:596": "vīryaṃ sarvatragamityapare |",
  "SA14n1187:597": "dānaṃ dātavyam ityanena ṣaṭsu pāramitāsu chanda-praṇidhānābhyāṃ kathaṃ sthātavyamiti nirdiṣṭam |",
  "SA14n1187:598": "na vastupratiṣṭhitena ityādinā'tra yogasamāpattyā kathaṃ pratipattavyamityāveditam |",
  "SA14n1187:599": "evaṃ hi bodhisattvena dānaṃ dātavyam ityādinā vikṣepaṃ nigṛhya kathaṃ cittaṃ pragrahītavyamityetannirdiṣṭam |",
  "SA14n1187:600": "tatra na vastupratiṣṭhiteneti prajñāpāramitāyāṃ yogasya yāthāvattvaṃ tāvannirdiṣṭam |",
  "SA14n1187:601": "tatra deya-dāyaka-pratigrāhakādivastuṣu yattattvato'bhiniveśanaṃ tat pratiṣṭhānam |",
  "SA14n1187:602": "yadi bodhisattvaḥ vastunyabhiniviśya pāramitāyāṃ yuñjīta,",
  "SA14n1187:603": "mithyāyogobhavet,",
  "SA14n1187:604": "paramārthataḥ kasyacidapyabhiniveśyavastunaḥ sarvathā'bhāvena viparītābhiniveśāt,",
  "SA14n1187:605": "tassādhakabādhakapramāṇābhāvabhāvataśca |",
  "SA14n1187:606": "tathā hi- paraiḥ paramārthataḥ iṣṭā vijñānavyatiriktā arthāstāvānna pratyakṣasiddhāḥ,",
  "SA14n1187:607": "arthāntareṇa jñānena grahaṇāyogāt |",
  "SA14n1187:608": "arthe sati sākāreṇa nirākāreṇa anyākāreṇa vā jñānena grahaṇamiti trayaḥ pakṣāḥ |",
  "SA14n1187:609": "tatra tāvanna sākāreṇa citravarṇādidarśanakāle ekajñānābhinnatvādākāraṇāmapyekatvaṃ prasajyeta,",
  "SA14n1187:610": "athavā ākārabhinnatvādākāravajjñānasyāpyanekātmakatvaṃ prasajyeta |",
  "SA14n1187:611": "anekatvaṃ tāvanna yujyata eva,",
  "SA14n1187:612": "ekaikaparamāṇugrāhyajñānānubhavābhāvānna sidhyati tāvajjñānasyaikatvam,",
  "SA14n1187:613": "tadasiddhāvanekatvamapi khalvasiddham,",
  "SA14n1187:614": "ekaikasahaṃtisvarūpatvād anekasya |",
  "SA14n1187:615": "citrākāravyavasthāpanāyai anekajñānotpādaparikalpanayā'pi jñānasya viṣayaṃ vyāpya sthitatvād grāhakajñānānāmutpādo'pi na sambhavati,",
  "SA14n1187:616": "amūrttatvājjñānānām |",
  "SA14n1187:617": "anyacca, sārūpyaṃ tāvadekadeśena bhavet sarvātmanā vā |",
  "SA14n1187:618": "tatra na tāvat sarvātmanā- arthajjñānasyāpi jaḍasvabhāvaprasaṅgāt |",
  "SA14n1187:619": "na caikadeśena- ekasya tāvanniravayavatvād |",
  "SA14n1187:620": "vyāvṛttibhedenāṃśopacāre'pi vastvādisārupyadharmāṇāṃ sarvatra vidyamānatvāt sarveṇa sarvamavagamyeta |",
  "SA14n1187:621": "atha tadutpannaṃ tatsārūpyaṃ cetyetaddvayena vedayatīti arthasārupyasya samanastarapratyayasyāpi grāhakatvaprasaṅgaḥ |",
  "SA14n1187:622": "satyapi sārūpye paramārthataḥ bāhyārtho na pratyakṣasiddhaḥ,",
  "SA14n1187:623": "nīlākārātmano jñānasya svasaṃviditatvāt |",
  "SA14n1187:624": "yato hi pratyakṣaiva nīlādivijñaptirnāparā |",
  "SA14n1187:625": "yattad vijñānaṃ tadevārthagrāhakamiti cet ?",
  "SA14n1187:626": "bhavatu nāma prajñaptitaḥ,",
  "SA14n1187:627": "na tu paramārthatastad vedanam,",
  "SA14n1187:628": "ātmākārasya svasaṃviditatvāt,",
  "SA14n1187:629": "atyantaparokṣatvādarthānāṃ kathaṃ tadākāraṃ jñānaṃ bhavediti |",
  "SA14n1187:630": "svākārādhānena tāvadutpādako heturnaiva niyamena sidhyati,",
  "SA14n1187:631": "vyabhicārāt |",
  "SA14n1187:632": "paramāṇavaḥ khalu naiva sthūlapratītiviṣayaḥ,",
  "SA14n1187:633": "sūkṣmatvātteṣām |",
  "SA14n1187:634": "na ca saṃhitāḥ,",
  "SA14n1187:635": "tebhyo'narthāntaratvāt vikalpaviṣayāṇām asattvācca |",
  "SA14n1187:636": "saṃhatārthāntaratve pṛthak pratibhāsaḥ syāt |",
  "SA14n1187:637": "āvṛtānāvṛtayośca virodhānnaiva tāvad yujyata ekatvam |",
  "SA14n1187:638": "anekatve saṃghātasya paramāṇureva sa syānna tvarthāntaraḥ |",
  "SA14n1187:639": "na ca tāvannirākārapakṣaḥ - nīlādiṣvakiñcitkaratvāttasya |",
  "SA14n1187:640": "bhāvamātreṇa vedane sati sarvaiḥ sarvavedanaprasaṅgaḥ,",
  "SA14n1187:641": "aviśiṣṭatvāt sarvasya |",
  "SA14n1187:642": "ato nīlasaṃvedanamidam,",
  "SA14n1187:643": "na pītamiti vyavasthā na syāt,",
  "SA14n1187:644": "vyavasthāyāḥ kasyāpi hetuviśeṣasyābhāvāt |",
  "SA14n1187:645": "viśeṣasya kasyacidabhyupagame sa eva tāvat sākāratvābhyupagamaḥ |",
  "SA14n1187:646": "pratītisvabhāvamātre tāvad viśeṣābhāvājjñānātmani nākārātiriktaṃ bhedakamanyat syāt |",
  "SA14n1187:647": "naivānyākārapakṣaḥ,",
  "SA14n1187:648": "atiprasaṅgāt |",
  "SA14n1187:649": "evaṃ hi sati rūpaviṣayakamākāravijñānaṃ tāvat parīkṣāmarhati,",
  "SA14n1187:650": "tathā hi- na tāvat pratyakṣato'rthaḥ sidhyati,",
  "SA14n1187:651": "nānumānādapi |",
  "SA14n1187:652": "apratyakṣasyārthasya jñānasya ca kenāpi hetunā sambandhāsiddheḥ |",
  "SA14n1187:653": "phalajñānād bhinnasya kāraṇamātratvānumāne neṣṭasiddhiḥ,",
  "SA14n1187:654": "itarasya samanantarapratyayasya vidyamānatvāt |",
  "SA14n1187:655": "itarat pramāṇaṃ nāsti,",
  "SA14n1187:656": "ato tāvannaiva sidhyati bāhyo'rthaḥ |",
  "SA14n1187:657": "na tāvat paramārthataḥ jñānasvabhāvatā pratyakṣeṇa sidhyati,",
  "SA14n1187:658": "addhaitasvabhāvatāyā asaṃviditatvāt,",
  "SA14n1187:659": "anyathā na ko'pi tattvadraṣṭā syāt |",
  "SA14n1187:660": "nānumānenāpi evaṃvidhenākāreṇa kasyāpi hetoḥ sambandhasyāsiddheḥ |",
  "SA14n1187:661": "nanvevaṃ kathaṃ saṃkleśavyavadāne syātāmiti cet ?",
  "SA14n1187:662": "na, tvanmate tābhyāṃ saha tasya kasyacidapi sambandhasyāsiddhatvāt |",
  "SA14n1187:663": "tayoḥ paramārthataḥ kvacidapi vastuni sambandhāsiddheḥ |",
  "SA14n1187:664": "na tāvat tadutpattilakṣaṇasambandhaḥ,",
  "SA14n1187:665": "sarvathā parokṣatvāttasya |",
  "SA14n1187:666": "parokṣeṇa saha sambandhastu na kenāpyarvāgdarśinā grahītuṃ śakyate |",
  "SA14n1187:667": "avidyādīnāmavicāraramaṇīyatve'pi saṃkleśamūlatve nāsti virodhaḥ,",
  "SA14n1187:668": "avidyādau vicāreṇa tṛṣṇānivṛttau vyavadānam,",
  "SA14n1187:669": "tato vipakṣabhūtalakṣaṇam avicāraikaramaṇīyamupapadyate,",
  "SA14n1187:670": "tadā paramārthato vastvabhāvena kathaṃ tayorapyabhāvaprasaṅgaḥ |",
  "SA14n1187:671": "ye etayorekāntena nirhetukatvamabhyupagacchanti,",
  "SA14n1187:672": "teṣvevāyaṃ prasaṅgaḥ,",
  "SA14n1187:673": "na tu saṃvṛtitaḥ pratītyasamutpādavādiṣu |",
  "SA14n1187:674": "ata eva paramārthataḥ bhāvasvabhāvasādhakaṃ kiñcidapi pramāṇaṃ nāsti,",
  "SA14n1187:675": "astyeva ca bādhakam |",
  "SA14n1187:676": "ityevaṃ tāvat- yadekānekasvabhāvavigataṃ tat paramārthato niḥsvabhāvam,",
  "SA14n1187:677": "gaganāravindavat |",
  "SA14n1187:678": "parairiṣṭāḥ sarve jñānajñeyātmakāḥ bhāvākārāḥ,",
  "SA14n1187:679": "ekānekasvabhāvaśūnyā ityato vyāpakānupalabdhiḥ,",
  "SA14n1187:680": "ekānekābhyāṃ vyāptatvāt svabhāvasya |",
  "SA14n1187:681": "dvayametat tatra nāsti |",
  "SA14n1187:682": "evaṃ tāvad rūpādyāyatanānāṃ bāhyavastūnāṃ naikatvam,",
  "SA14n1187:683": "āvṛtyanāvṛtyorviruddharmayostatropalabdhe |",
  "SA14n1187:684": "api ca, viruddhadharmasaṃsarge'pyekatve viśvamapyekadravyaṃ syāt |",
  "SA14n1187:685": "tato yugapadutpattivināśau syātām |",
  "SA14n1187:686": "nānekatvamapi,",
  "SA14n1187:687": "tathā hi- anekasmin vibhajyamāne sati vibhaktāḥ paramāṇava eva syuḥ tataśca paurvāparyāvasthānaṃ na syānniravayavatvāt paramāṇūnām,",
  "SA14n1187:688": "cittacaitasikavat |",
  "SA14n1187:689": "tato diśaṃ vyāpya avasthitā na pratibhāseran |",
  "SA14n1187:690": "ata eva digbhāgabhedo'bhyupagantavya eva |",
  "SA14n1187:691": "sati cābhyupagame kathaṃ nāma bhavedekatvam |",
  "SA14n1187:692": "ataḥ siddha eva tāvadekānekasvabhāvavirahatvaṃ bāhyārthānām |",
  "SA14n1187:693": "nīlādipratibhāsino jñānasyāpi naikasvabhāvatvam,",
  "SA14n1187:694": "citrākāragrahitayā'vabhāsyamānatvāt,",
  "SA14n1187:695": "bhinnasantānavarttyanekavijñānakṣaṇavat |",
  "SA14n1187:696": "yathāsaṃkhyam anekavijñānāni yugapat pravartanta ityapi vaktuṃ na yujyate niravayavānāmamūrtānāṃ khalu paurvāparyāvasthiterayuktatvāt |",
  "SA14n1187:697": "tathāvasthānābhāve na tathāvabhāsaḥ |",
  "SA14n1187:698": "atha syāt- vijñānaṃ tvekameva,",
  "SA14n1187:699": "mithyākārāṇāṃ tatrāvabhāsyamānatvānna nānātvadoṣa iti cet ?",
  "SA14n1187:700": "sati caivaṃ kathaṃ te tatra bhāseran mṛṣāḥ |",
  "SA14n1187:701": "avabhāsa iti prakāśātmaka ucyate |",
  "SA14n1187:702": "tasya jñānagatadharmatve sati mithyākārāṇāṃ śaśaviṣāṇādivadatyantābhyāvaḥ syāditi kathamavabhāseranniti |",
  "SA14n1187:703": "tataḥ prakāśātmakākārebhyaḥ mṛṣātvenābhyupetebhyaḥ kastāvadanyaḥ jñānasvabhāvaḥ sadbhūtaste'vaśiṣyate,",
  "SA14n1187:704": "prakāśātmalakṣaṇatvād vijñānasya |",
  "SA14n1187:705": "nīlādayo'pi prakāśātmakāḥ svabhāvenāvabhāsyamānatvāt |",
  "SA14n1187:706": "nīlādīnāṃ svasvabhāvād bhinnaṃ yadanyat prakāśarūpamiti sadbhūtaṃ kimapi nāti,",
  "SA14n1187:707": "anyavyavacchedāpekṣayā viśeṣe prāyaśo vyavahārāt |",
  "SA14n1187:708": "veśeṣāṇāṃ mithyātve sarveṣāṃ mithyātvamativispaṣṭaṃ syāt |",
  "SA14n1187:709": "nirākārasya (mithyākārarasya)",
  "SA14n1187:710": "satyākārātmani (sākārātmani)",
  "SA14n1187:711": "jñāne kathaṃ niyamenāabhāsaḥ syāt,",
  "SA14n1187:712": "tayostāvat tādātmyalakṣaṇo vā tadutpattilakṣaṇo vā sambandha eva nāsti |",
  "SA14n1187:713": "sambandhābhāve na khalu yujyate'vabhāsanam,",
  "SA14n1187:714": "atiprasaṅgāt |",
  "SA14n1187:715": "ata eva nāsti tāvadasiddho hetuḥ |",
  "SA14n1187:716": "bhāvānāmanyākārābhāvānnāpyaikāntikaḥ |",
  "SA14n1187:717": "na cāpi viruddha,",
  "SA14n1187:718": "sapakṣe sattvāt |",
  "SA14n1187:719": "ata eva yathā yathārthāścityante viśīryante tathā tathā |",
  "SA14n1187:720": "tathā coktam-",
  "SA14n1187:721": "vastusvabhāvacintāyāṃ yathā na satsvabhāvatā |",
  "SA14n1187:722": "ekānekasvabhāvo'pi na teṣāṃ vidyate tathā ||",
  "SA14n1187:723": "api cāryalaṅkāvatāre bhagavatoktam ḥ |",
  "SA14n1187:724": "yathā hi darpaṇe rūpamekatvānyatvavarjitam |",
  "SA14n1187:725": "dṛśyate na ca tannāsti tathā cotpādalakṣaṇam |",
  "SA14n1187:726": "buddhyā vivecyamānānāṃ svabhāvo nāvadhāryate |",
  "SA14n1187:727": "tasmādanabhilāpyāste niḥsvabhāvāśca deśitāḥ ||",
  "SA14n1187:728": "tathā cāryamādhirājasūtre'pi",
  "SA14n1187:729": "yathaiva ārdraṃ kadalīyaskandhaṃ sārārthikaḥ puruṣu vipāṭayet |",
  "SA14n1187:730": "bahirvā adhyātma na sāramasti tathopamān jānatha sarvadharmān ||",
  "SA14n1187:731": "tasmāt sarvabhāvānāṃ māyāvadavicāraramaṇīyatvādanabhiniveśena dānaṃ dātavyam,",
  "SA14n1187:732": "na tu vastupratiṣṭhitena ityayamartho'tra yuktisaṅgataḥ |",
  "SA14n1187:733": "evaṃ dānādiṣu yathā yogastathā ādarśitaḥ, nānyatra |",
  "SA14n1187:734": "yadi paramārthata kasyacidapi vastuno bhāvābhāvād vastupratiṣṭhitena dānaṃ na dātavyam,",
  "SA14n1187:735": "tadā avastvabhiniveśena tu dānasya kathaiva kā,",
  "SA14n1187:736": "ata eva na kvacipratiṣṭhitena ityuktam |",
  "SA14n1187:737": "bodhisattvenābhāvavikalpo'pi prahātavyaḥ,",
  "SA14n1187:738": "bhāvagrāhābhāve sati tasyāpyabhāvāt |",
  "SA14n1187:739": "saṃvṛtau tāvad deyadāyakādayo bhavantyeva |",
  "SA14n1187:740": "tato vastuno'bhāve'pi tāvadabhiniveśo na yujyata evetyabhiprāyaḥ |",
  "SA14n1187:741": "na rūpapratiṣṭhitena ityādinā bodhisattvena na kvacitpratiṣṭhitena dānaṃ dātavyamityeva vistareṇābhihitam |",
  "SA14n1187:742": "dharmaḥ ityanena śabdena dharmāyatanaṃ parigṛhyate,",
  "SA14n1187:743": "āyatanena prapañcaḥ abhivyajyate,",
  "SA14n1187:744": "ataścakṣurādīni ādhyātmikāyatanāni nocyante |",
  "SA14n1187:745": "anutpādādayo vikalpā api na karaṇīyā iti nidarśanārtha subhūte,",
  "SA14n1187:746": "yathā ityādyuktam |",
  "SA14n1187:747": "nimittaṃ tu vastusvalakṣaṇaṃ liṅgaṃ vā'nutpādādi,",
  "SA14n1187:748": "tasyodgrahaṇaṃ saṃjñā |",
  "SA14n1187:749": "tatra nirvikalpantu apratiṣṭhitam |",
  "SA14n1187:750": "ata eva na kvacit pratiṣṭhitena iti nirdiṣṭam |",
  "SA14n1187:751": "athavā samagreṇaitena gāmbhīryamasya vyapadiṣṭam,",
  "SA14n1187:752": "adhyāropāvādāntau pratiṣiddhau ceti |",
  "SA14n1187:753": "asmin darśane upalambhakānāṃ jñānapuṇyasambhārapāripūroyogyatvaṃ pratiṣidhyate,",
  "SA14n1187:754": "evaṃ pūjānugrahakāmyayā yad dīyate,",
  "SA14n1187:755": "tenātitarāṃ samprasādo janyate,",
  "SA14n1187:756": "na tu deya-dāyaka-pratigrāhakānupalambhe pratiṣṭhitatvena ,",
  "SA14n1187:757": "evaṃ hyabhāvaḥ,",
  "SA14n1187:758": "deyādyanupalabdhatvād viṣayasyābhāvācca |",
  "SA14n1187:759": "prathamapakṣe kenāpi kasyacidapi deyasyābhāvāt puṇyābhāvaḥ prasajyate,",
  "SA14n1187:760": "(dvitīyapakṣe tāvat)",
  "SA14n1187:761": "bodhisattvaiḥ yo hi sattvārthaṃ śrama āsthitaḥ,",
  "SA14n1187:762": "so'pi vyarthaḥ syāt sattvābhāvāt |",
  "SA14n1187:763": "ata eva nābhāvamātram |",
  "SA14n1187:764": "bhagavatā deyādivastūnāṃ dṛṣṭatvāt,",
  "SA14n1187:765": "na ca viṣayasyāpyabhāvaḥ |",
  "SA14n1187:766": "anyathā kathaṃ bhagavatā'rthijanebhyaḥ putrādayaḥ pradattā iti sarvāṇyetāni codyāni manasi nidhāya tatkasya hetoḥ ?",
  "SA14n1187:767": "iti pṛcchāyāṃ yaḥ subhūte,",
  "SA14n1187:768": "bodhisattvaḥ ityādinā visarjitam |",
  "SA14n1187:769": "ayamabhiprāyaḥ - samyagdṛṭivihitāni dānādīni suviśuddhatayā viśiṣṭeṣṭaphalāni abhinirvartayanti,",
  "SA14n1187:770": "na viparītatayā samudbhūtāni,",
  "SA14n1187:771": "mithyādṛṣṭipravartitaśīlāṅgādivat |",
  "SA14n1187:772": "deyādivastūni yathoktanyāyena kathañcidapyasattvāt mithyopalabdhānyeva,",
  "SA14n1187:773": "marīcikāsu udakopalambhavat |",
  "SA14n1187:774": "tasmāt tadudbhūtaḥ sarvapāramitāidhistāvad ātmātmīyaviparyasodgatasodgatadānādivadaviśuddhahetoḥ sambhūtatvāt kṣīṇabalaḥ,",
  "SA14n1187:775": "deyādyupalakṣaṇaprāptānupalambhastu bhūrtārthagocaratvādaviparyastaḥ,",
  "SA14n1187:776": "maricikāyāmudakānupalabdhivat |",
  "SA14n1187:777": "tasmādupacitahetusambhūtadānādīni bṛhatphalāni,",
  "SA14n1187:778": "puṣṭabījābhinirvṛttāṅkurādivat |",
  "SA14n1187:779": "ata eva anupalambhapratiṣṭhitāni dānādīni samyagdṛṣṭisambhūtānīti vipaścitsu prasādātiśayaṃ janayanti, nānyeṣu |",
  "SA14n1187:780": "tataśca dānādiṣvapravṛttatayā puṇyābhāvo deyādīnāṃ caikāntābhāvo neṣyate,",
  "SA14n1187:781": "saṃvṛtisattvābhyupagamāt |",
  "SA14n1187:782": "asamāhitāvasthāyāṃ māyāvadupalambhānna sarvatrānupalambhaḥ |",
  "SA14n1187:783": "tadā cādhimuktitaḥ prādurbhāvādevānupalambho vyavasthāpyate |",
  "SA14n1187:784": "samāhitāvasthāyām upalambhasyātyantābhāvamātram,",
  "SA14n1187:785": "tadā dānādiṣu pravṛttirnābhyupeyate prayogāvasthāyāṃ vyutthitāvasthāyāṃ vā kriyayopālambho na yujyate |",
  "SA14n1187:786": "ato mahāphalatvāya pāramitāyogasyaidāryamabhidhīyate |",
  "SA14n1187:787": "saṃvṛtau kāryakāraṇabhāvasyopadarśanād apavādānto'pi niṣidhyate |",
  "SA14n1187:788": "3. rūpakāyāptikāmatā-sthānam ḥ",
  "SA14n1187:789": "tridhā puṇyamākāśasamaṃ bhavati- sarvatragodārākṣayatvaiḥ |",
  "SA14n1187:790": "laukikalokottarapuṇyaprasavanāt sarvatragatvam,",
  "SA14n1187:791": "laukikaṃ tāvat puṇyamasamāhitāvasthāyāṃ prasūyate,",
  "SA14n1187:792": "lokottaraṃ tu samāhitāvasthāyāmeva |",
  "SA14n1187:793": "viśiṣṭa-viśiṣṭataragamanādudāratvam |",
  "SA14n1187:794": "yāvatsaṃsāramaparyādānādakṣayatvam |",
  "SA14n1187:795": "tadabhāvānna rūpapratiṣṭhitena dānaṃ dātavyamiti bodhisattvaḥ tathāgatarūpakāyāptikāmanayā dānādiṣu kathaṃ pravarteteti cediti codyamāśaṅkaya tatkiṃ manyase subhūte ityādinā rūpakāyāptikāmatā sthānaṃ nirdiṣṭam |",
  "SA14n1187:796": "arthato'tra rūpakāye tathāgatatvābhimānalakṣaṇo vipakṣo'pākriyate |",
  "SA14n1187:797": "lakṣaṇasampadā iti nimittamātrābhidhānena tathāgatasya nikhilo rūpakāyaḥ lakṣaṇānuvyañjanairalaṅkṛtaḥ paridīpitaḥ |",
  "SA14n1187:798": "tatra lakṣaṇāni tāvat cakrāṅkahastapādatādīni dvātriṃśat padabāhulyabhiyā nollikhyante,",
  "SA14n1187:799": "sūtreṣu yathoktānī tathaivāvadheyāni |",
  "SA14n1187:800": "sthānasthottaptapūrṇatvena niṣpattiḥ |",
  "SA14n1187:801": "aśītiranuvyañcanāni tāmravarṇanakhādīni,",
  "SA14n1187:802": "yathāsūtraṃ jñātavyāni |",
  "SA14n1187:803": "tāni lakṣanādīnyapi māyānirmitabuddhalakṣaṇavanmithyaiva |",
  "SA14n1187:804": "ata eva tathāvidhe rūpakāye chandapraṇidhānābhyāṃ sthātavyamiti nirdeśaḥ |",
  "SA14n1187:805": "athemāni lakṣaṇāni paramāṇusañcayasvabhāvāni vā tadārabdhāvayavirūpāṇi vā bhaveyuriti ?",
  "SA14n1187:806": "na tāvat prathamaḥ pakṣa,",
  "SA14n1187:807": "paramāṇūnāṃ pūrvameva nirastatvāt |",
  "SA14n1187:808": "nāpi dvitīyaḥ,",
  "SA14n1187:809": "asati cārambhake tadārabdhāvayavino'pyabhāvāt,",
  "SA14n1187:810": "pūrvoktāvaraṇādiviruddharmopalambhācca |",
  "SA14n1187:811": "taduddiṣṭenābhihito'bhiprāyaḥ |",
  "SA14n1187:812": "etad vicintya subhūtirāha no hīdam iti vyaktīkṛtam |",
  "SA14n1187:813": "yadi lakṣaṇāni mṛṣā bhaveyustarhi kathaṃ bhagavatā tattatsūtreṣu lakṣaṇāni samupadiṣṭānīti cintayan tatkasya hetoḥ iti pṛṣṭvaivaṃ saivālakṣaṇasampad ityāha |",
  "SA14n1187:814": "sā lakṣaṇasampat tāvannoktā paramārthataḥ |",
  "SA14n1187:815": "māyānirmitabuddhavadityanena mṛṣāsvabhāvatvamātramuktamityarthaḥ |",
  "SA14n1187:816": "āryasubhūtinoktamevārtha paripūrayituṃ bhagavatā yāvat ityādyāha |",
  "SA14n1187:817": "yāvallakṣaṇasampad iti paramārthato yāvallakṣanasampatsvabhiniveśaḥ,",
  "SA14n1187:818": "tāvanmithyābhiniveśa evetyarthaḥ,",
  "SA14n1187:819": "yathoktameva pūrvam |",
  "SA14n1187:820": "yāvallakṣaṇasampad iti tadvīparītatayā abhihitetyavagantavyam |",
  "SA14n1187:821": "etena yogasamāpattyā kathaṃ pratipattavyamiti taddeśitam |",
  "SA14n1187:822": "kathamantadvayaṃ parivarjya cittaṃ pragrahītavyamiti tannirdiṣṭam |",
  "SA14n1187:823": "evam iti māyānirmitabuddhavallakṣaṇatastathāgato draṣṭavyaḥ |",
  "SA14n1187:824": "anenāpavādānto nirākriyate,",
  "SA14n1187:825": "saṃvṛtau bhagavato rūpakāyaspāpratyākhyānāt |",
  "SA14n1187:826": "alakṣaṇaṃ tāvat paramārthe draṣṭavyam,",
  "SA14n1187:827": "kasyāpi lakṣaṇasyāsiddhatvāt |",
  "SA14n1187:828": "anena tāvat samāropānto nirākriyate |",
  "SA14n1187:829": "tathāgatasya rūpakāyāvāptaye praṇidhānaistvaudāryamuktam |",
  "SA14n1187:830": "tadanupalambhatayā ca gāmbhīryam |",
  "SA14n1187:831": "rūpakāyāptikāmatāsthānaṃ tāvaduktam |",
  "SA14n1187:832": "4. dharmakāyāptikāmatāsthānam ḥ (a)",
  "SA14n1187:833": "pravacanadharmakāyaḥ",
  "SA14n1187:834": "dvividhaḥ khalu dharmakāyaḥ- pravacanadharmakāyaḥ,",
  "SA14n1187:835": "adhigamadharmakāyaśca |",
  "SA14n1187:836": "adhigamadharmakāyo'pi dvividhaḥ-jñānahetukaḥ puṇyahetukaśca |",
  "SA14n1187:837": "tatrānāgate puruṣeṣu pañcakaṣāyāṇāmādhikyādevaṃvidhadharmaratnasya atyantagambhīrodāraphalatvāt pravacanadharmakāye'nāptatvāśaṅkayā asti iti pṛṣṭavān |",
  "SA14n1187:838": "asti iti padaṃ tu kecit sattvāḥ ye imeṣvevaṃrūpeṣu sūtrāntapadeṣu bhāṣyamāṇeṣu bhūtasaṃjñāmutpādayiṣyanti ityarthapadena yojyam |",
  "SA14n1187:839": "paścimāyāṃ pañcaśatyām ityatra śatānāṃ pañcakaṃ pañcaśatī,",
  "SA14n1187:840": "bhagavatāṃ śāsanaṃ pañcaśatavarṣāṇi sthāsyatīti prasiddheḥ |",
  "SA14n1187:841": "ata eva paścimeti viśeṣaṇaṃ vihitam |",
  "SA14n1187:842": "tasmin kāle pañcakaṣāyāṇāmadhimātratā bhavati |",
  "SA14n1187:843": "saddharmavipralopastāvad adhimukti-vācana-svādhyāya-upadeśa-ākhyāna-śravaṇa-cintādīnāṃ hāniḥ |",
  "SA14n1187:844": "evaṃ iti gambhīrodārārthaḥ |",
  "SA14n1187:845": "sūtrāntapadeṣu iti sūtrāntadeśanāvācaḥ,",
  "SA14n1187:846": "tābhirarthasya pratipādyamānatvāt jñāpyamānatvācca |",
  "SA14n1187:847": "anena nimittamātrābhidhānena samastapravacanadharmakāyastāvat paridīpyate |",
  "SA14n1187:848": "athavā sūtrāntapadeṣu ityabhidhiyamānārthakeṣu |",
  "SA14n1187:849": "asmin kathane ' evam ' ityanena tāvad gambhīraudārye yojanīye |",
  "SA14n1187:850": "bhāṣyamāṇeṣu iti prathamatayā abhidhiyamāneṣu |",
  "SA14n1187:851": "dvītīyatayā arthapratipādakeṣvityarthaḥ |",
  "SA14n1187:852": "arthato'viparyayastasaṃjñaivātra bhūtasaṃjñetyabhidhīyate na tu śabdābhiniveśamātram ' ayaṃ bhūtaḥ ' iti saṃjñā |",
  "SA14n1187:853": "anena tāvadarthasiddhau abhūtasaṃjñā nirākriyate |",
  "SA14n1187:854": "sarvatrāpratihatajñānena tān bhāvinaḥ (sattvān)",
  "SA14n1187:855": "pratyakṣavad dṛṣṭavā bhagavān sūbhūtisaśayaṃ parihartuṃ bhaviṣyanti ityāha |",
  "SA14n1187:856": "mahāsattvāḥ iti teṣāṃ bodhisattvaguṇānāṃ sampradarśanārthamuktam |",
  "SA14n1187:857": "te'pi yathā pratipannāḥ,",
  "SA14n1187:858": "yādṛśena ca hetunā sampratipannāḥ,",
  "SA14n1187:859": "yāddṛśena kalyāṇamitreṇa parigṛhītāḥ,",
  "SA14n1187:860": "yathā vā bhūtasaṃjñayā saṃjñitāstān bhagavān paridīpitaṃvān |",
  "SA14n1187:861": "śīlavantaḥ guṇavantaḥ prajñāvantaśca ityanena tu kramaśo'dhiśīlādhicittādhiprajñāśceti śikṣātrayapratiprattisamanvitāḥ nirdiṣṭāḥ |",
  "SA14n1187:862": "śīlaprajñayośca pṛthaguktatvād guṇastāvadatra dhyānajo grāhyaḥ,",
  "SA14n1187:863": "gobalīvardanyāyeneti |",
  "SA14n1187:864": "kleśavati paścimakāle tu kathaṃ tathāvidhaśīlādiguṇavanto bhaviṣyantīti cintayitvā sūbhūte ityādyāha |",
  "SA14n1187:865": "paryupāsitāḥ iti cīvara-piṇḍapātādibhiḥ paryūpāsitāḥ,",
  "SA14n1187:866": "chatradhvajapatākādibhiśca pūjitā bhaviṣyanti |",
  "SA14n1187:867": "avaropitakuśalamūlāḥ tāvadavavādamanuśāsanīṃ ca śirasādāya śīlādiguṇasampadbhyaḥ prayatnavanto draṣṭavyāḥ |",
  "SA14n1187:868": "teṣāṃ tato'pi bahutaraṃ puṇyamabhidhātuṃ anekabuddhaśatasahasraḥ ityuktam |",
  "SA14n1187:869": "anena teṣāṃ hetusiddhiḥ saṃdarśitā |",
  "SA14n1187:870": "jñātāste tathāgatena iti nāmānyāśayāśca |",
  "SA14n1187:871": "dṛṣṭāste tathāgatena iti kāyāḥ |",
  "SA14n1187:872": "anena tāvat kalyāṇamitraparigṛhītā ioti darśitam |",
  "SA14n1187:873": "tacca samprasthitānāṃ protsāhanārtham,",
  "SA14n1187:874": "viprasthitānāṃ hrīsañjananārthamāha |",
  "SA14n1187:875": "anyathā sarveṣāṃ jñānāt jñānāt sarvajño bhagavāniti deśanayā ko viśeṣo darśito bhavet,",
  "SA14n1187:876": "athavā tatteṣāṃ bhavyatvaṃ yat tatpramukhaṃ kṛtvā deśanā pravartitetyavagantavyam |",
  "SA14n1187:877": "bhavyā jñātā iti vākyaśeṣaḥ |",
  "SA14n1187:878": "atasteṣāmaśeṣaṃ puṇyaskandhasaṅgrahaṃ darśayituṃ sarve te sattvāḥ ityāha |",
  "SA14n1187:879": "prasaviṣyanti iti puṇyotpādakālaḥ,",
  "SA14n1187:880": "pratigrahīṣyanti iti nirodhakāle tadvāsanāḥ parigrahīṣyanti |",
  "SA14n1187:881": "ebhiḥ sarvairabhūtasaṃjñāṃ nirākṛtya bhūtasaṃgyotpādane chandapraṇidhānābhyāṃ sthātavyamityādarśitaṃ tathā sthānasyāsyaudāryamapi paridīpitam |",
  "SA14n1187:882": "tatkasya hetoḥ ?",
  "SA14n1187:883": "te anekabuddhaśatasahasraparyupāsitāḥ kathaṃ jñāsyanta iti jñāpakahetau paripṛṣṭe'tra teṣāṃ bodhisattvānāṃ mahāsattvānām ityādyāha |",
  "SA14n1187:884": "anena tavat yogasamāpattau kathaṃ pratittavyamityetat prakāśitam,",
  "SA14n1187:885": "gambhīratā cāpyabhihitā |",
  "SA14n1187:886": "ahamityātmagrahaṇam ātmasaṃjñā sā |",
  "SA14n1187:887": "mameti grahaṇaṃ sattvasaṃjñā,",
  "SA14n1187:888": "tasyaivātmana ā sthitiṃ parigrahaḥ jīvasaṃjñā,",
  "SA14n1187:889": "punaḥ punaḥ gatiṣu gamanādānaṃ pudgalasaṃjñā |",
  "SA14n1187:890": "yadi nāsti ātmādisaṃjñā tarhi kiṃ śrāvakādivad asti rūpādidharmasaṃjñā ?",
  "SA14n1187:891": "iti cintāyāṃ na dharmasaṃjñā ityuktam |",
  "SA14n1187:892": "paramārthataḥ kasyacidapi dharmasyābhāvādityabhiprāyaḥ |",
  "SA14n1187:893": "atha kim ucchedavādināmiva abhāvasaṃjñā ?",
  "SA14n1187:894": "iti cintāyāṃ evaṃ nādharmasaṃjñā pravartate ityuktam |",
  "SA14n1187:895": "saṃvṛtau avicāraramaṇīyatayā dharmāṇāṃ sadbhāvāt saṃvṛtipathasthitebhyastāvad adharmasaṃjñā naiva yuktimatī,",
  "SA14n1187:896": "na tu paramārthajñānasthitebhyaḥ |",
  "SA14n1187:897": "tanniṣedhānna kaścid dharma upalabhyate yatrādharmasaṃjñā pravarteta,",
  "SA14n1187:898": "dharmāgrahaṇe tadabhāvāt |",
  "SA14n1187:899": "viṣayābhāvaniṣedhastu na kutrāpi sambhavati,",
  "SA14n1187:900": "tadyathā satye'pi vijñaptimātre vijñaptimātrateyamiti vikalpayan na vijñaptimātratāyāṃ sthitaḥ,",
  "SA14n1187:901": "evameva satye'pyadharme'dharmabodhasya tatrāvasthānāsambhavāt sarvaṃ samānam |",
  "SA14n1187:902": "yadyātmādīnāmasattvaṃ tadā tatra tatsaṃjñāyā apravṛtau satyāṃ 'ātmaiva rūpamidam' ityādikaṃ nāmamātramiti nāmābhiniveśasaṃjñā teṣāṃ bhavediti matvā saṃjñā'pi ityuktam |",
  "SA14n1187:903": "nāmnastāvad rūpaskandhāntarbhūtatvād rūpādivad mithyātvameva,",
  "SA14n1187:904": "viprayuktamapi prajñaptimātramiti |",
  "SA14n1187:905": "tasmāt saṃjñā'pi mithyābhiniveśa evetyabhiprāyaḥ |",
  "SA14n1187:906": "yadyevaṃ tarhi tasyāmavasthāyāṃ sarvasaṃjñāvigamād mṛta-nirodhasamāpannapudgalavad yogino'bhāva eva syāditi nāpi..... nāaṃjñā pravartate ityuktam |",
  "SA14n1187:907": "yena te yogino bhavanti,",
  "SA14n1187:908": "tacca yogijñānaṃ tathyasaṃvṛtisvabhāvamiti |",
  "SA14n1187:909": "vyutthāne śuddhalaukikajñānamudbhavatīti,",
  "SA14n1187:910": "anyathā ahetukameva tad bhavet |",
  "SA14n1187:911": "yad yogijñānaṃ saṃvṛtisvabhāvaṃ tat kenāvagamyata iti cet ?",
  "SA14n1187:912": "tenaiva hetunā |",
  "SA14n1187:913": "yathā pratyātmavedyatayā pudgalanairātmāvabodhena ātmasthitaṃ pudgalanairātmyamadhigamyate,",
  "SA14n1187:914": "atrāpi tattulyam |",
  "SA14n1187:915": "jñānaṃ saṃvittiśca na saṃvṛtau nābhyupagamyete |",
  "SA14n1187:916": "yoginā svalakṣaṇapratyabhimukhīkaraṇāt tatrasthaṃ nairātmyaṃ nopalabhyate,",
  "SA14n1187:917": "tadānīmatītādestāvadasaṃnihitatvādanantatvācca |",
  "SA14n1187:918": "katha tarhi ?",
  "SA14n1187:919": "niḥsvabhāvatāvicāreṇa tadgocarībhūtānāṃ sarvadharmāṇāṃ sāmānyena nairātmasaṅgrahāt yā khalu vyavasthā saiva yugapadulambhanam |",
  "SA14n1187:920": "teṣāṃ tajjñānamapi paramārthato'viṣaya eva, (tathāpi)",
  "SA14n1187:921": "satyasvapnajñānavadavisaṃvādakatvena prāmāṇyaṃ vyavasthāpyate |",
  "SA14n1187:922": "sāmānyena tatra tadātmabhāvo'pi saṃgṛhyate,",
  "SA14n1187:923": "na tatra pṛthak tadālambakatvam |",
  "SA14n1187:924": "tasmāt sati nairātmyadvayāvabodhe teṣāmanekaśatasahasrabuddhānāṃ paryupāsanaṃ pratīyate |",
  "SA14n1187:925": "buddhānāmaparyupāsanayā tāvanna sambhavati tadavabodhaḥ tairthikavat |",
  "SA14n1187:926": "sa tu saṃsāre na ucito bhavatītyabhiprāyaḥ |",
  "SA14n1187:927": "anayā yogasamāpattyā kathaṃ pratipattavyaṃ kīdṛśyā ca bhūtasaṃjñayā tat saṃjñātavyamiti saṃdarśitaṃ tadgāmbhīryamityapi ca paridīpitam |",
  "SA14n1187:928": "ātmādīnāmasattve teṣāmātmādisaṃjñāyā abhāvāt padasamudāyādibhiḥ ātmatva sūktaṃ duraktaṃ ca lakṣaṇaṃ dharmādharmasaṃjñaṃ kiṃ teṣu niyamena na pravartate ?",
  "SA14n1187:929": "naivam, yadi bodhisattvānā na bhavet tatra saṃjñā, (tarhi)",
  "SA14n1187:930": "ayuktayupapannatīrthakaradharmān parityajya bhagavaddeśiteṣu dharmeṣu tadadhigamāya kathaṃ chanda utpādanīya ityāśaṅkāyāṃ tatkasya hetoḥ ?",
  "SA14n1187:931": "iti tatsamādhānāya sacet subhūte ityāha |",
  "SA14n1187:932": "ayamabhiprāyaḥ - ekānekasvabhāvavicāreṇa yathā rūpādilakṣaṇadharmā na saṃvidyante,",
  "SA14n1187:933": "tathā deśanādharmā api |",
  "SA14n1187:934": "yatra dharmasaṃjñā tatrātmādisaṃjñā api niścayena naiva prahīṇā,",
  "SA14n1187:935": "dharmanimittagrahaṇamūlatvāt tasyāḥ |",
  "SA14n1187:936": "dharmanimittagrāhakamanasikārasya tasyā eva manasikārarūpatvāt maitrīprabhṛtiṣu tattvamanasikārāsadbhāve nātmadṛṣṭiḥ parihīyate |",
  "SA14n1187:937": "ata eva ekameva yānam,",
  "SA14n1187:938": "tacca mahāyānamityuktam |",
  "SA14n1187:939": "api ca, bodhisattvānāṃ sā dharmasaṃjñā yadyavaśyamanutpannadarśanamārgaḥ syāt tathā sati tena kathamātmādisaṃjñā prahīṇā syāt ?",
  "SA14n1187:940": "darśanamārgapraheyatvāttasyāḥ |",
  "SA14n1187:941": "ataḥ sarvametat parīkṣya sa eva teṣāmātmagrāho bhavet ityuktam |",
  "SA14n1187:942": "tasya taddhetutvāt tadanuśayāprahīṇatvāccetyabhiprāyaḥ |",
  "SA14n1187:943": "anyathā tayorbhinnākāratvāt kathaṃ dharmasaṃjñaiva ātmagrāhaḥ syāditi |",
  "SA14n1187:944": "dharmāstāvadatra yuktyupapannāgamalakṣaṇā eveṣṭāḥ tadviparītā adharmāḥ |",
  "SA14n1187:945": "evaṃ sati tattatsūtreṣu kathaṃ bhagavatā bodhisattvebhyaḥ saddharmaḥ parigrāhayiṣyate ?",
  "SA14n1187:946": "evamanucintya tatkasya hetoḥ?",
  "SA14n1187:947": "iti paripapraccha |",
  "SA14n1187:948": "tadarthaṃ subhūte ityādyāha |",
  "SA14n1187:949": "nodgrahītavyaḥ vitathamārgeṇa viparītābhiniveśakṣaṇena nodgrahītavyaḥ ,",
  "SA14n1187:950": "satya iti nābhiniviṣṭavyamiti vākyārthaḥ |",
  "SA14n1187:951": "abhipretasiddhyarthaṃ kolopamadeśitasya lakṣaṇasya na grahaṇaniṣedha ityabhiprāyaḥ |",
  "SA14n1187:952": "tasmāt ityādinā sa evārthaḥ padāntarai prayuktaḥ,",
  "SA14n1187:953": "yato hi sarvo dharmo'dharmaśca satya ityabhiniveśasya viparītābhiniveśatvād,",
  "SA14n1187:954": "yuktyopapanno ya āgamasamūhaḥ saṃsārārṇavottaraṇāya proktaḥ kolopamaḥ sa (yadā)",
  "SA14n1187:955": "pāraṃ gatvā niṣprayojanatvāt parityājyo bhavati, kimu (tadā)",
  "SA14n1187:956": "te'yuktayopapannāstairthikānāmivādharmāḥ |",
  "SA14n1187:957": "saprayojanamapi tadālambanaṃ mayā nānujñātamityevamuktavān tathāgataḥ |",
  "SA14n1187:958": "anyathā dharmādharmādikaṃ yadi satyasvabhāvaṃ syāt tadā paramārthaviṣayatvāt tadabhiniveśasya saṃsārapāragateṣvapi yuktisahaṃ syāditi,",
  "SA14n1187:959": "kimiti tathāgataḥ tanniṣedhatīti ?",
  "SA14n1187:960": "iti tu saṃgrahārthaḥ |",
  "SA14n1187:961": "tathā āryaratnakaraṇḍasūtre'pi bhagavatā uktam -",
  "SA14n1187:962": "“ bhadanta subhūte kolopamaṃ dharmaparyāyajānadbhirdharmā eva prahātavyāḥ,",
  "SA14n1187:963": "prāgevādharmā iti |",
  "SA14n1187:964": "yo hi dharmaḥ prahīyate,",
  "SA14n1187:965": "so'pi nādharmaḥ iti | “",
  "SA14n1187:966": "yaḥ sūtrādidharmaparyāyaḥ sa kolopama ucyate |",
  "SA14n1187:967": "dharmā eva ityetad upalakṣaṇam |",
  "SA14n1187:968": "tena rūpādayo mārgalakṣaṇāśca dharmāḥ saṃgṛhyante |",
  "SA14n1187:969": "adharmā ityapi upalakṣaṇamātram,",
  "SA14n1187:970": "tena prasiddhaviruddhāḥ adharmalakṣaṇāḥ paraparikalpitā ātmādayaśca upadiṣṭāste'pi saṃgṛhyante |",
  "SA14n1187:971": "athavā dharmādharmābhidheyābhidhānāt na sarvasaṃgrahe doṣaḥ |",
  "SA14n1187:972": "anena tāvad vikṣepaṃ nīgṛhya kathaṃ cittaṃ pragrahītavyamityetad darśitam |",
  "SA14n1187:973": "[ ba ] adhigamadharmakāyasthānam ḥ [1] jñānahetudharmakāyaḥ",
  "SA14n1187:974": "nanu dharmādayaḥ sarve paramārthato mithyāsvabhāvāḥ,",
  "SA14n1187:975": "tadā abhisambuddho bhūtvā 'bhagavatā sarve dharmā deśitāḥ' iti tadapi mṛṣaiva syāt,",
  "SA14n1187:976": "ata eva bodhisattvaiḥ tathāgatajñānahetumadhigamadharmakāyaṃ prāptuṃ chando na janayitavyaḥ,",
  "SA14n1187:977": "ityetad vicārya jñānahetudharmakāyāvāptaye chandotpādanāya tatkiṃ manyase subhūte ityaktam |",
  "SA14n1187:978": "anenārthataḥ paramārthastu anuttarā samyaksaṃbodhiriti abhisambuddha ityetayoḥ grahaṇamapi vipakṣatayā paridīpitam,",
  "SA14n1187:979": "tathyasaṃvṛtisvabhāvaṃ tu tathāgatasya jñānahetuṃ jñānadharmakāyaṃ prāptuṃ chandaḥ praṇidhānaṃ ca pradarśite |",
  "SA14n1187:980": "anuttarā samyaksambodhiḥ ityupalakṣaṇamātraparidīpanena śrāvaka-pratyekabuddhādīnāṃ pratipattibhedena bhinnaḥ jñānahetuko'dhigamakāyastāvannirdiśyate |",
  "SA14n1187:981": "śrāvakādīnāmapi guṇā bodhisattvenāvagantavyā eva,",
  "SA14n1187:982": "anyathā kathaṃ tāvat sarvajñapadalābhaḥ |",
  "SA14n1187:983": "saṃvṛtisvabhāvastvevam- sambodhiḥ samboddhavyaṃ deśanā deśitavyamityādayaḥ sarve paryāyāḥ |",
  "SA14n1187:984": "bhagavatā kaṃ paramārthābhiprāyamabhilakṣya sarvaṃ mithyaivetyuktam,",
  "SA14n1187:985": "taduktābhiprāyaṃ saṃgṛhya āryasubhūtisthaviraḥ yathāhaṃ bhagavato bhāṣitasyārthamājānāmi ityetadavocat |",
  "SA14n1187:986": "yathāhamājānāmityabhiprāyavivaraṇam |",
  "SA14n1187:987": "kasmānnābhisambuddhaḥ,",
  "SA14n1187:988": "dharmadeśanā ca na sta iti cintāyāṃ tatkasya hetoḥ ? iti |",
  "SA14n1187:989": "agrāhyaḥ iti paramārthastāvannirvikalpajñānagocaro'pi na bhavatīti uktapūrvam |",
  "SA14n1187:990": "anabhilāpyaḥ śabdāviṣayatvāditi |",
  "SA14n1187:991": "sarve śabdagocarāstāvat samāropitasāmānyamātrātmakāḥ,",
  "SA14n1187:992": "sāmānyasya cābhāvarūpatvāt |",
  "SA14n1187:993": "imau dvau (śabdau)",
  "SA14n1187:994": "abhisambuddhābhāvasya dharmadeśanābhāvasya ca yathākramaṃ hetutayā'bhihitau |",
  "SA14n1187:995": "nanu syuḥ sarve bhāvā agrāhyāḥ anabhilāpyāḥ,",
  "SA14n1187:996": "tathāpi svalakṣaṇadhāraṇāt paramārthataḥ dharmasvabhāvatāsthitā evetyāśaṅkāyāṃ na sa dharmaḥ ityāha |",
  "SA14n1187:997": "sarvabhāvānāṃ paramārthataḥ svabhāvena parinirvṛttatvānna sambhavati svalakṣaṇadhārakatvam |",
  "SA14n1187:998": "yadyevaṃ tarhi bhagavatā abhāvo'bhisambuddho draṣṭavya iti vicārya nādharmaḥ ityuktam |",
  "SA14n1187:999": "sa tu prasajyapratiṣedhasvabhāvaḥ anena tāvat yogasamāpattiṃ nirdiśya adhyāropo'pavādāntaśca nirastau |",
  "SA14n1187:1000": "tatkasya hetoḥ ?",
  "SA14n1187:1001": "ityupapattiḥ pṛcchyate,",
  "SA14n1187:1002": "tadarthaṃ asaṃskṛtaprabhāvitāḥ ityāha |",
  "SA14n1187:1003": "asaṃskṛtatvaṃ tāvad dharmāṇāṃ paramārthasvabhāvaḥ,",
  "SA14n1187:1004": "tacca yuktyā vicāryamāṇamanutpattilakṣaṇameva paryavasyati,",
  "SA14n1187:1005": "yathā pūrvaṃ vicāritam |",
  "SA14n1187:1006": "uktaṃ bhagavatā dharmasaṃgītau -",
  "SA14n1187:1007": "'yo ānanda, dharmo'nutpannaḥ,",
  "SA14n1187:1008": "aniruddhaḥ,",
  "SA14n1187:1009": "asthitaḥ avikṛtastaducyate āryasatyamiti ' |",
  "SA14n1187:1010": "idamānanda,",
  "SA14n1187:1011": "abhisandhāya tathāgatena asaṃskṛtaprabhāvitā āryaśrāvakā iti deśitam,",
  "SA14n1187:1012": "yathā pūrvamuktam |",
  "SA14n1187:1013": "ayañca ' utpādād vā tathāgatānām,",
  "SA14n1187:1014": "anutpādād vā tathāgatānām,",
  "SA14n1187:1015": "nityaṃ tathaiva sattvānnirvikāratvāccāsaṃskṛtaḥ,",
  "SA14n1187:1016": "tadadhigamādāryapudgalāḥ tatprabhāvitā bhavanti,",
  "SA14n1187:1017": "dharmatattvādhigamena prabhāvitatvādāryaṇām |",
  "SA14n1187:1018": "anyeṣu tattvasadbhāvo naiva tāvad yujyate,",
  "SA14n1187:1019": "tacca (tattvaṃ)",
  "SA14n1187:1020": "asaṃskṛtamapi na (syāt)",
  "SA14n1187:1021": "prasajyapratiṣedhasvabhāvābhāvāt,",
  "SA14n1187:1022": "bhāvasvabhāvasvāttasya |",
  "SA14n1187:1023": "āryaiḥ nānyavidho bhāvasvabhāvo'vabudhyate,",
  "SA14n1187:1024": "tadbhinnasvabhāvasyaivādhigamāt |",
  "SA14n1187:1025": "bhāvagrahaṇābhāvena tadabhāvarūpatve sati bhāvagrāha eva tāvat prasajyate |",
  "SA14n1187:1026": "ata eva āryasandhinirmocanasūtre uktam - 'na tattvasya bhāvāditaro'rthaḥ' iti |",
  "SA14n1187:1027": "ataḥ yathoktadoṣa āpadyate |",
  "SA14n1187:1028": "tattu (tattvaṃ)",
  "SA14n1187:1029": "paramārthato nāsti bhāvasvabhāvaḥ,",
  "SA14n1187:1030": "asiddhaiva bhāvasvabhāvatā kasyāpi |",
  "SA14n1187:1031": "bhāvasvabhāvateva tadapi saṃskṛtaṃ prasajyeta |",
  "SA14n1187:1032": "ataḥ abhāvarūpatvena dharmeṣu sattvādatattvameva svabhāvena tat |",
  "SA14n1187:1033": "sarveṣāmapi tajjñānaprasaṅgaḥ,",
  "SA14n1187:1034": "bhāvasvabhāvavat |",
  "SA14n1187:1035": "saṃkleśahetuprasaṅgo'pi durnirvāraḥ syāt |",
  "SA14n1187:1036": "ata eva teṣu āryasandhinirmocanādiṣu- ' na tattvasya bhāvāditaro'rthaḥ ' ityuktam |",
  "SA14n1187:1037": "ata eva na dharmo nādharmaḥ ityuvāca |",
  "SA14n1187:1038": "anena bhāvābhāvasadasadādīnāṃ niṣedharūpaṃ deśitam |",
  "SA14n1187:1039": "api cānena vikṣepanigraho'pi nirdiṣṭaḥ |",
  "SA14n1187:1040": "etatsarvaiḥ sthānasyāsya gambhīratvamapi saṃdarśitam |",
  "SA14n1187:1041": "(2) puṇyahetukadharmakāyaḥ",
  "SA14n1187:1042": "yadi bhagavato'bhisambodhirvā dharmadeśanā vā nāsti kaściod dharmaḥ,",
  "SA14n1187:1043": "kathaṃ tarhi bodhisattvena puṇyahetudharmakāyaṃ prāptukāmena saddharmaparigrahe'nupravartitavyamiti vicintya puṇyahetudharmakayakāmatācchandotpādanāya tatkiṃ manyase subhūte ityuktam |",
  "SA14n1187:1044": "tatra saptaratnāni tāvat svarṇa-raupya-vaiḍūrya-aśmagarbha-musāragalva-lohitamuktā-sphaṭikāḥ āryasaddharmapuṇdarīke uktāni |",
  "SA14n1187:1045": "caturdīpādānāṃ sahasraṃ sāhasro lokadhātuḥ |",
  "SA14n1187:1046": "tatsahasaṃ dvisāhasraḥ |",
  "SA14n1187:1047": "tatsahasraṃ trisāhasramahāsāhasro lokadhātuḥ |",
  "SA14n1187:1048": "tato nidānam iti ratnadānānāṃ nidānāt tataḥ puṇyodbhavaḥ,",
  "SA14n1187:1049": "tadahetoḥ sambhavatītyarthaḥ |",
  "SA14n1187:1050": "sarvāṇi kuśalacittāni,",
  "SA14n1187:1051": "tadutpannā vāsanāḥ puṇyāni |",
  "SA14n1187:1052": "teṣāṃ rāśiḥ skandha iti |",
  "SA14n1187:1053": "phalabāhulyāt tadbāhulyam |",
  "SA14n1187:1054": "bahu iti viśeṣaṇam |",
  "SA14n1187:1055": "bahu bahu iti dviruktyā bāhulyādhikyam |",
  "SA14n1187:1056": "yadi paramārthataḥ sarve (dharmāḥ)",
  "SA14n1187:1057": "anutpannāḥ,",
  "SA14n1187:1058": "kathaṃ tato nidāna puṇyaskandhaṃ prasunuyāt ?",
  "SA14n1187:1059": "ityāśaṅkya tatkasya hetoḥ ?",
  "SA14n1187:1060": "ityuktvā svayamabhiprāyaṃ viditvā askandhaḥ ityabhihitavān |",
  "SA14n1187:1061": "paramārthata iti śeṣaḥ |",
  "SA14n1187:1062": "prajñaptisattvāt skandhānāṃ na puṇyaskandho bhāvarūpeṇa sambhavati |",
  "SA14n1187:1063": "puṇyamapi vāsanāsvarūpamavasthāviśeṣe upacaryate |",
  "SA14n1187:1064": "bhāvānāṃ sthiratvena abhisaṃskāreṇa apravṛttatvāt cittamapi prajñaptisanmātrameva |",
  "SA14n1187:1065": "ekānekasvabhāvena pratisvaṃ parīkṣāyāṃ mithyaiva tāvat svabhāvaḥ |",
  "SA14n1187:1066": "ata eva na puṇyaskandhaḥ paramārthato vidyate |",
  "SA14n1187:1067": "anena yogasamāpattiḥ paridīpitā,",
  "SA14n1187:1068": "adhyāropāntaśca niṣiddhaḥ |",
  "SA14n1187:1069": "vidyanta eva puṇyaskandhāḥ saṃvṛtau |",
  "SA14n1187:1070": "ata eva puṇyaskandhastathāgatena bhāṣitaḥ ityuktam |",
  "SA14n1187:1071": "yadyevaṃ na syāt,",
  "SA14n1187:1072": "paramārthataḥ sa puṇyaskandho bhavet (tadā)",
  "SA14n1187:1073": "paramārthasya śabdāgocaratvāt na bhavet tadabhidhānam |",
  "SA14n1187:1074": "abhāṣitamityevaṃ vacanaṃ nirarthakamiti cet ?",
  "SA14n1187:1075": "yato bhāṣitāstasmāt saṃvṛtāvevetyavagantavyam |",
  "SA14n1187:1076": "anenāpavādāntasya niṣedho nirdiṣṭaḥ |",
  "SA14n1187:1077": "evamāryasubhūtinā antadvayaparihāraḥ kṛtaḥ |",
  "SA14n1187:1078": "tadanantaraṃ pārṣadā udāradharmaśravaṇabhavyāḥ,",
  "SA14n1187:1079": "tena ca bahutaraṃ puṇyamiti āvedituṃ bhagavatā yaśca khalu punaḥ subhūte ityādyuktam |",
  "SA14n1187:1080": "anena tathāgatānāṃ puṇyahetukādhigamakāyasya pravacanakāyato nirjātatvāt tataścatuṣpādikāyāmapi gāthāyāṃ deśyamānāyāṃ (yadā)",
  "SA14n1187:1081": "tādṛśaṃ puṇyāyatanaṃ bhavet (tadā)",
  "SA14n1187:1082": "tathāgatānāṃ puṇyahetukadharmakāyasya tu kathaiva keti nirdiśyate |",
  "SA14n1187:1083": "nāyaṃ padārthaḥ, (tathāpi)",
  "SA14n1187:1084": "sāmarthyalabhyo'yamartha ityadoṣaḥ |",
  "SA14n1187:1085": "etena paramārthataḥ dharmadeśanāyāḥ abhisambuddhasya cāpyasattve saṃvṛtau tāvat puṇyakāyadeśanāyāḥ sattvāt bodhisattvaiḥ puṇyamadhigāntuṃ pravartayitavyamevetyabhiprāyaḥ |",
  "SA14n1187:1086": "anena tāvad viśiṣṭapuṇyapratipādanena audāryamasya paridīpitam,",
  "SA14n1187:1087": "tadutpādāya ca chandapraṇidhāne nirdiṣṭe |",
  "SA14n1187:1088": "ṣaṭpādikāyā gāthāyāḥ sattve'pi catuṣpādikā iti viśeṣīkṛtā |",
  "SA14n1187:1089": "gāthā iti yatra na yatio,",
  "SA14n1187:1090": "'pāda' śabdena catuḥpādaṃ gāthāparimāṇaṃ parigṛhyate |",
  "SA14n1187:1091": "udgṛhya iti svādhyāyaṃ vidhāya |",
  "SA14n1187:1092": "deśayet iti padāni |",
  "SA14n1187:1093": "samprakāśayet ityarthaḥ |",
  "SA14n1187:1094": "asaṃkhyeyam iti saṃbahulam |",
  "SA14n1187:1095": "aprameyam iti pramaviṣayātītatvāt |",
  "SA14n1187:1096": "anena cārthataḥ puṇyānuttivipakṣastāvannirākṛtaḥ |",
  "SA14n1187:1097": "puṇyamityupalakṣaṇamātrametena tathāgatasya samastaḥ punyasambhāro nirdiṣṭaḥ |",
  "SA14n1187:1098": "kimiti śraddheyamātramuta yuktito'vagamyamiti manasi kṛtvā tatkasya hetoḥ ?",
  "SA14n1187:1099": "iti pṛcchāyām ato nirjātā hi subhūte,",
  "SA14n1187:1100": "tathāgatānāmarhatāṃ samyaksaṃbuddhānāmanuttarā samyaksaṃbodhiḥ iti yuktivacanamabhihitavān |",
  "SA14n1187:1101": "evaṃ bahutaraṃ puṇyam iti tacca bṛhatphalatvāttat bahutaraṃ puṇyam,",
  "SA14n1187:1102": "na tu svarūpatasyasya kāyābhāvāt |",
  "SA14n1187:1103": "ratnanirjātaṃ tatpuṇyaṃ tu mahāparibhogādi gauṇasāaṃsārikaṃ phalaṃ prāpayati |",
  "SA14n1187:1104": "prajñāparigṛhītatve sati dānādīnāṃ mahābodhiphalamadhigamyate,",
  "SA14n1187:1105": "na tu prādeśikānām |",
  "SA14n1187:1106": "dharmadānena tāvadakṣayāpratimatathāgatapadaprāpteḥ tanmahattvaṃ kimiti na prasaktam ?",
  "SA14n1187:1107": "yathā dharmeṇānugraho na tathā ratnaiḥ pareṣāmanugrahaḥ |",
  "SA14n1187:1108": "tathā hi parebhyaḥ samprakāśitena kramaśo'nena dharmeṇa kṣiprameva buddhatvapadaṃ labhyate,",
  "SA14n1187:1109": "na tu ratnaiḥ |",
  "SA14n1187:1110": "ata eva parebhyaḥ parānugrāhakatvād ratnadānād dharmadānaṃ viśiṣṭamityābhisandhiḥ |",
  "SA14n1187:1111": "ato nirjātāḥ iti saṃsādhyate |",
  "SA14n1187:1112": "daśacaritāni niḥśritya pāramparyeṇa prāpyanta ityarthaḥ |",
  "SA14n1187:1113": "tāni tāvad daśa caritāni- lekhanaṃ pūjanaṃ dānaṃ vācanaṃ śravaṇam udgrahaṇam samprakāśanaṃ svādhyāyaḥ cintanaṃ bhāvanā ceti |",
  "SA14n1187:1114": "ato nirjātāśca buddhā bhagavantaḥ iti saṃvṛtau etānyāśritya buddhāḥ prajñaptā iti vākyaśeṣaḥ paramārthatastu bodhiḥ buddhaśca bhinnau na staḥ |",
  "SA14n1187:1115": "anena tāvat puṇyasya paramavaiśiṣṭayaparidīpanena tadutpādayituṃ chanda-praṇidhānābhyāṃ sthātavyamiti deśitam |",
  "SA14n1187:1116": "yadi paramārthataḥ sarvadharmānutpāda eva tadā sarve buddhadharmā apyanutpannā eva bhaveyuḥ tatkatham ato nirjātā anuttarā samyaksaṃbodhiriti ?",
  "SA14n1187:1117": "na buddhānāṃ bodherbhinnatvamiti vicārya tatkasya heto ?",
  "SA14n1187:1118": "iti paripṛcchā,",
  "SA14n1187:1119": "etadarthamatra buddhadharmāḥ ityuktam |",
  "SA14n1187:1120": "buddhaprajñaptihetukā anuttarasamyaksaṃbodhilakṣaṇā dharmā eva hi buddhadharmāḥ |",
  "SA14n1187:1121": "tasmānnaiva kevalaṃ bodhibhinnāḥ paramārthataḥ buddhāḥ,",
  "SA14n1187:1122": "apitu prajñaptihetutvād ato nirjātā buddhaḥ ityuktamityabhiprāyaḥ |",
  "SA14n1187:1123": "te'pi paramārthato'nutpannatvād abuddhadharmā iti,",
  "SA14n1187:1124": "saṃvṛtimāśritya tathāgatānāmanusamyaksaṃbodhistu ato nirjātā ityādinā tathāgatena bhāṣitā,",
  "SA14n1187:1125": "na tu paramārthata iti |",
  "SA14n1187:1126": "ata eva tattaditarapakṣebhyaḥ buddhadharmā iti paramārthato naiva vaktuṃ śakyate |",
  "SA14n1187:1127": "pratyātmavedanīyatvenānabhilāpyāsta ityabhiprāyaḥ |",
  "SA14n1187:1128": "anena yogasamāpattiḥ vikṣepanigrahaḥ gāmbhīryañca deśitāni |",
  "SA14n1187:1129": "atra kecidāhuḥ kathaṃ tridhā bhinno'yaṃ dharmakāyaḥ |",
  "SA14n1187:1130": "atha dharmakāyaprāptiḥ dharmakāyahetoścānurūpatayā puṇyasvabhāvaḥ,",
  "SA14n1187:1131": "prajñaptyā ca pravacanasvabhāvo dharmakāya iti ced ?",
  "SA14n1187:1132": "tathā sati rūpakāyo'pi tatprāpteranurūpahetutvāt tatprāpakahetutvācca dharmakāyaḥ syāditi |",
  "SA14n1187:1133": "(ataḥ) tanna satyam,",
  "SA14n1187:1134": "bhagavatāṃ buddhānāṃ dharmakāyastu pariśuddhajñānasvabhāvastathā yā ca tasya sāmānyadharmatā,",
  "SA14n1187:1135": ". tasyāṃ vyavasthāpyate |",
  "SA14n1187:1136": "nāstyasyāyaṃ vipākabhedaḥ,",
  "SA14n1187:1137": "na cātra pravacanapuṇyayorupacāreṇa dharmaḥ iti deśanā'pi |",
  "SA14n1187:1138": "kimiva tarhīti cet ?",
  "SA14n1187:1139": "vastumātraṃ dharma iti deśanā |",
  "SA14n1187:1140": "dharmā ityādi svayamevaṃ khyātatvāt |",
  "SA14n1187:1141": "svasāmānyalakṣaṇadhāraṇād dharmā iti yat vyākhyātaṃ tat sarvadharmasādhāraṇamiti na rūpakāyastathāgatatvena nirdiṣṭaḥ,",
  "SA14n1187:1142": "ajñāpakatvāt |",
  "SA14n1187:1143": "prajñaptita ityucyamāne'pi na rūpakāyo dharmakāyatvena prasakto bhavati,",
  "SA14n1187:1144": "puṇyahetvanurūpatvāt tasya | yathoktam -",
  "SA14n1187:1145": "buddhānāṃ rūpikāyo hi puṇyaṃ sambhṛtya jāyate |",
  "SA14n1187:1146": "dharmakāyaḥ samāsena jñānasambhārajo nṛpa ||",
  "SA14n1187:1147": "tasmājjñānasambhārasyaiva tatprāptyupāyatvānna rūpakāyena sa gṛhyate,",
  "SA14n1187:1148": "prajñaptihetvabhāvānnocyate rūpakāyo ' dharmakāyaḥ ' iti |",
  "SA14n1187:1149": "pravacanakāyastu samyagjñānasya phalamiti |",
  "SA14n1187:1150": "sambhāralakṣaṇapuṇyanicayasyāpi tatprāptihetutvāt prajñaptyā dharmakāya ityucyamāno'pi yujyata eveti alamadhikena |",
  "SA14n1187:1151": "anyat kucodyaṃ yuktamayuktaṃ veti vicakṣaṇairviveciyiṣyata iti matvā padabāhulyabhiyā na likhyate |",
  "SA14n1187:1152": "dharmakāyāptichandasthānamuktam |",
  "SA14n1187:1153": "itaḥ paraṃ dvādaśavipakṣāṇāṃ pratipakṣāṇi dvādaśasthānāni yathākramaṃ veditavyāni |",
  "SA14n1187:1154": "ime tāvad dvādaśa vipakṣāḥ -",
  "SA14n1187:1155": "1. abhimānaḥ",
  "SA14n1187:1156": "2. abhimānābhāve'pi alpaśrutatvam",
  "SA14n1187:1157": "3. bāhuśrutye'pihīnālambanamanasikārabhāvanā",
  "SA14n1187:1158": "4. hīnālambanamanasikārabhāvanāyā abhāve'pi sattvopekṣā",
  "SA14n1187:1159": "5. tadupekṣāyā abhāve'pi bāhyaśāstreṣu sānurāgā pravṛttiḥ",
  "SA14n1187:1160": "6. tathā pravṛttyabhāve'pi bhāvanimittābhibhavopāyeṣvakauśalam",
  "SA14n1187:1161": "7. tatra upāyakauśale'pi puṇyasambhārāsañcayaḥ",
  "SA14n1187:1162": "8. puṇyasambhārasañcaye'pi lābhasatkārakausīdyaiḥ piṇḍāsvādanam",
  "SA14n1187:1163": "9. tathāsvādanābhāve'pi duḥkhākṣāntiḥ",
  "SA14n1187:1164": "10. duḥkhādhivāsanāyāmapi jñānasambhārāsañcayaḥ",
  "SA14n1187:1165": "11. jñānasambhārasañcaye'pi ātmaparigrahaḥ",
  "SA14n1187:1166": "12. ātmagrahābhāve'pi avavādāyogaḥ",
  "SA14n1187:1167": "5. bhāvanāviśeṣalābhe'nabhimānasthānam ḥ",
  "SA14n1187:1168": "tatra bhagavatā dharmapudgalayorvistareṇa nairātmye deśite'pi anādikālīnadṛḍhātmābhiniveśasañcayabalena yadi kaścidevaṃ manyeta- yasya sattvādisaṃjñā pravartate,",
  "SA14n1187:1169": "na sa bodhisattva iti ?",
  "SA14n1187:1170": "evaṃ tarhi yaduktaṃ bhagavatā 'tasmin kāle'haṃ vīradatto nāma nṛpo'bhavam,",
  "SA14n1187:1171": "' yuṣmabhyaṃ mayā dharmo deśayiṣyate ityādi kathaṃ syāt |",
  "SA14n1187:1172": "(ataḥ) sattvasaṃjñādivirahasya naivamabhiprāya iti vighnabhūtābhimānavisaṃyogārthaṃ pañcamasthānamadhikṛtyāha- tatkiṃ manyase subhūte ityādi |",
  "SA14n1187:1173": "asyāyamatra sāmānyato'rthaḥ- ye mama mṛduśrāvakāḥ srotaāpannatvādiṣu dharmanairātmyānadhigamād aprāptarasānubhavāḥ,",
  "SA14n1187:1174": "teṣāmapi ahantvena mamatvena cābhiniveśo na bhavati,",
  "SA14n1187:1175": "kiṃ khalu punaḥ ubhayanairātmyādhigamena prahīṇaniravaśeṣāvaraṇānāmiti |",
  "SA14n1187:1176": "tasmin kāle'ham..... ityādi yattallokena saha vyavahāraprajñaptyarthaṃ parasantānavyavacchedamātrajñāpanārthaṃ vā,",
  "SA14n1187:1177": "senāvanādivyavahāravat,",
  "SA14n1187:1178": "na tvekatva-śāśvatatvābhiniveśatayā |",
  "SA14n1187:1179": "tattvajñānasthitaiḥ na śakyate tāvallokena saha vyavahartum |",
  "SA14n1187:1180": "tasmādabhimānasthānavisaṃyogārthaṃ tvayā'pi nātmanyabhiniveṣṭavyamiti samādāpayati |",
  "SA14n1187:1181": "tatra srotaḥ nirvāṇamahānagaraprāpakadarśanamārgalakṣaṇam,",
  "SA14n1187:1182": "āpannaḥ prāptaḥ,",
  "SA14n1187:1183": "darśanapraheyasamastakleśaprahāyakaḥ srota āpanna iti,",
  "SA14n1187:1184": "tasya ca kartari karmaṇi kriyāyāṃ cābhiniveśaprahāṇena idampratyayatādhigamānnairātmyādhigamo darśitaḥ |",
  "SA14n1187:1185": "mayā iti kartaryabhiniveśaḥ |",
  "SA14n1187:1186": "phalam iti karmaṇyabhiniveśaḥ |",
  "SA14n1187:1187": "prāptaḥ iti kriyāyāmabhiniveśaḥ |",
  "SA14n1187:1188": "ityanena tāvadarthataḥ mayā prāptamiti vipakṣatvena paridītyate |",
  "SA14n1187:1189": "na srotaāpannasyaivaṃ bhavati mayā prāptam ityanena apalakṣaṇamātrapradarśanena sarveṣāmabhimānānāṃ praheyatvaṃ pradarśaye |",
  "SA14n1187:1190": "tatra chandaḥ praṇidhānañcāpi nirdiśyata iti |",
  "SA14n1187:1191": "āryasubhūtirapi bhagavato'bhiprāyaṃ nirdiśan paramārthasthāpannārthaṃ tatra yogasamāpattiṃ ca grahītuṃ na hi sa bhagavan kañcid (dharmaṃ)",
  "SA14n1187:1192": "āpannaḥ ityāha |",
  "SA14n1187:1193": "kathamiti na rūpamāpannaḥ ityādyāha |",
  "SA14n1187:1194": "anena tāvat paramārthata phaladvaividhyasyāprāpyatvamapi nirdiśyate,",
  "SA14n1187:1195": "tathā hi-phalabhūtaṃ prāpyasvabhāvaṃ kiñcit syāt (tarhi)",
  "SA14n1187:1196": "saṃskṛtamasaṃskṛtaṃ vā syāt |",
  "SA14n1187:1197": "tatra tāvadanutpannamevāsaṃkṛtam,",
  "SA14n1187:1198": "abhāvarūpatvād śaśaviṣāṇamiva tanna yujyate prāptum,",
  "SA14n1187:1199": "aprāptyavasthā'viśiṣṭatvāt |",
  "SA14n1187:1200": "saṃskṛtaṃ tāvat kṣaṇikam,",
  "SA14n1187:1201": "utpādasamanantaraṃ vināśitvāt,",
  "SA14n1187:1202": "sthiterabhāvāt kenāpi kathamapi tanna prāptuṃ śakyate |",
  "SA14n1187:1203": "yasmin santāne nairātmyamārgalakṣaṇahetusannihitatayā kleśamutpādātyantaviruddhāśrayalakṣaṇaṃ phalamutpadyata iti phalaṃ prāptyata ityevamucyate,",
  "SA14n1187:1204": "na tu paramārthataḥ |",
  "SA14n1187:1205": "api ca, prāpyaprāpakabhāvaḥ khalu bhinnakālikaḥ samakāliko vā syāt |",
  "SA14n1187:1206": "tatra na tāvat prathamaḥ pakṣaḥ dvayorapi sthitatvāt,",
  "SA14n1187:1207": "bhinnakālikastu ekasmin pratyāsanne'parasya cāsaṃnihite sati (bhavati)",
  "SA14n1187:1208": ", tatkathaṃ dvayoḥ sthitiriti |",
  "SA14n1187:1209": "na ca samakālāvasthitayorubhayoḥ parasparopakārakatvam,",
  "SA14n1187:1210": "asati copakāre prāpyaprāpakabhāvo naivopayujyate,",
  "SA14n1187:1211": "atiprasaṅgatvāt |",
  "SA14n1187:1212": "anyo'nyasaṃyogenotpādalakṣaṇenāpi prāpyaprāpakabhāvasya samakālikatvaṃ na yujyate,",
  "SA14n1187:1213": "tathā hi- ye'mūrtabhāvāḥ,",
  "SA14n1187:1214": "te naiva saṃyujyante,",
  "SA14n1187:1215": "kvacidapyanavasthānātteṣām |",
  "SA14n1187:1216": "na syāt prāpyaprāpakabhāve samakālatvamātramapi teṣām,",
  "SA14n1187:1217": "atiprasaṅgāt |",
  "SA14n1187:1218": "na cāpyekasya hetutvam,",
  "SA14n1187:1219": "ubhayoḥ sādhāraṇatvāt,",
  "SA14n1187:1220": "idaṃ prāpyamidañca prāpakamiti niścayo na bhavatī |",
  "SA14n1187:1221": "ye tāvanmūrtāḥ,",
  "SA14n1187:1222": "teṣāṃ sarvātmanā saṃyoge sati ekatvaṃ prasajyate,",
  "SA14n1187:1223": "ekadeśena (saṃyoge tu)",
  "SA14n1187:1224": "sāvayavatvaṃ prasajyate |",
  "SA14n1187:1225": "nairantaryeṇāvasthāne'pi na bhavituṃ śaknoti ubhayoḥ sādhāraṇatvāt |",
  "SA14n1187:1226": "aviśeṣānna niścayaḥ |",
  "SA14n1187:1227": "ataḥ kalpanāsamāropita evāyam |",
  "SA14n1187:1228": "anena tāvat sarvaḥ karmakartrādivyavahāraḥ spaṣṭamavaboddhavyaḥ |",
  "SA14n1187:1229": "dharmāḥ iti dharmāyatanam,",
  "SA14n1187:1230": "anenāsaṃskṛtamapi saṃgṛhyate,",
  "SA14n1187:1231": "dharmāyatanasya saptadravyātmakatvāt,",
  "SA14n1187:1232": "śeṣeṇa rūpādinā ca dharmāyatanaikadeśena ca saṃskṛtā nirdiśyante |",
  "SA14n1187:1233": "upalakṣaṇamidam ataścakṣurādikaṃ grahītavyam |",
  "SA14n1187:1234": "evaṃ yataḥ paramārthataḥ sa kañcit (dharmaṃ)",
  "SA14n1187:1235": "nāpannaḥ, mayā prāptamityapi na manyate,",
  "SA14n1187:1236": "tasmāt sanmārgasthitatvāt srotaāpanna ityucyate |",
  "SA14n1187:1237": "yadi mayā prāptamityabhiniveśastadā kathaṃ nocyeta srota āpanna iti vicintya saced bhagavan ityādyāha |",
  "SA14n1187:1238": "mayā iti yasyāhamityabhiniveśaḥ syāttasya nāstyātmadṛṣṭiprahāṇam,",
  "SA14n1187:1239": "yaścāprahīṇātmadṛṣṭiḥ sa anutpannāryamārgaḥ,",
  "SA14n1187:1240": "yaścānutpannāryamārgaḥ,",
  "SA14n1187:1241": "sa pṛthagjana iti kathaṃ syāt srota-āpanna ityabhisandhiḥ |",
  "SA14n1187:1242": "evaṃ hi 'mayā' iti yo'yamabhiniveśaḥ,",
  "SA14n1187:1243": "sa ātmadṛṣṭisamudayaḥ |",
  "SA14n1187:1244": "anena cittapragraho nirdiṣṭaḥ |",
  "SA14n1187:1245": "anena tāvat sakalena sthānasyāsya gāmbhīryamabhihitam |",
  "SA14n1187:1246": "amumevārthaṃ dṛṣṭāntāntare prapañcya nirdeṣṭuṃ sakṛdāgāminaḥ ityādyāha |",
  "SA14n1187:1247": "atrāpi padārthābhisandhyādīni pūrvavad yojyāni |",
  "SA14n1187:1248": "prahīṇabhāvanāhetaṣaḍvidhakāmāvacarakleśa evāryasakṛdāgāmī,",
  "SA14n1187:1249": "sakṛdāgāmitvāt kāmadhātau |",
  "SA14n1187:1250": "prahīṇabhāvanāheyasakalakāmāvacarakleśa evānāgāmītyucyate,",
  "SA14n1187:1251": "punaranāgāmitvāt kāmadhātau |",
  "SA14n1187:1252": "yadā samastatraidhātukāvacarakleśamalānāṃ prahāṇaṃ jāyate,",
  "SA14n1187:1253": "tadā sa sakalalokapujyatvād arhannityucyate |",
  "SA14n1187:1254": "na hi sa kaścid dharmo yo'rhannāma prahīṇatathāvidhakleśāvaraṇajñānasantatau upacaritatvāt,",
  "SA14n1187:1255": "santateśca prajñaptau sattvānna sa kaścana paramārthataḥ,",
  "SA14n1187:1256": "samāropita evāsāvityabhiprāyaḥ |",
  "SA14n1187:1257": "sāmpratam āryasubhūtiḥ 'ahaṃ' padaprayojyamātmānamadhikṛtya viśiṣṭatvena araṇāvihārīti sādhāraṇaguṇatvena arhanniti ca 'ahamasmi' ityanenoktvā cittapragrahamātraṃ darśayituṃ aham ityādyavocat |",
  "SA14n1187:1258": "araṇā iti samādhiviśeṣaḥ,",
  "SA14n1187:1259": "atra cobhatobhāgavimuktatvamarhattvamālambya taditareṣu raṇā notpādyanta iti vicintya yogaḥ samāpadyate |",
  "SA14n1187:1260": "tato vyutthāya tamālambya taditareṣu nopajāyante raṇāḥ |",
  "SA14n1187:1261": "yastayā araṇayā viharaṇaśīlaḥ sa evamucyate |",
  "SA14n1187:1262": "sugamo'yaṃ vibhaṅgaḥ |",
  "SA14n1187:1263": "na māṃ vyākariṣyat iti tadā aprahīṇatvādātmadṛṣṭermayā srota-āpattiphalamapi durlabham,",
  "SA14n1187:1264": "kiṃ khalu punaḥ ubhatobhāgavimuktenārhatā prāpyamaraṇāvihāritvamityabhisandhiḥ |",
  "SA14n1187:1265": "kathamaraṇāyāṃ vihartavyamiti cintāyāṃ na kvacid viharati ityavocat |",
  "SA14n1187:1266": "prāptaṃ mayā kiñcat saṃkṛtamaṃskṛtaṃ vetyevamabhiniveśena yo'sthitaḥ,",
  "SA14n1187:1267": "sa evāraṇāvihārīti dvirabhidhānam,",
  "SA14n1187:1268": "nāpara ityarthaḥ |",
  "SA14n1187:1269": "adhunā ahamasmi bhagavaṃstathāgatenārhatā samyaksambuddhena araṇāvihāriṇāmagryo nirdiṣṭaḥ |",
  "SA14n1187:1270": "ahamasmi bhagavan arhan vītarāgaḥ iti nātmābhiniveśena,",
  "SA14n1187:1271": "atha kathamiti cet ?",
  "SA14n1187:1272": "vyavahāramātrābhiniveśatayā,",
  "SA14n1187:1273": "etacca prāgeva mayā proktam |",
  "SA14n1187:1274": "6. buddhotpādārāgatā-sthānam ḥ",
  "SA14n1187:1275": "nanvasati kasmiṃścidapi prāpye prāpake vā paramārthataḥ,",
  "SA14n1187:1276": "bodhisattvabhūtena bhagavatā kathaṃ tathāgatadīpaṅkarasyāntikād dharma udgṛhītaḥ ?",
  "SA14n1187:1277": "atha nodgṛhīta iti ced ?",
  "SA14n1187:1278": "tadā'smābhirdharmamudgrahītukāmaiḥ kathamārādhanīstathāgatotpāda iti ye parikalpayanti teṣāmalpaśrutatvapratibandhāpākaraṇārtha ṣaṣṭhaṃ sthānamadhikṛtyāha- asti sa kaścid dharmo yastathāgatena dīpaṅkarasya tathāgatasyārhataḥ samyaksambuddhasyāntikādudgṛhītaḥ ? iti |",
  "SA14n1187:1279": "subhūtirapi prāgevābhiprāyaṃ viditvā no hīdam ityavocat |",
  "SA14n1187:1280": "nāsti paramārthataḥ kasyacidapi dharmasya prāpyaprāpakatvena udgrahaṇaṃ nāma,",
  "SA14n1187:1281": "yathoktaṃ pūrvam |",
  "SA14n1187:1282": "'sarve dharmāḥ prakṛtyā śāntāḥ' tathāpi tathāgatānubhāvena nānāpadasamudāyādīnāṃ jñānāvabhāsotpādamatre udgṛhītaḥ ityupacaryate,",
  "SA14n1187:1283": "ataḥ śrutaparyeṣaṇaṃ saphalam |",
  "SA14n1187:1284": "anenārthataḥ 'bodhisattvena śrutaparyeṣaṇakāle buddhotpāda ārādhanīyastadanantaraṃ buddhadharmā udgṛhītavyāḥ ' ityabhiniveśo vipakṣatvena nirdiṣṭaḥ |",
  "SA14n1187:1285": "tatprahāṇe chandapraṇidhānābhyāṃ sthātavyamityapi nirdiṣṭam |",
  "SA14n1187:1286": "asti sa kaścid dharmo dīpaṅkarasyāntikādudgṛhītaḥ ?",
  "SA14n1187:1287": "iti diṅmātrābhidhānena udgṛhītadharmasya sarvanimittaṃ vinivartate |",
  "SA14n1187:1288": "'nāsti sa kaścid dharma udgṛhītaḥ ' ityanena paramārthataḥ dharmāṇāmagrāhyatvaṃ vyavasthāpya tatra yogasamāpattiḥ vikṣepanigrahaśca nirdiṣṭau |",
  "SA14n1187:1289": "sthānasyāsya gāmbhīryamapi paridīpitam |",
  "SA14n1187:1290": "7. kṣetraviśuddhipraṇidhāna-sthānam ḥ",
  "SA14n1187:1291": "yadi paramārthataḥ karmakartrādayo na syustadā kathaṃ bodhisattvā buddhakṣetrapariśodhanārthaṃ praṇidadhatīti tarkayatāṃ teṣāṃ hīnālambanamanasikārabhāvanāvibandhasaṃyogārthaṃ saptamasthānamadhikṛtyāha- yaḥ kaścid bodhisattvaḥ iti |",
  "SA14n1187:1292": "vitatham iti mṛṣā |",
  "SA14n1187:1293": "yadyevaṃ (tarhi)",
  "SA14n1187:1294": "bhagavān bodhisattvānāṃ tattatkṣetrapariśuddhisampadaṃ kathamuktavāniti vicintya tatkasya hetoḥ ?",
  "SA14n1187:1295": "iti pṛcchāyaṃ kṣetravyūhāḥ ityādi samādhānamabhihitam |",
  "SA14n1187:1296": "bahūni kṣetrāṇi tu kṣetravyūhāḥ |",
  "SA14n1187:1297": "avyūhāste iti paramāṇubhirābdho'vayavibhūto vā nāsti kaścid vyūhaḥ paramārthata ityavyūhā eva te,",
  "SA14n1187:1298": "tathāpi svapnopalabdhakṣetravyūhavad avicāraramaṇīyamātra saṃvṛtisattvamuktaṃ tenocyante kṣetravyūhāḥ iti |",
  "SA14n1187:1299": "anyathā paramārthasvabhāvastvanābhilāpyatāyā'nabhilāpya ityabhiprāyaḥ |",
  "SA14n1187:1300": "uktañcāpratiṣṭhitatvaṃ prāgeva |",
  "SA14n1187:1301": "evāṃ muṣitasmṛtikānāmupakārāya upasaṃhāropayena smārayituṃ tasmād ityādyāha |",
  "SA14n1187:1302": "evam iti yathoktena vidhinā,",
  "SA14n1187:1303": "kasyacidapi vastunaḥ siddherabhāvāt tatra 'apratiṣṭhitaṃ cittamutpādayitavyam' ityarthaḥ |",
  "SA14n1187:1304": "śeṣaṃ tu pūrvavat |",
  "SA14n1187:1305": "tatra vitathaṃ vadet ityanenārthataḥ paramārthataḥ mayā kṣetravyūho niṣpādyata ityabhiniveśo vipakṣatvena paridīpitaḥ |",
  "SA14n1187:1306": "'kṣetravyūhāḥ' iti nimittamātrābhidhānena samastahīnālambanabhāvanāvisaṃyogo nirdiṣṭaḥ |",
  "SA14n1187:1307": "hīnālambanamanasikārabhāvanāṃ prati chandaḥ praṇidhānamapi [ na karttavyamityapi ] nirdiṣṭam |",
  "SA14n1187:1308": "avyūhāste tathāgatena bhāṣitāḥ ityanena paramārthavyavasthāpanena yogasamāpattau pravṛttiḥ gambhīratā ca nirdiśyete |",
  "SA14n1187:1309": "tenocyante kṣetravyūhāḥ ityanenāpavādāntaṃ parihṛtya vikṣepanigraho nirdiṣṭaḥ,",
  "SA14n1187:1310": "sthānasyāsya audāryaṃ ca paridīpitam |",
  "SA14n1187:1311": "8. sattvaparipāka-sthānam ḥ",
  "SA14n1187:1312": "skandhebhyaḥ pṛthaktvenāsattve'pi kiṃ nābhinnā eva sattvāḥ ?",
  "SA14n1187:1313": "anyathā sattvaparipākārthaṃ kathaṃ bodhisattvāḥ pravarteran ?",
  "SA14n1187:1314": "iti yo vicāraḥ,",
  "SA14n1187:1315": "tasmāt sattvopekṣālakṣaṇavighnabhūtād visaṃyogārtham aṣṭamasthānamadhikṛtya tadyathāpi nāma ityuktam |",
  "SA14n1187:1316": "puruṣaḥ ityasurendro rāhuriti |",
  "SA14n1187:1317": "tasyātmabhāvastu kāmadhātau sumeruparimāṇaḥ |",
  "SA14n1187:1318": "tasya mahattve'pi vyarthaiva tanmahattā |",
  "SA14n1187:1319": "kimarthaṃ deśitaṃ bhagavatetyabhiprāyaṃ vaktukāmanayā tatkasya hetoḥ ?",
  "SA14n1187:1320": "ityāpṛṣṭam |",
  "SA14n1187:1321": "tameva abhiprāyaṃ vaktumāha- na bhāvaḥ iti |",
  "SA14n1187:1322": "paramārthataḥ ekānekasvabhāvena viyogāt niḥsvabhāvatā eva |",
  "SA14n1187:1323": "svapnadṛṣṭa iva sa ātmabhāvaḥ saṃvṛtitaḥ proktastathāgatena,",
  "SA14n1187:1324": "na tu paramārthataḥ |",
  "SA14n1187:1325": "tenocyate ātmabhāvaḥ ityatropapattimāha |",
  "SA14n1187:1326": "evamayaṃ saṃvṛtireva,",
  "SA14n1187:1327": "tasmāttathocyate,",
  "SA14n1187:1328": "anyathā paramārthataḥ kasyacidapi dharmasyāsiddhatvāt tathā nocyetetyabhiprāyaḥ |",
  "SA14n1187:1329": "abhāvaṃ tāvad bhāvatvenābhyupagacchatāṃ teṣāṃ jaiminyādīnāṃ pratiṣedhārtham na sa bhāvaḥ ityāha |",
  "SA14n1187:1330": "abhāvasya tu bhāvavyatirekeṇa sthitalakṣaṇatvāt kathaṃ tadviparītasvabhāvo na syāt ?",
  "SA14n1187:1331": "' tenocyate ātmabhāvaḥ ' |",
  "SA14n1187:1332": "anyathā patamārthataḥ kasyacidapyātmabhāvasyāsiddheḥ kimityātmabhāva ihocyate,",
  "SA14n1187:1333": "tato'yamabhāvatvena deśitaḥ sumerumātraparimāṇo'pi ya ātmabhāvo yadā niḥsvabhāvatvāt paramārthato nāsti,",
  "SA14n1187:1334": "tadā kathaṃ parātmabhāvaḥ sasvabhāvaḥ sātmako vā bhavet ?",
  "SA14n1187:1335": "atrārthataḥ sattvaparipākāyodyamaratānāṃ bodhisattvānāṃ sattvābhiniveśaḥ paramārthataḥ vipakṣatvena pradarśitaḥ tatprahāṇāya chandaḥ praṇidhānaṃ ca nirdiṣṭe |",
  "SA14n1187:1336": "' puruṣaḥ ' ityupalakṣaṇamātrābhidhānena aṇḍajādīnāṃ sarveṣāṃ pṛthagātmabhāvānāṃ parigrahaṇamuktam |",
  "SA14n1187:1337": "na bhāvaḥ sa tathāgatena bhāṣitaḥ ityanena tāvat paramārthaṃ vyasthāpya yogasamāpattisthānaṃ gambhīratvaṃ ca paridīpite |",
  "SA14n1187:1338": "na sa bhāvaḥ ityanena tu vikṣepanigraho nirdiṣṭaḥ |",
  "SA14n1187:1339": "9. bāhyaśāstreṣu vyapagatarāgatā-sthānam ḥ",
  "SA14n1187:1340": "sampratyasya dharmaparyāyasya mahārthatvapratipādanena bāhyaśāstreṣvabhiniviṣṭānāṃ tatrānunayavikṣepaparihārārthaṃ navamasthānamadhikṛtya- tatkiṃ manyase sūbhūte ityāha |",
  "SA14n1187:1341": "anena tāvat caturbhiḥ prakārairasya dharmaparyāyasya vaiśiṣṭyaṃ paridīpyatepuṇyaparigrahaḥ,",
  "SA14n1187:1342": "devādibhiḥ satkāraḥ,",
  "SA14n1187:1343": "duskarakṛtyavidhānam,",
  "SA14n1187:1344": "tathāgatāditulyatākaraṇam |",
  "SA14n1187:1345": "tatra puṇyaparigrahastu yadāha tato nidānaṃ bahupuṇyaskandhaṃ prasunuyāt iti |",
  "SA14n1187:1346": "devādibhiḥ satkārastu yadāha sa pṛthivīpradeśaḥ caityabhūtyabhūto bhaved iti |",
  "SA14n1187:1347": "duṣkarakṛtyavidhānaṃ tu yadāha parameṇa te āścaryeṇa samanvāgatā bhaviṣyanti iti |",
  "SA14n1187:1348": "tathāgatāditulyatākaraṇaṃ tu yadāha tasmiṃśca pṛthivīpradeśe śāstā viharatyanyatarānyataro vā vijñagurusthānīyaḥ iti |",
  "SA14n1187:1349": "tatra ratnadānasya puṇyābhidhānaṃ viśeṣadvayena viśiṣṭaṃ paridīpitamvastuviśeṣaḥ kṣetraviśeṣaśca |",
  "SA14n1187:1350": "vastuviśeṣo'pi tāvat udāraḥ praṇītaśceti |",
  "SA14n1187:1351": "tatraudāryaṃ tu vastubhedasaṃbāhulyam,",
  "SA14n1187:1352": "yadāha tāvato lokadhātūn iti |",
  "SA14n1187:1353": "praṇītastu loke dūrlabhatvena khyātaḥ yadāha saptaratnaparipūrṇaṃ kṛtvā iti |",
  "SA14n1187:1354": "kṣetraṃ svaparārthasampadyogena viśiṣṭam |",
  "SA14n1187:1355": "tatra parārthasampattāvat heyopādeyārthānāṃ parebhyo'viparyayeṇa samprakāśanam,",
  "SA14n1187:1356": "āha tathāgatebhyaḥ iti |",
  "SA14n1187:1357": "yathā vastutathatā tathā bhāṣitatvāt niruktyā tathā ukta iti kathyate |",
  "SA14n1187:1358": "svārthasampattu jñāna-prahāṇasampadbhedena dvividhā |",
  "SA14n1187:1359": "tatra arhadbhyaḥ ityanena prahāṇasampad darśitā,",
  "SA14n1187:1360": "hatakleśāritvād niruktyā ' arhan ' ityucyate |",
  "SA14n1187:1361": "samyaksambuddhebhyaḥ ityanena tāvajjñānasampaduktā |",
  "SA14n1187:1362": "tasmāt padatrayasyokteḥ sāphalyamiti sāmānyena saṅgrahārthaḥ |",
  "SA14n1187:1363": "ārocayāmi itīcchā dyotitā bhavati |",
  "SA14n1187:1364": "ārocayāmi prativedayāmi avabodhayāmi prajñāmutpādayāmītyarthaḥ |",
  "SA14n1187:1365": "tatra pūrvaṃ tāvat parasya phalam athavā aparaṃ tu pūrvasya vyākhyānam |",
  "SA14n1187:1366": "deśayet iti śabdaṃ samprakāśayet iti chandam adhimuktimutpādayedityarthaḥ |",
  "SA14n1187:1367": "saṃkhyayā paricchettumaśakyatvād asaṃkhyeyam iti |",
  "SA14n1187:1368": "pramāpayitumaśakyatvād dṛṣtāntābhāvād vā aprameyam iti |",
  "SA14n1187:1369": "bhāṣyeta iti ātmanā granthasvādhyāyaḥ,",
  "SA14n1187:1370": "samprakāśyeta iti parebhyaḥ samyak padārthadeśānā,",
  "SA14n1187:1371": "athavā ' bhāṣyeta ' iti padam ' samprakāśyeta ' ityartham |",
  "SA14n1187:1372": "caityabhūtyabhūtaḥ iti vandanīyaḥ,",
  "SA14n1187:1373": "caitya eva caityabhūtaḥ vaśībhūta itivat,",
  "SA14n1187:1374": "yadaivaṃ pudgalanairātmyagāthāmātropadeśenāpi caityabhūtyabhūto jāyate kiṃ khalu punaḥ nairātmyadvayopadeśena ityabhiprāyaḥ |",
  "SA14n1187:1375": "udgṛhya iti padam,",
  "SA14n1187:1376": "dhārayiṣyanti ityavismaraṇam,",
  "SA14n1187:1377": "vācayiṣyanti iti pustakagatam paryavāpsyanti iti artham |",
  "SA14n1187:1378": "anena tāvad śrutamayaprajñayā dhāraṇaṃ darśitam,",
  "SA14n1187:1379": "cintāmayyā bhāvanāmayyā prajñayā codgṛhītatvād yoniśaśca (manasi kariṣyanti) ityāha |",
  "SA14n1187:1380": "aviparītatayā'rthamavabodhayiṣyantīti vākyaśeṣaḥ |",
  "SA14n1187:1381": "kvacid dhārayiṣyanti ityekameva padam,",
  "SA14n1187:1382": "tatra dhāraṇaṃ tu padārthayordraṣṭavyam |",
  "SA14n1187:1383": "parameṇa āścaryeṇa iti tu evaṃvidhagambhīrodāradharmasyādhigatatvāt |",
  "SA14n1187:1384": "śāstā ........ sthānīyaḥ iti dharmabhāṇakaḥ,",
  "SA14n1187:1385": "śāstṛkṛtyakaraṇāt,",
  "SA14n1187:1386": "sa eva sākṣād dharamāṇabuddha iveti vākyaśeṣaḥ |",
  "SA14n1187:1387": "guru iti mañjughoṣādyanyataraḥ kaścit tatkāryasādhanāya dharmabhāṇakaḥ sthānīyarūpeṇa draṣṭavyaḥ |",
  "SA14n1187:1388": "kutracit anyatarānyataro iti padadvayam |",
  "SA14n1187:1389": "tacca ye kecana gurusadṛśāḥ (teṣāṃ)",
  "SA14n1187:1390": "sarveṣāṃ paryāyaḥ |",
  "SA14n1187:1391": "atastatra sthānīyaḥ iti nirdiṣṭaḥ |",
  "SA14n1187:1392": "ebhiḥ sarvaiḥ sthānasyāsyaudāryaṃ nirūpitam |",
  "SA14n1187:1393": "arthataśca saddharmaparigrahamutsṛjya bāhyaśāstrānurāgo vipakṣatvena paridīpitaḥ,",
  "SA14n1187:1394": "tasminnanurāgaṃ parityajya dharmaṃ pratipattuṃ chandaḥ praṇidhānaṃ ca darśite |",
  "SA14n1187:1395": "ito dharmaparyāyād ityupalakṣaṇamātraparikīrtanena bāhyaśāstreṣvanurāgaṃ parivarjya sarvasaddharmān prati yatna āstheya iti paridīpitam |",
  "SA14n1187:1396": "acintyasāmarthyanvitatvādayaṃ dharmaparyāyaḥ nāmamātraśravaṇenāpi parānupakarotīti sattvānāṃ puṇyotpādakathanāya āryasubhūtiḥ ko nāma ayam iti pṛṣṭavān |",
  "SA14n1187:1397": "kathaṃ cainaṃ dhārayāmi ityanena asyodgrahaṇenāpyaprameyapuṇyaṃ bhavatīti paridīpyate |",
  "SA14n1187:1398": "prajñāpāramitā nāma iti yasyā tannāma tattathā ucyate |",
  "SA14n1187:1399": "iyaṃ prajñā'pi,",
  "SA14n1187:1400": "pāramadhigamya paricchedayatītyapi pāramiteti,",
  "SA14n1187:1401": "prajñā ca sā pāramitā ceti samāsaḥ |",
  "SA14n1187:1402": "athavā prajñāyāḥ pāraṃ prajñāpāram,",
  "SA14n1187:1403": "anayā tadadhigamya paricchidyate'tastathocyate |",
  "SA14n1187:1404": "sā cārthataḥ sarvavidhaprajñāsu uttamā tāthāgatī prajñā nānyadā prajñayā pāraṃ parimāpayituṃ śakyam |",
  "SA14n1187:1405": "athavā prajñyāpāram itā gatā ityevārthaḥ |",
  "SA14n1187:1406": "sā ca yathoktā prajñaiva,",
  "SA14n1187:1407": "na tvanyat tatpāragamanāsambhavāt |",
  "SA14n1187:1408": "anena dānapāramitādayo'pyuktā bhavantīti |",
  "SA14n1187:1409": "tadabhidhānenāyaṃ dharmaparyāyo'pi tathoktaḥ,",
  "SA14n1187:1410": "yathā sītāharaṇādikāvyayojanā |",
  "SA14n1187:1411": "tasyāśca bhagavatāḥ pratyātmavedyatvenāsādhāraṇatvāt paramārthataścānutpannatvāt sā śabdenābhidhātuṃ na śakyata ityāśayena vitarkya tatkasya hetoḥ ?",
  "SA14n1187:1412": "itio pṛṣṭavān |",
  "SA14n1187:1413": "yaiva subhūte,",
  "SA14n1187:1414": "prajñāpāramitā tathāgatena bhāṣitā sā ityudatarat |",
  "SA14n1187:1415": "paramārthataḥ pratyātmavedyatvenāsādhāraṇatvāt paramārthataśca sarvadharmāṇām atyantānutpannatvāt ca sā na śabdenābhidheyā,",
  "SA14n1187:1416": "tathāpi vikalpapratibimbaḥ -svasvarūpabahirbhūta ivāropyate |",
  "SA14n1187:1417": "sa vikalpo'pi prakṛtyā bhrāntaḥ,",
  "SA14n1187:1418": "atastena samāropita ākāro'pi mithyaiva |",
  "SA14n1187:1419": "tasmāt vikalpapratibimbabhūtā yā prajñāpāramitā tathāgatena deśitā,",
  "SA14n1187:1420": "sā śabdena vyutpādyamānā apāramitaiva,",
  "SA14n1187:1421": "na tu tathāgatasya prajñā,",
  "SA14n1187:1422": "satyasaṃvṛtyā jñeyasya pāraṅgatatvāttasyāḥ,",
  "SA14n1187:1423": "anyathā kathaṃ bhagavān sarvajñaḥ syāditi |",
  "SA14n1187:1424": "tato bhrāntapratīteḥ sa vikalpapratibimbo naiva bhedenāvagamyate,",
  "SA14n1187:1425": "ato jñānasvabhāvatvena saiva paramārthaprajñā tathāgatena bhāṣitā ityucyate |",
  "SA14n1187:1426": "tasmāt tathāvidhadeśanāyāṃ naiva virodha ityabhiprāyaḥ |",
  "SA14n1187:1427": "athavā yā tāthāgatī prajñā pratītirūpatvena tathāgatena bhāṣitā saiva paramārthato na vidyate,",
  "SA14n1187:1428": "paramārthato'pāraṅgatatvāttasyāḥ |",
  "SA14n1187:1429": "eva iti śabdastu apāramitā ityetadanantaraṃ draṣṭavyaḥ |",
  "SA14n1187:1430": "anena paramārthatvaṃ pratipādya tatra yogasamāpattyā kathaṃ pratipattavyamiti nirdiṣṭam |",
  "SA14n1187:1431": "yathā prajñāpāramitā vikalpapratibimbātmikaiva bāhyatvena samāropya bhagavatā bhāṣitā ,",
  "SA14n1187:1432": "tathaiva sarve dharmā api nānyathā tathāgatena kathitā iti deśanārthamāha- tatkiṃ manyase subhūte iti |",
  "SA14n1187:1433": "paramārthataḥ sarvadharmāṇāmasiddhatvāt,",
  "SA14n1187:1434": "siddheṣvapi svalakṣaṇasyāsādhāraṇatvena saṅketena prajñapayitumaśakyatvāt,",
  "SA14n1187:1435": "sāmānyalakṣaṇameva tāvat prajñapyamānatvāt,",
  "SA14n1187:1436": "svasāmānyalakṣaṇe vyatiricya aparasyābhidheyasyābhāvāt parasparaparihārasthitalakṣaṇatvāttayoḥ,",
  "SA14n1187:1437": "ata eva ca paramārthataḥ ' nāsti kaścid dharmo yastathāgatena bhāṣitaḥ ' iti vijñāya sthaviraḥ subhūtiḥ no hīdaṃ bhagavan,",
  "SA14n1187:1438": "nāsti sa kaścid dharmo yastathāgatena bhāṣitaḥ ityavocat |",
  "SA14n1187:1439": "anena vikṣepanigrahaḥ gāmbhīryaṃ ca nirdiṣṭe bhavataḥ |",
  "SA14n1187:1440": "10. sattvabhājanalokayoḥ piṇḍagrāhaviśīrṇatāyoga-sthānam ḥ",
  "SA14n1187:1441": "evaṃ sarvadharmeṣu nairātmyaṃ vistareṇa darśitam,",
  "SA14n1187:1442": "tathāpi ye tāvad ādikarmikāḥ kathaṃ sarvadharmeṣu nairātmyaṃ bhāvayitavyamiti cintayanti,",
  "SA14n1187:1443": "bhāvanimittamabhiobhavitumanupāyakauśalavisaṃyogārthaṃ daśamasthānadhikṛtyāha- tatkiṃ manyase subhūte ityādi |",
  "SA14n1187:1444": "atra dvividhena upāyena ekānekasvabhāvaviyogādhigamāt sarvadharmanairātmyaṃ bhāvayitavyamiti darśyate |",
  "SA14n1187:1445": "tatra dvividha upāyastāvat tanūkaraṇopāyaḥ nirābhāsakaraṇopāyaśca |",
  "SA14n1187:1446": "tatra yāvat pṛthivīrajo bhavet ityanena ekasvabhāvaviyogādhigamāt tanūkaraṇopāyo nirdiśyate |",
  "SA14n1187:1447": "na yujyate hyasya lokadhātorekatvam,",
  "SA14n1187:1448": "āvṛttānāvṛttādivispaṣṭalakṣaṇayuktatvād |",
  "SA14n1187:1449": "anekatvanirākaraṇāya tāvat paramāṇornirākaraṇamabhyupetavyam |",
  "SA14n1187:1450": "ata eva paramāṇuvibhāvanāyāṃ sattyāmekatvaṃ prahīyata eveti |",
  "SA14n1187:1451": "bodhisattvaistāvat prāyeṇa parīttālambanamanasikārābhāvāt trisāhasramahāsāhasralokadhātvālambanārthaṃ trisāhasramahāsāhasre ityāha |",
  "SA14n1187:1452": "anena tāvadaudāryaṃ paridīpitam |",
  "SA14n1187:1453": "te ca paramāṇavo'pi yadi digbhāgabhedena bhinnatvādasiddhā eva syuḥ, (tarhiṃ)",
  "SA14n1187:1454": "kathaṃ tad bahu rajaḥ ?",
  "SA14n1187:1455": "iti pravādināmāśayamabhilakṣya kasya hetoḥ ?",
  "SA14n1187:1456": "ityapṛcchat |",
  "SA14n1187:1457": "yattad pṛthivīrajaḥ iti tadudatarat |",
  "SA14n1187:1458": "bahu tat pṛthivīrajo'pi yaḥ paramāṇusvabhāva uktastadekatvagrahaṇaniṣedhāt tadaraja eva |",
  "SA14n1187:1459": "māyānirmitasvabhāvatvānnāsti paramāṇuḥ paramārthataḥ,",
  "SA14n1187:1460": "buddhyopacaritarūpatvāt |",
  "SA14n1187:1461": "idaṃ tāvadekatvagrahaṇopāyamātram,",
  "SA14n1187:1462": "na tu paramārtham,",
  "SA14n1187:1463": "tenocyate pṛthivīraja iti |",
  "SA14n1187:1464": "tad yuktaṃ saṃvṛtau sattvāt,",
  "SA14n1187:1465": "anyathā paramārthastasyāsattvād anabhilāpyatvācca svalakṣaṇaṃ nābhilapyata ityevamabhiprāyaḥ |",
  "SA14n1187:1466": "udbhāvanāsaṃvṛtyā'pi tasya deśanaṃ na yujyate,",
  "SA14n1187:1467": "tadīyānyatarātmasvabhāvasya apratibhāsamānatvāt |",
  "SA14n1187:1468": "anena tāvad anekasvabhāvaviyogādhigamopāyo nirābhāsakaraṇatvenopadarśyate |",
  "SA14n1187:1469": "evañcāntaśaḥ paramāṇūnāmapi yuktyā pratyekaṃ parikṣyamāṇānāṃ pratītāveva sattvāt pratīyate lokadhātūnāṃ cānekasvaviyuktatvam,",
  "SA14n1187:1470": "tataśca (teṣāṃ)",
  "SA14n1187:1471": "niḥsvabhāvatvamavagamyate |",
  "SA14n1187:1472": "evaṃ khalu bhājanalokasya ekānekasvabhāvaviyogena niḥsvabhāvatvamṝ evamabhidhāya sattvalokasyāpyabhidhānārtha yo'sau lokadhātuḥ ityāha |",
  "SA14n1187:1473": "atra lokadhātunā sattvaloko'bhipretaḥ,",
  "SA14n1187:1474": "itarasya pūrvamevoktatvāt |",
  "SA14n1187:1475": "adhātuḥ saḥ iti ekānekasvabhāvarahitaḥ sa ityabhiprāyaḥ |",
  "SA14n1187:1476": "evaṃ yo hi rūpaskandhaḥ sa bhājanalokatvenābhihitaḥ,",
  "SA14n1187:1477": "śeṣāścatvāraḥ skandhāstu yathaikānekasvabhāvena viyuktāstathā pūrvaṃ vivecitā eva |",
  "SA14n1187:1478": "evaṃ sati paramārthato niḥsvabhāvatvāt sarve dharmā māyopamā dṛśyante yogibhiḥ |",
  "SA14n1187:1479": "anena gāmbhīryamapi tāvaduktam |",
  "SA14n1187:1480": "arthataḥ paramārthe sattvabhājanalokīyabhāvābhiniveśo vipakṣatvena paridīpitaḥ |",
  "SA14n1187:1481": "tatprahāṇārthaṃ ca chandaḥ praṇidhānaṃ ca nirdiṣṭe |",
  "SA14n1187:1482": "trisāhasramahāsāhasre lokadhātau iti nimittamātrābhidhānena sarvabhāvānāṃ niḥsvabhāvatvabhāvanā sandarśitā |",
  "SA14n1187:1483": "arajastat iti adhātuḥ ityābhyāṃ paramārthavyavasthāpanayā yogasamāpattyā kathaṃ pratipattavyamiti tat paridīpitam |",
  "SA14n1187:1484": "tenocyate lokadhātuḥ ityanenāpavādāntaṃ parihṛtya vikṣepanigraho nirdiṣṭaḥ |",
  "SA14n1187:1485": "11. tathāgatapūjāsatkāra-sthānam ḥ",
  "SA14n1187:1486": "samprati ye bodhisattvāḥ puṇyasambhārapratipattaye'tyantamupakāritvād bhagavantaṃ pūjayeyusteṣāṃ tasya (bhagavataḥ)",
  "SA14n1187:1487": "avināśikāyo na pūrayati puṇyasambhāram,",
  "SA14n1187:1488": "samyaṅmanasikārāpravṛttatvāt |",
  "SA14n1187:1489": "tasmāt teṣāṃ sambhārāsañcayato viyogārthaṃ ekādaśasthānamadhikṛtyāha- tatkiṃ manyase subhūte ityādi |",
  "SA14n1187:1490": "sāmānyato'trāyaṃ saṅgrahārthaḥ,",
  "SA14n1187:1491": "tathāgatapūjāsatkāreṣu lakṣaṇasampadā tathāgato na draṣṭavyaḥ,",
  "SA14n1187:1492": "atha kathamiti cet ?",
  "SA14n1187:1493": "paramārthadharmatāyāmityucyate |",
  "SA14n1187:1494": "iha avaśiṣṭavyākhyānaṃ tu rūpakāyāptikāmatāsthānānurūpam |",
  "SA14n1187:1495": "na cātra punaruktirapyāśaṅkanīyā |",
  "SA14n1187:1496": "pūrvaṃ rūpakāyāptikāmatāprasaṅge tu tadvyudāso darśitaḥ,",
  "SA14n1187:1497": "adhunā tathāgatapūjāsatkāraprasaṅge darśitatvād bhinna eva (rūpakāyaḥ) |",
  "SA14n1187:1498": "atrārthataḥ rūpakāye tathāgatābhiniveśaṃ vipakṣatvena nirdiśya tatprahānārthaṃ chandaḥ praṇidhānaṃ cāpi pradarśite |",
  "SA14n1187:1499": "lakṣaṇāni ityupalakṣaṇamātroktyā sakalo rūpakāyaḥ paridīpitaḥ |",
  "SA14n1187:1500": "alakṣaṇāni iti paramārthavyavasthānam |",
  "SA14n1187:1501": "tena ityādinā vikṣepanigraho nirdiṣṭaḥ |",
  "SA14n1187:1502": "12. kāyacittapariśrāntau viryamyukhyānārambhalābha-satkāravirahitatā ḥ",
  "SA14n1187:1503": "evaṃ sarvadharmāṇāṃ nairātmyāvagamopāye nirdiṣṭe'pi kāyajīviteṣvāsajya ye lābhasatkārādhyasitāḥ kausīdyalābhasatkārapiṇḍapātānuraktā teṣāṃ tatrānuraktivisaṃyogārthaṃ dvādaśasthānamadhikṛtyāha- yaśca khalu punaḥ sūbhūte,",
  "SA14n1187:1504": "strī vā puruṣo vā ityādi |",
  "SA14n1187:1505": "anena cāsāre'nekaśatasahasraduḥkhaikasthānatucchātmabhāve tasmin snihyan etāvacchariraparityāgenāpi yatpuṇyaṃ na prāptam,",
  "SA14n1187:1506": "tadantarāyakaratvāttasmin kāyajīvite nirapekṣacittatayā sarvātmanā'smin (dharmaparyāye)",
  "SA14n1187:1507": "yogaḥ karaṇīya iti paridipitam |",
  "SA14n1187:1508": "anenārthataḥ kausīdyādayo vipakṣatvena darśitāḥ |",
  "SA14n1187:1509": "tatprahāṇāya saddharmasamādānāya ca chandaḥ praṇidhānañcāpi nirdiṣṭe |",
  "SA14n1187:1510": "ito dharmaparyāyāt ityupalakṣaṇamātroktyā samastamahāyānaśravaṇādīni ābadhyante |",
  "SA14n1187:1511": "bahutaraṃ puṇyam ityanena ādāryamuktam |",
  "SA14n1187:1512": "dharmavegena iti dharmaśraddhābalenetyarthaḥ |",
  "SA14n1187:1513": "āryasubhūtiḥ aśrūṇi prāmuñcat tadapi bhagavato'dhiṣṭhānenānyeṣu kusīdeṣu janeṣu adbhutamahāyānadharmasyābhidhānena paramaśraddhotpādārthe draṣṭavyam |",
  "SA14n1187:1514": "tasmād hastena aśrūṇi pramṛjya bhagavantametadavocat āścaryaṃ bhagavan,",
  "SA14n1187:1515": "yāvadayaṃ dharmaparyāyastathāgatena bhāṣitaḥ ityāha |",
  "SA14n1187:1516": "yāvad iti kāritraviśeṣaḥ |",
  "SA14n1187:1517": "yāvatā prakāreṇa deśānārhāstān bodhisattvānupadiśantviti vākyārthaḥ |",
  "SA14n1187:1518": "kasmādityākāṅkṣāyāṃ yato me jñānamutpannam ityakathayat |",
  "SA14n1187:1519": "yataḥ ityāryasatyagocarajñānotpādamārabhya etatparyantaṃ dharmaparyāyasya paramapuṇyaphalasya yathoktā deśanā śrāvaka-pratyekabuddhanāmagocarā naivaṃ śrutapūrvetyarthaḥ | etena-",
  "SA14n1187:1520": "daurlabhyaṃ proktam |",
  "SA14n1187:1521": "evaṃ viśiṣṭaṃ puṇyaṃ śrutvā yeṣāṃ vīryamārabhya pravṛttānāmasmin dharme yathārutasaṃjñā bhavati teṣāṃ taddoṣaparijihīrṣayā parameṇāścaryeṇa ityavocat |",
  "SA14n1187:1522": "vipulapuṇyānyutpādayato'dhamapuruṣasya tādṛgduṣkaraśraddhādhimuktito'tyantagambhīrapudgala-dharmanairatmyādhimuktiśca mameva pudgalanairātmyamātraśuddhajñānena,",
  "SA14n1187:1523": "parameṇa te āścaryeṇaṃ samanvāgatā bhaviṣyanti |",
  "SA14n1187:1524": "bhūtasaṃjñām ityaviparītārthasaṃjñām ,",
  "SA14n1187:1525": "na tu śabdābhiniveśenedaṃ bhūtatvamiti saṃjñā |",
  "SA14n1187:1526": "evamatra paramārthabhipretya sarvadharmaniḥsvabhāvatvaṃ nirdiṣṭam,",
  "SA14n1187:1527": "na tu saṃvṛtim,",
  "SA14n1187:1528": "niḥsvabhāvatāyā abhāvāttatra |",
  "SA14n1187:1529": "tasmānna darśanadinā virodha ityabhiprāyaḥ |",
  "SA14n1187:1530": "nanu bhūtasaṃjñāyāṃ satyāṃ,",
  "SA14n1187:1531": "saṃjñāyā api sattvaṃ paramārthataḥ syāt,",
  "SA14n1187:1532": "asatsu ca saṃjñeyeṣu saṃjñāyā apyabhāvaḥ prasajyeta,",
  "SA14n1187:1533": "tasmāt kathaṃ paramārthataḥ sarvadharmaniḥsvabhāvatvaṃ sidhyedityupālambhaṃ vicintya tatkasya hetoḥ ? ityavocat |",
  "SA14n1187:1534": "yā caiṣā bhagavan,",
  "SA14n1187:1535": "bhūtasaṃjñā ityuadatarat |",
  "SA14n1187:1536": "saṃjñānāma na kācana,",
  "SA14n1187:1537": "ekānekasvabhāvena viyogāt,",
  "SA14n1187:1538": "paramārthataḥ sā asaṃjñaiva |",
  "SA14n1187:1539": "ata eva nocyate bhūtasaṃjñeyaṃ bhūtasaṃjñātveneti darśitam,",
  "SA14n1187:1540": "yato hyavicāraramaṇīyamātrataḥ vidyate tasmāt tāṃ tathāgato bhāṣate bhūtasaṃjñā,",
  "SA14n1187:1541": "anyathā sarvathā'bhāvānna bhāṣeta |",
  "SA14n1187:1542": "tataḥ paramārthavyavasthāyāṃ kathaṃ yogasamāpattyā pratipattavyam,",
  "SA14n1187:1543": "kathaṃ ca vikṣepo nigrahītavya ityubhayaṃ darśitaṃ gāmbhīryañcāpi nigaditam,",
  "SA14n1187:1544": "adhyāropāpavādāntāvapi parihṛtau |",
  "SA14n1187:1545": "teṣu kusīdeṣvevāścaryotpādanārtham na mama bhagavan,",
  "SA14n1187:1546": "āścaryaṃ yadahamimaṃ dharmaparyāyaṃ bhāṣyamāṇamavakalpayāmi,",
  "SA14n1187:1547": "adhimucye,",
  "SA14n1187:1548": "ye'pi te bhagavan,",
  "SA14n1187:1549": "sattvā bhaviṣyantyanāgate'dhvani paścime kāle paścime -",
  "SA14n1187:1550": "samaye paścimāyāṃ pañcaśatyāṃ ye imaṃ bhagavan,",
  "SA14n1187:1551": "dharmaparyāyam udgrahīṣyanti,",
  "SA14n1187:1552": "dhārayiṣyanti,",
  "SA14n1187:1553": "paryavāpsyanti,",
  "SA14n1187:1554": "te paramāścaryeṇa samanvāgatā bhaviṣyanti ityāha |",
  "SA14n1187:1555": "atrāyaṃ sāmānyena samāsārthaḥ - anāgate saddharmavipralopakāle ye bodhisattvā imaṃ dharmaparyāyaṃ dhārayiṣyanti,",
  "SA14n1187:1556": "na te pudgalādibhirgṛhītā bhaviṣyanti,",
  "SA14n1187:1557": "mayyapyevaṃ sambhāvanāyāṃ saddharmotthānakāle'pi yuṣmākametādṛśapratipattyabhāve idamatyantaṃ lajjāsthānaṃ tat syādityucyate |",
  "SA14n1187:1558": "tatra 'aham' iti padgalanairātmyaṃ bodhyate,",
  "SA14n1187:1559": "imaṃ ityanena pudgaladharmanairātmyaṃ prakāśyate,",
  "SA14n1187:1560": "bhāṣyamāṇam iti tu sākṣāt prākāśyamānaṃ bhagavatā,",
  "SA14n1187:1561": "avakalpayāmi iti prasādākāraḥ prasannatā saṃdarśyate,",
  "SA14n1187:1562": "adhimucye iti sampratyayaśca,",
  "SA14n1187:1563": "te sattvāḥ ityanena bhagavan,",
  "SA14n1187:1564": "anāgate kalpe bhāvinaḥ |",
  "SA14n1187:1565": "atrodgrahīṣyantītyādīni yāni padāni tāni pūrvamevoktāni |",
  "SA14n1187:1566": "taccaivaṃ nirucyate - pudgalanairātmyamātramavaganturmama bhagavataḥ sakāśāt sākṣāt śravaṇabalena yaddhi nairātmyadvayapratipādake'smin dharme prasādasampratyayamātraṃ jātaṃ tannaivāścaryam |",
  "SA14n1187:1567": "ye bhagavan (teṣu)",
  "SA14n1187:1568": "kalpeṣu asmin [ dharme ] dhāraṇādikrameṇa īdṛśaṃ dharmaparyāyamadhigamya paryavāpsyanti te paramāścaryeṇa samanvāgatā bhaviṣyanti |",
  "SA14n1187:1569": "bhagavan, (teṣu)",
  "SA14n1187:1570": "kalpeṣu bahulatayā mahāyānaviprakṛṣṭā bhavanti,",
  "SA14n1187:1571": "teṣu śraddhotpādastvatidurlabha ityabhiprāyaḥ |",
  "SA14n1187:1572": "etena kausīdyaṃ prahāya saddharmagrahaṇādau chandena praṇidhānena ca sthātavyamityādarśitam |",
  "SA14n1187:1573": "na kevalaṃ teṣu āgamayoga evāpitu (teṣu)",
  "SA14n1187:1574": "pratipattisampadamapi darśayitum api tu khalu punarbhagavan ityavocat |",
  "SA14n1187:1575": "ātmā ityādivacanam,",
  "SA14n1187:1576": "tūpalakṣaṇam,",
  "SA14n1187:1577": "atasteṣāṃ dharmasaṃjñā (api)",
  "SA14n1187:1578": "na pravartiṣyate,",
  "SA14n1187:1579": "dvayornairātmyayoryugapadadhigamāt |",
  "SA14n1187:1580": "yadyanātmādikaṃ sat tadā saṃjñāpi tatra niyamena pravartayediti vicintya tatkasya hetoḥ ?",
  "SA14n1187:1581": "iti pṛṣṭvā ātmasaṃjñā ityudatārīt |",
  "SA14n1187:1582": "yathātmetyādyuktastathā ayamahamityayātmasaṃjñā yā sarvajanaprasiddhā,",
  "SA14n1187:1583": "tasyā api parikṣā'kṣamatvādakiñcanatve sati ātmādyanubhavābhāvādasatyāḥ kā kathā |",
  "SA14n1187:1584": "anena tāvad yogasamāpattiḥ nirdiṣṭā |",
  "SA14n1187:1585": "nanu cāsattve satyātmādestadviparyayeṇa nātmasaṃjñā pravartiṣyata iti kuta ityābhyantarotthitaṃ praśnaṃ vicārya tatkasya hetoḥ ? ityavocat |",
  "SA14n1187:1586": "sarvasaṃjñāpagatā hi buddhā bhagavantaḥ ityudatarat |",
  "SA14n1187:1587": "atrāyamarthaḥ -",
  "SA14n1187:1588": "samastabhāvānāṃ yathāvattattvādhigamena 'buddhā bhagavantaḥ' ityucyate |",
  "SA14n1187:1589": "paramārthataḥ kasyāpi saṃjñeyasyābhāvāt,",
  "SA14n1187:1590": "na kutrāpi te saṃjñā pravartate,",
  "SA14n1187:1591": "anyathā viparyāsaḥ syāt |",
  "SA14n1187:1592": "bodhisattvāstu buddhānunuśikṣāmanuvartante,",
  "SA14n1187:1593": "anyathā kathaṃ tatpadaṃ prāpnuyuḥ,",
  "SA14n1187:1594": "tasmāt buddhairbhagavadbhiryathā sarvasaṃjñāpagatatvaṃ śikṣitaṃ tathā bodhisattvairapi śikṣitavyam |",
  "SA14n1187:1595": "tasmād ye bodhisattvāstasyāmanuśikṣante teṣāmātmādisaṃjñā niyamato na pravartate |",
  "SA14n1187:1596": "evametat iti vineyānāṃ niścayāpādanārthaṃ svayamabhyupagamya bhagavatā dviruktam |",
  "SA14n1187:1597": "itaḥ pūrvamanārabdhavīryānadhikṛtyābhihitam |",
  "SA14n1187:1598": "samprati pudgalā dharmagāmbhīryaṃ śrutvā trasyanti |",
  "SA14n1187:1599": "ataḥ prathamataramanārabdhavīryāṇāṃ teṣām anārabdhavīryatvāpanayanārthaṃ ye sattvāḥ ityādyāha |",
  "SA14n1187:1600": "santrāse sati nārabhante vīryam,",
  "SA14n1187:1601": "śrāvakayāne'smin bhagavatā dharmamātramidaṃ pudgalāsattvamityuktam,",
  "SA14n1187:1602": "mahāyāne tu tadapi dharmamātraṃ mithyeti deśitam,",
  "SA14n1187:1603": "tasmād anādikālīnasahajātmadṛṣṭisamprayuktāntaḥkaraṇā abhāvitātmānaḥ pudgalanairātmyaṃ śrutvā nāstyahamiti trasiṣyanti |",
  "SA14n1187:1604": "tanniṣedhāryaṃ no trasiṣyanti iti deśitam |",
  "SA14n1187:1605": "ye dharmamātre'bhiniviṣṭāste dharmanairātmyadeśanāśravaṇakāle santrasiṣyanti,",
  "SA14n1187:1606": "yad dharmamātraṃ tasyāpyasattve 'aho ! na mayā bhāvyam' iti matvā daśadigavalokanenāpi śaraṇābhāvāt santrāse tadapākaraṇāya na santrasiṣyanti ityuddiṣṭam |",
  "SA14n1187:1607": "cintākāle ubhayābhāvayogasyāśakyatvāt santrasiṣyanti ' kathamasmābhirnairātmyadvayamadhigantavyam ' ityādimasantrāsāpasāraṇārthaṃ na santrāsamāpatsyante ityuktam |",
  "SA14n1187:1608": "anye tāvannairātmyadvayānavabodhād yo hi trāso mṛdu-madhyādhimātrātmakaḥ sa ebhistribhiḥ padaiḥ yathākramamudīrita ityevaṃ manyante,",
  "SA14n1187:1609": "apare tu trividhastrāsaḥ śravaṇa-manana-bhāvanākāle bhavatītyabhyupagacchanti |",
  "SA14n1187:1610": "samprati lābhasatkāreṣu vītarāgatvāt 'te paramāścaryeṇa samanvāgatā bhaviṣyantīti |",
  "SA14n1187:1611": "' śrotukāmānāṃ hitāya svayaṃ pūrvaṃ praśnamuthyāpya tatkasya hetoḥ ? ityavocat |",
  "SA14n1187:1612": "paramapāramiteyaṃ ityuktam |",
  "SA14n1187:1613": "prajñāpāramiteyaṃ bodherāsānnahetuḥ |",
  "SA14n1187:1614": "asyā abhāvena dānādipāramitānāmabhāvāt sarvapāramitāsu śreṣṭhā |",
  "SA14n1187:1615": "na kevalaṃ mayaiveyaṃ paramā paramā proktā,",
  "SA14n1187:1616": "api tu sarvabuddhairapīyaṃ parametyukteti darśanārthaṃ yāṃ ca paramapāramitāṃ iti nigaditam |",
  "SA14n1187:1617": "anena 'ekabuiddhena deśitamapi aviparītārthatvena gṛhyate sarvabuddhaikābhipretatve khalu kimucyatām' ityevaṃ dīpitam |",
  "SA14n1187:1618": "(yadi) asmābhiḥ sarvaiḥ paramā saṃsādhitā syāt,",
  "SA14n1187:1619": "kathaṃ na (vayaṃ)",
  "SA14n1187:1620": "parameṇāścaryeṇa samanvāgatā bhaviṣyāmaḥ ?",
  "SA14n1187:1621": "anena paramatvadarśanena hriyaḥ dvitīyaṃ sthānaṃ nirdiśyate,",
  "SA14n1187:1622": "tathā hi- dharmo'yaṃ (etāvān)",
  "SA14n1187:1623": "śreṣṭhastathāpi tvaṃ yallābhasatkārādhyavasitaḥ pramādena sthitastadatīva lajjājanakamityucyate |",
  "SA14n1187:1624": "anena cittapragrahaḥ sandarśitaḥ |",
  "SA14n1187:1625": "13. duḥkhādhivāsana-sthānam ḥ",
  "SA14n1187:1626": "evaṃ hrīsthāne deśite'pi ye duḥkhe'kṣāntyā vīryātiśayamārabdhuṃ notsahante,",
  "SA14n1187:1627": "teṣāṃ duḥkhākṣāntervyapagamārthaṃ trayodaśasthānamadhikṛtyāha apia tu khalu punaḥ subhūte ityādi |",
  "SA14n1187:1628": "kimatra kṣāntiḥ ?",
  "SA14n1187:1629": "kena lakṣaṇena sā kṣāntirjñāyate ?",
  "SA14n1187:1630": "tasyāḥ ya ākāraḥ,",
  "SA14n1187:1631": "yathā vā''kāraḥ,",
  "SA14n1187:1632": "yaścākṣānteḥ pratipakṣaḥ so'nena sthānena darśyate |",
  "SA14n1187:1633": "kīdṛśī kṣāntiriti cet ?",
  "SA14n1187:1634": "sarvadharmānupalambhasvabhāvaḥ,",
  "SA14n1187:1635": "ataḥ yā tathāgatasya kṣāntipāramitā saiva apāramitā ityuktam |",
  "SA14n1187:1636": "paramārthataḥ kā kṣāntiḥ,",
  "SA14n1187:1637": "yena kṣāntiḥ,",
  "SA14n1187:1638": "yatra kṣāntiḥ,",
  "SA14n1187:1639": "yaśca kṣamyaḥ,",
  "SA14n1187:1640": "yā ca kṣāntiḥ,",
  "SA14n1187:1641": "teṣāṃ sarveṣāmanupalambhāt saiva apāramitā |",
  "SA14n1187:1642": "evaṃ paramārthato'nutpannatvāt nāsti tatra pāraṃ gatetyabhisandhiḥ |",
  "SA14n1187:1643": "anena tasyāḥ kṣānteḥ svabhāvenānutpannatvaṃ gāmbhīryaṃ cāpi darśitam |",
  "SA14n1187:1644": "evaṃ sarvadharmānupalambhamanasikāreṇa kutaḥ bodhisattvānāṃ kṣāntiriti vicintya tatkasya hetoḥ ?",
  "SA14n1187:1645": "iti jñāpakahetau pṛṣṭe yadā subhūte ityādyattaramāha |",
  "SA14n1187:1646": "aṅgāni hastapādādīni,",
  "SA14n1187:1647": "pratyaṅgāni aṅgulyādīni |",
  "SA14n1187:1648": "nāpi me kācitsaṃjñā iti paradehasaṃjñā,",
  "SA14n1187:1649": "śastrasaṃjñā,",
  "SA14n1187:1650": "chedasaṃjñā,",
  "SA14n1187:1651": "parasaṃjñā,",
  "SA14n1187:1652": "kṣāntisaṃjñādayaśca |",
  "SA14n1187:1653": "anena sarvadharmānupalambho'bhihitaḥ |",
  "SA14n1187:1654": "nanu asatyāñca kasyāñcit saṃjñāyāṃ mūrcchāvasthāvad cittābhāvo bhaviṣyatīti cet ?",
  "SA14n1187:1655": "tatra nāpi asaṃjñā vā babhūva ityāha |",
  "SA14n1187:1656": "tasmin kāle sarvadharmanairātmyāvabodhakaṃ yogijñānaṃ tathyasaṃvṛtisvabhāvabhipretam |",
  "SA14n1187:1657": "tacca kathamiti cittagataṃ praśnaṃ vikalpya svayaṃ tatkasya hetoḥ ?",
  "SA14n1187:1658": "ityuktvā sacet sūbhūte ityudatarat |",
  "SA14n1187:1659": "vyāpādasaṃjñāpi asyāyamabhiprāyaḥ- yatra ātmasaṃjñā,",
  "SA14n1187:1660": "tatra nūnaṃ tanmatreṇātmasneho jāyate |",
  "SA14n1187:1661": "evamātmasnehasamprayoge'vaśyaṃ sva-paravikalpau jāyete |",
  "SA14n1187:1662": "tenaivaṃ ya ātmopakāritvenopādattāsteṣvātmīyatvaṃ parikalpyate,",
  "SA14n1187:1663": "itareṣu ca paratvaṃ kalpyate |",
  "SA14n1187:1664": "ata evātmānurūpā pravṛtiḥ |",
  "SA14n1187:1665": "tatrātmani ātmīyeṣu ca pravṛttau anurāgaḥ,",
  "SA14n1187:1666": "tadviparīteṣu ca dveṣaḥ |",
  "SA14n1187:1667": "tābhyāṃ sambaddhaḥ samasto doṣarāśiḥ sambhavati |",
  "SA14n1187:1668": "ata evoktam ḥ",
  "SA14n1187:1669": "ātmani sati parasaṃjñā sva-paravibhāgāt parigrahadveṣau |",
  "SA14n1187:1670": "anayoḥ sampratibaddhāḥ sarve doṣāḥ prajāyante || iti ||",
  "SA14n1187:1671": "yatra vyāpādādidoṣaustatra kathaṃ kṣāntivādīti prasetsyati,",
  "SA14n1187:1672": "yena kṣāntibalena kaliṅgarājā eva sattvaḥ narakaṃ gamiṣyatītyabhipretam |",
  "SA14n1187:1673": "anena kṛtāpakāre'pi sati nirvikāratayā niyataṃ vyāpādādisambhavābhāvatayā ātmādisaṃjñāvyapagamahetutayā ca īdṛśyāḥ kṣānterjñānamādarśitam |",
  "SA14n1187:1674": "anenaiva ca trividhāḥ kṣāntayo'pi tāvannirdiśyante |",
  "SA14n1187:1675": "atra kaliṅgarājā ityanena apakāramarṣaṇakṣāntiḥ paridīpitā,",
  "SA14n1187:1676": "aṅga-pratyaṅga ityanena duḥkhādhivāsanakṣāntiḥ me tasmin samaye ityādinā ca dharmanidhyānakṣāntiḥ |",
  "SA14n1187:1677": "anena dharmapudgalavikalpayorvipakṣatayā nirdeśena vineyāstatprahāṇe yathoktakṣāntyutpāde samyaggrahaṇe cāvataranti |",
  "SA14n1187:1678": "tadevam, vineyajanāḥ ' yadā bhagavāneva bodhyarthamevaṃvidhāṃ parāṃ kṣāntiṃ bhāvitavān,",
  "SA14n1187:1679": "tatkathamasmābhirna bhāvanīyā,",
  "SA14n1187:1680": "duṣkarakarmaṇyananuṣṭhite durlabhapadaṃ nādhigamyate ' iti vicārayanti |",
  "SA14n1187:1681": "tataste vineyāstasyāṃ praotsāhyante |",
  "SA14n1187:1682": "aṅga-pratyaṅgeti nimittamātrābhidhānena sarvaduḥkhādhivāsanakṣāntiḥ samudīrītā |",
  "SA14n1187:1683": "samprati yadākārā sā kṣāntiḥ,",
  "SA14n1187:1684": "tathā darśayitum- abhijānāmyahaṃ subhūte ityāha |",
  "SA14n1187:1685": "tadapi kaliṅgarājā me aṅgapratyaṅgamāṃsānyacchetsīt ityetatprasaṅgaprāptam,",
  "SA14n1187:1686": "sākṣānnoktam |",
  "SA14n1187:1687": "sā ca kṣāntiḥ dvividhā dīpitānirantaraparāpakāraduḥkhaviṣayikā parāpakārāsahyaduḥkhaviṣayikā ca |",
  "SA14n1187:1688": "tatra nirantaraduḥkhaviṣayastu yat pañcajātiśatāni iti |",
  "SA14n1187:1689": "etena asyaudāryam abhihitam |",
  "SA14n1187:1690": "asahyaduḥkhaviṣayastu yat aṅga-pratyaṅgānīti kathitam |",
  "SA14n1187:1691": "trividhaṃ (hi)",
  "SA14n1187:1692": "duḥkhaṃ tāvad asahyaṃ vastu,",
  "SA14n1187:1693": "tadyathā- saṃsāraduḥkhaṃ sattvapratikūlapravṛttiduḥkhaṃ paribhogavaikalyaduḥkhaṃ ca |",
  "SA14n1187:1694": "tatra prathamasyāsahyavastunaḥ pratipakṣatvena tasmāttarhi ityuktam |",
  "SA14n1187:1695": "samastenānena asahyaprahāṇāt bodhau chandena praṇidhānena ca sthātavyamiti darśitam |",
  "SA14n1187:1696": "bodhicittotpāde sati na kenāpi saṃsāraduḥkhena spṛṣṭo bhaviṣyatītyabhiprāyaḥ |",
  "SA14n1187:1697": "bodhicittotpāde'pi ātmābhiniviṣṭatayā trividhaduḥkhasaṃjñābhiḥ santrasya kadācit punarnotpādaḥ syādataḥ sarvasaṃjñā vivarjayitvā ityāha |",
  "SA14n1187:1698": "sarvasaṃjñāścātra ātmādisaṃjñāḥ trividhaduḥkhasaṃjñāśca |",
  "SA14n1187:1699": "rūpādyabhiniveśena śrāvakādivat saṃsāraṃ parikalpya tadduḥkhasantaptāḥ na kadācidapi bodhicittamutpādayanti,",
  "SA14n1187:1700": "ataḥ na rūpapratiṣṭhitam ityādyūktam |",
  "SA14n1187:1701": "rūpādiṣu satābhiniveśo hi tatra pratiṣṭhita iti pūrvavadatrāpyuktaḥ,",
  "SA14n1187:1702": "na cātrapunaruktirapi |",
  "SA14n1187:1703": "anena asahyavastunaḥ pratipakṣo'bhihitaḥ |",
  "SA14n1187:1704": "pūrveṇa tu pāramitāyāṃ yogaḥ karaṇīyaḥ |",
  "SA14n1187:1705": "atra vineyaiḥ nādharmapratiṣṭhitam iti śeṣaḥ |",
  "SA14n1187:1706": "anena tāvadabhāve'bhiniveśaḥ pratiṣidhyate |",
  "SA14n1187:1707": "na kvacit pratiṣṭhitam ityanena rūpādiṣu nāmamātrasattābhiniveśaḥ pratiṣidhyate,",
  "SA14n1187:1708": "yogasamāpattiścodīritā bhavati |",
  "SA14n1187:1709": "kiṃ rūpādīnāṃ satāṃ tatsattvasya prahāṇārtham,",
  "SA14n1187:1710": "yaduta asatāṃ vitathābhiniveśasya prahāṇārthaṃ pratiṣedhaḥ kriyate ?",
  "SA14n1187:1711": "iti cittotthitaṃ praśnaṃ vitarkya tatkasya hetoḥ ?",
  "SA14n1187:1712": "ityapṛcchat |",
  "SA14n1187:1713": "uttarārthamāha- yatpratiṣṭhitaṃ tadevāpratiṣṭhitam iti |",
  "SA14n1187:1714": "atrāyamarthaḥ - anādikālastaccitaṃ rūpādiṣu bhāvābhiniveśabalena rūpādau pratiṣṭhitam,",
  "SA14n1187:1715": "yaḥ khalu satyābhiniveśaḥ,",
  "SA14n1187:1716": "sa tasya rūpādivastuno'bhāvāt paramārthato na pratiṣṭhitaḥ |",
  "SA14n1187:1717": "tasmādeva ityanenopasaṃhāreṇātra dvitīye pakṣe pratisṭhitatvameva darśitaṃ bhavati |",
  "SA14n1187:1718": "dānaśabdenātrāpi pūrvavat ṣaṭ pāramitā evābhipretāḥ |",
  "SA14n1187:1719": "dvitīyāsahyavastuna pratipakṣatvena api tu khalu punaḥ subhūte ityādyāha |",
  "SA14n1187:1720": "samastenānena bodhisattvā yeṣāmarthāyātiduṣkarapāramitāyogamārabdhumutsahante,",
  "SA14n1187:1721": "te'pi sattvā yadi paramārthato na syuḥ,",
  "SA14n1187:1722": "sattvasaṃjñā'pi paramārthato na syāt,",
  "SA14n1187:1723": "kathaṃ te tathāvidheṣu mithyāpravṛtteṣu sattveṣu khinnā bhaveyuḥ ityādarśitam |",
  "SA14n1187:1724": "tatra sattvaṃ saṃjñāṃ ca pratiṣidhya nairātmyadvayamudīritam |",
  "SA14n1187:1725": "sarvasattvānāmarthāya ityanenātraudārya darśitam |",
  "SA14n1187:1726": "avaśiṣṭena sakalena gāmbhīryaṃ sandarśitam |",
  "SA14n1187:1727": "evaṃ tāvad yuktyā kṣāntiryujyata iti nirdiśya sāmprataṃ tathāgate sampratyayo'pi yujyata iti nirūpayan bhūtavādī ityādyāha |",
  "SA14n1187:1728": "prathamam uddeśaḥ,",
  "SA14n1187:1729": "śeṣaḥ vidheyam |",
  "SA14n1187:1730": "athavā satyacatuṣṭayamuddeśaḥ,",
  "SA14n1187:1731": "kramaśaḥ abhisambadhyate |",
  "SA14n1187:1732": "athavā bhūtavādī iti sādhyam,",
  "SA14n1187:1733": "tathāgataḥ iti jñāpakanirdeśaḥ |",
  "SA14n1187:1734": "yathā'nye buddhā bhagavantaḥ kleśajñeyāvaraṇāni prahīṇavantastathaiva tathāgato'pyayaṃ gataḥ prāptaḥ,",
  "SA14n1187:1735": "tena tathāgataḥ |",
  "SA14n1187:1736": "tasmādaviparyastatvena bhūtavādīti,",
  "SA14n1187:1737": "viparītadeśanāyāśca hetorāvaraṇasyābhāvaḥ sidhyati hetvanupalabdheḥ |",
  "SA14n1187:1738": "tathāgata evāyamiti kathaṃ sidhyatītyāha- satyavādī iti |",
  "SA14n1187:1739": "'satyam' caturāryasatyalakṣaṇam,",
  "SA14n1187:1740": "tasya yo vādī,",
  "SA14n1187:1741": "sa tathāgata iti nirdhāryate |",
  "SA14n1187:1742": "atyantaparokṣārthastu sarvathā samyak kathayituṃ na śakyate, yathoktam-",
  "SA14n1187:1743": "parokṣopeyataddhetostadākhyānaṃ hi duṣkaram |",
  "SA14n1187:1744": "ayaṃ satyavādī satyaṃ kena rūpeṇa jānātityāha- tathāvādī iti |",
  "SA14n1187:1745": "sa vastutattvamaviparītatayā yathāvad vadatīti tathāvādī |",
  "SA14n1187:1746": "sa heyopādeyatattvaṃ sopāyaṃ yathāsthitaṃ tathaiva bhāṣate'taḥ sa kathaṃ na satyavādī syāditi |",
  "SA14n1187:1747": "evaṃbhūte'pi taddeśitāni catvāri satyāni kiṃ tathaiva pratiṣṭhitānīti ?",
  "SA14n1187:1748": "ityata āha- na vitathavādī iti |",
  "SA14n1187:1749": "yato'viparītapramāṇopapannāni,",
  "SA14n1187:1750": "na pramāṇabādhitāni uktānyataḥ satyānītyarthaḥ etena samagreṇa kāryakāraṇena bhagavataḥ prāmāṇyaṃ sādhitam |",
  "SA14n1187:1751": "ata evoktam-",
  "SA14n1187:1752": "tāyāt tattvasthirāśeṣaviśeṣajñānasādhanam |",
  "SA14n1187:1753": "ekasyāpi bhāvasvabhāvasya paramārthato'siddhatvād ekamapi satyaṃ tāvad duḥsādhyam,",
  "SA14n1187:1754": "kimiti satyacatuṣṭayamiti catuḥsatyābhidhānācca bhūtavādīti |",
  "SA14n1187:1755": "evaṃ bhagavatā ' māyopamāḥ pañcaskandhāḥ ' ityukte sati kathaṃ teṣāṃ duḥkhasatyasvabhāvatvam,",
  "SA14n1187:1756": "duḥkhasyāpi paramārthato'nṛtatvāt tatsamudayanirodhayopyasattvameva,",
  "SA14n1187:1757": "atyantābhāvabhūte śaśaśrṛṅgādau tāvattau (samudaya-nirodhau)",
  "SA14n1187:1758": "na sambhavataḥ |",
  "SA14n1187:1759": "nirodhasya tvabhāvāt tatprāpako mārgo'pi naiva paramārthataḥ,",
  "SA14n1187:1760": "gamyābhāve naiva gamako'pi |",
  "SA14n1187:1761": "tathoktam- 'bodhiṃ pratiṣṭhāya ekasyāpi satyasya siddhirna dṛṣṭā,",
  "SA14n1187:1762": "kimiti caturṇām ?",
  "SA14n1187:1763": "' iti deśanāvat |",
  "SA14n1187:1764": "etat pravicintya ye bhūtavādini śabdaśo'bhiniviṣṭāsteṣāmadhyāropāntaparihārārtham api tu khalu punaḥ subhūte ityādyāha |",
  "SA14n1187:1765": "na tatra satyam iti paramārthataḥ kasyacidapi svabhāvasyāsiddheḥ |",
  "SA14n1187:1766": "na mṛṣā ityatra satyavyavacchedena sthitatvāt tadvyavacchedyatvābhāvād yena mṛṣāatvaṃ bhavet tanmṛṣā |",
  "SA14n1187:1767": "atha vā na satyam iti yathā māyopamā mṛṣā jñānarūpāḥ |",
  "SA14n1187:1768": "avicāraramaṇīyamātratayā sthitatvād na mṛṣā iti |",
  "SA14n1187:1769": "anena tāvad antadvayapratiṣedhena madhyamā pratipad eva nirdiśyate |",
  "SA14n1187:1770": "śrāvakāṇāmātmābhiniveśasya prahāṇārthaṃ pudgalanairātmyāṃśamātreṇa catvāryāryasatyāni deśitāni,",
  "SA14n1187:1771": "na tu sarvebhya ityavirodhaḥ |",
  "SA14n1187:1772": "kāyādikamupalabhya tadarthako dānaṃ dadāti,",
  "SA14n1187:1773": "anupalabhya atadarthako vā,",
  "SA14n1187:1774": "tayoḥ ko viśeṣa iti yaccintanaṃ tat tṛtīyasyāsahyavastunaḥ pratipakṣatvenāha tadyathāpi nāma ityādi |",
  "SA14n1187:1775": "yaḥ kāya-bhava-bhogātmakavastuṣu sukhamātratvenābhiniviśya (satyatvenaivābhiniviśya)",
  "SA14n1187:1776": "tadarthikastatra patitvā dānaṃ dadāti,",
  "SA14n1187:1777": "sa andhakārapraviṣṭapuruṣasadṛśaḥ,",
  "SA14n1187:1778": "satorapi cakṣuṣoḥ vastvarthānupalambhena heyopādeyārthānabhijñatayā viparyastārtheṣu samastaduḥkhasthāneṣu patito bhavati |",
  "SA14n1187:1779": "tataḥ bodhisattvā mahāsukhabhogāt pracyutā bhaviṣyanti |",
  "SA14n1187:1780": "tadviyogena śrāvakādivat duḥkhasantaptatayā bodhervyāvṛtā bhaviṣyanti |",
  "SA14n1187:1781": "yo vastvapatioto dānaṃ dadāti,",
  "SA14n1187:1782": "kāyādivastvanupalabhya tadanarthī bhūtvā dānaṃ dadāti tattu yathāpi nāma cakṣuṣmān puruṣaḥ nānāvidhāni rūpāṇi paśyet dṛṣṭvā ca heyasya hānam upādeyasya copādānamiva |",
  "SA14n1187:1783": "(atha) tadapi asatyaruṇodaye kadācinna dṛśyata iti ?",
  "SA14n1187:1784": "sūrye'bhyudgate ityāha |",
  "SA14n1187:1785": "sūrye'bhyudgate'pi andhakārapūrṇeṣu gṛhādiṣu na paśyatīti matvā''ha prabhātāyām iti |",
  "SA14n1187:1786": "prabhāteti śabdaḥ andhakāradyotanārthamuktaḥ tasmānnirandhakārāyāṃ diśāyāmityarthaḥ |",
  "SA14n1187:1787": "tatsāmagrye'pi yo'ndhaḥ,",
  "SA14n1187:1788": "sa kadācidapi na paśyatītyāśaṅkāyāṃ cakṣuṣmān ityāha |",
  "SA14n1187:1789": "evamavastupatito bodhisattvo draṣṭavyaḥ,",
  "SA14n1187:1790": "saḥ avidyātāmisraprabodhena jñānasūryābhyudgamena ca nānāvidhāni jñeyāni yathāvat sampaśyati,",
  "SA14n1187:1791": "viparyastavastūni samastaduḥkhasthānāni heyaduḥkhāni cāpi mṛṣātvāt parivarjayati,",
  "SA14n1187:1792": "samastasukhasthānasyānurasamyaksambodhilakṣaṇasyopādeyasyottamapadasyāpi kāmanayā tatra pravartate |",
  "SA14n1187:1793": "tasmād bodhisattvā mahābhogasampadanuprāpya anuttarasukhena kāyaṃ sthirīkṛtya bodheravinivṛttā bhavantītyabhiprāyaḥ,",
  "SA14n1187:1794": "ata eva avinivṛtā iti |",
  "SA14n1187:1795": "pūrvaṃ tvālambanamātreṇa tasmin sthitirādarśitā,",
  "SA14n1187:1796": "atra tu ālambanapūrvakaṃ tasminnanurāgalakṣaṇe patanam |",
  "SA14n1187:1797": "tasmādatra patita ityuktam,",
  "SA14n1187:1798": "pūrvaṃ tu pratiṣṭhita ityuktam |",
  "SA14n1187:1799": "anena sakalena cittapragrahaḥ paridīpitaḥ |",
  "SA14n1187:1800": "14, dhyānasāsvādavirati-sthānam ḥ",
  "SA14n1187:1801": "anena prakāreṇa kṣāntipravṛtā api ye dhyānasamāsvādayantastatraivāsaktā jñānasambhārapāripūraye hetubhūtaṃ mahāyānadharmamanārabdhāsteṣāṃ jñānasambhāraviyogaparihārārthaṃ caturdaśasthānamadhikṛtya api tu khalu punaḥ subhūte ityādyāha |",
  "SA14n1187:1802": "sthānenānena dhyānarasāsvādāpagamāya pañcabhiḥ prakāraiḥ saddharmaṃ prati vīryārthaṃ guṇaviśeṣaḥ paridīpitaḥ, (yathā)",
  "SA14n1187:1803": "- 1. tathāgatānubhāvaḥ,",
  "SA14n1187:1804": "2. viśiṣṭapuṇyasañcayaḥ,",
  "SA14n1187:1805": "3. dharmatatsādhanayoḥ praśaṃsanam,",
  "SA14n1187:1806": "4. devādibhiḥ satkāraḥ,",
  "SA14n1187:1807": "5. pāpapariśodhanaṃ ca |",
  "SA14n1187:1808": "tatra tathāgatānubhāvastu jñātāste tathāgatena ityādi yadāha |",
  "SA14n1187:1809": "udgrahīṣyanti ityādipadānāṃ vyākhyānaṃ pūrvavadeva |",
  "SA14n1187:1810": "bhagavān hi sarvaṃ vijānātīti sarvajñaḥ draṣṭā ca |",
  "SA14n1187:1811": "tatra kiṃ mahad āścaryaṃ teṣvityanveṣaṇāyāṃ puṇyasañcayavaiśiṣṭyamādarśayitumāha sarve te sattvāḥ iti |",
  "SA14n1187:1812": "aprameyapuṇyaskandhānāṃ prasavanād jñātāste bhāgyavanta iti vākyaśeṣaḥ |",
  "SA14n1187:1813": "kiṃ ca tāvat puṇyaskandhasya vaiśiṣṭyam,",
  "SA14n1187:1814": "yena (saḥ puṇyaskandhaḥ)",
  "SA14n1187:1815": "aparimito bhavatīti vicintya viśiṣṭapuṇyasaṃgrahaṃ darśayan paśca khalu punaḥ subhūte ! strī vā puruṣo vā ityādyāha |",
  "SA14n1187:1816": "sūrya-prabhā-pṛthvījalādyavasthāviśeṣaḥ pūrvāhṇaḥ |",
  "SA14n1187:1817": "evambhūteṣvavasthāviśeṣeṣveva kālaḥ iti prajñapyate,",
  "SA14n1187:1818": "na tu viśiṣṭatvena parikalpita iveti darśayituṃ kālaśabdastatsāmānyādhikaraṇyena viśeṣyate |",
  "SA14n1187:1819": "anyathaikātmyād ayaṃ pūrvāhṇa ityādibhedā na syuḥ |",
  "SA14n1187:1820": "viśeṣaṇāntarairbhede'bhyupagate sa eva viśeṣaḥ sūryādyavasthānāṃ viśeṣaḥ pūrvāhṇādivyavahāraprajñaptīnāṃ ca hetuḥ syāt,",
  "SA14n1187:1821": "akiñcitkaratve kimadṛṣṭasāmārthyena kālena prajñaptenetyabhiprāyaḥ |",
  "SA14n1187:1822": "na ca sa mandatīvrabuddhayādiliṅgavānapi yujyate,",
  "SA14n1187:1823": "mandādibuddhīnāṃ taddhetutaḥ samudbhave kramoṇotpattivirodhād,",
  "SA14n1187:1824": "etacca pūrvaṃ darśitameva |",
  "SA14n1187:1825": "bādhakapramāṇasyāpi prāgevātmadūṣaṇaprasaṅge darśitatvāt kimadhikena |",
  "SA14n1187:1826": "sāmānyajanaiḥ saṅketavaśenotpannastathāvidhaḥ praṇināmavasthāviśeṣaḥ kālaḥ iti vyavahāre prajñapyate,",
  "SA14n1187:1827": "na tu śabdārthasambandhaprajñaptivaśeneti darśayituṃ samaye iti śabdena viśeṣyate |",
  "SA14n1187:1828": "kasyacidekasyāpyakathanena yathoktadeśanā'bhiprāyasya pratipādanābhāvāt padatrayamuktam |",
  "SA14n1187:1829": "saṅketaviṣayatvena prajñāpakaṃ śabdamāropya samānādhikaraṇyaṃ kṝtam |",
  "SA14n1187:1830": "dhyānarasāsvādavirāgāyātredamuktam |",
  "SA14n1187:1831": "pūrvaṃ deyasya evaṃvidhasya ca kālasyānirdeśānnaiva tāvat punaruktidoṣaḥ |",
  "SA14n1187:1832": "ayameva tato nidānaṃ bahutaraṃ puṇyaskandhaṃ prasunuyād aprameyamasaṃkhyeyam ityanena audāryaṃ paridīpyate |",
  "SA14n1187:1833": "saṃkhyā-dravyakāla-viśeṣairviśiṣṭaṃ dānodbhūtaṃ puṇyamabhibhūyate |",
  "SA14n1187:1834": "evaṃ tāvat gaṅgānadībālukāsamāna iti saṃkhyāviśeṣaṃ darśayati |",
  "SA14n1187:1835": "ātmabhāvaḥ iti duravagāho dravyaviśeṣaḥ |",
  "SA14n1187:1836": "kalpakoṭiniyutaśatasahasrāṇi iti kālaviśeṣaḥ |",
  "SA14n1187:1837": "sā ca kalpakoṭiḥ niyutā,",
  "SA14n1187:1838": "sā'pi śatasahasreti padena yuktā |",
  "SA14n1187:1839": "etat kathaṃ jñātavyam ?",
  "SA14n1187:1840": "iti dharmastutivaiśiṣṭyaṃ darśayitum api tu khalu subhūte ityādyāha |",
  "SA14n1187:1841": "acintyo'yaṃ dharmaparyāyaḥ atyantagambhīraḥ sarvadharmāṇāṃ nisvabhāvatālakṣaṇaḥ tathāgataiḥ pratyātmavedanīyaḥ,",
  "SA14n1187:1842": "śrāvakādibhiraparaiścāpi cintayitumaśakyo hyatra nirdiṣṭaḥ |",
  "SA14n1187:1843": "atulyaḥ iti anyatra evaṃvidhasya adarśanāt,",
  "SA14n1187:1844": "etattulyasya viśiṣṭasya vā'bhāvāt,",
  "SA14n1187:1845": "tulyasya adhikasya vā'bhāvena acintyahetuto'cintyameva phalaṃ sambhavatītyuktam |",
  "SA14n1187:1846": "kathaṃ atulya iti cintāyāmāha śreṣṭhayānasamprasthitānām iti |",
  "SA14n1187:1847": "atiśayena pāraṃ gatastu śreṣṭha iti |",
  "SA14n1187:1848": "śrāvakādīnām ayaṃ dharmaparyāyaḥ ityuktam |",
  "SA14n1187:1849": "agrayānam ityagrāṇāṃ yānaṃ vā agraṃ cedaṃ yānamiti vā padavigrahaḥ |",
  "SA14n1187:1850": "ye tatra samprasthitāste tathocyante |",
  "SA14n1187:1851": "evameva śreṣṭhayānasamprasthitanāmityapi tassamānameva |",
  "SA14n1187:1852": "tau tāvat paryāyau |",
  "SA14n1187:1853": "paryāyadeśanābhiprāyastu vineyajanopakāraḥ,",
  "SA14n1187:1854": "yena katipaye bhavyā bhavanti |",
  "SA14n1187:1855": "itarayānānyapekṣya śreṣṭha iti kecit |",
  "SA14n1187:1856": "samastakleśajñeyāvaraṇaviśuddhayā vā śreṣṭha athavā agramiti paramam |",
  "SA14n1187:1857": "pratyekabuddhayānamapi śrāvakayānāpekṣayā paramiti vicāraṇāyāmāha- śreṣṭhayānasamprasthitānām iti |",
  "SA14n1187:1858": "atyantaṃ praśastagamanāt śreṣṭha ityuktam |",
  "SA14n1187:1859": "śrāvakādyenekayānebhyo'tiśayena praśasyatvādatra śreṣṭhaḥ iti śabda prayuktaḥ |",
  "SA14n1187:1860": "tacca mahāyānamityeva |",
  "SA14n1187:1861": "śrāvakādināmabhavyatvād dharmadeśaneyaṃ bodhisattvebhya evoktā |",
  "SA14n1187:1862": "tena siddho'yaṃ dharmaparyāyo'tulya iti |",
  "SA14n1187:1863": "tathāgatena bhāṣitaḥ ityanyeṣāmagocaratvāt |",
  "SA14n1187:1864": "dharmaparyāyo'yam ityādibhiḥ yathoktārthān prasādhya upasaṃhṛtya ca tatpratipattuṃ viśeṣastutiḥ sandarśitā |",
  "SA14n1187:1865": "yato hi dharmaparyāyo'yamacintyo'prameyaśca tasmād vipāko'pyasyācintya eva |",
  "SA14n1187:1866": "tataḥ ye imaṃ dharmaparyāyaṃ dhārayiṣyanti ityādi tu siddhamevetyarthaḥ |",
  "SA14n1187:1867": "aprameyam ityuddeśaḥ,",
  "SA14n1187:1868": "śeṣastānnirdeśaḥ |",
  "SA14n1187:1869": "tatra acintyam iti cintāviṣayātikrāntatvena ananumeyatvāt |",
  "SA14n1187:1870": "atulyam ityapratisamam |",
  "SA14n1187:1871": "amāpyam iti sarvasattvaprayoge'pi māpayitumaśakyatvāt |",
  "SA14n1187:1872": "aparimāṇam iti mahadbhirdeśādibhirapyaparimāpyatvād ākāśatopyadhikam |",
  "SA14n1187:1873": "athavā sarvāṇyapīmāni paryāyāntargatāni |",
  "SA14n1187:1874": "sarve te subhūte,",
  "SA14n1187:1875": "sattvāḥ samāṃśena bodhiṃ dhārayiṣyanti iti bodhibhārodvahanam aṃśodvahanasadṛśam |",
  "SA14n1187:1876": "anena tāvat sakalena dhyānasukhāsvādaṃ parityajya jñānasambhārapāripūrihetau dharmaparigrahaṇādau chandapraṇidhānābhyāṃ sthātavyamiti darśitam |",
  "SA14n1187:1877": "kasmāt khalu śreṣṭhayānasamprasthitebhyo bhagavatā bhāṣito na tvanyebhyaḥ,",
  "SA14n1187:1878": "kiṃ khalu bhagavatyapi rāgo dveṣaśca iti vicintya tatkasya hetoḥ ?",
  "SA14n1187:1879": "ityāha, ataḥ subhūte hīnādhimuktikaiḥ ityudatarat |",
  "SA14n1187:1880": "anena khalu bhagavati sarvasattveṣu ekasutavad vātsalyamiti nāsti rāgo dveṣo vā |",
  "SA14n1187:1881": "tathāpi ye yadā bhavyā bhavanti tadā tebhyo deśayanti,",
  "SA14n1187:1882": "na tvanyebhyaḥ |",
  "SA14n1187:1883": "anyathā upāyānabhijñatvānnaiva bhaved bhagavān sarvajñaḥ ityevaṃ darśyate |",
  "SA14n1187:1884": "hīnādhimuktikairiti śrāvakapratyekabuddhaiḥ |",
  "SA14n1187:1885": "ātmādidṛṣṭikaiḥ iti tairthikaiḥ |",
  "SA14n1187:1886": "nedaṃ sthānaṃ vidyate iti nāsti tadarthamavakāśa iti |",
  "SA14n1187:1887": "yacchrāvakaiḥ pratyekabuddhaiścāpi śrotuṃ na śakyate tatkathaṃ śakyate pṛthagjanaiḥ śrotum ?",
  "SA14n1187:1888": "yattairna śrotuṃ śakyaṃ tat kathaṃ śakyata udgrahītuṃ vā paryavāptuṃ vā |",
  "SA14n1187:1889": "atastadasambhavamityarthaḥ |",
  "SA14n1187:1890": "anena tāvad yogasamāpattāvavātāryate |",
  "SA14n1187:1891": "yadyevaṃ kathaṃ tāvadāryasubhūtinā dharmaparyāyo'yaṃ śrotuṃ śakyata iti ced ?",
  "SA14n1187:1892": "bhagavato'dhiṣṭhāneneti nāsti doṣaḥ |",
  "SA14n1187:1893": "sarvapradeśeṣu yasmin pṛthivīpradeśe sūtramidaṃ bhāṣyate sa evaikaḥ pṛthivīpradeśo'nuśaṃsanīya iti pratipādayan devadisatkāravaiśiṣṭyaṃ darśayitum api tu khalu punaḥ subhūte ityādyavocat |",
  "SA14n1187:1894": "pūrvaṃ tāvad bāhyaśāstrābhiṣvaṅgaparivarjanārthamuktam,",
  "SA14n1187:1895": "samprati dhyānarasāsvādavarjanārthamiti nāsti punaruktatā,",
  "SA14n1187:1896": "samastasaṃgṛhītārthābhidhāne'pi bhinnaprasaṅgābhidhānānnāsti punaruktateti jñātavyam |",
  "SA14n1187:1897": "pūjanīyaḥ iti chatradhvajapatākādibhiḥ,",
  "SA14n1187:1898": "vandanīyaḥ iti namaskaraṇīyaḥ,",
  "SA14n1187:1899": "pradakṣiṇīyaḥ pradakṣiṇāyogyaḥ,",
  "SA14n1187:1900": "ata eva pūjanīyatvādidharmairyuktāvād caityaḥ |",
  "SA14n1187:1901": "nanu īdṛośeṣu dharmaparyāyeṣu abhyudyatānāmapi kathaṃ kecit paribhūtā dṛśyanta iti cintāyāṃ pāpapariśodhanaviśeṣadeśanāya ye subhūte,",
  "SA14n1187:1902": "kulaputrā vā kuladuhitaro vā ityādyāha |",
  "SA14n1187:1903": "paribhūtā bhaviṣyanti iti paribhāṣaṇabhaṇḍanādibhirvyāpannā bhaviṣyanti,",
  "SA14n1187:1904": "suparibhūtāśca bhaviṣyanti iti vadhabandhanādibhiḥ pīḍitā bhaviṣyanti |",
  "SA14n1187:1905": "evamete mahātmānaḥ kathaṃ paribhūtā bhaviṣyantīti vicintyāha tatkasya hetoḥ ? iti |",
  "SA14n1187:1906": "teṣāṃ sattvānām ityādyudatarat |",
  "SA14n1187:1907": "paurvajanmikāni iti pūrvajanmani kṛtāni |",
  "SA14n1187:1908": "dṛṣṭa eva dharme iti pratyutpannajīvite |",
  "SA14n1187:1909": "buddhabodhiṃ cānuprāpsyanti iti pāpāni pariśodhya kālāntare bhāvanāniratā na ciraṃ anuttarasamyaksabodhimabhisambuddhya buddhā bhaviṣyantīti vākyārthaḥ |",
  "SA14n1187:1910": "tato nidānaṃ bahutaraṃ puṇyaskandhaṃ prasunuyādaprameyamasaṃkhyeyam iti yadāha tatra kena prakāreṇa aprameyākhyeyāvabodhaḥ syāt ?",
  "SA14n1187:1911": "ityatra abhijānāmyahaṃ subhūte ityādyāha |",
  "SA14n1187:1912": "atra prabhāveṇa bahutareṇa cāprameyamasaṃkhyeyaṃ ca paridīpitam |",
  "SA14n1187:1913": "tatrābhijānāmi subhūte atīte'dhvanyasaṃkhyeyaiḥ kalpaiḥ asaṃkhyeyataraiḥ ityādinā prabhāvaḥ paridīpataḥ |",
  "SA14n1187:1914": "ayaṃ tāvat puṇyaskandhasyaiva prabhāvaḥ |",
  "SA14n1187:1915": "etāvatā praśastaro viśiṣṭataraḥ (pūrvakaḥ)",
  "SA14n1187:1916": "puṇyaskandho'pyabhibhūyate |",
  "SA14n1187:1917": "dīpaṅkarataḥ yāvat asaṃkhyeyakalpam |",
  "SA14n1187:1918": "asaṃkhyeyakalpastāvad gaṇanātītatvāt,",
  "SA14n1187:1919": "dīpaṅkarasya pareṇa paratareṇa caturaśītibuddhakoṭiniyutaśatasahasrāṇyabhūvan,",
  "SA14n1187:1920": "ye mayārāgitāḥ iti pratipattyarcayā ārādhitāḥ |",
  "SA14n1187:1921": "na virāgitāḥ ityantarāle'pi tadabhinirhārasya anutsṛṣṭatvāt |",
  "SA14n1187:1922": "yacca iti kartṛviśeṣaḥ |",
  "SA14n1187:1923": "tato'yamarthaḥ yaśca ārāgaṇādikaḥ (puṇyaskandhaḥ)",
  "SA14n1187:1924": ", yaśca udgrahaṇādiśraddhādipuṇyaskandhastadutpāditaśca vāsanātmakaḥ skandhaḥ,",
  "SA14n1187:1925": "anayoḥ (puṇyaskandhayoḥ)",
  "SA14n1187:1926": "pūrvapuṇyaskandhaḥ uttarapuṇyaskandhasyāsya śatatamīmapi kalāṃ nopaiti iti |",
  "SA14n1187:1927": "etāvato'lpīyastvaṃ darśayituṃ sahasratamīmapi ityāha |",
  "SA14n1187:1928": "saṃkhyā iti tulyeṣveva yujyate,",
  "SA14n1187:1929": "yathā himavatā (tulya)",
  "SA14n1187:1930": "vindhya ityucyate,",
  "SA14n1187:1931": "na tu sarṣapaḥ |",
  "SA14n1187:1932": "kalām ityaṃśaḥ,",
  "SA14n1187:1933": "sa ca samānajātīya eva,",
  "SA14n1187:1934": "yathā sumeroḥ kalā parvataśikharameva,",
  "SA14n1187:1935": "na tu tṛṇaśikharaḥ |",
  "SA14n1187:1936": "gaṇanām ityapi tulyeṣvev,",
  "SA14n1187:1937": "yathā sumerurapi giriḥ,",
  "SA14n1187:1938": "himavānapi giriḥ,",
  "SA14n1187:1939": "na tu sarṣapaḥ |",
  "SA14n1187:1940": "upamām ityapi sadṛśeṣveva,",
  "SA14n1187:1941": "yathā gosadṛśo gavaya ityucyute,",
  "SA14n1187:1942": "na tu makṣikā |",
  "SA14n1187:1943": "laghurapi parikarmavaśena tasya (mahataḥ)",
  "SA14n1187:1944": "kṛtyaṃ karoti,",
  "SA14n1187:1945": "yathā niśite kṛte sati dātramapyasikṛtyaṃ karotīti matvā upaniṣadam ityāha |",
  "SA14n1187:1946": "tāḍanapīḍanādivistāropāyena tīkṣṇīkṛte'pyatilaghutayā na kṣamata ityarthaḥ |",
  "SA14n1187:1947": "ata eva aupamyamapi ityāha |",
  "SA14n1187:1948": "tasyopamābhāvamapi na kṣamate |",
  "SA14n1187:1949": "sarvajñavacanādevaitajjñātavyam,",
  "SA14n1187:1950": "evaṃvidheṣu indriyaviṣayātīteṣu viṣayeṣu sarvajñavacanasyaiva prāmāṇyāt |",
  "SA14n1187:1951": "api ca pariśuddhe kāle sarvasattvānāmapi pariśuddhatvānnāścaryām,",
  "SA14n1187:1952": "apariśuddhe tāvat kāle ye sattvā kṣaṇamātramaśyapariśuddhā bhavanti,",
  "SA14n1187:1953": "tadāścaryam |",
  "SA14n1187:1954": "evaṃ prabhāvamukhena tāvadaprameyatvaṃ pradarśitam |",
  "SA14n1187:1955": "kathamasaṃkhyeyaṃ saṃkhyayeti vicāraṇāyāṃ sacetpunaḥ subhūte...... tasmin samaye ityādyāha |",
  "SA14n1187:1956": "tena bahulaṃ paridīpitam |",
  "SA14n1187:1957": "tatpuṇyagaṇanayāpi viṣādamanuprāpya vyāmugdhacittāntarviśeṣe unmādamanuprāpnuyuḥ |",
  "SA14n1187:1958": "tataḥ udbhūtenonmādena cittavikṣepaṃ vā gaccheyuḥ |",
  "SA14n1187:1959": "anena gāmbhīryamaudāryaṃ copadiṣṭim |",
  "SA14n1187:1960": "evamasnād dharmaparyāyāt saṃkhyāprabhāvapratisaṃyuktamevaṃvidhaṃ phalaṃ kathaṃ jñāyata iti ?",
  "SA14n1187:1961": "api tu khalu punaḥ subhūte ityādyāha |",
  "SA14n1187:1962": "phalaṃ punaḥ hetvanurūpameva bhavati |",
  "SA14n1187:1963": "laghiṣṭhe'pi nyagrodhavṛkṣabīje'tiśayasārasampannatvād bṛhacchākhāpallvavṛkṣabhūtaṃ phalaṃ nopadṛśyate |",
  "SA14n1187:1964": "dharmaparyāyo'pyayam alpaparivarto'pyatyantagambhīraḥ,",
  "SA14n1187:1965": "acityadharmadeśanād acintyaḥ |",
  "SA14n1187:1966": "ato'smādacintyād hetupratyayayānurūpamacintyaṃ phalaṃ bhavati,",
  "SA14n1187:1967": "hetupratyayaprabhāvastāvat sarvajñagocaratvād acintyaḥ |",
  "SA14n1187:1968": "vipākaśabdo'tra phalārthaḥ,",
  "SA14n1187:1969": "tena niṣyandādiphalāni saṃgṛhyante |",
  "SA14n1187:1970": "etena sarveṇa cittapragraho darśitaḥ |",
  "SA14n1187:1971": "15. abhisamayakāle'hamitivikalpaviyoga-sthānam ḥ",
  "SA14n1187:1972": "evaṃ nirākṛte'pi dhyānasāsvāde pratyāsanne'bhisamayakāleṃ yaiḥ bodhisattvaiḥ ātmavaiśiṣṭyamavalokya 'ahaṃ samyaksambodhimārgapratipannaḥ,",
  "SA14n1187:1973": "sarve mayā sattvāḥ parinirvāpayitavyāḥ' iti manyamānaistaistasmin ātmagrāhavikale'bhisamayākāle kathaṃ sthātavyam,",
  "SA14n1187:1974": "kathaṃ pratipattavyam,",
  "SA14n1187:1975": "kathaṃ cittaṃ pragrahītavyam ?",
  "SA14n1187:1976": "ityetad darśayituṃ pañcadaśasthāmadhikṛtyāha- sūbhūti....... avocat- kathaṃ bhagavan,",
  "SA14n1187:1977": "bodhisattvayānasamprasthitena sthātavyam iti |",
  "SA14n1187:1978": "sthātavyamityādideśanātrayaṃ tu prāgevoktaṃ bhagavatā |",
  "SA14n1187:1979": "nāsti subhūte,",
  "SA14n1187:1980": "sa kaścid dharmo yo bodhisattvayānasamprasthito nāma ityavaśiṣṭenātra ātmagrāhavisaṃyogaḥ kriyate |",
  "SA14n1187:1981": "śeṣāṇāṃ (padānāṃ)",
  "SA14n1187:1982": "vyākhyā tu pūrvavat |",
  "SA14n1187:1983": "yathedaṃ pudgaladharmanairātmyaṃ prāgeva bhagavatā prakāśitaṃ tathokte sati bodhisattveṣu punaḥ abhisamayakāle kathamātmagrāhaḥ sambhaved ?",
  "SA14n1187:1984": "tannirākaraṇāyoktamapi kiṃ punarucyate ?",
  "SA14n1187:1985": "athaivamapi deśanāyāṃ saṃmuhyet prāguktasyānavasthānaṃ ca syāditi ?",
  "SA14n1187:1986": "tathā deśite'pi anādikālātyantadṛḍhībhūtātmābhiniveśavaśatayā keṣāñcit sammohasyānivṛtteḥ deśito'pyarthaḥ punarupadiśyate |",
  "SA14n1187:1987": "punardeśanākāle pāriṣadyānāṃ sammohanivṛttenārnavasthā syāt |",
  "SA14n1187:1988": "bhagavatā kṛtasyopadeśasya phalaṃ tāvat sammohavinivṛttireva vineyajanānāmiti na niṣphalam |",
  "SA14n1187:1989": "ata eva sammohanirvṛtau satyāṃ phalābhāvena punaḥ pravṛttyabhāvāt prakṛtamevedam |",
  "SA14n1187:1990": "16. avavādaparyeṣaṇasthānam ḥ",
  "SA14n1187:1991": "yadi bodhisattvayānasamprasthito nāma na syāt sa kaścid dharmaḥ (tarhi)",
  "SA14n1187:1992": "kathaṃ bhagavān dīpaṅkarasya śāsturantikādavavādaṃ prāpya anuttarāṃ samyaksambomabhisambuddhaḥ ?",
  "SA14n1187:1993": "atha na syād (saḥ)",
  "SA14n1187:1994": "abhisambuddhaḥ (tarhi)",
  "SA14n1187:1995": "abhisamayakāṅkṣiṇā'vavādo na paryeṣṭavya iti ye manyante,",
  "SA14n1187:1996": "teṣāmavavādaviyogavisaṃyogāya ṣoḍaśasyāmadhikṛtya tatkiṃ manse subhūte ityādyāha |",
  "SA14n1187:1997": "pūrvaṃ dharmakāyāptikāmatāvasare dharmagrāhaniṣedha uktaḥ,",
  "SA14n1187:1998": "idānīmabhisamayakāle abhisambuddhasya tasya niṣedhaḥ kriyate'to na punaruktatā |",
  "SA14n1187:1999": "nāsti paramārthataḥ sa kaścidapi jñānajñeyātmako dharmaḥ,",
  "SA14n1187:2000": "yathā pūrvaṃ vicāritam |",
  "SA14n1187:2001": "tadbalena avicāraramaṇīyamātratayā śrutamayyādiprajñopādakameṇa bhagavataḥ -svayambhūsarvajñajñānaṃ tathyasaṃvṛtyā grāhyātmakaṃ samudbhavati |",
  "SA14n1187:2002": "nanu tadapi bhagavato dīpaṅkarasyānubhāvamātramiti ced ?",
  "SA14n1187:2003": "evaṃ satyapi anurūpameva,",
  "SA14n1187:2004": "tathāpi tasmin sarvabuddhānāṃ sādhāraṇānubhāvāḥ,",
  "SA14n1187:2005": "na kevalaṃ bhagavato dīpaṅkarasyaiva |",
  "SA14n1187:2006": "yadi na syādabhisambuddhaḥ (kaścit tarhi)",
  "SA14n1187:2007": "kathaṃ tena samyaksaṃbodhau bhagavān vyākṛta iti vicārya sacet punaḥ sūbhūte ityādyāha |",
  "SA14n1187:2008": "ayamabhiprāyaḥ- yadi bhagavataḥ pratyātmavedyo dharmaḥ paramārthato tathābhūto bhavart tadā syādabhisambuddhaḥ,",
  "SA14n1187:2009": "athavā ' mayā punaḥ dharmo'bhisambuddhaḥ ' ityahaṅkāraḥ samudbhavet tadā syād 'abhisambuddhaḥ' ityevaṃ viparītābhiniveśāt tathāgatasya vyākaraṇaṃ na bhavet |",
  "SA14n1187:2010": "yato hi tadā 'mayā'bhisambuddhaḥ' iti na bhavati,",
  "SA14n1187:2011": "na ca dharmodiṣvapyabhiniveśaḥ bhavati |",
  "SA14n1187:2012": "tata evāham aviparītasamyagjñānamārgasthitau vyākṛtaḥ |",
  "SA14n1187:2013": "nāsti sa kaścid dharmo'bhisambuddhaḥ ityanena arthato dīpaṅkarasyāntikād avavādagrāhavikalpaṃ vipakṣatvena darśayitvā tadvikalpaprahāṇāya chandaḥ praṇidhānaṃ cāpi deśitam |",
  "SA14n1187:2014": "dīpaṅkaretyupalakṣaṇamātreṇābhihitena sarve dharmodgrahaṇavikalpā nirvatante |",
  "SA14n1187:2015": "nāstī ityanena tasya gambhīratvamuktam,",
  "SA14n1187:2016": "samyaksambodhaye avavādaparyeṣaṇavidhānena tāvadasyodāratvaṃ coktam,",
  "SA14n1187:2017": "śrāvakapratyekabuddhāvavādād atyantaviśiṣṭatvāt |",
  "SA14n1187:2018": "yadi tathāgatena samyaksambuddhena na syāt sa kaścid dharmo yo'nuttarāyāṃ samyaksambodhau abhisambuddhaḥ,",
  "SA14n1187:2019": "tadā kathaṃ tathāgatatvaṃ bhavet ?",
  "SA14n1187:2020": "tadyathā pūrvabuddhā abhisambodhiṃ gatāḥ,",
  "SA14n1187:2021": "tathaivātrāpi gatatvādabhisambuddhastathāgata ucyata iti cet ?",
  "SA14n1187:2022": "abhisambuddha ityākhyasya kasyacid dharmasyābhāvāt tatkathaṃ bhavediti vicintya tatkasya hetoḥ iti pṛṣṭhavān |",
  "SA14n1187:2023": "tathāgata iti subhūte ityādi codatarat |",
  "SA14n1187:2024": "tathatā iti dharmāṇāmaviparītasvabhāva ucyate,",
  "SA14n1187:2025": "sa candiśāntādisvabhāvaḥ,",
  "SA14n1187:2026": "sarvadharmasādhāraṇatvāt sā bhūtaḥ iti vacanena viśeṣitā,",
  "SA14n1187:2027": "bhutastu yathārthatvena tathāgatajñānamabhidhīyate |",
  "SA14n1187:2028": "tasyāstathatāyā yā paramārthato'nupannadharmatā sa tathāgata ityucyate | yathoktam -",
  "SA14n1187:2029": "anutpādadharmaḥ satataṃ tathāgataḥ | iti |",
  "SA14n1187:2030": "paramārthato dharmatā'pi dharmiṇo netarā,",
  "SA14n1187:2031": "ataḥ paramārthataḥ sarvadharmāṇāmanutpādo dharmatā |",
  "SA14n1187:2032": "sarvadharmādhigamasvabhāvo'vicāraramaṇīyaḥ paramārthato'nutpannaḥ tathyasaṃvṛtau parikalpyamānaḥ sajjñānaviśiṣṭaḥ 'tathāgataḥ' ucyata iti vākyārthaḥ |",
  "SA14n1187:2033": "tasya ca paramārthato'nutpannatvānnāsti kaścid grāhyo grāhako vā |",
  "SA14n1187:2034": "tasmānnāsti kaścid dharmo'pyabhisambuddhaḥ (nāma)",
  "SA14n1187:2035": "paramārthataḥ |",
  "SA14n1187:2036": "tathyasaṃvṛtimāśrītya tena viśiṣṭajñānena yathā abhisambuddhaḥ tathā gata ityevamabhiprāyaḥ |",
  "SA14n1187:2037": "paramārthāśrayeṇābhisambuddha iti kasmāttathā nocyate ?",
  "SA14n1187:2038": "iti cintāyāṃ yaḥ kaścit subhūte ityādyāha |",
  "SA14n1187:2039": "tatkasya hetoḥ ?",
  "SA14n1187:2040": "iti na satyam ityanena yogjam |",
  "SA14n1187:2041": "śeṣastu sugamānna vyākhyāyate |",
  "SA14n1187:2042": "evaṃ tarhi 'saṃvṛtitaḥ tathāgatena abhisambuddhaḥ' iti vyavasthaiva kathaṃ vyavasthāpyata iti vicārya yaśca dharmaḥ ityuktam |",
  "SA14n1187:2043": "yaḥ iti rūpādilakṣaṇadharmaḥ,",
  "SA14n1187:2044": "tatra na satyam itiḥ māyāvatpratibhāsamānānāṃ vicāryamāṇānāmatyantaśūnyatvenānutpannatvāt śaśaśrṛṅgavad atyantābhāvaḥ |",
  "SA14n1187:2045": "na mṛṣā avicāraramaṇīyasvabhāvena māyāvatpratibhāsamānāt |",
  "SA14n1187:2046": "athavā nāpi satyam,",
  "SA14n1187:2047": "na kasyāpi dharmasya paramārthataḥ siddheḥ |",
  "SA14n1187:2048": "na mṛṣā, na ca vicāragocaraḥ kaścit satyaḥ siddhaḥ,",
  "SA14n1187:2049": "sarvadharmāṇāmanutpādāt |",
  "SA14n1187:2050": "anenādhyāropāpavādāntau nirākṛtya madhyamamārgaṃ ca vyavasthāpya yogasamāpattau pravarttyate |",
  "SA14n1187:2051": "tasmāt ityevaṃ paramārthataḥ sarvadharmāṇāmanutpādāt na satyaṃ na ca mṛṣā |",
  "SA14n1187:2052": "tathāgato'pi pariśuddhyā'nutpādadharmayā prabhāvitaḥ,",
  "SA14n1187:2053": "anutpādadharmatāyāḥ sādhāraṇatvāt, (tathā hi) -",
  "SA14n1187:2054": "anutpādadharmaḥ satataṃ tathāgataḥ",
  "SA14n1187:2055": "sarve ca dharmāḥ sugatena sādṛśāḥ |",
  "SA14n1187:2056": "nimittagrāheṇa tu bālabuddhayaḥ",
  "SA14n1187:2057": "asatsu dharmeṣu caranti loke ||",
  "SA14n1187:2058": "ityādi | sarvadharmā buddhadharmāḥ iti tathāgato bhāṣate |",
  "SA14n1187:2059": "yadyanutpannā evāmī dharmāstat kathaṃ sarvadharmāḥ ityucyanta iti pravicintya sarvadharmā iti subhūte ityādyāha |",
  "SA14n1187:2060": "ayamatrārthaḥ- paramārthatastathā vidyante,",
  "SA14n1187:2061": "na tu vyavahāraprajñaptitaḥ |",
  "SA14n1187:2062": "asantastāvat paramārthato rūpādidharmāḥ,",
  "SA14n1187:2063": "kintvaparamārthaṃ khalvavicāritamāśritya yasmāt svasāmānyalakṣaṇagrahaṇaṃ tasmāt sarvadharmāḥ ityucyante,",
  "SA14n1187:2064": "na tu paramārthataḥ,",
  "SA14n1187:2065": "tatra sthitānāṃ sarveṣāṃ dṛśyamānatve'pyabhāvāt |",
  "SA14n1187:2066": "anena tāvad vikṣepanigrahaḥ sandarśitaḥ |",
  "SA14n1187:2067": "17. abhisamaya-sthānam ḥ",
  "SA14n1187:2068": "yadi na syāt sa kaścid dharmo bhagavatā'bhisambuddhaḥ kathaṃ (tarhi)",
  "SA14n1187:2069": "bodhisattvā upādattamavavādaṃ sammukhīkṛtya dharmapudgalanairātmyamadhigaccheyuḥ ?",
  "SA14n1187:2070": "iti vicintyābhisamayapratipādanārthaḥ tadyathāpi nāma ityādyāha |",
  "SA14n1187:2071": "ayamabhisamayastāvat jñānaprāptinirabhimānitābhyāṃ saṃdarśyate |",
  "SA14n1187:2072": "kathaṃ jñānaprātyeti cet ?",
  "SA14n1187:2073": "dvividhaṃ jñānamāśritya,",
  "SA14n1187:2074": "gotrasamparigrahajñānaṃ samatājñānañca |",
  "SA14n1187:2075": "tatra yajjñānaprāptyā tathāgatagotre samutpadya buddhagotre niyato jāyate tad gotrasamparigrahajñānam |",
  "SA14n1187:2076": "tadutpādena upetakāyo bhavati |",
  "SA14n1187:2077": "upeta ityātmanā parigṛhītaḥ,",
  "SA14n1187:2078": "kāyastu tathāgatakāyaḥ |",
  "SA14n1187:2079": "yena so'dhigataḥ,",
  "SA14n1187:2080": "sa upetakāyaḥ |",
  "SA14n1187:2081": "kathaṃ jñāyate tajjñānaprāptirityāha - mahākāyaḥ iti |",
  "SA14n1187:2082": "anena pudgaladharmanairātmyasamatājñānaṃ samavāpya abhisamayaḥ sampradarśyata ityato gotrajñānamabhidhīyate |",
  "SA14n1187:2083": "tena samatājñānena pudgaladharmanairātmyadhigamya sarve sattvā ātmani (ātmavat)",
  "SA14n1187:2084": "saṅgṛhītā bhavanti |",
  "SA14n1187:2085": "tasmāt samastasattvakāyānāmātmani saṅgraheṇa sa mahākāya iti |",
  "SA14n1187:2086": "nāpyapārthako'yaṃ śabdaḥ,",
  "SA14n1187:2087": "evaṃ sarvasattvānāmātma- saṅgraheṇa sa kāya ityucyate |",
  "SA14n1187:2088": "teṣāṃ saṃbahulve'pi na mahākāyaśabdārthatvam |",
  "SA14n1187:2089": "anena sthānasyāsya audāryaṃ samudīritam |",
  "SA14n1187:2090": "ayamabhiprāyaḥ- bodhisattvānāmabhisamayo'pyayaṃ tathyasaṃvṛtimāśritya viśiṣṭajñānotpādamātreṇa prabhāvito bhavati |",
  "SA14n1187:2091": "paramārthato na kiñcinnirūpakaṃ nirūpyaṃ veti darśayitum,",
  "SA14n1187:2092": "āryasubhūtiḥ - bhagavaṃstathāgatena puruṣo bhavedupetakāyaḥ ityādyāha |",
  "SA14n1187:2093": "anenārthatastāvadupetakāya-mahākāyābhiniveśastu vipakṣatvena nirdiṣṭaḥ |",
  "SA14n1187:2094": "(ataḥ) tatprahāṇāya chandapraṇidhānābhyāṃ sthātavyamiti darśitam |",
  "SA14n1187:2095": "upetakāyo mahākāya iti nimittamātrābhidhānena bodhiasattvānāṃ sarvadharmeṣvabhiniveśo nivartate |",
  "SA14n1187:2096": "paramārthe'pi tāvad vyavasthāpya yogasamāpattau cāvatāryate |",
  "SA14n1187:2097": "gambhīryamapyuktam,",
  "SA14n1187:2098": "samāropānto'pi nirākṛtaḥ |",
  "SA14n1187:2099": "pūrveṇa tāvadapavādāntaḥ pratiṣiddhaḥ |",
  "SA14n1187:2100": "yadi tathāgatena sa eva kāyo syāt noktaḥ syāt tadā prāptābhisamayo bodhisattvaṃ ' evaṃ mayā bodhisattvābhisamayaḥ samprāptaḥ sāmpratamahaṃ sattvān parinirvāpayiṣyāmi' ityetat kathaṃ sañcitayetyanyadīyaṃ sadvikalpaṃ samudīkṣya nirabhimānitayā'bhisamayaṃ darśayituṃ yo bodhisattvaṃ ityādyāha |",
  "SA14n1187:2101": "anena ya evaṃ vadet - ahaṃ sattvān parinirvāpayiṣyāmīti ' ahaṃ ya evaṃ vadet - ahaṃ sattvān parinirvāpayiṣyāmīti 'ahaṃ bodhiasattvo'smi ityabhimānī sa tathyato na bodhisattvaḥ itia darśyate |",
  "SA14n1187:2102": "tatkasya hetoḥ ?",
  "SA14n1187:2103": "ityatra jñāpakahetuḥ paripṛṣṭaḥ |",
  "SA14n1187:2104": "dharmaḥ iti tu rupādiasvabhāvo vā pudgalādisvabhāvo va |",
  "SA14n1187:2105": "yuktito vicāraṇāyāṃ tasya dharmasyādṛsṭatvād āryasubhūtirapyāha no hīdam iti |",
  "SA14n1187:2106": "tasyā yukteḥ sarvatra sādhāraṇatvād bhagavān nairātmyadvayāvatāraṇārthaṃ tasmād ityāha |",
  "SA14n1187:2107": "nisattvāḥ ityādi tāvadupalakṣaṇam,",
  "SA14n1187:2108": "niḥsvabhāvā api draṣṭavyāḥ |",
  "SA14n1187:2109": "anena vikṣepanigraho nirdiṣṭaḥ |",
  "SA14n1187:2110": "ukto'bhisamayaḥ |",
  "SA14n1187:2111": "ata ūrdhvaṃ buddhabhūme paryeṣaṇam |",
  "SA14n1187:2112": "tadapi buddhasya saptabhiḥ sampadbhiḥ saṃgṛhyate |",
  "SA14n1187:2113": "sapta sampadaśca -",
  "SA14n1187:2114": "1. kṣetrapariśuddhisampad",
  "SA14n1187:2115": "2. anuttaradṛṣṭipariśuddhisampad",
  "SA14n1187:2116": "3. anuttarajñānapariśuddhisampad",
  "SA14n1187:2117": "4. prāptapuṇyaskandhādhipatyasampad",
  "SA14n1187:2118": "5. kāyasampad",
  "SA14n1187:2119": "6. vāk-sampad",
  "SA14n1187:2120": "7. cittasampacca |",
  "SA14n1187:2121": "1. kṣetra pariśiddhisampad ḥ",
  "SA14n1187:2122": "tatra yadi na syāt kaścid bodhisattvo nāma dharmaḥ, (tarhi)",
  "SA14n1187:2123": "kastāvad buddhakṣetraṃ pariniṣpādayituṃ yatnaṃ kuryāt ?",
  "SA14n1187:2124": "ityāśaṅkāṃ nirākartuṃ buddhakṣetrapariśuddhisampadamadhikṛtya- yaḥ subhūte bodhisattvaḥ ityādyāha |",
  "SA14n1187:2125": "so'pi tathaiva vaktavyaḥ ityabhimānitvānnocyate sa bodhisattva ityarthaḥ |",
  "SA14n1187:2126": "pudgaladharmanairātmyayoranadhigame'pyadhigatamityabhimānāt |",
  "SA14n1187:2127": "evamahasmītyabhimānānna tasya pudgalanairāatmyāvagamaḥ,",
  "SA14n1187:2128": "na ca dharmanairātmyāvabodhaḥ,",
  "SA14n1187:2129": "asatsu kṣetravyuheṣvapi tatrābhimānāt |",
  "SA14n1187:2130": "anena kṣetravyūheṣu māyopamatvādhimuktyā bodhisattvena kathaṃ sthātavyamityetad darśitam |",
  "SA14n1187:2131": "yadi paramārthato na syuste kṣetravyūhāḥ (tadā)",
  "SA14n1187:2132": "bhagavatā kathamuktā iti vicintya tatkasya hetoḥ ? ityāha |",
  "SA14n1187:2133": "pūrvavadasya vyākhyānam |",
  "SA14n1187:2134": "na ceyaṃ punaruktiḥ |",
  "SA14n1187:2135": "pūrvaṃ tāvadadhimukticaryābhūmisthitānāṃ bodhisattvānāṃ bodhisattvakṣetrapariśuddhau praṇidhānāvasthāyāṃ bodhisattvavikalpasya niṣedhārtham (uktāḥ)",
  "SA14n1187:2136": ", samprati buddhekṣetrapariśuddhipariniṣpattaye ye bodhisattvā evaṃvidhenābhiniveśena pravartante,",
  "SA14n1187:2137": "yeṣāṃ caivaṃvidho vikalpaḥ,",
  "SA14n1187:2138": "tannirākaraṇārthamuktam |",
  "SA14n1187:2139": "na cānavasthāprasaṅga,",
  "SA14n1187:2140": "tadaivaṃvidhasya kasyaciditaravikalpasyāsambhavāt |",
  "SA14n1187:2141": "aneneha bodhisattvena kathaṃ pratipattavyaṃ tad vyapadiṣṭam |",
  "SA14n1187:2142": "kīdṛśo bodhisattvo nāmetyatra yaḥ subhūte bodhisattvaḥ ityādyāha |",
  "SA14n1187:2143": "nirātmāno dharmāḥ iti dviruktayā dvividhena nairātmyena sarvadharmāṇāṃ nairātmyaṃ darśyate |",
  "SA14n1187:2144": "bodhisattvo bodhisattvaḥ iti dviruktyā tadeva dvividhaṃ nairātmyajñānaṃ darśyate |",
  "SA14n1187:2145": "athavā ekastāvad bodhisattvaḥ āvṛttaḥ,",
  "SA14n1187:2146": "bodhisattva ityākhyāta ityuttarastu (kathanasya) prakāraḥ |",
  "SA14n1187:2147": "tena kiṃ darśayiṣyata iti ced ?",
  "SA14n1187:2148": "kena niṣpādyante yadi pudgalādigrāhakābhāvaḥ,",
  "SA14n1187:2149": "kṣetravyūhāḥ iti dharmagrāhakasyāpyabhāvaḥ,",
  "SA14n1187:2150": "ubhayabhāvādhigamena bodhisattva ityākhyāta iti nirdiṣṭam |",
  "SA14n1187:2151": "anena cittapragraho deśitaḥ |",
  "SA14n1187:2152": "ebhiḥ sarvaiḥ sthānai gāmbhīryaṃ darśitam |",
  "SA14n1187:2153": "tatra māyāvadbuddhakṣetrapariniṣpādanādhimuktayā bodhisattvānāṃ pravṛttipradarśanenaudāryamuktam |",
  "SA14n1187:2154": "2. anuttaradṛṣṭipariśuddhisampad ḥ",
  "SA14n1187:2155": "yadi nāsti bodhisattvo nāmaḥ kaścid dharmaḥ,",
  "SA14n1187:2156": "tadā tathāgataḥ pariśuddhadarśanena pariśuddhajñānena ca yukta eva na bhavet,",
  "SA14n1187:2157": "tasya bodhisattvādutpannātvāt,",
  "SA14n1187:2158": "tasyābhāve sa kathaṃ bhavatumarhati,",
  "SA14n1187:2159": "ahetukatve nityasattvādidoṣāḥ,",
  "SA14n1187:2160": "tasmād yasyāṃ saṃnipatitatāyāṃ pariṣadhevaṃ vikalpo bhavet,",
  "SA14n1187:2161": "tasyāḥ kṛte pariśuddhaṃ darśanaṃ jñānañcetyanuttaradvayamadhikṛtya tatkiṃ manyase subhūte ityādyāha |",
  "SA14n1187:2162": "pūrvataḥ bhagavato'bhiprāyaṃ gṛhītvā āryasubhūtirapyāhasaṃvidyate iti |",
  "SA14n1187:2163": "anena paramārthataḥ bodhisattvo nāma sa kaścid dharmo na bhavati,",
  "SA14n1187:2164": "tathāpi saṃvṛtau puṇyajñānasambhāraṃ paripūrya pariśuddhaṃjñānadarśanābhyāṃ yastathāgato bhavati, (tena)",
  "SA14n1187:2165": "avicāramaṇīyaskandhamātrasya bodhisattvasyāstitvaṃ bhavantyeva |",
  "SA14n1187:2166": "anyathā saṃvṛtāvapi yadi sa na bhavet tadā kastathāgato bhavedityevaṃ tāvat darśitam |",
  "SA14n1187:2167": "tatra saṃvidyate tathāgatasya prajñācakṣuḥ ityeva tāvannocyate, (api tu)",
  "SA14n1187:2168": "viśiṣṭaṃ viśuddhadarśanamabhidhātuṃ cakṣuṣo vidyāmānatvaṃ darśitam |",
  "SA14n1187:2169": "samāsataścaturvidhaṃ bhavati cakṣuḥ- rūpagrāhakam,",
  "SA14n1187:2170": "paramārthasatyagrāhakam,",
  "SA14n1187:2171": "saṃvṛtisatyagrāhakam,",
  "SA14n1187:2172": "sarvākārajñeyagrāhakaṃ ca |",
  "SA14n1187:2173": "rūpagrāhakamapi dvividham- karmaphalaṃ bhāvanāphalañceti |",
  "SA14n1187:2174": "pañcavidhaṃ cakṣuḥ kramaśaḥ- tatra sthūlaviṣayatvāt prathamaṃ rūpagrāhakaṃ kathitam,",
  "SA14n1187:2175": "paramārthavaśena saṃvṛtijñānaṃ pariśuddhadhyatītyataḥ pūrvaṃ paramārthasatyagrāhakaṃ paścācca saṃvṛtisatyagrāhakamabhihitamiti saṅgacchate kramanirdeśaḥ |",
  "SA14n1187:2176": "pudgaladharmanairātmyayoḥ saṃvidyate prajñācakṣuḥ,",
  "SA14n1187:2177": "saṃvṛtau dharmamātrameva tāvadavabhāsate,",
  "SA14n1187:2178": "na tu pudgala iti pudgalaśūnye dharmamātre dharmacakṣuḥ,",
  "SA14n1187:2179": "sarvajñeyānāṃ sarvākārajñānaṃ tāvad buddhacakṣurityucyate,",
  "SA14n1187:2180": "anenedānīṃ sākṣātkṛtya viharaṇāt |",
  "SA14n1187:2181": "tathyasaṃvṛtau pañcacakṣuṣāṃ deśanayoktaṃ viśuddhadarśanam |",
  "SA14n1187:2182": "3. anuttarajñānapariśuddhisampad ḥ",
  "SA14n1187:2183": "viśuddhajñānābhidhānārtham- tatkiṃ manyase subhūte ityādyāha |",
  "SA14n1187:2184": "traikālikāḥ cittacaitasāstāvaccittasantatiḥ |",
  "SA14n1187:2185": "tataḥ traikālyaviṣayatvena tadviṣayāvabodho jñānamityucyate,",
  "SA14n1187:2186": "na tu darśanam |",
  "SA14n1187:2187": "tadapi sarāgacittavītarāgacittetyādinānāvidhasaṃkleśavyavadānabhāvena veditavyam |",
  "SA14n1187:2188": "tāvanto lokadhātavaḥ ityupalakṣaṇam,",
  "SA14n1187:2189": "anantalokadhātvantarnihitasattvānāṃ cittadhārāyāḥ parijñānāt |",
  "SA14n1187:2190": "tathāhi- saṃvṛtau tathāgatasya māṃsacakṣurādīni bhavanti,",
  "SA14n1187:2191": "atastanniṣpādanārthaṃ bodhisattvena chandapraṇidhānābhyāṃ sthātavyam |",
  "SA14n1187:2192": "anena tāvad vacanena sampaddvayaṃ paridīpitam |",
  "SA14n1187:2193": "māṃsacakṣurādīnyapi ekānekasvabhāvābhyāṃ vicāraṇāyāmanupalabdhānyeva |",
  "SA14n1187:2194": "na hyarthāntarajñānena grahaṇaṃ yujyate,",
  "SA14n1187:2195": "yathā pūrvaṃ vicāritam,",
  "SA14n1187:2196": "evaṃ sati kathaṃ prajñāsyete tathāgatasya māṃsacakṣurādividyamānatā cittadhārā ceti cittāśayaṃ viditvā tatkasya hetoḥ ? ityāha |",
  "SA14n1187:2197": "bodhisattvena kathamanayordvayorviśuddhayoryogasamāpattyā pratipattavyam ?",
  "SA14n1187:2198": "ityetadabhidhātuṃ cittadhārā cittadhārā ityādyāha |",
  "SA14n1187:2199": "paramārthataḥ adhārā iti |",
  "SA14n1187:2200": "svabhāvato'sattve'pi saṃvṛtimadhikṛtyāha- tenocyate cittadhāreti iti |",
  "SA14n1187:2201": "anyathā paramārthataḥ sarvavāggocarātītatvānna vaktuṃ śakṣyata ityabhiprāyaḥ |",
  "SA14n1187:2202": "cittadhāretyupalakṣaṇam |",
  "SA14n1187:2203": "māṃsacakṣurādīnyapi cakṣuḥsvabhāvarahitānyeva uktānīti kathanaṃ prakṛtaṃ sākṣānnoktam |",
  "SA14n1187:2204": "atra kathaṃ cittaṃ pragrahītavyamiti tadabhidhātumāha tatkasya hetoḥ ? iti |",
  "SA14n1187:2205": "adhāretyanena saha yojanīyam |",
  "SA14n1187:2206": "atītādīnāṃ cittānāṃ paramārthato'nutpannatvād anupalambhaḥ |",
  "SA14n1187:2207": "sattve'pi grahaṇānupapattyā nānupalambhaḥ |",
  "SA14n1187:2208": "tathā sati acittadhārādeśanamapi na bhavet,",
  "SA14n1187:2209": "na cānupalambhamātreṇa bhāvānāṃ niḥsvabhāvatvaṃ syāt |",
  "SA14n1187:2210": "yathā traikālikacittasya paramārthato'bhāvastathā pūrvamuktaṃ vakṣyate ca |",
  "SA14n1187:2211": "cittoktirūpalakṣaṇam,",
  "SA14n1187:2212": "tato'tītādimāṃsacakṣurādīnyapyanupalabdhānyeva |",
  "SA14n1187:2213": "atra adhārā ityādibhiḥ padairgāmbhīryamuktam,",
  "SA14n1187:2214": "śeṣairaudāryam |",
  "SA14n1187:2215": "4. prāptapuṇyaskandhādhipatyasampad ḥ",
  "SA14n1187:2216": "yadi nāsti traikālikaṃ cittaṃ tadā puṇyaskandho'pi na syāt,",
  "SA14n1187:2217": "cittāśritatvāttasya |",
  "SA14n1187:2218": "tataḥ tathāgatasya puṇyaskandhādhipatyasampadaṃ sampādayituṃ kathaṃ bodhisattvo yatnaṃ kūryāditi vicintya puṇyaskandhādhipatyasampadamadhikṛtya- tatkiṃ manyase subhūte ityādyāha |",
  "SA14n1187:2219": "anena kulaputro vā kuladuhitā vā yo'ntaśo ratnādikaṃ bāhyavastu tyajati, so'pi (yadi)",
  "SA14n1187:2220": "mahāpuṇyaskandhena yukto bhavati (tadā)",
  "SA14n1187:2221": "kathaṃ na tathāgatasya asaṃkhyeyāprameyakalpeṣu duṣkarānekaśatānyabhyasyataḥ puṇyaskandhādhipatyaṃ syādityevaṃ deśitam |",
  "SA14n1187:2222": "ata eva paramārthato'satyapi puṇyaskandhe saṃvṛtau sattvād bodhisattvena tatra vaśībhāvaṃ niṣpādayituṃ chandapraṇidhānābhyāṃ sthātavyamityādarśitam |",
  "SA14n1187:2223": "anenaudāryamapyuktam |",
  "SA14n1187:2224": "kathaṃ na paramārthataḥ puṇyaskandhasattvaṃ vyavasthāpyata iti vicintya 'bodhisattvenātra kathaṃ pratipattavyam,",
  "SA14n1187:2225": "kathañca cittaṃ pragrahītavyam,",
  "SA14n1187:2226": "' ityubhayaṃ sandarśiyituṃ sacet subhūte ityādyāha |",
  "SA14n1187:2227": "sacet iti 'yadi' ityarthaḥ |",
  "SA14n1187:2228": "na tathāgato'bhāṣiṣyat iti paramārthato'bhidhānaṃ nācariṣyat |",
  "SA14n1187:2229": "anirdeśe'pi tathā khyāyata ityabhiprāyaḥ |",
  "SA14n1187:2230": "yathā paramārthataḥ puṇyaskandhasyābhāvastathā prāgvarṇitaḥ |",
  "SA14n1187:2231": "anena tathāgatasya puṇyaskandhādhipatyasampadaṃ pariniṣpādayituṃ prasthitena bodhisattvena paramārthatastadanupalambhena yogasamāpattyā pratipattavyam |",
  "SA14n1187:2232": "paramārthatastadālambanābhiniveśaparihāreṇa cittaṃ pragrahītatavyam ityubhayaṃ deśitam,",
  "SA14n1187:2233": "gāmbhīryamapyuktam |",
  "SA14n1187:2234": "5. kāyasampad ḥ (a)",
  "SA14n1187:2235": "rūpakāyasampad",
  "SA14n1187:2236": "yadi puṇyaskandho naiva syāt tadā tathāgatānāṃ dvividhā kāyalakṣaṇasampad-anuvyañjanakāyasampad,",
  "SA14n1187:2237": "lakṣaṇakāyasampacca yā'nuttarapuṇyenābhinirvartayitumiṣyate,",
  "SA14n1187:2238": "sā naiva syāt,",
  "SA14n1187:2239": "kāraṇābhāvāt |",
  "SA14n1187:2240": "tasmāt tathāgatasya dvividhāṃ kāyasampadaṃ pariniṣpādayituṃ kathaṃ bodhisattvairyatno'nuṣṭheya iti vicintayadbhyastathāgatasya rūpakāyasampadamadhikṛtya- tatkiṃ manyase subhūte ityādyāha |",
  "SA14n1187:2241": "rūpakāyaḥ ityanuvyañjanakāyarūpeṇa draṣṭavyaḥ |",
  "SA14n1187:2242": "lakṣaṇakāyaḥ paścād vakṣyate gobalivardanyāyena |",
  "SA14n1187:2243": "tato'yamatrāryasubhūterāśayaḥ - yathā paramārthato'skandha eva puṇyaskandhastathā rūpakāyo'pyunutpanna eva |",
  "SA14n1187:2244": "ataḥ paramārthataḥ na rūpakāyapariniṣpattyā tathāgato draṣṭavyaḥ ityucyate |",
  "SA14n1187:2245": "saṃvṛtau māyānirmitabuddhavad vidyata eva rūpakāyaḥ,",
  "SA14n1187:2246": "tata upapanna eva (tasya)",
  "SA14n1187:2247": "puṇyaskandhādudbhavaḥ |",
  "SA14n1187:2248": "tasmād bodhisattvena māyānirmitabuddhasya tathāvidharūpādhimuktayā tatpratipattaye chanda-praṇidhānābhyāṃ sthātavyamiti deśitam |",
  "SA14n1187:2249": "nāpyatra punaruktitā |",
  "SA14n1187:2250": "pūrvamadhimukticaryābhūmau rūpakāyāptikāmatākāle tathāgatapūjāsatkārakāle ca tathāvidho'bhiniveśaḥ parivarjitaḥ,",
  "SA14n1187:2251": "samprati śuddhādhyāśayabhūmau tathāgatarūpakāya- sampadaṃ pariniṣpādayituṃ samprasthitasya bodhisattvasya rūpe'bhiniveśo bhavatīti yāsāṃ prasiddhistāsāṃ pariṣadāṃ durvikalpo nirākṛta ityuktatvāt |",
  "SA14n1187:2252": "evaṃ tarhi tathāgatānāṃ rūpakāyaḥ kasmād deśita iti vicintya tatkasya hetoḥ ?",
  "SA14n1187:2253": "ityapṛcchat |",
  "SA14n1187:2254": "na rūpakāyapariniṣpattyā tathāgato draṣṭavyaḥ ityanena yojanīyam |",
  "SA14n1187:2255": "nāsau tāvat sidhyati,",
  "SA14n1187:2256": "avapavirūpeṇa paramāṇusañcayarūpeṇa vā rūpasyāsiddhatvād ,",
  "SA14n1187:2257": "yathā vicāritaṃ prāk |",
  "SA14n1187:2258": "anena bodhisattvena kathaṃ pratipattavyam,",
  "SA14n1187:2259": "tannirdiṣṭam |",
  "SA14n1187:2260": "tena iti ityaṃ saṃvṛtau bhāvaḥ,",
  "SA14n1187:2261": "na tu śaśaviṣāṇavat sarvathā'bhāvaḥ |",
  "SA14n1187:2262": "anena cāpavādāntaṃ parihṛtya kathaṃ cittaṃ pragrahītavyam, (iti)",
  "SA14n1187:2263": "etannirdiṣṭam |",
  "SA14n1187:2264": "anena sarvasthānena gāmbhīryaṃ pradarśitam |",
  "SA14n1187:2265": "saṃvṛtau tathāgatasya rūpakāyasampadaṃ niṣpādayituṃ bodhisattvaiḥ karaṇīyānāṃ yatnānāṃ nidarśanena ādāryamapi dīpitam |",
  "SA14n1187:2266": "(ba) lakṣaṇakāyasampad ḥ",
  "SA14n1187:2267": "lakṣaṇakāyasampadamadhikṛtya tatkiṃ manyase subhūte ityadyāha |",
  "SA14n1187:2268": "atra pūrvavat sarvamabhihiatam |",
  "SA14n1187:2269": "6. vākasampad ḥ",
  "SA14n1187:2270": "yadi rūpakāyapariniṣpattyāa na tathāgato draṣṭavya iti cet,",
  "SA14n1187:2271": "tadā deśanā'pi bhagavatā naiva bhavet,",
  "SA14n1187:2272": "rūpakāyena saṃgṛhītvāt tasyāḥ ?",
  "SA14n1187:2273": "ato bodhisattavaistathāgatasya vāksampadaṃ niṣpādayituṃ kathaṃ yatnaḥ karttavya iti vicintayadbhyo vāksampadamadhikṛtya tatkiṃ manyase subhūte ityādyāha |",
  "SA14n1187:2274": "paramārthato vācya-vācaka-vacanānāmabhāvāt na tathāgatasyaivaṃ bhavati mayā dharmo deśita iti |",
  "SA14n1187:2275": "anyathā viparyayānna bhavet sarvajñaḥ |",
  "SA14n1187:2276": "yathā vācakāḥ ātmādayaḥ,",
  "SA14n1187:2277": "vācyā bāhyādhyātmikā bhāvāḥ,",
  "SA14n1187:2278": "vacanāni karaṇarūpāṇi śabdasvabhāvābhāvātmakāni vā tathā vistareṇa prāgevoktāni |",
  "SA14n1187:2279": "sarve bhāvāḥ śūnyatvavyāptāḥ prāgeva pratipāditāḥ |",
  "SA14n1187:2280": "saṃvṛtau vācya-vācaka-vacanānām avicāraramaṇīyatvena vyavahāramātra eva (te)",
  "SA14n1187:2281": "bhavanti, na tu paramārthe |",
  "SA14n1187:2282": "yadi vastutattvasyaivamabhidhāne'pi vyāmohena kicit paramārthatastrayāṇāṃ (teṣāṃ)",
  "SA14n1187:2283": "parāmārthasattvaṃ kalpayeyastadā 'kiṃ nu syāt' iti vicintya yaḥ subhūte ityādyāha |",
  "SA14n1187:2284": "abhyācakṣīta ityabhyālapet |",
  "SA14n1187:2285": "kathaṃ tadabhūtamālapituṃ śakyata iti vicāraṇāyāmāha asatodgṛhītena iti |",
  "SA14n1187:2286": "viparītābhiniveśato vitathagrahaṇāt tadabhūtamityarthaḥ |",
  "SA14n1187:2287": "anena tathāgatasya vāksampadi pravṛttena bodhisattvena pratiśrutkādivajjñātvā pravartitavyamiti,",
  "SA14n1187:2288": "bodhisattvena kathaṃ sthātavyamiti deśitam |",
  "SA14n1187:2289": "yadi vacanāditrayamasat (tadā)",
  "SA14n1187:2290": "pudgaladharmanairātmyadeśakena bhagavatā nānāpadavākyātmikeyaṃ dharmadeśanā kathaṃ prasidhyati ?",
  "SA14n1187:2291": "tasyāṃ satyāṃ tadabhidheyo vācyo'pi syādeva,",
  "SA14n1187:2292": "yaśca taddeśako vācakaḥ,",
  "SA14n1187:2293": "so'pi bhavedeva |",
  "SA14n1187:2294": "tadbalena trīṇyapi (vācya-vācaka-vacanāni)",
  "SA14n1187:2295": "bhaveyuriti cintāyāṃ tatkasya hetoḥ ? iti pṛṣṭam |",
  "SA14n1187:2296": "atra dharmadeśanā ityudatarat |",
  "SA14n1187:2297": "ayamabhiprāyaḥ- paramārthataḥ dharmadeśanāyāṃ satyāṃ (sā)",
  "SA14n1187:2298": "svalakṣaṇasvabhāvā vā syāt sāmānyalakṣanasvabhāvā vā |",
  "SA14n1187:2299": "tatra na tāvat prathamaḥ pakṣaḥ,",
  "SA14n1187:2300": "sarvaṃ pāramārthikaṃ svalakṣaṇaṃ tāvat pūrvameva vistareṇa nirākṛtam |",
  "SA14n1187:2301": "na ca dbitīyo'pi asati svalakṣaṇe ādhārasyābhāvena kasyacidapyasattvāt |",
  "SA14n1187:2302": "sāmānyadravyatvābhyupagame svalakṣaṇa eva saṅgṛhītaṃ syāditi tanniṣedhena tasyāpi niṣedha eva |",
  "SA14n1187:2303": "anyavyāvṛttyā sāmānyalakṣaṇamadhyāropitasvabhāvamiti parikalpite sati dharmadeśanāyā nairarthakyatvena siddhasādhanam |",
  "SA14n1187:2304": "tasyāḥ (śabdātmikāyā deśanāyāḥ)",
  "SA14n1187:2305": "paramārthataḥ svalakṣaṇasattve'pi na yujyate tayā dharmadeśanā |",
  "SA14n1187:2306": "sphoṭādiśabdasya nityasvabhāvasya paraiḥ padatvena parikalpitasya kramākramābhyāmarthakriyākāritvaṃ tāvad virudhyate,",
  "SA14n1187:2307": "sarvasāamarthyāpagatatvāccaitanyādiṣu kutrāpi khalu naiva yujyate,",
  "SA14n1187:2308": "akiñcitkaratvena kathaṃ tad bhavet padam ?",
  "SA14n1187:2309": "anityasyāpi tāvat svalakṣaṇasva na yujyate padatvam,",
  "SA14n1187:2310": "saṅketakāle dṛṣṭasya vyavahārakāle'nanvayāt |",
  "SA14n1187:2311": "na hi yujyate anyasya saṅketo'nyasya ca vyavahāraḥ,",
  "SA14n1187:2312": "atiprasaṅgāt |",
  "SA14n1187:2313": "ata eva svalakṣaṇamapyabhidhātuṃ na yujyate, ananvayāt |",
  "SA14n1187:2314": "sāmānyapadārthe'bhidheyatvenābhyupagate sati abhidheyasvabhāvatvena tasya svalakṣaṇasvarūpatvānna hi pradeśāntaragamanam |",
  "SA14n1187:2315": "ekatvaṃ tu deśakālādibhinnāsvanekavyaktiṣvanugatamapi na yujyate tathā hi- (atha)",
  "SA14n1187:2316": "ekasyāṃ vyaktau sarvātmanā vyāptaṃ syāt tadā yena ekatvena parikalpitaḥ sa svabhāvastena anyatrādhigatetaravyaktibhiḥ sambaddhaḥ taditarasvabhāvastatra na bhavediti,",
  "SA14n1187:2317": "ekatvahāniprasaṅgāt |",
  "SA14n1187:2318": "(atha) ekadeśena vyāptaṃ syāt tadā sāvayatvāgrahaṇadoṣaḥ |",
  "SA14n1187:2319": "evaṃ yāvatyo bhinnavyaktayastāsāmekadeśena vyāptivyavasthayā tāvatīnāṃ grahaṇaṃ syāttadā ekavyaktigrahaṇaṃ tāvadekadeśagrahaṇena yuktaṃ bhavet,",
  "SA14n1187:2320": "bhinnavyaktiṣu deśakālaparimāṇādibhinnāsu tāsvekavyaktigrahaṇaṃ tāvadekadeśagrahaṇād yugapudgrahaṇābhāva eva |",
  "SA14n1187:2321": "tasmād vācya-vācakatvaṃ tāvadaśyāropeṇaiva yujyate,",
  "SA14n1187:2322": "na tattvataḥ |",
  "SA14n1187:2323": "ata evoktaṃ bhagavatā'nyatra -",
  "SA14n1187:2324": "yena yena hi nāmnā vai yo yo dharmo'bhilapyate |",
  "SA14n1187:2325": "na sa saṃvidyate tatra dharmāṇāṃ sā hi dharmatā ||",
  "SA14n1187:2326": "vacanaṃ mithyā,",
  "SA14n1187:2327": "vācya-vācyakānāṃ yā deśanā taddvārā āgatā ,",
  "SA14n1187:2328": "sā'pi spaṣṭaiva |",
  "SA14n1187:2329": "ubhayorabhāvo bhagavatā pṛthakatvena noktaḥ |",
  "SA14n1187:2330": "anena bodhisattvena kathaṃ pratipattavyam,",
  "SA14n1187:2331": "kathañca cittaṃ pragrahītavyamityetad darśitam |",
  "SA14n1187:2332": "etena sarveṇa gāmbhīryaṃ darśitam |",
  "SA14n1187:2333": "7. saptadhā cittasampadaḥ -",
  "SA14n1187:2334": "1. smṛtyupasthānam",
  "SA14n1187:2335": "2. abhisambodhiḥ",
  "SA14n1187:2336": "3. mahādharmārthaprajñaptiḥ",
  "SA14n1187:2337": "4. mahāvavādārthaprajñaptiḥ",
  "SA14n1187:2338": "5. dharmakāyaparigrahaṇam",
  "SA14n1187:2339": "6. saṃsāre nirvāṇe cāpratiṣṭhānam",
  "SA14n1187:2340": "7. prasthiti-pāriśuddhiḥ |",
  "SA14n1187:2341": "1. smṛtyupasthānam ḥ",
  "SA14n1187:2342": "tatredānīmevaṃ gambhīradharmo'yamanāgate kāle ghanībhūte kudṛṣṭijāle kathaṃ saphalo bhaviṣyatīti nābhiśraddhadhanti parivārāḥ |",
  "SA14n1187:2343": "ya evaṃ cintayanti teṣāmaviśrambhaṃ nivārayitum āryasubhūtiścittasampatsu smṛtyupasthānamadhikṛtya bhagavan ityādyāha |",
  "SA14n1187:2344": "bhagavatā'pyanāgate'dhvani śīlavanto guṇavantaśca bhaviṣyantīti kiṃ noktapūrvam |",
  "SA14n1187:2345": "samprati teṣāṃ sattve'sattve vā ekāntenānabhiniveśaṃ deśayitum asti iti noktam,",
  "SA14n1187:2346": "antadvayaniṣedhārthaṃ te subhūte ityādyāha |",
  "SA14n1187:2347": "paramārthataḥ skandhapudgalādīnāṃ satsvabhāvānupalambhāt na sattvāḥ ityanenādhyāropāntaniṣedhaḥ,",
  "SA14n1187:2348": "avicāraikaramaṇīyatvena sadaiva vidyamānatvena nāsattvāḥ ityanenāpavādāntaniṣedhaḥ |",
  "SA14n1187:2349": "bhaviṣyanti ityanayā deśanayā bhagavataḥ kīdṛgaviparītasmṛtyupasthānamiti sattvebhyo darśayitvā bhagavatastasyāṃ smṛtyupasthānasampadi bodhisattvena chanda-praṇidhānābhyāṃ sthātavyamiti nirdiṣṭam |",
  "SA14n1187:2350": "na te sattvāḥ nāsattvāḥ ?",
  "SA14n1187:2351": "ityanena yogasamāpattinirdiṣṭā |",
  "SA14n1187:2352": "yadi na te sattvāḥ syustadā kathaṃ bhagavatā ' bhaviṣyantyanāgate'dhvani śīlavanto guṇavantaśca te' ityādyuktamityevaṃ parivitarkaṃ vicāryaṃ tatkasya hetoḥ ?",
  "SA14n1187:2353": "ityapṛcchat |",
  "SA14n1187:2354": "asattvāste bhāṣitāḥ iti paramārthato'sattvā eva,",
  "SA14n1187:2355": "saṃvṛtisatskandhasadbhāvamāśritya bhāṣitāste |",
  "SA14n1187:2356": "saṃvṛtau sattvāt tenocyante sattvā iti |",
  "SA14n1187:2357": "anyathā saṃvṛtāvapyasattve na (te)",
  "SA14n1187:2358": "bhāṣitāḥ syurityanena cittapragraho darśitaḥ |",
  "SA14n1187:2359": "sarveṇa tāvadanena gāmbhīryamuktam |",
  "SA14n1187:2360": "sarvasattvebhyo bhagavatā'pratihatasmṛtyupasthānadeśanāt tāvadaudāryaṃ nirdiṣṭam |",
  "SA14n1187:2361": "2. abhisambodhiḥ",
  "SA14n1187:2362": "yadi na syād bhagavataḥ kācidapi dharmadeśanā,",
  "SA14n1187:2363": "tadā na syāt (saḥ)",
  "SA14n1187:2364": "samyaksambuddho'pi tatastathāgatābhisambodhisiddhaye vyarthaḥ syād bodhisattvānāṃ yatnaḥ |",
  "SA14n1187:2365": "yato'bhisambuddhadharmā iṣyante,",
  "SA14n1187:2366": "ato deśanā'pi bhavatīti manvānebhyaḥ-",
  "SA14n1187:2367": "tebhyo'bhisambodhim adhikṛtya tatkiṃ manyase subhūte ityādyāha |",
  "SA14n1187:2368": "āryasubhūtiḥ pūrvābhiprāyaṃ gṛhītvā nāsti saḥ ityudatarat |",
  "SA14n1187:2369": "tadevaṃ manyate- paramārthābhiprāyeṇa bhagavatā dharmadeśanā pratiṣiddheti |",
  "SA14n1187:2370": "yathā paramārthataḥ kasyāścidapi dharmadeśanāyā abhāvaḥ (tathā)",
  "SA14n1187:2371": "abhisambuddhasyāpyabhāvaḥ,",
  "SA14n1187:2372": "etat pūrvaṃ nirdiṣṭam |",
  "SA14n1187:2373": "saṃvṛtitaḥ bhagavato dharmadeśanā,",
  "SA14n1187:2374": "sambodhiḥ,",
  "SA14n1187:2375": "taddhetupratipattiścāpi vidyanta eva,",
  "SA14n1187:2376": "tasmād bodhisattvenānuttarasamyaksambodhestathyasaṃvṛtisvabhāvāyāḥ sādhanārthaṃ yatnaḥ karaṇīyaḥ |",
  "SA14n1187:2377": "anena bodhisattvena kathaṃ sthātavyamiti darśitam |",
  "SA14n1187:2378": "pūrvamavavādaparyeṣaṇakāle bodhisattvānā 'abhisambodhi paramārthaḥ' iti yo vikalpaḥ,",
  "SA14n1187:2379": "sa apanoditaḥ,",
  "SA14n1187:2380": "idānīṃ buddhabhūmiparyeṣaṇakāle pareṣāṃ tādṛgvikalpanirākaraṇānna bhavati punaruktidoṣaḥ |",
  "SA14n1187:2381": "bhagavatā anuttarā samyaksambodhistathyasaṃvṛtau vyavasthāpitā,",
  "SA14n1187:2382": "sā kīdṛśīti atra aṇurapi ityādyāha |",
  "SA14n1187:2383": "yatra jñānaṃ pracarati (tatra)",
  "SA14n1187:2384": "bhagavatā grāhyasvarūpasya svalakṣaṇasya sūkṣmo'pi dharmasvabhāvo nopalabdhaḥ,",
  "SA14n1187:2385": "sa tāvat samastadharmanairātmyāvabodhasvarūpā anuttarā sampaksambodhiḥ |",
  "SA14n1187:2386": "tairthika-śaikṣāśaikṣajñānācchreṣṭhatvena 'anuttarā' |",
  "SA14n1187:2387": "sarvabhāvānāṃ tathatāyā yathāvadadhigamasvabhāvatvena ucyate samyaksambodhirityarthaḥ |",
  "SA14n1187:2388": "tatra sarvadharmāṇāmanupalabdhiheto “na“ ityuktam |",
  "SA14n1187:2389": "yato hyasattvaṃ tato'nupalambhaḥ |",
  "SA14n1187:2390": "vidyamānatve nānupalabdhiḥ,",
  "SA14n1187:2391": "satsu sarvadharmeṣu tathāgatasya ālambanajñānasyaiva jñāpakatvāt |",
  "SA14n1187:2392": "anena dharmanairātmyāvabodhasvabhāvo nirdiṣṭaḥ |",
  "SA14n1187:2393": "sāmprataṃ pudgalanairātmyāvabodhasvabhāvaṃ pratipādayituṃ api tu khalu punaḥ sūbhūte ityādyāha |",
  "SA14n1187:2394": "samāḥ sa dharmaḥ iti tadavabodhiteṣu sarvadharmeṣu pudgalanairātmyasāmyāt |",
  "SA14n1187:2395": "na tatra kiñcidviṣamam iti sarvatra tadaviparyayāt,",
  "SA14n1187:2396": "ātmagrāhahetorbhāvābhiniveśasya prahīṇatvāt |",
  "SA14n1187:2397": "bhagavatā tāvadātmagrāhaḥ savāsanaḥ prahīṇaḥ |",
  "SA14n1187:2398": "tena saiva pudgalanairātmyajñānasvabhāvā sambodhiḥ,",
  "SA14n1187:2399": "anuttarā samyaksambodhirityucyate, nānyā |",
  "SA14n1187:2400": "kena rūpeṇa samaḥ sa dharma ityatra niḥsattvatvena ityādyāha |",
  "SA14n1187:2401": "anena sarveṇa kathaṃ yogasamāpattyā pratipattavyamiti tannirdiṣṭam |",
  "SA14n1187:2402": "sā kathamabhisambuddhyata ityāha kuśalairdharmaiḥ iti |",
  "SA14n1187:2403": "sā puṇyajñānasambhārātmakaiḥ kuśalairdharmairabhisambuddhyata ityarthaḥ |",
  "SA14n1187:2404": "yadyasattvād aṇurapi dharmo nopalabhyeta,",
  "SA14n1187:2405": "kathaṃ nāma bhaveyuḥ kuśalā dharmāḥ ?",
  "SA14n1187:2406": "yatastairabhisambuddhyate'taḥ kuśalā dharmāḥ ityādyāha |",
  "SA14n1187:2407": "paramārthāstu ardhamā eva |",
  "SA14n1187:2408": "saṃvṛtau sattvāt kuśalā dharmāḥ ityuktam |",
  "SA14n1187:2409": "tasmāt kuśalerdharmairabhisambudhyata ityatra nāsti doṣaḥ |",
  "SA14n1187:2410": "anena adhyāropāpavādāntagrāhavikṣepanirākaraṇena cittapragraho nirdiṣṭaḥ |",
  "SA14n1187:2411": "etaiḥ sarvaḥ sthānaiḥ gāmbhīryamapi sandarśitam |",
  "SA14n1187:2412": "aśeṣapudgaladharmanairātmyāvabodharūpasya samyaksambodhisvabhāvasya paridīpanena audāryamapi darśitam |",
  "SA14n1187:2413": "3. mahādharmārthaprajñaptiḥ",
  "SA14n1187:2414": "bhagavataḥ sā samyaksambodhiḥ kathaṃ veditvayā ?",
  "SA14n1187:2415": "iti vicāryamāṇe mahārthadharmatayā prajñāpitatvena tatsattāṃ darśayituṃ yaśca khalu punaḥ subhūte - ityādyāha |",
  "SA14n1187:2416": "sumeravaḥ parvatarājānaḥ ityupalakṣaṇam |",
  "SA14n1187:2417": "anantalokadhātūn ratnaiḥ paripūrya dānena yat puṇyaṃ tadapi upamāṃ naiva kṣamate |",
  "SA14n1187:2418": "itaḥ prajñāpāramitāyāḥ ityupalakṣaṇamātraparidīpanena sakalo mahāyānadharmaḥ parilakṣito bhavati |",
  "SA14n1187:2419": "yāvad iti vacanena sahasratamī kalā - ' śatasahasratamī kalā .......... upamā-aupamyamityetāni' saṃgṛhyante |",
  "SA14n1187:2420": "evaṃ mahārthadharmaprajñapanena hetunā bhagavataścittasampadaḥ samyaksaṃbodheḥ ānuttaryamavagamyate,",
  "SA14n1187:2421": "tathāvidhasamyaksaṃbodhim antarā tathāvidhadharmadeśanāyā aśakyatvāt |",
  "SA14n1187:2422": "tasmādetādṛkcittasampatsampādane chanda-praṇidhānābhyāṃ sthātavyam |",
  "SA14n1187:2423": "sakalenānena kathaṃ sthātavyaṃ bodhisattveneti nirdiśyate,",
  "SA14n1187:2424": "anenaivaudāryamapyabhihitam |",
  "SA14n1187:2425": "sā ca sambodhiḥ tathyasaṃvṛtisvabhāvā draṣṭavyā,",
  "SA14n1187:2426": "na tu paramārthataḥ,",
  "SA14n1187:2427": "prāgevoktatvāt,",
  "SA14n1187:2428": "sākṣādanuktamapi sāmarthyataḥ yogasamāpattiḥ,",
  "SA14n1187:2429": "cittapragrahaḥ gāmbhīryaṃ ca nirdiṣṭam |",
  "SA14n1187:2430": "4. mahāvavādārthaprajñapti ḥ",
  "SA14n1187:2431": "bhagavato lokottarajñānāvasthāyāṃ sattvasaṃjñā sarvathā na pravartate,",
  "SA14n1187:2432": "atyantasamāhitatvāt,",
  "SA14n1187:2433": "ado nāścaryam |",
  "SA14n1187:2434": "sattvebhyo vimuktayupadeśakāle'samāhitāvasthāyāṃ viśuddhalaukikajñānāvasthāyāmapi sattvādisaṃjñā na pravartata iti tannirdiśya avavādamahārthatvena prajñaptihetunā bhagavato'nuttaracittasampadaṃ pratipatsyamānāṃ darśayituṃ mahārthāvavādamadhikṛtya tatkiṃ manyase subhūte ityādyāha |",
  "SA14n1187:2435": "praśnasyottaramapratīkṣamāṇaḥ sapadi svataḥ na khalu punaḥ subhūte,",
  "SA14n1187:2436": "evaṃ draṣṭavyam ityādyāha |",
  "SA14n1187:2437": "tasmād bhagavataścittasampadastādṛśe mahārthāvavādahetau bodhisattvena chandapraṇidhānābhyāṃ sthātavyamiti nirdiṣṭam |",
  "SA14n1187:2438": "kiṃ sattvānāṃ sattve'pi saṃkleśahetubhūtatayā tathā nābhipreyate tathāgatena ?",
  "SA14n1187:2439": "āhosvit sattvābhāvāditi cintayatāmāśayaṃ vijñāya tatkasya hetoḥ ?",
  "SA14n1187:2440": "iti papraccha |",
  "SA14n1187:2441": "skandhātmakasya pudgalātmakasya ca kasyacit sattvasya paramārthato'bhāvād evaṃ nopalabhyata iti darśayitumāha- nāstiṃ kaścit sattvo yastathāgatena parimocittaḥ iti |",
  "SA14n1187:2442": "anena bodhisattvaiḥ kathamatra yogasamāpattyā pratipattavyamiti tannirdiṣṭam |",
  "SA14n1187:2443": "abhāvaḥ kathaṃ jñātavya ityatra yadi punaḥ subhūte ityādyāha |",
  "SA14n1187:2444": "ayamatrābhiprāyaḥ yathājñeyaṃ tathāgatasya jñānaṃ pravartate,",
  "SA14n1187:2445": "anyathā aprahīṇāvaraṇatvena kathaṃ syāt tathāgatatvam |",
  "SA14n1187:2446": "tasmād yadi sattvaḥ syāt tadā sandṛśyeta sa tathāgatena,",
  "SA14n1187:2447": "ātmanaḥ pratyakṣopalabdhatayā viciakitsā'bhāvāt |",
  "SA14n1187:2448": "sa eva tāvattasya pragāḍhaḥ ātmagrāhaḥ syāt |",
  "SA14n1187:2449": "tataśca ātmagrāhahetutaḥ samutpannaṃ nikhilakleśajālabandhanamapyatidṛḍhaṃ syāt tadā rāgādyatipragāḍhabaddhasya āvaraṇāprahāṇena bhagavataḥ tathāgatapadaprāptirna syāt |",
  "SA14n1187:2450": "bhagavatā ca tatpadaṃ prāptam,",
  "SA14n1187:2451": "ataḥ prahīṇasakalāvaraṇaḥ saḥ |",
  "SA14n1187:2452": "prahīṇāvaraṇayā aśeṣa ātmagrāhaśikharī viśīryate,",
  "SA14n1187:2453": "tasmāt sattvābhāvo na jñāyate |",
  "SA14n1187:2454": "ātmanyasati kimātmadṛṣṭilakṣaṇa ātmagrāho na bhavati ?",
  "SA14n1187:2455": "kimarthaṃ bhagavatā ātmādisaṃjñā nocyate ?",
  "SA14n1187:2456": "ityatra ātmagrāha iti subhūte ityādyāha |",
  "SA14n1187:2457": "yadi (bhagavatā)",
  "SA14n1187:2458": "ātmādivastuna eva grahaṇaṃ syāttadā prahīṇāvaraṇasya tasya bhagavata ātmagrāhaḥ samudbhavet,",
  "SA14n1187:2459": "kasyāpyātmagrāhasyābhāvāt agrāha eṣa tathāgatena bhāṣitaḥ |",
  "SA14n1187:2460": "atha kīdṛśa ātmagrāha iti ?",
  "SA14n1187:2461": "sa ca ityādyāha |",
  "SA14n1187:2462": "śravaṇādivirahād heyopādeyayoranabhijñatvād bālāḥ,",
  "SA14n1187:2463": "prekṣāvattvaviyogād āaryebhyaḥ pṛthaktvācca pṛthagjanāḥ |",
  "SA14n1187:2464": "pṛthagjanā api kecit sacchāstraṃ śrutvā yoniśomanaskārasthitāḥ dharmanairātmyādhimuktāḥ satyamabhiniviśante,",
  "SA14n1187:2465": "tadanātmagrāhavyavacchedato bālā ityāha |",
  "SA14n1187:2466": "bālamātrakathanāt skandhādyabhijñā api tādṛśāḥ pṛthagjanā anupajātāryamārgatayā bālā eva |",
  "SA14n1187:2467": "bālānāṃ vaiśiṣṭayamabhidhātuṃ vyāvṛtte'pyātmagrāhe bālatvena teṣvātmagrāha ityavabhāsate,",
  "SA14n1187:2468": "tasmāttadāśayavaśād ātmagrāha ityevaṃ nirdiṣṭam |",
  "SA14n1187:2469": "na tanmātreṇa satyam,",
  "SA14n1187:2470": "atiprasaṅgāt |",
  "SA14n1187:2471": "anātmaśabdaprayogeṇāpi kathaṃ nātmādīnāṃ satyagrahaṇam,",
  "SA14n1187:2472": "yadyātmā na syāttadā ke tāvat pṛthagjanā abhidhīyeran ?",
  "SA14n1187:2473": "iti vicintya bālapṛthagjanāḥ ityādyuktam |",
  "SA14n1187:2474": "paramārthatastu ajanā eva,",
  "SA14n1187:2475": "saṃvṛtimāśrityoktatvānna doṣaḥ |",
  "SA14n1187:2476": "ebhiḥ sarvairadhyāropāpavādāntanirākaraṇena cittapragṛhīttatvaṃ darśitam |",
  "SA14n1187:2477": "anena sarveṇa tāvat sākṣād gāmbhīryaṃ proktam |",
  "SA14n1187:2478": "aśeṣasattvadhātubhyo mahārthāvavadaprajñapterhetutvadarśanena cittasampada ādauryamapi nirdiṣṭam |",
  "SA14n1187:2479": "5. dharmakāyaparigrahaṇam ḥ",
  "SA14n1187:2480": "yadi bālapṛthagjanāḥ na syuḥ,",
  "SA14n1187:2481": "kathaṃ tathāgatasya lakṣaṇānuvyañjanairalaṅkṛtāḥ kāyasampadaḥ sambhaveyuḥ ?",
  "SA14n1187:2482": "pṛthagjanāḥ svakaruṇāmūlakabodhicittamutpādya pāramitāsu prayatante (tataśca)",
  "SA14n1187:2483": "lakṣaṇādibhīralaṅkṛtāstathāgatakāyasampattivanto bhavanti,",
  "SA14n1187:2484": "tadabhāve mūlabhāvāt kathaṃ bhaveyuḥ tādṛyastathāgatakāyasampada iti ?",
  "SA14n1187:2485": "ye pāriṣadyāḥkṛtānalpavikalpāḥ rūpādiṣu bhāvābhiniveśenaivaṃ cintayanti,",
  "SA14n1187:2486": "tebhyo dharmakāyaparigrahamadhikṛtya tatkiṃ manyase subhūte ityādyāha |",
  "SA14n1187:2487": "pūrvaṃ dharmakāyatayā na vyavasthāpitam,",
  "SA14n1187:2488": "idānīṃ dharmakāyaṃ vyavasthāpayitumuktatvānna punaruktidoṣaḥ |",
  "SA14n1187:2489": "lakṣaṇasampadā tāvat paramārthavicāraṇāyāmavayavinaḥ paramāṇusaṃghātasya vā svabhāvenānupapattiṃ viditvā pūrvakamevābhiprāyaṃ gṛhṇan subhūtirāha no hīdam |",
  "SA14n1187:2490": "evameva upapattyantaraṃ bhagavatā sacet punaḥ subhūte ityādinoktam |",
  "SA14n1187:2491": "yadi tathāgato lakṣaṇasampanmātreṇa prabhāvitaḥ syāt tadā vakṣyamāṇahetunā tulyatvād rājāpi cakravartī kathaṃ na bhavet tathāgataḥ ?",
  "SA14n1187:2492": "nanu sthānasthottaptapūrṇatvena viśiṣṭā bhagavato lakṣaṇasampad,",
  "SA14n1187:2493": "na tu cakravartinaḥ,",
  "SA14n1187:2494": "tataḥ sa nocyate tathāgata ityapi na yujyate,",
  "SA14n1187:2495": "sthānasthādiviśeṣasyāpi jaḍasvabhāvatve nāsti kaścid viśeṣaḥ |",
  "SA14n1187:2496": "tena yadi tathāgato jaḍasvabhāvairlakṣaṇādidharmaiḥ prabhāvito'bhaviṣyat tadā cakravartī api tathāgato'bhaviṣyat iti cet ?",
  "SA14n1187:2497": "na, tasmāttathāgastāvad aśeṣavastusvabhāvasya yathāvadadhigamamātreṇa prabhāvita ityabhiprāyaḥ |",
  "SA14n1187:2498": "anena tathāvidhaṃ jñānahetukaṃ tathāgatakāyaṃ prati bodhisattvena chandapraṇidhānābhyāṃ sthātavyamiti nirdiṣṭam |",
  "SA14n1187:2499": "adhunā paramārthatastattathāgatajñāne'pi nābhiniveṣṭavyamiti darśayituṃ dharmakāyo vyavasthāpyate |",
  "SA14n1187:2500": "bodhisattvena kathaṃ yogasamāpattyā pratipattavyamiti dvābhyāṃ gāthābhyāṃ pradarśyate |",
  "SA14n1187:2501": "tatra pūrvagāthayā kathaṃ tathāgato na draṣṭavyaḥ,",
  "SA14n1187:2502": "kaiśca na dṛśyata etannirdiṣṭam |",
  "SA14n1187:2503": "kathaṃ na draṣṭavya iti cet ?",
  "SA14n1187:2504": "darśanādivyavahāraprajñaptyā |",
  "SA14n1187:2505": "ke na paśyantīti cet ?",
  "SA14n1187:2506": "mithyāprahāṇaprasṛtāḥ |",
  "SA14n1187:2507": "rūpeṇa cādrākṣuḥ ityanena rūpe'bhiniviṣṭāḥ pudgalāḥ pāramārthikalakṣaṇādibhiralaṅkṛtaṃ dharmarūpaṃ pudgalarūpaṃ ca paśyantīti vyavahāraprajñaptirnidiṣṭā |",
  "SA14n1187:2508": "ghoṣeṇa cānvayuḥ iti māṃ śabdena evameva sa tathāgata iti jñātavanta ityarthaḥ |",
  "SA14n1187:2509": "anena śravaṇavyavahāraprajñāptirnidiṣṭā |",
  "SA14n1187:2510": "upalakṣaṇamātramimau vyavahārau |",
  "SA14n1187:2511": "tena viśeṣabhedo vijñānaṃ cāpi saṃgṛhītam |",
  "SA14n1187:2512": "mithyāprahāṇaprasṛtāste janāḥ tāvad vitathāmārgasthitatvānna māṃ samyag rūpeṇa drakṣyanti |",
  "SA14n1187:2513": "prahīyate'neneti prahāṇaṃ mārga ityucyate,",
  "SA14n1187:2514": "tacca viparītatvānmithyā |",
  "SA14n1187:2515": "tadapyadarśanahetuḥ |",
  "SA14n1187:2516": "atha kathaṃ buddhā draṣṭavyā ityatra dharmataḥ ityādyāha |",
  "SA14n1187:2517": "dharmāṇāṃ yo hyakṛtrimaḥ svabhāvaḥ,",
  "SA14n1187:2518": "sa ' dharmatā ' ityucyate |",
  "SA14n1187:2519": "sā ca yuktyāgamābhyāṃ siddhatvādāditaḥ śāntādisvabhāvā |",
  "SA14n1187:2520": "saiva tathatā,",
  "SA14n1187:2521": "dharmadhātuḥ,",
  "SA14n1187:2522": "bhūtakoṭiḥ,",
  "SA14n1187:2523": "animittaṃ paramārthaścetyādiparyāyairucyate |",
  "SA14n1187:2524": "sarvatra tathābhāvāt 'tathatā' tadālambanena sarve buddhadharmāḥ sambhavanti |",
  "SA14n1187:2525": "taddhetubhūtatvād 'dharmadhātu' aviparītatvād bhūtaḥ,",
  "SA14n1187:2526": "tatparyantatvād bhūtakoṭiḥ |",
  "SA14n1187:2527": "tatra nīlādisarvavastunimittānāmabhāvād animittaṃ |",
  "SA14n1187:2528": "paramasya jñānasya gocaratvāt paramārthaḥ |",
  "SA14n1187:2529": "kimiti sā dharmatayā draṣṭavyetyatrāha- dharmakāyāḥ iti |",
  "SA14n1187:2530": "svabhāvārthaḥ kāyaśabda ucyate |",
  "SA14n1187:2531": "tenāyamarthaḥ - samyagjñānanibandhanā ye tathāgateṣu vyavasthāpitāste paramārthato dharmasvabhāvāḥ |",
  "SA14n1187:2532": "yo yatsvabhāvaḥ,",
  "SA14n1187:2533": "sa tatsvabhāvena draṣṭavyaḥ,",
  "SA14n1187:2534": "na tvanyasvabhāvena |",
  "SA14n1187:2535": "yadyevaṃ tarhi dharmatā prakāśasvabhāvā bhavet,",
  "SA14n1187:2536": "anyathā kathaṃ tallakṣitāste draṣṭuṃ śakyanta iti vicārya dharmatā ityādyāha |",
  "SA14n1187:2537": "kimaśakyatvād aparijñeyā athavā parijñāne doṣasadbhāvāditi vicintya na śakyā ityādyāha |",
  "SA14n1187:2538": "dharmisvabhāve siddhe taddharmatā vijñātuṃ śakyate,",
  "SA14n1187:2539": "yadā dharmisvabhāva eva kaścit paramārthato na siddhastadā kathaṃ sā dharmatā'pi vijñātuṃ śakyate kevalayā svasantatyā |",
  "SA14n1187:2540": "nāsti sā kevaletyabhiprāyaḥ |",
  "SA14n1187:2541": "yadyevaṃ samyagjñānasvabhāvānāṃ buddhanāmapi dharmiṇāṃ paramārthato'siddhatvānna syād darśanam,",
  "SA14n1187:2542": "tatkathaṃ dharmatā draṣṭavyeti cet ?",
  "SA14n1187:2543": "naiṣa doṣaḥ |",
  "SA14n1187:2544": "ye paramārthataḥ sarvadharmiṇo na paśyanti ta eva dharmatāṃ paśyanti |",
  "SA14n1187:2545": "dharmatā tāvadanutpannasvabhāvā,",
  "SA14n1187:2546": "sā kathaṃ tadviparītotpādagrahaṇena grāhyā,",
  "SA14n1187:2547": "na hi ghaṭagrahaṇena tadanutpādagrahaṇam |",
  "SA14n1187:2548": "anena tathāgato na rūpakāyena draṣṭavyaḥ,",
  "SA14n1187:2549": "api tu dharmakāyena draṣṭavya ityetannirdiśyate |",
  "SA14n1187:2550": "asatyapi tathāgatasya lakṣaṇasampatsvabhāvatve yujyata eva lakṣaṇasampaddhetukaṃ tathāgatasyānuttarasamyaksambodhilakṣaṇam,",
  "SA14n1187:2551": "gaṇakaiḥ (lakṣaṇajñaiḥ)",
  "SA14n1187:2552": "bodhisattvasya lakṣaṇasampadaṃ draṣṭvā bhagavān anuttarasamyaksambodhau vyākṛta iti yeṣāṃ saṃśayaḥ,",
  "SA14n1187:2553": "tatparihārārthaṃ tatkiṃ manyase subhūte ityādyāha |",
  "SA14n1187:2554": "yadi lakṣaṇasampad anuttarasamyaksambodherhetuḥ syāt tadā cakravartino'pi syādityabhiprāyaḥ |",
  "SA14n1187:2555": "gaṇakaistāvat tathāvidhaṃ lakṣaṇamātraṃ draṣṭvā vyākṛtam,",
  "SA14n1187:2556": "na tu hetumityadoṣaḥ |",
  "SA14n1187:2557": "anena cittapragrahītatvaṃ nirdiṣṭam |",
  "SA14n1187:2558": "anena tāvat sakalena sthānena gāmbhīryaṃ darśitam |",
  "SA14n1187:2559": "saṃvṛtau cāśeṣavastusvabhāvādhimagalakṣaṇasya tathāgatajñānasya nirdeśena āudāryamapi nirdiṣṭam |",
  "SA14n1187:2560": "6. saṃsāre nirvāṇe cāpratiṣṭhānam ḥ (a)",
  "SA14n1187:2561": "nirvāṇe'pratiṣṭhānam",
  "SA14n1187:2562": "paramārthataḥ sarvadharmāṇāmabhāvād yadi sā dharmatā vijñātuṃ na śakyata iti cet tata ucchedavādī bhavān syāt |",
  "SA14n1187:2563": "tataśca tathāgatasyāpyabhāvād apratiṣṭhitanirvāṇamapi na sidhyatīti yadāśaṅkitaṃ tadarthaṃ saṃsāranirvāṇayoḥ apratiṣṭhānamadhikṛtya subhūte ..... evaṃ ..... bodhisattvayānasamprasthitaiḥ ....... ityādyāha |",
  "SA14n1187:2564": "na ca bhūtavināśo'pi prajñaptaḥ,",
  "SA14n1187:2565": "dharmatāyā yathāvadavabodhāt |",
  "SA14n1187:2566": "ata eva coktam -",
  "SA14n1187:2567": "nāpaneyamataḥ kiñcit prakṣeptavyaṃ na kiñcana |",
  "SA14n1187:2568": "draṣṭavyaṃ bhūtato bhūtaṃ bhūtadarśī vimucyate ||",
  "SA14n1187:2569": "anāgate dharmavṛttipratibandhakatvena ucchedo'pi na prajñaptaḥ,",
  "SA14n1187:2570": "yathābhūtadharmatāyā deśanāt |",
  "SA14n1187:2571": "sarve dharmo avicāraramaṇīyatayā yathābhūtaiḥ pratyayairutpadyamānā abhyupeyante,",
  "SA14n1187:2572": "ato bhagavatā buddhena tathyasaṃvṛtisvabhāvāyāḥ māhākaruṇāyā nirmāṇādau adhipatitvamādāya punarvineyebhyo yathāvadupāyopadarśanena niravacchinnasaṃsārapravāho'bhyupeyate |",
  "SA14n1187:2573": "anena bhagavato nirvāṇe'pratiṣṭhitatvaṃ nirdiṣṭam |",
  "SA14n1187:2574": "tathāvidhe bhagavatkāye chandapraṇidhānābhyāṃ sthātavyamiti tadapi nirdiṣṭam |",
  "SA14n1187:2575": "(ba) saṃsāre'pratiṣṭhānam ḥ",
  "SA14n1187:2576": "yadyevaṃ bhagavān saṃsārapravṛttimabhyupaiti,",
  "SA14n1187:2577": "tadā saṃsartā eva bhavatīti vikalpya saṃsāre'pratiṣṭhitatvaṃ darśayituṃ yaśca khalu punaḥ subhūte ityādyāha |",
  "SA14n1187:2578": "nirātmakeṣu iti māyāvat paratantratvāt,",
  "SA14n1187:2579": "na svata ātmabhāvaḥ,",
  "SA14n1187:2580": "nityasya kramakramābhyāṃ hetorvirodhāt,",
  "SA14n1187:2581": "ahetukasya akiñcitkaratvāt |",
  "SA14n1187:2582": "svaparayornādhiṣṭhānamapi,",
  "SA14n1187:2583": "adhiṣṭhāturevāsambhāvāt,",
  "SA14n1187:2584": "tasmāt sarvadharmāste ubhayavidhāḥ nirātmakāḥ |",
  "SA14n1187:2585": "yathoktam ḥ “ātmā ātmeti bhikṣavo bālo'śrutavān pṛthgjanaḥ prajñaptimanupatitaḥ,",
  "SA14n1187:2586": "na tvatrātmā vā ātmīyaṃ vā |",
  "SA14n1187:2587": "“ anena sarvadharmeṣu pudgalanairātmkṣāntiḥ sandarśitā |",
  "SA14n1187:2588": "anutpattikeṣu ityanena dharmanairātmakṣāntinirdiṣṭā |",
  "SA14n1187:2589": "yadi bhāvānāmutpādo bhaved,",
  "SA14n1187:2590": "ahetuko vā bhavet,",
  "SA14n1187:2591": "sahetuko vā |",
  "SA14n1187:2592": "sahetuke'pi nityahetuko vā anityahetuko veti vikaladvayam |",
  "SA14n1187:2593": "tatra na tāvat prathamo vikalpaḥ kādācitkatvapratīteḥ |",
  "SA14n1187:2594": "nirapekṣasya sadasadavasthāsamatvena sarvatra nirviśiṣṭatvāt nityaṃ sattvamasattvaṃ vā syāt |",
  "SA14n1187:2595": "ataśca kādācitkatvasambhavād dvitīyo'pi pakṣastāvanna yujyate |",
  "SA14n1187:2596": "nityasya itaraiḥ sahakāribhistāvanna kaścit sāmarthyaviśeṣaḥ kriyate |",
  "SA14n1187:2597": "kutracidapyanapekṣaḥ san kimiva krameṇa kāryamutpādayenna yugapaditi |",
  "SA14n1187:2598": "kāraṇe'vikāle na kādācitkakāryatirodhānaṃ yujyate |",
  "SA14n1187:2599": "kathaṃ krameṇotpādaḥ syāditi |",
  "SA14n1187:2600": "ye svahetuṃ bhāvānāṃ vadanti,",
  "SA14n1187:2601": "te'pyarthato'bhāvādevabhyupagacchanti |",
  "SA14n1187:2602": "svabhāve siddhe heturapi syānna tvasiddhe,",
  "SA14n1187:2603": "sarvasāmarthyavirahalakṣaṇatvāttasya |",
  "SA14n1187:2604": "svābhave siddhe tasyāhetukasiddhirevābhyupagatā syāt,",
  "SA14n1187:2605": "taditarānyahetau cānabhīṣṭe kathaṃ na nirhetukaḥ syāt |",
  "SA14n1187:2606": "na bhāvaḥ svabhāvād bhinnaḥ |",
  "SA14n1187:2607": "ataḥ sidhyati tatsiddhe, (phalataḥ)",
  "SA14n1187:2608": "ahetuka eva syāt |",
  "SA14n1187:2609": "anyathā tatsiddhe'pyasiddhatvāt kathaṃ tadabhinnasvabhāvatvam |",
  "SA14n1187:2610": "tato yo'hetuvādī pakṣo nirastaḥ,",
  "SA14n1187:2611": "sa atrāpi tulyaḥ |",
  "SA14n1187:2612": "na tāvad yujyate tṛtīyapakṣo'pi samānāsamānakālayoḥ kāraṇatvavirodhāt |",
  "SA14n1187:2613": "tathā hi, hetau sati sa phalena (kāryeṇa)",
  "SA14n1187:2614": "samānakālo vā bhaved bhinnakālo vā ?",
  "SA14n1187:2615": "na tāvat samānakālāt,",
  "SA14n1187:2616": "svayaprāptātmasvabhāvasya sarvasāmarthyaśūnyatvāt kutrāpi phale yogābhāvāt |",
  "SA14n1187:2617": "ātmasvabhāve ca (prāpte)",
  "SA14n1187:2618": "tatsvabhāvavat phalasyāpi tatsamānakālabhāvitayā ātmasvabhāvatvameva |",
  "SA14n1187:2619": "na tatra phalaṃ yujyate |",
  "SA14n1187:2620": "bhinnakāle'pi tāvat taditarakālavyavadhānena vā bhaved,",
  "SA14n1187:2621": "yathāvaibhāṣikairvipākaheturiṣyate, tathā |",
  "SA14n1187:2622": "athavā avyavadhānena vā bhaved,",
  "SA14n1187:2623": "yathāsautrāntikaiḥ kāryakāraṇayorutpādavināśau 'tulādaṇḍonnāmāvanāmavad' ucyete tathā syāditi ?",
  "SA14n1187:2624": "tatra taditarakālavyavadhānena phalotpāde sati vināśādevotpādaḥ abhyupagamyeta,",
  "SA14n1187:2625": "sarvasāmarthyavirahitatvāttasya vināśasya na yujyate hetubhāvatvam,",
  "SA14n1187:2626": "anyathā akārakasya vinaṣṭavastuno vināśāt kathaṃ (utpādaḥ) bhavet |",
  "SA14n1187:2627": "avyavadhāneneti pakṣe'pi yadi sarvātmanā avyabahitastadā tadeva samakālatvaṃ syāt |",
  "SA14n1187:2628": "niravayavayordvayorvastunoḥ sarvātmanā avyavahitatve ekakālatvātiriktā nānyā gatiḥ |",
  "SA14n1187:2629": "tasmāt sarvātmanā avyavahite sati pūrvaṃ yathā aṇumātrakam (iti prasaktam)",
  "SA14n1187:2630": ", tathaiva kalpasyāpi kṣaṇamātrakatvaṃ durnivāram |",
  "SA14n1187:2631": "ekadeśena cāvyavahite sāvayavatvaṃ prasajyate,",
  "SA14n1187:2632": "ataḥ paramārthataḥ sarve bhāvā anutpannā eva |",
  "SA14n1187:2633": "avicāraramaṇīyā mithyātvenotpannā iva pratīyanta eva,",
  "SA14n1187:2634": "yathā bhrāntijñāne pratibhāsasvabhāvāḥ |",
  "SA14n1187:2635": "(yadi) na syāt prasiddhamātraṃ pramāṇaṃ (tadā)",
  "SA14n1187:2636": "'kāryakāraṇayorāgopālaṃ prasiddhatvānna yujyate vimarśaḥ iti vādaḥ kathaṃ yujyeta,",
  "SA14n1187:2637": "prasiddhasya rūpādeḥ pramāṇataḥ viśīrṇatvāt |",
  "SA14n1187:2638": "tasmāduktaṃ bhagavatā candrapradīpasūtre (samādhirājasūtram) -",
  "SA14n1187:2639": "na cakṣu pramāṇaṃ na śrotragrāṇaṃ na jihvā pramāṇaṃ na kāyacittam |",
  "SA14n1187:2640": "pramāṇaṃ yadyeta bhaveyurindriyāḥ kasyāryamārgeṇa bhavet kāryam ||",
  "SA14n1187:2641": "yasmādime indriya apramāṇā jadā svabhāvena avyākṛtaśca |",
  "SA14n1187:2642": "tasmād ya nirvāṇapathaiva ārthikaḥ sa āryamārgeṇa karotu kāryam ||",
  "SA14n1187:2643": "yatpratyakṣalakṣaṇamāhurācāryāstacca pratyakṣaṃ saṃvṛtitaḥ,",
  "SA14n1187:2644": "paramārthe'vatāraṇāya draṣṭavyam |",
  "SA14n1187:2645": "na ca saṃvṛtau na samānaparyanuyogaḥ,",
  "SA14n1187:2646": "tatastasya saṃvṛtāvuktatvānna parīkṣaṇaṃ kṣamate |",
  "SA14n1187:2647": "ato bhagavatā śālistambādiṣu bhāvānāṃ svaparodayo niṣiddhaḥ |",
  "SA14n1187:2648": "tathoktam āryalaṅkāvatāre -",
  "SA14n1187:2649": "“sadasatorutpattivirahitatvānmahāmate,",
  "SA14n1187:2650": "sarvadharmā anutpannāḥ |“",
  "SA14n1187:2651": "vistṛtaprajñāpāramitāsuṃ coktam - “subhūte,",
  "SA14n1187:2652": "na kaścid dharma utpannaḥ, sā (api)",
  "SA14n1187:2653": "anutpannā“ tatra yā prajñā,",
  "SA14n1187:2654": "sā'nutpattikadharmakṣāntirityucyate |",
  "SA14n1187:2655": "tathoktaṃ ratnākaranāma(mahāyāna) sūtre-",
  "SA14n1187:2656": "sva eva yadā nāsti paro hetuḥ kathaṃ bhavet |",
  "SA14n1187:2657": "svābhāvāt kathamutpādaḥ parasmāt sugato'vadat ||",
  "SA14n1187:2658": "api ca,",
  "SA14n1187:2659": "bhāvā jāyanti saṃvṛtyā paramārthe'svabhāvakāḥ |",
  "SA14n1187:2660": "yadyetat sarvaṃ parikalpitasvabhāvamadhikṛtyoktamiti cet ?",
  "SA14n1187:2661": "na, sarvasvabhāvānāṃ pramāṇato nirākṛtatvāt |",
  "SA14n1187:2662": "anenāparo'lpakuśalamūlo'pi (jano yadā)",
  "SA14n1187:2663": "saṃsāraduḥkhaṃ nānubhavati, (tadā)",
  "SA14n1187:2664": "anutpattikadharmakṣāntiprāptatvāt mahājñānālokodayā labdhānuttarapuṇyaskandhā bodhisattvāḥ kathaṃ saṃsāraduḥkham anubhaveyurityevamāveditam |",
  "SA14n1187:2665": "dvividho hi saṃsāraduḥkhasyānubhavaḥ- kāyiko daurmanasyalakṣaṇaśca |",
  "SA14n1187:2666": "tatra pūrvakastu pāpakarmaṇaḥ phalam,",
  "SA14n1187:2667": "aparastu mohajaḥ,",
  "SA14n1187:2668": "viparyastajñānasambhūta eva |",
  "SA14n1187:2669": "tatrānutpanneṣu dharmeṣu kṣāntiprāptyā bodhisattveṣu nāstyubhayavidho duḥkhahetuḥ,",
  "SA14n1187:2670": "pāpaṃ mohaśceti |",
  "SA14n1187:2671": "akāraṇānna sambhavati duḥkhasparśavihāraḥ |",
  "SA14n1187:2672": "anena kathaṃ bodhisattvena pratipattavyamiti deśitam |",
  "SA14n1187:2673": "utpāditabahutarapuṇyaskandhā rūpāvacarādisattvā iva kiṃ (te)",
  "SA14n1187:2674": "saṃsāra eva na bhavanti ?",
  "SA14n1187:2675": "kathaṃ vā bahutarapuṇyaskandhotpādamātreṇa saṃsāre'pratiṣṭhitatvaṃ sandarśitamityāśaṅkya punaḥ subhūte ityādyāha |",
  "SA14n1187:2676": "anena tāvad utpannapuṇyaskandhe'pi teṣāṃ mithyābhiniveśena puṇyaskandhaparigrahasya sarvasaṃkleśamūlaviparyāsasyāprahīṇatvam, ataḥ (te)",
  "SA14n1187:2677": "viśiṣṭagatiṃ prāptā api saṃsāre vyavasthāpyante,",
  "SA14n1187:2678": "bodhisattvānāṃ tu anutpattikadharmakṣāntiprāpteḥ puṇyaskandheṣu nāsti satyābhiniveśaḥ,",
  "SA14n1187:2679": "atasteṣāṃ sarvasaṃkleśamūlasaṃmohasya prahīṇatvānna saṃsāre'vasthānabhityevaṃ nirdiśyate |",
  "SA14n1187:2680": "paravikalpanirākaraṇārthamāryasubhūtiraviditābhiprāya iva nanu parigrahītavyaḥ iti viparītamabhyadhāt |",
  "SA14n1187:2681": "tadayamāśayaḥ- tattatsūtreṣu bhagavatā 'bodhisattvaḥ puṇyaskandhaṃ parigṛhṇāti ' ityuktam |",
  "SA14n1187:2682": "atra na parigrahītavyaḥ iti vacanena kathaṃ na virodha iti ?",
  "SA14n1187:2683": "bhagavānapi yenābhiprāyeṇoktavān tadubhayamapi darśayitumāha- parigrahītavyaḥ iti |",
  "SA14n1187:2684": "parigrahīta iti yadāha tattu parigrahalakṣaṇanaya upasaṃhāralakṣaṇaḥ |",
  "SA14n1187:2685": "viparītagrāhakalakṣaṇanirākaraṇena nātra virodhaḥ |",
  "SA14n1187:2686": "vitathamārgagrāhakatvaṃ viparitagrahaṇamityanena tadvikalpaprahaṇāccittapragrahaṇaṃ darśitam |",
  "SA14n1187:2687": "yaśca khalu - punaḥ subhūte,",
  "SA14n1187:2688": "kulaputro vā kuladuhitā vā prārabhya audāryamuktam,",
  "SA14n1187:2689": "avaśiṣṭapūrvabhāgairgāmbhīryaṃ nirdiṣṭam |",
  "SA14n1187:2690": "etena sakalena sthānena śāśvatocchedāntaṃ parihṛtya madhyamamārgo deśitaḥ,",
  "SA14n1187:2691": "nirdiṣṭaṃ ca saṃsāre nirvāṇe cāpratiṣṭhitatvam |",
  "SA14n1187:2692": "7. prasthiti-pariśuddhiḥ",
  "SA14n1187:2693": "prasthitiḥ pariśuddhirucyate |",
  "SA14n1187:2694": "trividhastasyāḥ prabhedaḥ - 1. īryāpathena prasthitiḥ,",
  "SA14n1187:2695": "2. sattvabhājanalokādhipatyena prasthitiḥ,",
  "SA14n1187:2696": "3. asaṃkleśena prasthitiśca |",
  "SA14n1187:2697": "1. īryāpathena prasthitiḥ",
  "SA14n1187:2698": "tatra yadi buddho draṣṭavyo dharmakāyena,",
  "SA14n1187:2699": "na tu rūpakāyena,",
  "SA14n1187:2700": "tadā bhagavataścaturīryāpathena janmābhiniṣkramaṇādinā cāgamaprasiddhena kathaṃ na virodha iti yo manyate tadarthaṃ prasthānasampada īryāpathena prasthitimadhikṛtya api tu khalu punaḥ subhūte yaḥ kaścid ityādyāha |",
  "SA14n1187:2701": "gacchati vā āgacchati vā ityetaddvayena caṅkramaṇam,",
  "SA14n1187:2702": "tiṣṭhati ityādibhiḥ krameṇāvaśiṣṭā īryāpathā uktāḥ |",
  "SA14n1187:2703": "īryāpathapirdeśastūpalakṣaṇamātram tena janmādīnāmapyatra nirdeśo draṣṭavyaḥ |",
  "SA14n1187:2704": "bhagavata āgamena paridīpitānāmīryāpathādīnāṃ yaḥ samyaktayā śabdaśo'bhiniveśastāsya viparītābhiniveśānna jānāti tathāgatena bhāṣitasyārtham |",
  "SA14n1187:2705": "na ca bhagavān rūpakāyena prabhāvitaḥ,",
  "SA14n1187:2706": "asau tu jñānapariśuddhaḥ,",
  "SA14n1187:2707": "tasyāmūrtatvājjñānasya saṃvṛtāvapi gatyādayo na sambhavanti |",
  "SA14n1187:2708": "gatyādayastu rūpaskandhasya sthānaviśeṣaprabhāvitatvāt |",
  "SA14n1187:2709": "te ca bhagavato nirmāṇakāyamāśrityoktāḥ,",
  "SA14n1187:2710": "na ca jñānakāyamāśritya,",
  "SA14n1187:2711": "tatra saṃvṛtitaḥ paramārthato vā gatyādīnāmasambhavāt |",
  "SA14n1187:2712": "tasmād evaṃvidhāyāṃ īryāpathaprasthitau bodhisattvena chandapraṇidhānābhyāṃ sthātavyamiti sandarśitam |",
  "SA14n1187:2713": "yadi tathāgate gatyādayo na saṃvidyante (tarhi)",
  "SA14n1187:2714": "kathaṃ tathāgataḥ iti gatyā prabhāvita ivocyata iti cittāśayaṃ vitarkyāha- tatkasya hetoḥ ? iti |",
  "SA14n1187:2715": "na me sa bhāṣitasyārthamājānāti ityanena yojanīyam |",
  "SA14n1187:2716": "atrottarārthaṃ tathāgataḥ ityādyāha |",
  "SA14n1187:2717": "evamabhipreyate- vyapadeśo'yaṃ na gatyā prabhāvitaḥ,",
  "SA14n1187:2718": "api tu adhigamena prabhāvitaḥ gataḥ ityasyādhigatyarthatvāt |",
  "SA14n1187:2719": "vastutattvaṃ yathāsthitiḥ,",
  "SA14n1187:2720": "tathaivādhigamyate,",
  "SA14n1187:2721": "adhigatatvāt tathāgataḥ |",
  "SA14n1187:2722": "athavā pūrvakairbuddhairyathā vastutattvamadhigatamaviparyayeṇa tathaivānenāpyadhigatamityadhigatatvāt tathāgataḥ |",
  "SA14n1187:2723": "sa ca tathyasaṃvṛtau jñānakāyatvena yujyate,",
  "SA14n1187:2724": "na cānyatrāvikalpitatvāt |",
  "SA14n1187:2725": "tacca gamanādi kvacit saṃvṛtāvapi na sambhavati,",
  "SA14n1187:2726": "amūrtatvāt |",
  "SA14n1187:2727": "paramārthe tu na sambhavatitarām,",
  "SA14n1187:2728": "anutpannatvāt |",
  "SA14n1187:2729": "tataḥ sa vastusvabhāvādhigatyā samastalokasya jyeṣṭhatvāt pūjanīyatvāt arhan ityucyate,",
  "SA14n1187:2730": "samyagavabuddhatvāt samyaksambuddhaḥ ityucyate,",
  "SA14n1187:2731": "anyathātvena jaḍasvabhāvena rūpakāyastu tathā nocyata iti bhāvaḥ |",
  "SA14n1187:2732": "anena yogasamāpattiḥ cittapragrahaśca sandarśitaḥ |",
  "SA14n1187:2733": "anena tāvat sakalasthānena gāmbhīryaṃ nirdiṣṭam |",
  "SA14n1187:2734": "saṃvṛtau tathāgatasya nirmāṇakāyamāśritya anantalokadhātuṣu apratihatagamanādipradarśanena ādāryamapi pradarśitam |",
  "SA14n1187:2735": "2. (a) bhājanalokādhipatyena prasthitiḥ",
  "SA14n1187:2736": "yastathāgatasya nirmitarūpakāyaḥ,",
  "SA14n1187:2737": "yaśca manomayakāyaḥ,",
  "SA14n1187:2738": "tasyāpi ekānekasvabhāvavisaṃyogānmāyānirmitabuddhavat mṛṣātvaṃ darśayituṃ bhājanasattvalokabhāvavigamāt prasthitimadhikṛtya yaśca khalu punaḥ subhūte ityādyāha |",
  "SA14n1187:2739": "pūrvaṃ tvadhimukticaryābhūmau bodhisattvasyābhāvo darśitaḥ,",
  "SA14n1187:2740": "samprati buddhabhūmau bhagavataḥ prasthitidarśanānna punaruktiḥ |",
  "SA14n1187:2741": "atra punadvividhenopāyena ekānekasvabhāvaviyogāvabodhānnairātmyaṃ darśitam |",
  "SA14n1187:2742": "tadyathāpi nāma maṣiṃ kuryāt....... paramāṇusañcayaḥ ityanena ekānekasvabhāvaviyogāvagamena tanukaraṇopāyo darśitaḥ |",
  "SA14n1187:2743": "atrāpi pūrvavad vyākhyānaṃ (veditavyam) |",
  "SA14n1187:2744": "nanu digbhāgabhedena paramāṇavo'siddhā (tadā)",
  "SA14n1187:2745": "kathaṃ te sañcitāḥ ?",
  "SA14n1187:2746": "iti sañcintya tatkasya hetoḥ ?",
  "SA14n1187:2747": "ityāśaṅkyottaramāha (pariharannāha)",
  "SA14n1187:2748": "saced bhagavan iti vijñaya ekatvagrāhakanivṛttyupāyārthameva paramāṇuprabhedena (yaḥ)",
  "SA14n1187:2749": "sañcayaḥ sa ukto na tu paramārthato'navasthitatvāt,",
  "SA14n1187:2750": "anyathā paramāṇusañcayaḥ sarvatra pratyakṣatvena prasiddhyeta |",
  "SA14n1187:2751": "tasmāt na bhagavānavakṣyat paramāṇusañcaya iti abhāṣite'pyevamākhyātatvāt |",
  "SA14n1187:2752": "anena tathāgatasya rūpābhāvatvena tādṛśyāṃ sthitau chanda-praṇidhānābhyāṃ sthātavyamiti deśitam |",
  "SA14n1187:2753": "yadi na syāt sañcayaḥ (tadā)",
  "SA14n1187:2754": "api nu bahuḥ sa paramāṇusañcayo bhavet ?",
  "SA14n1187:2755": "iti kasmād bhagavānavakṣyadityāśayaṃ viditvā tatkasya hetoḥ ? ityāha |",
  "SA14n1187:2756": "asañcayaḥ saḥ iti pūrvottarādidigbhāgabhedena avasthitānāṃ teṣāṃ paramāṇūnāṃ svabhāvenāsiddhatvānna yujyate tattvataḥ sañcayaḥ |",
  "SA14n1187:2757": "ekatvagrāhaniorākaraṇāyaiva bhāṣitam tenocyate paramāṇusañcaya iti |",
  "SA14n1187:2758": "asati ca digbhāgabhede paramāṇavaḥ paramāṇvantaraiḥ pūrvāparordhvādhodigbhāgabhedena parivṛtā na syuḥ,",
  "SA14n1187:2759": "tato na bhavedupacayaścittacaittādivat |",
  "SA14n1187:2760": "bhāga eva bhavati paramāṇurityapi kathanaṃ na yujyate,",
  "SA14n1187:2761": "tatrāpi tarkasāmyāt |",
  "SA14n1187:2762": "evaṃbhūteniṣṭhito'pi na yujyate |",
  "SA14n1187:2763": "aniṣṭhitāḥ paramāṇavaḥ svabhāvena tarhi tvayā kiṃ sādhyate ?",
  "SA14n1187:2764": "aniṣṭhitasvabhāve bhāvo na sidhyati,",
  "SA14n1187:2765": "tataḥ siddhamasmākaṃ matamiti |",
  "SA14n1187:2766": "anekasvabhāvatvamaṇūnāṃ yadṛcchayāpi nocyate, (tadā)",
  "SA14n1187:2767": "aniṣṭhite paramāṇau (anekasvabhāvatvaṃ)",
  "SA14n1187:2768": "kathamupapadyeteti mayoktam |",
  "SA14n1187:2769": "ye paramāṇavastvayā niravayavatvena vyavasthāpyante teṣāṃ pūrvottarādidigbhedābhyupetatvāt digbhāgabhedenābhyupagamyante,",
  "SA14n1187:2770": "tena sāvayavāḥ [te] prasajyante |",
  "SA14n1187:2771": "tataḥ prasaṅgasiddho hetorāśrayāsiddhiḥ,",
  "SA14n1187:2772": "na ca kevalaṃ cittacaitasikābhyāmanaikāntikāḥ,",
  "SA14n1187:2773": "amūrtatvātte na dikṣvavasthitāḥ,",
  "SA14n1187:2774": "pūrvottarādidigbhirapi nāvatiṣṭhante |",
  "SA14n1187:2775": "tenoktam-",
  "SA14n1187:2776": "na rūpe naiva netre ca tayormadhye'pi na sthitaḥ |",
  "SA14n1187:2777": "yatra sthito bhavettatra na sannaiva hi cāpyasat ||",
  "SA14n1187:2778": "alaṃ prasaṅgeneti |",
  "SA14n1187:2779": "anena tvanekasvabhāvarāhityamavagamya nirābhāsopāyasandarśanena yogasamāpattiścittaprahaśceti nirdiṣṭam |",
  "SA14n1187:2780": "bahuḥ sa paramāṇusañcayo bhavet ityanenaudāryaṃ cābhihitam,",
  "SA14n1187:2781": "avaśeṣeṇa tu gāmbhīryam |",
  "SA14n1187:2782": "(ba) sattvalokādhipatyena prasthitiḥ",
  "SA14n1187:2783": "samprati sattvalokābhāvaprasthitimadhikṛtya bhāṣitastrisāhasramahāsāhasro lokadhāturiti saḥ ityādyāha |",
  "SA14n1187:2784": "bhājanalokasya pūrvamuktatvādatra lokadhātustāvat sattvalokatveneṣṭaḥ |",
  "SA14n1187:2785": "ubhayatra trisāhasramahāsāhasrābhidhānena tāvadanantalokadhāturupalakṣyate |",
  "SA14n1187:2786": "ata eva adhātuḥ sa tathāgatena bhāṣitaḥ iti pañcaskandhātmakaḥ sa sattvaloko'pyekānekasvabhāvavirahitaḥ pūrvavaduktaḥ |",
  "SA14n1187:2787": "anena tathāgatasya tathāvidhāyāṃ sattvalokābhāvaprasthitau bodhisattvena chandapraṇidhānābhyāṃ sthātavyamiti nirdiṣṭam |",
  "SA14n1187:2788": "nirābhāsena tu yogasamāpattiriyaṃ kathaṃ pratipattavyetyapi sandarśitam |",
  "SA14n1187:2789": "idānīṃ cittaṃ kathaṃ pragrahītavyamiti darśayituṃ tatkasya hetoḥ ?",
  "SA14n1187:2790": "iti pṛṣṭavān |",
  "SA14n1187:2791": "'adhātuḥ sa tathāgatena bhāṣitaḥ' ityanena yojanīyam |",
  "SA14n1187:2792": "uttarārthaṃ saced bhagavan ityādyāha |",
  "SA14n1187:2793": "yadi sattvaloko yathāprasiddhastathā paramārthataḥ syāt sthūlaikasvabhāvastadā tathāgatena yathāsthiti vastutattvamadhigatamiti sa eva piṇḍagrāhaḥ syāt |",
  "SA14n1187:2794": "skandheṣu piṇḍagrāha evātmagrahaṇahetuḥ,",
  "SA14n1187:2795": "sa eva ca tathāgatasya piṇḍagrāho'tigāḍhataraḥ syāt,",
  "SA14n1187:2796": "tadaprahāṇaṃ cābhipretaṃ bhavet |",
  "SA14n1187:2797": "na tvevam, ata evānyatra yo bālajanebhyaḥ piṇḍagrāha ātmagrāhasya hetutvena bhagavatā bhāṣitaḥ sa paramārthato'grāhya eva |",
  "SA14n1187:2798": "grāhye hi piṇḍe ekānekasvabhāvasya kasyacidabhāvāt |",
  "SA14n1187:2799": "bālajanaprasiddho bhāvaḥ kevalaṃ saṃvṛtita uktaḥ |",
  "SA14n1187:2800": "tenocyate piṇḍagrāha iti |",
  "SA14n1187:2801": "tadarthasādhanāyaivaṃ bhagavān piṇḍagrāasyārthamuktavān |",
  "SA14n1187:2802": "kimucyata iti cet ?",
  "SA14n1187:2803": "vyavahāre piṇḍagrāha iti paramārthe'bhāvāt sa dharmastvanabhilāpya ityuktavān |",
  "SA14n1187:2804": "yadyevaṃ grāhyaḥ piṇḍo na syāt tadā tatra grāhakasyāpyabhāvāt kathaṃ vyavahāre piṇḍagrāha iti vicintyāha - sa ca bālapṛthajanairudgṛhīta ḥ iti |",
  "SA14n1187:2805": "bālāstu bhrāntivaśādasantamapi sadbhūtamiva gṛhaṇanti |",
  "SA14n1187:2806": "tadāśayavaśena vyavahāraḥ prajñapyate, (ato)",
  "SA14n1187:2807": "na virodha ityabhiprāyaḥ |",
  "SA14n1187:2808": "tasmāt te bālā ityucyante,",
  "SA14n1187:2809": "anyathā yathāvastu vyavahāraprajñaptau kathaṃ te bālāḥ syuḥ ?",
  "SA14n1187:2810": "uktamatra kathaṃ cittaṃ pragrahītavyamiti |",
  "SA14n1187:2811": "gāmbhīryamaudāryamapi cātra pūrvavad yojanīyam |",
  "SA14n1187:2812": "anena yadā sarve bhāvāḥ paramārthataḥ svabhāvaśūnyāstadā rūpakāyaḥ jñānakāyaśca kathaṃ bhavet paramārthataḥ sasvabhāvaḥ ,",
  "SA14n1187:2813": "mūlasattvasyābhāvāditi deśitam |",
  "SA14n1187:2814": "samprati yo hi kaścit subhūte ityādinā sarvasthāneṣu yogasamāpatteḥ kenopāyena sarvatra samādheyamiti tat pradarśyate |",
  "SA14n1187:2815": "evamanusandhiḥ - yadi nāsti piṇḍagrāhastadā tanmūlaprabhavāyāḥ satkāyadṛṣṭerevābhāvāt kathaṃ bhagavān pañcasu dṛṣṭiṣu satkāyadṛṣṭimāheti tadarthaṃ yo hi kaścit subhūte ityādyāha |",
  "SA14n1187:2816": "atra kathamavikalpyam,",
  "SA14n1187:2817": "yaścāvikalpakaḥ,",
  "SA14n1187:2818": "yaminnavikalpyam,",
  "SA14n1187:2819": "yenāvikalpakaḥ,",
  "SA14n1187:2820": "yaścāvikalpaḥ,",
  "SA14n1187:2821": "taddarśanena yogasamāpatteḥ samyagupāyo darśito bhavati |",
  "SA14n1187:2822": "tatra yo hi kaścit subhūte ityārabhya tenocyate ātmadṛṣṭiḥ etatparyantamanena kathamavikalpyaṃ taduddiṣṭam |",
  "SA14n1187:2823": "kathamiti cet ?",
  "SA14n1187:2824": "ukto'nyairthikairātmā,",
  "SA14n1187:2825": "bhagavatā tu pudgalanairātmyapratipādanādātmaniṣedhārthamāha ātmadṛṣṭiḥ iti tasyāḥ ātmadṛṣṭernirākaraṇena dharmanairātmyaṃ vyavasthāpyate adṛṣṭiḥ sā tathāgatena bhāṣitā ityuktam |",
  "SA14n1187:2826": "tāmātmadṛṣṭiṃ yadi satyato na gṛhṇāti (tadā)",
  "SA14n1187:2827": "evaṃ prayoge bodhisattvo yogasamāpattau pravartate |",
  "SA14n1187:2828": "yasmādavikalpakastasmāt sa tatrāvaraṇopāyaḥ |",
  "SA14n1187:2829": "evaṃ hi subhūtea bodhisattvayānasamprasthitena ityanena yo'vikalpakaḥ sa paridīpyate |",
  "SA14n1187:2830": "sarvadharmāḥ ityanena yasminnavikalpyam taddarśitam |",
  "SA14n1187:2831": "jñātavyā draṣṭavyā adhimoktavyāḥ ityanena yenāvikalpyaṃ tadabhihitam |",
  "SA14n1187:2832": "kenāvikalpyamitiṃ cet ?",
  "SA14n1187:2833": "jñānena darśanena adhimuktyā ca |",
  "SA14n1187:2834": "tatra jñānaṃ śrutamayī prajñā,",
  "SA14n1187:2835": "darśanaṃ cintāyayī prajñā,",
  "SA14n1187:2836": "tayopanidhyānatvād,",
  "SA14n1187:2837": "adhimuktiḥ bhāvanāmayī prajñā,",
  "SA14n1187:2838": "adhyāśayo'trādhimuktiśabdena vaktumiṣyate |",
  "SA14n1187:2839": "sā tu bhāvanābalena sidhyatīti,",
  "SA14n1187:2840": "ata eva bhāvanamayī prajñā nirvedhabhāgīyāvasthāyāmadhimuktiśabdenoktā |",
  "SA14n1187:2841": "tathā cādhimoktavyā,",
  "SA14n1187:2842": "yathā na pratyupasthāmahe ityanena yo'vikalpastaṃ darśayati |",
  "SA14n1187:2843": "asaṃjñaiṣā tathāgatena bhāṣitā ityatra hetuḥ parikīrtitaḥ |",
  "SA14n1187:2844": "kasyacit saṃjñeyasya abhāvo'pi,",
  "SA14n1187:2845": "ekānekasvabhāvaśūnyatvāt paramārthata sā asaṃjñā |",
  "SA14n1187:2846": "saṃvṛtisatyamadhikṛtyānyatra tathāgatena bhāṣitam |",
  "SA14n1187:2847": "tasyā mithyārthādhigamāvasthāyāṃ kathaṃ na syādavikalpa ityabhiprāyaḥ |",
  "SA14n1187:2848": "sarvasthāneṣu yogasamāpattyupāyo'bhihitaḥ |",
  "SA14n1187:2849": "3. asaṃkleśena prasthitiḥ (a)",
  "SA14n1187:2850": "deśanā'saṃkleśaḥ",
  "SA14n1187:2851": "dvidhā tavadasaṅkleśaḥ - deśanā'saṃkleśaḥ,",
  "SA14n1187:2852": "saṃsārāsaṃkleśaśca |",
  "SA14n1187:2853": "tatra yadi nāsti dharmasaṃjñā tadā tathāgatasya sattvebhyo taddharmadeśanāsaṃjñāsamutpāde kathaṃ na bhavet saṃkleśaḥ ?",
  "SA14n1187:2854": "kṛpayā sattvārthaṃ yāvatsaṃsārāvasthāne sati dharmasaṃjñayā kathaṃ na syāt saṃkleśaḥ ?",
  "SA14n1187:2855": "iti vicintya tayaiva cittasampadā deśanā'saṃkleśaṃ gāthayā ca saṃsārākleśamāvedayitum yaśca khalu punaḥ subhūte ityādyāha |",
  "SA14n1187:2856": "pūrvaṃ prasaṅgāntare lokadhātupraśastipradarśanamanuśaṃsāyāḥ praśaṃsanam,",
  "SA14n1187:2857": "sampratyasaṃkleśādhikāre'nantalokadhātudeśanayā nocyate anuśaṃseti na punaruktiḥ |",
  "SA14n1187:2858": "atrāpi yuktistu prāgvad vaktavyā |",
  "SA14n1187:2859": "udgṛhya iti svadhyāye'dhītam,",
  "SA14n1187:2860": "dhārayet iti padam,",
  "SA14n1187:2861": "vācayet iti pustakāsikaṃ vācayet,",
  "SA14n1187:2862": "paryavāpnuyāt iti tvarthagrahaṇamityarthaḥ |",
  "SA14n1187:2863": "anena yamānmahārtho'yaṃ dharmastasmādbodhisattvenaivaṃvidhāyāṃ mahārthadharmadeśanāyāmavaśyameva chanda-praṇidhānābhyāṃ sthātavyaṃ tatparidīpitam |",
  "SA14n1187:2864": "bhāṣyamāṇāyāmapi kathaṃ na syātsaṃkleśa ityetaddarśayituṃ kathaṃ na samprakāśayet ityāha |",
  "SA14n1187:2865": "ayamabhiprāyaḥ - paramārthato'nutpannatvenabhilāpyatvena deśitatve'pi sarvadharmāṇām,",
  "SA14n1187:2866": "te dharmā anabhilāpyasvabhāvena nocyate |",
  "SA14n1187:2867": "evamuktam - yathā vineyajanāstathā sarve dharmā ādito'nutpannatvādanabhilāpyāḥ tasmānna te kenāpi vyapadeśyā ityevaṃ darśyata iti |",
  "SA14n1187:2868": "tathā sati asaṃkleśena deśanā,",
  "SA14n1187:2869": "aviparītārthatvāt |",
  "SA14n1187:2870": "anyathā saṃkliṣṭā syād viparītadeśanatvāt |",
  "SA14n1187:2871": "ata eva tathāgato dharmadeśanākāle viśuddhalokajñāne prasthitaḥ,",
  "SA14n1187:2872": "ato dharmasaṃjñābhāsasamudbhave'pi tattvato'bhiniveśābhāvāt saṃkleśadoṣābhāvaḥ |",
  "SA14n1187:2873": "anena yogasamāpattiḥ,",
  "SA14n1187:2874": "cittapragrahaḥ gāmbhīryañca nirdiṣṭam,",
  "SA14n1187:2875": "pūrveṇa tāvadaudāryam |",
  "SA14n1187:2876": "[ ba ] saṃsārāsaṃkleśaḥ",
  "SA14n1187:2877": "sāmprataṃ nikhilaprajñāpāramitākāyaṃ vyavasthāpya gāthayā saṃsārāsaṃkleśo deśyate |",
  "SA14n1187:2878": "anayā gāthayā catvāri saṃskṛtalakṣaṇāni paridīpitāni |",
  "SA14n1187:2879": "(tāni tāvat) svabhāvalakṣaṇam,",
  "SA14n1187:2880": "viṣayarasāsvādanalakṣaṇam,",
  "SA14n1187:2881": "ādīnavānvayalakṣaṇam,",
  "SA14n1187:2882": "niryāṇānvayalakṣaṇaṃ ceti |",
  "SA14n1187:2883": "tatra pañcaskandhātmakānāṃ bhāvānāṃ yathāpratīti pratītyasamutpādastāvad hetupratyayasaṃgṛhitatvāt saṃskṛtaṃ ityucyate |",
  "SA14n1187:2884": "eteṣāṃ sarveṣāṃ svabhāvaḥ tārakāḥ iva draṣṭavyaḥ |",
  "SA14n1187:2885": "rātrau yathā tārakā avabhāsante,",
  "SA14n1187:2886": "na tu divase,",
  "SA14n1187:2887": "tathaiva saṃskṛtā api avidyājñānāndhakāre sati pratibhāsante,",
  "SA14n1187:2888": "jñānasūryāloke sati nāvabhāsante, ataḥ (te)",
  "SA14n1187:2889": "tārakasvabhāvā iva draṣṭavyāḥ |",
  "SA14n1187:2890": "pudgaladharmadṛṣṭayabhiniveśātmakāḥ saṃskṛtāstu mithyāpratītihetutvāt timiravajjñātavyāḥ |",
  "SA14n1187:2891": "vijñānalakṣaṇaṃ ca karmavartikaṃ tṛṣṇāsnehaṃ cāśritya prajvalanād dāpa iva draṣṭavyam,",
  "SA14n1187:2892": "evametannidarśanena saṃskṛtasvabhāvalakṣaṇaṃ paridīpitam |",
  "SA14n1187:2893": "māyopamayā viṣayarasāsvādanalakṣaṇaṃ nirdiśyate,",
  "SA14n1187:2894": "vitathāvabhāsamānatvāt |",
  "SA14n1187:2895": "tatrādīnavānvayalakṣaṇaṃ saṃskṛtasvabhāvaṃ dvividham - anityānvayaḥ duḥkhānvayaśca |",
  "SA14n1187:2896": "avaśyāyopamayā anityatānvayaḥ pradarśyate,",
  "SA14n1187:2897": "na ciraṃ sthitatvāt |",
  "SA14n1187:2898": "budbudopamayā tāvad duḥkhatānvayaḥ pradarśyate,",
  "SA14n1187:2899": "vedanā budbudopamā iti,",
  "SA14n1187:2900": "yā kācid vedanā seha duḥkhamiti bhāṣitatvāt |",
  "SA14n1187:2901": "trividhaiḥ dukhaiḥ sarvā vedanā duḥkhā veditavyā |",
  "SA14n1187:2902": "tatra duḥkhavedanā tāvad duḥkhaduḥkham,",
  "SA14n1187:2903": "tatsahitā ye saṃskārāste'pi tadanurūpatayā duḥkhameva;",
  "SA14n1187:2904": "sukhāvedanā tāvad vipariṇāmaduḥkhena duḥkham,",
  "SA14n1187:2905": "tatsahitā ye dharmāste'pi tadanurūpatayā duḥkham,",
  "SA14n1187:2906": "na duḥkhā na sukhā vedanā,",
  "SA14n1187:2907": "tatsahitāni vastūni ca saṃskāraduḥkham,",
  "SA14n1187:2908": "utpādabhaṅgalakṣaṇatvena tāni duḥkham |",
  "SA14n1187:2909": "evaṃ sarvaṃ saṃskṛtaṃ duḥkhānvitaṃ draṣṭavyam |",
  "SA14n1187:2910": "tatra niryāṇānvayalakṣaṇaṃ tāvat pudgaladharmaśūnyatānvayam,",
  "SA14n1187:2911": "tadālambananirvṛtatvādbhagavatā khalu dvividhaṃniryāṇālambanamuktam |",
  "SA14n1187:2912": "āryasamādhirājasūtrecāpyuktam ḥ",
  "SA14n1187:2913": "nairātmyadharmān yadi pratyavekṣate",
  "SA14n1187:2914": "tān pratyavekṣya yadi bhāvayeta |",
  "SA14n1187:2915": "sa heturnirvāṇaphalasya prāptaye",
  "SA14n1187:2916": "yo anyaheturna sa bhoti śāntaye ||",
  "SA14n1187:2917": "dvividhanairātmyasamprayuktāḥ sarvasaṃskṛtāḥ,",
  "SA14n1187:2918": "tathā hi- atīta-pratyutpanna-anāgatabhedena trividhāḥ saṃskṛtāḥ |",
  "SA14n1187:2919": "tatra ye tāvadatītāste smṛtimātrāvasthitā ato niḥsvabhāvatvena,",
  "SA14n1187:2920": "dharma-pudgalatayā śūnyāḥ ātmanā'nadhiṣṭhitatvāt,",
  "SA14n1187:2921": "tataśca svapnaupamyena dvividhanairātmyānvayāste vyapadiṣṭāḥ |",
  "SA14n1187:2922": "pratyupannā vidyudaupamyena ekānekasvabhāvarahitāḥ agrāhyasvabhāvatvaditi tenānvitā vyapadiṣṭāḥ |",
  "SA14n1187:2923": "anāgatāstāvadalabdhasvabhāvāḥ,",
  "SA14n1187:2924": "abhraupamyena ākāśasamacitte tadbījadauṣṭhulyena janitatvāditi nairātmyadvayaṃ tāvaddeśitam |",
  "SA14n1187:2925": "ato'nena khalu samagreṇātra bodhisattvaiḥ sadā sarvasaṃskṛtasvabhāvamevaṃ vicārya chanda-praṇidhānābhyāṃ sthātavyamiti paridīpitam |",
  "SA14n1187:2926": "niryāṇānvapradarśanena tāvad yogasamāpattiścittapragrahaśca nirdiṣṭaḥ |",
  "SA14n1187:2927": "anena sampūrṇenasthānena gāmbhīryañca vyapadiṣṭam |",
  "SA14n1187:2928": "gāthāyāmasyāṃ tāvadidaṃ paridīpyate- saṃkleśamulaṃ tāvad viparyāsaḥ |",
  "SA14n1187:2929": "ataḥ saṃskṛtasvabhāveṣvanekaśaḥ kenacid vicārayatā manasikurvatā apyevaṃ saṃskāraparijñānādyadā viparyāsābhāvāt na bhavati saṃkleśaṃ (tadā)",
  "SA14n1187:2930": "kathaṃ (nāma)",
  "SA14n1187:2931": "yathāvadaśesavastusvabhāvaparibhāvako vidhūtāśeṣaviparyāsajālastathāgataḥ saṃkliṣṭo bhavet |",
  "SA14n1187:2932": "ata eva samastasaṃskṛtadoṣān avagacchan tathāgataḥ ,",
  "SA14n1187:2933": "padmamiva saṃsāradoṣāmbhasā'navaliptacittaḥ,",
  "SA14n1187:2934": "pratijñātasamastajagatsamuddharaṇāśayaḥ,",
  "SA14n1187:2935": "saphalakāritraḥ,",
  "SA14n1187:2936": "mahākaruṇānvitacittaḥ,",
  "SA14n1187:2937": "niravadhijagaddhitasukhasādhanābhiprāyeṇa saṃsāracakrasaṃsaraṇaṃ yāvat pratiṣṭhito veditavyaḥ |",
  "SA14n1187:2938": "tathā coktam -",
  "SA14n1187:2939": "kartuṃ loke sukhaṃ śāntau bhave cāpyanadhiṣṭhitaḥ |",
  "SA14n1187:2940": "iti sarvasattvānavalokituṃ bhūmāvasthīyata ityapyuktam |",
  "SA14n1187:2941": "traiyadhvikānāṃ jananī munīnāṃ khyātā yathāśakti mayā tato jagat |",
  "SA14n1187:2942": "vipulena puṇyena viyatsamena vidhūya cāndhyaṃ sugatatvamāpnuyāt ||",
  "SA14n1187:2943": "ācāryakamalaśīlena mādhyamikanayena viracitā vistṛtā āryavajracchedikāṭīkā parisamāptā |",
  "SA14n1187:2944": "aṣṭamyāṃ śatābdyāṃ bhāratīyācārya mañjuśrīmitreṇa bhota-locāvā yeśe-demahābhāgena ca bhoṭabhāṣāyāmanūditā |",
  "SA14n1187:2945": "viduṣāṃ vaśaṃvadena ācāryapemātenajinamahādayena bhoṭabhāṣātaḥ saṃskṛtabhāṣāyāṃ punaruddhṛtā sarvasattvahitasukhārtham iti |"
}