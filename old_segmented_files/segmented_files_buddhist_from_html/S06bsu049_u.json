{
  "S06bsu049_u:0": "// aṣṭasāhasrikā prajñāpāramitā //",
  "S06bsu049_u:1": "om namo bhagavatyai āryaprajñāpāramitāyai /",
  "S06bsu049_u:2": "_______________________________________________________________",
  "S06bsu049_u:3": "ASP_1: sarvākārajñatācaryā prathamaḥ parivartaḥ /",
  "S06bsu049_u:4": "evaṃ mayā śrutam /",
  "S06bsu049_u:5": "ekasmin samaye bhagavān rājagṛhe viharati sma gṛdhakūṭe parvate mahatā bhikṣusaṃghena sārdhamardhatrayodaśabhirbhikṣuśataiḥ,",
  "S06bsu049_u:6_0": "sarvairarhadbhiḥ kṣīṇāsravairniḥkleśairvaśībhūtaiḥ suvimuktacittaiḥ suvimuktaprajñairājñairājāneyairmahānāgaiḥ",
  "S06bsu049_u:6_1": "kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ parikṣīṇabhavasaṃyojanaiḥ",
  "S06bsu049_u:6_2": "samyagājñāsuvimuktacittaiḥ sarvacetovaśiparamapāramiprāptairekaṃ pudgalaṃ sthāpayitvā",
  "S06bsu049_u:6_3": "yaduta āyuṣmantamānandam //",
  "S06bsu049_u:7_0": "(Vaidya 2) tatra khalu bhagavānāyuṣmantaṃ subhūtiṃ sthaviramāmantrayate sma - pratibhātu",
  "S06bsu049_u:7_1": "te subhūte bodhisattvānāṃ mahāsattvānāṃ prajñāpāramitāmārabhya yathā bodhisattvā",
  "S06bsu049_u:7_2": "mahāsattvāḥ prajñāpāramitā niryāyuriti //",
  "S06bsu049_u:8_0": "atha khalvāyuṣmataḥ śāriputrasyaitadabhavat - kimayamāyuṣmān subhūtiḥ sthavira ātmīyena",
  "S06bsu049_u:8_1": "svakena prajñāpratibhānabalādhānena svakena prajñāpratibhānabalādhiṣṭhānena bodhisattvānāṃ",
  "S06bsu049_u:8_2": "mahāsattvānāṃ prajñāpāramitāmupadekṣyati utāho buddhānubhāveneti?",
  "S06bsu049_u:9_0": "atha khalvāyuṣmān subhūtirbuddhānubhāvena āyuṣmataḥ śāriputrasya imamevarūpaṃ cetasaiva",
  "S06bsu049_u:9_1": "cetaḥparivitarkamājñāya āyuṣmantaṃ śāriputrametadavocat - yatkiṃcidāyuṣman śāriputra",
  "S06bsu049_u:9_2": "bhagavataḥ śrāvakā bhāṣante deśayanti upadiśanti udīrayanti prakāśayanti saṃprakāśayanti,",
  "S06bsu049_u:10": "sa sarvastathāgatasya puruṣakāro veditavyaḥ /",
  "S06bsu049_u:11": "tatkasya hetoḥ?",
  "S06bsu049_u:12": "yo hi tathāgatena dharmo deśitaḥ,",
  "S06bsu049_u:13": "tatra dharmadeśanāyāṃ śikṣamāṇāste tāṃ dharmatāṃ sākṣātkurvanti dhārayanti,",
  "S06bsu049_u:14": "tāṃ dharmatāṃ sākṣātkṛtya dhārayitvā yadyadeva bhāṣante,",
  "S06bsu049_u:15": "yadyadeva deśayanti,",
  "S06bsu049_u:16": "yadyadeva upadiśanti,",
  "S06bsu049_u:17": "yadyadevodīrayanti,",
  "S06bsu049_u:18": "yadyadeva (Vaidya 3)",
  "S06bsu049_u:19": "prakāśayanti,",
  "S06bsu049_u:20": "yadyadeva saṃprakāśayanti,",
  "S06bsu049_u:21": "sarvaṃ taddharmatayā aviruddham /",
  "S06bsu049_u:22": "tathāgatadharmadeśanāyā eva āyuṣman śāriputra eṣa niṣyandaḥ yatte kulaputrā upadiśantastāṃ dharmatāṃ dharmatayā na virodhayanti //",
  "S06bsu049_u:23_0": "atha khalvāyuṣmān subhūtirbuddhānubhāvena bhagavantametadavocat - yadbhagavānevamāha",
  "S06bsu049_u:23_1": "- pratibhātu te subhūte bodhisattvānāṃ mahāsattvānāṃ prajñāpāramitāmārabhya yathā",
  "S06bsu049_u:23_2": "bodhisattvā mahāsattvāḥ prajñāpāramitāṃ niryāyuriti /",
  "S06bsu049_u:24": "bodhisattvo bodhisattva iti yadidaṃ bhagavannucyate,",
  "S06bsu049_u:25": "katamasyaitadbhagavan dharmasyādhivacanaṃ yaduta bodhisattva iti?",
  "S06bsu049_u:26": "nāhaṃ bhagavaṃstaṃ dharmaṃ samanupaśyāmi yaduta bodhisattva iti /",
  "S06bsu049_u:27": "tamapyahaṃ bhagavan dharmaṃ na samanupaśyāmi yaduta prajñāpāramitā nāma /",
  "S06bsu049_u:28": "so 'haṃ bhagavan bodhisattvaṃ vā bodhisattvadharmaṃ vā avindan anupalabhamāno 'samanupaśyan,",
  "S06bsu049_u:29": "prajñāpāramitāmapyavindan anupalabhamāno 'samanupaśyan katamaṃ bodhisattvaṃ katamasyāṃ prajñāpāramitāyāmavavadiṣyāmi anuśāsiṣyāmi?",
  "S06bsu049_u:30": "api tu khalu punarbhagavan sacedevaṃ bhāṣyamāṇe deśyamāne upadiśyamāne bodhisattvasya cittaṃ nāvalīyate na saṃlīyate na viṣīdati na viṣādamāpadyate,",
  "S06bsu049_u:31": "nāsya vipṛṣṭhībhavati mānasam,",
  "S06bsu049_u:32": "na bhagnapṛṣṭhībhavati,",
  "S06bsu049_u:33": "notrasyati na saṃtrasyati na saṃtrāsamāpadyate,",
  "S06bsu049_u:34": "eṣa eva bodhisattvo mahāsattvaḥ prajñāpāramitāyāmanuśāsanīyaḥ /",
  "S06bsu049_u:35": "eṣaivāsya bodhisattvasya mahāsattvasya prajñāpāramitā veditavyā /",
  "S06bsu049_u:36": "eṣo 'vavādaḥ prajñāpāramitāyām /",
  "S06bsu049_u:37": "sacedevaṃ tiṣṭhati,",
  "S06bsu049_u:38": "eṣaivāsyāvavādānuśāsanī //",
  "S06bsu049_u:39": "punaraparaṃ bhagavan bodhisattvena mahāsattvena prajñāpāramitāyāṃ caratā prajñāpāramitāyāṃ bhāvayatā evaṃ śikṣitavyaṃ yathā asau śikṣyamāṇastenāpi bodhicittena na manyeta /",
  "S06bsu049_u:40": "tatkasya hetoḥ?",
  "S06bsu049_u:41": "tathā hi - taccittamacittam /",
  "S06bsu049_u:42": "prakṛtiścittasya prabhāsvarā //",
  "S06bsu049_u:43": "atha khalvāyuṣmān śāriputra āyuṣmantaṃ subhūtimetadavocat - kiṃ punarāyuṣman subhūte asti taccittaṃ yaccittamacittam?",
  "S06bsu049_u:44": "evamukte āyuṣmān subhūtirāyuṣmantaṃ śāriputrametadavocat kiṃ punarāyuṣman śāriputra yā acittatā,",
  "S06bsu049_u:45": "tatra acittatāyāmastitā vā nāstitā vā vidyate vā upalabhyate vā?",
  "S06bsu049_u:46": "śāriputra āha - na hyetadāyuṣman subhūte /",
  "S06bsu049_u:47": "subhūtirāha - sacedāyuṣman śāriputra tatra acittatāyāmastitā vā nāstitā vā na vidyate vā nopalabhyate vā,",
  "S06bsu049_u:48": "api nu te yukta eṣa paryanuyogo bhavati yadāyuṣmān śāriputra evamāha - asti taccittaṃ yaccittamacittamiti?",
  "S06bsu049_u:49": "evamukte āyuṣmān śāriputra āyuṣmantaṃ subhūtimetadavocat - kā punareṣā āyuṣman subhūte acittatā?",
  "S06bsu049_u:50": "subhūtirāha - avikārā āyuṣman śāriputra avikalpā acittatā //",
  "S06bsu049_u:51": "atha khalvāyuṣmān śāriputra āyuṣmate subhūtaye sādhukāramadāt - sādhu sādhvāyuṣman subhūte /",
  "S06bsu049_u:52": "yathāpi nāma tvaṃ bhagavatā araṇāvihāriṇāmagratāyāṃ nirdiṣṭo nirdiśasi /",
  "S06bsu049_u:53": "ataś ca bodhisattvo mahāsattvo 'vinivartanīyo 'nuttarāyāḥ samyaksaṃbodherupaparīkṣitavyaḥ,",
  "S06bsu049_u:54": "avirahitaś ca bodhisattvo mahāsattvaḥ prajñāpāramitāyā veditavyaḥ /",
  "S06bsu049_u:55": "śrāvakabhūmāv api śikṣitukāmena iyameva (Vaidya 4)",
  "S06bsu049_u:56": "prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
  "S06bsu049_u:57": "ihaiva prajñāpāramitāyāṃ śikṣitavyaṃ yogamāpattavyam /",
  "S06bsu049_u:58": "pratyekabuddhabhūmāv api śikṣitukāmena iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
  "S06bsu049_u:59": "ihaiva prajñāpāramitāyāṃ śikṣitavyaṃ yogamāpattavyam /",
  "S06bsu049_u:60": "bodhisattvabhūmāv api śikṣitukāmena iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
  "S06bsu049_u:61": "ihaiva prajñāpāramitāyāmupāyakauśalyasamanvāgatena sarvabodhisattvadharmasamudāgamāya yogaḥ karaṇīyaḥ /",
  "S06bsu049_u:62": "tatkasya hetoḥ?",
  "S06bsu049_u:63": "ihaiva hi prajñāpāramitāyāṃ vistareṇa sarvabodhisattvadharmā upadiṣṭāḥ,",
  "S06bsu049_u:64": "yatra bodhisattvena mahāsattvena śikṣitavyaṃ yogamāpattavyam /",
  "S06bsu049_u:65": "anuttarāyām api samyaksaṃbodhau śikṣitukāmena iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā /",
  "S06bsu049_u:66": "ihaiva prajñāpāramitāyāmupāyakauśalyasamanvāgatena sarvabuddhadharmasamudāgamāya yogaḥ karaṇīyaḥ /",
  "S06bsu049_u:67": "tatkasya hetoḥ?",
  "S06bsu049_u:68": "ihaiva hi prajñāpāramitāyāṃ vistareṇa sarvabuddha dharmā upadiṣṭāḥ,",
  "S06bsu049_u:69": "yatra bodhisattvena mahāsattvena śikṣitavyaṃ yogamāpattavyam //",
  "S06bsu049_u:70": "atha khalvāyuṣmān subhūtirbhagavantametadavocat - yo 'haṃ bhagavan etadeva bodhisattvanāmadheyaṃ na vedmi nopalabhe na samanupaśyāmi,",
  "S06bsu049_u:71": "prajñāpāramitām api na vedmi nopalabhe na samanupaśyāmi /",
  "S06bsu049_u:72_0": "so 'haṃ bhagavan etadeva bodhisattvanāmadheyamavindan anupalabhamāno 'samanupaśyan",
  "S06bsu049_u:72_1": "prajñāpāramitām api avindan anupalabhamāno 'samanupaśyan katamaṃ bodhisattvaṃ katamasyāṃ",
  "S06bsu049_u:72_2": "prajñāpāramitāyāmavavadiṣyāmi anuśāsiṣyāmi?",
  "S06bsu049_u:73": "etadeva bhagavan kaukṛtyaṃ syāt,",
  "S06bsu049_u:74": "yo 'haṃ vastvavindan anupalabhamāno 'samanupaśyan nāmadheyamātreṇa āyavyayaṃ kuryāṃ yaduta bodhisattva iti /",
  "S06bsu049_u:75": "api tu khalu punarbhagavaṃstad api nāmadheyaṃ na sthitaṃ nāsthitaṃ na viṣṭhitaṃ nāviṣṭhitam /",
  "S06bsu049_u:76": "tatkasya hetoḥ?",
  "S06bsu049_u:77": "avidyamānatvena tasya nāmadheyasya /",
  "S06bsu049_u:78": "evaṃ tannāmadheyaṃ na sthitaṃ nāsthitaṃ na viṣṭhitaṃ nāviṣṭhitam /",
  "S06bsu049_u:79": "sacedbodhisattvasya mahāsattvasya evaṃ gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāṃ cittaṃ nāvalīyate na saṃlīyate na viṣīdati na viṣādamāpadyate,",
  "S06bsu049_u:80": "nāsya vipṛṣṭhībhavati mānasam,",
  "S06bsu049_u:81": "na bhagnapṛṣṭhībhavati,",
  "S06bsu049_u:82": "notrasyati na saṃtrasyati na saṃtrāsamāpadyate /",
  "S06bsu049_u:83": "adhimucyate 'dhyāśayena avirahito bodhisattvo mahāsattvaḥ prajñāpāramitāyā veditavyaḥ,",
  "S06bsu049_u:84": "sthito 'vinivartanīyāyāṃ bodhisattvabhūmau,",
  "S06bsu049_u:85": "susthito 'sthānayogena /",
  "S06bsu049_u:86": "punaraparaṃ bhagavan bodhisattvena mahāsattvena prajñāpāramitāyāṃ caratā prajñāpāramitāṃ bhāvayatā na rūpe sthātavyaṃ na vedanāyāṃ na saṃjñāyāṃ na saṃskāreṣu,",
  "S06bsu049_u:87": "na vijñāne sthātavyam /",
  "S06bsu049_u:88": "tatkasya hetoḥ?",
  "S06bsu049_u:89": "sacedrūpe tiṣṭhati,",
  "S06bsu049_u:90": "rūpābhisaṃskāre carati,",
  "S06bsu049_u:91": "na carati prajñāpāramitāyām /",
  "S06bsu049_u:92": "evaṃ sacedvedanāyāṃ saṃjñāyāṃ saṃskāreṣu /",
  "S06bsu049_u:93": "sacedvijñāne tiṣṭhati,",
  "S06bsu049_u:94": "vijñānābhisaṃskāre carati,",
  "S06bsu049_u:95": "na carati prajñāpāramitāyām /",
  "S06bsu049_u:96": "tatkasya hetoḥ?",
  "S06bsu049_u:97": "na hi abhisaṃskāre caran prajñāpāramitāṃ parigṛhṇāti,",
  "S06bsu049_u:98": "nāpi prajñāpāramitāyāṃ yogamāpadyate,",
  "S06bsu049_u:99": "nāpi prajñāpāramitāṃ paripūrayate /",
  "S06bsu049_u:100": "aparipūrayamāṇaḥ prajñāpāramitāṃ na niryāsyati (Vaidya 5)",
  "S06bsu049_u:101": "sarvajñatāyāmaparigṛhītaṃ parigṛhṇan /",
  "S06bsu049_u:102": "tatkasya hetoḥ?",
  "S06bsu049_u:103": "rūpaṃ hi aparigṛhītaṃ prajñāpāramitāyām /",
  "S06bsu049_u:104": "evaṃ vedanā saṃjñā saṃskārāḥ /",
  "S06bsu049_u:105": "vijñānaṃ hi aparigṛhītaṃ prajñāpāramitāyām /",
  "S06bsu049_u:106": "yaś ca rūpasyāparigrahaḥ,",
  "S06bsu049_u:107": "na tadrūpam /",
  "S06bsu049_u:108": "evaṃ yo vedanāyāḥ saṃjñāyāḥ saṃskārāṇām /",
  "S06bsu049_u:109": "yo vijñānasyāparigrahaḥ,",
  "S06bsu049_u:110": "na tadvijñānam /",
  "S06bsu049_u:111": "sāpi prajñāpāramitā aparigṛhītā /",
  "S06bsu049_u:112": "evaṃ hyatra bodhisattvena mahāsattvena prajñāpāramitāyāṃ caritavyam /",
  "S06bsu049_u:113": "ayaṃ ca bodhisattvasya mahāsattvasya sarvadharmāparigṛhīto nāma samādhirvipulaḥ puraskṛtaḥ apramāṇaniyato 'sādhāraṇaḥ /",
  "S06bsu049_u:114": "sarvaśrāvakapratyekabuddhaiḥ sāpi sarvajñatā aparigṛhītā,",
  "S06bsu049_u:115": "na hi nimittato grahītavyā /",
  "S06bsu049_u:116": "sacennimittato grahītavyā abhaviṣyat,",
  "S06bsu049_u:117": "na ceha śreṇikaḥ parivrājakaḥ śraddhāmalapsyata /",
  "S06bsu049_u:118": "tatra hi śreṇikaḥ parivrājakaḥ sarvajñajñāne adhimucya śraddhānusārī prādeśikena jñānenāvatīrṇaḥ /",
  "S06bsu049_u:119": "so 'vatīrya na rūpaṃ parigṛhṇīte /",
  "S06bsu049_u:120": "evaṃ na vedanāṃ na saṃjñāṃ na saṃskārān /",
  "S06bsu049_u:121": "na vijñānaṃ parigṛhṇīte /",
  "S06bsu049_u:122": "nāpi tatra prītisukhena tajjñānaṃ samanupaśyati /",
  "S06bsu049_u:123": "nādhyātmaṃ rūpasya tajjñānaṃ samanupaśyati /",
  "S06bsu049_u:124": "na vahirdhā rūpasya tajjñānaṃ samanupaśyati /",
  "S06bsu049_u:125": "nādhyātmabahirdhā rūpasya tajjñānaṃ samanupaśyati /",
  "S06bsu049_u:126": "nāpyanyatra rūpāttajjñānaṃ samanupaśyati /",
  "S06bsu049_u:127": "evaṃ nādhyātmaṃ vedanāyāḥ saṃjñāyāḥ saṃskārāṇām /",
  "S06bsu049_u:128": "nādhyātmaṃ vijñānasya tajjñānaṃ samanupaśyati /",
  "S06bsu049_u:129": "na vahirdhā vijñānasya tajjñānaṃ samanupaśyati /",
  "S06bsu049_u:130": "nādhyātmavahirdhā vijñānasya tajjñānaṃ samanupaśyati /",
  "S06bsu049_u:131": "nāpyanyatra vijñānāttajjñānaṃ samanupaśyati /",
  "S06bsu049_u:132": "atra padaparyāye śreṇikaḥ parivrājako 'dhimuktaḥ /",
  "S06bsu049_u:133": "so 'tra sarvatra śraddhānusārī sarvajñajñāne dharmatāṃ pramāṇīkṛtya evamadhimukta iti /",
  "S06bsu049_u:134": "tena na kaściddharmaḥ parigṛhītaḥ /",
  "S06bsu049_u:135": "nāpi sa kaściddharmo ya upalabdhaḥ,",
  "S06bsu049_u:136": "yaṃ gṛhṇīyānmuñcedvā /",
  "S06bsu049_u:137": "sa nirvāṇam api na manyate /",
  "S06bsu049_u:138": "iyam api bhagavan bodhisattvasya mahāsattvasya prajñāpāramitā veditavyā yadrūpaṃ na parigṛhṇīte /",
  "S06bsu049_u:139": "evaṃ yadvedanāṃ saṃjñāṃ saṃskārān /",
  "S06bsu049_u:140": "yadvijñānaṃ na parigṛhṇīte /",
  "S06bsu049_u:141": "na cāntarā parinirvāti,",
  "S06bsu049_u:142": "aparipūrṇairdaśabhistathāgatabalaiścaturbhistathāgatavaiśāradyairaṣṭādaśabhiś ca āveṇikairbuddhadharmaiḥ /",
  "S06bsu049_u:143": "tasmādiyam api bhagavan bodhisattvasya mahāsattvasya prajñāpāramitā veditavyā //",
  "S06bsu049_u:144": "punaraparaṃ bhagavan bodhisattvena mahāsattvena prajñāpāramitāyāṃ caratā prajñāpāramitāṃ bhāvayatā evamupaparīkṣitavyamevamupanidhyātavyam - katamaiṣā prajñāpāramitā?",
  "S06bsu049_u:145": "kasya caiṣā prajñāpāramitā?",
  "S06bsu049_u:146": "kiṃ yo dharmo na vidyate nopalabhyate,",
  "S06bsu049_u:147": "sā prajñāpāramiteti?",
  "S06bsu049_u:148": "sacedevamupaparīkṣamāṇaḥ evamupanidhyāyan nāvalīyate na saṃlīyate na viṣīdati na viṣādamāpadyate,",
  "S06bsu049_u:149": "nāsya vipṛṣṭhībhavati mānasam,",
  "S06bsu049_u:150": "na bhagnapṛṣṭhībhavati,",
  "S06bsu049_u:151": "notrasyati na saṃtrasyati na saṃtrāsamāpadyate,",
  "S06bsu049_u:152": "avirahito bodhisattvo mahāsattvaḥ prajñāpāramitayā veditavyaḥ //",
  "S06bsu049_u:153": "atha khalvāyuṣmān śāriputra āyuṣmantaṃ subhūtimetadavocat - kiṃ kāraṇamāyuṣman subhūte avirahito bodhisattvo mahāsattvaḥ prajñāpāramitayā veditavyaḥ?",
  "S06bsu049_u:154": "yadā rūpameva virahitaṃ rūpasvabhāvena,",
  "S06bsu049_u:155": "evaṃ yadā vedanaiva saṃjñaiva saṃskārā eva,",
  "S06bsu049_u:156": "yadā vijñānameva virahitaṃ vijñānasvabhāvena,",
  "S06bsu049_u:157": "yadā prajñāpāramitaiva virahitā prajñāpāramitāsvabhāvena,",
  "S06bsu049_u:158": "yadā sarvajñataiva virahitā sarvajñatāsvabhāvena //",
  "S06bsu049_u:159": "(Vaidya 6) evamukte āyuṣmān subhūtirāyuṣmantaṃ śāriputrametadavocat - etametadāyuṣman śāriputra evam etat /",
  "S06bsu049_u:160": "rūpamevāyuṣman śāriputra virahitaṃ rūpasvabhāvena /",
  "S06bsu049_u:161": "evaṃ vedanaiva saṃjñaiva saṃskārā eva /",
  "S06bsu049_u:162": "vijñānamevāyuṣman śāriputra virahitaṃ vijñānasvabhāvena /",
  "S06bsu049_u:163": "prajñāpāramitaiva āyuṣman śāriputra virahitā prajñāpāramitāsvabhāvena /",
  "S06bsu049_u:164": "sarvajñataiva āyuṣman śāriputra virahitā sarvajñatāsvabhāvena /",
  "S06bsu049_u:165": "prajñāpāramitālakṣaṇenāpi prajñāpāramitā virahitā /",
  "S06bsu049_u:166": "lakṣaṇasvabhāvenāpi lakṣaṇaṃ virahitam /",
  "S06bsu049_u:167": "lakṣyasvabhāvenāpi lakṣyaṃ virahitam /",
  "S06bsu049_u:168": "svabhāvalakṣaṇenāpi svabhāvo virahitaḥ //",
  "S06bsu049_u:169": "evamukte āyuṣmān śāriputra āyuṣmantaṃ subhūtimetadavocat - kiṃ punarāyuṣman subhūte yo bodhisattvo mahāsattvo 'tra śikṣiṣyate,",
  "S06bsu049_u:170": "sa niryāsyati sarvajñatāyām?",
  "S06bsu049_u:171": "āyuṣmān subhūtirāha - evametadāyuṣman śāriputra, evam etat /",
  "S06bsu049_u:172": "yo bodhisattvo mahāsattvo 'tra śikṣiṣyate,",
  "S06bsu049_u:173": "sa niryāsyati sarvajñatāyām /",
  "S06bsu049_u:174": "tatkasya hetoḥ?",
  "S06bsu049_u:175": "ajātā hyanirjātā hyāyuṣman śāriputra sarvadharmāḥ /",
  "S06bsu049_u:176": "evaṃ carata āyuṣman śāriputra bodhisattvasya mahāsattvasya sarvajñatā āsannībhavati /",
  "S06bsu049_u:177": "yathā yathā sarvajñatā āsannībhavati,",
  "S06bsu049_u:178": "tathā tathā sattvaparipācanāya kāyacittapariśuddhirlakṣaṇapariśuddhiḥ buddhakṣetraśuddhiḥ /",
  "S06bsu049_u:179": "buddhaiś ca samavadhānaṃ bhavati /",
  "S06bsu049_u:180": "evaṃ ca punarāyuṣman śāriputra bodhisattvo mahāsattvaḥ prajñāpāramitāyāṃ caran sarvajñatāyā āsannībhavati //",
  "S06bsu049_u:181": "punaraparamāyuṣmān subhūtirbodhisattvaṃ mahāsattvamārabhyaivamāha - sacedrūpe carati,",
  "S06bsu049_u:182": "nimitte carati /",
  "S06bsu049_u:183": "sacedrūpanimitte carati,",
  "S06bsu049_u:184": "nimitte carati /",
  "S06bsu049_u:185": "sacedrūpaṃ nimittamiti carati,",
  "S06bsu049_u:186": "nimitte carati /",
  "S06bsu049_u:187": "sa cedrūpasyotpāde carati,",
  "S06bsu049_u:188": "nimitte carati /",
  "S06bsu049_u:189": "sacedrūpasya nirodhe carati,",
  "S06bsu049_u:190": "nimitte carati /",
  "S06bsu049_u:191": "sacedrūpasya vināśe carati,",
  "S06bsu049_u:192": "nimitte carati /",
  "S06bsu049_u:193": "sacedrūpaṃ śūnyamiti carati,",
  "S06bsu049_u:194": "nimitte carati /",
  "S06bsu049_u:195": "ahaṃ carāmīti carati,",
  "S06bsu049_u:196": "nimitte carati /",
  "S06bsu049_u:197": "ahaṃ bodhisattva iti carati,",
  "S06bsu049_u:198": "nimitte carati /",
  "S06bsu049_u:199": "ahaṃ bodhisattva iti hyupalambha eva sa carati /",
  "S06bsu049_u:200": "evaṃ sacedvidanāyāṃ saṃjñāyāṃ saṃskāreṣu /",
  "S06bsu049_u:201": "sacedvijñāne carati,",
  "S06bsu049_u:202": "nimitte carati /",
  "S06bsu049_u:203": "sacedvijñānanimitte carati,",
  "S06bsu049_u:204": "nimitte carati sacedvijñānaṃ nimittamiti carati,",
  "S06bsu049_u:205": "nimitte carati /",
  "S06bsu049_u:206": "sacedvijñānasyotpāde carati,",
  "S06bsu049_u:207": "nimitte carati /",
  "S06bsu049_u:208": "sacedvijñānasya nirodhe carati,",
  "S06bsu049_u:209": "nimitte carati /",
  "S06bsu049_u:210": "sacedvijñānasya vināśe carati,",
  "S06bsu049_u:211": "nimitte carati /",
  "S06bsu049_u:212": "sacedvijñānaṃ śūnyamiti carati,",
  "S06bsu049_u:213": "nimitte carati /",
  "S06bsu049_u:214": "ahaṃ carāmīti carati,",
  "S06bsu049_u:215": "nimitte carati /",
  "S06bsu049_u:216": "ahaṃ bodhisattva iti carati,",
  "S06bsu049_u:217": "nimitte carati /",
  "S06bsu049_u:218": "ahaṃ bodhisattva iti hyupalambha eva sa carati /",
  "S06bsu049_u:219": "sacetpunarasyaivaṃ bhavati - ya evaṃ carati,",
  "S06bsu049_u:220": "sa prajñāpāramitāyāṃ carati,",
  "S06bsu049_u:221": "sa prajñāpāramitāṃ bhāvayatīti,",
  "S06bsu049_u:222": "nimitta eva sa carati /",
  "S06bsu049_u:223": "ayaṃ bodhisattvo 'nupāyakuśalo veditavyaḥ //",
  "S06bsu049_u:224": "atha khalvāyuṣmān śāriputra āyuṣmantaṃ subhūtimetadavocat - kathaṃ punarāyuṣman subhūte caran bodhisattvo mahāsattvaścarati prajñāpāramitāyām?",
  "S06bsu049_u:225": "evamukte āyuṣmān subhūtirāyuṣmantaṃ śāriputrametadavocat - sacedāyuṣman śāriputra bodhisattvo mahāsattvo na rūpe carati,",
  "S06bsu049_u:226": "na rūpanimitte carati,",
  "S06bsu049_u:227": "na rūpaṃ nimittamiti carati,",
  "S06bsu049_u:228": "na rūpasyotpāde carati,",
  "S06bsu049_u:229": "na rūpasya nirodhe (Vaidya 7)",
  "S06bsu049_u:230": "carati, na rūpasya vināśe carati,",
  "S06bsu049_u:231": "na rūpaṃ śūnyamiti carati,",
  "S06bsu049_u:232": "nāhaṃ carāmīti carati,",
  "S06bsu049_u:233": "nāhaṃ bodhisattva iti carati /",
  "S06bsu049_u:234": "evaṃ sacenna vedanāyāṃ na saṃjñāyāṃ na saṃskāreṣu /",
  "S06bsu049_u:235": "sacenna vijñāne carati,",
  "S06bsu049_u:236": "na vijñānanimitte carati,",
  "S06bsu049_u:237": "na vijñānaṃ nimittamiti carati,",
  "S06bsu049_u:238": "na vijñānasyotpāde carati,",
  "S06bsu049_u:239": "na vijñānasya nirodhe carati,",
  "S06bsu049_u:240": "na vijñānasya vināśe carati,",
  "S06bsu049_u:241": "na vijñānaṃ śūnyamiti carati,",
  "S06bsu049_u:242": "nāhaṃ carāmīti carati,",
  "S06bsu049_u:243": "nāhaṃ bodhisattva iti carati /",
  "S06bsu049_u:244": "sacetpunarnāsyaivaṃ bhavati - ya evaṃ carati,",
  "S06bsu049_u:245": "sa prajñāpāramitāyāṃ carati,",
  "S06bsu049_u:246": "sa prajñāpāramitāṃ bhāvayatīti /",
  "S06bsu049_u:247": "evaṃ caran bodhisattvo mahāsattvaścarati prajñāpāramitāyām /",
  "S06bsu049_u:248": "sa hi caraṃścarāmīti nopaiti,",
  "S06bsu049_u:249": "na carāmīti nopaiti,",
  "S06bsu049_u:250": "carāmi ca na carāmi ceti nopaiti,",
  "S06bsu049_u:251": "naiva carāmi na na carāmīti nopaiti,",
  "S06bsu049_u:252": "cariṣyāmīti nopaiti,",
  "S06bsu049_u:253": "na cariṣyāmīti nopaiti,",
  "S06bsu049_u:254": "cariṣyāmi ca na cariṣyāmi ceti nopaiti,",
  "S06bsu049_u:255": "naiva cariṣyāmi na cariṣyāmīti nopaiti /",
  "S06bsu049_u:256": "tatkasya hetornopaiti?",
  "S06bsu049_u:257": "sarvadharmā hyanupagatā anupāttāḥ /",
  "S06bsu049_u:258": "ayamucyate sarvadharmānupādāno nāma samādhirbodhisattvasya mahāsattvasya,",
  "S06bsu049_u:259": "vipulaḥ puraskṛto 'pramāṇaniyato 'sādhāraṇaḥ sarvaśrāvakapratyekabuddhaiḥ /",
  "S06bsu049_u:260": "anenaiva samādhinā viharan bodhisattvo mahāsattvaḥ kṣipramanuttarāṃ samyaksaṃbodhimabhisaṃbudhyate //",
  "S06bsu049_u:261": "buddhānubhāvena āyuṣmān subhūtiḥ sthavira evamāha - vyākṛto 'yaṃ bhagavan bodhisattvo mahāsattvaḥ pūrvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau,",
  "S06bsu049_u:262": "yo 'nena samādhinā viharati /",
  "S06bsu049_u:263": "sa tam api samādhiṃ na samanupaśyati,",
  "S06bsu049_u:264": "na ca tena samādhinā manyate - ahaṃ samāhitaḥ,",
  "S06bsu049_u:265": "ahaṃ samādhiṃ samāpatsye,",
  "S06bsu049_u:266": "ahaṃ samādhiṃ samāpadye,",
  "S06bsu049_u:267": "ahaṃ samādhisamāpannaḥ,",
  "S06bsu049_u:268": "iti,",
  "S06bsu049_u:269": "evaṃ tasya sarveṇa sarvaṃ sarvathā sarvaṃ na saṃvidyate //",
  "S06bsu049_u:270_0": "evamukte āyuṣmān śāriputra āyuṣmantaṃ subhūtimetadavocat - katamenāyuṣman subhūte",
  "S06bsu049_u:270_1": "samādhinā viharan bodhisattvo mahāsattvastathāgatairarhadbhiḥ samyaksaṃbuddhairvyākriyate",
  "S06bsu049_u:270_2": "'nuttarāyāṃ samyaksaṃbodhau?",
  "S06bsu049_u:271": "śakyaḥ sa samādhirdarśayitum?",
  "S06bsu049_u:272": "subhūtirāha - no hīdamāyuṣman śāriputra /",
  "S06bsu049_u:273": "tatkasya hetoḥ?",
  "S06bsu049_u:274": "tam api hi sa kulaputraḥ samādhiṃ na jānāti,",
  "S06bsu049_u:275": "na saṃjānīte /",
  "S06bsu049_u:276": "āyuṣmān śāriputra āha - na jānāti na saṃjānīte ityāyuṣman subhūte vadasi?",
  "S06bsu049_u:277": "āyuṣmān subhūtirāha - na jānāti na saṃjānīte ityāyuṣman śāriputra vadāmi /",
  "S06bsu049_u:278": "tatkasya hetorna jānāti na saṃjānīte?",
  "S06bsu049_u:279": "avidyamānatvena tasya samādhestaṃ samādhiṃ na jānāti na saṃjānīte /",
  "S06bsu049_u:280": "atha khalu bhagavān āyuṣmate subhūtaye sādhukāramadāt - sādhu sādhu subhūte /",
  "S06bsu049_u:281": "evametatsubhūte, evam etat /",
  "S06bsu049_u:282": "yathāpi nāma tathāgatānubhāvena te pratibhāti,",
  "S06bsu049_u:283": "tathāgatādhiṣṭhānenopadiśasi /",
  "S06bsu049_u:284": "evaṃ cātra bodhisattvena mahāsattvena śikṣitavyam /",
  "S06bsu049_u:285": "tatkasya hetoḥ?",
  "S06bsu049_u:286": "evaṃ hi śikṣamāṇo bodhisattvo mahāsattvaḥ prajñāpāramitāyāṃ śikṣate //",
  "S06bsu049_u:287": "atha khalvāyuṣmān śāriputro bhagavantametadavocat - evaṃ śikṣamāṇo bhagavan bodhisattvo (Vaidya 8)",
  "S06bsu049_u:288": "mahāsattvaḥ prajñāpāramitāyāṃ śikṣate?",
  "S06bsu049_u:289": "evamukte bhagavānāyuṣmantaṃ śāriputrametadavocat - evaṃ śikṣamāṇaḥ śāriputra bodhisattvo mahāsattvaḥ prajñāpāramitāyāṃ śikṣate //",
  "S06bsu049_u:290": "evamukte āyuṣmān śāriputro bhagavantametadavocat - evaṃ śikṣamāṇo bhagavan bodhisattvo mahāsattvaḥ katamasmin dharme śikṣate?",
  "S06bsu049_u:291": "evamukte bhagavānāyuṣmantaṃ śāriputrametadavocat evaṃ śikṣamāṇaḥ śāriputra bodhisattvo mahāsattvo na kasmiṃściddharme śikṣate /",
  "S06bsu049_u:292": "tatkasya hetoḥ?",
  "S06bsu049_u:293": "na hi te śāriputra dharmāstathā saṃvidyante yathā bālapṛthagjanā aśrutavanto 'bhiniviṣṭāḥ /",
  "S06bsu049_u:294": "āyuṣmān śāriputra āha - kathaṃ tarhi te bhagavan saṃvidyante?",
  "S06bsu049_u:295": "bhagavānāha - yathā śāriputra na saṃvidyante,",
  "S06bsu049_u:296": "tathā saṃvidyante evamavidyamānāḥ /",
  "S06bsu049_u:297": "tenocyante avidyeti /",
  "S06bsu049_u:298": "tān bālapṛthagjanā aśrutavanto 'bhiniviṣṭāḥ /",
  "S06bsu049_u:299": "tairasaṃvidyamānāḥ sarvadharmāḥ kalpitāḥ /",
  "S06bsu049_u:300": "te tān kalpayitvā dvayorantayoḥ saktāḥ tān dharmānna jānanti na paśyanti /",
  "S06bsu049_u:301": "tasmātte 'saṃvidyamānān sarvadharmān kalpayanti /",
  "S06bsu049_u:302": "kalpayitvā dvāvantāvabhiniviśante abhiniviśya tannidānamupalambhaṃ niśritya atītān dharmān kalpayanti,",
  "S06bsu049_u:303": "anāgatān dharmān kalpayanti,",
  "S06bsu049_u:304": "pratyutpannān dharmān kalpayanti te kalpayitvā nāmarūpe 'bhiniviṣṭāḥ /",
  "S06bsu049_u:305": "tairasaṃvidyamānāḥ sarvadharmāḥ kalpitāḥ /",
  "S06bsu049_u:306": "te tānasaṃvidyamānān sarvadharmān kalpayanto yathābhūtaṃ mārgaṃ na jānanti na paśyanti /",
  "S06bsu049_u:307": "yathābhūtaṃ mārgamajānanto 'paśyanto na niryānti traidhātukāt,",
  "S06bsu049_u:308": "na budhyante bhūtakoṭim /",
  "S06bsu049_u:309": "tena te bālā iti saṃjñāṃ gacchanti /",
  "S06bsu049_u:310": "te satyaṃ dharmaṃ na śraddhadhati /",
  "S06bsu049_u:311": "na khalu punaḥ śāriputra bodhisattvā mahāsattvā kaṃciddharmamabhiniviśante //",
  "S06bsu049_u:312": "evamukte āyuṣmān śāriputro bhagavantametadavocat - evaṃ śikṣamāṇo bhagavan bodhisattvo mahāsattvaḥ sarvajñatāyāṃ śikṣate?",
  "S06bsu049_u:313": "bhagavānāha - evaṃ śikṣamāṇaḥ śāriputra bodhisattvo mahāsattvaḥ sarvajñatāyām api na śikṣate /",
  "S06bsu049_u:314": "evaṃ śikṣamāṇaḥ śāriputra bodhisattvo mahāsattvaḥ sarvadharmeṣu śikṣate /",
  "S06bsu049_u:315": "evaṃ śikṣamāṇaḥ śāriputra bodhisattvo mahāsattvaḥ sarvajñatāyāṃ śikṣate,",
  "S06bsu049_u:316": "sarvajñatāyā āsannībhavati,",
  "S06bsu049_u:317": "sarvajñatāyāṃ niryāsyati //",
  "S06bsu049_u:318": "atha khalvāyuṣmān subhūtirbhagavantametadavocat - yo bhagavan evaṃ paripṛcchet - kimayaṃ māyāpuruṣāḥ sarvajñatāyāṃ śikṣiṣyate,",
  "S06bsu049_u:319": "sarvajñatāyā āsannībhaviṣyati,",
  "S06bsu049_u:320": "sarvajñatāyāṃ niryāsyatīti?",
  "S06bsu049_u:321": "tasya bhagavan evaṃ paripṛcchataḥ kathaṃ nirdeṣṭavyaṃ syāt?",
  "S06bsu049_u:322": "evamukte bhagavānāyuṣmantaṃ subhūtimetadavocat - tena hi subhūte tvāmevātra pratiprakṣyāmi /",
  "S06bsu049_u:323": "yathā te kṣamate,",
  "S06bsu049_u:324": "tathā vyākuryāḥ /",
  "S06bsu049_u:325": "sādhu bhagavannityāyuṣmān subhūtirbhagavataḥ pratyaśrauṣīt /",
  "S06bsu049_u:326": "bhagavānetadavocat - tatkiṃ manyase subhūte anyā sā māyā,",
  "S06bsu049_u:327": "anyattadrūpam,",
  "S06bsu049_u:328": "anyā sā māyā,",
  "S06bsu049_u:329": "anyā sā vedanā /",
  "S06bsu049_u:330": "anyā sā saṃjñā,",
  "S06bsu049_u:331": "anye te saṃskārāḥ /",
  "S06bsu049_u:332": "anyā sā māyā,",
  "S06bsu049_u:333": "anyattadvijñānam?",
  "S06bsu049_u:334": "subhūtirāha - na hyetadbhagavan /",
  "S06bsu049_u:335": "na hi bhagavan anyā sā māyā anyattadrūpam /",
  "S06bsu049_u:336": "rūpameva bhagavan māyā,",
  "S06bsu049_u:337": "māyaiva rūpam /",
  "S06bsu049_u:338": "na hi bhagavan anyā sā māyā anyā sā vedanā,",
  "S06bsu049_u:339": "anyā sā saṃjñā anye te saṃskārāḥ /",
  "S06bsu049_u:340": "vedanā saṃjñā (Vaidya 9)",
  "S06bsu049_u:341": "saṃskārā eva bhagavan māyā,",
  "S06bsu049_u:342": "māyaiva vedanāsaṃjñāsaṃskārāḥ /",
  "S06bsu049_u:343": "na bhagavan anyā sā māyā anyattadvijñānam /",
  "S06bsu049_u:344": "vijñānameva bhagavan māyā,",
  "S06bsu049_u:345": "māyaiva vijñānam //",
  "S06bsu049_u:346": "bhagavānāha - tatkiṃ manyase subhūte atraiṣāṃ saṃjñā samajñā prajñaptirvyavahāraḥ pañcasūpādānaskandheṣu yaduta bodhisattva iti?",
  "S06bsu049_u:347": "evamukte āyuṣmān subhūtirbhagavantametadavocat - evametadbhagavan,",
  "S06bsu049_u:348": "evametatsugata /",
  "S06bsu049_u:349": "tena hi bhagavan bodhisattvena mahāsattvena prajñapāramitāyāṃ śikṣamāṇena māyāpuruṣeṇeva śikṣitavyaṃ bhavatyanuttarāyāṃ samyaksaṃbodhau /",
  "S06bsu049_u:350": "tatkasya hetoḥ?",
  "S06bsu049_u:351": "sa eva hi bhagavan māyāpuruṣo dhārayitavyo yaduta pañcopādānaskandhāḥ /",
  "S06bsu049_u:352": "tatkasya hetoḥ?",
  "S06bsu049_u:353": "tathā hi bhagavan māyopamaṃ rūpamuktaṃ bhagavatā /",
  "S06bsu049_u:354": "yacca rūpaṃ tatṣaḍindriyaṃ te pañca skandhāḥ /",
  "S06bsu049_u:355": "tathā hi bhagavan māyopamā vedanāsaṃjñāsaṃskārā uktāḥ /",
  "S06bsu049_u:356": "tathā hi bhagavan māyopamaṃ vijñānamuktaṃ bhagavatā /",
  "S06bsu049_u:357": "yacca vijñānaṃ tatṣaḍindriyaṃ te pañca skandhāḥ /",
  "S06bsu049_u:358": "mā bhagavan navayānasaṃprasthitā bodhisattvā mahāsattvā imaṃ nirdeśaṃ śrutvā utrasiṣuḥ saṃtrasiṣuḥ saṃtrāsamāpatsyante /",
  "S06bsu049_u:359": "bhagavānāha - yadi subhūte navayānasaṃprasthitā bodhisattvā mahāsattvāḥ pāpamitrahastagatā bhaviṣyanti,",
  "S06bsu049_u:360": "utrasiṣyanti saṃtrasiṣyanti saṃtrāsamāpatsyante /",
  "S06bsu049_u:361": "atha cetsubhūte navayānasaṃprasthitā bodhisattvā mahāsattvāḥ kalyāṇamitrahastagatā bhaviṣyanti,",
  "S06bsu049_u:362": "notrasiṣyanti na saṃtrasiṣyanti na saṃtrāsamāpatsyante //",
  "S06bsu049_u:363": "evamukte āyuṣmān subhūtirbhagavantametadavocat - kāni punarbhagavan bodhisattvasya mahāsattvasya kalyāṇamitrāṇi veditavyāni?",
  "S06bsu049_u:364": "bhagavānāha - ya enaṃ pāramitāsu avavadanti anuśāsati /",
  "S06bsu049_u:365": "ye 'smai mārakarmāṇyupadiśanti /",
  "S06bsu049_u:366": "evaṃ māradoṣā boddhavyāḥ - ime māradoṣāḥ /",
  "S06bsu049_u:367": "evaṃ mārakarmāṇi boddhavyāni - imāni mārakarmāṇi /",
  "S06bsu049_u:368": "tāni tvayā buddhvā vivarjayitavyānīti /",
  "S06bsu049_u:369": "imāni subhūte bodhisattvasya mahāsattvasya mahāsaṃnāhasaṃnaddhasya mahāyānasaṃprasthitasya mahāyānasamārūḍhasya kalyāṇamitrāṇi veditavyāni /",
  "S06bsu049_u:370_0": "evamukte āyuṣmān subhūtirbhagavantametadavocat - yadbhagavānevamāha - imāni subhūte",
  "S06bsu049_u:370_1": "bodhisattvasya mahāsattvasya mahāsaṃnāhasaṃnaddhasya mahāyānasaṃprasthitasya mahāyānasamārūḍhasya",
  "S06bsu049_u:370_2": "kalyāṇamitrāṇi veditavyānīti /",
  "S06bsu049_u:371": "yacca bodhisattvo mahāsattva iti bhagavannucyate,",
  "S06bsu049_u:372": "tatra bodhisattva iti bhagavan kaḥ padārtha?",
  "S06bsu049_u:373": "evamukte bhagavānāyuṣmantaṃ subhūtimetadavocat - apadārthaḥ subhūte bodhisattvapadārthaḥ /",
  "S06bsu049_u:374": "tatkasya hetoḥ?",
  "S06bsu049_u:375": "sarvadharmāṇāṃ hi subhūte bodhisattvo mahāsattvo 'saktatāyāṃ śikṣate /",
  "S06bsu049_u:376": "sarvadharmāṇāṃ hi subhūte bodhisattvo mahāsattvo 'nubodhanārthena asaktatāyāmanuttarāṃ samyaksaṃbodhimabhisaṃbudhyate /",
  "S06bsu049_u:377": "bodhyarthena tu subhūte bodhisattvo mahāsattva ityucyate /",
  "S06bsu049_u:378": "subhūtirāha - yatpunarbhagavānevamāha - bodhisattvo mahāsattva iti,",
  "S06bsu049_u:379": "kena kāraṇena bhagavan bodhisattvo mahāsattva ityucyate?",
  "S06bsu049_u:380": "bhagavānāha - mahataḥ sattvarāśermahataḥ sattvanikāyasya agratāṃ kārayiṣyati,",
  "S06bsu049_u:381": "tenārthena bodhisattvo mahāsattva ityucyate //",
  "S06bsu049_u:382": "atha khalvāyuṣmān śāriputro bhagavantametadavocat - mamāpi bhagavan pratibhātiyenārthena bodhisattvo mahāsattva ityucyate /",
  "S06bsu049_u:383": "bhagavānāha - pratibhātu te śāriputra yasyedānīṃ kālaṃ manyase /",
  "S06bsu049_u:384": "āyuṣmān śāriputra āha - mahatyā ātmadṛṣṭyāḥ sattvadṛṣṭyāḥ jīvadṛṣṭyāḥ pudgaladṛṣṭyāḥ (Vaidya 10)",
  "S06bsu049_u:385": "bhavadṛṣṭyāḥ vibhavadṛṣṭyāḥ ucchedadṛṣṭyāḥ śāśvatadṛṣṭyāḥ svakāyadṛṣṭyāḥ,",
  "S06bsu049_u:386": "etāsāmevamādyānāṃ dṛṣṭīnāṃ prahāṇāya dharmaṃ deśayiṣyatīti,",
  "S06bsu049_u:387": "tenārthena bodhisattvo mahāsattva ityucyate /",
  "S06bsu049_u:388": "atha khalvāyuṣmān subhūtirbhagavantametadavocat - mamāpi bhagavan pratibhāti yenārthena bodhisattvo mahāsattva ityucyate /",
  "S06bsu049_u:389": "bhagavānāha - pratibhātu te subhūte yasyedānīṃ kālaṃ manyase /",
  "S06bsu049_u:390": "subhūtirāha - bodhisattvo mahāsattva iti bhagavannucyate /",
  "S06bsu049_u:391": "yad api tadbhagavan bodhicittaṃ sarvajñatācittamanāsravaṃ cittamasamaṃ cittaṃ asamasamaṃ cittamasādhāraṇaṃ sarvaśrāvakapratyekabuddhaiḥ,",
  "S06bsu049_u:392": "tatrāpi citte asakto 'paryāpannaḥ /",
  "S06bsu049_u:393": "tatkasya hetoḥ?",
  "S06bsu049_u:394": "tathā hi tatsarvajñatācittamanāsravamaparyāpannaṃ tat,",
  "S06bsu049_u:395": "yad api tatsarvajñatācittamanāsravamaparyāpannam /",
  "S06bsu049_u:396": "tatrāpi citte asakto 'paryāpannaḥ /",
  "S06bsu049_u:397": "tenārthena bodhisattvo mahāsattva iti saṃkhyāṃ gacchati //",
  "S06bsu049_u:398": "atha khalvāyuṣmān śāriputra āyuṣmantaṃ subhūtimetadavocat - kena kāraṇena āyuṣman subhūte tatrāpi citte asakto 'paryāpannaḥ?",
  "S06bsu049_u:399": "subhūtirāha - acittatvādāyuṣman śāriputra tatrāpi citte asakto 'paryāpannaḥ //",
  "S06bsu049_u:400": "śāriputra āha - kiṃ punarāyuṣman subhūte asti taccittaṃ yaccittamacittam?",
  "S06bsu049_u:401": "subhūtirāha - kiṃ punarāyuṣman śāriputra tatra acittatāyāmastitā vā nāstitā vā vidyate vā upalabhyate vā?",
  "S06bsu049_u:402": "śāriputra āha - no hīdamāyuṣman subhūte /",
  "S06bsu049_u:403": "subhūtirāha - tadyadi āyuṣman śāriputra tatra acittatāyāmastitā vā nāstitā vā na vidyate vā nopalabhyate vā,",
  "S06bsu049_u:404": "tatkathamāyuṣmān śāriputra evamāha - asti taccittaṃ yaccittamacittamiti?",
  "S06bsu049_u:405": "śāriputra āha - sādhu sādhu āyuṣman subhūte /",
  "S06bsu049_u:406": "yathāpi nāma tvaṃ bhagavatā araṇāvihāriṇāmagratāyāṃ nirdiṣṭo nirdiśasi //",
  "S06bsu049_u:407": "atha khalvāyuṣmān pūrṇo maitrāyaṇīputro bhagavantametadavocat - mahāsattvo mahāsattva iti yadidaṃ bhagavannucyate,",
  "S06bsu049_u:408": "mahāsaṃnāhasaṃnaddhaḥ sa sattvaḥ /",
  "S06bsu049_u:409": "mahāyānasaṃprasthito mahāyānasamārūḍhaś ca sa sattvaḥ /",
  "S06bsu049_u:410": "tasmātsa mahāsattvo mahāsattva iti saṃkhyāṃ gacchati //",
  "S06bsu049_u:411": "atha khalvāyuṣmān subhūtirbhagavantametadavocat - mahāsaṃnāhasaṃnaddho mahāyānasaṃnaddha iti yadidaṃ bhagavannucyate,",
  "S06bsu049_u:412": "kiyatā bhagavan bodhisattvo mahāsattvo mahāsaṃnāhasaṃnaddho bhavati ?",
  "S06bsu049_u:413": "bhagavānāha - iha subhūte bodhisattvasya mahāsattvasyaivaṃ bhavati - aprameyā mayā sattvāḥ parinirvāpayitavyā iti /",
  "S06bsu049_u:414": "asaṃkhyeyā mayā sattvāḥ parinirvāpayitavyā iti /",
  "S06bsu049_u:415": "na ca te santi yairye parinirvāpayitavyā iti /",
  "S06bsu049_u:416": "sa tāṃstāvataḥ sattvān parinirvāpayati /",
  "S06bsu049_u:417": "na ca sa kaścitsattvo yaḥ parinirvṛto yena ca parinirvāpito bhavati /",
  "S06bsu049_u:418": "tatkasya hetoḥ?",
  "S06bsu049_u:419": "dharmataiṣā subhūte dharmāṇāṃ māyādharmatāmupādāya syāt /",
  "S06bsu049_u:420": "yathāpi nāma subhūte dakṣo māyākaro vā māyākārāntevāsī vā caturmahāpathe mahāntaṃ janakāyamabhinirmimīte /",
  "S06bsu049_u:421": "abhinirmāya tasyaiva mahato janakāyasyāntardhānaṃ kuryāt /",
  "S06bsu049_u:422": "tatkiṃ manyase subhūte api nu tatra kenacitkaściddhato vā mṛto vā nāśito vā antarhito vā?",
  "S06bsu049_u:423": "subhūtirāha - no hīdaṃ bhagavan /",
  "S06bsu049_u:424": "bhagavānāha - evameva subhūte bodhisattvo (Vaidya 11)",
  "S06bsu049_u:425": "mahāsattvo 'prameyānasaṃkhyeyān sattvān parinirvāpayati /",
  "S06bsu049_u:426": "na ca sa kaścitsattvo yaḥ parinirvṛto yena ca parinirvāpito bhavati /",
  "S06bsu049_u:427": "sacedbodhisattvo mahāsattva imaṃ nirdeśamevaṃ nirdiśyamānaṃ śrutvā notrasyati na saṃtrasyati na saṃtrāsamāpadyate,",
  "S06bsu049_u:428": "iyatā ayaṃ subhūte bodhisattvo mahāsattvo mahāsaṃnāhasaṃnaddho veditavyaḥ //",
  "S06bsu049_u:429": "atha khalvāyuṣmān subhūtirbhagavantametadavocat - yathāhaṃ bhagavan bhagavato bhāṣitasyārthamājānāmi,",
  "S06bsu049_u:430": "tathā asaṃnāhasaṃnaddho batāyaṃ bhagavan bodhisattvo mahāsattvo veditavyaḥ /",
  "S06bsu049_u:431": "bhagavānāha - evametatsubhūte, evam etat /",
  "S06bsu049_u:432": "asaṃnāhasaṃnaddho batāyaṃ bodhisattvo mahāsattvo veditavyaḥ /",
  "S06bsu049_u:433": "tatkasya hetoḥ?",
  "S06bsu049_u:434": "akṛtā hi subhūte sarvajñatā avikṛtā anabhisaṃskṛtā /",
  "S06bsu049_u:435": "te 'pi sattvā akṛtā avikṛtā anabhisaṃskṛtāḥ,",
  "S06bsu049_u:436": "yeṣāṃ sattvānāmarthāya ayaṃ saṃnāhasaṃnaddhaḥ //",
  "S06bsu049_u:437": "evamukte āyuṣmān subhūtirbhagavantametadavocat - evametadbhagavan,",
  "S06bsu049_u:438": "evametatsugata /",
  "S06bsu049_u:439": "tatkasya hetoḥ?",
  "S06bsu049_u:440": "tathā hi bhagavan rūpamabaddhamamuktam /",
  "S06bsu049_u:441": "evaṃ vedanāsaṃjñāsaṃskārāḥ /",
  "S06bsu049_u:442": "tathā hi bhagavan vijñānamabaddhamamuktam /",
  "S06bsu049_u:443": "rūpatathatāpi bhagavan abaddhā amuktā /",
  "S06bsu049_u:444": "evaṃ vedanātathatāpi saṃjñātathatāpi saṃskāratathatāpi /",
  "S06bsu049_u:445": "vijñānatathatāpi bhagavan abaddhā amuktā //",
  "S06bsu049_u:446": "atha khalvāyuṣmān pūrṇo maitrāyaṇīputra āyuṣmantaṃ subhūtimetadavocat - rūpamāyuṣman subhūte abaddhamamuktamiti vadasi /",
  "S06bsu049_u:447": "evaṃ vedanāsaṃjñāsaṃskārāḥ /",
  "S06bsu049_u:448": "vijñānamāyuṣman subhūte abaddhamamuktamiti vadasi /",
  "S06bsu049_u:449": "rūpatathatāpi āyuṣman subhūte abaddhā amukteti vadasi /",
  "S06bsu049_u:450": "evaṃ vedanātathatāpi saṃjñātathatāpi saṃskāratathatāpi /",
  "S06bsu049_u:451": "vijñānatathatāpyāyuṣman subhūte abaddhā amukteti vadasi /",
  "S06bsu049_u:452": "atha katamattadāyuṣman subhūte rūpaṃ yadrūpamabaddhamamuktamiti vadasi?",
  "S06bsu049_u:453": "evaṃ katamā sā vedanā,",
  "S06bsu049_u:454": "katamā sā saṃjñā,",
  "S06bsu049_u:455": "katame te saṃskārāḥ?",
  "S06bsu049_u:456": "katamattadāyuṣman subhūte vijñānaṃ yadvijñānamabaddhamamuktamiti vadasi?",
  "S06bsu049_u:457": "katamā sā āyuṣman subhūte rūpatathatā yā rūpatathatāpyabaddhā amukteti vadasi?",
  "S06bsu049_u:458": "evaṃ katamā sā vedanātathatā saṃjñātathatā saṃskāratathatā?",
  "S06bsu049_u:459": "katamā sā āyuṣman subhūte vijñānatathatā yā vijñānatathatāpyabaddhā amukteti vadasi?",
  "S06bsu049_u:460": "evamukte āyuṣmān subhūtirāyuṣmantaṃ pūrṇaṃ maitrāyaṇīputrametadavocat - yadāyuṣman pūrṇa māyāpuruṣasya rūpaṃ tadabaddhamamuktam /",
  "S06bsu049_u:461": "evaṃ yā māyāpuruṣasya vedanā,",
  "S06bsu049_u:462": "yā māyāpuruṣasya saṃjñā,",
  "S06bsu049_u:463": "ye māyāpuruṣasya saṃskārāḥ /",
  "S06bsu049_u:464": "yadāyuṣman pūrṇa māyāpuruṣasya vijñānaṃ tadabaddhamamuktam /",
  "S06bsu049_u:465": "yā āyuṣman pūrṇa māyāpuruṣasya rūpatathatā sā abaddhā amuktā /",
  "S06bsu049_u:466": "evaṃ yā māyāpuruṣasya vedanātathatā saṃjñātathatā saṃskāratathatā /",
  "S06bsu049_u:467": "yā āyuṣman pūrṇa māyāpuruṣasya vijñānatathatā sā abaddhā amuktā /",
  "S06bsu049_u:468": "tatkasya hetoḥ?",
  "S06bsu049_u:469": "asadbhūtatvādabaddhā amuktā,",
  "S06bsu049_u:470": "viviktatvādabaddhā amuktā,",
  "S06bsu049_u:471": "anutpannatvādabaddhā amuktā /",
  "S06bsu049_u:472": "ayaṃ sa bodhisattvasya mahāsattvasya mahāsaṃnāhasaṃnaddhasya mahāyānasaṃprasthitasya mahāyānasamārūḍhasya mahāsaṃnāho 'saṃnāhaḥ /",
  "S06bsu049_u:473": "evamukte āyuṣmān pūrṇo maitrāyaṇīputrastūṣṇīmabhūt //",
  "S06bsu049_u:474": "atha khalvāyuṣmān subhūtirbhagavantametadavocat - evaṃ bhagavan bodhisattvo mahāsattvo (Vaidya 12)",
  "S06bsu049_u:475": "mahāsaṃnāhasaṃnaddhaḥ san mahāyānasaṃprasthito mahāyānasamārūḍho bhavati /",
  "S06bsu049_u:476": "katamacca tanmahāyānam?",
  "S06bsu049_u:477": "kathaṃ vā tatsaṃprasthito veditavyaḥ?",
  "S06bsu049_u:478": "kuto vā tanmahāyānaṃ niryāsyati?",
  "S06bsu049_u:479": "kena vā tanmahāyānaṃ saṃprasthitam?",
  "S06bsu049_u:480": "kva vā tanmahāyānaṃ sthāsyati?",
  "S06bsu049_u:481": "ko vā anena mahāyānena niryāsyati?",
  "S06bsu049_u:482": "evamukte bhagavānāyuṣmantaṃ subhūtimetadavocat - mahāyānamiti subhūte aprameyatāyā etadadhivacanam /",
  "S06bsu049_u:483": "aprameyamiti subhūte apramāṇatvena /",
  "S06bsu049_u:484": "yad api subhūte evaṃ vadasi - kathaṃ vā tatsaṃprasthito veditavyaḥ?",
  "S06bsu049_u:485": "kuto vā tanmahāyānaṃ niryāsyati?",
  "S06bsu049_u:486": "kena vā tanmahāyānaṃ saṃprasthitam?",
  "S06bsu049_u:487": "kva vā tanmahāyānaṃ sthāsyati?",
  "S06bsu049_u:488": "ko vā anena mahāyānena niryāsyatīti?",
  "S06bsu049_u:489": "pāramitābhiḥ saṃprasthitaḥ /",
  "S06bsu049_u:490": "traidhātukānniryāsyati /",
  "S06bsu049_u:491": "yenārambaṇaṃ tena saṃprasthitam /",
  "S06bsu049_u:492": "sarvajñatāyāṃ sthāsyati /",
  "S06bsu049_u:493": "bodhisattvo mahāsattvo niryāsyati,",
  "S06bsu049_u:494": "api tu khalu punarna kutaścinniryāsyati /",
  "S06bsu049_u:495": "na kenāpi saṃprasthitam /",
  "S06bsu049_u:496": "na kvacitsthāsyati /",
  "S06bsu049_u:497": "api tu sthāsyati sarvajñatāyāmasthānayogena /",
  "S06bsu049_u:498": "nāpi kaścittena mahāyānena niryāto nāpi niryāsyati nāpi niryāti /",
  "S06bsu049_u:499": "tatkasya hetoḥ?",
  "S06bsu049_u:500": "yaś ca niryāyāt,",
  "S06bsu049_u:501": "yena ca niryāyāt,",
  "S06bsu049_u:502": "ubhāvetau dharmau na vidyete nopalabhyete /",
  "S06bsu049_u:503": "evamavidyamāneṣu sarvadharmeṣu katamo dharmaḥ katamena dharmeṇa niryāsyati?",
  "S06bsu049_u:504": "evaṃ hi subhūte bodhisattvo mahāsattvo mahāyānasaṃnaddho mahāyānasaṃprasthito mahāyānasamārūḍho bhavati //",
  "S06bsu049_u:505": "evamukte āyuṣmān subhūtirbhagavantametadavocat - mahāyānaṃ mahāyānamiti bhagavannucyate /",
  "S06bsu049_u:506": "sadevamānuṣāsuraṃ lokamabhibhavanniryāsyati ākāśasamatayā atimahattayā tanmahāyānam /",
  "S06bsu049_u:507": "yathā ākāśe aprameyāṇāmasaṃkhyeyānāṃ sattvānāmavakāśaḥ,",
  "S06bsu049_u:508": "evameva bhagavan asmin yāne aprameyāṇāmasaṃkhyeyānāṃ sattvānāmavakāśaḥ /",
  "S06bsu049_u:509": "anena bhagavan paryāyeṇa mahāyānamidaṃ bodhisattvānāṃ mahāsattvānām /",
  "S06bsu049_u:510": "naivāsyāgamo dṛśyate,",
  "S06bsu049_u:511": "naivāsya nirgamo dṛśyate,",
  "S06bsu049_u:512": "nāpyasya sthānaṃ saṃvidyate /",
  "S06bsu049_u:513": "evamasya bhagavan mahāyānasya naiva pūrvānta upalabhyate,",
  "S06bsu049_u:514": "nāpyaparānta upalabhyate,",
  "S06bsu049_u:515": "nāpi madhya upalabhyate /",
  "S06bsu049_u:516": "atha samaṃ bhagavaṃstadyānam /",
  "S06bsu049_u:517": "tasmānmahāyānaṃ mahāyānamityucyate /",
  "S06bsu049_u:518": "atha khalu bhagavānāyuṣmate subhūtaye sādhukāramadāt - sādhu sādhu subhūte /",
  "S06bsu049_u:519": "evametatsubhūte, evam etat /",
  "S06bsu049_u:520": "evaṃ mahāyānamidaṃ bodhisattvānāṃ mahāsattvānām /",
  "S06bsu049_u:521": "atra śikṣitvā bodhisattvairmahāsattvaiḥ sarvajñatā anuprāptā,",
  "S06bsu049_u:522": "anuprāpsyate anuprāpyate ca //",
  "S06bsu049_u:523": "atha khalvāyuṣmān pūrṇo maitrāyaṇīputro bhagavantametadavocat - ayaṃ bhagavan subhūtiḥ sthaviraḥ prajñāpāramitāyāḥ kṛtaśo 'dhīṣṭo mahāyānamupadeṣṭavyaṃ manyate /",
  "S06bsu049_u:524": "atha khalvāyuṣmān subhūtirbhagavantametadavocat - nāhaṃ bhagavan prajñāpāramitāṃ vyatikramya mahāyānamavocam /",
  "S06bsu049_u:525": "bhagavānāha - no hīdaṃ subhūte /",
  "S06bsu049_u:526": "anulomatvaṃ subhūte prajñāpāramitāyā mahāyānamupadiśasi /",
  "S06bsu049_u:527": "evamukte āyuṣmān subhūtirbhagavantametadavocat - buddhānubhāvādbhagavan /",
  "S06bsu049_u:528": "api nu khalu punarbhagavan pūrvāntato bodhisattvo nopaiti,",
  "S06bsu049_u:529": "aparāntato bodhisattvo nopaiti,",
  "S06bsu049_u:530": "madhyato bodhisattvo nopaiti /",
  "S06bsu049_u:531": "tatkasya hetornopaiti?",
  "S06bsu049_u:532": "rūpāparyantatayā hi bodhisattvāparyantatā veditavyā,",
  "S06bsu049_u:533": "evaṃ vedanāsaṃjñāsaṃskārāḥ /",
  "S06bsu049_u:534": "(Vaidya 13) vijñānāparyantatayā hi bodhisattvāparyantatā veditavyā /",
  "S06bsu049_u:535": "rūpaṃ bodhisattva iti nopaiti /",
  "S06bsu049_u:536": "idam api na vidyate nopalabhyate /",
  "S06bsu049_u:537": "evaṃ vedanāsaṃjñāsaṃskārāḥ /",
  "S06bsu049_u:538": "vijñānaṃ bodhisattva iti nopaiti,",
  "S06bsu049_u:539": "idam api na vidyate nopalabhyate /",
  "S06bsu049_u:540": "evaṃ bhagavan sarveṇa sarvaṃ sarvathā sarvaṃ bodhisattvadharmamanupalabhamāno nāhaṃ bhagavan taṃ dharmaṃ samanupaśyāmi yasyaitannāmadheyaṃ yaduta bodhisattva iti /",
  "S06bsu049_u:541": "prajñāpāramitām api na samanupaśyāmi nopalabhe /",
  "S06bsu049_u:542": "sarvajñatām api na samanupaśyāmi nopalabhe /",
  "S06bsu049_u:543": "so 'haṃ bhagavan sarveṇa sarvaṃ sarvathā sarvaṃ taṃ dharmamanupalabhamāno 'samanupaśyan katamaṃ dharmaṃ katamena dharmeṇa katamasmin dharme 'vavadiṣyāmi anuśāsiṣyāmi?",
  "S06bsu049_u:544": "buddha iti bhagavan nāmadheyamātram etat /",
  "S06bsu049_u:545": "bodhisattva iti bhagavan nāmadheyamātram etat /",
  "S06bsu049_u:546": "prajñāpāramiteti bhagavan nāmadheyamātram etat /",
  "S06bsu049_u:547": "tacca nāmadheyamanabhinirvṛttam /",
  "S06bsu049_u:548": "yathā ātmā ātmeti ca bhagavannucyate,",
  "S06bsu049_u:549": "atyantatayā ca bhagavannanabhinirvṛtta ātmā /",
  "S06bsu049_u:550": "evamasvabhāvānāṃ sarvadharmāṇāṃ katamattadrūpaṃ yadagrāhyamanabhinirvṛttam?",
  "S06bsu049_u:551": "katame te vedanāsaṃjñāsaṃskārāḥ?",
  "S06bsu049_u:552": "katamattadvijñānaṃ yadagrāhyamanabhinirvṛttam?",
  "S06bsu049_u:553": "evameteṣāṃ sarvadharmāṇāṃ yā asvabhāvatā,",
  "S06bsu049_u:554": "sā anabhinirvṛttiḥ /",
  "S06bsu049_u:555": "yā ca sarvadharmāṇāmanabhinirvṛttirna te dharmāḥ /",
  "S06bsu049_u:556": "tatkimanabhinirvṛttimanabhinirvṛttyāṃ prajñāpāramitāyāmavavadiṣyāmyanuśāsiṣyāmi?",
  "S06bsu049_u:557": "na cānyatra bhagavan anabhinirvṛttitaḥ sarvadharmā vā buddhadharmā vā bodhisattvadharmā vā upalabhyante,",
  "S06bsu049_u:558": "yo vā bodhāya caret /",
  "S06bsu049_u:559": "sacedbhagavan evaṃ bhāṣyamāṇe evaṃ deśyamāne evamupadiśyamāne bodhisattvasya mahāsattvasya cittaṃ nāvalīyate na saṃlīyate na viṣīdati na viṣādamāpadyate,",
  "S06bsu049_u:560": "nāsya vipṛṣṭhībhavati mānasaṃ na bhagnapṛṣṭhībhavati notrasyati na saṃtrasyati na saṃtrāsamāpadyate,",
  "S06bsu049_u:561": "evaṃ veditavyam - caratyayaṃ bodhisattvo mahāsattvaḥ prajñāpāramitāyām /",
  "S06bsu049_u:562": "bhāvayatyayaṃ bodhisattvo mahāsattvaḥ prajñāpāramitām /",
  "S06bsu049_u:563": "upaparīkṣate 'yaṃ bodhisattvo mahāsattvaḥ prajñāpāramitām /",
  "S06bsu049_u:564": "upanidhyāyatyayaṃ bodhisattvo mahāsattvaḥ prajñāpāramitāmiti /",
  "S06bsu049_u:565": "tatkasya hetoḥ?",
  "S06bsu049_u:566": "yasmin hi samaye bhagavan bodhisattvo mahāsattvaḥ imān dharmān prajñāpāramitāyāṃ vyupaparīkṣate,",
  "S06bsu049_u:567": "tasmin samaye na rūpamupaiti,",
  "S06bsu049_u:568": "na rūpamupagacchati,",
  "S06bsu049_u:569": "na rūpasyotpādaṃ samanupaśyati,",
  "S06bsu049_u:570": "na rūpasya nirodhaṃ samanupaśyati /",
  "S06bsu049_u:571": "evaṃ na vedanāṃ na saṃjñāṃ na saṃskārān /",
  "S06bsu049_u:572": "na vijñānamupaiti,",
  "S06bsu049_u:573": "na vijñānamupagacchati,",
  "S06bsu049_u:574": "na vijñānasyotpādaṃ samanupaśyati,",
  "S06bsu049_u:575": "na vijñānasya nirodhaṃ samanupaśyati /",
  "S06bsu049_u:576": "tatkasya hetoḥ?",
  "S06bsu049_u:577": "tathā hi yo rūpasyānutpādo na tadrūpam /",
  "S06bsu049_u:578": "yo rūpasyāvyayo na tadrūpam /",
  "S06bsu049_u:579": "ityanutpādaś ca rūpaṃ ca advayametadadvaidhīkāram /",
  "S06bsu049_u:580": "ityavyayaś ca rūpaṃ ca advayametadadvaidhīkāram /",
  "S06bsu049_u:581": "yatpunaretaducyate rūpamiti,",
  "S06bsu049_u:582": "advayasyaiṣā gaṇanā kṛtā /",
  "S06bsu049_u:583": "evaṃ tathā hi yo vedanāyāḥ saṃjñāyāḥ saṃskārāṇām /",
  "S06bsu049_u:584": "tathā hi yo vijñānasyānutpādo na tadvijñānam,",
  "S06bsu049_u:585": "yo vijñānasyāvyayo na tadvijñānam /",
  "S06bsu049_u:586": "ityanutpādaś ca vijñānaṃ ca advayametadadvaidhīkāram /",
  "S06bsu049_u:587": "ityavyayaś ca vijñānaṃ ca advayametadadvaidhīkāram /",
  "S06bsu049_u:588": "yatpunaretaducyate vijñānamiti,",
  "S06bsu049_u:589": "advayastaiṣā gaṇanā kṛtā /",
  "S06bsu049_u:590": "evaṃ bhagavan prajñāpāramitāyāṃ sarvākāraṃ sarvadharmān vyupaparīkṣamāṇaḥ tasmin samaye na rūpamupaiti,",
  "S06bsu049_u:591": "na rūpamupagacchati,",
  "S06bsu049_u:592": "na rūpasyotpādaṃ samanupaśyati,",
  "S06bsu049_u:593": "na rūpasya nirodhaṃ samanupaśyati /",
  "S06bsu049_u:594": "evaṃ na vedanāṃ na saṃjñāṃ na saṃskārān /",
  "S06bsu049_u:595": "na vijñānamupaiti, (Vaidya 14)",
  "S06bsu049_u:596": "na vijñānamupagacchati,",
  "S06bsu049_u:597": "na vijñānasyotpādaṃ samanupaśyati,",
  "S06bsu049_u:598": "na vijñānasya nirodhaṃ samanupaśyati /",
  "S06bsu049_u:599": "tatkasya hetoḥ?",
  "S06bsu049_u:600": "tathā hi yo rūpasyānutpādo na tadrūpam /",
  "S06bsu049_u:601": "yo rūpasyāvyayo na tadrūpam /",
  "S06bsu049_u:602": "ityanutpādaś ca rūpaṃ ca advayametadadvaidhīkāram /",
  "S06bsu049_u:603": "ityavyayaś ca rūpaṃ ca advayametadadvaidhīkāram /",
  "S06bsu049_u:604": "yatpunaretaducyate rūpamiti,",
  "S06bsu049_u:605": "advayasyaiṣā gaṇanā kṛtā /",
  "S06bsu049_u:606": "evaṃ tathā hi yo vedanāyāḥ saṃjñāyāḥ saṃskārāṇām /",
  "S06bsu049_u:607": "tathā hi yo vijñānasyānutpādo na tadvijñānam,",
  "S06bsu049_u:608": "yo vijñānasyāvyayo na tadvijñānam /",
  "S06bsu049_u:609": "ityanutpādaś ca vijñānaṃ ca advayametadadvaidhīkāram /",
  "S06bsu049_u:610": "ityavyayaś ca vijñānaḥ ca advayametadadvaidhīkāram /",
  "S06bsu049_u:611": "yatpunaretaducyate vijñānamiti,",
  "S06bsu049_u:612": "advayasyaiṣā gaṇanā kṛtā //",
  "S06bsu049_u:613": "atha khalvāyuṣmān śāriputra āyuṣmantaṃ subhūtimetadavocat - tena hi yathāhamāyuṣmataḥ subhūterbhāṣitasyārthamājānāmi,",
  "S06bsu049_u:614": "tathā bodhisattvo 'pyanutpādaḥ /",
  "S06bsu049_u:615": "yadi ca āyuṣman subhūte bodhisattvo 'pyanutpādaḥ kiṃ bodhisattvo duṣkaracārikāṃ carati?",
  "S06bsu049_u:616": "yāni vā tāni sattvānāṃ kṛtaśo duḥkhānyutsahate pratyanubhavitum?",
  "S06bsu049_u:617_0": "evamukte āyuṣmān subhūtirāyuṣmantaṃ śāriputrametadavocat - nāhamāyuṣman śāriputra",
  "S06bsu049_u:617_1": "icchāmi bodhisattvaṃ mahāsattvaṃ duṣkaracārikāṃ carantam nāpi sa bodhisattvo mahāsattvo",
  "S06bsu049_u:617_2": "yo duṣkarasaṃjñayā carati /",
  "S06bsu049_u:618": "tatkasya hetoḥ?",
  "S06bsu049_u:619": "na hi āyuṣman śāriputra duṣkarasaṃjñāṃ janayitvā śakyo 'prameyāṇāmasaṃkhyeyānāṃ sattvānāmarthaḥ kartum /",
  "S06bsu049_u:620": "api tu sukhasaṃjñāmeva kṛtvā /",
  "S06bsu049_u:621": "sarvasattvānāmantike mātṛsaṃjñāṃ pitṛsaṃjñāṃ putrasaṃjñāṃ duhitṛsaṃjñāṃ kṛtvā strīpuruṣeṣu /",
  "S06bsu049_u:622": "evametāḥ saṃjñāḥ kṛtvā bodhisattvo mahāsattvo bodhisattvacārikāṃ carati /",
  "S06bsu049_u:623": "tasmānmātṛsaṃjñā pitṛsaṃjñā putrasaṃjñā duhitṛsaṃjñā bodhisattvena mahāsattvena sarvasattvānāmantike yāvadātmasaṃjñā utpādayitavyā /",
  "S06bsu049_u:624": "yathā ātmā sarveṇa sarvaṃ sarvathā sarvaṃ sarvaduḥkhebhyo mocayitavyaḥ,",
  "S06bsu049_u:625": "evaṃ sarvasattvāḥ sarveṇa sarvaṃ sarvathā sarvaṃ sarvaduḥkhebhyo mocayitavyā iti /",
  "S06bsu049_u:626": "evaṃ ca sarvasattveṣu saṃjñā utpādayitavyā - mayaite sarvasattvā na parityaktavyāḥ /",
  "S06bsu049_u:627": "mayaite sarvasattvāḥ parimocayitavyā aparimāṇato duḥkhaskandhāt /",
  "S06bsu049_u:628": "na ca mayaiteṣu cittapradoṣa utpādayitavya antaśaḥ śataśo 'pi chidyamāneneti /",
  "S06bsu049_u:629": "evaṃ hi bodhisattvena mahāsattvena cittamutpādayitavyam sacedevaṃcitto vihariṣyati,",
  "S06bsu049_u:630": "na duṣkarasaṃjñī cariṣyati,",
  "S06bsu049_u:631": "na duṣkarasaṃjñī vihariṣyati /",
  "S06bsu049_u:632": "punaraparamāyuṣman śāriputra bodhisattvena mahāsattvena evaṃ cittamutpādayitavyam - yathā sarveṇa sarvaṃ sarvathā sarvamātmā na vidyate nopalabhyate,",
  "S06bsu049_u:633": "evaṃ sarveṇa sarvaṃ sarvathā sarvaṃ sarvadharmā na saṃvidyante nopalabhyante /",
  "S06bsu049_u:634": "evamādhyātmikabāhyeṣu sarvadharmeṣu saṃjñā utpādayitavyā /",
  "S06bsu049_u:635": "sacedevaṃcittaścariṣyati,",
  "S06bsu049_u:636": "na duṣkarasaṃjñī cariṣyati,",
  "S06bsu049_u:637": "na duṣkarasaṃjñī vihariṣyati /",
  "S06bsu049_u:638": "yadapyāyuṣman śāriputra evamāha - anutpādo bodhisattvo iti /",
  "S06bsu049_u:639": "evametadāyuṣman śāriputra, evam etat /",
  "S06bsu049_u:640": "anutpādo bodhisattva iti //",
  "S06bsu049_u:641": "śāriputra āha - kiṃ punarāyuṣman subhūte bodhisattva evānutpādaḥ,",
  "S06bsu049_u:642": "utāho bodhisattvadharmā apyanutpādaḥ?",
  "S06bsu049_u:643": "subhūtirāha - bodhisattvadharmā api āyuṣman śāriputra anutpādaḥ śāriputra āha - kiṃ punarāyuṣman subhūte bodhisattvadharmā evānutpādaḥ,",
  "S06bsu049_u:644": "utāho sarvajñatāpyanutpādaḥ?",
  "S06bsu049_u:645": "subhūtirāha - sarvajñatāpyāyuṣman śāriputra anutpādaḥ /",
  "S06bsu049_u:646": "āha - kiṃ punarāyuṣman subhūte (Vaidya 15)",
  "S06bsu049_u:647": "sarvajñataivānutpādaḥ,",
  "S06bsu049_u:648": "utāho sarvajñatādharmā apyanutpādaḥ?",
  "S06bsu049_u:649": "āha - sarvajñatādharmā apyāyuṣman śāriputra anutpādaḥ /",
  "S06bsu049_u:650": "āha - kiṃ punarāyuṣman subhūte sarvajñatādharmā evānutpādaḥ,",
  "S06bsu049_u:651": "utāho pṛthagjano 'pyanutpādaḥ?",
  "S06bsu049_u:652": "āha - pṛthagjano 'pyāyuṣman śāriputra anutpādaḥ /",
  "S06bsu049_u:653": "āha - kiṃ punarāyuṣman subhūte pṛthagjana evānutpādaḥ,",
  "S06bsu049_u:654": "utāho pṛthagjanadharmā apyanutpādaḥ?",
  "S06bsu049_u:655": "āha - pṛthagjanadharmā āpyāyuṣman śāriputra anutpādaḥ /",
  "S06bsu049_u:656": "evamukte āyuṣmān śāriputra āyuṣmantaṃ subhūtimetadavocat - yadyāyuṣman subhūte bodhisattvo 'pyanutpādaḥ,",
  "S06bsu049_u:657": "bodhisattvadharmā apyanutpādaḥ,",
  "S06bsu049_u:658": "sarvajñatāpyanutpādaḥ,",
  "S06bsu049_u:659": "sarvajñatādharmā apyanutpādaḥ,",
  "S06bsu049_u:660": "pṛthagjano 'pyanutpādaḥ,",
  "S06bsu049_u:661": "pṛthagjanadharmā apyanutpādaḥ,",
  "S06bsu049_u:662": "nanvāyuṣman subhūte anuprāptaiva ayatnena bodhisattvena mahāsattvena sarvajñatā bhavati /",
  "S06bsu049_u:663": "evamukte āyuṣmān subhūtirāyuṣmantaṃ śāriputrametadavocat - nāhamāyuṣman śāriputra anutpannasya dharmasya prāptimicchāmi,",
  "S06bsu049_u:664": "nāpyabhisamayam /",
  "S06bsu049_u:665": "nāpyanutpannena dharmeṇa anutpannā prāptiḥ prāpyate /",
  "S06bsu049_u:666": "āha - kiṃ punarāyuṣman subhūte anutpannena dharmeṇa anutpannā prāptiḥ prāpyate,",
  "S06bsu049_u:667": "utāho utpannena dharmeṇa anutpannā prāptiḥ prāpyate?",
  "S06bsu049_u:668": "āha - kiṃ punarāyuṣman śāriputra anutpanno dharma utpannaḥ,",
  "S06bsu049_u:669": "utāho anutpanna eva dharmo 'nutpannaḥ?",
  "S06bsu049_u:670": "āha - kiṃ punarāyuṣman subhūte utpāda eva dharmo 'nutpādaḥ,",
  "S06bsu049_u:671": "utāho anutpādo dharma utpādaḥ?",
  "S06bsu049_u:672": "āha - utpādo dharmo 'nutpādo dharma ityāyuṣman śāriputra na pratibhāti jalpitum /",
  "S06bsu049_u:673": "āha - anutpādo 'pi te āyuṣman subhūte pratibhāti jalpitum /",
  "S06bsu049_u:674": "āha - anutpāda evāyuṣman śāriputra jalpaḥ /",
  "S06bsu049_u:675": "anutpāda eva āyuṣmān śāriputra pratibhāti /",
  "S06bsu049_u:676": "anutpāda eva āyuṣman śāriputra pratibhānam /",
  "S06bsu049_u:677": "evamevāyuṣman śāriputra atyantaṃ pratibhāti //",
  "S06bsu049_u:678": "evamukte āyuṣmān śāriputra āyuṣmantaṃ subhūtimetadavocat - dhārmakathikānāmāyuṣmān subhūtiragratāyāṃ sthāpitavyaḥ /",
  "S06bsu049_u:679": "tatkasya hetoḥ?",
  "S06bsu049_u:680": "tathā hyāyuṣmān subhūtiḥ sthaviro yato yata eva paripraśnīkriyate,",
  "S06bsu049_u:681": "tatastata eva niḥsarati,",
  "S06bsu049_u:682": "dharmatāyāś ca na calati,",
  "S06bsu049_u:683": "tāṃ ca dharmatāṃ na virodhayati /",
  "S06bsu049_u:684": "evamukte āyuṣmān subhūtirāyuṣmantaṃ śāriputrametadavocat - dharmataiṣā āyuṣman śāriputra bhagavataḥ śrāvakāṇāmaniśritadharmāṇām /",
  "S06bsu049_u:685": "te yato yata eva paripraśnīkriyante,",
  "S06bsu049_u:686": "tatastata eva niḥsaranti,",
  "S06bsu049_u:687": "dharmatāṃ ca na virodhayanti,",
  "S06bsu049_u:688": "dharmatāyāś ca na vyativartante /",
  "S06bsu049_u:689": "tatkasya hetoḥ?",
  "S06bsu049_u:690": "yathāpi nāma aniśritattvātsarvadharmāṇām /",
  "S06bsu049_u:691": "evamukte āyuṣmān śāriputra āyuṣmantaṃ subhūtimetadavocat - sādhu sādhu āyuṣman subhūte /",
  "S06bsu049_u:692": "katamaiṣā sarvadharmāniśritapāramitā bodhisattvānāṃ mahāsattvānām?",
  "S06bsu049_u:693": "subhūtirāha - prajñāpāramitaiva āyuṣman śāriputra sārvayānikī,",
  "S06bsu049_u:694": "sarvadharmāniśritatayā sarvadharmāniśritapāramitā ca /",
  "S06bsu049_u:695": "iti hi yasya bodhisattvasya mahāsattvasya evaṃ gambhīrāyāṃ prajñāpāramitāyāṃ bhāṣyamāṇāyāmevaṃ deśyamānāyāmevamupadiśyamānāyāṃ na bhavati cittasya avalīnatvam,",
  "S06bsu049_u:696": "na bhavati kāṅkṣāyitatvam,",
  "S06bsu049_u:697": "na bhavati dhaṃdhāyitatvam,",
  "S06bsu049_u:698": "na bhavati cittasyānyathātvam,",
  "S06bsu049_u:699": "veditavyamayaṃ bodhisattvo mahāsattvo viharatyanena prajñāpāramitāvihāreṇa avirahitaścānena manasikāreṇeti // (Vaidya 16)",
  "S06bsu049_u:700": "atha khalvāyuṣmān śāriputra āyuṣmataṃ subhūtimetadavocat - kathamāyuṣman subhūte avirahito bodhisattvo mahāsattvo 'virahito manasikāreṇa bhavati,",
  "S06bsu049_u:701": "yaḥ prajñāpāramitāvihāreṇa viharati?",
  "S06bsu049_u:702": "yadi hyāyuṣman subhūte bodhisattvo mahāsattvo 'virahito manasikāreṇa bhavati,",
  "S06bsu049_u:703": "evaṃ sa virahitaḥ prajñāpāramitāvihāreṇa bhavati /",
  "S06bsu049_u:704": "yadi ca āyuṣman subhūte avirahito bodhisattvo mahāsattvaḥ prajñāpāramitāvihāreṇa bhavati,",
  "S06bsu049_u:705": "evaṃ sa virahito manasikāreṇa bhavati /",
  "S06bsu049_u:706": "yadi ca āyuṣman subhūte manasikāreṇāvirahito bodhisattvo mahāsattvaḥ,",
  "S06bsu049_u:707": "avirahita eva prajñāpāramitāvihāreṇa bhavati /",
  "S06bsu049_u:708": "evaṃ sati sarvasattvā apyavirahitā bhaviṣyanti prajñāpāramitāvihāreṇa /",
  "S06bsu049_u:709": "tatkasya hetoḥ?",
  "S06bsu049_u:710": "sarvasattvā api hyavirahitā manasikāreṇa viharanti //",
  "S06bsu049_u:711": "evamukte āyuṣmān subhūtirāyuṣmantaṃ śāriputrametadavocat - sādhu sādhu āyuṣman śāriputra /",
  "S06bsu049_u:712": "api tu upālapsye tvā /",
  "S06bsu049_u:713": "artha eva tvāyuṣmatā śāriputreṇa bhūtapadābhidhānena parigṛhītaḥ /",
  "S06bsu049_u:714": "tatkasya hetoḥ?",
  "S06bsu049_u:715": "sattvāsvabhāvatayā āyuṣman śāriputra manasikārāsvabhāvatā veditavyā /",
  "S06bsu049_u:716": "sattvāsadbhāvatayā āyuṣman śāriputra manasikārāsadbhāvatā veditavyā /",
  "S06bsu049_u:717": "sattvaviviktatayā āyuṣman śāriputra manasikāraviviktatā veditavyā /",
  "S06bsu049_u:718": "sattvācintyatayā āyuṣman śāriputra manasikārācintyatā veditavyā /",
  "S06bsu049_u:719": "sattvānabhisaṃbodhanatayā āyuṣman śāriputra manasikārānabhisaṃbodhanatā veditavyā /",
  "S06bsu049_u:720": "sattvāyathābhūtārthābhisaṃbodhanatayā āyuṣman śāriputra manasikārāyathābhūtārthābhisaṃbodhanatā veditavyā /",
  "S06bsu049_u:721": "anena āyuṣman śāriputra evaṃrūpeṇa manasikāreṇa icchāmi bodhisattvaṃ mahāsattvaṃ viharantamanena vihāreṇeti //",
  "S06bsu049_u:722": "āryāṣṭasāhasrikāyāṃ prajñāpāramitāyāṃ sarvākārajñatācaryāparivarto nāma prathamaḥ //",
  "S06bsu049_u:723": "_______________________________________________________________",
  "S06bsu049_u:724": "(Vaidya 17)",
  "S06bsu049_u:725": "ASP_2: śakraparivarto dvitīyaḥ /",
  "S06bsu049_u:726": "tena khalu punaḥ samayena śakro devānāmindrastasyāmeva parṣadi saṃnipatitaḥ saṃniṣaṇṇo 'bhūt catvāriṃśatā trāyastriṃśatkāyikairdevaputrasahasraiḥ sārdham /",
  "S06bsu049_u:727": "catvāraś ca lokapālā viṃśatyā cāturmahārājakāyikairdevaputrasahasraiḥ sārdham /",
  "S06bsu049_u:728": "brahmāpi sahāpatirdaśabhirbrahmakāyikairdevaputrasahasraiḥ sārdham /",
  "S06bsu049_u:729": "pañca ca śuddhāvāsānāṃ devaputrāṇāṃ sahasrāṇi tasyāmeva parṣadi saṃnipatitāni saṃniṣaṇṇānyabhūvan /",
  "S06bsu049_u:730": "yo 'pi ca devānāṃ svakarmavipākajo 'vabhāsaḥ,",
  "S06bsu049_u:731": "so 'pi sarvo buddhānubhāvena buddhatejasā buddhādhiṣṭhānenābhibhūto 'bhūt //",
  "S06bsu049_u:732_0": "atha khalu śakro devānāmindra āyuṣmantaṃ subhūtiṃ sthavirametadavocat - imānyārya",
  "S06bsu049_u:732_1": "subhūte saṃbahulāni devaputrasahasrāṇi asyāṃ parṣadi saṃnipatitāni saṃniṣaṇṇāni āryasya",
  "S06bsu049_u:732_2": "subhūterantikātprajñāpāramitāṃ śrotukāmāni bodhisattvānāṃ mahāsattvānāmupadeśamavavādānuśāsanīṃ ca /",
  "S06bsu049_u:733": "tatkathaṃ bodhisattvena mahāsattvena prajñāpāramitāyāṃ sthātavyam,",
  "S06bsu049_u:734": "kathaṃ śikṣitavyam,",
  "S06bsu049_u:735": "kathaṃ yogamāpattavyam?",
  "S06bsu049_u:736": "sthaviraḥ subhūtirāha - tena hi kauśika upadekṣyāmi te buddhānubhāvena buddhatejasā buddhādhiṣṭhānena /",
  "S06bsu049_u:737": "yairdevaputrairanuttarāyāṃ samyaksaṃbodhau cittaṃ notpāditam,",
  "S06bsu049_u:738": "tairutpādayitavyam /",
  "S06bsu049_u:739": "ye tvavakrāntāḥ samyaktvaniyāmam,",
  "S06bsu049_u:740": "na te bhavyā anuttarāyāṃ samyaksaṃbodhau cittamutpādayitum /",
  "S06bsu049_u:741": "tatkasya hetoḥ?",
  "S06bsu049_u:742": "baddhasīmāno hi te saṃsārasrotasaḥ /",
  "S06bsu049_u:743": "abhavyā hi te punaḥ punaḥ saṃsaraṇāya anuttarāyāṃ samyaksaṃbodhau cittamutpādayitum /",
  "S06bsu049_u:744": "api nu khalu punasteṣāmapyanumode /",
  "S06bsu049_u:745": "sacette 'pyanuttarāyāṃ samyaksaṃbodhau cittānyutpādayeran,",
  "S06bsu049_u:746": "nāhaṃ kuśalamūlasyāntarāyaṃ karomi /",
  "S06bsu049_u:747": "viśiṣṭebhyo hi dharmebhyo viśiṣṭatamā dharmā adhyālambitavyāḥ //",
  "S06bsu049_u:748": "atha khalu bhagavānāyuṣmantaṃ subhūtimāmantrayate sma - sādhu sādhu subhūte,",
  "S06bsu049_u:749": "sādhu khalu punastvaṃ subhūte,",
  "S06bsu049_u:750": "yastvaṃ bodhisattvānāṃ mahāsattvānāmutsāhaṃ dadāsi /",
  "S06bsu049_u:751": "evamukte āyuṣmān subhūtirbhagavantametadavocat - kṛtajñairasmābhirbhagavan bhagavato bhavitavyaṃ nākṛtajñaiḥ /",
  "S06bsu049_u:752": "tatkasya hetoḥ?",
  "S06bsu049_u:753": "paurvakāṇāṃ hi bhagavaṃstathāgatānāmarhatāṃ samyaksaṃbuddhānāmantike 'smadarthe bhagavān yathā brahmacaryaṃ bodhāya caran pūrvaṃ bodhisattvabhūta eva san,",
  "S06bsu049_u:754": "yaiḥ śrāvakairavavadito 'nuśiṣṭaś ca pāramitāsu,",
  "S06bsu049_u:755": "tatra bhagavatā caratā anuttaraṃ jñānamutpāditam /",
  "S06bsu049_u:756": "evaṃ bhagavan asmābhir api bodhisattvā mahāsattvā anuparigrahītavyā anuparivārayitavyāśca,",
  "S06bsu049_u:757": "saṃparigrahītavyāḥ saṃparivārayitavyāś ca /",
  "S06bsu049_u:758": "tatkasya hetoḥ?",
  "S06bsu049_u:759": "asmābhir api hi bhagavan bodhisattvā mahāsattvā anuparigṛhītā anuparivāritāśca,",
  "S06bsu049_u:760": "saṃparigṛhītāḥ saṃparivāritāś ca kṣipramanuttarāṃ samyaksaṃbodhimabhisaṃbudhyante //",
  "S06bsu049_u:761": "atha khalvāyuṣmān subhūtiḥ śakraṃ devānāmindramāmantrayate sma - tena hi kauśika śṛṇu,",
  "S06bsu049_u:762": "sādhu ca suṣṭhu ca manasi kuru,",
  "S06bsu049_u:763": "bhāṣiṣye 'haṃ te yathā bodhisattvena mahāsattvena prajñāpāramitāyāṃ sthātavyam /",
  "S06bsu049_u:764": "śūnyatāyāṃ kauśika tiṣṭhatā bodhisattvena mahāsattvena prajñāpāramitāyāṃ sthātavyam /",
  "S06bsu049_u:765": "tena hi kauśika (Vaidya 18)",
  "S06bsu049_u:766": "bodhisattvena mahāsattvena mahāsaṃnāhasaṃnaddhena bhavitavyam /",
  "S06bsu049_u:767": "na rūpe sthātavyam /",
  "S06bsu049_u:768": "na vedanāyāṃ na saṃjñāyāṃ na saṃskāreṣu /",
  "S06bsu049_u:769": "na vijñāne sthātavyam /",
  "S06bsu049_u:770": "na cakṣuṣi sthātavyam /",
  "S06bsu049_u:771": "na rūpe sthātavyam /",
  "S06bsu049_u:772": "na cakṣurvijñāne sthātavyam /",
  "S06bsu049_u:773": "na cakṣuḥsaṃsparśe sthātavyam /",
  "S06bsu049_u:774": "na cakṣuḥsaṃsparśajāyāṃ vedanāyāṃ sthātavyam /",
  "S06bsu049_u:775": "evaṃ na śrotraghrāṇajihvākāyamanaḥsu sthātavyam /",
  "S06bsu049_u:776": "na śabdagandharasaspraṣṭavyadharmeṣu,",
  "S06bsu049_u:777": "na śrotravijñāne,",
  "S06bsu049_u:778": "yāvanna manovijñāne /",
  "S06bsu049_u:779": "na manaḥsaṃsparśe,",
  "S06bsu049_u:780": "na manaḥsaṃsparśajāyāṃ vedanāyāṃ sthātavyam /",
  "S06bsu049_u:781": "na pṛthivīdhātau sthātavyam /",
  "S06bsu049_u:782": "nābdhātau, na tejodhātau,",
  "S06bsu049_u:783": "na vāyudhātau,",
  "S06bsu049_u:784": "nākāśadhātau,",
  "S06bsu049_u:785": "na vijñānadhātau sthātavyam /",
  "S06bsu049_u:786": "na smṛtyupasthāneṣu sthātavyam /",
  "S06bsu049_u:787": "na samyakprahāṇarddhipādendriyabalabodhyaṅgeṣu,",
  "S06bsu049_u:788": "na mārgāṅgeṣu sthātavyam /",
  "S06bsu049_u:789": "na srotaāpattiphale sthātavyam /",
  "S06bsu049_u:790": "na sakṛdāgāmiphale,",
  "S06bsu049_u:791": "na anāgāmiphale,",
  "S06bsu049_u:792": "nārhattve sthātavyam /",
  "S06bsu049_u:793": "na pratyekabuddhatve sthātavyam /",
  "S06bsu049_u:794": "na buddhatve sthātavyam /",
  "S06bsu049_u:795": "iti hi rūpamiti na sthātavyam /",
  "S06bsu049_u:796": "iti hi vedaneti,",
  "S06bsu049_u:797": "saṃjñeti,",
  "S06bsu049_u:798": "saṃskārā iti /",
  "S06bsu049_u:799": "iti hi vijñānamiti na sthātavyam /",
  "S06bsu049_u:800": "iti hi cakṣuriti,",
  "S06bsu049_u:801": "yāvanmanaḥsaṃsparśajā vedaneti na sthātavyam /",
  "S06bsu049_u:802": "iti hi pṛthivīdhāturiti,",
  "S06bsu049_u:803": "yāvadvijñānadhāturiti na sthātavyam /",
  "S06bsu049_u:804": "iti hi smṛtyupasthānānīti na sthātavyam /",
  "S06bsu049_u:805": "iti hi samyakprahāṇarddhipādendriyabalabodhyaṅgānīti,",
  "S06bsu049_u:806": "iti hi mārgāṅgānīti na sthātavyam /",
  "S06bsu049_u:807": "iti hi srotaāpattiphalamiti na sthātavyam,",
  "S06bsu049_u:808": "iti hi sakṛdāgāmiphalamiti,",
  "S06bsu049_u:809": "anāgāmiphalamiti,",
  "S06bsu049_u:810": "arhattvamiti na sthātavyam /",
  "S06bsu049_u:811": "iti hi pratyekabuddhatvamiti na sthātavyam /",
  "S06bsu049_u:812": "iti hi buddhatvamiti na sthātavyam /",
  "S06bsu049_u:813": "rūpaṃ nityamanityamiti na sthātavyam /",
  "S06bsu049_u:814": "evaṃ vedanāsaṃjñāsaṃskārāḥ /",
  "S06bsu049_u:815": "vijñānaṃ nityamanityamiti na sthātavyam /",
  "S06bsu049_u:816": "rūpaṃ sukhaṃ duḥkhamiti na sthātavyam /",
  "S06bsu049_u:817": "evaṃ vedanāsaṃjñāsaṃskārāḥ /",
  "S06bsu049_u:818": "vijñānaṃ sukhaṃ duḥkhamiti na sthātavyam /",
  "S06bsu049_u:819": "rūpaṃ śūnyamaśūnyamiti na sthātavyam /",
  "S06bsu049_u:820": "evaṃ vedanāsaṃjñāsaṃskārāḥ /",
  "S06bsu049_u:821": "vijñānaṃ śūnyamaśūnyamiti na sthātavyam /",
  "S06bsu049_u:822": "rūpamātmānātmeti na sthātavyam /",
  "S06bsu049_u:823": "evaṃ vedanāsaṃjñāsaṃskārāḥ /",
  "S06bsu049_u:824": "vijñānamātmānātmeti na sthātavyam /",
  "S06bsu049_u:825": "rūpaṃ śubhamaśubhamiti na sthātavyam /",
  "S06bsu049_u:826": "evaṃ vedanāsaṃjñāsaṃskārāḥ /",
  "S06bsu049_u:827": "vijñānaṃ śubhamaśubhamiti na sthātavyam /",
  "S06bsu049_u:828": "rūpaṃ śūnyamupalabhyate veti na sthātavyam /",
  "S06bsu049_u:829": "evaṃ vedanāsaṃjñāsaṃskārāḥ /",
  "S06bsu049_u:830": "vijñānaṃ śūnyamupalabhyate veti na sthātavyam /",
  "S06bsu049_u:831": "srotaāpattiphalamasaṃskṛtaprabhāvitamiti na sthātavyam /",
  "S06bsu049_u:832": "evaṃ sakṛdāgāmiphalamanāgāmiphalamarhattvamasaṃskṛtaprabhāvitamiti na sthātavyam /",
  "S06bsu049_u:833": "pratyekabuddhatvamasaṃskṛtaprabhāvitamiti na sthātavyam /",
  "S06bsu049_u:834": "srotaāpanno dakṣiṇīya iti na sthātavyam /",
  "S06bsu049_u:835": "srotaāpannāḥ saptakṛto bhavaparamā iti na sthātavyam /",
  "S06bsu049_u:836": "sakṛdāgāmī dakṣiṇīya iti na sthātavyam /",
  "S06bsu049_u:837": "sakṛdāgāmyapariniṣṭhitattvātsakṛdimaṃ lokamāgamya duḥkhasyāntaṃ kariṣyatīti na sthātavyam /",
  "S06bsu049_u:838": "anāgāmī dakṣiṇīya iti na sthātavyam anāgāmī anāgamya imaṃ lokaṃ tatraiva parinirvāsyatīti na sthātavyam /",
  "S06bsu049_u:839": "arhan dakṣiṇīya iti na sthātavyam /",
  "S06bsu049_u:840": "arhannihaiva anupadhiśeṣe nirvāṇadhātau parinirvāsyatīti na sthātavyam /",
  "S06bsu049_u:841": "pratyekabuddho dakṣiṇīya iti na sthātavyam /",
  "S06bsu049_u:842": "pratyekabuddho 'tikramya śrāvakabhūmimaprāpya buddhabhūmiṃ parinirvāsyatīti na sthātavyam /",
  "S06bsu049_u:843": "buddho dakṣiṇīya iti na sthātavyam /",
  "S06bsu049_u:844": "buddho 'tikramya (Vaidya 19)",
  "S06bsu049_u:845_0": "pṛthagjanabhūmimatikramya śrāvakabhūmimatikramya pratyekabuddhabhūmimaprabheyāṇāmasaṃkhyeyānāṃ",
  "S06bsu049_u:845_1": "sattvānāmarthaṃ kṛtvā aprameyāṇyasaṃkhyeyāni sattvakoṭīniyutaśatasahasrāṇi parinirvāpya",
  "S06bsu049_u:845_2": "aprameyānasaṃkhyeyān sattvān śrāvakapratyekabuddhasamyaksaṃbuddhatvaniyatān kṛtvā",
  "S06bsu049_u:845_3": "buddhabhūmau sthitvā buddhakṛtyaṃ kṛtvā anupadhiśeṣe nirvāṇadhātau buddhaparinirvāṇena",
  "S06bsu049_u:845_4": "parinirvāsyati ityevamapyanena na sthātavyam //",
  "S06bsu049_u:846_0": "atha khalvāyuṣmataḥ śāriputrasyaitadabhavat - yadi buddho 'tikramya pṛthagjanabhūmimatikramya",
  "S06bsu049_u:846_1": "śrāvakabhūmimatikramya pratyekabuddhabhūmimaprameyāṇāmasaṃkhyeyānāṃ sattvānāmarthaṃ",
  "S06bsu049_u:846_2": "kṛtvā aprameyāṇyasaṃkhyeyāni sattvakoṭīniyutaśatasahasrāṇi parinirvāpya aprameyānasaṃkhyeyān",
  "S06bsu049_u:846_3": "sattvān śrāvakapratyekabuddhasamyaksaṃbuddhatvaniyatān kṛtvā buddhabhūmau sthitvā",
  "S06bsu049_u:846_4": "buddhakṛtyaṃ kṛtvā anupadhiśeṣe nirvāṇadhātau buddhaparinirvāṇena parinirvāsyati",
  "S06bsu049_u:846_5": "ityevamapyanena na sthātavyam,",
  "S06bsu049_u:847": "tatkathaṃ punaranena sthātavyaṃ,",
  "S06bsu049_u:848": "kathaṃ śikṣitavyamiti?",
  "S06bsu049_u:849_0": "atha khalvāyuṣmān subhūtirbuddhānubhāvena āyuṣmataḥ śāriputrasya cetasaiva cetaḥparivitarkamājñāya",
  "S06bsu049_u:849_1": "āyuṣmantaṃ śāriputrametadavocat - tatkiṃ manyase āyuṣman śāriputra kva tathāgato",
  "S06bsu049_u:849_2": "'rhan samyaksaṃbuddhaḥ sthitaḥ?",
  "S06bsu049_u:850": "āyuṣmān śāriputra āha - na kvacidāyuṣman subhūte tathāgato 'rhan samyaksaṃbuddhaḥ sthitaḥ /",
  "S06bsu049_u:851": "tatkasya heto?",
  "S06bsu049_u:852": "apratiṣṭhitamānaso hi tathāgato 'rhan samyaksaṃbuddhaḥ /",
  "S06bsu049_u:853": "sa naiva saṃskṛte dhātau sthito nāpyasaṃskṛte dhātau sthito na ca tato vyutthitaḥ //",
  "S06bsu049_u:854": "atha khalvāyuṣmān subhūtirāyuṣmantaṃ śāriputrametadavocat - evameva āyuṣman śāriputra bodhisattvena mahāsattvena sthātavyam,",
  "S06bsu049_u:855": "evaṃ śikṣitavyam - yathā tathāgato 'rhan samyaksaṃbuddho na kvacitsthito nāsthito na viṣṭhito nāviṣṭhitaḥ,",
  "S06bsu049_u:856": "tathā sthāsyāmītyevamanena śikṣitavyam /",
  "S06bsu049_u:857": "yathā tathāgatasthānaṃ tathā sthāsyāmīti,",
  "S06bsu049_u:858": "tathā śikṣiṣye iti,",
  "S06bsu049_u:859": "yathā tathāgatasthānaṃ tathā sthāsyāmīti,",
  "S06bsu049_u:860": "tathā śikṣiṣye iti,",
  "S06bsu049_u:861": "yathā tathāgatasthānaṃ tathā sthāsyāmīti susthito 'sthānayogeneti evamatra bodhisattvena mahāsattvena sthātavyamevaṃ śikṣitavyam /",
  "S06bsu049_u:862": "evaṃ hi śikṣamāṇo bodhisattvo mahāsattvo viharatyanena prajñāpāramitāvihāreṇa avirahitaścānena manasikāreṇeti //",
  "S06bsu049_u:863": "atha khalu tatra parṣadi keṣāṃciddevaputrāṇāmetadabhūt - yāni tāni yakṣāṇāṃ yakṣabhāṣitāni yakṣarutāni yakṣapadāni yakṣamantritāni yakṣapravyāhṛtāni,",
  "S06bsu049_u:864": "tāni vijñāyante jalpyamānāni /",
  "S06bsu049_u:865": "na punaridaṃ vijñāyate yatsubhūtiḥ sthaviro bhāṣate pravyāharati deśayatyupadiśati /",
  "S06bsu049_u:866_0": "atha khalvāyuṣmān subhūtirbuddhānubhāvena teṣāṃ devaputrāṇāmimamevaṃrūpaṃ cetasaiva",
  "S06bsu049_u:866_1": "cetaḥparivitarkamājñāya tān devaputrānāmantrayate sma - na vijñāyate na vijñāyate idaṃ devaputrāḥ /",
  "S06bsu049_u:867": "tathā hi nātra kiṃcitsūcyate,",
  "S06bsu049_u:868": "nātra kiṃcit śrūyate //",
  "S06bsu049_u:869": "atha khalu teṣāṃ devaputrāṇāṃ punarevaitadabhūt - uttānīkariṣyati bata ayamāryasubhūtiḥ /",
  "S06bsu049_u:870": "uttānīkariṣyati batāyamāryasubhūtiriti /",
  "S06bsu049_u:871": "dūrāddūrataramāryasubhūtiḥ praviśati,",
  "S06bsu049_u:872": "sūkṣmātsūkṣmataram /",
  "S06bsu049_u:873": "gambhīrādgambhīrataramāryasubhūtiḥ praviśati deśayati bhāṣata iti /",
  "S06bsu049_u:874": "atha khalvāyuṣmān subhūtirbuddhānubhāvena punar api teṣāmeva devaputrāṇāṃ cetasaiva cetaḥparivitarkamājñāya tān devaputrānāmantrayate (Vaidya 20)",
  "S06bsu049_u:875": "sma - tena hi devaputrāḥ yaḥ srotaāpattiphalaṃ prāptukāmaḥ srotaāpattiphale sthātukāmaḥ,",
  "S06bsu049_u:876": "sa nemāṃ kṣāntimanāgamya....peyālam /",
  "S06bsu049_u:877": "yaḥ sakṛdāgābhiphalaṃ prāptukāmaḥ,",
  "S06bsu049_u:878": "sakṛdāgāmiphale sthātukāmaḥ,",
  "S06bsu049_u:879": "yo 'nāgāmiphalaṃ prāptukāmo 'nāgāmiphale sthātukāmaḥ,",
  "S06bsu049_u:880": "yo 'rhattvaṃ prāptukāmo 'rhattve sthātukāmaḥ,",
  "S06bsu049_u:881": "yaḥ pratyekabodhiṃ prāptukāmaḥ pratyekabodhau sthātukāmaḥ,",
  "S06bsu049_u:882": "sa nemāṃ kṣāntimanāgamya..... /",
  "S06bsu049_u:883": "yo 'nuttarāṃ samyaksaṃbodhiṃ prāptukāmo 'nuttarāyāṃ samyaksaṃbodhau sthātukāmaḥ,",
  "S06bsu049_u:884": "sa nemāṃ kṣāntimanāgamya............. //",
  "S06bsu049_u:885": "atha khalu punar api teṣāṃ devaputrāṇāmetadabhavat - kiṃrūpā asya āryasubhūterdhārmaśravaṇikā eṣṭavyāḥ?",
  "S06bsu049_u:886_0": "atha khalvāyuṣmān subhūtirbuddhānubhāvena teṣāṃ devaputrāṇāṃ cetasaiva cetaḥparivitarkamājñāya",
  "S06bsu049_u:886_1": "tān devaputrānāmantrayate sma - māyānirmitasadṛśā hi devaputrā mama dhārmaśravaṇikā eṣṭavyāḥ /",
  "S06bsu049_u:887": "tatkasya hetoḥ?",
  "S06bsu049_u:888": "tathā hi te naiva śroṣyanti na ca sākṣātkariṣyanti //",
  "S06bsu049_u:889": "atha khalu te devaputrā āyuṣmantaṃ subhūtimetadavocan - kiṃ punarārya subhūte māyopamāste sattvā na te māyā?",
  "S06bsu049_u:890": "evamukte āyuṣmān subhūtistān devaputrānetadavocat - māyopamāste devaputrāḥ sattvāḥ /",
  "S06bsu049_u:891": "svapnopamāste devaputrāḥ sattvāḥ /",
  "S06bsu049_u:892": "iti hi māyā ca sattvāś ca advayametadadvaidhīkāram,",
  "S06bsu049_u:893": "iti hi svapnaś ca sattvāś ca advayametadadvaidhīkāram /",
  "S06bsu049_u:894": "sarvadharmā api devaputrā māyopamāḥ svapnopamāḥ /",
  "S06bsu049_u:895": "srotaāpanno 'pi māyopamaḥ svapnopamaḥ /",
  "S06bsu049_u:896": "srotaāpattiphalam api māyopamaṃ svapnopamam /",
  "S06bsu049_u:897": "evaṃ sakṛdāgāmy api sakṛdāgāmiphalamapi,",
  "S06bsu049_u:898": "anāgāmy api anāgāmiphalamapi,",
  "S06bsu049_u:899": "arhann api arhattvam api māyopamaṃ svapnopamam /",
  "S06bsu049_u:900": "pratyekabuddho 'pi māyopamaḥ svapnopamaḥ /",
  "S06bsu049_u:901": "pratyekabuddhatvam api māyopamaṃ svapnopamam /",
  "S06bsu049_u:902": "samyaksaṃbuddho 'pi māyopamaḥ svapnopamaḥ /",
  "S06bsu049_u:903": "samyaksaṃbuddhatvam api māyopamaṃ svapnopamam /",
  "S06bsu049_u:904": "atha khalu devaputrā āyuṣmantaṃ subhūtimetadavocan - samyaksaṃbuddho 'pyārya subhūte māyopamaḥ svapnopama iti vadasi?",
  "S06bsu049_u:905": "samyaksaṃbuddhatv api māyopamaṃ svapnopamamiti vadasi?",
  "S06bsu049_u:906": "subhūtirāha - nirvāṇam api devaputrā māyopamaṃ svapnopamamiti vadāmi,",
  "S06bsu049_u:907": "kiṃ punaranyaṃ dharmam /",
  "S06bsu049_u:908": "te devaputrā āhuḥ - nirvāṇamapyārya subhūte māyopamaṃ svapnopamamiti vadasi?",
  "S06bsu049_u:909": "āyuṣmān subhūtirāha - tadyadi devaputrā nirvāṇādapyanyaḥ kaściddharmo viśiṣṭataraḥ syāt,",
  "S06bsu049_u:910": "tamapyahaṃ māyopamaṃ svapnopamamiti vadeyam /",
  "S06bsu049_u:911": "iti hi devaputrā māyā ca nirvāṇaṃ ca advayametadadvaidhīkāram /",
  "S06bsu049_u:912": "iti hi svapnaś ca nirvāṇaṃ ca advayametadadvaidhīkāram //",
  "S06bsu049_u:913": "atha khalvāyuṣmān śāriputraḥ,",
  "S06bsu049_u:914": "āyuṣmāṃś ca pūrṇo maitrāyaṇīputraḥ,",
  "S06bsu049_u:915": "āyuṣmāṃś ca mahākoṣṭhilaḥ,",
  "S06bsu049_u:916": "āyuṣmāṃś ca mahākātyāyanaḥ,",
  "S06bsu049_u:917": "āyuṣmāṃś ca mahākāśapaḥ,",
  "S06bsu049_u:918_0": "anye ca mahāśrāvakā anekairbodhisattvasahasraiḥ sārdhamāyuṣmantaṃ subhūtiṃ sthaviramāmantrayante",
  "S06bsu049_u:918_1": "sma - ke 'syā āyuṣman subhūte prajñāpāramitāyā evaṃ nirdiśyamānāyāḥ pratyeṣakā bhaviṣyanti?",
  "S06bsu049_u:919": "atha khalvāyuṣmānānandastān sthavirānetadavocat - te khalvāyuṣmanto veditavyā avinivartanīyā bodhisattvā (Vaidya 21)",
  "S06bsu049_u:920": "mahāsattvāḥ,",
  "S06bsu049_u:921": "dṛṣṭisaṃpannā vā pudgalāḥ,",
  "S06bsu049_u:922": "arhanto vā kṣīṇāsravāḥ,",
  "S06bsu049_u:923": "ye 'syāḥ prajñāpāramitāyā evaṃ nirdiśyamānāyāḥ pratyeṣakā bhaviṣyanti //",
  "S06bsu049_u:924": "atha khalvāyuṣmān subhūtiḥ sthavirastān sthavirānetadavocat - nāsyā āyuṣmantaḥ prajñāpāramitāyā evaṃ nirdiśyamānāyāḥ kecitpratyeṣakā bhaviṣyanti /",
  "S06bsu049_u:925": "tatkasya hetoḥ?",
  "S06bsu049_u:926": "tathā hi - atra na kaściddharmaḥ sūcyate,",
  "S06bsu049_u:927": "na kaściddharmaḥ paridīpyate,",
  "S06bsu049_u:928": "na kaściddharmaḥ prajñapyate /",
  "S06bsu049_u:929": "tadyathaivātra na kaściddharmaḥ sūcyate,",
  "S06bsu049_u:930": "na kaściddharmaḥ paridīpyate,",
  "S06bsu049_u:931": "na kaściddharmaḥ prajñapyate,",
  "S06bsu049_u:932": "tathaivāsyāḥ prajñāpāramitāyā evaṃ nirdiśyamānāyā na kaścitpratyeṣako bhaviṣyati //",
  "S06bsu049_u:933": "atha khalu śakrasya devānāmindrasyaitadabhūt - asya dharmaparyāyasya āryeṇa subhūtinā bhāṣyamāṇasya pūjārthaṃ yannvahaṃ puṣpāṇyabhinirmāya āryaṃ subhūtimabhyavakireyamiti /",
  "S06bsu049_u:934": "atha khalu śakro devānāmindrastasyāṃ velāyāṃ puṣpāṇyabhinirmāya āyuṣmantaṃ subhūtimabhyavākirat /",
  "S06bsu049_u:935": "atha khalvāyuṣmataḥ subhūteḥ sthavirasya śakraṃ devānāmindramanuvyāharaṇāyaitadabhūt - na khalu punarimāni puṣpāṇi mayā trāyastriṃśeṣu deveṣu pracaranti dṛṣṭapūrvāṇi,",
  "S06bsu049_u:936": "yānīmāni śakreṇa devānāmindreṇa abhyavakīrṇāni /",
  "S06bsu049_u:937": "nirmitānyetāni puṣpāṇi /",
  "S06bsu049_u:938": "naitāni puṣpāṇi vṛkṣagulmalatānirjātāni,",
  "S06bsu049_u:939": "yāni śakreṇa devānāmindreṇābhyavakīrṇāni,",
  "S06bsu049_u:940": "manomayānyetāni puṣpāṇīti /",
  "S06bsu049_u:941": "atha khalu śakro devānāmindra āyuṣmataḥ subhūteścetasaiva cetaḥparivitarkamājñāya āyuṣmantaṃ subhūtimetadavocat - anirjātānyetānyārya subhūte puṣpāṇi /",
  "S06bsu049_u:942": "tatkasya hetoḥ?",
  "S06bsu049_u:943": "na hi manonirjātāni kānicitpuṣpāṇi,",
  "S06bsu049_u:944": "nāpi vṛkṣagulmalatānirjātāni /",
  "S06bsu049_u:945": "atha khalvāyuṣmān subhūtiḥ śakraṃ devānāmindrametadavocat - yattvaṃ kauśika evaṃ vadasi - anirjātānyetāni puṣpāṇi,",
  "S06bsu049_u:946": "naitāni manonirjātāni,",
  "S06bsu049_u:947": "nāpi vṛkṣagulmalatānirjātānīti /",
  "S06bsu049_u:948": "yatkauśika anirjātaṃ na tatpuṣpam /",
  "S06bsu049_u:949": "atha khalu śakrasya devānāmindrasyaitadabhūt - gambhīraprajño batāyamāryaḥ subhūtiḥ /",
  "S06bsu049_u:950": "tāṃ ca nāma padaprajñaptiṃ nirdiśati,",
  "S06bsu049_u:951": "tāṃ ca na virodhayati,",
  "S06bsu049_u:952": "tāṃ cottānīkaroti,",
  "S06bsu049_u:953": "tāmeva copadiśati /",
  "S06bsu049_u:954": "atha khalu śakro devānāmindra āyuṣmataṃ subhūtimetadavocat - evametadārya subhūte, evam etat /",
  "S06bsu049_u:955": "evaṃ cātra bodhisattvena mahāsattvena śikṣitavyaṃ yathā āryasubhūtirupadiśati /",
  "S06bsu049_u:956": "evamukte āyuṣmān subhūtiḥ śakraṃ devānāmindrametadavocat - evametatkauśika, evam etat /",
  "S06bsu049_u:957": "evamatra bodhisattvena mahāsattvena śikṣitavyam /",
  "S06bsu049_u:958": "evaṃ śikṣamāṇaḥ kauśika bodhisattvo mahāsattvo na srotaāpattiphale śikṣate,",
  "S06bsu049_u:959": "na sakṛdāgāmiphale,",
  "S06bsu049_u:960": "na anāgāmiphale,",
  "S06bsu049_u:961": "nāhartve śikṣate,",
  "S06bsu049_u:962": "na pratyekabuddhatve śikṣate,",
  "S06bsu049_u:963": "na buddhatve śikṣate /",
  "S06bsu049_u:964": "yo nāsu bhūmiṣu śikṣate,",
  "S06bsu049_u:965": "sa buddhatve sarvajñatve vā śikṣate /",
  "S06bsu049_u:966": "yo buddhatve sarvajñatve vā śikṣate,",
  "S06bsu049_u:967": "so 'prameyeṣvasaṃkhyeyeṣu buddhadharmeṣu śikṣate /",
  "S06bsu049_u:968": "yo 'prameyeṣvasaṃkhyeyeṣu buddhadharmeṣu śikṣate,",
  "S06bsu049_u:969": "sa na rūpasya vivṛddhaye śikṣate,",
  "S06bsu049_u:970": "na parihāṇāya /",
  "S06bsu049_u:971": "evaṃ sa na vedanāyā na saṃjñāyā na saṃskārāṇām /",
  "S06bsu049_u:972": "sa na vijñānasya vivṛddhaye śikṣate,",
  "S06bsu049_u:973": "na parihāṇāya /",
  "S06bsu049_u:974": "yo na rūpasya vivṛddhaye śikṣate na parihāṇāya /",
  "S06bsu049_u:975": "evaṃ na vedanāyā na saṃjñāyā na saṃskārāṇām /",
  "S06bsu049_u:976": "yo na vijñānasya vivṛddhaye śikṣate na parihāṇāya,",
  "S06bsu049_u:977": "sa na rūpasya parigrahāya śikṣate notsargāya /",
  "S06bsu049_u:978": "(Vaidya 22) evaṃ sa na vedanāyā na saṃjñāyā na saṃskārāṇām /",
  "S06bsu049_u:979": "sa na vijñānasya parigrahāya śikṣate,",
  "S06bsu049_u:980": "notsargāya,",
  "S06bsu049_u:981": "nāpi kasyaciddharmasya parigrahāya śikṣate,",
  "S06bsu049_u:982": "notpādāya nāntardhānāya śikṣate /",
  "S06bsu049_u:983": "yo na kasyaciddharmasya parigrahāya śikṣate,",
  "S06bsu049_u:984": "notpādāya nāntardhānāya śikṣate,",
  "S06bsu049_u:985": "sa na sarvajñatāyā api parigrahāya śikṣate,",
  "S06bsu049_u:986": "notpādāya nāntardhānāya śikṣate /",
  "S06bsu049_u:987": "evaṃ śikṣamāṇo bodhisattvo mahāsattvaḥ sarvajñatāyāṃ śikṣate,",
  "S06bsu049_u:988": "sarvajñatāyāṃ niryāsyati //",
  "S06bsu049_u:989": "atha khalvāyuṣmān śāriputra āyuṣmantaṃ subhūtimetadavocat - ya āyuṣman subhūte bodhisattvo mahāsattvo na kasyaciddharmasya parigrahāya śikṣate,",
  "S06bsu049_u:990": "notpādāya nāntardhānāsya śikṣate,",
  "S06bsu049_u:991": "sa na sarvajñatāyā api parigrahāya śikṣate,",
  "S06bsu049_u:992": "notpādāya nāntardhānāya śikṣate /",
  "S06bsu049_u:993": "evaṃ śikṣamāṇa āyuṣmān subhūte bodhisattvo mahāsattvaḥ sarvajñatāyāṃ śikṣate,",
  "S06bsu049_u:994": "sarvajñatāyāṃ niryāsyati //",
  "S06bsu049_u:995": "āyuṣmān subhūtirāha - evametadāyuṣman śāriputra, evam etat /",
  "S06bsu049_u:996": "ya āyuṣman śāriputra bodhisattvo mahāsattvo na kasyaciddharmasya parigrahāya śikṣate,",
  "S06bsu049_u:997": "notpādāya nāntardhānāya śikṣate,",
  "S06bsu049_u:998": "sa na sarvajñatāyā api parigrahāya śikṣate,",
  "S06bsu049_u:999": "notpādāya nāntardhānāya śikṣate /",
  "S06bsu049_u:1000": "sarvabuddhadharmāṇām api na parigrahāya śikṣate,",
  "S06bsu049_u:1001": "notpādāya nāntardhānāya śikṣate /",
  "S06bsu049_u:1002": "evaṃ cāyuṣman śāriputra śikṣamāṇo bodhisattvo mahāsattvaḥ sarvajñatāyāṃ śikṣate,",
  "S06bsu049_u:1003": "sarvajñatāyāṃ niryāsyati //",
  "S06bsu049_u:1004": "atha khalu śakro devānāmindra āyuṣmantaṃ śāriputrametadavocat - prajñāpāramitā ārya śāriputra bodhisattvena mahāsattvena kuto gaveṣitavyāḥ?",
  "S06bsu049_u:1005": "śāriputra āha - prajñāpāramitā kauśika bodhisattvena mahāsattvena āyuṣmataḥ subhūteḥ parivartādgaveṣitavyā /",
  "S06bsu049_u:1006": "evamukte śakro devānāmindra āyuṣmantaṃ śāriputrametadavocat - kasyaiṣa ārya śāriputra anubhāvo veditavyaḥ?",
  "S06bsu049_u:1007": "kasyaitadadhiṣṭhānaṃ veditavyaṃ yadāryasubhūtiḥ prajñāpāramitāṃ bhāṣate?",
  "S06bsu049_u:1008": "āyuṣmān śāriputra āha - tathāgatasyaiṣa kauśika anubhāvo veditavyaḥ /",
  "S06bsu049_u:1009": "tathāgatasyaitadadhiṣṭhānaṃ veditavyaṃ yadāyuṣmān subhūtiḥ prajñāpāramitāṃ bhāṣate /",
  "S06bsu049_u:1010": "atha khalvāyuṣmān subhūtiḥ śakraṃ devānāmindrametadavocat - yatkauśika evaṃ vadasi - kasyaiṣo 'nubhāvo veditavyaḥ,",
  "S06bsu049_u:1011": "kasyaitadanuṣṭhānaṃ veditavyaṃ yadāryasubhūtiḥ prajñāpāramitāṃ bhāṣate iti?",
  "S06bsu049_u:1012": "tathāgatasyaiṣa kauśika anubhāvo veditavyaḥ /",
  "S06bsu049_u:1013": "tathāgatasyaitadadhiṣṭhānaṃ veditavyaṃ yadahaṃ prajñāpāramitāṃ bhāṣe /",
  "S06bsu049_u:1014": "yad api kauśika evaṃ vadasi - prajñāpāramitā bodhisattvena mahāsattvena kuto gaveṣitavyeti?",
  "S06bsu049_u:1015": "prajñāpāramitā kauśika bodhisattvena mahāsattvena na rūpādgaveṣitavyā nāpyanyatra rūpādgaveṣitavyā /",
  "S06bsu049_u:1016": "evaṃ na vedanāyā na saṃjñāyā na saṃskārebhyaḥ na vijñānādgaveṣitavyāḥ,",
  "S06bsu049_u:1017": "nāpyanyatra vijñānādgaveṣitavyā /",
  "S06bsu049_u:1018": "tatkasya hetoḥ?",
  "S06bsu049_u:1019": "tathā hi na rūpaṃ prajñāpāramitā,",
  "S06bsu049_u:1020": "nāpyanyatra rūpātprajñāpāramitā /",
  "S06bsu049_u:1021": "evaṃ na vedanā na saṃjñā na saṃskārāḥ /",
  "S06bsu049_u:1022": "na vijñānaṃ prajñāpāramitā,",
  "S06bsu049_u:1023": "nāpyanyatra vijñānātprajñāpāramitā //",
  "S06bsu049_u:1024": "evamukte śakro devānāmindra āyuṣmantaṃ subhūtimetadavocat - mahāpāramiteyamārya subhūte yaduta prajñāpāramitā /",
  "S06bsu049_u:1025": "apramāṇapāramiteyamārya subhūte yaduta prajñāpāramitā /",
  "S06bsu049_u:1026": "aparimāṇapāramiteyamārya (Vaidya 23)",
  "S06bsu049_u:1027": "subhūte yaduta prajñāpāramitā /",
  "S06bsu049_u:1028": "anantapāramiteyamārya subhūte yaduta prajñāpāramitā /",
  "S06bsu049_u:1029": "sthaviraḥ subhūtirāha - evametatkauśika, evam etat /",
  "S06bsu049_u:1030": "mahāpāramiteyaṃ kauśika yaduta prajñāpāramitā /",
  "S06bsu049_u:1031": "apramāṇapāramiteyaṃ kauśika yaduta prajñāpāramitā /",
  "S06bsu049_u:1032": "aparimāṇapāramiteyaṃ kauśika yaduta prajñāpāramitā /",
  "S06bsu049_u:1033": "anantapāramiteyaṃ kauśika yaduta prajñāpāramitā /",
  "S06bsu049_u:1034": "tatkasya hetoḥ?",
  "S06bsu049_u:1035": "rūpamahattayā hi kauśika mahāpāramiteyaṃ yaduta prajñāpāramitā /",
  "S06bsu049_u:1036": "evaṃ vedanāsaṃjñāsaṃskārāḥ /",
  "S06bsu049_u:1037": "vijñānamahattayā hi kauśikamahāpāramiteyaṃ yaduta prajñāpāramitā /",
  "S06bsu049_u:1038": "rūpāpramāṇatayā kauśika apramāṇapāramiteyaṃ yaduta prajñāpāramitā /",
  "S06bsu049_u:1039": "evaṃ vedanāsaṃjñāsaṃskārāḥ /",
  "S06bsu049_u:1040": "vijñānāpramāṇatayā kauśika apramāṇapāramiteyaṃ yaduta prajñapāramitā /",
  "S06bsu049_u:1041": "rūpāparimāṇatayā kauśika aparimāṇapāramiteyaṃ yaduta prajñāpāramitā /",
  "S06bsu049_u:1042": "evaṃ vedanāsaṃjñāsaṃskārāḥ /",
  "S06bsu049_u:1043": "vijñānāparimāṇatayā kauśika aparimāṇapāramiteyaṃ yaduta prajñapāramitā /",
  "S06bsu049_u:1044": "rūpānantatayā kauśika anantapāramiteyaṃ yaduta prajñāpāramitā /",
  "S06bsu049_u:1045": "evaṃ vedanāsaṃjñāsaṃskārāḥ /",
  "S06bsu049_u:1046": "vijñānānantatayā kauśika anantapāramiteyaṃ yaduta prajñāpāramitā /",
  "S06bsu049_u:1047": "evaṃ mahāpāramiteti kauśika nābhiniviśate /",
  "S06bsu049_u:1048": "evamapramāṇapāramiteti,",
  "S06bsu049_u:1049": "evamaparimāṇapāramiteti,",
  "S06bsu049_u:1050": "evamanantapāramiteti nābhiniviśate /",
  "S06bsu049_u:1051": "tasmātkauśika mahāpāramiteyam,",
  "S06bsu049_u:1052": "apramāṇapāramiteyam,",
  "S06bsu049_u:1053": "aparimāṇapāramiteyam,",
  "S06bsu049_u:1054": "anantapāramiteyaṃ yaduta prajñāpāramitā //",
  "S06bsu049_u:1055": "ārambaṇānantatayā kauśika anantapāramiteyaṃ yaduta prajñāpāramitā /",
  "S06bsu049_u:1056": "sattvānantatayā kauśika anantapāramiteyaṃ yaduta prajñāpāramitā /",
  "S06bsu049_u:1057": "kathaṃ punaḥ kauśika ārambaṇānantatayā anantapāramiteyaṃ yaduta prajñāpāramitā?",
  "S06bsu049_u:1058": "sarvadharmāṇāṃ hi kauśika yato nānto na madhyaṃ na paryavasānamupalabhyate,",
  "S06bsu049_u:1059": "tataḥ kauśika anantapāramiteyaṃ yaduta prajñāpāramitā /",
  "S06bsu049_u:1060": "anena kauśika paryāyeṇa ārambaṇānantatayā anantapāramiteyaṃ yaduta prajñāpāramitā /",
  "S06bsu049_u:1061": "punaraparaṃ kauśika yasmātsarvadharmā anantā aparyantāḥ,",
  "S06bsu049_u:1062": "na teṣāmanto vā madhyaṃ vā paryavasānaṃ vā upalabhyate,",
  "S06bsu049_u:1063": "tasmātkauśika anantapāramiteyaṃ yaduta prajñāpāramitā /",
  "S06bsu049_u:1064": "tatkasya hetoḥ?",
  "S06bsu049_u:1065": "rūpasya hi kauśika nānto na madhyaṃ na paryavasānamupalabhyate /",
  "S06bsu049_u:1066": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:1067": "vijñānasya hi kauśika nānto na madhyaṃ na paryavasānamupalabhyate /",
  "S06bsu049_u:1068": "anenāpi kauśika paryāyeṇa ārambaṇānantatayā anantapāramiteyaṃ yaduta prajñāpāramitā //",
  "S06bsu049_u:1069": "punaraparaṃ kauśika sattvo 'nanto 'paryantaḥ /",
  "S06bsu049_u:1070": "tatkasya hetoḥ?",
  "S06bsu049_u:1071": "na hi sattvasyānto vā madhyaṃ vā paryavasānaṃ vopalabhyate /",
  "S06bsu049_u:1072": "tasmātkauśika sattvānantatayā anantapāramiteyaṃ yaduta prajñāpāramitā /",
  "S06bsu049_u:1073": "atha khalu śakro devānāmindra āyuṣmantaṃ subhūtimetadavocat - kathamāyuṣman subhūte sattvānantatayā anantapāramiteyaṃ yaduta prajñāpāramitā?",
  "S06bsu049_u:1074": "sthaviraḥ subhūtirāha - na hi kauśika gaṇanāyogena vā gaṇanābahutvena vā sattvānantatayā anantapāramiteyaṃ yaduta prajñāpāramitā //",
  "S06bsu049_u:1075": "śakra āha - kathaṃ tarhīdānīmārya subhūte sattvānantatayā anantapāramiteyaṃ yaduta (Vaidya 24)",
  "S06bsu049_u:1076": "prajñāpāramitā?",
  "S06bsu049_u:1077": "sthaviraḥ subhūtirāha - tatkaṃ manyase kauśika katamasyaitaddharmasyādhivacanaṃ yaduta sattvaḥ sattva iti?",
  "S06bsu049_u:1078": "śakra āha - naitadārya subhūte dharmasyādhivacanaṃ na adharmādhivacanaṃ yaduta sattvaḥ sattva iti /",
  "S06bsu049_u:1079": "āgantukametannāmadheyaṃ prakṣiptam /",
  "S06bsu049_u:1080": "avastukametannāmadheyaṃ prakṣiptam /",
  "S06bsu049_u:1081": "anātmīyametannāmadheyaṃ prakṣiptam /",
  "S06bsu049_u:1082": "anārambaṇametannāmadheyaṃ prakṣiptaṃ yaduta sattvaḥ sattva iti /",
  "S06bsu049_u:1083": "sthaviraḥ subhūtirāha - tatkiṃ manyase kauśika kācidatra sattvaparidīpanā kṛtā?",
  "S06bsu049_u:1084": "śakra āha - no hīdamārya subhūte /",
  "S06bsu049_u:1085": "subhūtirāha - yatra kauśika na kācitsattvaparidīpanā kṛtā,",
  "S06bsu049_u:1086": "tatra kā sattvānantatā?",
  "S06bsu049_u:1087": "sacetkauśika tathāgato 'rhan samyaksaṃbuddho 'nantavijñaptighoṣeṇa gambhīranirghoṣeṇa svareṇa gaṅgānadīvālukopamān kalpān api vitiṣṭhamānaḥ sattvaḥ sattva iti vācaṃ bhāṣeta,",
  "S06bsu049_u:1088": "api nu tatra kaścitsattva utpanno va utpatsyate vā utpadyate vā,",
  "S06bsu049_u:1089": "niruddho vā nirotsyate vā nirudhyate vā?",
  "S06bsu049_u:1090": "śakra āha - no hīdamārya subhūte /",
  "S06bsu049_u:1091": "tatkasya hetoḥ?",
  "S06bsu049_u:1092": "ādiśuddhatvādādipariśuddhatvātsattvasya /",
  "S06bsu049_u:1093": "subhūtirāha - anenāpi kauśika paryāyeṇa evaṃ sattvānantatayā anantapāramiteyaṃ yaduta prajñāpāramitā /",
  "S06bsu049_u:1094": "evaṃ ca punaḥ kauśika sattvānantatayā prajñāpāramitānantatā veditavyā //",
  "S06bsu049_u:1095": "atha khalu sendrakā devāḥ sabrahmakāḥ saprajāpatikāḥ sarṣinaranārīgaṇāstrirudānamudānayanti sma - aho dharmaḥ,",
  "S06bsu049_u:1096": "aho dharmaḥ,",
  "S06bsu049_u:1097": "aho dharmasya dharmatā /",
  "S06bsu049_u:1098": "yastathāgatasya prādurbhāvaḥ,",
  "S06bsu049_u:1099": "sa āryeṇa subhūtinā sthavireṇa subhāṣiteneha sūcyate deśyate prakāśyate prabhāvyate /",
  "S06bsu049_u:1100": "tathāgataṃ taṃ vayaṃ bhagavan bodhisattvaṃ mahāsattvamadyāgreṇa dhārayiṣyāmo yo 'nayā prajñāpāramitayā avirahito bhaviṣyati,",
  "S06bsu049_u:1101": "yo 'pi ca anena bodhisattvo mahāsattvaḥ prajñāpāramitāvihāreṇa vihariṣyati //",
  "S06bsu049_u:1102": "atha khalu bhagavāṃstān sendrakān sabrahmakān saprajāpatikān sarṣinaranārīgaṇānāmantrayate sma - evametaddevaputrāḥ, evam etat /",
  "S06bsu049_u:1103": "yadāhaṃ devaputrā dīpaṃkarasya tathāgatasyārhataḥ samyaksaṃbuddhasyāntike dīpavatyāṃ rājadhānyāmantarāyaṇamadhyagato 'nayā prajñāpāramitayā avirahito 'bhūvam,",
  "S06bsu049_u:1104_0": "tadāhaṃ dīpaṃkareṇa tathāgatenārhatāṃ samyaksaṃbuddhena vyākṛto 'nuttarāyāṃ samyaksaṃbodhau",
  "S06bsu049_u:1104_1": "- bhaviṣyasi tvaṃ māṇava anāgate 'dhvani asaṃkhyeyaiḥ kalpaiḥ śākyamunirnāma tathāgato",
  "S06bsu049_u:1104_2": "'rhan samyaksaṃbuddho vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S06bsu049_u:1104_3": "śāstā devānāṃ ca manuṣyānāṃ ca buddho bhagavāniti /",
  "S06bsu049_u:1105": "atha khalu te devaputrā bhagavantametadavocan - āścaryaṃ bhagavan,",
  "S06bsu049_u:1106": "paramāścaryaṃ sugata /",
  "S06bsu049_u:1107": "yāvadiyaṃ prajñāpāramitā bodhisattvānāṃ mahāsattvānāṃ sarvajñatāyā āhārikā anuparigrāhikā ceti //",
  "S06bsu049_u:1108": "āryāṣṭasāhasrikāyāṃ prajñāpāramitāyāṃ śakraparivarto nāma dvitīyaḥ //",
  "S06bsu049_u:1109": "_______________________________________________________________",
  "S06bsu049_u:1110": "(Vaidya 25)",
  "S06bsu049_u:1111": "ASP_3: aprameyaguṇadhāraṇapāramitāstūpasatkāraparivartastṛtīyaḥ /",
  "S06bsu049_u:1112": "atha khalu bhagavān ye tatra devaputrāḥ parṣadi saṃnipatitāḥ saṃniṣaṇṇāścābhūvan,",
  "S06bsu049_u:1113": "yāś ca bhikṣubhikṣuṇyupāsakopāsikāḥ saṃnipatitāḥ saṃniṣaṇṇāścābhūvan,",
  "S06bsu049_u:1114": "tān devaputrān saṃnipatitān saṃniṣaṇṇāṃś ca viditvā,",
  "S06bsu049_u:1115": "tāś ca sarvāścatasraḥ parṣadaḥ saṃnipatitāḥ saṃniṣaṇṇāś ca viditvā,",
  "S06bsu049_u:1116": "kāmāvacarān rūpāvacarāṃś ca devaputrān brahmakāyikāṃś ca devaputrān ābhāsvarāṃś ca parīttaśubhāṃś ca akaniṣṭhāṃś ca devaputrān sākṣiṇaḥ sthāpayitvā,",
  "S06bsu049_u:1117_0": "śakradevendrapramukhān kāmāvacarān devaputrān mahābrahmapramukhāṃś ca brahmakāyikān",
  "S06bsu049_u:1117_1": "devaputrānābhāsvarāṃś ca devaputrānāmantrayate sma - yo hi kaściddevaputrāḥ kulaputro",
  "S06bsu049_u:1117_2": "vā kuladuhitā vā imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati,",
  "S06bsu049_u:1118": "na tasya māro vā mārakāyikā vā devatā avatāraprekṣiṇyo 'vatāragaveṣiṇyo 'vatāraṃ lapsyante /",
  "S06bsu049_u:1119": "nāpi tasya kulaputrasya vā kuladuhiturvā manuṣyā vā amanuṣyā vā avatāraprekṣiṇo 'vatāragaveṣiṇo 'vatāraṃ lapsyante /",
  "S06bsu049_u:1120": "nāpi sa kulaputro vā kuladuhitā vā viṣamāparihāreṇa kālaṃ kariṣyati //",
  "S06bsu049_u:1121": "punaraparaṃ devaputrāḥ ye devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1122": "yaiś ca devaputrairiyaṃ prajñāpāramitā nodgṛhītā na dhāritā na vācitā na paryavāptā na pravartitā,",
  "S06bsu049_u:1123": "te devaputrāstaṃ kulaputra vā kuladuhitaraṃ vā upasaṃkramitavyaṃ maṃsyante,",
  "S06bsu049_u:1124": "tasya ca kulaputrasya vā kuladuhiturvā imāṃ prajñāpāramitāmudgṛhṇato dhārayato vācayataḥ paryavāpnuvataḥ pravartayamānasyāntikācchroṣyanti,",
  "S06bsu049_u:1125": "śrutvā codgrahīṣyanti dhārayiṣyanti vācayiṣyanti paryavāpsyanti pravartayiṣyanti /",
  "S06bsu049_u:1126_0": "na ca khalu punardevaputrāstasya kulaputrasya vā kuladuhiturvā imāṃ prajñāpāramitāmudgṛhṇato",
  "S06bsu049_u:1126_1": "dhārayato vācayataḥ paryavāpnuvataḥ pravartayamānasya araṇyagatasya vā vṛkṣamūlagatasya",
  "S06bsu049_u:1126_2": "vā śūnyāgāragatasya vā abhyavakāśagatasya vā pathi gatasya vā utpathagatasya vā aṭavīgatasya",
  "S06bsu049_u:1126_3": "vā mahāsamudragatasya vā tatra tatropasaṃkrāmato vā caṃkramyamāṇasya vā sthitasya",
  "S06bsu049_u:1126_4": "vā niṣaṇṇasya vā vipannasya vā bhayaṃ vā bhaviṣyati,",
  "S06bsu049_u:1127": "stambhitatvaṃ vā bhaviṣyati,",
  "S06bsu049_u:1128": "utpatsyate vā //",
  "S06bsu049_u:1129_0": "atha khalu catvāro mahārājāno bhagavantametadavocan - āścaryaṃ bhagavan yadimāṃ prajñāpāramitāmudgṛhṇan",
  "S06bsu049_u:1129_1": "dhārayan vācayan paryavāpnuvan pravartayan sa kulaputro vā kuladuhitā vā yānatraye sattvān vinayati,",
  "S06bsu049_u:1130": "na ca sattvasaṃjñāmutpādayati /",
  "S06bsu049_u:1131": "vayaṃ bhagavaṃstasya kulaputrasya vā kuladuhiturvā rakṣāvaraṇaguptiṃ saṃvidhāsyāmaḥ,",
  "S06bsu049_u:1132": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati //",
  "S06bsu049_u:1133": "atha khalu śakro devānāmindro bhagavantametadavocat - aham api bhagavaṃstasya kulaputrasya vā kuladuhiturvā rakṣāvaraṇaguptiṃ saṃvidhāsyāmi,",
  "S06bsu049_u:1134": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati //",
  "S06bsu049_u:1135": "brahmāpi sahāpatiḥ sārdhaṃ brahmakāyikairdevaputrairbhagavantametadavocat - aham api bhagavaṃstasya kulaputrasya vā kuladuhiturvā rakṣāvaraṇaguptiṃ saṃvidhāsyāmi,",
  "S06bsu049_u:1136": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati //",
  "S06bsu049_u:1137_0": "(Vaidya 26) atha khalu śakro devānāmindro bhagavantametadavocat - āścaryaṃ bhagavan",
  "S06bsu049_u:1137_1": "yadimāṃ prajñāpāramitāmudgṛhṇan dhārayan vācayan paryavāpnuvan pravartayan sa kulaputro",
  "S06bsu049_u:1137_2": "vā kuladuhitā vā imān yato dṛṣṭadhārmikān guṇān pratilabhate parigṛhṇāti,",
  "S06bsu049_u:1138": "kiṃ punarbhagavan prajñāpāramitāyāmudgṛhītāyāṃ sarvāḥ ṣaṭ pāramitā udgṛhītā bhavanti?",
  "S06bsu049_u:1139": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:1140": "prajñāpāramitāyāṃ kauśika udgṛhītāyāṃ sarvāḥ ṣaṭ pāramitā udgṛhītā bhavanti /",
  "S06bsu049_u:1141": "punaraparaṃ kauśika prajñāpāramitāyāmudgṛhītāyāṃ dhāritāyāṃ vācitāyāṃ paryavāptāyāṃ pravartitāyāṃ sa kulaputro vā kuladuhitā vā dṛṣṭadhārmikān guṇān parigṛhṇāti /",
  "S06bsu049_u:1142": "tān kauśik sarvān śṛṇu,",
  "S06bsu049_u:1143": "sādhu ca suṣṭhu ca manasi kuru,",
  "S06bsu049_u:1144": "bhāṣiṣye 'haṃ te /",
  "S06bsu049_u:1145": "sādhu bhagavanniti śakro devānāmindro bhagavataḥ pratyaśrauṣīt /",
  "S06bsu049_u:1146": "bhagavānetadavocat - tatra kauśika ye mama dharmaṃ vigrahītavyaṃ maṃsyante,",
  "S06bsu049_u:1147": "vivaditavyaṃ maṃsyante,",
  "S06bsu049_u:1148": "virodhayitavyaṃ maṃsyante,",
  "S06bsu049_u:1149": "teṣāṃ vigrahītukāmānāṃ vivaditukāmānāṃ virodhayitukāmānāmutpannotpannā vigrahā vivādā virodhāḥ,",
  "S06bsu049_u:1150": "punarevāntardhāsyanti,",
  "S06bsu049_u:1151": "na sthāsyanti /",
  "S06bsu049_u:1152": "teṣāṃ vigrahītukāmānāṃ vivaditukāmānāṃ virodhayitukāmānāṃ na te 'bhiprāyāḥ paripūriṃ gamiṣyanti /",
  "S06bsu049_u:1153": "tatkasya hetoḥ?",
  "S06bsu049_u:1154_0": "evaṃ hyetatkauśika bhavati - ya imāṃ prajñāpāramitāṃ kulaputro vā kuladuhitā vā udgrahīṣyati",
  "S06bsu049_u:1154_1": "dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
  "S06bsu049_u:1155": "tasyaivaṃ tānyutpannotpannānyadhikaraṇāni punarevāntardhāsyanti,",
  "S06bsu049_u:1156": "na sthāsyanti /",
  "S06bsu049_u:1157": "teṣāṃ vigrahītukāmānāṃ vivaditukāmānāṃ virodhayitukāmānāṃ na te 'bhiprāyāḥ paripūriṃ gamiṣyanti /",
  "S06bsu049_u:1158": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti,",
  "S06bsu049_u:1159": "ya imāṃ prajñāpāramitāmudgṛhṇāti dhārayati vācayati paryavāpnoti pravartayati deśayati upadiśati uddiśati svādhyāyati /",
  "S06bsu049_u:1160": "tadyathāpi nāma kauśika maghī nāmauṣadhī sarvaviṣapraśamanī /",
  "S06bsu049_u:1161": "tatra āśīviṣeṇa jantunā bubhukṣitena āhārārthinā āhāragaveṣiṇā kaścideva prāṇakajāto janturdṛṣṭo bhavet /",
  "S06bsu049_u:1162": "sa āśīviṣastaṃ prāṇakajātaṃ gandhenānubadhnīyādanugacchedāhārahetorbhakṣayitukāmaḥ /",
  "S06bsu049_u:1163": "atha sa prāṇakajāto yena sā madhī nāmauṣadhī tenopasaṃkramet,",
  "S06bsu049_u:1164": "tenopasaṃkramya tiṣṭhet /",
  "S06bsu049_u:1165": "atha sa āśīviṣastasyā oṣadhyā gandhenaiva pratyudāvarteta /",
  "S06bsu049_u:1166": "tatkasya hetoḥ?",
  "S06bsu049_u:1167": "tathā hi tasyā oṣadhyā bhaiṣajyaguṇaḥ sa tādṛśo yastasyāśīviṣasya tadviṣamabhibhavati /",
  "S06bsu049_u:1168": "evaṃ balavatī hi sā oṣadhī /",
  "S06bsu049_u:1169_0": "evameva kauśika yaḥ kulaputro vā kuladuhitā va imāṃ prajñāpāramitāmudgrahīṣyati dhārayiṣyati",
  "S06bsu049_u:1169_1": "vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
  "S06bsu049_u:1170": "tasya kauśika yāni tānyutpannotpannānyadhikaraṇāni vigrahā vivādā virodhā bhaviṣyanti,",
  "S06bsu049_u:1171": "te prajñāpāramitāyāstejasā balena sthāmataḥ prajñāpāramitābalādhānena kṣipraṃ tata evoparaṃsyanti upaśamiṣyanti antardhāsyanti na vivardhiṣyante /",
  "S06bsu049_u:1172": "yato yata evotpatsyante,",
  "S06bsu049_u:1173": "tatra tatraiva nirotsyante antardhāsyanti,",
  "S06bsu049_u:1174": "na vivardhiṣyante na sthāsyanti /",
  "S06bsu049_u:1175": "tatkasya hetoḥ?",
  "S06bsu049_u:1176": "prajñāpāramitā hi rāgādīnāṃ yāvannirvāṇagrāhasyopaśamayitrī,",
  "S06bsu049_u:1177": "na vivardhiketi /",
  "S06bsu049_u:1178": "catvāraś ca tasya mahārājānaḥ (Vaidya 27)",
  "S06bsu049_u:1179": "śakraś ca devānāmindro brahmā ca sahāpatiḥ sarve ca buddhā bhagavanto bodhisattvāś ca rakṣāvaraṇaguptiṃ saṃvidhāsyanti,",
  "S06bsu049_u:1180": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyati upadekṣyatiḥ uddekṣyati svādhyāsyati /",
  "S06bsu049_u:1181": "ayaṃ tena kulaputreṇa vā kuladuhitā vā dṛṣṭadhārmiko guṇaḥ parigṛhīto bhaviṣyati //",
  "S06bsu049_u:1182_0": "punaraparaṃ kauśika yaḥ kulaputro vā kuladuhitā vā imāṃ prajñāpāramitāmudgrahīṣyati",
  "S06bsu049_u:1182_1": "dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
  "S06bsu049_u:1183": "sa ādeyavacanaś ca bhaviṣyati,",
  "S06bsu049_u:1184": "mṛduvacanaś ca bhaviṣyati,",
  "S06bsu049_u:1185": "mitavacanaś ca bhaviṣyati,",
  "S06bsu049_u:1186": "aprakīrṇavacanaś ca bhaviṣyati,",
  "S06bsu049_u:1187": "na ca krodhābhibhūto bhaviṣyati,",
  "S06bsu049_u:1188": "na ca mānābhibhūto bhaviṣyati /",
  "S06bsu049_u:1189": "tatkasya hetoḥ?",
  "S06bsu049_u:1190": "tathā hi taṃ prajñāpāramitā paridamayati,",
  "S06bsu049_u:1191": "prajñāpāramitā pariṇamayati,",
  "S06bsu049_u:1192": "na krodhaṃ vardhayati,",
  "S06bsu049_u:1193": "na mānaṃ vardhayati /",
  "S06bsu049_u:1194": "sa nopanāhaṃ parigṛhṇāti,",
  "S06bsu049_u:1195": "na vyāpādaṃ parigṛhṇāti,",
  "S06bsu049_u:1196": "nānuśayaṃ dhārayati /",
  "S06bsu049_u:1197": "evaṃ carato 'sya kulaputrasya vā kuladuhiturvā smṛtirmaitrī cotpadyate /",
  "S06bsu049_u:1198": "tasyaivaṃ bhavati - sacedahaṃ vyāpādamutpādayiṣyāmi,",
  "S06bsu049_u:1199": "tenendriyāṇi me paribhetsyante,",
  "S06bsu049_u:1200": "mukhavarṇaś ca me dhakṣyate /",
  "S06bsu049_u:1201": "ayuktaṃ caitanmama yadahamanuttarāyāṃ samyaksaṃbodhau saṃprasthitaḥ,",
  "S06bsu049_u:1202": "tatra śikṣitukāmaḥ,",
  "S06bsu049_u:1203": "krodhasya vaśaṃ gaccheyam /",
  "S06bsu049_u:1204": "ityevaṃ sa kṣiprameva smṛtiṃ pratilabhate /",
  "S06bsu049_u:1205": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti,",
  "S06bsu049_u:1206": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayati upadekṣyati uddekṣyati svādhyāsyati /",
  "S06bsu049_u:1207": "evamukte śakro devānāmindro bhagavantametadavocat - āścaryaṃ bhagavan yatheyaṃ prajñāpāramitā paridamanāya pratyupasthitā anunāmāya bodhisattvānāṃ mahāsattvānām //",
  "S06bsu049_u:1208_0": "bhagavānāha - punaraparaṃ kauśika ya imāṃ prajñāpāramitāṃ kulaputro vā kuladuhitā",
  "S06bsu049_u:1208_1": "vā udgrahīṣyati dhārayiṣyati vācayiṣyati paryavāpsyati pravartayiṣyati deśayiṣyati",
  "S06bsu049_u:1208_2": "upadekṣyati uddekṣyati svādhyāsyati,",
  "S06bsu049_u:1209_0": "sacetkulaputro vā kuladuhitā vā imāṃ prajñāpāramitāmevamudgṛhṇan dhārayan vācayan",
  "S06bsu049_u:1209_1": "paryavāpnuvan pravartayan deśayan upadiśayan uddiśan svādhyāyan saṃgrāme vartamāne",
  "S06bsu049_u:1209_2": "saṃgrāmaśirasi samārūḍhaḥ syāt /",
  "S06bsu049_u:1210_0": "tasya saṃgrāmamavatarato vā avatīrṇasya vā atikrāmato vā saṃgrāmamadhyagatasya vā",
  "S06bsu049_u:1210_1": "tiṣṭhato vā niṣaṇṇasya vā asthānametatkauśika anavakāśo yattasya kulaputrasya vā",
  "S06bsu049_u:1210_2": "kuladuhiturvā imāṃ prajñāpāramitāṃ manasi kurvato vā udgṛhṇato vā dhārayato vā vācayato",
  "S06bsu049_u:1210_3": "vā paryavāpnuvato vā pravartayato vā deśayato vā upadiśato vā uddiśato vā svādhyāyato",
  "S06bsu049_u:1210_4": "vā jīvitāntarāyo vā bhavet /",
  "S06bsu049_u:1211": "paropakrameṇa jīvitāntarāyaṃ so 'nuprāpnuyāt,",
  "S06bsu049_u:1212": "naitatsthānaṃ vidyate /",
  "S06bsu049_u:1213": "sacetpunastasya kaścitkauśika tatra śastraṃ vā daṇḍaṃ vā loṣṭaṃ vā anyadvā kṣipet,",
  "S06bsu049_u:1214": "naitattasya śarīre nipatet /",
  "S06bsu049_u:1215": "tatkasya hetoḥ?",
  "S06bsu049_u:1216": "mahāvidyeyaṃ kauśika yaduta prajñāpāramitā /",
  "S06bsu049_u:1217": "apramāṇeyaṃ kauśika vidyā yaduta prajñāpāramitā /",
  "S06bsu049_u:1218": "aparimāṇeyaṃ kauśika vidyā yaduta prajñāpāramitā /",
  "S06bsu049_u:1219": "anuttareyaṃ kauśika vidyā yaduta prajñāpāramitā /",
  "S06bsu049_u:1220": "asameyaṃ kauśika vidyā yaduta prajñāpāramitā /",
  "S06bsu049_u:1221": "asamasameyaṃ kauśika vidyā yaduta prajñāpāramitā /",
  "S06bsu049_u:1222": "tatkasya hetoḥ?",
  "S06bsu049_u:1223": "atra hi kauśika (Vaidya 28)",
  "S06bsu049_u:1224": "vidyāyāṃ śikṣamāṇaḥ kulaputro vā kuladuhitā vā nātmavyābādhāya cetayate,",
  "S06bsu049_u:1225": "na paravyābādhāya cetayate,",
  "S06bsu049_u:1226": "nobhayavyābādhāya cetayate /",
  "S06bsu049_u:1227": "atra hi kauśika vidyāyāṃ śikṣamāṇo bodhisattvo mahāsattvo 'nuttarāṃ samyaksaṃbodhimabhisaṃbhotsyate,",
  "S06bsu049_u:1228": "sarvajñajñānaṃ ca pratilapsyate /",
  "S06bsu049_u:1229": "tena so 'nuttarāṃ samyaksaṃbodhimabhisaṃbudhya sarvasattvānāṃ cittāni vyavalokayiṣyati /",
  "S06bsu049_u:1230": "tatkasya hetoḥ?",
  "S06bsu049_u:1231": "atra hi kauśika vidyāyāṃ śikṣamāṇasya bodhisattvasya mahāsattvasya na tatkiṃcidasti,",
  "S06bsu049_u:1232": "yanna prāptaṃ vā na jñātaṃ vā na sākṣātkṛtaṃ vā syāt /",
  "S06bsu049_u:1233": "tasmātsarvajñajñānamityucyate /",
  "S06bsu049_u:1234": "ayam api kauśika tena kulaputreṇa vā kuladuhitrā vā dṛṣṭadhārmiko guṇaḥ parigṛhīto bhaviṣyati,",
  "S06bsu049_u:1235": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati //",
  "S06bsu049_u:1236": "punaraparaṃ kauśika yatreyaṃ prajñāpāramitā antaśo likhitvā pustakagatāṃ kṛtvā pūjāpūrvaṃgamaṃ sthāpayitvā na satkariṣyate,",
  "S06bsu049_u:1237": "nodgrahīṣyate,",
  "S06bsu049_u:1238": "na dhārayiṣyate,",
  "S06bsu049_u:1239": "na vācayiṣyate,",
  "S06bsu049_u:1240": "na paryavāpsyate,",
  "S06bsu049_u:1241": "na pravartayiṣyate,",
  "S06bsu049_u:1242": "na deśayiṣyate,",
  "S06bsu049_u:1243": "nopadekṣyate,",
  "S06bsu049_u:1244": "noddekṣyate,",
  "S06bsu049_u:1245": "na svādhyāsyate,",
  "S06bsu049_u:1246": "na tatra kauśika sattvānāṃ manuṣyo vā amanuṣyo vā avatārārthiko 'vatāragaveṣī avatāraṃ lapsyate sthāpayitvā pūrvakarmavipākam /",
  "S06bsu049_u:1247": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti //",
  "S06bsu049_u:1248": "punaraparaṃ kauśika tadyathāpi nāma ye bodhimaṇḍagatā vā bodhimaṇḍaparisāmantagatā vā bodhimaṇḍābhyantaragatā vā bodhivṛkṣamūlagatā vā manuṣyā vā amanuṣyā vā,",
  "S06bsu049_u:1249": "tiryagyonigatānapyupādāya,",
  "S06bsu049_u:1250": "yāvanna te śakyā manuṣyairvā amanuṣyairvā viheṭhayituṃ vā vyāpādayituṃ vā āveśayituṃ vā sthāpayitvā pūrvakarmavipākam /",
  "S06bsu049_u:1251": "tatkasya hetoḥ?",
  "S06bsu049_u:1252": "tatra hi atītānāgatapratyutpannāstathāgatā arhantaḥ samyaksaṃbuddhā abhisaṃbuddhā abhisaṃbhotsyante abhisaṃbudhyante ca,",
  "S06bsu049_u:1253": "ye sarvasattvānāmabhayamavairamanutrāsaṃ prabhāvayanti prakāśayanti /",
  "S06bsu049_u:1254_0": "evameva kauśika yatra kulaputro vā kuladuhitā vā imāṃ prajñāpāramitāmudgrahīṣyati",
  "S06bsu049_u:1254_1": "dhārayiṣyati vācayiṣyati paryavāpsyati pravartayiṣyati deśayiṣyati upadekṣyati uddekṣyati svādhyāsyati,",
  "S06bsu049_u:1255": "tatra hi kauśika sattvā na śakyā manuṣyairvā amanuṣyairvā viheṭhayituṃ vā vyāpādayituṃ vā āveśayituṃ vā,",
  "S06bsu049_u:1256": "sthāpayitvā pūrvakarmavipākam /",
  "S06bsu049_u:1257": "tatkasya hetoḥ?",
  "S06bsu049_u:1258": "anayaiva hi kauśika prajñāpāramitayā pṛthivīpradeśaḥ sattvānāṃ caityabhūtaḥ kṛto vandanīyo mānanīyaḥ pūjanīyo 'rcanīyo 'pacāyanīyaḥ satkaraṇīyo gurukaraṇīyaḥ,",
  "S06bsu049_u:1259": "trāṇaṃ śaraṇaṃ layanaṃ parāyaṇaṃ kṛto bhaviṣyati tatropagatānāṃ sattvānām /",
  "S06bsu049_u:1260": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti //",
  "S06bsu049_u:1261": "evamukte śakro devānāmindro bhagavantametadavocat - yo bhagavan kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā sthāpayet,",
  "S06bsu049_u:1262": "enāṃ ca divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ samantācca dīpamālābhiḥ,",
  "S06bsu049_u:1263": "bahuvidhābhiś ca pūjābhiḥ satkuryāt gurukuryāt mānayet pūjayet arcayet apacāyet,",
  "S06bsu049_u:1264": "yaś ca (Vaidya 29)",
  "S06bsu049_u:1265": "tathāgatasyārhataḥ samyaksaṃbuddhasya parinirvṛtasya śarīrāṇi stūpeṣu pratiṣṭhāpayet parigṛhṇīyāt dhārayeddhā,",
  "S06bsu049_u:1266": "tāṃś ca tathaiva divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
  "S06bsu049_u:1267": "samantācca dīpamālābhiḥ,",
  "S06bsu049_u:1268": "bahuvidhābhiś ca pūjābhiḥ satkuryāt gurukuryāt mānayet pūjayet arcayet apacāyet,",
  "S06bsu049_u:1269": "katarastayoḥ kulaputrayoḥ kuladuhitrorvā bahutaraṃ puṇyaṃ prasavet?",
  "S06bsu049_u:1270": "evamukte bhagavān śakraṃ devānāmindrametadavocat - tena hi kauśika tvāmevātra pratiprakṣyāmi /",
  "S06bsu049_u:1271": "yathā te kṣamate,",
  "S06bsu049_u:1272": "tathā vyākuryāḥ /",
  "S06bsu049_u:1273": "tatkiṃ manyase kauśika yo 'yaṃ tathāgatasyārhataḥ samyaksaṃbuddhasya sarvajñatātmabhāvo 'bhinirvartitaḥ,",
  "S06bsu049_u:1274": "sa katamasyāṃ pratipadi śikṣamāṇena tathāgatenārhatā samyaksaṃbuddhena anuttarā samyaksaṃbodhiḥ sarvajñatā pratilabdhā abhisaṃbuddhā?",
  "S06bsu049_u:1275_0": "evamukte śakro devānāmindro bhagavantametadavocat - ihaiva bhagavan bhagavatā prajñāpāramitāyāṃ",
  "S06bsu049_u:1275_1": "śikṣamāṇena tathāgatenārhatā samyaksaṃbuddhena anuttarā samyaksaṃbodhiḥ sarvajñatā",
  "S06bsu049_u:1275_2": "pratilabdhā abhisaṃbuddhā /",
  "S06bsu049_u:1276": "bhagavānāha - tasmāttarhi kauśika nānenātmabhāvaśarīrapratilambhena tathāgatastathāgata iti saṃkhyāṃ gacchati /",
  "S06bsu049_u:1277": "sarvajñatāyāṃ tu pratilabdhāyāṃ tathāgatastathāgata iti saṃkhyāṃ gacchati /",
  "S06bsu049_u:1278": "yeyaṃ kauśika sarvajñatā tathāgatasyārhataḥ samyaksaṃbuddhasya,",
  "S06bsu049_u:1279": "prajñāpāramitānirjātaiṣā /",
  "S06bsu049_u:1280": "eṣa ca kauśika tathāgatasyātmabhāvaśarīrapratilambhaḥ prajñāpāramitopāyakauśalyanirjātaḥ san sarvajñajñānāśrayabhūto bhavati /",
  "S06bsu049_u:1281": "enaṃ hyāśrayaṃ niśritya sarvajñajñānasya prabhāvanā bhavati,",
  "S06bsu049_u:1282": "buddhaśarīraprabhāvanā bhavati,",
  "S06bsu049_u:1283": "dharmaśarīraprabhāvanā bhavati,",
  "S06bsu049_u:1284": "saṃghaśarīraprabhāvanā bhavati /",
  "S06bsu049_u:1285_0": "ityevaṃ sarvajñajñānahetuko 'yamātmabhāvaśarīrapratilambhaḥ sarvajñajñānāśrayabhūtatvātsarvasattvānāṃ",
  "S06bsu049_u:1285_1": "caityabhūto vandanīyaḥ satkaraṇīyo gurukaraṇīyo mānanīyaḥ pūjanīyo 'rcanīyo 'pacāyanīyaḥ saṃvṛtto bhavati /",
  "S06bsu049_u:1286": "evaṃ ca mama parinirvṛtasyāpi sataḥ eṣāṃ śarīrāṇāṃ pūjā bhaviṣyati /",
  "S06bsu049_u:1287": "tasmāttarhi kauśika yaḥ kaścitkulaputro vā kuladuhitā vā imāṃ prajñāpāramitāṃ likhitvā pustakagatāṃ vā kṛtvā sthāpayet,",
  "S06bsu049_u:1288": "enāṃ ca divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ satkuryāt gurukuryāt mānayet pūjayet arcayet apacāyet,",
  "S06bsu049_u:1289": "ayameva kauśika tayoḥ kulaputrayoḥ kuladuhitrorvā bahutaraṃ puṇyaṃ prasavet /",
  "S06bsu049_u:1290": "tatkasya hetoḥ?",
  "S06bsu049_u:1291": "sarvajñajñānasya hi kauśika tena kulaputreṇa vā kuladuhitrā vā pūjā kṛtā bhaviṣyati,",
  "S06bsu049_u:1292": "yaḥ kulaputro vā kuladuhitā vā iha prajñāpāramitāyāṃ likhyamānāyāṃ pustakagatāyāṃ vā satkāraṃ gurukāraṃ mānanāṃ pūjanāmarcanāmapacāyanāṃ pūjāṃ ca vividhāṃ kuryāt,",
  "S06bsu049_u:1293": "ayameva tato bahutaraṃ puṇyaṃ prasavet /",
  "S06bsu049_u:1294": "tatkasya hetoḥ?",
  "S06bsu049_u:1295": "sarvajñajñānasya hi kauśika tena pūjā kṛtā bhaviṣyati,",
  "S06bsu049_u:1296": "yaḥ prajñāpāramitāyai pūjāṃ kariṣyati //",
  "S06bsu049_u:1297": "evamukte śakro devānāmindro bhagavantametadavocat - ya ime bhagavan jāmbūdvīpakā manuṣyā imāṃ prajñāpāramitāṃ na likhiṣyanti,",
  "S06bsu049_u:1298": "nodgrahīṣyanti na dhārayiṣyanti,",
  "S06bsu049_u:1299": "na vācayiṣyanti na paryavāpsyanti na pravartayiṣyanti na deśayiṣyanti nopadekṣyanti noddekṣyanti na svādhyāsyanti,",
  "S06bsu049_u:1300": "tāṃ caināṃ prajñāpāramitāṃ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
  "S06bsu049_u:1301": "samantācca dīpamālābhiḥ,",
  "S06bsu049_u:1302": "bahuvidhābhiś ca pūjābhirna satkariṣyanti,",
  "S06bsu049_u:1303": "na gurukariṣyanti, na (Vaidya 30)",
  "S06bsu049_u:1304": "mānayiṣyanti,",
  "S06bsu049_u:1305": "na pūjayiṣyanti,",
  "S06bsu049_u:1306": "nārcayiṣyanti,",
  "S06bsu049_u:1307": "nāpacāyiṣyanti,",
  "S06bsu049_u:1308": "kiṃ nu te bhagavan na jñāsyanti evaṃ mahārthikā bhagavatoktā prajñāpāramitāyāḥ pūjā kṛtā bhaviṣyatīti?",
  "S06bsu049_u:1309": "kiṃ nu te bhagavan na vetsyanti - evaṃ mahānuśaṃsā evaṃ mahāphalā evaṃ mahāvipākā bhagavatoktā prajñāpāramitāyāḥ pūjā kṛtā bhaviṣyatīti?",
  "S06bsu049_u:1310": "na ca te vedayiṣyanti,",
  "S06bsu049_u:1311": "uta jñāsyanti vetsyanti,",
  "S06bsu049_u:1312": "vedayiṣyanti,",
  "S06bsu049_u:1313": "na ca punaḥ śraddhāsyanti?",
  "S06bsu049_u:1314": "evamukte bhagavān śakraṃ devānāmindrametadavocat - tatkiṃ manyase kauśika kiyantaste jāmbūdvīpakā manuṣyā te buddhe 'vetya prasādena samanvāgatāḥ,",
  "S06bsu049_u:1315": "ye dharme 'vetya prasādena samanvāgatāḥ,",
  "S06bsu049_u:1316": "ye saṃghe 'vetya prasādena samanvāgatāḥ?",
  "S06bsu049_u:1317": "evamukte śakro devānāmindro bhagavantametadavocat - alpakāste bhagavan jāmbūdvīpakā manuṣyā ye buddhe 'vetya prasādena samanvāgatāḥ,",
  "S06bsu049_u:1318": "ye dharme 'vetya prasādena samanvāgatāḥ,",
  "S06bsu049_u:1319": "ye saṃghe 'vetya prasādena samanvāgatāḥ /",
  "S06bsu049_u:1320": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:1321": "alpakāste jāmbūdvīpakā manuṣyā ye buddhe 'vetya prasādena samanvāgatāḥ,",
  "S06bsu049_u:1322": "ye dharme 'vetya prasādena samanvāgatāḥ,",
  "S06bsu049_u:1323": "ye saṃghe 'vetya prasādena samanvāgatāḥ /",
  "S06bsu049_u:1324": "tebhyaḥ kauśika alpebhyo 'lpatarakāste,",
  "S06bsu049_u:1325": "ye srotaāpattiphalaṃ prāpnuvanti,",
  "S06bsu049_u:1326": "tataḥ sakṛdāgāmiphalamanāgāmiphalam /",
  "S06bsu049_u:1327": "tebhyo 'pyalpebhyo 'lpatarakāsteye 'rhattva prāpnuvanti /",
  "S06bsu049_u:1328": "tebhyo 'pyalpebhyo 'lpatarakāste ye pratyekabodhiṃ sākṣātkurvanti /",
  "S06bsu049_u:1329": "tebhyo 'pyalpebhyo 'lpatarakāste ye 'nuttarāyāṃ samyaksaṃbodhau cittānyutpādayanti /",
  "S06bsu049_u:1330": "tebhyo 'pyalpebhyo 'lpatarakāste ye 'nuttarāyāṃ samyaksaṃbodhau cittānyutpādya taṃ cittotpādaṃ bṛṃhayanti /",
  "S06bsu049_u:1331": "tebhyo 'pyalpebhyo 'lpatarakāste ye 'nuttarāyāṃ samyaksaṃbodhau cittānyutpādya upabṛṃhayitvā ca ārabdhavīryā viharanti /",
  "S06bsu049_u:1332": "tebhyo 'pyalpebhyo 'lpatarakāste ye prajñāpāramitāyāṃ yogamāpadyante /",
  "S06bsu049_u:1333": "tebhyo 'pyalpebhyo 'lpatarakāste ye prajñāpāramitāyāṃ caranti /",
  "S06bsu049_u:1334": "tebhyo 'pyalpebhyo 'lpatarakāste ye prajñāpāramitāyāṃ caranto ghaṭamānā avinivartanīyāyāṃ bodhisattvabhūmāvavatiṣṭhante /",
  "S06bsu049_u:1335": "tebhyo 'pyalpebhyo 'lpatarakāste ye prajñāpāramitāyāṃ caranto ghaṭamānā anuttarāṃ samyaksaṃbodhimabhisaṃbhotsyante /",
  "S06bsu049_u:1336": "tebhyo 'pyalpebhyo 'lpatarakāste ye prajñāpāramitāyāṃ caranto ghaṭamānā anuttarāṃ samyaksaṃbodhimabhisaṃbudhyante /",
  "S06bsu049_u:1337_0": "te te kauśika bodhisattvā mahāsattvā ye avinivartanīyāyāṃ bodhisattvabhūmau sthitvā",
  "S06bsu049_u:1337_1": "anuttarāṃ samyaksaṃbodhimabhisaṃbudhya anyeṣāmadhyāśayasaṃpannānāṃ kulaputrāṇāṃ kuladuhitṝṇāṃ",
  "S06bsu049_u:1337_2": "ca prajñāpāramitāyāṃ śikṣamāṇānāṃ ghaṭamānānāṃ prajñāpāramitāmupadiśanti ca uddiśanti /",
  "S06bsu049_u:1338": "te codgṛhṇanti dhārayanti vācayanti paryavāpnuvanti pravartayanti upadeśayanti upadiśanti uddiśanti svādhyāyanti /",
  "S06bsu049_u:1339": "tāṃ caināṃ prajñāpāramitāṃ puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ samantācca dīpamālābhiḥ,",
  "S06bsu049_u:1340": "bahuvidhābhiś ca pūjābhiḥ,",
  "S06bsu049_u:1341": "satkurvanti gurukurvanti mānayanti pūjayanti arcayanti apacāyanti /",
  "S06bsu049_u:1342": "santi khalu punaḥ kauśika aprameyā asaṃkhyeyāḥ sattvāḥ,",
  "S06bsu049_u:1343": "ye bodhicittamutpādayanti,",
  "S06bsu049_u:1344": "bodhicittamutpādya bodhicittamupabṛṃhayanti,",
  "S06bsu049_u:1345": "bodhicittamupabṛṃhayitvā bodhāya caranti /",
  "S06bsu049_u:1346": "teṣāṃ khalu punaḥ kauśika aprameyāṇāmasaṃkhyeyānāṃ sattvānāṃ bodhāya caratām api yadyeko vā dvau vā avinivartanīyāyāṃ (Vaidya 31)",
  "S06bsu049_u:1347": "bodhisattvabhūmāvavatiṣṭheyātām /",
  "S06bsu049_u:1348": "tatkasya hetoḥ?",
  "S06bsu049_u:1349": "durabhisaṃbhavā hi kauśika anuttarā samyaksaṃbodhirhīnavīryaiḥ kusīdairhīnasattvairhīnacittairhīnasaṃjñairhīnādhimuktikairhīnaprajñaiḥ /",
  "S06bsu049_u:1350_0": "tasmāttarhi kauśika kulaputreṇa vā kuladuhitrā vā kṣipraṃ cānuttarāṃ samyaksaṃbodhimabhisaṃboddhukāmena",
  "S06bsu049_u:1350_1": "iyameva prajñāpāramitā sukhaṃ abhīkṣṇaṃ śrotavyā udgrahītavyā dhārayitavyā vācayitavyā",
  "S06bsu049_u:1350_2": "paryavāptavyā pravartayitavyā deśayitavyā upadeṣṭavyā uddeṣṭavyā svādhyātavyā paripraṣṭavyā /",
  "S06bsu049_u:1351": "tatkasya hetoḥ?",
  "S06bsu049_u:1352": "tathā hi sa evaṃ jñāsyati - atra prajñāpāramitāyāṃ tathāgato 'rhan samyaksaṃbuddhaḥ pūrvaṃ bodhisattvacaryāṃ caran śikṣitaḥ /",
  "S06bsu049_u:1353": "asmābhirapyatra śikṣitavyam /",
  "S06bsu049_u:1354": "eṣo 'smākaṃ śāsteti /",
  "S06bsu049_u:1355": "tiṣṭhato vā kauśika parinirvṛtasya vā tathāgatasyārhataḥ samyaksaṃbuddhasya bodhisattvairmahāsattvaiḥ prajñāpāramitaiva pratisartavyā /",
  "S06bsu049_u:1356": "tasmāttarhi kauśika yaḥ kaścitkulaputro vā kuladuhitā vā tathāgatasyārhataḥ samyaksaṃbuddhasya parinirvṛtasya pūjāyai koṭiśaḥ saptaratnamayāṃstathāgatadhātugarbhān stūpān kārayet /",
  "S06bsu049_u:1357_0": "kārayitvā ca tān yāvajjīvaṃ divyaiḥ puṣpair divyair dhūpair divyair gandhair divyair",
  "S06bsu049_u:1357_1": "mālyair divyair vilepanair divyaiś cūrṇair divyair vastrair divyaiś chatrair divyair",
  "S06bsu049_u:1357_2": "dhvajair divyābhir ghaṇṭābhiḥ,",
  "S06bsu049_u:1358": "divyābhiḥ patākābhiḥ,",
  "S06bsu049_u:1359": "samantāc ca (Vaidya 32)",
  "S06bsu049_u:1360": "dīpamālābhiḥ,",
  "S06bsu049_u:1361": "bahuvidhābhiś",
  "S06bsu049_u:1362": "ca divyābhiḥ pūjābhiḥ satkuryāt gurukuryāt mānayet pūjayet arcayet apacāyet,",
  "S06bsu049_u:1363": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:1364": "śakra āha - bahu bhagavan,",
  "S06bsu049_u:1365": "bahu sugata /",
  "S06bsu049_u:1366": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:1367_0": "ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:1367_1": "cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśet svādhyāyet,",
  "S06bsu049_u:1368": "parebhyaś ca vistareṇa saṃprakāśayet,",
  "S06bsu049_u:1369": "arthamasyā vivṛṇuyāt,",
  "S06bsu049_u:1370": "manasānvavekṣeta,",
  "S06bsu049_u:1371": "yathādhikayā ca prajñayā atra parimīmāṃsāmāpadyeta,",
  "S06bsu049_u:1372": "antaśaḥ pustakagatām api kṛtvā dhārayet sthāpayet saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1373": "mā saddharmāntardhānam /",
  "S06bsu049_u:1374": "bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1375": "tāṃ caināṃ prajñāpāramitāṃ satkuryāt gurukuryāt mānayet pūjayet arcayet apacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1376": "samantācca dīpamālābhiḥ,",
  "S06bsu049_u:1377": "bahuvidhābhiś ca pūjābhiḥ pūjayet,",
  "S06bsu049_u:1378": "ayameva tataḥ sa kauśika kulaputro vā kuladuhitā vā bahutaraṃ puṇyaṃ prasavati /",
  "S06bsu049_u:1379": "tiṣṭhatu khalu punaḥ kauśika ayaṃ jambūdvīpaḥ saptaratnamayānāṃ tathāgatadhātugarbhāṇāṃ stūpānāṃ paripūrṇaḥ /",
  "S06bsu049_u:1380": "sacetkauśika yāvantaścāturmahādvīpake lokadhātau sarvasattvāḥ,",
  "S06bsu049_u:1381": "teṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
  "S06bsu049_u:1382": "taṃ ca yāvajjīvaṃ divyaiḥ puṣpairdivyairdhūpairdivyairgandhairdivyairmālyairdivyaiścūrṇairdivyairvastrairdivyaiścha - trairdivyairdhvajairdivyābhirghaṇṭābhirdivyābhiḥ patākābhiḥ,",
  "S06bsu049_u:1383": "samantācca divyadīpamālābhiḥ,",
  "S06bsu049_u:1384": "bahuvidhābhiś ca divyābhi,",
  "S06bsu049_u:1385": "pūjābhiḥ,",
  "S06bsu049_u:1386": "satkuryāt gurukuryāt mānayet pūjayet arcayet apacāyet,",
  "S06bsu049_u:1387": "tatkiṃ manyase kauśika api nu te sarvasattvāstatonidānaṃ bahu puṇyaṃ prasaveyuḥ?",
  "S06bsu049_u:1388": "śakra āha - bahu bhagavana,",
  "S06bsu049_u:1389": "bahu sugata /",
  "S06bsu049_u:1390": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:1391_0": "ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:1391_1": "cittamutpādya adhyāśayataḥ śṛṇuyādudgṛhṇīyāddhārayet vācayet paryavāpnuyāt pravartayet",
  "S06bsu049_u:1391_2": "deśayet upadiśet uddiśet svādhyāyet,",
  "S06bsu049_u:1392": "parebhyaś ca vistareṇa saṃprakāśayet,",
  "S06bsu049_u:1393": "arthamasyā vivṛṇuyāt,",
  "S06bsu049_u:1394": "manasānvavekṣeta,",
  "S06bsu049_u:1395": "yathādhikayā ca prajñayā atra parimīmāṃsāmāpadyeta,",
  "S06bsu049_u:1396": "antaśaḥ pustakagatām api kṛtvā dhārayet sthāpayet saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1397": "mā saddharmāntardhānam /",
  "S06bsu049_u:1398": "bodhisattvānāṃ cānugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1399_0": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyairvilepanaiś",
  "S06bsu049_u:1399_1": "cūrṇair vastraiś chatrairdhvajairghaṇṭābhiḥ patākābhiḥ samantācca dīpamālābhiḥ,",
  "S06bsu049_u:1400": "bahuvidhābhiś ca pūjābhiḥ pūjayet,",
  "S06bsu049_u:1401": "ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1402": "tiṣṭhantu khalu punaḥ kauśika cāturmahādvīpake lokadhātau sarvasattvāḥ /",
  "S06bsu049_u:1403": "yāvantaḥ kauśika sāhasre cūlikāyāṃ lokadhātau sarvasattvāḥ,",
  "S06bsu049_u:1404": "teṣāmekaikaḥ sattva ekaikaṃ saptaratnamayaṃ (Vaidya 33)",
  "S06bsu049_u:1405": "tathāgatadhātugarbhaṃ stūpaṃ kārayet,",
  "S06bsu049_u:1406_0": "taṃ ca yāvajjīvaṃ divyaiḥ puṣpairdivyairdhūpairdivyairgandhairdivyairmālyairdivyairvilepanairdivyaiścūrṇairdivyairvastrairdivyaiśchatrairdivyairdhvajairdivyābhirghaṇṭābhirdivyābhiḥ patākābhiḥ,",
  "S06bsu049_u:1407": "samantācca dīpamālābhiḥ,",
  "S06bsu049_u:1408": "bahuvidhābhiś ca pūjābhiḥ satkuryādgurukuryānmānayetpūjayedarcayedapacāyet,",
  "S06bsu049_u:1409": "tatkiṃ manyase kauśika api nu sarvasattvāstatonidānaṃ bahupuṇyaṃ prasaveyuḥ?",
  "S06bsu049_u:1410": "śakra āha - bahu bhagavan,",
  "S06bsu049_u:1411": "bahu sugata /",
  "S06bsu049_u:1412_0": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati",
  "S06bsu049_u:1412_1": "ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:1412_2": "cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśet svādhyāyet,",
  "S06bsu049_u:1413": "parebhyaś ca vistareṇa saṃprakāśayet,",
  "S06bsu049_u:1414": "arthamasyā vivṛṇuyāt,",
  "S06bsu049_u:1415": "manasānvavekṣeta,",
  "S06bsu049_u:1416": "yathādhikayā ca prajñayā atra parimīmāṃsāmāpadyeta,",
  "S06bsu049_u:1417": "antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo 'bhūt,",
  "S06bsu049_u:1418": "mā saddharmāntardhānam /",
  "S06bsu049_u:1419": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1420": "tāṃ caināṃ prajñāpāramitāṃ satkuryādgurukuryānmānayet pūjayedarcayedapacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1421": "samantācca dīpamālābhiḥ,",
  "S06bsu049_u:1422": "bahuvidhābhiś ca pūjābhiḥ pūjayet,",
  "S06bsu049_u:1423": "ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1424": "tiṣṭhantu khalu punaḥ kauśika sāhasre cūlikāyāṃ lokadhātau sarvasattvāḥ,",
  "S06bsu049_u:1425": "yāvantaḥ kauśika dvisāhasre madhyame lokadhātau sarvasattvāḥ,",
  "S06bsu049_u:1426": "teṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
  "S06bsu049_u:1427": "taṃ ca yāvajjīvaṃ divyaiḥ",
  "S06bsu049_u:1428": "puṣpairdivyairdhūpairdivyairgandhairdivyairmālyairdivyairvilepanairdirvyaiścūrṇairdivyaiśchatrairdivyair dhvajairdivyābhirghaṇṭābhirdivyābhiḥ patākābhiḥ,",
  "S06bsu049_u:1429": "samantācca divyadīpamālābhiḥ,",
  "S06bsu049_u:1430": "bahuvidhābhiś ca divyābhiḥ,",
  "S06bsu049_u:1431": "pūjābhiḥ,",
  "S06bsu049_u:1432": "satkuryādgurukuryānmānayetpūjayedarcayedapacāyet,",
  "S06bsu049_u:1433": "tatkiṃ manyase kauśika api nu te sarvasattvāstatonidānaṃ bahupuṇyaṃ prasaveyuḥ?",
  "S06bsu049_u:1434": "śakra āha - bahu bhagavan,",
  "S06bsu049_u:1435": "bahu sugata /",
  "S06bsu049_u:1436": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:1437_0": "ya imāṃ prajñāpāramitāmabhiśraddhadhadavakalpayannadhimucya prasannacitto bodhāya",
  "S06bsu049_u:1437_1": "cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśetsvādhyāyet,",
  "S06bsu049_u:1438": "parebhyaś ca vistareṇa saṃprakāśayet,",
  "S06bsu049_u:1439": "arthamasyā vivṛṇuyāt,",
  "S06bsu049_u:1440": "manasānvavekṣeta,",
  "S06bsu049_u:1441": "yathādhikayā ca prajñayā atra parimīmāṃsāmāpadyeta,",
  "S06bsu049_u:1442": "antaśaḥ pustakagatām api kṛtvā dhārayetsthāpayet saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1443": "mā saddharmāntardhānam /",
  "S06bsu049_u:1444": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1445": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1446": "samantācca dīpamālābhiḥ,",
  "S06bsu049_u:1447": "bahuvidhābhiś ca pūjābhiḥ pūjayet,",
  "S06bsu049_u:1448": "ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1449": "tiṣṭhantu khalu punaḥ kauśika dvisāhasre madhyame lokadhātau sarvasattvāḥ,",
  "S06bsu049_u:1450": "yāvantaḥ kauśika trisāhasramahāsāhasre lokadhātau sarvasattvāḥ,",
  "S06bsu049_u:1451": "teṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
  "S06bsu049_u:1452": "taṃ ca (Vaidya 34)",
  "S06bsu049_u:1453": "yāvajjīvaṃ divyaiḥ pūṣpairdivyairdhūpairdivyairgandhairdivyairmālyairdivyaiścūrṇairdivyairvastrairdivyaiśchatrairdivyairdhvajairdivyābhirghaṇṭābhirdivyābhiḥ patākābhiḥ,",
  "S06bsu049_u:1454": "samantācca divyadīpamālābhiḥ,",
  "S06bsu049_u:1455": "bahuvidhābhiś ca divyābhiḥ pūjābhiḥ satkuryādgurukuryānmānayetpūjayedarcayedapacāyet,",
  "S06bsu049_u:1456": "tatkiṃ manyase kauśika api nu te sarvasattvāstatonidānaṃ bahupuṇyaṃ prasaveyuḥ?",
  "S06bsu049_u:1457": "śakra āha - bahu bhagavan,",
  "S06bsu049_u:1458": "bahu sugata /",
  "S06bsu049_u:1459": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:1460_0": "ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:1460_1": "cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyāt pravartayeddeśayedupadiśeduddiśet",
  "S06bsu049_u:1460_2": "svādhyāyet parebhyaś ca vistareṇa saṃprakāśayet,",
  "S06bsu049_u:1461": "arthamasyā vivṛṇuyāt,",
  "S06bsu049_u:1462": "manasānvavekṣet,",
  "S06bsu049_u:1463": "yathādhikayā ca prajñayā atra parimīmāṃsāmāpadyeta,",
  "S06bsu049_u:1464": "antaśaḥ pustakagatām api kṛtvā dhārayetsthāpayet saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1465": "mā saddharmāntardhānam /",
  "S06bsu049_u:1466": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1467_0": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyair",
  "S06bsu049_u:1467_1": "vilepanaiścūrṇairvastraiśchatrairdhvajairghaṇṭābhiḥ patākābhiḥ samantācca dīpamālābhiḥ,",
  "S06bsu049_u:1468": "bahuvidhābhiś ca pūjābhiḥ pūjayet,",
  "S06bsu049_u:1469": "ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1470": "tiṣṭhantu khalu punaḥ kauśika trisāhasramahāsāhasre lokadhātau sarvasattvāḥ,",
  "S06bsu049_u:1471": "yeṣāmekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
  "S06bsu049_u:1472": "taṃ ca yāvajjīvaṃ divyābhiḥ puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ samantācca dīpamālābhiḥ,",
  "S06bsu049_u:1473": "bahuvidhābhiś ca pūjābhiḥ satkuryādgurukuryānmānayet pūjayedarcayedapacāyet,",
  "S06bsu049_u:1474": "ye 'pi kecitkauśika trisāhasramahāsāhasre lokadhātau sattvāḥ,",
  "S06bsu049_u:1475": "sacetpunaste sarve apūrvācaramaṃ mānuṣyakamātmabhāvaṃ pratilabheran parikalpamupādāya,",
  "S06bsu049_u:1476": "tata ekaikaḥ sattva ekaikaṃ saptaratnamayaṃ tathāgatadhātugarbhaṃ stūpaṃ kārayet,",
  "S06bsu049_u:1477": "ekaikaś ca sattvastān sarvān stūpān kārayet,",
  "S06bsu049_u:1478_0": "kārayitvā ca tān pratiṣṭhāpya kalpaṃ vā kalpāvaśeṣaṃ vā sarvavādyaiḥ sarvagītaiḥ",
  "S06bsu049_u:1478_1": "sarvanṛtyaiḥ sarvatūryatālāvacarairdivyaiḥ sarvapuṣpaiḥ sarvadhūpaiḥ sarvagandhai",
  "S06bsu049_u:1478_2": "sarvamālyaiḥ sarvavilepanaiḥ sarvacūrṇaiḥ sarvavastrairdivyābhiḥ sarvacchatradhvajaghaṇṭāpatākābhiḥ",
  "S06bsu049_u:1478_3": "samantācca sarvadīpamālābhiḥ,",
  "S06bsu049_u:1479": "bahuvidhābhiś ca divyamānuṣikībhiḥ sarvapūjābhiḥ satkuryādgurukuryānmānayetpūjayedarcayedapacāyet,",
  "S06bsu049_u:1480": "ete evaṃrūpayā puṇyakriyayā te sarve sattvāstānaprameyānasaṃkhyeyān stūpān pratiṣṭhāpya evaṃrūpāṃ pūjāṃ kārayeyuḥ,",
  "S06bsu049_u:1481": "tatkiṃ manyase kauśika api nu te sarve sattvāstatonidānaṃ bahupuṇyaṃ prasaveyuḥ?",
  "S06bsu049_u:1482": "śakra āha - bahu bhagavan,",
  "S06bsu049_u:1483": "bahu sugata /",
  "S06bsu049_u:1484": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:1485_0": "ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:1485_1": "cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśet svādhyāyet,",
  "S06bsu049_u:1486": "parebhyaś ca vistareṇa saṃprakāśayet,",
  "S06bsu049_u:1487": "arthamasyā vivṛṇuyāt,",
  "S06bsu049_u:1488": "manasānvavekṣeta,",
  "S06bsu049_u:1489": "yathādhikayā ca prajñayā atra parimīmāṃsāmāpadyeta,",
  "S06bsu049_u:1490": "antaśaḥ pustakagatām api kṛtvā dhārayet sthāpayet saddharmacirasthitihetoḥ - mā buddhanetrīsamucchedo (Vaidya 35)",
  "S06bsu049_u:1491": "bhūt, mā saddharmāntardhānam /",
  "S06bsu049_u:1492": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1493": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpūṣpairdhūpairgandhairmālyair vilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1494": "samantācca dīpamālābhiḥ,",
  "S06bsu049_u:1495": "bahuvidhābhiś ca pūjābhiḥ pūjayet,",
  "S06bsu049_u:1496": "ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati //",
  "S06bsu049_u:1497": "evamukto śakro devānāmindro bhagavantametadavocat - evametadbhagavan,",
  "S06bsu049_u:1498": "evametatsugata /",
  "S06bsu049_u:1499_0": "prajñāpāramitāṃ hi bhagavan satkurvatā gurukurvatā mānayatā pūjayatā arcayatā apacāyatā",
  "S06bsu049_u:1499_1": "kulaputreṇa vā kuladuhitrā vā atītānāgatapratyutpannā buddhā bhagavanto buddhajñānaparijñāteṣu",
  "S06bsu049_u:1499_2": "sarvalokadhātuṣu atyantatayā satkṛtā gurukṛtā mānitāḥ pūjitā arcitā apacāyitāś ca bhavanti /",
  "S06bsu049_u:1500": "tiṣṭhantu khalu punarbhagavan anena paryāyeṇa trisāhasramahāsāhasre lokadhātau sarvasattvāḥ,",
  "S06bsu049_u:1501": "ye 'pi te bhagavan gaṅgānadīvālukopameṣu trisāhasramahāsāhasreṣu lokadhātuṣu sarvasattvāḥ,",
  "S06bsu049_u:1502": "tatra ekaikaḥ sattvaḥ ekaikaṃ saptaratnamayaṃ tathāgatadhātugarbhaṃ stūpaṃ kārayet,",
  "S06bsu049_u:1503": "ekaikaś ca sattvastān sarvān stūpān kārayet,",
  "S06bsu049_u:1504_0": "kārayitvā ca tān pratiṣṭhāpya kalpaṃ vā kalpāvaśeṣaṃ vā sarvavādyaiḥ sarvagītaiḥ",
  "S06bsu049_u:1504_1": "sarvanṛtyaiḥ sarvatūryatālāvacarairdivyaiḥ sarvapuṣpaiḥ sarvadhūpaiḥ sarvagandhaiḥ",
  "S06bsu049_u:1504_2": "sarvamālyaiḥ sarvavilepanaiḥ sarvacūrṇaiḥ sarvavastrairdivyābhiḥ sarvacchatradhvajaghaṇṭāpatākābhiḥ",
  "S06bsu049_u:1504_3": "samantācca sarvadīpamālābhiḥ,",
  "S06bsu049_u:1505": "bahuvidhābhiś ca divyamānuṣikībhiḥ sarvapūjābhiḥ satkuryādgurukuryānmānayet pūjayedarcayedapacāyet,",
  "S06bsu049_u:1506": "ayameva tebhyaḥ sa bhagavan sarvasattvebhya kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:1507_0": "ya imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:1507_1": "cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśet svādhyāyet,",
  "S06bsu049_u:1508": "parebhyaś ca vistareṇa saṃprakāśayet,",
  "S06bsu049_u:1509": "arthamasyā vivṛṇuyāt,",
  "S06bsu049_u:1510": "manasānvavekṣeta,",
  "S06bsu049_u:1511": "yathādhikayā ca prajñayā atra parimīmāṃsāmāpadyeta,",
  "S06bsu049_u:1512": "antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
  "S06bsu049_u:1513": "mā saddharmāntardhānam /",
  "S06bsu049_u:1514": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1515": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyet puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1516": "samantācca dīpamālābhiḥ,",
  "S06bsu049_u:1517": "bahuvidhābhiś ca pūjābhiḥ pūjayet //",
  "S06bsu049_u:1518": "atha khalu bhagavān śakraṃ devānāmindrametadavocat - evametatkauśika, evam etat /",
  "S06bsu049_u:1519": "bahutaraṃ sa kauśika kulaputra vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1520": "aprameyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1521": "asaṃkhyeyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1522": "acintyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1523": "atulyaṃ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1524": "aparimāṇaṃ sa kauśika (Vaidya 36)",
  "S06bsu049_u:1525": "kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1526": "tatkasya hetoḥ?",
  "S06bsu049_u:1527": "prajñāpāramitānirjātā hi kauśika tathāgatānāmarhatāṃ samyaksaṃbuddhānāṃ sarvajñatā /",
  "S06bsu049_u:1528": "sarvajñatānirjātā ca tathāgataśarīrāṇāṃ pūjā /",
  "S06bsu049_u:1529_0": "tasmāttarhi kauśika yaḥ kulaputro vā kuladuhitā vā imāṃ prajñāpāramitāmabhiśraddadhadavakalpayannadhimucya",
  "S06bsu049_u:1529_1": "prasannacitto bodhāya cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśet,",
  "S06bsu049_u:1530": "svādhyāyet,",
  "S06bsu049_u:1531": "parebhyaś ca vistareṇa saṃprakāśayet,",
  "S06bsu049_u:1532": "arthamasyā vivṛṇuyāt,",
  "S06bsu049_u:1533": "manasānvavekṣeta,",
  "S06bsu049_u:1534": "yathādhikayā ca prajñayā atra parimīmāṃsāmāpadyeta,",
  "S06bsu049_u:1535": "antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
  "S06bsu049_u:1536": "mā saddharmāntardhānam /",
  "S06bsu049_u:1537": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1538_0": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyet puṣpairdhūpairgandhairmālyairvilepanaiścūṇairvastraiśchatrairdhvajairghaṇṭābhiḥ",
  "S06bsu049_u:1538_1": "patākābhiḥ samantācca dīpamālābhiḥ,",
  "S06bsu049_u:1539": "bahuvidhābhiś ca pūjābhiḥ pūjayet,",
  "S06bsu049_u:1540": "asya kauśika puṇyābhisaṃskārasya asau pūrvakastathāgatadhātugarbhaḥ saptaratnamayaḥ stūpasaṃskārajapuṇyābhisaṃskāraḥ śatatamīm api kalāṃ nopaiti,",
  "S06bsu049_u:1541": "sahasratamīmapi,",
  "S06bsu049_u:1542": "śatasahasratamīmapi,",
  "S06bsu049_u:1543": "koṭītamīmapi,",
  "S06bsu049_u:1544": "koṭīśatatamīmapi,",
  "S06bsu049_u:1545": "koṭīsahasratamīmapi,",
  "S06bsu049_u:1546": "koṭīśatasahasratamīmapi,",
  "S06bsu049_u:1547": "koṭīniyutaśatasahasratamīm api kalāṃ nopaiti /",
  "S06bsu049_u:1548": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate //",
  "S06bsu049_u:1549": "atha khalu yāni tāni catvāriṃśaddevaputrasahasrāṇi śakreṇa devānāmindreṇa sārdhaṃ saṃnipatitāni tasyāmeva parṣadi saṃnipatitānyabhūvan,",
  "S06bsu049_u:1550": "tāni śakraṃ devānāmindrametadavocan - udgṛhṇīṣva mārṣa prajñāpāramitām /",
  "S06bsu049_u:1551": "udgrahītavyā mārṣa prajñāpāramitā /",
  "S06bsu049_u:1552": "dhārayitavyā mārṣa prajñāpāramitā /",
  "S06bsu049_u:1553": "vācayitavyā mārṣa prajñāpāramitā /",
  "S06bsu049_u:1554": "paryavāptavyā mārṣa prajñāpāramitā /",
  "S06bsu049_u:1555": "pravartayitavyā mārṣa prajñāpāramitā /",
  "S06bsu049_u:1556": "deśayitavyā mārṣa prajñāpāramitā /",
  "S06bsu049_u:1557": "upadeṣṭavyā mārṣa prajñāpāramitā /",
  "S06bsu049_u:1558": "uddeṣṭavyā mārṣa prajñāpāramitā /",
  "S06bsu049_u:1559": "svādhyātavyā mārṣa prajñāpāramitā /",
  "S06bsu049_u:1560": "atha khalu bhagavān śakraṃ devānāmindramāmantrayate sma - udgṛhāṇa tvaṃ kauśika prajñāpāramitām /",
  "S06bsu049_u:1561": "dhāraya tvaṃ kauśika prajñāpāramitām /",
  "S06bsu049_u:1562": "vācaya tvaṃ kauśika prajñāpāramitām /",
  "S06bsu049_u:1563": "paryavāpnuhi tvaṃ kauśika prajñāpāramitām /",
  "S06bsu049_u:1564": "pravartaya tvaṃ kauśika prajñāpāramitām /",
  "S06bsu049_u:1565": "deśaya tvaṃ kauśika prajñāpāramitām /",
  "S06bsu049_u:1566": "upadiśa tvaṃ kauśika prajñāpāramitām /",
  "S06bsu049_u:1567": "uddiśaya tvaṃ kauśika prajñāpāramitām /",
  "S06bsu049_u:1568": "svādhyāya tvaṃ kauśika prajñāpāramitām /",
  "S06bsu049_u:1569": "tatkasya heto?",
  "S06bsu049_u:1570": "yadā hi kauśika asurāṇāmevaṃrūpāḥ samudācārā utpatsyante - devāṃstrāyastriṃśān yodhayiṣyāma iti,",
  "S06bsu049_u:1571": "devaistrāyastriṃśaiḥ sārdhaṃ saṃgrāmayiṣyāma iti,",
  "S06bsu049_u:1572": "tadā tvaṃ kauśika imāṃ prajñāpāramitāṃ samanvāhareḥ,",
  "S06bsu049_u:1573": "svādhyāyeḥ,",
  "S06bsu049_u:1574": "evaṃ teṣāmasurāṇāṃ te samudācārāḥ punarevāntardhāsyanti //",
  "S06bsu049_u:1575": "evamukte śakro devānāmindro bhagavantametadavocat - mahāvidyeyaṃ bhagavan yaduta prajñāpāramitā /",
  "S06bsu049_u:1576": "apramāṇeyaṃ bhagavan vidyā yaduta prajñāpāramitā /",
  "S06bsu049_u:1577": "aparimāṇeyaṃ bhagavan (Vaidya 37)",
  "S06bsu049_u:1578": "vidyā yaduta prajñāpāramitā /",
  "S06bsu049_u:1579": "niruttareyaṃ bhagavān vidyā yaduta prajñāpāramitā /",
  "S06bsu049_u:1580": "anuttareyaṃ bhagavan vidyā yaduta prajñāpāramitā /",
  "S06bsu049_u:1581": "asameyaṃ bhagavan vidyā yaduta prajñāpāramitā /",
  "S06bsu049_u:1582": "asamasameyaṃ bhagavan vidyā yaduta prajñāpāramitā /",
  "S06bsu049_u:1583": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:1584": "mahāvidyeyaṃ kauśika yaduta prajñāpāramitā /",
  "S06bsu049_u:1585": "apramāṇeyaṃ kauśika vidyā yaduta prajñāpāramitā /",
  "S06bsu049_u:1586": "aparimāṇeyaṃ kauśika vidyā yaduta prajñāpāramitā /",
  "S06bsu049_u:1587": "niruttareyaṃ kauśika vidyā yaduta prajñāpāramitā /",
  "S06bsu049_u:1588": "anuttareyaṃ kauśika vidyā yaduta prajñāpāramitā /",
  "S06bsu049_u:1589": "asameyaṃ kauśika vidyā yaduta prajñāpāramitā /",
  "S06bsu049_u:1590": "asamasameyaṃ kauśika vidyā yaduta prajñāpāramitā /",
  "S06bsu049_u:1591": "tatkasya hetoḥ?",
  "S06bsu049_u:1592": "imāṃ hi kauśika vidyāmāgamya paurvakāstathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhāḥ,",
  "S06bsu049_u:1593": "yaduta prajñāpāramitām /",
  "S06bsu049_u:1594": "ye 'pi te kauśika bhaviṣyantyanāgate 'dhvani tathāgatā arhantaḥ samyaksaṃbuddhāḥ,",
  "S06bsu049_u:1595": "anuttarāṃ samyaksaṃbodhimabhisaṃbhotsyante,",
  "S06bsu049_u:1596": "te 'pi kauśika imāmeva vidyāmāgamya anuttarāṃ samyaksaṃbodhimabhisaṃbhotsyante yaduta prajñāpāramitā /",
  "S06bsu049_u:1597": "ye 'pi kecitkauśika etarhi aprameyeṣvasaṃkhyeyeṣu trisāhasramahāsāhasreṣu lokadhātuṣu buddhā bhagavanto 'nuttarāṃ samyaksaṃbodhimabhisaṃbudhyante,",
  "S06bsu049_u:1598": "te 'pi kauśika imāmeva vidyāmāgamya anuttarāṃ samyaksaṃbodhimabhisaṃbudhyante yaduta prajñāpāramitām /",
  "S06bsu049_u:1599": "aham api kauśika imāmeva vidyāmāgamya anuttarāṃ samyaksaṃbodhimabhisaṃbuddho yaduta prajñāpāramitām /",
  "S06bsu049_u:1600": "imāmeva kauśika vidyāmāgamya daśa kuśalāḥ karmapathā loke prabhāvyante,",
  "S06bsu049_u:1601": "catvāri dhyānāni bodhyaṅgasaṃprayuktāni loke prabhāvyante,",
  "S06bsu049_u:1602": "catvāryapramāṇāni bodhyaṅgasaṃprayuktāni loke prabhāvyante,",
  "S06bsu049_u:1603": "catasra ārūpyasamāpattayo bodhyaṅgaparigṛhītā loke prabhāvyante,",
  "S06bsu049_u:1604": "ṣaḍabhijñā bodhyaṅgasaṃprayuktā loke prabhāvyante,",
  "S06bsu049_u:1605": "saptatriṃśadbodhipakṣā dharmā loke prabhāvyante,",
  "S06bsu049_u:1606": "saṃkṣepeṇa caturaśītidharmaskandhasahasrāṇi loke prabhāvyante,",
  "S06bsu049_u:1607": "buddhajñānaṃ svayaṃbhūjñānamacintyajñānaṃ loke prabhāvyante,",
  "S06bsu049_u:1608": "imāmeva kauśika vidyāmāgamya yaduta prajñāpāramitām /",
  "S06bsu049_u:1609": "yadāpi kauśika tathāgatā arhantaḥ samyaksaṃbuddhā loke notpadyante,",
  "S06bsu049_u:1610": "tadāpi kauśika bodhisattvā mahāsattvāḥ pūrvaśrutena prajñāpāramitāniṣyandena ye upāyakauśalyasamanvāgatā bhavanti,",
  "S06bsu049_u:1611": "te 'pi kauśika sattvānāmanukampakāḥ anukampāmupādāya imaṃ lokamāgamya daśa kuśalān karmapathān loke prabhāvayanti,",
  "S06bsu049_u:1612": "catvāri dhyānāni bodhyaṅgaviprayuktāni loke prabhāvayanti,",
  "S06bsu049_u:1613": "catvāryapramāṇāni bodhyaṅgaviprayuktāni loke prabhāvayanti /",
  "S06bsu049_u:1614": "catasra ārūpyasamāpattīrbodhyaṅgaviyuktā loke prabhāvayanti /",
  "S06bsu049_u:1615": "pañcābhijñā bodhyaṅgaviprayuktā loke prabhāvayanti /",
  "S06bsu049_u:1616": "tadyathāpi nāma kauśika candramaṇḍalamāgamya sarvā oṣadhīḥ tārā yathābalaṃ yathāsthāmamavabhāsayanti,",
  "S06bsu049_u:1617": "nakṣatrāṇi ca yathābalaṃ yathāsthāmamavabhāsayanti,",
  "S06bsu049_u:1618_0": "evameva kauśika tathāgatasyārhataṃ samyaksaṃbuddhasya atyayena saddharmasyāntardhāne",
  "S06bsu049_u:1618_1": "tathāgatānāmarhatāṃ samyaksaṃbuddhānāmanutpādāt yā kāciddharmacaryā samacaryā asamacaryā",
  "S06bsu049_u:1618_2": "kuśalacaryā loke prajñāyate prabhāvyate,",
  "S06bsu049_u:1619": "sarvā sā bodhisattvanirjātā bodhisattvapramāvitā (Vaidya 38)",
  "S06bsu049_u:1620": "bodhisattvopāyakauśalyapravartitā /",
  "S06bsu049_u:1621": "tacca bodhisattvānāmupāyakauśalyaṃ prajñāpāramitānirjātaṃ veditavyam //",
  "S06bsu049_u:1622_0": "punaraparaṃ kauśika imāṃ prajñāpāramitāmudgṛhṇaṃtāṃ dhārayatāṃ vācayatāṃ paryavāpnuvatāṃ",
  "S06bsu049_u:1622_1": "pravartayatāṃ deśayatāmupadiśatāmuddiśatāṃ svādhyāyatāṃ likhatāṃ manasi kurvatāṃ",
  "S06bsu049_u:1622_2": "samanvāharatāṃ ca kulaputrāṇāṃ kuladuhitṝṇāṃ vā tannidānaṃ bahavo dṛṣṭadhārmikā guṇāḥ pratikāṅkṣitavyāḥ /",
  "S06bsu049_u:1623": "evamukte śakro devānāmindro bhagavantametadavocat - katamaiḥ punarbhagavan dṛṣṭadhārmikairguṇaiḥ samanvāgatāste kulaputrāḥ kuladuhitaraś ca bhaviṣyanti ?",
  "S06bsu049_u:1624": "bhagavānāha - na te kauśika kulaputrā vā kuladuhitaro vā viṣamāparihāreṇa kālaṃ kariṣyanti,",
  "S06bsu049_u:1625": "na viṣeṇa kālaṃ kariṣyanti,",
  "S06bsu049_u:1626": "na śastreṇa kālaṃ kariṣyanti,",
  "S06bsu049_u:1627": "nāgninā kālaṃ kariṣyati,",
  "S06bsu049_u:1628": "nodakena kālaṃ kariṣyanti,",
  "S06bsu049_u:1629": "na daṇḍena kālaṃ kariṣyanti,",
  "S06bsu049_u:1630": "na paripakrameṇa kālaṃ kariṣyanti /",
  "S06bsu049_u:1631": "utpannotpannāścaiṣāmupadravā rājato vā rājaputrato vā rājamantrito vā rājamahāmātrato vā imāṃ prajñāpāramitāṃ samanvāharatāṃ vā svādhyāyatāṃ vā punarevāntardhāsyanti /",
  "S06bsu049_u:1632_0": "teṣāṃ ca enāṃ prajñāpāramitāṃ punaḥ punaḥ samanvāharatāṃ vā svādhyāyatāṃ vā ye tatropasaṃkrāmeyuravatāraprekṣiṇo",
  "S06bsu049_u:1632_1": "'vatāragaveṣiṇo rājāno vā rājaputrā vā rājamantriṇo vā rājamahāmātrā vā,",
  "S06bsu049_u:1633": "na te 'vatāraṃ lapsyante yathāpi nāma prajñāpāramitāparigṛhītatvāt /",
  "S06bsu049_u:1634": "upasaṃkrāntānāṃ ca teṣāṃ rājñāṃ vā rājaputrāṇāṃ vā rājamantriṇāṃ vā,",
  "S06bsu049_u:1635": "rājamahāmātrāṇāṃ vā ālapitukāmatā bhaviṣyati,",
  "S06bsu049_u:1636": "abhibhāṣitukāmatā bhaviṣyati,",
  "S06bsu049_u:1637": "pratisaṃmoditavyaṃ ca te maṃsyante /",
  "S06bsu049_u:1638": "tatkasya hetoḥ?",
  "S06bsu049_u:1639": "iyaṃ hi kauśika prajñāpāramitā sarvasattvānāmantike maitropasaṃhāreṇa maitracittatayā karuṇopasaṃhāreṇa karuṇacittatayā pratyupasthitā /",
  "S06bsu049_u:1640": "tasmāttarhi kauśika ye 'pi te vyālasarīsṛpakāntāramadhyagatāḥ,",
  "S06bsu049_u:1641": "teṣāṃ kulaputrāṇāṃ kuladuhitṝṇāṃ vā manuṣyā vā amanuṣyā vā avatāraprekṣiṇo 'vatāragaveṣiṇaḥ,",
  "S06bsu049_u:1642": "te 'pi teṣāṃ kauśika avatāraṃ na lapsyante sthāpayitvā pūrvakarmavipākam //",
  "S06bsu049_u:1643": "atha khalvanyatīrthyānāṃ parivrājakānāmupālambhābhiprāyāṇāṃ śataṃ tasyāṃ velāyāṃ yena bhagavāṃstenopasaṃkrāmati sma /",
  "S06bsu049_u:1644_0": "atha khalu śakro devānāmindro dūrata eva āgacchatastānanyatīrthyān parivrājakān dṛṣṭvā",
  "S06bsu049_u:1644_1": "teṣāṃ cittāni vyavalokya evaṃ cintayāmāsa - ime khalu anyatīrthyāḥ parivrājakā upālambhābhiprāyā",
  "S06bsu049_u:1644_2": "yena bhagavāṃstenopasaṃkrāmanti sma /",
  "S06bsu049_u:1645": "yannvahaṃ yāvanmātro mayāṃ bhagavato 'ntikādasyāḥ prajñāpāramitāyāḥ pradeśa udgṛhītaḥ,",
  "S06bsu049_u:1646": "tāvanmātraṃ smṛtyā samanvāhareyaṃ svādhyāyeyaṃ pravartayeyam,",
  "S06bsu049_u:1647": "yathaite 'nyatīrthāḥ parivrājakā bhagavantaṃ nopasaṃkrāmeyuḥ /",
  "S06bsu049_u:1648": "evamasyāḥ prajñāpāramitāyā bhāṣyamāṇāyā nāntarāyaḥ syāditi /",
  "S06bsu049_u:1649": "atha khalu śakro devānāmindro yāvanmātro bhagavato 'ntikādasyāḥ prajñāpāramitāyāḥ pradeśaḥ udgṛhītaḥ,",
  "S06bsu049_u:1650": "tāvanmātraṃ smṛtyā samanvāharati sma,",
  "S06bsu049_u:1651": "svādhyāyati sma,",
  "S06bsu049_u:1652": "pravartayati sma /",
  "S06bsu049_u:1653": "atha te 'nyatīrthāḥ parivrājakā dūrāddūrataraṃ bhagavantaṃ pradakṣiṇīkṛtya tenaiva dvāreṇa tenaiva mārgeṇa punareva niṣkrāntāḥ /",
  "S06bsu049_u:1654": "atha khalvāyuṣmataḥ śāriputrasyaitadabhūt (Vaidya 39)",
  "S06bsu049_u:1655": "- kimatra kāraṇaṃ yena ime 'nyatīrthyāḥ parivrājakā dūrāddūrataraṃ bhagavantaṃ pradakṣiṇīkṛtya tenaiva dvāreṇa tenaiva mārgeṇa punareva niṣkrāntāḥ?",
  "S06bsu049_u:1656_0": "atha khalu bhagavānāyuṣmataḥ śāriputrasya imamevaṃrūpaṃ cetasaiva cetaḥparivitarkamājñāya",
  "S06bsu049_u:1656_1": "āyuṣmantaṃ śāriputrametadavocat - śakreṇa śāriputra devānāmindreṇa teṣāmanyatīrthyānāṃ",
  "S06bsu049_u:1656_2": "parivrājakānāmupālambhābhiprāyāṇāṃ cittāni vyavalokya iyaṃ prajñāpāramitā smṛtyā",
  "S06bsu049_u:1656_3": "samanvāhṛtā svādhyāyitā pravartitā,",
  "S06bsu049_u:1657": "teṣāmanyatīrthyānāṃ parivrājakānāṃ vigrahītukāmānāṃ vivaditukāmānāṃ virodhayitukāmānāṃ nivartanārtham,",
  "S06bsu049_u:1658": "yathā asyāḥ prajñāpāramitāyā bhāṣyamāṇāyā ete 'nyatīrthyāḥ parivrājakā nopasaṃkrāmeyuriti,",
  "S06bsu049_u:1659": "māntarāyaṃ kārṣuḥ prajñāpāramitāyā bhāṣyamāṇāyā iti /",
  "S06bsu049_u:1660": "mayā ca śakrasya devānāmindrasyābhyanujñātam /",
  "S06bsu049_u:1661": "tatkasya hetoḥ?",
  "S06bsu049_u:1662": "nāhaṃ śāriputra teṣāmanyatīrthyānāṃ parivrājakānāmekasyāpi śuklaṃ dharmaṃ samanupaśyāmi /",
  "S06bsu049_u:1663": "sarve te śāriputra upālambhābhiprāyāḥ pratihatacittā upasaṃkramitukāmā abhūvan //",
  "S06bsu049_u:1664": "atha khalu mārasya pāpīyasya etadabhūt - imāstathāgatasyārhataḥ samyaksaṃbuddhasya catasraḥ parṣadaḥ saṃnipatitāḥ saṃniṣaṇṇāstathāgatasya saṃmukhībhūtāḥ /",
  "S06bsu049_u:1665": "ime ca kāmāvacarā rūpāvacarāś ca devaputrāḥ saṃmukhībhūtāḥ /",
  "S06bsu049_u:1666": "niyatamatra bodhisattvā mahāsattvā vyākariṣyante 'nuttarāyāṃ samyaksaṃbodhau /",
  "S06bsu049_u:1667": "yannvahamupasaṃkrāmeyaṃ vicakṣuḥkaraṇāyeti /",
  "S06bsu049_u:1668": "atha khalu māraḥ pāpīyāṃścaturaṅgabalakāyamabhinirmāya yena bhagavāṃstenopasaṃkrāmati sma /",
  "S06bsu049_u:1669": "atha khalu śakrasya devānāmindrasyaitadabhūt - māro batāyaṃ pāpīyāṃścaturaṅgabalakāyamabhinirmāya yena bhagavāṃstenopasaṃkrāmati sma /",
  "S06bsu049_u:1670": "yaścāyaṃ caturaṅgasya balakāyasya vyūhaḥ,",
  "S06bsu049_u:1671": "nāyaṃ rājño bimbisārasya caturaṅgasya balakāyasya vyūhaḥ,",
  "S06bsu049_u:1672": "nāpi rājñaḥ prasenajitaścaturaṅgasya balakāyasya vyūhaḥ,",
  "S06bsu049_u:1673": "nāpi śākyānāṃ caturaṅgasya balakāyasya vyūhaḥ,",
  "S06bsu049_u:1674": "nāpi licchavīnāṃ caturaṅgasya balakāyasya vyūhaḥ,",
  "S06bsu049_u:1675": "yo 'yaṃ māreṇa pāpīyasā abhinirmitaḥ /",
  "S06bsu049_u:1676": "samanubaddho dīrgharātraṃ māraḥ pāpīyān bhagavato 'vatāraprekṣī avatāragaveṣī,",
  "S06bsu049_u:1677": "sattvānāṃ ca viheṭhanābhiprāyaḥ /",
  "S06bsu049_u:1678": "yannvahamimāmeva prajñāpāramitāṃ smṛtyā samanvāhareyaṃ svādhyāyeyaṃ pravartayeyamiti /",
  "S06bsu049_u:1679": "atha khalu śakro devānāmindra imāmeva prajñāpāramitāṃ smṛtyā samanvāharati sma svādhyāyati sma pravartayati sma /",
  "S06bsu049_u:1680": "yathā yathā ca śakro devānāmindra imāṃ prajñāpāramitāṃ smṛtyā samanvāharati sma svādhyāyati sma pravartayati sma,",
  "S06bsu049_u:1681": "tathā tathā māraḥ pāpīyāṃstenaiva mārgeṇa punareva pratyudāvṛttaḥ //",
  "S06bsu049_u:1682": "atha khalu trāyastriṃśatkāyikā devaputrā divyāni māndārapuṣpāṇyabhinirmāya vihāyasā antarīkṣagatā yena bhagavāṃstenābhyavakiranti sma,",
  "S06bsu049_u:1683": "yena bhagavāṃstena tāni divyāni māndāravapuṣpāṇyabhiprakiranti sma,",
  "S06bsu049_u:1684": "evaṃ codānamudānayanti sma - cirasya bateyaṃ prajñāpāramitā jāmbūdvīpakānāṃ manuṣyāṇāmupāvṛtteti /",
  "S06bsu049_u:1685": "punareva ca divyāni māndāravāṇi puṣpāṇi gṛhītvā yena bhagavāṃstenābhyavakiranti sma,",
  "S06bsu049_u:1686": "abhiprakiranti sma /",
  "S06bsu049_u:1687": "evaṃ cāvocan - ye kecidbhagavan sattvāḥ prajñāpāramitāṃ bhāṣiṣyante bhāvayiṣyanti,",
  "S06bsu049_u:1688": "prajñāpāramitāyāṃ cariṣyanti,",
  "S06bsu049_u:1689": "na teṣāṃ māro vā mārakāyikā vā devatā avatāraṃ lapsyante /",
  "S06bsu049_u:1690": "na te bhagavan sattvā avarakeṇa kuśalamūlena (Vaidya 40)",
  "S06bsu049_u:1691": "samanvāgatā bhaviṣyanti,",
  "S06bsu049_u:1692": "ye imāṃ prajñāpāramitāṃ śroṣyanti,",
  "S06bsu049_u:1693": "śrutva codgrahīṣyanti,",
  "S06bsu049_u:1694": "dhārayiṣyanti vācayiṣyanti paryavāpsyanti pravartayiṣyanti deśayiṣyanti,",
  "S06bsu049_u:1695": "upadekṣyanti uddekṣyanti svādhyāsyanti /",
  "S06bsu049_u:1696": "pūrvajinakṛtādhikārāste bhagavan sattvā bhaviṣyanti,",
  "S06bsu049_u:1697": "yeṣāmiyaṃ prajñāpāramitā śrotrāvabhāsamāgamiṣyati /",
  "S06bsu049_u:1698": "kaḥ punarvādo ye enāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti upadekṣyanti uddekṣyanti svādhyāsyanti,",
  "S06bsu049_u:1699": "tathatvāya śikṣiṣyante,",
  "S06bsu049_u:1700": "tathatvāya pratipatsyante,",
  "S06bsu049_u:1701": "tathatvāya yogamāpatsyante,",
  "S06bsu049_u:1702": "tathāgataparyupāsitāste bhagavan sattvā bhaviṣyanti /",
  "S06bsu049_u:1703": "tatkasya hetoḥ?",
  "S06bsu049_u:1704": "ato hi sarvajñatā gaveṣitavyā yaduta prajñāpāramitātaḥ /",
  "S06bsu049_u:1705": "tadyathāpi nāma bhagavan yāni kānicidratnāni mahāratnāni,",
  "S06bsu049_u:1706": "sarvāṇi tāni mahāsamudraprabhāvitāni,",
  "S06bsu049_u:1707": "sarvāṇi tāni mahāsamudrādgaveṣitavyāni,",
  "S06bsu049_u:1708": "evameva bhagavan sarvajñatāmahāratnaṃ tathāgatānāmarhatāṃ samyaksaṃbuddhānāṃ prajñāpāramitāmahāsamudrādgaveṣitavyam /",
  "S06bsu049_u:1709": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:1710": "atonirjātaṃ tathāgatānāmarhatāṃ samyaksaṃbuddhānāṃ sarvajñatāmahāratnaṃ yaduta prajñāpāramitāmahāsamudrāt //",
  "S06bsu049_u:1711": "atha khalvāyuṣmānānando bhagavantametadavocat - na bhagavan dānapāramitāyā varṇaṃ bhāṣate,",
  "S06bsu049_u:1712": "na nāmadheyaṃ parikīrtayati /",
  "S06bsu049_u:1713": "na śīlapāramitāyāḥ,",
  "S06bsu049_u:1714": "na kṣāntipāramitāyāḥ,",
  "S06bsu049_u:1715": "na vīryapāramitāyāḥ /",
  "S06bsu049_u:1716": "na bhagavan dhyānapāramitāyā varṇaṃ bhāṣate,",
  "S06bsu049_u:1717": "na nāmadheyaṃ parikīrtayati /",
  "S06bsu049_u:1718": "api tu prajñāpāramitāyā evaikasyā bhagavān varṇaṃ bhāṣate,",
  "S06bsu049_u:1719": "nāmadheyaṃ ca parikīrtayati /",
  "S06bsu049_u:1720": "bhagavānāha evametadānanda, evam etat /",
  "S06bsu049_u:1721": "prajñāpāramitāyā evāhamānanda varṇaṃ bhāṣe nāmadheyaṃ ca parikīrtayāmi,",
  "S06bsu049_u:1722": "nānyāsāṃ pāramitānām /",
  "S06bsu049_u:1723": "tatkasya hetoḥ?",
  "S06bsu049_u:1724": "prajñāpāramitā hi ānanda pūrvaṃgamā pañcānāṃ pāramitānām /",
  "S06bsu049_u:1725": "tatkiṃ manyase ānanda apariṇāmitaṃ dānaṃ sarvajñatāyāṃ dānapāramitānāmadheyaṃ labhate?",
  "S06bsu049_u:1726": "āyuṣmānānanda āha - no hīdaṃ bhagavan /",
  "S06bsu049_u:1727": "bhagavānāha - tatkiṃ manyase ānanda apariṇāmitaṃ śīlamapariṇāmitā kṣāntirapariṇāmitaṃ vīryamapariṇāmitaṃ dhyānam?",
  "S06bsu049_u:1728": "tatkiṃ manyase ānanda apariṇāmitā prajñā sarvajñatāyāṃ prajñāpāramitānāmadheyaṃ labhate?",
  "S06bsu049_u:1729": "ānanda āha - no hīdaṃ bhagavan /",
  "S06bsu049_u:1730": "bhagavānāha - tatkiṃ manyase tvamānanda acintyā sā prajñā yā kuśalamūlāni sarvajñatāpariṇāmena pariṇāmayati?",
  "S06bsu049_u:1731": "ānanda āha - evametadbhagavan,",
  "S06bsu049_u:1732": "evametatsugata /",
  "S06bsu049_u:1733": "acintyā sā bhagavan prajñā,",
  "S06bsu049_u:1734": "paramācintyā sā bhagavan prajñā,",
  "S06bsu049_u:1735": "yā kuśalamūlāni sarvajñatāpariṇāmena pariṇāmayati bhagavānāha - tasmāttarhi ānanda paramatvātsā prajñā pāramitānāmadheyaṃ labhate,",
  "S06bsu049_u:1736": "yayā sarvajñatāyāṃ pariṇāmitāni kuśalamūlāni pāramitānāmadheyaṃ labhante /",
  "S06bsu049_u:1737": "tasmāttarhi ānanda sarvajñatāpariṇāmitakuśalamūlatvātprajñāpāramitā pañcānāṃ pāramitānāṃ pūrvaṃgamā nāyikā pariṇāyikā /",
  "S06bsu049_u:1738": "anena yogena antargatāḥ pañca pāramitāḥ prajñāpāramitāyāmeva ānanda ṣaṭpāramitāparipūrṇādhivacanametadyaduta prajñāpāramiteti /",
  "S06bsu049_u:1739": "tasmāttarhi ānanda prajñāpāramitāyāṃ parikīrtitāyāṃ sarvāḥ ṣaṭ pāramitāḥ parikīrtitā bhavanti /",
  "S06bsu049_u:1740": "tadyathāpi nāma ānanda mahāpṛthivyāṃ bījāni prakīrṇāni sāmagrīṃ labhamānāni virohanti /",
  "S06bsu049_u:1741": "mahāpṛthivī ca teṣāṃ bījānāṃ pratiṣṭhā /",
  "S06bsu049_u:1742": "(Vaidya 41) mahāpṛthivīpratiṣṭhitāni ca tāni bījāni virohanti /",
  "S06bsu049_u:1743": "evameva ānanda prajñāpāramitāsaṃgṛhītāḥ pañca pāramitāḥ sarvajñatāyāṃ pratiṣṭhante /",
  "S06bsu049_u:1744": "prajñāpāramitāpratiṣṭhitāḥ pañca pāramitā virohanti /",
  "S06bsu049_u:1745": "prajñāpāramitāparigṛhītatvācca pāramitānāmadheyaṃ labhante /",
  "S06bsu049_u:1746": "tasmāttarhi ānanda prajñāpāramitaiva pañcānāṃ pāramitānāṃ pūrvaṃgamā nāyikā pariṇāyakā //",
  "S06bsu049_u:1747": "atha khalu śakro devānāmindro bhagavantametadavocat - na tāvadime bhagavaṃstathāgatenārhatā samyaksaṃbuddhena prajñāpāramitāyāḥ sarve guṇāḥ parikīrtitāḥ,",
  "S06bsu049_u:1748": "yān guṇān sa kulaputro vā kuladuhitā vā parigṛhṇīte prajñāpāramitāmudgṛhya dhārayitvā vācayitvā paryavāpya pravartya deśayitvā upadiśya uddiśya svādhyāyya /",
  "S06bsu049_u:1749": "atha hi mayā yo bhagavato 'ntikādasyāḥ prajñāpāramitāyāḥ pradeśa udgṛhītaḥ,",
  "S06bsu049_u:1750": "sa pravartitaḥ /",
  "S06bsu049_u:1751": "bhagavānāha - sādhu sādhu kauśika /",
  "S06bsu049_u:1752": "na khalu punaḥ kauśika kevalaṃ yaḥ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati,",
  "S06bsu049_u:1753": "tasyaiva kevalamamī guṇā bhaviṣyanti /",
  "S06bsu049_u:1754": "yo 'pi kauśika kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā dhārayiṣyati sthāpayiṣyati saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1755": "mā saddharmāntardhānam /",
  "S06bsu049_u:1756": "bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1757_0": "tāṃ caināṃ prajñāpāramitāṃ satkariṣyati gurukariṣyati mānayiṣyati pūjayiṣyati arcayiṣyati",
  "S06bsu049_u:1757_1": "apacāyiṣyati puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1758": "samantācca dīpamālābhiḥ,",
  "S06bsu049_u:1759": "bahuvidhābhiś ca pūjābhiḥ pūjayiṣyati,",
  "S06bsu049_u:1760": "tasyāpyahaṃ kauśika kulaputrasya vā kuladuhiturvā enān dṛṣṭadhārmikān guṇān vadāmi //",
  "S06bsu049_u:1761": "evamukte śakro devānāmindro bhagavantametadavocat - aham api bhagavaṃstasyāpi kulaputrasya vā kuladuhiturvā rakṣāvaraṇaguptiṃ saṃvidhāsyāmi,",
  "S06bsu049_u:1762": "ya imāṃ prajñāpāramitāṃ likhitvā pustakagatāṃ kṛtvā dhārayiṣyati sthāpayiṣyati saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1763": "mā saddharmāntardhānam /",
  "S06bsu049_u:1764": "bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1765_0": "tāṃ caināṃ prajñāpāramitāṃ satkariṣyati gurukariṣyati mānayiṣyati pūjayiṣyati arcayiṣyati",
  "S06bsu049_u:1765_1": "apacāyiṣyati puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1766": "samantācca dīpamālābhiḥ,",
  "S06bsu049_u:1767": "bahuvidhābhiś ca pūjābhiḥ pūjayiṣyati /",
  "S06bsu049_u:1768_0": "kaḥ punarvādo yaḥ enāṃ prajñāpāramitāṃ likhiṣyati udgrahīṣyati dhārayiṣyati vācayiṣyati",
  "S06bsu049_u:1768_1": "paryavāpsyati pravartayiṣyati deśayiṣyatyupadekṣyatyuddekṣyati svādhyāsyati satkariṣyati",
  "S06bsu049_u:1768_2": "gurukariṣyati mānayiṣyati pūjayiṣyati arcayiṣyati apacāyiṣyati puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1769": "samantācca dīpamālābhiḥ,",
  "S06bsu049_u:1770": "bahuvidhābhiś ca pūjābhiḥ pūjayiṣyati //",
  "S06bsu049_u:1771": "bhagavānāha - sādhu sādhu kauśika /",
  "S06bsu049_u:1772": "tasya khalu punaḥ kauśika kulaputrasya kuladuhiturvā imāṃ prajñāpāramitāṃ svādhyāyato bahūni devaputraśatānyupasaṃkramiṣyanti /",
  "S06bsu049_u:1773": "bahūni devaputrasahasrāṇi (Vaidya 42)",
  "S06bsu049_u:1774": "bahūni devaputraśatasahasrāṇi dharmaśravaṇāyopasaṃkramiṣyanti /",
  "S06bsu049_u:1775": "te ca devaputrā dharmaṃ śṛṇvantastasya dharmabhāṇakasya pratibhānamupasaṃhartavyaṃ maṃsyante /",
  "S06bsu049_u:1776": "yadāpi sa dharmabhāṇako na jalpitukāmo bhaviṣyati,",
  "S06bsu049_u:1777": "tadāpi tasya te devaputrāstenaiva dharmagauraveṇa pratibhānamupasaṃhartavyaṃ maṃsyante,",
  "S06bsu049_u:1778": "yathā tasya kulaputrasya vā kuladuhiturvā bhāṣitumeva chando bhaviṣyati /",
  "S06bsu049_u:1779": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigṛhṇāti,",
  "S06bsu049_u:1780": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
  "S06bsu049_u:1781_0": "punaraparaṃ kauśika tasya kulaputrasya kuladuhiturvā imāṃ prajñāpāramitāṃ bhāṣamāṇasya",
  "S06bsu049_u:1781_1": "catasṝṇāṃ parṣadāmagrato nāvalīnacittatā bhaviṣyati - mā khalu māṃ kaścitparyanuyuñjīta",
  "S06bsu049_u:1781_2": "upālambhābhiprāya iti /",
  "S06bsu049_u:1782": "tatkasya hetoḥ?",
  "S06bsu049_u:1783": "tathā hi tasya prajñāpāramitā rakṣāvaraṇaguptiṃ karoti /",
  "S06bsu049_u:1784": "sa upālambhān api prajñāpāramitāvihārī na samanupaśyati,",
  "S06bsu049_u:1785": "upālambhakarān api prajñāpāramitāvihārī na samanupaśyati,",
  "S06bsu049_u:1786": "yo 'pyupālabhyeta tam api na samanupaśyati,",
  "S06bsu049_u:1787": "tām api prajñāpāramitāṃ na samanupaśyati /",
  "S06bsu049_u:1788": "evaṃ prajñāpāramitāparigṛhītasya kulaputrasya vā kuladuhiturvā anena paryāyeṇa na kaścitparyanuyogo bhaviṣyati /",
  "S06bsu049_u:1789": "sa ca notrasiṣyati,",
  "S06bsu049_u:1790": "na saṃtrasiṣyati,",
  "S06bsu049_u:1791": "na saṃtrāsamāpatsyate /",
  "S06bsu049_u:1792": "imān api sa kauśika kulaputro vā kuladuhitā vā dṛṣṭadhārmikān guṇān parigṛhṇāti,",
  "S06bsu049_u:1793": "ya imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
  "S06bsu049_u:1794": "punaraparaṃ kauśika sa kulaputro vā kuladuhitā vā priyo bhaviṣyati mātāpitṝṇāṃ mitrāmātyajñātisālohitaśramaṇabrāhmaṇānāṃ hitānāṃ ca,",
  "S06bsu049_u:1795": "pratibalaś ca bhaviṣyati,",
  "S06bsu049_u:1796": "śaktaś ca bhaviṣyati utpannotpannānāṃ parapravādināṃ sahadharmeṇa nigrahāya,",
  "S06bsu049_u:1797": "paraiś ca pratyanuyujyamānaḥ pratyanuyogavyākaraṇasamartho bhaviṣyati /",
  "S06bsu049_u:1798": "imān api sa kauśika kulaputro vā kuladuhitā vā dṛṣṭadhārmikān guṇān parigṛhṇāti,",
  "S06bsu049_u:1799": "yaḥ kulaputro vā kuladuhitā vā imāṃ prajñāpāramitāmudgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
  "S06bsu049_u:1800": "yatra khalu punaḥ kauśika kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā pūjāpūrvaṃgamaṃ sthāpayiṣyati pūjayiṣyati,",
  "S06bsu049_u:1801": "tatra kauśika ye keciccāturmahārājakāyikeṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1802": "te 'pi tatra āgantavyaṃ maṃsyante /",
  "S06bsu049_u:1803_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1803_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1804": "prekṣya vanditvā namaskṛtya dhārayitvā vācayitvā paryāvāpya pravartya deśayitvopadiśyoddiśya (Vaidya 43)",
  "S06bsu049_u:1805": "svādhyāyya punareva prakramitavyaṃ maṃsyante /",
  "S06bsu049_u:1806": "evaṃ ye kecitkauśika trāyastriṃśeṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1807": "te 'pi tatrāgantavyaṃ maṃsyante /",
  "S06bsu049_u:1808_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1808_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1809": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśya uddiśya svādhyāyya punareva prakramitavyaṃ maṃsyante /",
  "S06bsu049_u:1810": "ye 'pi kecitkauśika yāmeṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1811": "te 'pi tatrāgantavyaṃ maṃsyante /",
  "S06bsu049_u:1812_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1812_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1813": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1814": "ye 'pi kecitkauśika tuṣiteṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1815": "te 'pi tatrāgantavyaṃ maṃsyante /",
  "S06bsu049_u:1816_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1816_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1817": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1818": "ye 'pi kecitkauśika nirmāṇaratiṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1819": "te 'pi tatrāgantavyaṃ maṃsyante /",
  "S06bsu049_u:1820_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1820_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1821": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1822": "ye 'pi kecitkauśika paranirmitavaśavartiṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1823": "te 'pi tatrāgantavyaṃ maṃsyante /",
  "S06bsu049_u:1824_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyanti",
  "S06bsu049_u:1824_1": "udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti",
  "S06bsu049_u:1824_2": "upadekṣyanti uddekṣyanti svādhyāsyanti /",
  "S06bsu049_u:1825": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1826": "evaṃ ye 'pi kecitkauśika rūpāvacareṣu deveṣu devaputrā yāvanto brahmaloke brahmakāyikā devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1827": "te 'pi tatrāgantavyaṃ maṃsyante /",
  "S06bsu049_u:1828_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyanti",
  "S06bsu049_u:1828_1": "udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti",
  "S06bsu049_u:1828_2": "upadekṣyanti uddekṣyanti svādhyāsyanti /",
  "S06bsu049_u:1829": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1830": "mā te 'tra kauśika evaṃ bhūdyathā brahmakāyikā eveti /",
  "S06bsu049_u:1831": "yathā brahmakāyikāḥ,",
  "S06bsu049_u:1832": "evaṃ ye 'pi kecitkauśika brahmapurohiteṣu deveṣu (Vaidya 44)",
  "S06bsu049_u:1833": "devaputrā..........peyālam /",
  "S06bsu049_u:1834_0": "evaṃ ye 'pi kecitkauśika mahābrahmāsu parīttābheṣvapramāṇābheṣvābhāsvareṣu parīttasubheṣvapramāṇaśubheṣu",
  "S06bsu049_u:1834_1": "śubhakṛtsneṣvanabhrakeṣu puṇyaprasaveṣu bṛhatphaleṣvasaṃjñisattveṣvabṛheṣvatapeṣu",
  "S06bsu049_u:1834_2": "sudṛśeṣu sudarśaneṣu /",
  "S06bsu049_u:1835": "ye 'pi kecitkauśika akaniṣṭheṣu deveṣu devaputrā anuttarāyāṃ samyaksaṃbodhau saṃprasthitāḥ,",
  "S06bsu049_u:1836": "te 'pi tatrāgantavyaṃ maṃsyante /",
  "S06bsu049_u:1837_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1837_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1838": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1839_0": "evaṃ ca kauśika tena kulaputreṇa vā kuladuhitrā vā cittamutpādayitavyam - ye keciddaśasu",
  "S06bsu049_u:1839_1": "dikṣu aprameyeṣvasaṃkhyeyeṣu lokadhātuṣu devā nāgā yakṣā gandharvā asurā garuḍāḥ",
  "S06bsu049_u:1839_2": "kinnarā mahoragā manuṣyā amanuṣyāḥ,",
  "S06bsu049_u:1840": "te itaḥ pustakātprajñāpāramitāṃ paśyantu vandantāṃ namaskurvantu udgṛhṇantu dhārayantu paryavāpnuvantu pravartayantu deśayantu upadiśantu uddiśantu svādhyāyantu /",
  "S06bsu049_u:1841_0": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvā",
  "S06bsu049_u:1841_1": "upadiśyoddiśya svādhyāyya punareva svabhavanāni gacchantu - teṣāmidaṃ dharmadānameva dattaṃ bhavatviti /",
  "S06bsu049_u:1842": "mā te 'tra kauśika evaṃ bhūt - ye asminneva cāturmahādvīpake lokadhātau kāmāvacarā rūpāvacarāś ca devaputrā anuttarāṃ samyaksaṃbodhimabhisaṃprasthitāḥ,",
  "S06bsu049_u:1843": "te eva kevalaṃ tatrāgantavyaṃ maṃsyanta iti /",
  "S06bsu049_u:1844": "na te kauśika evaṃ draṣṭavyam /",
  "S06bsu049_u:1845": "api tu khalu punaḥ kauśika yāvantastrisāhasramahāsāhasre lokadhātau kāmāvacarā rūpāvacarāś ca devaputrā anuttarāṃ samyaksaṃbodhimabhisaṃprasthitāḥ,",
  "S06bsu049_u:1846": "te 'pi tatrāgantavyaṃ maṃsyante /",
  "S06bsu049_u:1847_0": "te 'pi tatrāgatya enāṃ prajñāpāramitāṃ pustakagatāṃ prekṣiṣyante vandiṣyante namaskariṣyantyudgrahīṣyanti",
  "S06bsu049_u:1847_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:1848": "prekṣya vanditvā namaskṛtyodgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya punareva prakramitavyaṃ maṃsyante /",
  "S06bsu049_u:1849": "tasya khalu punaḥ kauśika kulaputrasya vā kuladuhiturvā gṛhaṃ vā layanaṃ vā prāsādo vā surakṣito bhaviṣyati /",
  "S06bsu049_u:1850": "na ca tasya kaścidviheṭhako bhaviṣyati sthāpayitvā pūrvakarmavipākena /",
  "S06bsu049_u:1851_0": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigrahīṣyati",
  "S06bsu049_u:1851_1": "- yatra hi nāma evaṃ mahaujaskā devā nāgā yakṣā gandharvā asurā garuḍāḥ kinnarā mahoragā",
  "S06bsu049_u:1851_2": "manuṣyā amanuṣyā vā āgantavyaṃ maṃsyante //",
  "S06bsu049_u:1852_0": "evamukte śakro devānāmindro bhagavantametadavocat - kathaṃ punarbhagavan sa kulaputro",
  "S06bsu049_u:1852_1": "vā kuladuhitā vā evaṃ jānīyāt - iha devā vā nāgā vā yakṣā vā gandharvā vā asurā vā",
  "S06bsu049_u:1852_2": "garuḍā vā kinnarā vā mahoragā va manuṣyā vā amanuṣyā vā āgacchanti imāṃ prajñāpāramitāṃ",
  "S06bsu049_u:1852_3": "śrotuṃ draṣṭuṃ vandituṃ namaskartumudgrahītuṃ dhārayituṃ vācayituṃ paryavāptuṃ pravartayituṃ",
  "S06bsu049_u:1852_4": "deśayitumupadeṣṭumuddeṣṭuṃ svādhyātumiti?",
  "S06bsu049_u:1853": "evamukte bhagavān śakraṃ devānāmindrametadavocat - sacetkauśika kulaputro vā kuladuhitā vā tatra udāramavabhāsaṃ saṃjānīte,",
  "S06bsu049_u:1854": "niṣṭhā tena kulaputreṇa vā (Vaidya 45)",
  "S06bsu049_u:1855": "kuladuhitrā vā tatra gantavyā - iha devo vā nāgo vā yakṣo vā gandharvo vā asuro vā garuḍo vā kinnaro vā mahorago vā manuṣyo vā amanuṣyo vā āgata iti,",
  "S06bsu049_u:1856": "upasaṃkrānta iti /",
  "S06bsu049_u:1857": "punaraparaṃ sacetkauśika kulaputro vā kuladuhitā vā tatra amānuṣaṃ gandhaṃ ghrāsyatyanāghrātapūrvam,",
  "S06bsu049_u:1858_0": "ghrātvā ca tadgandhaṃ niṣṭhā tena kulaputreṇa vā kuladuhitrā vā tatra gantavyā -",
  "S06bsu049_u:1858_1": "iha devo vā nāgo vā yakṣo vā gandharvo vā asuro vā garuḍo vā kinnaro vā mahorago",
  "S06bsu049_u:1858_2": "vā manuṣyo vā amanuṣyo vā āgata iti,",
  "S06bsu049_u:1859": "upasaṃkrānta iti //",
  "S06bsu049_u:1860": "punaraparaṃ sacetkauśika kulaputro vā kuladuhitā vā tatra amānuṣaṃ gandhaṃ ghrāsyati anāghrātapūrvam,",
  "S06bsu049_u:1861": "ghrātvā ca tadgandhaṃ niṣṭhā tena kulaputreṇa vā kuladuhitrā tatra gantavyāḥ,",
  "S06bsu049_u:1862": "- iha devo vā nāgo vā yakṣo vā gandharvo vā asuro vā garuḍo va kinnaro vā mahorago vā manuṣyo vā[amanuṣyo vā]āgata iti,",
  "S06bsu049_u:1863": "upasaṃkrānta iti /",
  "S06bsu049_u:1864": "punaraparaṃ sacetkauśika kulaputro va kuladuhitā vā caukṣasamudācāro bhaviṣyati,",
  "S06bsu049_u:1865": "śucisamudācāro bhaviṣyati,",
  "S06bsu049_u:1866": "tasya tayā caukṣasamudācāratayā śucisamudācāratayā te devā nāgā yakṣā gandharvā asurā garuḍāḥ kinnarā mahoragā manuṣyā amanuṣyā vā āgantavyaṃ maṃsyante /",
  "S06bsu049_u:1867": "ye ca tatra devanāgayakṣagandharvāsuragaruḍakinnaramahoragā manuṣyā amanuṣyā vā āgatā bhaviṣyanti,",
  "S06bsu049_u:1868": "te tasya tayā caukṣasamudācāratayā śucisamudācāratayā āttamanaskāḥ pramuditāḥ prītisaumanasyajātā bhaviṣyanti /",
  "S06bsu049_u:1869": "yāś ca tatra alpaujaskā alpaujaskā devatā adhyuṣitā bhaviṣyanti,",
  "S06bsu049_u:1870": "tāstato 'pakramitavyaṃ maṃsyante /",
  "S06bsu049_u:1871": "tatkasya hetoḥ?",
  "S06bsu049_u:1872_0": "teṣāmeva hi mahaujaskānāṃ mahaujaskānāṃ devānāṃ nāgāna yakṣāṇāṃ gandharvāṇāmasurāṇāṃ",
  "S06bsu049_u:1872_1": "garuḍānāṃ kinnarāṇāṃ mahoragāṇāṃ manuṣyāṇāṃ mamanuṣyāṇāṃ vā śriyaṃ ca tejaś ca gauravaṃ",
  "S06bsu049_u:1872_2": "ca asahamānā eva tā alpaujaskā alpaujaskā devatā tato 'pakramitavyaṃ maṃsyante /",
  "S06bsu049_u:1873": "yathā yathā khalu punaḥ kauśika te mahaujaskā mahaujaskā devā nāgā yakṣā gandharvā asurā garuḍāḥ kinnarā mahoragā manuṣyā amanuṣyā vā abhīkṣṇamupasaṃkramitavyaṃ maṃsyante,",
  "S06bsu049_u:1874": "tathā tathā sa kulaputro vā kuladuhitā vā prasādabahulo bhaviṣyati /",
  "S06bsu049_u:1875": "imam api sa kauśika kulaputro vā kuladuhitā vā dṛṣṭadhārmikaṃ guṇaṃ parigrahīṣyati /",
  "S06bsu049_u:1876": "tena khalu punaḥ kauśika kulaputreṇa vā kuladuhitrā vā tasya dharmanetrīsthānasya parisāmantake 'śuciracaukṣasamudācāro na pracārayitavyaḥ tasyāṃ gurugauravatāparipūrimupādāya //",
  "S06bsu049_u:1877": "punaraparaṃ kauśika tasya kulaputrasya vā kuladuhiturvā na kāyaklamatho na cittaklamatha utpatsyate /",
  "S06bsu049_u:1878": "sa sukhameva śayyāṃ kalpayiṣyati,",
  "S06bsu049_u:1879": "sukhaṃ ca prakramiṣyati,",
  "S06bsu049_u:1880": "suptaś ca san na pāpakān svapnān drakṣati,",
  "S06bsu049_u:1881": "paśyaṃś ca punastathāgatānevārhataḥ samyaksaṃbuddhān drakṣyati,",
  "S06bsu049_u:1882": "stūpāneva drakṣyati,",
  "S06bsu049_u:1883": "bodhisattvāneva drakṣyati,",
  "S06bsu049_u:1884": "tathāgataśrāvakāneva drakṣyati /",
  "S06bsu049_u:1885": "śabdāṃś ca śṛṇvan pāramitāśabdāneva śroṣyati,",
  "S06bsu049_u:1886": "bodhipakṣāneva dharmān drakṣyati,",
  "S06bsu049_u:1887": "bodhivṛkṣāneva drakṣyati,",
  "S06bsu049_u:1888": "teṣu ca tathāgatānevārhataḥ (Vaidya 46)",
  "S06bsu049_u:1889": "samyaksaṃbuddhānabhisaṃbudhyamānān drakṣyati /",
  "S06bsu049_u:1890": "tathā abhisaṃbuddhānāṃ ca dharmacakrapravartanaṃ drakṣyati,",
  "S06bsu049_u:1891": "bahūṃś ca bodhisattvāneva drakṣyati imāmeva prajñāpāramitāṃ saṃgāyamānān prajñāpāramitāsaṃgītiratān - evaṃ sarvajñatā parigrahītavyā,",
  "S06bsu049_u:1892": "evaṃ buddhakṣetraṃ viśodhayitavyam,",
  "S06bsu049_u:1893": "ityupāyakauśalaṃ ca upadiśataḥ /",
  "S06bsu049_u:1894_0": "udāraṃ ca buddhānāṃ bhagavatāmabhisaṃbodhiśabdaṃ śroṣyati - amuṣyāṃ diśi amuṣmin",
  "S06bsu049_u:1894_1": "digbhāge amuṣmin lokadhātau amuko 'sau nāmnā tathāgato 'rhan samyaksaṃbuddho bahubhirbodhisattvaśrāvakāṇāṃ",
  "S06bsu049_u:1894_2": "śatairbahubhirbodhisattvaśrāvakasahasrair bahubhirbodhisattvaśrāvakaśatasahasrair",
  "S06bsu049_u:1894_3": "bahubhirbodhisattvaśrāvakakoṭībhir bahubhirbodhisattvaśrāvakakoṭīśatair bahubhirbodhisattvaśrāvakakoṭīsahasraiḥ",
  "S06bsu049_u:1894_4": "bahubhirbodhisattvaśrāvakakoṭīśatasahasrairbahubhirbodhisattvaśrāvakakoṭīniyutaśatasahasraiḥ",
  "S06bsu049_u:1894_5": "parivṛtaḥ puraskṛto dharmaṃ deśayatīti /",
  "S06bsu049_u:1895": "yaś ca khalu punaḥ kauśika kulaputro vā kuladuhitā vā imānevaṃrūpān svapnān drakṣyati,",
  "S06bsu049_u:1896": "sa sukhameva svapsyati,",
  "S06bsu049_u:1897": "sukhaṃ ca pratibhotsyate,",
  "S06bsu049_u:1898": "ojaḥprakṣiptaṃ ca kāyaṃ sukhaṃ ca pratisaṃvedayiṣyati,",
  "S06bsu049_u:1899": "laghu ladhveva ca pratisaṃvedayiṣyati /",
  "S06bsu049_u:1900": "na cāsya adhimātrayā āhāragṛddhyā cittasaṃtatirutpatsyate /",
  "S06bsu049_u:1901": "mṛdukā ca asya āhārasaṃjñā bhavati /",
  "S06bsu049_u:1902": "tadyathāpi nāma kauśika bhikṣoryogācārasya samādhervyutthitasya manasikārapariṣyanditena cittena na balavatyāhāre gṛddhirbhavati,",
  "S06bsu049_u:1903": "mṛdukā cāsya āhārasaṃjñā bhavati,",
  "S06bsu049_u:1904": "evameva kauśika tasya kulaputrasya vā kuladuhiturvā na balavatyāhāre gṛddhirbhaviṣyati /",
  "S06bsu049_u:1905": "mṛdukā cāsya āhārasaṃjñā bhaviṣyati /",
  "S06bsu049_u:1906": "tatkasya hetoḥ?",
  "S06bsu049_u:1907": "evaṃ hyetatkauśika bhavati - yathāpi nāma prajñāpāramitābhāvanāyogānuyuktatvāttasya kulaputrasya vā kuladuhiturvā tathā hyasya amanuṣyāḥ kāye oja upasaṃhartavyaṃ maṃsyante /",
  "S06bsu049_u:1908": "imān api sa kauśika kulaputro vā kuladuhitā vā dṛṣṭadhārmikān guṇān parigṛhṇāti //",
  "S06bsu049_u:1909_0": "punaraparaṃ kauśika yaḥ kulaputro vā kuladuhitā vā imāṃ prajñāpāramitāṃ likhitvā",
  "S06bsu049_u:1909_1": "pustakagatāṃ kṛtvā pūjāpūrvaṃgamaṃ sthāpayet pūjayennodgṛhṇīyānna dhārayenna vācayenna",
  "S06bsu049_u:1909_2": "paryavāpnuyāt na pravartayenna deśayennopadiśennoddiśenna svādhyāyet,",
  "S06bsu049_u:1910": "ayameva tataḥ sa kauśika kulaputro vā kuladuhitā vā bahutaraṃ puṇyaṃ prasavati /",
  "S06bsu049_u:1911_0": "yaḥ kulaputro vā kuladuhitā vā imāṃ prajñāpāramitāmabhiśraddadhadavakalpayannadhimucya",
  "S06bsu049_u:1911_1": "prasannacitto bodhāya cittamutpādya adhyāśayataḥ śṛṇuyādudgṛhṇīyāddhārayedvācayetparyavāpnuyātpravartayeddeśayedupadiśeduddiśetsvādhyāyet,",
  "S06bsu049_u:1912": "parebhyaś ca vistareṇa saṃprakāśayet,",
  "S06bsu049_u:1913": "arthamasyā vivṛṇuyāt,",
  "S06bsu049_u:1914": "manasānvavekṣeta,",
  "S06bsu049_u:1915": "yathādhikayā ca prajñayā atra parimīmāṃsāmāpadyeta,",
  "S06bsu049_u:1916": "antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
  "S06bsu049_u:1917": "mā saddharmāntardhānam /",
  "S06bsu049_u:1918": "bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1919": "tāṃ caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyairvile - panaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1920": "samantācca dīpamālābhiḥ bahuvidhābhiś ca pūjābhiḥ pūjayet,",
  "S06bsu049_u:1921": "ayameva tataḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavati /",
  "S06bsu049_u:1922": "tasmāttarhi kauśika imān dṛṣṭadhārmikān viśiṣṭān guṇān parigṛhītukāmena kulaputreṇa vā kuladuhitrā vā iyameva prajñāpāramitā abhiśraddhātavyā (Vaidya 47)",
  "S06bsu049_u:1923": "avakalpayitavyā adhibhoktavyā /",
  "S06bsu049_u:1924_0": "prasannacittena bodhāya cittamutpādya satkṛtya adhyāśayena śrotavyā udgrahītavyā",
  "S06bsu049_u:1924_1": "dhārayitavyā vācayitavyā paryavāptavyā pravartayitavyā deśayitavyā upadeṣṭavyā uddeṣṭavyā svādhyātavyā,",
  "S06bsu049_u:1925": "parebhyaś ca vistareṇa saṃprakāśayitavyā,",
  "S06bsu049_u:1926": "arthato vivaritavyā,",
  "S06bsu049_u:1927": "manasānvavekṣitavyā,",
  "S06bsu049_u:1928": "yathādhikayā ca prajñayā atra parimīmāṃsāmāpadyeta /",
  "S06bsu049_u:1929": "antaśaḥ pustakagatām api kṛtvā sthāpayitavyā pūjayitavyā saddharmacirasthitihetoḥ - mā buddhanetrīsamucchedo bhūt,",
  "S06bsu049_u:1930": "mā saddharmāntardhānam /",
  "S06bsu049_u:1931": "bodhisattvānāṃ mahāsattvānāṃ cānugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:1932": "arthikānāṃ ca kulaputrāṇāṃ kuladuhitṝṇāṃ ca saṃvibhāgaṃ kariṣyāmi,",
  "S06bsu049_u:1933": "mama ca pareṣāṃ ca kalyāṇasattvānāṃ buddhanetrīmahācakṣuravaikalyatā bhaviṣyatīti /",
  "S06bsu049_u:1934": "sadā ca satkartavyā gurukartavyā mānayitavyā pūjayitavyā arcayitavyā apacāyitavyā puṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:1935": "samantācca dīpamālābhiḥ,",
  "S06bsu049_u:1936": "bahuvidhābhiś ca pūjābhiḥ pūjayitavyeti //",
  "S06bsu049_u:1937": "āryāṣṭasāhasrikāyāṃ prajñāpāramitāyāmaprameyaguṇadhāraṇapāramitāstūpasatkāraparivarto nāma tṛtīyaḥ //",
  "S06bsu049_u:1938": "_______________________________________________________________",
  "S06bsu049_u:1939": "(Vaidya 48)",
  "S06bsu049_u:1940": "ASP_4: guṇaparikīrtanaparivartaścaturthaḥ /",
  "S06bsu049_u:1941": "punaraparaṃ bhagavān śakraṃ devānāmindramāmantrayate sma - sacetkauśika ayaṃ te jambūdvīpaḥ paripūrṇaścūlikābaddhastathāgataśarīrāṇāṃ dīyeta,",
  "S06bsu049_u:1942": "iyaṃ ca prajñāpāramitā likhitvopanāmyeta,",
  "S06bsu049_u:1943": "tata ekatareṇa bhāgena pravāryamāṇo 'nayordvayorbhāgayoḥ sthāpitayoḥ katamaṃ tvaṃ kauśika bhāgaṃ gṛhṇīyāḥ?",
  "S06bsu049_u:1944": "śakra āha - sacenme bhagavan ayaṃ jambūdvīpaḥ paripūrṇaścūlikābaddhastathāgataśarīrāṇāṃ dīyeta,",
  "S06bsu049_u:1945": "iyaṃ ca prajñāpāramitā likhitvopanāmyeta,",
  "S06bsu049_u:1946": "tata ekatareṇa bhāgena pravāryamāṇo 'nayordvayorbhāgayoḥ sthāpitayorimāmevāhaṃ bhagavan prajñāpāramitāṃ parigṛhṇīyām /",
  "S06bsu049_u:1947": "tatkasya hetoḥ?",
  "S06bsu049_u:1948": "yathāpi nāma tathāgatanetrīcitrīkāreṇa /",
  "S06bsu049_u:1949": "etaddhi tathāgatānāṃ bhūtārthikaṃ śarīram /",
  "S06bsu049_u:1950": "tatkasya hetoḥ?",
  "S06bsu049_u:1951": "uktaṃ hyetadbhagavatā - dharmakāyā buddhā bhagavantaḥ /",
  "S06bsu049_u:1952": "mā khalu punarimaṃ bhikṣavaḥ satkāyaṃ kāyaṃ manyadhvam /",
  "S06bsu049_u:1953": "dharmakāyapariniṣpattito māṃ bhikṣavo drakṣyatha /",
  "S06bsu049_u:1954": "eṣa ca tathāgatakāyo bhūtakoṭiprabhāvito draṣṭavyo yaduta prajñāpāramitā /",
  "S06bsu049_u:1955": "na khalu punarme bhagavaṃsteṣu tathāgataśarīreṣvagauravam /",
  "S06bsu049_u:1956": "gauravameva me bhagavaṃsteṣu tathāgataśarīreṣu /",
  "S06bsu049_u:1957": "api tu khalu punarbhagavan itaḥ prajñāpāramitāto nirjātāni tathāgataśarīrāṇi pūjāṃ labhante /",
  "S06bsu049_u:1958": "tasmāttarhi bhagavan anayaiva prajñāpāramitayā pūjitayā teṣām api tathāgataśarīrāṇāṃ paripūrṇā pūjā kṛtā bhavati /",
  "S06bsu049_u:1959": "tatkasya hetoḥ?",
  "S06bsu049_u:1960": "prajñāpāramitānirjātattvāttathāgataśarīrāṇām /",
  "S06bsu049_u:1961": "tadyathāpi nāma bhagavan sudharmāyāṃ devasabhāyāmahaṃ yasmin samaye divye svake āsane niṣaṇṇo bhavāmi,",
  "S06bsu049_u:1962": "tadā mama devaputrā upasthānāyāgacchanti /",
  "S06bsu049_u:1963": "yasmin samaye na niṣaṇṇo bhavāmi,",
  "S06bsu049_u:1964": "atha tasmin samaye yanmamāsanaṃ tatra devaputrā mama gauraveṇa tadāsanaṃ namaskṛtya pradakṣiṇīkṛtya punareva prakrāmanti /",
  "S06bsu049_u:1965": "tatkasya hetoḥ?",
  "S06bsu049_u:1966": "iha hi kila āsane niṣadya śakro devānāmindro devānāṃ trāyastriṃśānāṃ dharmaṃ deśayatīti /",
  "S06bsu049_u:1967": "evameva bhagavan maheśākhyahetupratyayabhūtā prajñāpāramitā /",
  "S06bsu049_u:1968": "tathāgatasyārhataḥ samyaksaṃbuddhasya sarvajñatāyā āhārikā /",
  "S06bsu049_u:1969": "sarvajñatāyāś ca tathāgataśarīrāṇyāśrayabhūtāni /",
  "S06bsu049_u:1970": "na tu tāni pratyayabhūtāni,",
  "S06bsu049_u:1971": "na kāraṇabhūtāni jñānasyotpādāya /",
  "S06bsu049_u:1972": "evameva bhagavan sarvajñajñānahetukā tathāgataśarīreṣu pūjā kṛtā bhavati /",
  "S06bsu049_u:1973": "tasmāttarhi bhagavan anayordvayorbhāgayoḥ sthāpitayorimāmevāhaṃ bhagavan prajñāpāramitāṃ parigṛhṇīyām /",
  "S06bsu049_u:1974": "na khalu punarme bhagavaṃsteṣu tathāgataśarīreṣvagauravam /",
  "S06bsu049_u:1975": "gauravameva me bhagavaṃsteṣu tathāgataśarīreṣu /",
  "S06bsu049_u:1976": "api tu khalu punarbhagavaṃstāni tathāgataśarīrāṇi prajñāpāramitāparibhāvitatvātpūjāṃ labhante /",
  "S06bsu049_u:1977": "tiṣṭhatu khalu punarbhagavan ayaṃ jambūdvīpastathāgataśarīrāṇāṃ paripūrṇaścūlikābaddhaḥ /",
  "S06bsu049_u:1978": "tiṣṭhatu cāturmahādvīpako lokadhātustathāgataśarīrāṇāṃ paripūrṇaścūlikābaddhaḥ /",
  "S06bsu049_u:1979": "tiṣṭhatu sāhasro lokadhātustathāgataśarīrāṇāṃ paripūrṇaścūlikābaddhaḥ /",
  "S06bsu049_u:1980": "tiṣṭhatu bhagavan dvisāhasro madhyamo lokadhātustathāgataśarīrāṇāṃ paripūrṇaścūlikābaddhaḥ /",
  "S06bsu049_u:1981": "ayameva bhagavaṃstrisāhasramahāsāhasro lokadhātustathāgataśarīrāṇāṃ paripūrṇaścūlikābaddhaḥ,",
  "S06bsu049_u:1982": "eko bhāgaḥ kṛtvā sthāpyeta,",
  "S06bsu049_u:1983": "iyaṃ ca prajñāpāramitā likhitvā dvitīyo bhāgaḥ sthāpyeta /",
  "S06bsu049_u:1984": "anayordvayorbhāgayoḥ sthāpitayorekatareṇa bhāgena pravāryamāṇo 'nayordvayorbhāgayoḥ sthāpitayoryaste bhāgo 'bhipretastamekaṃ bhāgaṃ gṛhāṇeti,",
  "S06bsu049_u:1985": "tatra imāmevāhaṃ bhagavan prajñāpāramitāṃ parigṛhṇīyām /",
  "S06bsu049_u:1986": "na khalu (Vaidya 49)",
  "S06bsu049_u:1987": "punarbhagavaṃsteṣu tathāgataśarīreṣvagauravam /",
  "S06bsu049_u:1988": "gauravameva me bhagavaṃsteṣu tathāgataśarīreṣu /",
  "S06bsu049_u:1989": "api tu khalu punarbhagavaṃstāni tathāgataśarīrāṇi prajñāpāramitāparibhāvitāni pūjāṃ labhante /",
  "S06bsu049_u:1990": "tathāgataśarīrāṇi hi sarvajñajñānāśrayabhūtāni /",
  "S06bsu049_u:1991": "tad api sarvajñajñānaṃ prajñāpāramitānirjātam /",
  "S06bsu049_u:1992": "tasmāttarhi bhagavan anayordvayorbhāgayoḥ sthāpitayorimāmevāhaṃ bhagavan prajñāpāramitāṃ parigṛhṇīyām /",
  "S06bsu049_u:1993": "na khalu punar me bhagavaṃsteṣu tathāgataśarīreṣvagauravam /",
  "S06bsu049_u:1994": "gauravameva me bhagavaṃsteṣu tathāgataśarīreṣu /",
  "S06bsu049_u:1995": "api tu khalu punarbhagavan itaḥ prajñāpāramitāto nirjātāni tāni tathāgataśarīrāṇi pūjāṃ labhante yaduta prajñāpāramitāparibhāvitatvāt /",
  "S06bsu049_u:1996": "tadyathāpi nāma bhagavan anarghaṃ maṇiratnamebhirevaṃrūpairguṇaiḥ samanvāgataṃ syāt /",
  "S06bsu049_u:1997": "tadyathā - tadyatra yatra sthāpyeta,",
  "S06bsu049_u:1998": "tatra tatra manuṣyā vā amanuṣyā vā avatāraṃ na labheran /",
  "S06bsu049_u:1999": "yatra yatra vā amanuṣyagṛhītaḥ kaścidbhavet puruṣo vā strī vā,",
  "S06bsu049_u:2000": "tatra tatra tasmin maṇiratne praveśitamātre so 'manuṣyastato 'pakrāmet /",
  "S06bsu049_u:2001": "vātenāpi bādhyamānasya dhamyamāne śarīre tanmaṇiratnaṃ sthāpyeta /",
  "S06bsu049_u:2002": "tasya taṃ vātaṃ nigṛhṇīyāt,",
  "S06bsu049_u:2003": "na vivardhayet,",
  "S06bsu049_u:2004": "upaśamayet /",
  "S06bsu049_u:2005": "pittenāpi dahyamāne śarīre sthāpyeta /",
  "S06bsu049_u:2006": "tasya tad api pittaṃ nigṛhṇīyāt,",
  "S06bsu049_u:2007": "na vivardhayet,",
  "S06bsu049_u:2008": "upaśamayet /",
  "S06bsu049_u:2009": "śleṣmaṇāpi parigṛddhe sarvato bādhyamāne śarīre sthāpyeta,",
  "S06bsu049_u:2010": "tasya tam api śleṣmāṇaṃ nigṛhṇīyāt,",
  "S06bsu049_u:2011": "na vivardhayet,",
  "S06bsu049_u:2012": "upaśamayet /",
  "S06bsu049_u:2013": "sāṃnipātikenāpi vyādhinā duḥkhitasya śarīre sthāpyeta,",
  "S06bsu049_u:2014": "tasya tam api sāṃnipātikaṃ vyādhiṃ nigṛhṇīyāt,",
  "S06bsu049_u:2015": "na vivardhayet,",
  "S06bsu049_u:2016": "upaśamayet /",
  "S06bsu049_u:2017": "andhakāratamisrāyāṃ ca rātrāvapyavabhāsaṃ kuryāt /",
  "S06bsu049_u:2018": "uṣṇe cāpi vartamāne yasmin pṛthivīpradeśe sthāpyeta,",
  "S06bsu049_u:2019": "sa pṛthivīpradeśaḥ śītalo bhavet /",
  "S06bsu049_u:2020": "śīte cāpi vartamāne yasmin pṛthivīpradeśe sthāpyeta,",
  "S06bsu049_u:2021": "sa pṛthivīpradeśa uṣṇo bhavet /",
  "S06bsu049_u:2022": "yasmiṃś ca pṛthivīpradeśe āśīviṣā anuvicareyuḥ,",
  "S06bsu049_u:2023": "tathā anye 'pi kṣudrajantavaḥ,",
  "S06bsu049_u:2024": "tatrāpi pṛthivīpradeśe dhāryeta,",
  "S06bsu049_u:2025": "sthāpitaṃ vā bhavet,",
  "S06bsu049_u:2026": "te 'pyāśīviṣāste ca kṣudrajantavastato 'pakrāmeyuḥ /",
  "S06bsu049_u:2027": "sacedbhagavan strī vā puruṣo vā āśīviṣeṇa daṣṭo bhavet,",
  "S06bsu049_u:2028": "tasya tanmaṇiratnaṃ daśyeta,",
  "S06bsu049_u:2029": "tasya sahadaṃśanenaiva maṇiratnasya tadviṣaṃ pratihanyeta vigacchet /",
  "S06bsu049_u:2030": "ebhiścānyaiś ca bhagavan evaṃrūpairguṇaiḥ samanvāgataṃ tanmaṇiratnaṃ bhavet /",
  "S06bsu049_u:2031": "yeṣām api keṣāṃcidbhagavan akṣiṣvarbudaṃ vā timiraṃ vā akṣirogo vā paṭalaṃ vā bhavet,",
  "S06bsu049_u:2032": "teṣāṃ ca tanmaṇiratnamakṣiṣu sthāpyeta,",
  "S06bsu049_u:2033": "teṣāṃ sthāpitamātreṇaiva te 'kṣidoṣā nirghātaṃ praśamaṃ gaccheyuḥ /",
  "S06bsu049_u:2034": "etaiś ca anyaiś ca bhagavan evaṃrūpairguṇaiḥ samanvāgataṃ tanmaṇiratnaṃ bhavet /",
  "S06bsu049_u:2035": "yatra codake sthāpyeta,",
  "S06bsu049_u:2036": "tadapyudakamekavarṇaṃ kuryātsvakena varṇena /",
  "S06bsu049_u:2037": "sacetpāṇḍareṇa vastreṇa pariveṣṭya udake prakṣipyeta,",
  "S06bsu049_u:2038": "tadudakaṃ pāṇḍarīkuryāt /",
  "S06bsu049_u:2039": "evaṃ sacennīlena pītena lohitena māñjiṣṭhena eteṣāmanyeṣāṃ vā nānāprakārāṇāṃ vastrāṇāmanyatamena vastreṇa tanmaṇiratnaṃ veṣṭayitvā vā baddhvā vā udake prakṣipyeta,",
  "S06bsu049_u:2040": "tena tena vastrarāgeṇa tattatsvabhāvavarṇaṃ tadudakaṃ kuryāt /",
  "S06bsu049_u:2041": "yo 'pi tasyodakasya kaluṣabhāvastam api prasādayet /",
  "S06bsu049_u:2042": "ebhir api bhagavan evaṃrūpairguṇaiḥ samanvāgataṃ tanmaṇiratnaṃ bhavet //",
  "S06bsu049_u:2043": "atha khalvāyuṣmānānandaḥ śakraṃ devānāmindrametadavocat - kiṃ punaḥ kauśika devaloka (Vaidya 50)",
  "S06bsu049_u:2044": "eva tāni maṇiratnāni santi,",
  "S06bsu049_u:2045": "uta jāmbūdvīpakānām api manuṣyāṇāṃ tāni maṇiratnāni santi?",
  "S06bsu049_u:2046": "śakra āha - deveṣvāryānanda tāni maṇiratnāni santi /",
  "S06bsu049_u:2047": "api tu khalu punarjāmbudvīpakānām api manuṣyāṇāṃ maṇiratnāni santi /",
  "S06bsu049_u:2048": "tāni tu gurukāṇi alpāni parīttāni guṇavikalāni,",
  "S06bsu049_u:2049": "na taistathārūpairguṇaiḥ samanvāgatāni /",
  "S06bsu049_u:2050": "tatteṣāṃ divyānāṃ maṇiratnānāṃ śatatamīm api kalāṃ nopayānti,",
  "S06bsu049_u:2051": "sahasratamīmapi,",
  "S06bsu049_u:2052": "śatasahasratamīmapi,",
  "S06bsu049_u:2053": "koṭītamīmapi,",
  "S06bsu049_u:2054": "koṭīśatatamīmapi,",
  "S06bsu049_u:2055": "koṭīsahasratamīmapi,",
  "S06bsu049_u:2056": "koṭīśatasahasratamīmapi,",
  "S06bsu049_u:2057": "koṭīniyutaśatasahasratamīm api kalāṃ nopayānti,",
  "S06bsu049_u:2058": "saṃkhyām api kalām api gaṇanām api upamām api aupamyam api upanisām api upaniṣadam api na kṣamante nopayānti /",
  "S06bsu049_u:2059": "yāni khalu punardeveṣu,",
  "S06bsu049_u:2060": "tāni laghūni sarvākāraguṇaparipūrṇāni /",
  "S06bsu049_u:2061": "yatra ca karaṇḍake tanmaṇiratnaṃ prakṣiptaṃ bhavati utkṣiptaṃ vā,",
  "S06bsu049_u:2062": "tata uddhṛte 'pi tasmin maṇiratne karaṇḍakāt spṛhaṇīya eva sa karaṇḍako bhavati /",
  "S06bsu049_u:2063": "tairmaṇiratnaguṇaiḥ parā tatra karaṇḍake spṛhotpadyate /",
  "S06bsu049_u:2064": "evameva bhagavan prajñāpāramitāyā ete guṇāḥ sarvajñajñānasya ca /",
  "S06bsu049_u:2065": "yena parinirvṛtasyāpi tathāgatasyārhataḥ samyaksaṃbuddhasya tāni tathāgataśarīrāṇi pūjāṃ labhante - sarvajñajñānasyemāni tathāgataśarīrāṇi bhājanabhūtānyabhūvanniti /",
  "S06bsu049_u:2066": "yathā ca bhagavan sarvalokadhātuṣu buddhānāṃ bhagavatāṃ dharmadeśanā prajñāpāramitānirjātatvātpūjyā,",
  "S06bsu049_u:2067": "evaṃ dharmabhāṇakasya dharmadeśanā prajñāpāramitānirjātatvātpūjyā /",
  "S06bsu049_u:2068": "yathā ca bhagavan rājapuruṣo rājānubhāvānmahato janakāyasya akutobhayaḥ pūjyaḥ,",
  "S06bsu049_u:2069": "evaṃ sa dharmabhāṇako dharmakāyānubhāvānmahato janakāyasya akutobhayaḥ pūjyaḥ /",
  "S06bsu049_u:2070": "yathā ca dharmadeśanā dharmabhāṇakāś ca pūjāṃ labhante,",
  "S06bsu049_u:2071": "evaṃ tāni tathāgataśarīrāṇi pūjāṃ labhante /",
  "S06bsu049_u:2072": "tasmāttarhi bhagavan tiṣṭhatu trisāhasramahāsāhasro lokadhātustathāgataśarīrāṇāṃ paripūrṇaścūlikābaddhaḥ,",
  "S06bsu049_u:2073": "ye 'pi bhagavan gaṅgānadīvālukopamā lokadhātavaḥ,",
  "S06bsu049_u:2074": "te 'pi sarve tathāgataśarīrāṇāṃ paripūrṇāścūlikābaddhā eko bhāgaḥ sthāpyeta,",
  "S06bsu049_u:2075": "iyaṃ ca prajñāpāramitā likhitvā dvitīyo bhāgaḥ sthāpyeta /",
  "S06bsu049_u:2076": "tatra cenmāṃ bhagavan kaścideva pravārayedanyatareṇa bhāgena,",
  "S06bsu049_u:2077": "pravāryamāṇo 'nayorbhāgayoḥ sthāpitayoḥ - yaste bhāgo 'bhipretaḥ tamekaṃ bhāgaṃ parigṛhṇīṣveti,",
  "S06bsu049_u:2078": "tatra imāmevāhaṃ bhagavaṃstayordvayorbhāgayoḥ sthāpitayorbhāgaṃ gṛhṇīyāṃ yaduta prajñāpāramitām /",
  "S06bsu049_u:2079": "na khalu punarbhagavan mama teṣu tathāgataśarīreṣvagauravam /",
  "S06bsu049_u:2080": "gauravameva bhagavaṃsteṣu tathāgataśarīreṣu /",
  "S06bsu049_u:2081": "api tu khalu punarbhagavan prajñāpāramitāparibhāvitā sarvajñatā,",
  "S06bsu049_u:2082": "sarvajñatānirjātā ca tathāgataśarīrāṇāṃ pūjā bhavati /",
  "S06bsu049_u:2083": "tasmāttarhi bhagavan prajñāpāramitāyāṃ pūjitāyāmatītānāgatapratyutpannānāṃ buddhānāṃ bhagavatāṃ pūjā kṛtā bhavati //",
  "S06bsu049_u:2084": "punaraparaṃ bhagavan ye 'prameyeṣvasaṃkhyeṣu lokadhātuṣu buddhā bhagavanta etarhi tiṣṭhanti dhriyante yāpayanti,",
  "S06bsu049_u:2085": "tān dharmatayā draṣṭukāmena kulaputreṇa vā kuladuhitrā vā prajñāpāramitāyāṃ caritavyam,",
  "S06bsu049_u:2086": "prajñāpāramitāyāṃ yogamāpattavyam /",
  "S06bsu049_u:2087": "prajñāpāramitā bhāvayitavyā //",
  "S06bsu049_u:2088": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:2089": "ye 'pi te kauśika abhūvannatīte 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhāḥ,",
  "S06bsu049_u:2090": "te 'pi kauśika imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
  "S06bsu049_u:2091": "(Vaidya 51) ye 'pi te kauśika bhaviṣyantyanāgate 'dhvani tathāgatā arhantaḥ samyaksaṃbuddhāḥ,",
  "S06bsu049_u:2092": "te 'pi kauśika imāmeva prajñāpāramitāmāgamya anuttarāṃ samyaksaṃbodhimabhisaṃbhotsyante /",
  "S06bsu049_u:2093": "ye 'pi te kauśika etarhi aprameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
  "S06bsu049_u:2094": "te 'pi kauśika buddhā bhagavantaḥ imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
  "S06bsu049_u:2095": "aham api kauśika etarhi tathāgato 'rhan samyaksaṃbuddhaḥ imāmeva prajñāpāramitāmāgamya anuttarāṃ samyaksaṃbodhimabhisaṃbuddhaḥ //",
  "S06bsu049_u:2096": "evamukte śakro devānāmindro bhagavantametadavocat - mahāpāramiteyaṃ bhagavan yaduta prajñāpāramitā /",
  "S06bsu049_u:2097": "sarvasattvānāṃ hi bhagavaṃstathāgato 'rhan samyaksaṃbuddhaścittacaritāni samyak prajānāti saṃpaśyati /",
  "S06bsu049_u:2098": "bhagavānāha - evametatkauśika, evam etat /",
  "S06bsu049_u:2099": "tathā hi kauśika bodhisattvo mahāsattvo dīrgharātraṃ prajñāpāramitāyāṃ carati,",
  "S06bsu049_u:2100": "tena sarvasattvānāṃ cittacaritāni prajñāpāramitāyāṃ samyak prajānāti saṃpaśyati //",
  "S06bsu049_u:2101": "atha khalu śakro devānāmindro bhagavantametadavocat - kiṃ bhagavan prajñāpāramitāyāmeva bodhisattvo mahāsattvaścarati nānyāsu pāramitāsu?",
  "S06bsu049_u:2102": "bhagavānāha - sarvāsu kauśika ṣaṭsu pāramitāsu bodhisattvo mahāsattvaścarati /",
  "S06bsu049_u:2103": "api tu khalu punaḥ kauśika prajñāpāramitaiva atra pūrvaṃgamā bodhisattvasya mahāsattvasya dānaṃ vā dadataḥ,",
  "S06bsu049_u:2104": "śīlaṃ vā rakṣataḥ,",
  "S06bsu049_u:2105": "kṣāntyā vā saṃpādayamānasya,",
  "S06bsu049_u:2106": "vīryaṃ vā ārabhamāṇasya,",
  "S06bsu049_u:2107": "dhyānaṃ vā samāpadyamānasya,",
  "S06bsu049_u:2108": "dharmān vā vipaśyataḥ bodhisattvasya mahāsattvasya prajñāpāramitaivātra pūrvaṃgamā /",
  "S06bsu049_u:2109": "na ca kauśika āsāṃ ṣaṇṇāṃ pāramitānāmupāyakauśalyaparigṛhītānāṃ prajñāpāramitāpariṇāmitānāṃ sarvajñatāpariṇāmitānāṃ viśeṣaḥ,",
  "S06bsu049_u:2110": "na ca nānākaraṇamupalabhyate /",
  "S06bsu049_u:2111": "tadyathāpi nāma kauśika jambudvīpe nānāvṛkṣā nānāvarṇā nānāsaṃsthānā nānāpatrā nānāpuṣpā nānāphalā nānārohapariṇāhasaṃpannāḥ,",
  "S06bsu049_u:2112": "na ca teṣāṃ vṛkṣāṇāṃ chāyāyā viśeṣo vā nānākaraṇaṃ vā prajñāyate,",
  "S06bsu049_u:2113": "api tu chāyā chāyetyevaṃ saṃkhyāṃ gacchati,",
  "S06bsu049_u:2114": "evameva kauśika āsāṃ ṣaṇṇāṃ pāramitānāmupāyakauśalyaparigṛhītānāṃ prajñāpāramitāpariṇāmitānāṃ sarvajñatāpariṇāmitānāṃ na viśeṣaḥ,",
  "S06bsu049_u:2115": "na ca nānākaraṇamupalabhyate /",
  "S06bsu049_u:2116": "evamukte śakro devānāmindro bhagavantametadavocat - mahāguṇasamanvāgateyaṃ bhagavan yaduta prajñāpāramitā /",
  "S06bsu049_u:2117": "aprameyaguṇasamanvāgateyaṃ bhagavan yaduta prajñāpāramitā /",
  "S06bsu049_u:2118": "aparyantaguṇasamanvāgateyaṃ bhagavan yaduta prajñāpāramiteti //",
  "S06bsu049_u:2119": "āryāṣṭasāhasrikāyāṃ prajñāpāramitāyāṃ guṇaparikīrtanaparivarto nāma caturthaḥ //",
  "S06bsu049_u:2120": "_______________________________________________________________",
  "S06bsu049_u:2121": "(Vaidya 52)",
  "S06bsu049_u:2122": "ASP_5: puṇyaparyāyaparivartaḥ pañcamaḥ /",
  "S06bsu049_u:2123_0": "atha khalu śakro devānāmindro bhagavantametadavocat - yo bhagavan kulaputro vā kuladuhitā",
  "S06bsu049_u:2123_1": "vā imāṃ prajñāpāramitāmabhiśraddadhadavakalpayannadhimucya prasannacitto bodhāya",
  "S06bsu049_u:2123_2": "cittamutpādya adhyāśayataḥ śṛṇuyādudgṛhṇīyāddhārayedvācayet paryavāpnuyāt pravartayeddeśayedupadiśeduddiśetsvādhyāyet,",
  "S06bsu049_u:2124": "parebhyaś ca vistareṇa saṃprakāśayet,",
  "S06bsu049_u:2125": "arthamasyā vivṛṇuyāt,",
  "S06bsu049_u:2126": "manasānvavekṣeta,",
  "S06bsu049_u:2127": "yathādhikayā ca prajñayā atra parimīmāṃsāmāpadyeta,",
  "S06bsu049_u:2128": "antaśaḥ pustakagatām api kṛtvā dhārayetsthāpayetsaddharmacirasthitihetoḥ - mā buddhanetrīsamucchedo bhūt,",
  "S06bsu049_u:2129": "mā saddharmāntardhānam /",
  "S06bsu049_u:2130": "bodhisattvānāṃ mahāsattvānāṃ ca anugrahopasaṃhāraḥ kṛto bhaviṣyati netryavaikalyeneti /",
  "S06bsu049_u:2131": "evamimaṃ nirdeśaṃ śrutvā evaṃmahārthikā bateyaṃ prajñāpāramitā,",
  "S06bsu049_u:2132": "evaṃmahānuśaṃsā,",
  "S06bsu049_u:2133": "evaṃmahāphalā,",
  "S06bsu049_u:2134": "evaṃmahāvipākā bateyaṃ prajñāpāramitā,",
  "S06bsu049_u:2135": "evaṃ bahuguṇasamanvāgateyaṃ prajñāpāramitā,",
  "S06bsu049_u:2136": "aparityajanīyā mayā prajñāpāramitā,",
  "S06bsu049_u:2137": "rakṣitavyā mama prajñāpāramitā,",
  "S06bsu049_u:2138": "gopāyitavyā mama prajñāpāramitā,",
  "S06bsu049_u:2139": "paramadurlabhā hīyaṃ prajñāpāramitetyadhimuñcet /",
  "S06bsu049_u:2140": "svayameva caināṃ prajñāpāramitāṃ satkuryādgurukuryānmānayetpūjayedarcayedapacāyetpuṣpairdhūpairgandhairmālyairvilepanaiścūrṇairvastraiśchatrairdhvajairghaṇṭābhiḥ patākābhiḥ,",
  "S06bsu049_u:2141": "samantācca dīpamālābhiḥ,",
  "S06bsu049_u:2142": "bahuvidhābhiś ca pūjābhiḥ yo vā anyaḥ saṃpūjya parasmai cārthikāya chandikāya kulaputrāya kuladuhitre vā yācamānāya dadyādupanāmayenniryātayetparityajet,",
  "S06bsu049_u:2143": "antaśaḥ pustakagatām api kṛtvā /",
  "S06bsu049_u:2144": "katarastayorbhagavan kulaputrayoḥ kuladuhitrorvā bahutaraṃ puṇyaṃ prasavet - yo vā parityāgabuddhiryo vā na parityāgabuddhiḥ?",
  "S06bsu049_u:2145": "evamukte bhagavān śakraṃ devānāmindrametadavocat - tena hi kauśika tvāmevātra pratiprakṣyāmi /",
  "S06bsu049_u:2146": "yathā te kṣamate vyākuryāḥ /",
  "S06bsu049_u:2147": "tatkiṃ manyase kauśika yaḥ kulaputro vā kuladuhitā vā tathāgatasya parinirvṛtasya śarīraṃ satkṛtya paricareddhārayet satkuryādgurukuryānmānayet pūjayedarcayedapacāyet svayameva /",
  "S06bsu049_u:2148": "yo vā anyaḥ kulaputro vā kuladuhitā vā tathāgataśarīraṃ svayaṃ ca satkuryādgurukuryānmānayetpūjayedarcayedapacāyet,",
  "S06bsu049_u:2149": "parebhyaś ca vistareṇa saṃprakāśayet,",
  "S06bsu049_u:2150": "dadyāt saṃvibhajet vaistārikī pūjā bhaviṣyatīti sattvānāṃ cānukampāmupādāya /",
  "S06bsu049_u:2151": "katarastayordvayoḥ kulaputrayoḥ kuladuhitrorvā bahutaraṃ puṇyaṃ prasavet?",
  "S06bsu049_u:2152": "kiṃ yaḥ svayaṃ ca pūjayet parebhyaś ca vistareṇa saṃprakāśayeddadyāt saṃvibhajet,",
  "S06bsu049_u:2153": "kiṃ vā yaḥ svayameva pratyātmaṃ pūjayet?",
  "S06bsu049_u:2154": "śakra āha - yo bhagavan kulaputro vā kuladuhitā vā svayaṃ ca tathāgataśarīraṃ satkuryādgurukuryānmānayetpūjayedarcayedapacāyet,",
  "S06bsu049_u:2155": "parebhyaś ca vistareṇa saṃprakāśayeddadyātsaṃvibhajet vaistārikī pūjā bhaviṣyatīti sattvānāṃ cānukampāmupādāya,",
  "S06bsu049_u:2156": "ayamevānayordvayoḥ kulaputrayoḥ kuladuhitrorvā bahutaraṃ puṇyaṃ prasavati /",
  "S06bsu049_u:2157": "bhagavānāha - evametatkauśika, evam etat /",
  "S06bsu049_u:2158": "evametatkauśika yaḥ kulaputro vā kuladuhitā vā imāṃ prajñāpāramitāṃ likhitvā pustakagatāṃ kṛtvā udgṛhṇīyāddhārayedvācayet paryavāpnuyāt pravartayeddeśayedupadiśeduddiśetsvādhyāyet,",
  "S06bsu049_u:2159": "parasmai cārthikāya chandikāya kulaputrāya kuladuhitre vā yācamānāya dadyādupanāmayenniryātayetparityajedantaśaḥ pustakagatām api kṛtvā /",
  "S06bsu049_u:2160": "ayameva kauśika tayordvayoḥ kulaputrayoḥ (Vaidya 53)",
  "S06bsu049_u:2161": "kuladuhitrorvā parānugrahakaraḥ kulaputro vā kuladuhitā vā parityāgabuddhistannidānaṃ bahutaraṃ puṇyaṃ prasavati //",
  "S06bsu049_u:2162": "punaraparaṃ kauśika yaḥ kulaputro vā kuladuhitā vā yatra yatra bhājanībhūtāḥ kulaputrā vā kuladuhitaro vā syuḥ asyāḥ prajñāpāramitāyāḥ,",
  "S06bsu049_u:2163": "tatra tatra gatvā tebhyaḥ imāṃ prajñāpāramitāṃ dadyāt saṃvibhāgaṃ kuryāt,",
  "S06bsu049_u:2164": "ayameva kauśika tataḥ kulaputrātkuladuhiturvā sakāśādbahutaraṃ puṇyaṃ prasavet //",
  "S06bsu049_u:2165": "punaraparaṃ kauśika yaḥ kulaputro vā kuladuhitā vā ye jambūdvīpe sattvāstān sarvān daśasu kuśaleṣu karmapatheṣu samādāpayet pratiṣṭhāpayet,",
  "S06bsu049_u:2166": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2167": "śakra āha - bahu bhagavan,",
  "S06bsu049_u:2168": "bahu sugata /",
  "S06bsu049_u:2169": "bhagavānāha - ataḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2170": "yaḥ imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2171": "avakalpayannavakalpayate,",
  "S06bsu049_u:2172": "adhimuñcannadhimucyate,",
  "S06bsu049_u:2173": "prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2174": "antaśo likhanāyāpi vācanāyāpyakilāsitayā saṃpādayet - udyukto 'muṃ grāhayet saṃdarśayet samādāpayet samuttejayet saṃpraharṣayet,",
  "S06bsu049_u:2175": "vācā neṣyati vineṣyati,",
  "S06bsu049_u:2176": "arthamasyā asmai saṃprakāśayiṣyati,",
  "S06bsu049_u:2177": "evaṃ cāsya cittaṃ viśodhayiṣyati,",
  "S06bsu049_u:2178": "nirvicikitsaṃ kariṣyati,",
  "S06bsu049_u:2179": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2180": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2181": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2182": "ayaṃ kauśika kulaputro vā kuladuhitā vā parityāgabuddhyā tataḥ paurvakātkulaputrātkuladuhiturvā sakāśādbahutaraṃ puṇyaṃ prasavet /",
  "S06bsu049_u:2183": "tiṣṭhantu khalu punaḥ kauśika jambūdvīpe sarvasattvāḥ,",
  "S06bsu049_u:2184": "etena kauśika paryāyeṇa ye 'pi te kauśika cāturmahādvīpake lokadhātau sattvāḥ,",
  "S06bsu049_u:2185": "tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
  "S06bsu049_u:2186": "tiṣṭhantu khalu punaḥ kauśika cāturmahādvīpake lokadhātau sarvasattvāḥ,",
  "S06bsu049_u:2187": "etena paryāyeṇa ye 'pi te kauśika sāhasre cūlike lokadhātau sattvāḥ,",
  "S06bsu049_u:2188": "tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
  "S06bsu049_u:2189": "tiṣṭhantu khalu punaḥ kauśika sāhasre cūlike lokadhātau sarvasattvāḥ,",
  "S06bsu049_u:2190": "etena paryāyeṇa ye 'pi te kauśika dvisāhasre madhyame lokadhātau sattvāḥ,",
  "S06bsu049_u:2191": "tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayet pratiṣṭhāpayet /",
  "S06bsu049_u:2192": "tiṣṭhantu khalu punaḥ kauśika dvisāhasre madhyame lokadhātau sarvasattvāḥ,",
  "S06bsu049_u:2193": "etena paryāyeṇa ye 'pi te kauśika trisāhasramahāsāhasre lokadhātau sattvāḥ,",
  "S06bsu049_u:2194": "tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
  "S06bsu049_u:2195": "tiṣṭhantu khalu punaḥ kauśika trisāhasramahāsāhasre lokadhātau sarvasattvāḥ,",
  "S06bsu049_u:2196": "etena kauśika paryāyeṇa yāvanto gaṅgānadīvālukopameṣu (Vaidya 54)",
  "S06bsu049_u:2197": "trisāhasramahāsāhasreṣu lokadhātuṣu sattvāḥ,",
  "S06bsu049_u:2198": "tān api sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet /",
  "S06bsu049_u:2199": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2200": "śakra āha - bahu bhagavan,",
  "S06bsu049_u:2201": "bahu sugata //",
  "S06bsu049_u:2202": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2203": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2204": "avakalpayannavakalpayate,",
  "S06bsu049_u:2205": "adhimuñcannadhimucyate,",
  "S06bsu049_u:2206": "prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2207": "antaśaḥ likhanāyāpi vācanāyāpi akilāsitayā saṃpādayet,",
  "S06bsu049_u:2208": "udyukto 'muṃ grāhayet saṃdarśayet samādāpayet samuttejayet saṃpraharṣayet,",
  "S06bsu049_u:2209": "vācā neṣyati,",
  "S06bsu049_u:2210": "vineṣyati,",
  "S06bsu049_u:2211": "arthamasyā asmai saṃprakāśayiṣyati,",
  "S06bsu049_u:2212": "evaṃ cāsya cittaṃ viśodhayiṣyati,",
  "S06bsu049_u:2213": "nirvicikitsaṃ kariṣyati,",
  "S06bsu049_u:2214": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2215": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2216": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi,",
  "S06bsu049_u:2217": "yaduta bhūtakoṭiprabhāvanatāyāmiti /",
  "S06bsu049_u:2218": "ayaṃ kauśika kulaputro vā kuladuhitā vā parityāgabuddhyā tataḥ paurvakātkulaputrātkuladuhiturvā sakāśādbahutaraṃ puṇyaṃ prasavet //",
  "S06bsu049_u:2219": "punaraparaṃ kauśika yāvanto jambūdvīpe sattvāḥ,",
  "S06bsu049_u:2220": "tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
  "S06bsu049_u:2221": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2222": "śakra āha - bahu bhagavan bahu, sugata //",
  "S06bsu049_u:2223": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2224": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate avakalpayannavakalpayate,",
  "S06bsu049_u:2225": "adhimuñcannadhimucyate,",
  "S06bsu049_u:2226_0": "prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya",
  "S06bsu049_u:2226_1": "samutpāditabodhicittāya bodhisattvāya adhyāśayena dadyāt antaśo likhanāyāpi vācanāyāpi",
  "S06bsu049_u:2226_2": "akilāsitayā saṃpādayet,",
  "S06bsu049_u:2227": "udyukto 'muṃ grāhayet saṃdarśayet samādāpayet samuttejayet saṃpraharṣayet,",
  "S06bsu049_u:2228": "vācā neṣyati,",
  "S06bsu049_u:2229": "vineṣyati,",
  "S06bsu049_u:2230": "arthamasyā asmai saṃprakāśayiṣyati,",
  "S06bsu049_u:2231": "evaṃ cāsya cittaṃ viśodhayiṣyati,",
  "S06bsu049_u:2232": "nirvicikitsaṃ kariṣyati,",
  "S06bsu049_u:2233": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2234": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2235": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi,",
  "S06bsu049_u:2236": "yaduta bhūtakoṭiprabhāvanatāyāmiti /",
  "S06bsu049_u:2237": "tiṣṭhantu khalu punaḥ kauśika jambudvīpe sarvasattvāḥ,",
  "S06bsu049_u:2238": "etena paryāyeṇa ye 'pi te kauśika cāturmahādvīpake lokadhātau sattvāḥ,",
  "S06bsu049_u:2239": "tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
  "S06bsu049_u:2240": "tiṣṭhantu khalu punaḥ kauśika cāturmahādvīpake lokadhātau sarvasattvāḥ,",
  "S06bsu049_u:2241": "etena paryāyeṇa ye 'pi te kauśika sāhasre cūlike lokadhātau sattvāḥ,",
  "S06bsu049_u:2242": "tān api sarvān kaścideva kulaputro vā kuladuhitā vā (Vaidya 55)",
  "S06bsu049_u:2243": "caturṣu dhyāneṣu pratiṣṭhāpayet /",
  "S06bsu049_u:2244": "tiṣṭhantu khalu punaḥ kauśika sāhasre cūlike lokadhātau sarvasattvāḥ,",
  "S06bsu049_u:2245": "etena paryāyeṇa ye 'pi te kauśika dvisāhasre madhyame lokadhātau sattvāḥ tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
  "S06bsu049_u:2246": "tiṣṭhantu khalu punaḥ kauśika dvisāhasre madhyame lokadhātau sarvasattvāḥ,",
  "S06bsu049_u:2247": "etena paryāyeṇa ye 'pi te kauśika trisāhasramahāsāhasre lokadhātau sattvāḥ,",
  "S06bsu049_u:2248": "tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
  "S06bsu049_u:2249": "tiṣṭhantu khalu punaḥ kauśika trisāhasramahāsāhasre lokadhātau sarvasattvāḥ,",
  "S06bsu049_u:2250": "etena kauśika paryāyeṇa yāvanto gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2251": "tān api sarvān kaścideva kulaputro vā kuladuhitā vā caturṣu dhyāneṣu pratiṣṭhāpayet /",
  "S06bsu049_u:2252": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2253": "śakra āha - bahu bhagavan bahu sugata //",
  "S06bsu049_u:2254": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2255": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2256": "avakalpayannavakalpayate,",
  "S06bsu049_u:2257": "adhimuñcannadhimucyate,",
  "S06bsu049_u:2258": "prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2259": "antaśo likhanāyāpi vācanāyāpi akilāsitayā saṃpādayet,",
  "S06bsu049_u:2260": "udyukto 'muṃ grāhayet saṃdarśayet samādāpayet samuttejayeta saṃpraharṣayet,",
  "S06bsu049_u:2261": "vācā neṣyati,",
  "S06bsu049_u:2262": "vineṣyati anuneṣyati,",
  "S06bsu049_u:2263": "arthamasyā asmai saṃprakāśayiṣyati,",
  "S06bsu049_u:2264": "evaṃ cāsya cittaṃ viśodhayiṣyati,",
  "S06bsu049_u:2265": "nirvicikitsaṃ kariṣyati,",
  "S06bsu049_u:2266": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2267": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2268": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2269": "punaraparaṃ kauśika yāvanto jambudvīpe sattvāḥ,",
  "S06bsu049_u:2270": "tān sarvān kaścideva kulaputro vā kuladuhitā vā caturṣu apramāṇeṣu pratiṣṭhāpayet,",
  "S06bsu049_u:2271": "evaṃ peyālena kartavyam /",
  "S06bsu049_u:2272": "yathā caturṣvapramāṇeṣu,",
  "S06bsu049_u:2273": "evaṃ catasṛṣvārūpyasamāpattiṣu,",
  "S06bsu049_u:2274": "pañcasvabhijñāsu,",
  "S06bsu049_u:2275": "yāvatsamastāsu dhyānāpramāṇārūpyasamāpattyabhijñāsu pratiṣṭhāpayet /",
  "S06bsu049_u:2276": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2277": "śakra āha - bahu bhagavan bahu sugata //",
  "S06bsu049_u:2278": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2279": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate avakalpayannavakalpayate,",
  "S06bsu049_u:2280": "adhimuñcannadhimucyate,",
  "S06bsu049_u:2281": "prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2282": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2283": "udyukto 'muṃgrāhayiṣyati,",
  "S06bsu049_u:2284": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2285": "vācā neṣyati vineṣyati anuneṣyati,",
  "S06bsu049_u:2286": "arthamasyā (Vaidya 56)",
  "S06bsu049_u:2287": "asmai saṃprakāśayiṣyati,",
  "S06bsu049_u:2288": "evaṃ cāsya cittaṃ viśodhayiṣyati,",
  "S06bsu049_u:2289": "nirvicikitsaṃ kariṣyati,",
  "S06bsu049_u:2290": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2291": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2292": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2293": "tiṣṭhatu khalu punaḥ kauśika jāmbūdvīpakān sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
  "S06bsu049_u:2294": "anena paryāyeṇa ye 'pi te kauśika cāturmahādvīpake lokadhātau sattvāḥ,",
  "S06bsu049_u:2295": "tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
  "S06bsu049_u:2296": "tiṣṭhatu khalu punaḥ kauśika cāturmahādvīpake lokadhātau sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
  "S06bsu049_u:2297": "ye 'pi te kauśika sāhasre cūlike lokadhātau sattvāḥ,",
  "S06bsu049_u:2298": "tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
  "S06bsu049_u:2299": "tiṣṭhatu khalu punaḥ kauśika sāhasre cūlike lokadhātau sarvasattvān dhyānāpramāṇārūpyasamāttyabhijñāsu pratiṣṭhāpya puṇyābhisaṃskāraḥ,",
  "S06bsu049_u:2300": "ye 'pi te kauśika dvisāhasre madhyame lokadhātau sattvāḥ,",
  "S06bsu049_u:2301": "tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
  "S06bsu049_u:2302": "tiṣṭhatu khalu punaḥ kauśika dvisāhasre madhyame lokadhātau sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
  "S06bsu049_u:2303": "ye 'pi te kauśika trisāhasramahāsāhasre lokadhātau sattvāḥ,",
  "S06bsu049_u:2304": "tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
  "S06bsu049_u:2305": "tiṣṭhatu khalu punaḥ kauśika trisāhasramahāsāhasre lokadhātau sarvasattvān dhyānāpramāṇārūpyasamāpattyabhijñāsu pratiṣṭhāpya puṇyābhisaṃskāraḥ,",
  "S06bsu049_u:2306": "anena paryāyeṇa ye 'pi kecitkauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2307": "tān api sarvān kaścideva kulaputro vā kuladuhitā vā dhyānāpramāṇārūpyasamāpattyabhijñāsu pratiṣṭhāpayet /",
  "S06bsu049_u:2308": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2309": "śakra āha - bahu bhagavan bahu sugata //",
  "S06bsu049_u:2310": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2311": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2312": "avakalpayannavakalpayate,",
  "S06bsu049_u:2313": "adhimuñcannadhimucyate,",
  "S06bsu049_u:2314": "prasannacittaḥ prasannacittāya adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2315": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2316": "udyukto 'muṃ grāhayiṣyati,",
  "S06bsu049_u:2317": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2318": "vācā neṣyati vineṣyati anuneṣyati,",
  "S06bsu049_u:2319": "arthamasyā asmai saṃprakāśayiṣyati,",
  "S06bsu049_u:2320": "evaṃ cāsya cittaṃ viśodhayiṣyati,",
  "S06bsu049_u:2321": "nirvicikitsaṃ kariṣyati,",
  "S06bsu049_u:2322": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2323": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2324": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi,",
  "S06bsu049_u:2325": "yaduta bhūtakoṭiprabhāvanatāyāmiti //",
  "S06bsu049_u:2326": "(Vaidya 57) punaraparaṃ kauśika yaḥ kulaputro vā kuladuhitā vā imāṃ prajñāpāramitāṃ likhitvā svayaṃ ca vācayet,",
  "S06bsu049_u:2327": "parebhyaś ca likhitvā pūrvavaddadyāt,",
  "S06bsu049_u:2328": "ayatnataḥ kauśika pūrvakātkulaputrātkuladuhiturvā sakāśādbahutaraṃ puṇyaṃ prasavet /",
  "S06bsu049_u:2329": "punaraparaṃ kauśika yaḥ kulaputro vā kuladuhitā vā imāṃ prajñāpāramitāmarthakuśalo vācayet,",
  "S06bsu049_u:2330": "parebhyaś ca likhitvā pūrvavaddadyāt,",
  "S06bsu049_u:2331": "sārthāṃ savyañjanāmupadiśet paridīpayet,",
  "S06bsu049_u:2332": "ayatnataḥ kauśika sa kulaputro vā kuladuhitā vā bahutaraṃ puṇyaṃ prasavet //",
  "S06bsu049_u:2333": "atha khalu śakro devānāmindro bhagavantametadavocat - iyam api bhagavan prajñāpāramitā upadeṣṭavyāḥ?",
  "S06bsu049_u:2334": "evamukte bhagavān śakraṃ devānāmindrametadavocat - iyam api kauśika prajñāpāramitā upadeṣṭavyā abudhyamānasya kulaputrasya vā kuladuhiturvā /",
  "S06bsu049_u:2335": "tatkasya hetoḥ?",
  "S06bsu049_u:2336": "utpatsyate hi kauśika anāgate 'dhvani prajñāpāramitāprativarṇikā /",
  "S06bsu049_u:2337": "tatra abudhyamānaḥ kulaputro vā kuladuhitā vā anuttarāṃ samyaksaṃbodhimabhisaṃboddhukāmo mā praṇaṃkṣīttāṃ prajñāpāramitā prativarṇikāṃ śrutvā //",
  "S06bsu049_u:2338": "atha khalu śakro devānāmindro bhagavantametadavocat - kathaṃ bhagavan anāgate 'dhvani prajñāpāramitāprativarṇikā veditavyā - iyaṃ sā prajñāpāramitāprativarṇikopadiśyata iti?",
  "S06bsu049_u:2339_0": "evamukte bhagavān śakraṃ devānāmindrametadavocat - bhaviṣyanti kauśika anāgate 'dhvani",
  "S06bsu049_u:2339_1": "eke bhikṣavaḥ abhāvitakāyā abhāvitaśīlā abhāvitacittā abhāvitaprajñā eḍamūkajātīyā prajñāparihīṇāḥ /",
  "S06bsu049_u:2340": "te prajñāpāramitāmupadekṣyāma iti tasyāḥ prativarṇikāmupadekṣyanti /",
  "S06bsu049_u:2341": "kathaṃ ca kauśika prajñāpāramitāprativarṇikāmupadekṣyanti?",
  "S06bsu049_u:2342": "rūpavināśo rūpānityatetyupadekṣyanti /",
  "S06bsu049_u:2343": "evaṃ vedanāsaṃjñāsaṃskārāḥ /",
  "S06bsu049_u:2344": "vijñānavināśo vijñānānityatetyupadekṣyanti /",
  "S06bsu049_u:2345": "evaṃ copadekṣyanti - ya evaṃ gaveṣayiṣyati,",
  "S06bsu049_u:2346": "sa prajñāpāramitāyāṃ cariṣyatīti /",
  "S06bsu049_u:2347": "iyaṃ sā kauśika prajñāpāramitāprativarṇikā veditavyā /",
  "S06bsu049_u:2348": "na khalu punaḥ kauśika rūpavināśo rūpānityatā draṣṭavyā /",
  "S06bsu049_u:2349": "evaṃ vedanāsaṃjñāsaṃskārāḥ /",
  "S06bsu049_u:2350": "na khalu punaḥ kauśika vijñānavināśo vijñānānityatā draṣṭavyā /",
  "S06bsu049_u:2351": "sacedevaṃ paśyati,",
  "S06bsu049_u:2352": "prajñāpāramitāprativarṇikāyāṃ carati /",
  "S06bsu049_u:2353": "tasmāttarhi kauśika kulaputreṇa vā kuladuhitrā vā prajñāpāramitāyā artha upadeṣṭavyaḥ /",
  "S06bsu049_u:2354": "prajñāpāramitāyā arthamupadiśan kulaputro vā kuladuhitā vā bahutaraṃ puṇyaṃ prasavet //",
  "S06bsu049_u:2355": "punaraparaṃ kauśika yāvanto jambūdvīpe sattvāḥ,",
  "S06bsu049_u:2356": "tān sarvān kaścideva kulaputro vā kuladuhitā vā srotaāpattiphale pratiṣṭhāpayet /",
  "S06bsu049_u:2357": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2358": "śakra āha - bahu bhagavan,",
  "S06bsu049_u:2359": "bahu sugata /",
  "S06bsu049_u:2360": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2361": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2362": "avakalpayannavakalpayate,",
  "S06bsu049_u:2363": "adhimuñcannadhimuñcate,",
  "S06bsu049_u:2364": "prasannacittaḥ prasannacittāya,",
  "S06bsu049_u:2365": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2366": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2367": "udyukto 'muṃ grāhayiṣyati,",
  "S06bsu049_u:2368": "saṃdarśayiṣyati samādāpayiṣyati (Vaidya 58)",
  "S06bsu049_u:2369": "samuttejayiṣyati saṃpraharṣayiṣyati,",
  "S06bsu049_u:2370": "vācā neṣyati vineṣyati anuneṣyati,",
  "S06bsu049_u:2371": "arthamasyā asmai saṃprakāśayiṣyati,",
  "S06bsu049_u:2372": "evaṃ cāsya cittaṃ viśodhayiṣyati,",
  "S06bsu049_u:2373": "nirvicikitsaṃ kariṣyati,",
  "S06bsu049_u:2374": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2375": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase,",
  "S06bsu049_u:2376": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2377": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2378": "ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
  "S06bsu049_u:2379": "tatkasya hetoḥ?",
  "S06bsu049_u:2380": "ato hi kauśika srotaāpattiphalaṃ prabhāvyate //",
  "S06bsu049_u:2381": "tiṣṭhatu khalu punaḥ kauśika jāmbūdvīpakān sarvasattvān srotaāpattiphale pratiṣṭhāpya puṇyābhisaṃskāraḥ,",
  "S06bsu049_u:2382": "yāvantaḥ kauśika cāturmahādvīpake lokadhātau sattvāḥ,",
  "S06bsu049_u:2383": "tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
  "S06bsu049_u:2384": "tiṣṭhatu khalu punaḥ kauśika cāturmahādvīpake lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
  "S06bsu049_u:2385": "yāvantaḥ kauśika sāhasre cūlike lokadhātau sattvāḥ,",
  "S06bsu049_u:2386": "tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
  "S06bsu049_u:2387": "tiṣṭhatu khalu punaḥ kauśika sāhasre cūlike lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
  "S06bsu049_u:2388": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2389": "tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
  "S06bsu049_u:2390": "tiṣṭhatu khalu punaḥ kauśika dvisāhasre madhyame lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
  "S06bsu049_u:2391": "yāvantaḥ kauśika trisāhasramahāsāhasre lokadhātau sattvāḥ,",
  "S06bsu049_u:2392": "tān api sarvān kaścideva kulaputro vā kuladuhitā vā srotaāpattiphale pratiṣṭhāpayet //",
  "S06bsu049_u:2393": "tiṣṭhatu khalu punaḥ kauśika trisāhasramahāsāhasre lokadhātau sarvasattvān srotaāpattiphale pratiṣṭhāpya puṇyābhisaṃskāraḥ,",
  "S06bsu049_u:2394": "yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2395": "tān api sarvān kaścideva kulaputro va kuladuhitā vā srotaāpattiphale pratiṣṭhāpayet /",
  "S06bsu049_u:2396": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2397": "śakra āha - bahu bhagavan,",
  "S06bsu049_u:2398": "bahu sugata //",
  "S06bsu049_u:2399": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2400": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2401": "avakalpayannavakalpayate,",
  "S06bsu049_u:2402": "adhimuñcannadhimuñcate,",
  "S06bsu049_u:2403": "prasannacittaḥ prasannacittāya,",
  "S06bsu049_u:2404": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2405": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2406": "udyukto 'muṃ grāhayiṣyati,",
  "S06bsu049_u:2407": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2408": "vācā neṣyati vineṣyati anuneṣyati,",
  "S06bsu049_u:2409": "arthamasyā asmai saṃprakāśayiṣyati,",
  "S06bsu049_u:2410": "evaṃ cāsya cittaṃ viśodhayiṣyati,",
  "S06bsu049_u:2411": "nirvicikitsaṃ kariṣyati, evaṃ (Vaidya 59)",
  "S06bsu049_u:2412": "cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2413": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2414": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2415": "evaṃ ca vācaṃ bhāṣeta - eteṣām api tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2416": "ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
  "S06bsu049_u:2417": "tatkasya hetoḥ?",
  "S06bsu049_u:2418": "ato hi kauśika srotaāpattiphalaṃ prabhāvyate //",
  "S06bsu049_u:2419": "punaraparaṃ kauśika yo hi kaścideva kulaputro vā kuladuhitā vā yāvanto jambūdvīpe sattvāḥ,",
  "S06bsu049_u:2420": "tān sarvān sakṛdāgāmiphale pratiṣṭhāpayet /",
  "S06bsu049_u:2421": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2422": "śakra āha - bahu bhagavan,",
  "S06bsu049_u:2423": "bahu sugata /",
  "S06bsu049_u:2424": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2425": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2426": "avakalpayannavakalpayate,",
  "S06bsu049_u:2427": "adhimuñcannadhimuñcate,",
  "S06bsu049_u:2428": "prasannacittaḥ prasannacittāya,",
  "S06bsu049_u:2429": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāyādhyaśayena dadyāt,",
  "S06bsu049_u:2430": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2431": "udyukto 'muṃ grāhayiṣyati,",
  "S06bsu049_u:2432": "saṃdarśayiṣyati samadāpayiṣyati samuttejayiṣyati saṃpraharṣayiṣyati,",
  "S06bsu049_u:2433": "vācā neṣyati vineṣyati anuneṣyati,",
  "S06bsu049_u:2434": "arthamasyā asmai saṃprakāśayiṣyati,",
  "S06bsu049_u:2435": "evaṃ cāsya cittaṃ viśodhayiṣyati,",
  "S06bsu049_u:2436": "nirvicikitsaṃ kariṣyati,",
  "S06bsu049_u:2437": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2438": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2439": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2440": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2441": "ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
  "S06bsu049_u:2442": "tatkasya hetoḥ?",
  "S06bsu049_u:2443": "ato hi kauśika sakṛdāgāmiphalaṃ prabhāvyate /",
  "S06bsu049_u:2444": "tiṣṭhatu khalu punaḥ kauśika jāmbūdvīpakān sarvasattvān sakṛdāgāmiphale pratiṣṭhāpya puṇyābhisaṃskāraḥ,",
  "S06bsu049_u:2445": "yāvantaḥ kauśika cāturmahādvīpake lokadhātau sattvāḥ,",
  "S06bsu049_u:2446": "tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
  "S06bsu049_u:2447": "tiṣṭhatu khalu punaḥ kauśika cāturmahādvīpake lokadhātau sarvasatvān sakṛdāgāmiphale pratiṣṭhāpya puṇyabhisaṃskāraḥ,",
  "S06bsu049_u:2448": "yāvantaḥ kauśika sāhasre cūlike lokadhātau (Vaidya 60)",
  "S06bsu049_u:2449": "sattvāḥ, tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
  "S06bsu049_u:2450": "tiṣṭhatu khalu punaḥ kauśika sāhasre cūlike lokadhātau sarvasattvān sakṛdāgāmiphale pratiṣṭhāpya puṇyābhisaṃskāraḥ,",
  "S06bsu049_u:2451": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2452": "tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
  "S06bsu049_u:2453": "tiṣṭhātu khalu punaḥ kauśika dvisāhasre madhyame lokadhātau sarvasattvān sakṛdāgāmiphale pratiṣṭhāpya puṇyābhisaṃskāraḥ,",
  "S06bsu049_u:2454": "yāvantaḥ kauśika trisāhasramahāsāhasre lokadhātau sattvāḥ,",
  "S06bsu049_u:2455": "tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
  "S06bsu049_u:2456": "tiṣṭhatu khalu punaḥ kauśika trisāhasramahāsāhasre lokadhātau sarvasattvān sakṛdāgāmiphale pratiṣṭhāpya puṇyābhisaṃskāraḥ,",
  "S06bsu049_u:2457": "yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2458": "tān api sarvān kaścideva kulaputro vā kuladuhitā vā sakṛdāgāmiphale pratiṣṭhāpayet /",
  "S06bsu049_u:2459": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2460": "śakra āha - bahu bhagavan,",
  "S06bsu049_u:2461": "bahu sugata //",
  "S06bsu049_u:2462": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2463": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2464": "avakalpayannavakalpayate,",
  "S06bsu049_u:2465": "adhimuñcannadhimuñcate,",
  "S06bsu049_u:2466": "prasannacittaḥ prasannacittāya,",
  "S06bsu049_u:2467": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2468": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2469": "udyukto 'muṃ grāhayiṣyati,",
  "S06bsu049_u:2470": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2471": "vācā neṣyati vineṣyati anuneṣyati,",
  "S06bsu049_u:2472": "arthamasyā asmai saṃprakāśayiṣyati,",
  "S06bsu049_u:2473": "evaṃ cāsya cittaṃ viśodhayiṣyati,",
  "S06bsu049_u:2474": "nirvicikitsaṃ kariṣyati,",
  "S06bsu049_u:2475": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2476": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2477": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2478": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2479": "ayameva kauśika tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
  "S06bsu049_u:2480": "tatkasya hetoḥ?",
  "S06bsu049_u:2481": "ato hi kauśika sakṛdāgāmiphalaṃ prabhāvyate //",
  "S06bsu049_u:2482": "punaraparaṃ kauśika yo hi kaścideva kulaputro vā kuladuhitā vā yāvanto jambūdvīpe sattvāḥ,",
  "S06bsu049_u:2483": "tān sarvānanāgāmiphale pratiṣṭhāpayet /",
  "S06bsu049_u:2484": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2485": "śakra āha - bahu bhagavan bahu sugata //",
  "S06bsu049_u:2486": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2487": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2488": "avakalpayannavakalpayate,",
  "S06bsu049_u:2489": "adhimuñcannadhimuñcate,",
  "S06bsu049_u:2490": "prasannacittaḥ prasannacittāya,",
  "S06bsu049_u:2491": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2492": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2493": "udyukto 'muṃ grāhayiṣyati,",
  "S06bsu049_u:2494": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2495": "vācā neṣyati vineṣyati anuneṣyati,",
  "S06bsu049_u:2496": "arthamasyā asmai saṃprakāśayiṣyati,",
  "S06bsu049_u:2497": "evaṃ cāsya cittaṃ viśodhayiṣyati,",
  "S06bsu049_u:2498": "nirvicikitsaṃ kariṣyati,",
  "S06bsu049_u:2499": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2500": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ (Vaidya 61)",
  "S06bsu049_u:2501": "samyaksaṃbodhimabhisaṃbhotsyase /",
  "S06bsu049_u:2502": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2503": "evaṃ ca vācaṃ bhāṣeta - eteṣāmevaṃ tvaṃ kulaputra dharmāṇāṃ lābhī bhava,",
  "S06bsu049_u:2504": "yaduta prajñāpāramitāpratisaṃyuktānāmiti /",
  "S06bsu049_u:2505": "ayameva tato bahutaraṃ puṇyaṃ prasavet /",
  "S06bsu049_u:2506": "tatkasya hetoḥ?",
  "S06bsu049_u:2507": "ato hi kauśika anāgāmiphalaṃ prabhāvyate /",
  "S06bsu049_u:2508": "tiṣṭhatu khalu punaḥ kauśika jambūdvīpakān sarvasattvānanāgāmiphale pratiṣṭhāpya puṇyābhisaṃskāraḥ,",
  "S06bsu049_u:2509": "yāvantaḥ kauśika caturmahādvīpake lokadhātau sattvāḥ,",
  "S06bsu049_u:2510": "tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
  "S06bsu049_u:2511": "tiṣṭhatu khalu punaḥ kauśika cāturmahādvīpake lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
  "S06bsu049_u:2512": "yāvantaḥ kauśika sāhasre cūlike lokadhātau sattvāḥ,",
  "S06bsu049_u:2513": "tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
  "S06bsu049_u:2514": "tiṣṭhatu khalu punaḥ kauśika sāhasre cūlike lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
  "S06bsu049_u:2515": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2516": "tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
  "S06bsu049_u:2517": "tiṣṭhatu khalu punaḥ kauśika dvisāhasre madhyame lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
  "S06bsu049_u:2518": "yāvantaḥ kauśika trisāhasramahāsāhasre lokadhātau sattvāḥ,",
  "S06bsu049_u:2519": "tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
  "S06bsu049_u:2520": "tiṣṭhatu khalu punaḥ kauśika trisāhasramahāsāhasre lokadhātau sarvasattvānanāgāmiphale pratiṣṭhāpya puṇyābhisaṃskāraḥ,",
  "S06bsu049_u:2521": "yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2522": "tān api sarvān kaścideva kulaputro vā kuladuhitā vā anāgāmiphale pratiṣṭhāpayet /",
  "S06bsu049_u:2523": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2524": "śakra āha - bahu bhagavan,",
  "S06bsu049_u:2525": "bahu sugata //",
  "S06bsu049_u:2526": "bhagavānāha - ataḥ khalu punaḥ sa kauśika kulaputro vā kuladuhitā vā tatonidānaṃ bahutaraṃ puṇyaṃ prasavet,",
  "S06bsu049_u:2527": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2528": "avakalpayannavakalpayate,",
  "S06bsu049_u:2529": "adhimuñcannadhimuñcate,",
  "S06bsu049_u:2530": "prasannacittaḥ prasannacittāya,",
  "S06bsu049_u:2531": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2532": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2533": "udyukto 'muṃ grāhayiṣyati,",
  "S06bsu049_u:2534": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2535": "vācā neṣyati vineṣyati anuneṣyati,",
  "S06bsu049_u:2536": "arthamasyā asmai saṃprakāśayiṣyati,",
  "S06bsu049_u:2537": "evaṃ cāsya cittaṃ viśodhayiṣyati,",
  "S06bsu049_u:2538": "nirvicikitsaṃ kariṣyati,",
  "S06bsu049_u:2539": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2540": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2541": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2542": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava,",
  "S06bsu049_u:2543": "yaduta prajñāpāramitāpratisaṃyuktānāmiti /",
  "S06bsu049_u:2544": "ayameva tato bahutaraṃ puṇyaṃ prasavet /",
  "S06bsu049_u:2545": "tatkasya hetoḥ?",
  "S06bsu049_u:2546": "ato hi kauśika anāgāmiphalaṃ prabhāvyate //",
  "S06bsu049_u:2547": "(Vaidya 62) punaraparaṃ kauśika yo hi kaścideva kulaputro vā kuladuhitā va yāvanto jambūdvīpe sattvāḥ,",
  "S06bsu049_u:2548": "tān api sarvānarhattve pratiṣṭhāpayet /",
  "S06bsu049_u:2549": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2550": "śakra āha - bahu bhagavan,",
  "S06bsu049_u:2551": "bahu sugata /",
  "S06bsu049_u:2552": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2553": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2554": "avakalpayannavakalpayate,",
  "S06bsu049_u:2555": "adhimuñcannadhimuñcate,",
  "S06bsu049_u:2556": "prasannacittaḥ prasannacittāya,",
  "S06bsu049_u:2557": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2558": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2559": "udyukto 'muṃ grāhayiṣyati,",
  "S06bsu049_u:2560": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2561": "vācā neṣyati vineṣyati anuneṣyati,",
  "S06bsu049_u:2562": "arthamasyā asmai saṃprakāśayiṣyati,",
  "S06bsu049_u:2563": "evaṃ cāsya cittaṃ viśodhayiṣyati,",
  "S06bsu049_u:2564": "nirvicikitsaṃ kariṣyati,",
  "S06bsu049_u:2565": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2566": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2567": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2568": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2569": "ayameva tato bahutaraṃ puṇyaṃ prasavet /",
  "S06bsu049_u:2570": "tatkasya hetoḥ?",
  "S06bsu049_u:2571": "ato hi kauśika arhattvaṃ prabhāvyate /",
  "S06bsu049_u:2572": "evaṃ cāsya utsāhaṃ vardhayiṣyati - yathā yathā hi tvaṃ kulaputra prajñāpāramitāyāṃ śikṣiṣyase,",
  "S06bsu049_u:2573": "tathā tathā tvamanupūrveṇa buddhadharmāṇāṃ lābhī bhaviṣyasi,",
  "S06bsu049_u:2574": "āsannaś ca bhaviṣyasyanuttarāyāḥ samyaksaṃbodheḥ /",
  "S06bsu049_u:2575": "atra hi tvaṃ śikṣāyāṃ śikṣamāṇaścaran vyāyacchamānaḥ srotaāpattiphalaṃ prabhāvayiṣyasi,",
  "S06bsu049_u:2576": "sakṛdāgāmiphalaṃ prabhāvayiṣyasi,",
  "S06bsu049_u:2577": "anāgāmiphalaṃ prabhāvayiṣyasi,",
  "S06bsu049_u:2578": "arhattvaṃ prabhāvayiṣyasi,",
  "S06bsu049_u:2579": "pratyekabuddhatvaṃ prabhāvayiṣyasi,",
  "S06bsu049_u:2580": "samyaksaṃbuddhatvaṃ prabhāvayiṣyasīti /",
  "S06bsu049_u:2581": "tiṣṭhatu khalu punaḥ kauśika jāmbūdvīpakān sarvasattvānarhatve pratiṣṭhāpya puṇyābhisaṃskāraḥ,",
  "S06bsu049_u:2582": "yāvantaḥ kauśika cāturmahādvīpake lokadhātau sattvāḥ,",
  "S06bsu049_u:2583": "tān api sarvān kaścideva kulaputro vā kuladuhitā vā arhattve pratiṣṭhāpayet /",
  "S06bsu049_u:2584": "tiṣṭhatu khalu punaḥ kauśika cāturmahādvīpake lokadhātau sarvasattvānarhattve pratiṣṭhāpya puṇyābhisaṃskāraḥ,",
  "S06bsu049_u:2585": "yāvantaḥ kauśika sāhasre cūlike lokadhātau sattvāḥ,",
  "S06bsu049_u:2586": "tān api sarvān kaścideva kulaputro vā kuladuhitā vā arhattve pratiṣṭhāpayet /",
  "S06bsu049_u:2587": "tiṣṭhatu khalu punaḥ kauśika sāhasre cūlike lokadhātau sarvasattvānarhattve pratiṣṭhāpya puṇyābhisaṃskāraḥ,",
  "S06bsu049_u:2588": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2589": "tān api sarvān kaścideva kulaputro vā kuladuhitā vā arhattve pratiṣṭhāpayet /",
  "S06bsu049_u:2590": "tiṣṭhatu khalu punaḥ kauśika dvisāhasre madhyame lokadhātau sarvasattvānarhattve pratiṣṭhāpya puṇyābhisaṃskāraḥ,",
  "S06bsu049_u:2591": "yāvantaḥ kauśika trisāhasramahāsāhasre lokadhātau sattvāḥ,",
  "S06bsu049_u:2592": "tān api sarvān kaścideva kulaputro vā kuladuhitā vā arhattve pratiṣṭhāpayet /",
  "S06bsu049_u:2593": "tiṣṭhatu khalu punaḥ kauśika trisāhasramahāsāhasre lokadhātau sarvasattvānarhattve pratiṣṭhāpya puṇyābhisaṃskāraḥ,",
  "S06bsu049_u:2594": "yāvantaḥ kauśika gaṅgānadīvālukopameṣu (Vaidya 63)",
  "S06bsu049_u:2595": "trisāhasramahāsāhasreṣu lokadhātuṣu sattvāḥ,",
  "S06bsu049_u:2596": "tān api sarvān kaścideva kulaputro vā kuladuhitā vā arhattve pratiṣṭhāpayet /",
  "S06bsu049_u:2597": "tatkiṃ manyase kauśike api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2598": "śakra āha - bahu bhagavan,",
  "S06bsu049_u:2599": "bahu sugata /",
  "S06bsu049_u:2600": "saṃkhyā api bhagavaṃstasya puṇyaskandhasya na sukarā kartum /",
  "S06bsu049_u:2601": "gaṇanāpi upamāpi aupamyam api upanisāpi upaniṣad api bhagavaṃstasya puṇyaskandhasya na sukarā kartum //",
  "S06bsu049_u:2602": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2603": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2604": "avakalpayannavakalpayate,",
  "S06bsu049_u:2605": "adhimuñcannadhimuñcate,",
  "S06bsu049_u:2606": "prasannacittaḥ prasannacittāya,",
  "S06bsu049_u:2607": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2608": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2609": "udyukto 'muṃ grāhayiṣyati,",
  "S06bsu049_u:2610": "samādāpayiṣyati samuttejayiṣyati saṃpraharṣayiṣyati,",
  "S06bsu049_u:2611": "vācā neṣyati vineṣyati anuneṣyati,",
  "S06bsu049_u:2612": "arthamasyā asmai saṃprakāśayiṣyati,",
  "S06bsu049_u:2613": "evaṃ cāsya cittaṃ viśodhayiṣyati,",
  "S06bsu049_u:2614": "nirvicikitsaṃ kariṣyati,",
  "S06bsu049_u:2615": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2616": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2617": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2618": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava,",
  "S06bsu049_u:2619": "yaduta prajñāpāramitāpratisaṃyuktānāmiti /",
  "S06bsu049_u:2620": "ayameva tato bahutaraṃ puṇyaṃ prasavet /",
  "S06bsu049_u:2621": "tatkasya hetoḥ?",
  "S06bsu049_u:2622": "ato hi kauśika arhattvaṃ prabhāvyate /",
  "S06bsu049_u:2623": "evaṃ ca asyotsāhaṃ vardhayiṣyati - yathā yathā hi tvaṃ kulaputra prajñāpāramitāyāṃ śikṣiṣyase,",
  "S06bsu049_u:2624": "tathā tathā tvamanupūrveṇa buddhadharmāṇāṃ lābhī bhaviṣyasi,",
  "S06bsu049_u:2625": "āsannaś ca bhaviṣyasyanuttarāyāḥ samyaksaṃbodheḥ /",
  "S06bsu049_u:2626": "atra hi tvaṃ śikṣāyāṃ śikṣamāṇaścaran vyāyacchamānaḥ srotaāpattiphalaṃ prabhāvayiṣyasi,",
  "S06bsu049_u:2627": "sakṛdāgāmiphalaṃ prabhāvayiṣyasi,",
  "S06bsu049_u:2628": "anāgāmiphalaṃ prabhāvayiṣyasi,",
  "S06bsu049_u:2629": "arhattvaṃ prabhāvayiṣyasi,",
  "S06bsu049_u:2630": "pratyekabuddhatvaṃ prabhāvayiṣyasi,",
  "S06bsu049_u:2631": "samyaksaṃbuddhatvaṃ prabhāvayiṣyasi / iti //",
  "S06bsu049_u:2632": "punaraparaṃ kauśika yāvanto jambūdvīpe sattvāḥ,",
  "S06bsu049_u:2633": "tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
  "S06bsu049_u:2634": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2635": "śakra āha - bahu bhagavan,",
  "S06bsu049_u:2636": "bahu sugataḥ /",
  "S06bsu049_u:2637": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2638": "avakalpayannavakalpayate,",
  "S06bsu049_u:2639": "adhimuñcannadhimuñcate,",
  "S06bsu049_u:2640": "prasannacittaḥ prasannacittāya,",
  "S06bsu049_u:2641": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāya adhyāśayena dadyāt,",
  "S06bsu049_u:2642": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2643": "udyukto 'muṃ grāhayiṣyati,",
  "S06bsu049_u:2644": "saṃdarśayiṣyati (Vaidya 64)",
  "S06bsu049_u:2645": "samādāpayiṣyati samuttejayiṣyati saṃpraharṣayiṣyati,",
  "S06bsu049_u:2646": "vācā neṣyati vineṣyati anuneṣyati,",
  "S06bsu049_u:2647": "arthamasyā asmai saṃprakāśayiṣyati,",
  "S06bsu049_u:2648": "evaṃ cāsya cittaṃ viśodhayiṣyati,",
  "S06bsu049_u:2649": "nirvicikitsaṃ kariṣyati,",
  "S06bsu049_u:2650": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva /",
  "S06bsu049_u:2651": "atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2652": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2653": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2654": "ayameva tato bahutaraṃ puṇyaṃ prasavet /",
  "S06bsu049_u:2655": "tatkasya hetoḥ?",
  "S06bsu049_u:2656": "ato hi kauśika pratyekabuddhatvaṃ prabhāvyate /",
  "S06bsu049_u:2657": "evaṃ cāsyotsāhaṃ vardhayiṣyati - yathā yathā hi tvaṃ kulaputra prajñāpāramitāyāṃ śikṣiṣyase,",
  "S06bsu049_u:2658": "tathā tathā tvamanupūrveṇa buddhadharmāṇāṃ lābhī bhaviṣyasi,",
  "S06bsu049_u:2659": "āsannaś ca bhaviṣyasyanuttarāyāḥ samyaksaṃbodheḥ /",
  "S06bsu049_u:2660": "atra hi tvaṃ śikṣāyāṃ śikṣamāṇaścaran vyāyacchamānaḥ kṣiprameva srotaāpattiphalaṃ prabhāvayiṣyasi,",
  "S06bsu049_u:2661": "sakṛdāgāmiphalaṃ prabhāvayiṣyasi,",
  "S06bsu049_u:2662": "anāgāmiphalaṃ prabhāvayiṣyasi,",
  "S06bsu049_u:2663": "arhattvaṃ prabhāvayiṣyasi,",
  "S06bsu049_u:2664": "pratyekabuddhatvaṃ prabhāvayiṣyati,",
  "S06bsu049_u:2665": "samyaksaṃbuddhatvaṃ prabhāvayiṣyasīti /",
  "S06bsu049_u:2666": "tiṣṭhatu khalu punaḥ kauśika jambūdvīpakān sarvasattvān pratyekabuddhatve pratiṣṭhāpya puṇyābhisaṃskāraḥ,",
  "S06bsu049_u:2667": "yāvantaḥ kauśika cāturmahādvīpake lokadhātau sattvāḥ,",
  "S06bsu049_u:2668": "tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
  "S06bsu049_u:2669": "tiṣṭhatu khalu punaḥ kauśika cāturmahādvīpake loakadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
  "S06bsu049_u:2670": "yāvantaḥ kauśika sāhasre cūlike lokadhātau sattvāḥ,",
  "S06bsu049_u:2671": "tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
  "S06bsu049_u:2672": "tiṣṭhatu khalu punaḥ kauśika sāhasre cūlike lokadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
  "S06bsu049_u:2673": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2674": "tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
  "S06bsu049_u:2675": "tiṣṭhatu khalu punaḥ kauśika dvisāhasre madhyame lokadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
  "S06bsu049_u:2676": "ye 'pi kecitkauśika trisāhasramahāsāhasre lokadhātau sattvāḥ,",
  "S06bsu049_u:2677": "tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
  "S06bsu049_u:2678": "tiṣṭhatu khalu punaḥ kauśika trisāhasramahāsāhasre lokadhātau sarvasattvān pratyekabuddhatve pratiṣṭhāpya puṇyābhisaṃskāraḥ,",
  "S06bsu049_u:2679": "yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2680": "tān api sarvān kaścideva kulaputro vā kuladuhitā vā pratyekabuddhatve pratiṣṭhāpayet /",
  "S06bsu049_u:2681": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2682": "śakra āha - bahu bhagavan,",
  "S06bsu049_u:2683": "bahu sugata //",
  "S06bsu049_u:2684": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2685": "ya imāṃ prajñāpāramitāmantaśaḥ pustakagatām api kṛtvā abhiśraddadhadabhiśraddadhate,",
  "S06bsu049_u:2686": "avakalpayannavakalpayate,",
  "S06bsu049_u:2687": "adhimuñcannadhimuñcate,",
  "S06bsu049_u:2688": "prasannacittaḥ prasannacittāya,",
  "S06bsu049_u:2689": "adhyāśayasaṃpanno 'dhyāśayasaṃpannāya bodhāya cittamutpādya samutpāditabodhicittāya bodhisattvāyādhyāśayena dadyāt, (Vaidya 65)",
  "S06bsu049_u:2690": "antaśo likhanāyāpi vācanāyāpi akilāsitayā saṃpādayiṣyati,",
  "S06bsu049_u:2691": "adyukto 'muṃ grāhayiṣyati,",
  "S06bsu049_u:2692": "saṃdarśayiṣyati samādāpayiṣyati samuttejayiṣyati saṃpraharṣayiṣyati,",
  "S06bsu049_u:2693": "vācā neṣyati vineṣyati anuneṣyati,",
  "S06bsu049_u:2694": "arthamasyā asmai saṃprakāśayiṣyati,",
  "S06bsu049_u:2695": "evaṃ cāsya cittaṃ viśodhayiṣyati,",
  "S06bsu049_u:2696": "nirvicikitsaṃ kariṣyati,",
  "S06bsu049_u:2697": "evaṃ cainaṃ vakṣyati - ehi tvaṃ kulaputra asminneva bodhisattvamārge śikṣasva - atra hi tvaṃ śikṣamāṇaścaran vyāyacchamānaḥ kṣipramevānuttarāṃ samyaksaṃbodhimabhisaṃbhotsyase /",
  "S06bsu049_u:2698": "abhisaṃbudhya ca aparimitaṃ sattvadhātumanuttare upadhisaṃkṣaye 'bhivineṣyasi yaduta bhūtakoṭiprabhāvanatāyāmiti /",
  "S06bsu049_u:2699": "evaṃ ca vācaṃ bhāṣeta - eteṣāmeva tvaṃ kulaputra dharmāṇāṃ lābhī bhava yaduta prajñāpāramitāpratisaṃyuktānāmiti /",
  "S06bsu049_u:2700": "ayameva tato bahutaraṃ puṇyaṃ prasavet /",
  "S06bsu049_u:2701": "tatkasya hetoḥ?",
  "S06bsu049_u:2702": "ato hi kauśika pratyekabuddhatvaṃ prabhāvyate /",
  "S06bsu049_u:2703": "evaṃ cāsya utsāhaṃ vardhayiṣyasi - yathā yathā hi tvaṃ kulaputra prajñāpāramitāyāṃ śikṣiṣyase,",
  "S06bsu049_u:2704": "tathā tathā tvamanupūrveṇa buddhadharmāṇāṃ lābhī bhaviṣyasi,",
  "S06bsu049_u:2705": "āsannaś ca bhaviṣyasyanuttarāyāḥ samyaksaṃbodheḥ /",
  "S06bsu049_u:2706": "atra hi tvaṃ śikṣāyāṃ śikṣamāṇaścaran vyāyacchamānaḥ srotaāpattiphalaṃ prabhāvayiṣyasi,",
  "S06bsu049_u:2707": "sakṛdāgāmiphalaṃ prabhāvayiṣyasi,",
  "S06bsu049_u:2708": "anāgāmiphalaṃ prabhāvayiṣyasi,",
  "S06bsu049_u:2709": "arhattvaṃ prabhāvayiṣyasi,",
  "S06bsu049_u:2710": "samyaksaṃbuddhatvaṃ prabhāvayiṣyasīti //",
  "S06bsu049_u:2711": "punaraparaṃ kauśika yāvanto jambūdvīpe sattvāḥ,",
  "S06bsu049_u:2712": "teṣāṃ sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittaṃ samutpādayet,",
  "S06bsu049_u:2713": "yaścānyaḥ kaścitkauśika kulaputro vā kuladuhitā vā teṣāṃ sarveṣāmanuttarāyāṃ samyaksaṃbodhau cittamutpādya tebhya imāṃ prajñāpāramitāṃ likhitvā dadyāt /",
  "S06bsu049_u:2714": "yo vā kauśika kulaputro vā kuladuhitā vā avinivartanīyāya bodhisattvāya mahāsattvāya enāṃ prajñāpāramitāṃ likhitvā upanāmayet,",
  "S06bsu049_u:2715": "atraiva prajñāpāramitāyāṃ śikṣiṣyate,",
  "S06bsu049_u:2716": "yogamāpatsyate /",
  "S06bsu049_u:2717": "atraiva prajñāpāramitāṃ bhāvayan vṛddhiṃ virūḍhiṃ vipulatāṃ gataḥ paripūrayiṣyati buddhadharmāniti /",
  "S06bsu049_u:2718": "ayaṃ tasmātpaurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
  "S06bsu049_u:2719": "tatkasya hetoḥ?",
  "S06bsu049_u:2720": "niyatameṣo 'nuttarāṃ samyaksaṃbodhimabhisaṃbudhya sattvānāṃ duḥkhasyāntaṃ kariṣyatīti /",
  "S06bsu049_u:2721": "tiṣṭhatu khalu punaḥ kauśika jāmbūdvīpakānāṃ sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
  "S06bsu049_u:2722": "yāvantaḥ kauśika cāturmahādvīpake lokadhātau sattvāḥ,",
  "S06bsu049_u:2723": "teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
  "S06bsu049_u:2724": "tiṣṭhatu khalu punaḥ kauśika cāturmahādvīpake lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
  "S06bsu049_u:2725": "yāvantaḥ kauśika sāhasre cūlike lokadhātau sattvāḥ,",
  "S06bsu049_u:2726": "teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
  "S06bsu049_u:2727": "tiṣṭhatu khalu punaḥ kauśika sāhasre cūlike lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
  "S06bsu049_u:2728": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2729": "teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
  "S06bsu049_u:2730": "tiṣṭhatu khalu punaḥ kauśika dvisāhasre madhyame lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
  "S06bsu049_u:2731": "yāvantaḥ kauśika trisāhasramahāsāhasre lokadhātau sattvāḥ,",
  "S06bsu049_u:2732": "teṣām api sarveṣāṃ (Vaidya 66)",
  "S06bsu049_u:2733": "kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
  "S06bsu049_u:2734": "tiṣṭhatu khalu punaḥ kauśika trisāhasramahāsāhasre lokadhātau sarvasattvānāmanuttarāyāṃ samyaksaṃbodhau cittamutpādya puṇyābhisaṃskāraḥ,",
  "S06bsu049_u:2735": "yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2736": "teṣām api sarveṣāṃ kaścideva kulaputro vā kuladuhitā vā anuttarāyāṃ samyaksaṃbodhau cittamutpādayet /",
  "S06bsu049_u:2737": "yaścānyaḥ kaścitkauśika kulaputro vā kuladuhitā vā teṣāṃ sarveṣāmanuttarāyāṃ samyaksaṃbodhau cittamutpādya tebhya imāṃ prajñāpāramitāṃ likhitvā dadyāt /",
  "S06bsu049_u:2738": "yo vā kauśika kulaputro vā kuladuhitā vā avinivartanīyāya bodhisattvāya mahāsattvāya enāṃ prajñāpāramitāṃ likhitvā dadyāt,",
  "S06bsu049_u:2739": "upanāmayet,",
  "S06bsu049_u:2740": "atraiva prajñāpāramitāyāṃ śikṣiṣyate,",
  "S06bsu049_u:2741": "yogamāpatsyate /",
  "S06bsu049_u:2742": "evamasyeyaṃ prajñāpāramitā bhūyasyā mātrayā bhāvanāṃ vṛddhiṃ virūḍhiṃ vipulatāṃ paripūriṃ gamiṣyatīti /",
  "S06bsu049_u:2743": "ayaṃ kauśiaka tataḥ paurvakātkulaputrataḥ kuladuhitṛto vā sakāśādbahutaraṃ puṇyaṃ prasavet /",
  "S06bsu049_u:2744": "tatkasya hetoḥ?",
  "S06bsu049_u:2745": "niyatameṣo 'nuttarāṃ samyaksaṃbodhimabhisaṃbudhya sattvānāṃ duḥkhasyāntaṃ kariṣyatīti //",
  "S06bsu049_u:2746": "punaraparaṃ kauśika yāvanto jambūdvīpe sattvāḥ,",
  "S06bsu049_u:2747": "te sarve avinivartanīyā bhaveyuranuttarāyāḥ samyaksaṃbodheḥ /",
  "S06bsu049_u:2748": "tebhyaḥ kaścideva kulaputro vā kuladuhitā vā anuttarāṃ samyaksaṃbodhimabhisaṃprasthitebhya imāṃ prajñāpāramitāṃ pustakalikhitāṃ kṛtvā dadyādupanāmayet /",
  "S06bsu049_u:2749": "yaś ca tebhyaḥ kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
  "S06bsu049_u:2750": "sārthāṃ savyañjanāmupadiśet /",
  "S06bsu049_u:2751": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2752": "śakra āha - bahu bhagavan,",
  "S06bsu049_u:2753": "bahu sugata /",
  "S06bsu049_u:2754": "saṃkhyāpi bhagavaṃstasya puṇyaskandhasya na sukarā kartum /",
  "S06bsu049_u:2755": "gaṇanāpi upamāpi aupamyam api upanisāpi upaniṣad api bhagavaṃstasya puṇyaskandhasya na sukarā kartum //",
  "S06bsu049_u:2756": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavet,",
  "S06bsu049_u:2757": "yasteṣāmavinivartanīyānāṃ bodhisattvānāṃ mahāsattvānāṃ kṣiprataramanuttarāṃ samyaksaṃbodhimabhisaṃboddhukāmebhya imāṃ prajñāpāramitāṃ pustakalikhitāṃ kṛtvā dadyāt,",
  "S06bsu049_u:2758": "upanāmayet,",
  "S06bsu049_u:2759": "sārthāṃ savyañjanāmupadiśet,",
  "S06bsu049_u:2760": "iha ca tān prajñāpāramitāyāmavavadedanuśiṣyāt tiṣṭhatu khalu punaḥ kauśika jāmbūdvīpakebhyaḥ sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
  "S06bsu049_u:2761": "yāvantaḥ kauśika cāturmahādvīpake lokadhātau sattvāḥ,",
  "S06bsu049_u:2762": "te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
  "S06bsu049_u:2763": "tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
  "S06bsu049_u:2764": "sārthāṃ savyañjanāmupadiśet /",
  "S06bsu049_u:2765": "tiṣṭhatu khalu punaḥ kauśika cāturmahādvīpake lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
  "S06bsu049_u:2766": "yāvantaḥ kauśika sāhasre cūlike lokadhātau sattvāḥ,",
  "S06bsu049_u:2767": "te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
  "S06bsu049_u:2768": "tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā (Vaidya 67)",
  "S06bsu049_u:2769": "dadyādupanāmayet,",
  "S06bsu049_u:2770": "sārthāṃ savyañjanāmupadiśet /",
  "S06bsu049_u:2771": "tiṣṭhatu khalu punaḥ kauśika sāhasre cūlike lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
  "S06bsu049_u:2772": "yāvantaḥ kauśika dvisāhasre madhyame lokadhātau sattvāḥ,",
  "S06bsu049_u:2773": "te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
  "S06bsu049_u:2774": "tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
  "S06bsu049_u:2775": "sārthāṃ savyañjanāmupadiśet /",
  "S06bsu049_u:2776": "tiṣṭhatu khalu punaḥ kauśika dvisāhasre madhyame lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
  "S06bsu049_u:2777": "yāvantaḥ kauśika trisāhasramahāsāhasre lokadhātau sattvāḥ,",
  "S06bsu049_u:2778": "te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
  "S06bsu049_u:2779": "tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
  "S06bsu049_u:2780": "sārthāṃ savyañjanāmupadiśet /",
  "S06bsu049_u:2781": "tiṣṭhatu khalu punaḥ kauśika trisāhasramahāsāhasre lokadhātau sarvasattvebhyo 'vinivartanīyebhya imāṃ prajñāpāramitāmupanāmya puṇyābhisaṃskāraḥ,",
  "S06bsu049_u:2782": "yāvantaḥ kauśika gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:2783": "te 'pi sarve 'vinivartanīyā bhaveyuranuttarāyāḥ samyaksaṃbodheḥ /",
  "S06bsu049_u:2784": "tebhyo 'pi kaścideva kulaputro vā kuladuhitā vā imāṃ prajñāpāramitāṃ pustakalikhitāṃ kṛtvā dadyādupanāmayet,",
  "S06bsu049_u:2785": "sārthāṃ savyañjanāmupadiśet /",
  "S06bsu049_u:2786": "tatkiṃ manyase kauśika api nu sa kulaputro vā kuladuhitā vā tatonidānaṃ bahu puṇyaṃ prasavet?",
  "S06bsu049_u:2787": "śakra āha - bahu bhagavan,",
  "S06bsu049_u:2788": "bahu sugata /",
  "S06bsu049_u:2789": "saṃkhyāpi bhagavaṃstasya puṇyaskandhasya na sukarā kartum /",
  "S06bsu049_u:2790": "gaṇanāpi upamāpi aupamyam api upanisāpi bhagavaṃstasya puṇyaskandhasya na sukarā kartum //",
  "S06bsu049_u:2791": "bhagavānāha - ataḥ khalu punaḥ sa kauśika kulaputro va kuladuhitā vā bahutaraṃ puṇyaṃ prasavet,",
  "S06bsu049_u:2792": "yasteṣāmavinivartanīyānāṃ bodhisattvānāṃ mahāsattvānāṃ kṣiprataramanuttarāṃ samyaksaṃbodhimabhisaṃboddhukāmebhya imāṃ prajñāpāramitāṃ pustakalikhitāṃ kṛtvā dadyādupanāmayet,",
  "S06bsu049_u:2793": "sārthāṃ savyañjanāmupadiśet,",
  "S06bsu049_u:2794": "iha ca tān prajñāpāramitāyāmavavadedanuśiṣyāt /",
  "S06bsu049_u:2795": "athāparaḥ kauśika bodhisattvo mahāsattva utpadyeta,",
  "S06bsu049_u:2796": "sa evaṃ vadet - ahameteṣāṃ kṣiprataramanuttarāṃ samyaksaṃbodhimabhisaṃbhotsya iti /",
  "S06bsu049_u:2797": "yastaṃ kauśika kulaputro vā kuladuhitā vā kṣiprābhijñataraṃ bodhisattvaṃ mahāsattvaṃ prajñāpāramitāyāmavavadedanuśiṣyāt,",
  "S06bsu049_u:2798": "ayaṃ tataḥ paurvakātkulaputrātkuladuhiturvā sakāśādbahutaraṃ puṇyaṃ prasavet //",
  "S06bsu049_u:2799": "atha khalu śakro devānāmindro bhagavantametadavocat - yathā yathā bhagavan bodhisattvo mahāsattva āsannībhavatyanuttarāyāḥ samyaksaṃbodheḥ,",
  "S06bsu049_u:2800": "tathā tathā prajñāpāramitāyāmavavaditavyo 'nuśāsitavyaḥ,",
  "S06bsu049_u:2801": "tathā tathā prajñāpāramitāyāmavodyamāno 'nuśiṣyamāṇastathatāyā āsannībhavati /",
  "S06bsu049_u:2802": "tathatāyā āsannībhavan yeṣāṃ paribhuṅke cīvarapiṇḍapātaśayanāsanaglānapratyayabhaiṣajyapariṣkārān,",
  "S06bsu049_u:2803": "teṣāṃ tān kārān kṛtān mahāphalān karoti mahānuśaṃsān /",
  "S06bsu049_u:2804": "ataḥ sa bahutaraṃ puṇyaṃ prasavati /",
  "S06bsu049_u:2805": "(Vaidya 68) tatkasya hetoḥ?",
  "S06bsu049_u:2806": "evaṃ hyetadbhagavan bhavati - yadbodhisattvo mahāsattva āsannībhavatyanuttarāyāḥ samyaksaṃbodheḥ //",
  "S06bsu049_u:2807": "atha khalvāyuṣmān subhūtiḥ śakraṃ devānāmindrametadavocat - sādhu sādhu kauśika yastvaṃ bodhisattvayānikānāṃ pudgalānāmutsāhaṃ dadāsi anugṛhṇīṣe anuparivārayasi /",
  "S06bsu049_u:2808": "evaṃ ca kauśika tvayā karaṇīyam - ya āryaśrāvakaḥ sarvasattvānāmanugrahaṃ kartukāmaḥ,",
  "S06bsu049_u:2809": "sa bodhisattvānāṃ mahāsattvānāmanuttarāyāṃ samyaksaṃbodhāvutsāhaṃ vardhayati anugṛhṇīte 'nuparivārayati,",
  "S06bsu049_u:2810": "evametatkaraṇīyam /",
  "S06bsu049_u:2811": "tatkasya hetoḥ?",
  "S06bsu049_u:2812": "ataḥprasūtā hi bodhisattvānāṃ mahāsattvānāmanuttarā samyaksaṃbodhiḥ /",
  "S06bsu049_u:2813": "yadi hi bodhisattvā mahāsattvā etadbodhicittaṃ notpādayeran,",
  "S06bsu049_u:2814": "na caite bodhisattvā mahāsattvā anuttarāyāṃ samyaksaṃbodhau śikṣeran,",
  "S06bsu049_u:2815": "na ṣaṭpāramitāsu śikṣeran,",
  "S06bsu049_u:2816": "aśikṣamāṇā anuttarāṃ samyaksaṃbodhiṃ nābhisaṃbudhyeran /",
  "S06bsu049_u:2817": "yasmāttarhi bodhisattvā mahāsattvā bodhisattvaśikṣāyāmāsu ṣaṭpāramitāsu śikṣante,",
  "S06bsu049_u:2818": "tasmādetadbodhicittamutpādayante,",
  "S06bsu049_u:2819": "tasmādanuttarāṃ samyaksaṃbodhimabhisaṃbudhyanta iti //",
  "S06bsu049_u:2820": "āryāṣṭasāhasrikāyāṃ prajñāpāramitāyāṃ puṇyaparyāyaparivarto nāma pañcamaḥ //",
  "S06bsu049_u:2821": "_______________________________________________________________",
  "S06bsu049_u:2822": "(Vaidya 69)",
  "S06bsu049_u:2823": "ASP_6: anumodanāpariṇāmanāparivartaḥ ṣaṣṭhaḥ /",
  "S06bsu049_u:2824_0": "atha khalu maitreyo bodhisattvo mahāsattva āyuṣmantaṃ subhūtiṃ sthaviramāmantrayate",
  "S06bsu049_u:2824_1": "sma - yacca khalu punaḥ ārya subhūte bodhisattvasya mahāsattvasya anumodanāpariṇāmanāsahagataṃ puṇyakriyāvastu,",
  "S06bsu049_u:2825": "yacca sarvasattvānāṃ dānamayaṃ puṇyakriyāvastu,",
  "S06bsu049_u:2826": "śīlamayaṃ puṇyakriyāvastu,",
  "S06bsu049_u:2827": "bhāvanāmayaṃ puṇyakriyāvastu,",
  "S06bsu049_u:2828": "idameva tato bodhisattvasya mahāsattvasya anumodanāpariṇāmanāsahagataṃ puṇyakriyāvastu agramākhyāyate,",
  "S06bsu049_u:2829": "śreṣṭhamākhyāyate,",
  "S06bsu049_u:2830": "jyeṣṭhamākhyāyate,",
  "S06bsu049_u:2831": "varamākhyāyate,",
  "S06bsu049_u:2832": "pravaramākhyāyate,",
  "S06bsu049_u:2833": "praṇītamākhyāyate,",
  "S06bsu049_u:2834": "uttamamākhyāyate,",
  "S06bsu049_u:2835": "anuttamamākhyāyate,",
  "S06bsu049_u:2836": "niruttamamākhyāyate,",
  "S06bsu049_u:2837": "asamamākhyāyate,",
  "S06bsu049_u:2838": "asamasamamākhyāyate //",
  "S06bsu049_u:2839_0": "evamukte āyupyān subhūtiḥ sthaviraṃ maitreyaṃ bodhisattvaṃ mahāsattvametadavocat",
  "S06bsu049_u:2839_1": "- yatpunarayaṃ maitreya bodhisattvo mahāsattvo daśadiśi loke sarvataḥ sarvatra gatayā",
  "S06bsu049_u:2839_2": "aprameyāprameyeṣu asaṃkhyeyāsaṃkhyeṣu aparimāṇāparimāṇeṣu acintyācintyeṣu anantāparyanteṣu",
  "S06bsu049_u:2839_3": "trisāhasramahāsāhasreṣu lokadhātuṣu atīte 'dhvani ekaikasyāṃ diśi ekaikasmiṃstrisāhasramahāsāhasre",
  "S06bsu049_u:2839_4": "lokadhātau aprameyāprameyāṇāyāmasaṃkhyeyāsaṃkhyeyānāmaparimāṇāparimāṇānāmacintyācintyānāmanantāparyantānāmanupadhiśeṣe",
  "S06bsu049_u:2839_5": "nirvāṇadhātau parinirvṛtānāṃ tathāgatānāmarhatāṃ samyaksaṃbuddhānāṃ chinnavartmanāṃ",
  "S06bsu049_u:2839_6": "chinnavartmanīnāṃ chinnaprapañcabhavanetrīkāṇāṃ paryāttabāṣpāṇāṃ marditakaṇṭakānāṃ",
  "S06bsu049_u:2839_7": "svapahṛtabhārāṇāmanuprāptasvakārthānāṃ parikṣīṇabhavasaṃyojanānāṃ samyagājñāsuvimuktacittānāṃ",
  "S06bsu049_u:2839_8": "sarvacetovaśiparamapāramiprāptānāṃ yāvatprathamacittotpādamupādāya yāvacca anuttarāṃ",
  "S06bsu049_u:2839_9": "samyaksaṃbodhimabhisaṃbuddhānāṃ yāvacca anupadhiśeṣe nirvāṇadhātau parinirvṛtānāṃ",
  "S06bsu049_u:2839_10": "yāvacca saddharmo nāntarhitaḥ,",
  "S06bsu049_u:2840": "etasminnantare yasteṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaśca,",
  "S06bsu049_u:2841": "yāni ca ṣaṭpāramitāpratisaṃyuktāni kuśalamūlāni,",
  "S06bsu049_u:2842": "buddhaguṇasaṃpatpratisaṃyuktāni kuśalamūlāni,",
  "S06bsu049_u:2843": "balavaiśāradyapāramitāpratisaṃyuktāni kuśalamūlāni,",
  "S06bsu049_u:2844": "evamabhijñāpāramitāpratisaṃyuktāni parijñāpāramitāpratisaṃyuktāni praṇidhānapāramitāpratisaṃyuktāni sarvajñajñānasaṃpatpratisaṃyuktāni kuśalamūlāni,",
  "S06bsu049_u:2845": "yā ca hitaiṣitā,",
  "S06bsu049_u:2846": "yā ca mahāmaitrī,",
  "S06bsu049_u:2847": "yā ca mahākaruṇā,",
  "S06bsu049_u:2848": "ye ca aprameyāsaṃkhyeyā buddhaguṇāḥ,",
  "S06bsu049_u:2849": "yā ca anuttarā samyaksaṃbodhiḥ,",
  "S06bsu049_u:2850": "yacca anuttaraṃ samyaksaṃbodhisukham,",
  "S06bsu049_u:2851": "yā ca sarvadharmaiśvaryapāramitā,",
  "S06bsu049_u:2852": "yaś ca aparimeyo 'nabhibhūtaḥ sarvābhibhūtaḥ paramaṛddhyabhisaṃskāraḥ,",
  "S06bsu049_u:2853": "yacca anāvaraṇamasaṅgamapratihatamasamamasamasamamanupamamaparimeyaṃ tathāgatayathābhūtajñānabalam,",
  "S06bsu049_u:2854": "yadbuddhajñānabalam,",
  "S06bsu049_u:2855": "balānāṃ yadbuddhajñānadarśanam,",
  "S06bsu049_u:2856": "yā ca daśabalapāramitā,",
  "S06bsu049_u:2857": "yaś ca caturvaiśāradyaparamasukhaparipūrṇo 'dhigamaḥ,",
  "S06bsu049_u:2858": "yaś ca sarvadharmāṇāṃ paramārthābhinirhāreṇa dharmādhigamaḥ,",
  "S06bsu049_u:2859": "yacca dharmacakrapravartanam,",
  "S06bsu049_u:2860": "dharmolkāpragrahaṇam,",
  "S06bsu049_u:2861": "dharmabherīsaṃpratāḍanam,",
  "S06bsu049_u:2862": "dharmaśaṅkhaprapūraṇam,",
  "S06bsu049_u:2863": "dharmaśaṅkhapravyāharaṇam,",
  "S06bsu049_u:2864": "dharmakhaḍgapraharaṇam,",
  "S06bsu049_u:2865": "dharmavṛṣṭipravarṣaṇam,",
  "S06bsu049_u:2866": "dharmayajñayajanam,",
  "S06bsu049_u:2867": "dharmadānena sarvasattvasaṃtarpaṇam,",
  "S06bsu049_u:2868": "dharmadānasaṃpravāraṇam,",
  "S06bsu049_u:2869": "ye ca tatra dharmadeśanāsu buddhadharmeṣu pratyekabuddhadharmeṣu (Vaidya 70)",
  "S06bsu049_u:2870": "śrāvakadharmeṣu vā vinītāḥ śikṣitā adhimuktā niyatāḥ saṃbodhiparāyaṇāḥ,",
  "S06bsu049_u:2871": "teṣāṃ ca sarveṣāṃ yāni kuśalamūlāni,",
  "S06bsu049_u:2872": "ye ca tairbuddhairbhagavadbhirbodhisattvā mahāsattvā vyākṛtā anuttarāyāṃ samyaksaṃbodhau,",
  "S06bsu049_u:2873": "teṣāṃ ca sarveṣāṃ yāni kuśalamūlāni ṣaṭpāramitāpratisaṃyuktāni,",
  "S06bsu049_u:2874": "ye ca pratyekabuddhayānikāḥ pudgalā vyākṛtāḥ pratyekabodhau,",
  "S06bsu049_u:2875": "teṣāṃ ca sarveṣāṃ yāni kuśalamūlāni,",
  "S06bsu049_u:2876": "yacca śrāvakayānikānāṃ pudgalānāṃ dānamayaṃ puṇyakriyāvastu,",
  "S06bsu049_u:2877": "śīlamayaṃ puṇyakriyāvastu,",
  "S06bsu049_u:2878": "bhāvanāmayaṃ puṇyakriyāvastu,",
  "S06bsu049_u:2879": "yāni ca śaikṣāṇyanāsravāṇi kuśalamūlāni,",
  "S06bsu049_u:2880": "yāni ca aśaikṣāṇyanāsravāṇi kuśalamūlāni,",
  "S06bsu049_u:2881": "yaiś ca pṛthagjanaistatra dharmakuśalamūlānyavaropitāni,",
  "S06bsu049_u:2882": "teṣāṃ ca buddhānāṃ bhagavatāṃ catasṛṇāṃ parṣadāṃ bhikṣūṇāṃ bhikṣuṇīnāṃ upāsakānāmupāsikānām,",
  "S06bsu049_u:2883": "yacca dānamayaṃ puṇyakriyāvastu,",
  "S06bsu049_u:2884": "śīlamayaṃ puṇyakriyāvastu,",
  "S06bsu049_u:2885": "bhāvanāmayaṃ puṇyakriyāvastu,",
  "S06bsu049_u:2886_0": "yaiś ca tatra teṣāṃ buddhānāṃ bhagavatāṃ dharmaṃ deśayatāṃ devairnāgairyakṣairgandharvairasurairgaruḍaiḥ",
  "S06bsu049_u:2886_1": "kinnarairmahoragairmanuṣyāmanuṣyairvā yaiś ca tiryagyonigatair api sattvaiḥ kuśalamūlānyavaropitāni,",
  "S06bsu049_u:2887": "yaiś ca teṣāṃ buddhānāṃ bhagavatāṃ parinirvāpayatām api kuśalamūlānyavaropitāni,",
  "S06bsu049_u:2888": "yaiś ca tatra teṣāṃ buddhānāṃ bhagavatāṃ parinirvṛtānām api kuśalamūlānyavaropitāni,",
  "S06bsu049_u:2889": "buddhaṃ ca bhagavantamāgamya dharmaṃ cāgamya saṃghaṃ cāgamya manobhāvanīyāṃś ca pudgalānāgamya teṣāṃ ca sarveṣāṃ yāni kuśalamūlāni,",
  "S06bsu049_u:2890": "tatsarvaṃ kuśalamūlaṃ niravaśeṣāniravaśeṣamanavaśeṣamaikadhyamabhisaṃkṣipya piṇḍayitvā tulayitvā agrayā anumodanayā anumodeta,",
  "S06bsu049_u:2891": "śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā asamayā asamasamayā anumodanayā anumodeta /",
  "S06bsu049_u:2892": "evamanumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayāmīti vācaṃ bhāṣeta - anuttarāyāḥ samyaksaṃbodherāhārakaṃ bhavatviti /",
  "S06bsu049_u:2893": "tatra bodhisattvayānikaḥ pudgalo yairvastubhiranumodeta,",
  "S06bsu049_u:2894": "yairārambaṇairyairākāraistaccittamutpādayet,",
  "S06bsu049_u:2895": "api nu tāni vastūni tāni vā ārambaṇāni te vā ākārāstathopalabhyeran yathā nimittīkaroti?",
  "S06bsu049_u:2896_0": "evamukte maitreyo bodhisattvo mahāsattva āyuṣmantaṃ subhūtiṃ sthavirametadavocat",
  "S06bsu049_u:2896_1": "- na tāni bhadanta subhūte vastūni tāni vā ārambaṇāni te vā ākārāstathopalabhyante",
  "S06bsu049_u:2896_2": "yathā nimittīkaroti /",
  "S06bsu049_u:2897": "evamukte āyuṣmān subhūtiḥ sthaviro maitreyaṃ bodhisattvaṃ mahāsattvametadavocat - yadi so 'saṃvidyamānaṃ vastu asaṃvidyamānamārambaṇamārambaṇīkuryāt,",
  "S06bsu049_u:2898": "nimittīkuryāt tatkathamasya saṃjñāviparyāsaścittaviparyāso dṛṣṭiviparyāso na bhavet?",
  "S06bsu049_u:2899": "tatkasya hetoḥ? tathā",
  "S06bsu049_u:2900": "hi rāgo 'pyasaṃvidyamānaṃ vastu anitye nityamiti duḥkhe sukhamiti anātmanyātmeti aśubhe śubhamiti vikalpya saṃkalpya utpadyate,",
  "S06bsu049_u:2901": "saṃjñāviparyāsaścittaviparyāso dṛṣṭiviparyāsaḥ /",
  "S06bsu049_u:2902": "athāpi yathā vastu yathā ārambaṇaṃ yathā ākārastathā bodhistathā cittam,",
  "S06bsu049_u:2903": "evaṃ sarvadharmāḥ sarvadhātavaḥ /",
  "S06bsu049_u:2904": "yadi ca yathā vastu yathā ārambaṇaṃ yathā ākārastathā bodhistathā cittam,",
  "S06bsu049_u:2905": "tatkatamairvastubhiḥkatamairārambaṇaiḥ katamairākāraiḥ katamaṃ cittamanuttarāyāṃ samyaksaṃbodhau pariṇāmayati?",
  "S06bsu049_u:2906": "katamadvā anumodanāsahagataṃ puṇyakriyāvastu kva anuttarāyāṃ samyaksaṃbodhau pariṇāmayati?",
  "S06bsu049_u:2907_0": "(Vaidya 71) atha khalu maitreyo bodhisattvo mahāsattva āyuṣmantaṃ subhūtiṃ sthavirametadavocat",
  "S06bsu049_u:2907_1": "- nedamārya subhūte navayānasaṃprasthitasya bodhisattvasya mahāsattvasya purato bhāṣitavyaṃ nopadeṣṭavyam /",
  "S06bsu049_u:2908": "tatkasya hetoḥ?",
  "S06bsu049_u:2909": "yad api hi syāttasya śraddhāmātrakaṃ premamātrakaṃ prasādamātrakaṃ gauravamātrakam,",
  "S06bsu049_u:2910": "tad api tasya sarvamantardhīyeta /",
  "S06bsu049_u:2911": "avinivartanīyasyedamārya subhūte bodhisattvasya mahāsattvasya purato bhāṣitavyamupadeṣṭavyam /",
  "S06bsu049_u:2912": "yo vā kalyāṇamitropastabdho sattvo mahāsattvo bhavet,",
  "S06bsu049_u:2913": "so 'tra nāvaleṣyate na saṃleṣyate na vipatsyati na viṣādamāpatsyate,",
  "S06bsu049_u:2914": "na vipṛṣṭhīkariṣyati mānasam,",
  "S06bsu049_u:2915": "na bhagnapṛṣṭhīkariṣyati,",
  "S06bsu049_u:2916": "notrasiṣyati na saṃtrasiṣyati na saṃtrāsamāpatsyate /",
  "S06bsu049_u:2917": "evaṃ ca bodhisattvena mahāsattvena anumodanāsahagataṃ puṇyakriyāvastu sarvajñatāyāṃ pariṇāmayitavyam //",
  "S06bsu049_u:2918": "atha khalvāyuṣmān subhūtiḥ sthaviro maitreyaṃ bodhisattvaṃ mahāsattvametadavocat - yena maitreya cittenānumodya yatpariṇāmayati,",
  "S06bsu049_u:2919": "taccittaṃ kṣīṇaṃ niruddhaṃ vigataṃ vipariṇatam /",
  "S06bsu049_u:2920": "tatkatamattaccittaṃ yena pariṇāmayati anuttarāyai samyaksaṃbodhaye?",
  "S06bsu049_u:2921": "katamadvā taccittamanumodanāsahagataṃ puṇyakriyāvastu yatpariṇāmayatyanuttarāyai samyaksaṃbodhaye?",
  "S06bsu049_u:2922": "kathaṃ vā śakyaṃ cittena cittaṃ pariṇāmayituṃ yadā dvayościttayoḥ samavadhānaṃ nāsti,",
  "S06bsu049_u:2923": "na ca taccittasvabhāvatā śakyā pariṇāmayitum?",
  "S06bsu049_u:2924_0": "atha khalu śakro devānāmindra āyuṣmantaṃ subhūtiṃ sthavirametadavocat - mā khalvārya",
  "S06bsu049_u:2924_1": "subhūte navayānasaṃprasthitā bodhisattvā mahāsattvā imaṃ nirdeśaṃ śrutvā utrasiṣuḥ",
  "S06bsu049_u:2924_2": "saṃtrasiṣuḥ saṃtrāsamāpatsyante?",
  "S06bsu049_u:2925": "kathaṃ cārya subhūte bodhisattvena mahāsattvena tadanumodanāsahagataṃ puṇyakriyāvastu anuttarāyai samyaksaṃbodhaye pariṇāmayitavyam?",
  "S06bsu049_u:2926": "kathaṃ ca anumodanāsahagataṃ puṇyakriyāvastu parigṛhṇatā anumodanāsahagataṃ cittaṃ pariṇāmayatā tadanumodanāsahagataṃ cittaṃ suparigṛhītaṃ supariṇāmitaṃ bhavati?",
  "S06bsu049_u:2927_0": "atha khalvāyuṣmān subhūtiḥ sthaviro maitreyaṃ bodhisattvaṃ mahāsattvamārabhya maitreyaṃ",
  "S06bsu049_u:2927_1": "bodhisattvaṃ mahāsattvamadhiṣṭhānaṃ kṛtvā maitreyaṃ bodhisattvaṃ mahāsattvamāmantrayate",
  "S06bsu049_u:2927_2": "sma - iha maitreya bodhisattvo mahāsattvasteṣāmatītānāṃ buddhānāṃ bhagavatāṃ chinnavartmanāṃ",
  "S06bsu049_u:2927_3": "chinnavartmanīnāṃ chinnaprapañcabhavanetrīkāṇāṃ paryāttabāṣpāṇāṃ marditakaṇṭakānāmapahṛtabhārāṇāmanuprāptasvakārthānāṃ",
  "S06bsu049_u:2927_4": "parikṣīṇabhavasaṃyojanānāṃ samyagājñāsuvimuktacittānāṃ sarvacetovaśiparamapāramitāprāptānāṃ",
  "S06bsu049_u:2927_5": "daśasu dikṣu aprameyāsaṃkhyeyeṣu trisāhasramahāsāhasreṣu lokadhātuṣu ekaikasyāṃ diśi",
  "S06bsu049_u:2927_6": "ekaikasmiṃś ca trisāhasramahāsāhasre lokadhātau aprameyāsaṃkhyeyānāṃ buddhānāṃ bhagavatāṃ",
  "S06bsu049_u:2927_7": "parinirvṛtānāṃ yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhānāṃ",
  "S06bsu049_u:2927_8": "yāvacca anupadhiśeṣe nirvāṇadhātau parinirvṛtānāṃ yāvacca saddharmo nāntarhitaḥ,",
  "S06bsu049_u:2928": "etasminnantare yāni teṣāṃ buddhānāṃ bhagavatāṃ kuśalamūlāni pāramitāpratisaṃyuktāni,",
  "S06bsu049_u:2929": "yaś ca teṣāṃ buddhānāṃ bhagavatāṃ puṇyābhisaṃskāraḥ kuśalamūlābhisaṃskāraḥ,",
  "S06bsu049_u:2930": "yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ, (Vaidya 72)",
  "S06bsu049_u:2931": "yā ca hitaiṣitā,",
  "S06bsu049_u:2932": "yā ca mahāmaitrī,",
  "S06bsu049_u:2933": "yā ca mahākaruṇā,",
  "S06bsu049_u:2934": "ye ca aprameyāsaṃkhyeyā buddhaguṇāḥ,",
  "S06bsu049_u:2935": "yaś ca tairbuddhairbhagavadbhirdharmo deśitaḥ,",
  "S06bsu049_u:2936": "ye ca tasmin dharme śikṣitā adhimuktāḥ pratiṣṭhitāḥ,",
  "S06bsu049_u:2937": "teṣāṃ ca yāni kuśalamūlāni,",
  "S06bsu049_u:2938": "ye ca tairbuddhairbhagavadbhirbodhisattvā mahāsattvāvyākṛtā anuttarāyāṃ samyaksaṃbodhau,",
  "S06bsu049_u:2939": "teṣāṃ ca yāni kuśalamūlāni ṣaṭpāramitāpratisaṃyuktāni,",
  "S06bsu049_u:2940": "ye ca pratyekabuddhayānikāḥ pudgalā vyākṛtāḥ pratyekabodhau,",
  "S06bsu049_u:2941": "teṣāṃ ca yāni kuśalamūlāni,",
  "S06bsu049_u:2942": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06bsu049_u:2943": "yāni ca śaikṣāṇyanāsravāṇi kuśalamūlāni,",
  "S06bsu049_u:2944": "yāni ca aśaikṣāṇyanāsravāṇi kuśalamūlāni,",
  "S06bsu049_u:2945": "yaiś ca tasmin dharme pṛthagjanaiḥ kuśalamūlānyavaropitāni,",
  "S06bsu049_u:2946": "yaiś ca devanāgayakṣagandharvāsuragaruḍakinnaramahoragamanuṣyāmanuṣyairvā sa dharmaḥ śrutaḥ,",
  "S06bsu049_u:2947": "śrutvā ca kuśalamūlānyavaropitāni,",
  "S06bsu049_u:2948": "yaiś ca tiryagyonigatair api sattvaiḥ sa dharmaḥ śrutaḥ,",
  "S06bsu049_u:2949": "śrutvā ca kuśalamūlānyavaropitāni,",
  "S06bsu049_u:2950": "yaiś ca teṣu buddheṣu bhagavatsu parinirvāpayatsu parinirvṛteṣu ca kuśalamūlānyavaropitāni,",
  "S06bsu049_u:2951": "teṣāṃ ca sarveṣāṃ yāni kuśalamūlāni,",
  "S06bsu049_u:2952": "tāni sarvāṇyekato 'bhisaṃkṣipya piṇḍayitvā tulayitvā niravaśeṣya niravaśeṣamanumodeta /",
  "S06bsu049_u:2953": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayate,",
  "S06bsu049_u:2954": "pariṇāmayato bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
  "S06bsu049_u:2955": "evamukte maitreyo bodhisattvo mahāsattva āyuṣmantaṃ subhūtiṃ sthavirametadavocat - sacedārya subhūte bodhisattvo mahāsattvo yena cittena yatpariṇāmayati,",
  "S06bsu049_u:2956": "tasmiṃścitte na cittasaṃjñī bhavati /",
  "S06bsu049_u:2957": "evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati,",
  "S06bsu049_u:2958": "yathā taccittaṃ na saṃjānīte idaṃ taccittamiti /",
  "S06bsu049_u:2959": "evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
  "S06bsu049_u:2960": "atha yena cittena yatpariṇāmayati,",
  "S06bsu049_u:2961": "taccittaṃ saṃjānīte idaṃ taccittamiti cittasaṃjñī bhavati /",
  "S06bsu049_u:2962": "evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati /",
  "S06bsu049_u:2963": "sacetpunarbodhisattvo mahāsattvo yaccittaṃ pariṇāmayati,",
  "S06bsu049_u:2964": "taccittamevaṃ saṃjānīte,",
  "S06bsu049_u:2965": "evaṃ samanvāharati /",
  "S06bsu049_u:2966": "taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
  "S06bsu049_u:2967": "niruddhaṃ vigataṃ vipariṇatamityevaṃ saṃjānīte /",
  "S06bsu049_u:2968": "yacca kṣīṇaṃ na tacchakyaṃ pariṇāmayitum /",
  "S06bsu049_u:2969": "yenāpi cittena pariṇāmyate,",
  "S06bsu049_u:2970": "tasyāpi cittasya saiva dharmatā /",
  "S06bsu049_u:2971": "yair api dharmaiḥ pariṇāmyate,",
  "S06bsu049_u:2972": "teṣām api dharmāṇāṃ saiva dharmatā /",
  "S06bsu049_u:2973": "yeṣv api dharmeṣu pariṇāmyate,",
  "S06bsu049_u:2974": "teṣām api dharmāṇāṃ saiva dharmateti /",
  "S06bsu049_u:2975": "sacedevaṃ pariṇāmayati,",
  "S06bsu049_u:2976": "samyakpariṇāmayati,",
  "S06bsu049_u:2977": "na mithyā pariṇāmayati /",
  "S06bsu049_u:2978": "evaṃ ca bodhisattvena mahāsattvena pariṇāmayitavyam //",
  "S06bsu049_u:2979_0": "punaraparam ārya subhūte bodhisattvena mahāsattvena yathā atītānāmevamanāgatānāṃ",
  "S06bsu049_u:2979_1": "buddhānāṃ bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāṃ (Vaidya 73)",
  "S06bsu049_u:2980": "yāvatprathamacittotpādamupādāya yāvacca anuttarāṃ samyaksaṃbodhimabhisaṃbhotsyante,",
  "S06bsu049_u:2981": "yāvacca anupadhiśeṣe nirvāṇadhātau parinirvāsyanti,",
  "S06bsu049_u:2982": "yāvacca saddharmo nāntardhāsyati,",
  "S06bsu049_u:2983": "etasminnantare yāni teṣāṃ buddhānāṃ bhagavatāṃ pāramitāpratisaṃyuktāni kuśalamūlāni,",
  "S06bsu049_u:2984": "yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06bsu049_u:2985": "yā ca hitaiṣitā,",
  "S06bsu049_u:2986": "yā ca mahāmaitrī,",
  "S06bsu049_u:2987": "yā ca mahākaruṇā,",
  "S06bsu049_u:2988": "ye ca aprameyāsaṃkhyeyā buddhaguṇāḥ,",
  "S06bsu049_u:2989": "ye ca te buddhā bhagavanto dharmaṃ deśayiṣyanti,",
  "S06bsu049_u:2990": "ye ca tasmin dharme śikṣiṣyante 'dhimokṣayiṣyanti pratiṣṭhāsyanti,",
  "S06bsu049_u:2991": "teṣāṃ ca yāni kuśalamūlāni yāṃś ca te buddhā bhagavanto bodhisattvān mahāsattvān vyākariṣyanti anuttarāyāṃ samyaksaṃbodhau,",
  "S06bsu049_u:2992": "teṣāṃ ca yāni ṣaṭpāramitāpratisaṃyuktāni kuśalamūlāni,",
  "S06bsu049_u:2993": "yāṃś ca te buddhā bhagavantaḥ pratyekabuddhayānikān pudgalān vyākariṣyanti pratyekabodhau,",
  "S06bsu049_u:2994": "teṣāṃ ca yāni kuśalamūlāni,",
  "S06bsu049_u:2995": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06bsu049_u:2996": "yāni ca śaikṣāṇyanāsravāṇi kuśalamūlāni,",
  "S06bsu049_u:2997": "yāni ca aśaikṣāṇyanāsravāṇi kuśalamūlāni,",
  "S06bsu049_u:2998": "ye ca tasmin dharme pṛthagjanāḥ kuśalamūlānyavaropayiṣyanti,",
  "S06bsu049_u:2999": "ye ca devanāgayakṣagandharvāsuragaruḍakinnaramahoragamanuṣyāmanuṣyāḥ kuśalamūlānyavaropayiṣyanti,",
  "S06bsu049_u:3000": "ye ca tiryagyonigatā api sattvāstaṃ dharmaṃ śroṣyanti,",
  "S06bsu049_u:3001": "śrutvā ca kuśalamūlānyavaropayiṣyanti,",
  "S06bsu049_u:3002": "ye ca sattvāsteṣu buddheṣu bhagavatsu parinirvāyatsu parinirvṛteṣu ca kuśalamūlānyavaropayiṣyanti,",
  "S06bsu049_u:3003": "teṣāṃ ca sarveṣāṃ yāni kuśalamūlāni,",
  "S06bsu049_u:3004": "tāni sarvāṇyekato 'bhisaṃkṣipya piṇḍayitvā tulayitvā niravaśeṣya niravaśeṣamanumoditavyāni /",
  "S06bsu049_u:3005_0": "anumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayato",
  "S06bsu049_u:3005_1": "bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
  "S06bsu049_u:3006": "sacedbodhisattvo mahāsattvo yena cittena yatpariṇāmayati,",
  "S06bsu049_u:3007": "tasmiṃścitte na cittasaṃjñī bhavati /",
  "S06bsu049_u:3008": "evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati /",
  "S06bsu049_u:3009": "sa yathā taccittaṃ na saṃjānīte idaṃ cittamiti,",
  "S06bsu049_u:3010": "evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
  "S06bsu049_u:3011": "atha yena cittena yatpariṇāmayati taccittaṃ saṃjānīte - idaṃ taccittamiti cittasaṃjñī bhavati /",
  "S06bsu049_u:3012": "evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati /",
  "S06bsu049_u:3013": "sacetpunarbodhisattvo mahāsattvo yaccittaṃ pariṇāmayati taccittamevaṃ saṃjānīte evaṃ samānvāharati,",
  "S06bsu049_u:3014": "taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
  "S06bsu049_u:3015": "niruddhaṃ vigataṃ vipariṇatamityevaṃ saṃjānīte /",
  "S06bsu049_u:3016": "yacca kṣīṇaṃ na tacchakyaṃ pariṇāmayitum /",
  "S06bsu049_u:3017": "yenāpi cittena pariṇāmyate,",
  "S06bsu049_u:3018": "tasyāpi cittasya saiva dharmatā /",
  "S06bsu049_u:3019": "yair api dharmaiḥ pariṇāmyate,",
  "S06bsu049_u:3020": "teṣām api dharmāṇāṃ saiva dharmatā /",
  "S06bsu049_u:3021": "yeṣv api dharmeṣu pariṇāmyate,",
  "S06bsu049_u:3022": "teṣām api dharmāṇāṃ saiva dharmateti /",
  "S06bsu049_u:3023": "sacedevaṃ pariṇāmayati,",
  "S06bsu049_u:3024": "samyakpariṇāmayati,",
  "S06bsu049_u:3025": "na mithyā pariṇāmayati /",
  "S06bsu049_u:3026": "evaṃ ca bodhisattvena mahāsattvena pariṇāmayitavyam //",
  "S06bsu049_u:3027_0": "(Vaidya 74) punaraparamārya subhūte bodhisattvena mahāsattvena pratyutpannānāṃ buddhānāṃ",
  "S06bsu049_u:3027_1": "bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāmaprameyāsaṃkhyeyeṣu",
  "S06bsu049_u:3027_2": "trisāhasra mahāsāhasreṣu lokadhātuṣu tiṣṭhatāṃ dhriyamāṇānāṃ yāpayatāṃ yāvatprathamacittotpādamupādāya",
  "S06bsu049_u:3027_3": "yāvacca anuttarāṃ samyaksaṃbodhimabhisaṃbudhyante,",
  "S06bsu049_u:3028": "yāvacca nirupadhiśeṣe nirvāṇadhātau parinirvānti,",
  "S06bsu049_u:3029": "yāvacca saddharmo nāntardadhāti,",
  "S06bsu049_u:3030": "etasminnantare yāni teṣāṃ buddhānāṃ bhagavatāṃ pāramitāpratisaṃyuktāni kuśalamūlāni,",
  "S06bsu049_u:3031": "yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06bsu049_u:3032": "yā ca hitaiṣitā,",
  "S06bsu049_u:3033": "yā ca mahāmaitrī,",
  "S06bsu049_u:3034": "yā ca mahākaruṇā,",
  "S06bsu049_u:3035": "ye ca aprameyāsaṃkhyeyā buddhaguṇāḥ,",
  "S06bsu049_u:3036": "yaṃ ca te buddhā bhagavanto dharmaṃ deśayanti,",
  "S06bsu049_u:3037": "ye ca tasmin dharme śikṣante 'dhimokṣayanti pratitiṣṭhanti,",
  "S06bsu049_u:3038": "teṣāṃ ca yāni kuśalamūlāni,",
  "S06bsu049_u:3039": "yāṃś ca te buddhā bhagavanto bodhisattvān mahāsattvān vyākurvanti anuttarāyāṃ samyaksaṃbodhau,",
  "S06bsu049_u:3040": "teṣāṃ ca yāni ṣaṭpāramitāpratisaṃyuktāni kuśalamūlāni,",
  "S06bsu049_u:3041": "yāṃś ca te buddhā bhagavantaḥ pratyekabuddhayānikān pudgalān vyākurvanti pratyekabodhau,",
  "S06bsu049_u:3042": "teṣāṃ ca yāni kuśalamūlāni,",
  "S06bsu049_u:3043": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06bsu049_u:3044": "yāni ca śaikṣāṇyanāsravāṇi kuśalamūlāni,",
  "S06bsu049_u:3045": "yāni ca aśaikṣāṇyanāsravāṇi kuśalamulāni,",
  "S06bsu049_u:3046": "ye ca tasmin dharme pṛthagjanāḥ kuśalamūlānyavaropayanti,",
  "S06bsu049_u:3047": "ye ca devānāgayakṣagandharvāsuragaruḍakinnaramahoragā manuṣyāmanuṣyā vā taṃ dharmaṃ śṛṇvanti,",
  "S06bsu049_u:3048": "śrutvā ca kuśalamūlānyavaropayanti,",
  "S06bsu049_u:3049": "ye ca tiryagyonigatā api sattvāstaṃ dharmaṃ śṛṇvanti,",
  "S06bsu049_u:3050": "śrutvā ca kuśalamūlānyavaropayanti,",
  "S06bsu049_u:3051": "ye ca teṣu buddheṣu bhagavatsu parinirvāyatsu parinirvṛteṣu ca kuśalamūlānyavaropayanti,",
  "S06bsu049_u:3052": "teṣāṃ ca sarveṣāṃ yāni kuśalamulāni,",
  "S06bsu049_u:3053": "tāni sarvāṇyekato 'bhisaṃkṣipya piṇḍayitvā tulayitvā niravaśeṣya niravaśeṣamanumoditavyāni /",
  "S06bsu049_u:3054_0": "anumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayato",
  "S06bsu049_u:3054_1": "bodhisattvasya mahāsattvasya kathaṃ na saṃjñāviparyāso na cittaviparyāso na dṛṣṭiviparyāso bhavati?",
  "S06bsu049_u:3055": "sacedbodhisattvo mahāsattvo yena cittena yatpariṇāmayati,",
  "S06bsu049_u:3056": "tasmiṃścitte na cittasaṃjñī bhavati /",
  "S06bsu049_u:3057": "evaṃ bodhisattvena mahāsattvena anumodanāsahagataṃ puṇyakriyāvastu anuttarāyai samyaksaṃbodhaye pariṇāmitaṃ bhavati - yathā taccittaṃ na saṃjānīte idaṃ taccittamiti /",
  "S06bsu049_u:3058": "evaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
  "S06bsu049_u:3059": "atha yena cittena yatpariṇāmayati taccittaṃ saṃjānīte idaṃ taccittamiti cittasaṃjñī bhavati /",
  "S06bsu049_u:3060": "evaṃ bodhisattvasya mahāsattvasya saṃjñāviparyāsaścittaviparyāso dṛṣṭiviparyāso bhavati /",
  "S06bsu049_u:3061": "sacetpunarbodhisattvo mahāsattvo yaccittaṃ pariṇāmayati,",
  "S06bsu049_u:3062": "taccittamevaṃ saṃjānīte evaṃ samanvāharati - taccittaṃ samanvāhriyamāṇameva kṣīṇaṃ kṣīṇamityevaṃ saṃjānīte,",
  "S06bsu049_u:3063": "niruddhaṃ vigataṃ vipariṇatamityevaṃ saṃjānīte /",
  "S06bsu049_u:3064": "yacca kṣīṇaṃ na tacchakyaṃ pariṇāmayitum /",
  "S06bsu049_u:3065": "yenāpi cittena pariṇāmyate,",
  "S06bsu049_u:3066": "tasyāpi cittasya saiva dharmatā /",
  "S06bsu049_u:3067": "yair api dharmaiḥ pariṇāmyate,",
  "S06bsu049_u:3068": "teṣām api dharmāṇāṃ (Vaidya 75)",
  "S06bsu049_u:3069": "saiva dharmatā /",
  "S06bsu049_u:3070": "yeṣv api dharmeṣu pariṇāmyate,",
  "S06bsu049_u:3071": "teṣām api dharmāṇāṃ saiva dharmateti /",
  "S06bsu049_u:3072": "sacedevaṃ pariṇāmayati,",
  "S06bsu049_u:3073": "samyakpariṇāmayati,",
  "S06bsu049_u:3074": "na mithyā pariṇāmayati /",
  "S06bsu049_u:3075": "evaṃ ca bodhisattvena mahāsattvena pariṇāmayitavyam //",
  "S06bsu049_u:3076_0": "punaraparamārya subhūte bodhisattvo mahāsattvo 'tītānāgatapratyutpannānāṃ buddhānāṃ",
  "S06bsu049_u:3076_1": "bhagavatāṃ chinnavartmanāṃ chinnavartmanīnāṃ chinnaprapañcabhavanetrīkāṇāmaprameyāṇāmasaṃkhyeyānāṃ",
  "S06bsu049_u:3076_2": "yāvatprathamacittotpādamupādāya yāvacca anuttarāṃ samyaksaṃbodhimabhisaṃbuddhā abhisaṃbhotsyante",
  "S06bsu049_u:3076_3": "abhisaṃbudhyante ca,",
  "S06bsu049_u:3077": "yāvacca nirupadhiśeṣe nirvāṇadhātau parinirvṛtāḥ parinirvāsyanti parinirvānti ca,",
  "S06bsu049_u:3078": "yāvacca saddharmo nāntarhito nāntardhāsyati nāntardadhāti ca,",
  "S06bsu049_u:3079": "etasminnantare yāni teṣāṃ buddhānāṃ bhagavatāṃ ṣaṭpāramitāpratisaṃyuktāni kuśalamūlāni,",
  "S06bsu049_u:3080": "yaś ca teṣāṃ buddhānāṃ bhagavatāṃ śīlaskandhaḥ samādhiskandhaḥ prajñāskandho vimuktiskandho vimuktijñānadarśanaskandhaḥ,",
  "S06bsu049_u:3081": "yā ca hitaiṣitā,",
  "S06bsu049_u:3082": "yā ca mahāmaitrī,",
  "S06bsu049_u:3083": "yā ca mahākaruṇā,",
  "S06bsu049_u:3084": "ye ca aprameyāsaṃkhyeyā buddhaguṇāḥ,",
  "S06bsu049_u:3085": "yaiś ca tairbuddhairbhagavadbhirdharmo deśito deśayiṣyate deśyate ca,",
  "S06bsu049_u:3086": "ye ca tasmin dharme śikṣitāḥ śikṣiṣyante śikṣante ca,",
  "S06bsu049_u:3087": "adhimuktā adhimokṣayiṣyanti adhimokṣayanti ca,",
  "S06bsu049_u:3088": "sthitāḥ sthāsyanti tiṣṭhanti ca,",
  "S06bsu049_u:3089": "teṣāṃ ca sarveṣāṃ yāni kuśalamūlāni,",
  "S06bsu049_u:3090": "ye ca tairbuddhairbhagavadbhirbodhisattvā mahāsattvā vyākṛtā vyākariṣyante vyākriyante ca anuttarāyāṃ samyaksaṃbodhau,",
  "S06bsu049_u:3091": "teṣāṃ ca sarveṣāṃ yāni kuśalamūlāni,",
  "S06bsu049_u:3092": "ye ca pratyekabuddhayānikāḥ pudgalā vyākṛtā vyākariṣyante vyākriyante ca pratyekabodhau,",
  "S06bsu049_u:3093": "teṣāṃ ca sarveṣāṃ yāni kuśalamūlāni,",
  "S06bsu049_u:3094": "yāni ca śrāvakayānikānāṃ pudgalānāṃ dānamayāni kuśalamūlāni śīlamayāni kuśalamūlāni bhāvanāmayāni kuśalamūlāni,",
  "S06bsu049_u:3095": "yāni ca śaikṣāṇyanāsravāṇi kuśalamūlāni,",
  "S06bsu049_u:3096": "yāni ca aśaikṣāṇyanāsravāṇi kuśalamūlāni,",
  "S06bsu049_u:3097": "yaiś ca tasmin dharme pṛthagjanaiḥ kuśalamūlānyavaropitāni avaropayiṣyante 'varopyante ca,",
  "S06bsu049_u:3098": "yaiś ca devanāgayakṣagandharvāsuragaruḍakinnaramahoragairmanuṣyāmanuṣyairvā sa dharmaḥ śrutaḥ śroṣyate śrūyate ca,",
  "S06bsu049_u:3099": "śrutvā ca kuśalamūlānyavaropitāni avaropayiṣyante 'varopyante ca,",
  "S06bsu049_u:3100": "yaiś ca tiryagyonigatair api sattvaiḥ sa dharmaḥ śrutaḥ śroṣyate śrūyate ca,",
  "S06bsu049_u:3101": "śrutvā ca kuśalamūlāni avaropitānyavaropayiṣyante 'varopyante ca,",
  "S06bsu049_u:3102": "yaiś ca sattvaisteṣu buddheṣu bhagavatsu parinirvṛteṣu parinirvāsyatsu parinirvāyatsu ca kuśalamūlānyavaropitāni avaropayiṣyante 'varopyante ca,",
  "S06bsu049_u:3103": "teṣāṃ ca sarveṣāṃ yāni kuśalamūlāni,",
  "S06bsu049_u:3104": "tāni sarvāṇyakato 'bhisaṃkṣipya piṇḍayitvā tulayitvā niravaśeṣya niravaśeṣamagrayā anumodanayā anumodeta,",
  "S06bsu049_u:3105": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā asamayā asamasamayā anumodanayā anumodeta /",
  "S06bsu049_u:3106": "evamanumodya anumodanāsahagataṃ puṇyakriyāvastu anuttarāyai samyaksaṃbodhaye pariṇāmayāmīti vācaṃ bhāṣeta - anuttarāyāḥ samyaksaṃbodherāhārakaṃ bhavatviti /",
  "S06bsu049_u:3107": "tasya kathaṃ bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati?",
  "S06bsu049_u:3108": "sacetpariṇāmayan evaṃ samanvāharati - te dharmāḥ kṣīṇā niruddhā vigatā vipariṇatāḥ,",
  "S06bsu049_u:3109": "sa ca dharmo 'kṣayo yatra pariṇāmyate ityevaṃ pariṇāmitaṃ bhavatyanuttarāyāṃ (Vaidya 76)",
  "S06bsu049_u:3110": "samyaksaṃbodhau /",
  "S06bsu049_u:3111": "sacetpunarevamupaparīkṣate - na dharmo dharmaṃ pariṇāmayati,",
  "S06bsu049_u:3112": "ity api pariṇāmitaṃ bhavatyanuttarāyāṃ samyaksaṃbodhau /",
  "S06bsu049_u:3113": "evaṃ bhadantaṃ subhūte pariṇāmayato bodhisattvasya mahāsattvasya na saṃjñāviparyāso na cittaviparyāso na dṛṣṭiviparyāso bhavati /",
  "S06bsu049_u:3114": "tatkasya hetoḥ?",
  "S06bsu049_u:3115": "tathā hi sa tāṃ pariṇāmanāṃ nābhiniviśate /",
  "S06bsu049_u:3116": "sacetpunarevaṃ saṃjānīte - na cittaṃ cittaṃ jānāti,",
  "S06bsu049_u:3117": "na dharmo dharmaṃ jānāti,",
  "S06bsu049_u:3118": "ity api pariṇāmitaṃ bhavatyanuttarāyai samyaksaṃbodhaye /",
  "S06bsu049_u:3119": "ayaṃ bodhisattvasya mahāsattvasyānuttaraḥ pariṇāmaḥ /",
  "S06bsu049_u:3120": "sacetpunarbodhisattvastaṃ puṇyābhisaṃskāraṃ saṃjānīte,",
  "S06bsu049_u:3121": "na pariṇāmayatyanuttarāyāṃ samyaksaṃbodhau /",
  "S06bsu049_u:3122": "tatkasya hetoḥ?",
  "S06bsu049_u:3123": "tathā hi sa tāṃ pariṇāmanāmabhiniviśate /",
  "S06bsu049_u:3124": "sacetpunarasyaivaṃ bhavati - so 'pi puṇyābhisaṃskāro viviktaḥ śāntaḥ,",
  "S06bsu049_u:3125": "yadapyanumodanāsahagataṃ puṇyakriyāvastu tad api viviktaṃ śāntamiti pariṇāmayatyanuttarāyāṃ samyaksaṃbodhau /",
  "S06bsu049_u:3126": "sacedevam api na saṃjānīte - sarvasaṃskārāḥ śāntā viviktā iti,",
  "S06bsu049_u:3127": "evamiyaṃ tasya bodhisattvasya mahāsattvasya prajñāpāramitā yad api tatteṣāṃ buddhānāṃ bhagavatāṃ parinirvṛtānāṃ kuśalamūlam /",
  "S06bsu049_u:3128": "yādṛśa eva sa pariṇāmastādṛśameva tatkuśalamūlam,",
  "S06bsu049_u:3129": "yenāpi tatpariṇāmitaṃ tad api tajjātikaṃ tallakṣaṇaṃ tannikāyaṃ tatsvabhāvam /",
  "S06bsu049_u:3130": "sacedevaṃ saṃjānīte,",
  "S06bsu049_u:3131": "na pariṇāmayatyanuttarāyāṃ samyaksaṃbodhau /",
  "S06bsu049_u:3132": "tatkasya hetoḥ?",
  "S06bsu049_u:3133": "na hi buddhā bhagavanto nimittayogena pariṇāmanāmabhyanujānanti /",
  "S06bsu049_u:3134": "yaccātītaṃ tatkṣīṇaṃ niruddhaṃ vigataṃ vipariṇatam,",
  "S06bsu049_u:3135": "yadapyanāgataṃ tadapyasaṃprāptam,",
  "S06bsu049_u:3136": "pratyutpannasya sthitirnopalabhyate,",
  "S06bsu049_u:3137": "yacca nopalabhyate tannaiva nimittaṃ na viṣayaḥ /",
  "S06bsu049_u:3138": "sacedevaṃ nimittīkaroti,",
  "S06bsu049_u:3139": "na samanvāharati na pariṇāmayatyanuttarāyāṃ samyaksaṃbodhau /",
  "S06bsu049_u:3140": "atha smṛtivaikalyena na nimittīkaroti na samanvāharati na manasi karoti smṛtivaikalyādanavabodhādvā,",
  "S06bsu049_u:3141": "evam api na pariṇāmayatyanuttarāyāṃ samyaksaṃbodhau /",
  "S06bsu049_u:3142": "atha tannimitaṃ samanvāharati,",
  "S06bsu049_u:3143": "na ca nimittīkaroti,",
  "S06bsu049_u:3144": "evaṃ pariṇāmitaṃ bhavati tatkuśalamūlaṃ bodhisattvena mahāsattvenānuttarāyāṃ samyaksaṃbodhau /",
  "S06bsu049_u:3145": "evamatra bodhisattvena mahāsattvena śikṣitavyam - idaṃ tadbodhisattvasya mahāsattvasyopāyakauśalaṃ veditavyam /",
  "S06bsu049_u:3146": "yenopāyakauśalena kuśalamūlaṃ pariṇāmayati,",
  "S06bsu049_u:3147": "sa āsannaḥ sarvajñatāyāḥ /",
  "S06bsu049_u:3148_0": "atra copāyakauśalaṃ śikṣitukāmena bodhisattvena mahāsattvena iyameva prajñāpāramitā",
  "S06bsu049_u:3148_1": "abhīkṣṇaṃ śrotavyā udgrahītavyā dhārayitavyā vācayitavyā paryavāptavyā pravartayitavyā",
  "S06bsu049_u:3148_2": "deśayitavyā upadeṣṭavyā uddeṣṭavyā svādhyātavyā paripraśnīkartavyā /",
  "S06bsu049_u:3149": "tatkasya hetoḥ?",
  "S06bsu049_u:3150": "na hi prajñāpāramitāmanāgamya śakyeyamaśrutavatā prajñāpāramitāpariṇāmanākriyā praveṣṭum /",
  "S06bsu049_u:3151": "tatra ya evaṃ vadet - śakyamanāgamya prajñāpāramitāṃ tatpuṇyakriyāvastu anuttarāyāṃ samyaksaṃbodhau pariṇāmayitumiti,",
  "S06bsu049_u:3152": "sa maivaṃ vocaditi syādvacanīyaḥ /",
  "S06bsu049_u:3153": "tatkasya hetoḥ?",
  "S06bsu049_u:3154": "niruddhā hi te ātmabhāvāḥ,",
  "S06bsu049_u:3155": "niruddhā hi te saṃskārāḥ,",
  "S06bsu049_u:3156": "śāntā viviktā virahitā upalabdhinaḥ /",
  "S06bsu049_u:3157": "api tu khalu punaḥ sa pudgalo nimittīkṛtya vikalpya ca yathābhūtamayathābhūte yathābhūtasaṃjñī upalambhamanupalambhe pariṇāmayet,",
  "S06bsu049_u:3158": "tasya kuśalamūlaṃ buddhā bhagavanta evaṃ pariṇāmitamanuttarāyāṃ samyaksaṃbodhau nābhyanujānanti /",
  "S06bsu049_u:3159": "tatkasya hetoḥ?",
  "S06bsu049_u:3160": "eṣa eva hi tasya (Vaidya 77)",
  "S06bsu049_u:3161": "mahānupalambho bhavati,",
  "S06bsu049_u:3162": "yatsa parinirvāṇam api buddhānāṃ bhagavatāṃ nimittīkaroti vikalpayati ca /",
  "S06bsu049_u:3163": "ākārataś ca nirvāṇamupalabhate /",
  "S06bsu049_u:3164": "na copalambhasaṃjñinastathāgatā arhantaḥ samyaksaṃbuddhāḥ pariṇāmanāṃ mahārthakarīṃ vadanti /",
  "S06bsu049_u:3165": "tatkasya hetoḥ?",
  "S06bsu049_u:3166": "saviṣaḥ saśalyo hyeṣaḥ pariṇāmaḥ /",
  "S06bsu049_u:3167": "tadyathāpi nāma praṇītaṃ bhojanaṃ saviṣaṃ bhavet,",
  "S06bsu049_u:3168": "kiṃ cāpi tadvarṇataś ca gandhataś ca rasataś ca sparśataś ca abhilaṣaṇīyaṃ bhavati,",
  "S06bsu049_u:3169": "api tu khalu punaḥ saviṣatvātparivarjanīyaṃ bhavati paṇḍitānām,",
  "S06bsu049_u:3170": "na paribhogāya /",
  "S06bsu049_u:3171": "tadeva bālajātīyo duṣprajñajātīyaḥ puruṣaḥ paribhoktavyaṃ manyeta /",
  "S06bsu049_u:3172": "tasya tadbhojanaṃ paribhuñjānasya varṇatasya gandhataś ca rasataś ca sparśataś ca svādeṣu sukhakaraṃ pariṇāme cāsya duḥkhavipākaṃ bhavati /",
  "S06bsu049_u:3173": "sa tatonidānaṃ maraṇaṃ vā nigacchet,",
  "S06bsu049_u:3174": "maraṇamātrakaṃ vā duḥkham /",
  "S06bsu049_u:3175": "evameva ārya subhūte ihaike durgṛhītena durupalakṣitena duḥsvādhyātena subhāṣitasyārthamajānānā yathābhūtamarthamanavabudhyamānā evamavavadiṣyanti,",
  "S06bsu049_u:3176": "evamanuśāsiṣyanti - ehi tvaṃ kulaputra atītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ vimuktijñānadarśanaskandham /",
  "S06bsu049_u:3177": "teṣāṃ ca śrāvakāṇāṃ yaistatra teṣvatītānāgatapratyutpanneṣu buddheṣu bhagavatsu kuśalamūlānyavaropitāni avaropayiṣyante 'varopyante ca,",
  "S06bsu049_u:3178": "yāvacca saddharmo nāntarhito nāntardhāsyati nāntardadhāti ca,",
  "S06bsu049_u:3179_0": "etasminnantare teṣāṃ buddhānāṃ bhagavatāṃ yāvatprathamacittotpādamupādāya yāvacca",
  "S06bsu049_u:3179_1": "anuttarāṃ samyaksaṃbodhimabhisaṃbuddhānāṃ bhagavatāṃ yāvacca anupadhiśeṣe nirvāṇadhātau parinirvṛtānām,",
  "S06bsu049_u:3180": "ye ca tairbuddhairbhagavadbhirbodhisattvā mahāsattvā anuttarāyāṃ samyaksaṃbodhau vyākṛtā vyākariṣyante vyākriyante ca,",
  "S06bsu049_u:3181": "teṣāṃ ca yāni kuśalamūlānyavaropitāni avaropayiṣyante 'varopyante ca,",
  "S06bsu049_u:3182": "ye ca pratyekabuddhayānikāḥ pudgalā vyākṛtā vyākariṣyante vyākriyante ca pratyekabodhau,",
  "S06bsu049_u:3183": "teṣāṃ ca yāni kuśalamūlānyavaropitāni avaropayiṣyante 'varopyante ca,",
  "S06bsu049_u:3184": "ye ca śrāvakayānikāḥ pudgalā vyākṛtā vyākariṣyante vyākriyante ca śrāvakabodhau,",
  "S06bsu049_u:3185": "teṣāṃ ca yāni kuśalamūlānyavaropitāni avaropayiṣyante 'varopyante ca,",
  "S06bsu049_u:3186_0": "yāni ca pṛthagjanānāmaprameyāsaṃkhyeyeṣu lokadhātuṣu atītānāgatapratyutpannānāṃ buddhānāṃ",
  "S06bsu049_u:3186_1": "bhagavatāṃ sarvalokadhātuṣu tatsarvaṃ kuśalamūlamekato 'bhisaṃkṣipya piṇḍayitvā tulayitvā",
  "S06bsu049_u:3186_2": "niravaśeṣya niravaśeṣamanumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
  "S06bsu049_u:3187": "evaṃ sa pariṇāmo nimittayogena pariṇāmyamāno viṣatvāya saṃpravartate,",
  "S06bsu049_u:3188": "tadyathāpi nāma tatsaviṣaṃ bhojanameva /",
  "S06bsu049_u:3189": "nāstyupalambhasaṃjñinaḥ pariṇāmanā /",
  "S06bsu049_u:3190": "tatkasya hetoḥ?",
  "S06bsu049_u:3191": "saviṣatvādupalambhasya /",
  "S06bsu049_u:3192": "tasmādbodhisattvayānikena pudgalena naivaṃ śikṣitavyam /",
  "S06bsu049_u:3193": "kathaṃ punaranena śikṣitavyam?",
  "S06bsu049_u:3194": "kathamatītānāgatapratyutpannānāṃ buddhānāṃ bhagavatāṃ kuśalamūlaṃ parigrahītavyam?",
  "S06bsu049_u:3195": "kathaṃ ca parigṛhītaṃ suparigṛhītaṃ bhavati?",
  "S06bsu049_u:3196": "kathaṃ ca pariṇāmayitavyam?",
  "S06bsu049_u:3197": "kathaṃ ca pariṇāmitaṃ supariṇāmitaṃ bhavatyanuttarāyāṃ samyaksaṃbodhau?",
  "S06bsu049_u:3198": "ihānena bodhisattvayānikena kulaputreṇa vā kuladuhitrā vā tathāgatamanabhyākhyātukāmena evaṃ tatsarvaṃ kuśalamūlamanumoditavyamevaṃ pariṇāmayitavyaṃ yathā te (Vaidya 78)",
  "S06bsu049_u:3199": "tathāgatā arhantaḥ samyaksaṃbuddhā buddhajñānena buddhacakṣuṣā jānanti paśyanti tatkuśalamūlaṃ yajjātikaṃ yannikāyaṃ yādṛśaṃ yatsvabhāvaṃ yallakṣaṇam /",
  "S06bsu049_u:3200": "yayā dharmatayā saṃvidyate tathā anumode tatkuśalamūlam,",
  "S06bsu049_u:3201": "yathā ca te tathāgatā arhantaḥ samyaksaṃbuddhā abhyanujānanti pariṇāmyamānaṃ tatkuśalamūlamanuttarāyāṃ samyaksaṃbodhau,",
  "S06bsu049_u:3202": "tathāhaṃ pariṇāmayāmīti /",
  "S06bsu049_u:3203": "evamanumodamāna evaṃ pariṇāmayan bodhisattvo mahāsattvo 'naparāddho bhavati /",
  "S06bsu049_u:3204": "buddhānāṃ bhagavatāṃ samyaktvānumoditaṃ pariṇāmitaṃ ca bhavati tatkuśalamūlamanuttarāyai samyaksaṃbodhaye,",
  "S06bsu049_u:3205": "na ca tāṃstathāgatānarhataḥ samyaksaṃbuddhānabhyākhyāti /",
  "S06bsu049_u:3206": "evaṃ cāsya pariṇāmo nirviṣaḥ pariṇāmo mahāpariṇāmo dharmadhātupariṇāmaḥ paripūrṇaḥ suparipūrṇo bhavati adhyāśayena adhimuktyā pariṇāmayataḥ //",
  "S06bsu049_u:3207_0": "punaraparaṃ bodhisattvayānikena kulaputreṇa vā kuladuhitrā vā evaṃ pariṇāmayitavyam",
  "S06bsu049_u:3207_1": "- yacchīlaṃ yaḥ samādhiryā prajñā yā vimuktiryadvimuktijñānadarśanaṃ tadyathā aparyāpannaṃ",
  "S06bsu049_u:3207_2": "kāmadhātau aparyāpannaṃ rūpadhātau aparyāpannamārūpyadhātau nāpyatītaṃ na anāgataṃ na pratyutpannam /",
  "S06bsu049_u:3208": "tatkasya hetoḥ?",
  "S06bsu049_u:3209": "tryadhvatraidhātukāparyāpannatvāt /",
  "S06bsu049_u:3210": "tathaiva pariṇāmo 'pyaparyāpannaḥ /",
  "S06bsu049_u:3211": "yatrāpi dharme sa pariṇāmaḥ pariṇāmyate,",
  "S06bsu049_u:3212": "so 'pi dharmo 'paryāpannaḥ /",
  "S06bsu049_u:3213": "sacedevamadhimuñcati,",
  "S06bsu049_u:3214": "evaṃ pariṇāmayatastasya bodhisattvasya mahāsattvasya avinaṣṭaḥ pariṇāmo bhavatyaparyāpanno nirviṣaḥ pariṇāmo mahāpariṇāmo dharmadhātupariṇāmaḥ paripūrṇaḥ suparipūrṇo bhavati /",
  "S06bsu049_u:3215": "atha taṃ pariṇāmayati niviśate nimittīkaroti,",
  "S06bsu049_u:3216": "mithyā pariṇāmayati /",
  "S06bsu049_u:3217": "tatra yo 'yaṃ pariṇāmo bodhisattvasya mahāsattvasya,",
  "S06bsu049_u:3218": "anayā dharmadhātupariṇāmanayā yathā buddhā bhagavanto jānanti,",
  "S06bsu049_u:3219": "yathā cābhyanujānanti tatkuśalamūlamanuttarāyāṃ samyaksaṃbodhau pariṇāmitamevaṃ supariṇāmitaṃ bhavatīti,",
  "S06bsu049_u:3220": "tathāhaṃ pariṇāmayāmi ityayaṃ samyakpariṇāmaḥ /",
  "S06bsu049_u:3221": "evaṃ ca pariṇāmitaṃ supariṇāmitaṃ bhavatyanuttarāyāṃ samyaksaṃbodhau //",
  "S06bsu049_u:3222": "atha khalu bhagavānāyuṣmate subhūtaye sādhukāramadāt - sādhu sādhu subhūte /",
  "S06bsu049_u:3223": "śāstṛkṛtyaṃ tvaṃ subhūte karoṣi,",
  "S06bsu049_u:3224": "yastvaṃ bodhisattvānāṃ mahāsattvānāṃ dharmaṃ deśayasi /",
  "S06bsu049_u:3225": "tatkasya hetoḥ?",
  "S06bsu049_u:3226": "yo hyayaṃ subhūte pariṇāmaḥ,",
  "S06bsu049_u:3227": "dharmadhātupariṇāmo 'yaṃ bodhisattvasya mahāsattvasya /",
  "S06bsu049_u:3228": "asyāmeva dharmatāyāṃ yathā buddhā bhagavanto jānanti paśyanti,",
  "S06bsu049_u:3229": "tatkuśalamūlaṃ yajjātikaṃ yannikāyaṃ yādṛśaṃ yatsvabhāvaṃ yallakṣaṇaṃ yayā dharmatayā saṃvidyate,",
  "S06bsu049_u:3230": "tathā anumode /",
  "S06bsu049_u:3231": "yathā ca abhyanujānanti,",
  "S06bsu049_u:3232": "tathāhaṃ pariṇāmayāmīti /",
  "S06bsu049_u:3233": "atra yaḥ puṇyaskandho yaś ca gaṅgānadīvālukopameṣu trisāhasramahāsāhasreṣu lokadhātuṣu ye sattvāḥ,",
  "S06bsu049_u:3234": "tān sarvān kaścideva kulaputro vā kuladuhitā vā daśasu kuśaleṣu karmapatheṣu samādāpayetpratiṣṭhāpayet,",
  "S06bsu049_u:3235": "tasya yaḥ puṇyābhisaṃskāraḥ,",
  "S06bsu049_u:3236": "tato 'yameva bodhisattvasya mahāsattvasya dharmadhātupariṇāmajaḥ puṇyaskandho 'gra ākhyāyate,",
  "S06bsu049_u:3237": "śreṣṭha ākhyāyate,",
  "S06bsu049_u:3238": "jyeṣṭha ākhyāyate,",
  "S06bsu049_u:3239": "vara ākhyāyate,",
  "S06bsu049_u:3240": "pravara ākhyāyate,",
  "S06bsu049_u:3241": "praṇīta ākhyāyate,",
  "S06bsu049_u:3242": "uttama ākhyāyate,",
  "S06bsu049_u:3243": "anuttama ākhyāyate,",
  "S06bsu049_u:3244": "niruttama ākhyāyate,",
  "S06bsu049_u:3245": "asama ākhyāyate,",
  "S06bsu049_u:3246": "asamasama ākhyāyate /",
  "S06bsu049_u:3247": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvān daśasu kuśaleṣu (Vaidya 79)",
  "S06bsu049_u:3248": "karmapatheṣu pratiṣṭhāpya puṇyābhisaṃskāraḥ,",
  "S06bsu049_u:3249": "yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3250": "te sarve caturṇāṃ dhyānānāṃ lābhino bhaveyuḥ,",
  "S06bsu049_u:3251": "teṣāṃ ca yaḥ puṇyābhisaṃskāraḥ,",
  "S06bsu049_u:3252": "tato 'yameva bodhisattvasya mahāsattvasya pariṇāmanāsahagataḥ puṇyaskandho 'gra ākhyāyate,",
  "S06bsu049_u:3253": "śreṣṭha ākhyāyate,",
  "S06bsu049_u:3254": "jyeṣṭha ākhyāyate,",
  "S06bsu049_u:3255": "vara ākhyāyate,",
  "S06bsu049_u:3256": "pravara ākhyāyate,",
  "S06bsu049_u:3257": "praṇīta ākhyāyate,",
  "S06bsu049_u:3258": "uttama ākhyāyate,",
  "S06bsu049_u:3259": "anuttama ākhyāyate,",
  "S06bsu049_u:3260": "niruttama ākhyāyate,",
  "S06bsu049_u:3261": "asama ākhyāyate,",
  "S06bsu049_u:3262": "asamasama ākhyāyate /",
  "S06bsu049_u:3263": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ caturdhyānaniṣpādanasaṃbhūtaḥ puṇyābhisaṃskāraḥ,",
  "S06bsu049_u:3264": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3265": "te sarve caturṇāmapramāṇānāṃ lābhino bhaveyuḥ /",
  "S06bsu049_u:3266": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu caturapramāṇalābhināṃ sarvasattvānāṃ puṇyābhisaṃskāraḥ,",
  "S06bsu049_u:3267": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3268": "te sarve catasṛṇāmārūpyasamāpattīnāṃ lābhino bhaveyuḥ /",
  "S06bsu049_u:3269": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu caturārūpyasamāpattilābhināṃ sarvasattvānāṃ puṇyābhisaṃskāraḥ,",
  "S06bsu049_u:3270": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3271": "te sarve pañcānāmabhijñānāṃ lābhino bhaveyuḥ /",
  "S06bsu049_u:3272": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu pañcābhijñānāṃ sarvasattvānāṃ puṇyābhisaṃskāraḥ,",
  "S06bsu049_u:3273": "ye subhūte gaṅgānadīvālukopameṣu trisāhasramahāsāhasreṣu lokadhātuṣu srotaāpannā bhaveyuḥ /",
  "S06bsu049_u:3274": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ srotaāpannānāṃ puṇyābhisaṃskāraḥ,",
  "S06bsu049_u:3275": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3276": "te sarve sakṛdāgāmino bhaveyuḥ /",
  "S06bsu049_u:3277": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ sakṛdāgāmināṃ puṇyābhisaṃskāraḥ,",
  "S06bsu049_u:3278": "yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3279": "te sarve anāgāmino bhaveyuḥ /",
  "S06bsu049_u:3280": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmanāgāmināṃ puṇyābhisaṃskāraḥ,",
  "S06bsu049_u:3281": "yāvantaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ te sarve arhanto bhaveyuḥ /",
  "S06bsu049_u:3282": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāmarhatāṃ puṇyaskandhaḥ,",
  "S06bsu049_u:3283": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3284": "te sarve pratyekabuddhā bhaveyuḥ /",
  "S06bsu049_u:3285": "tiṣṭhatu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ pratyekabuddhānāṃ puṇyaskandhaḥ,",
  "S06bsu049_u:3286": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3287": "te sarve anuttarāyāṃ samyaksaṃbodhau saṃprasthitā bhaveyuḥ /",
  "S06bsu049_u:3288": "ye sarve anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu ye sattvāḥ,",
  "S06bsu049_u:3289": "tān sarvānekaiko bodhisattvaścīvarapiṇḍapātaśayanāsanaglānapratyayabhaiṣajyapariṣkārairgaṅgānadīvālukopamān (Vaidya 80)",
  "S06bsu049_u:3290": "kalpānupatiṣṭhet sarvasukhopadhānaiḥ,",
  "S06bsu049_u:3291": "sarvaiḥ sukhasparśavihāraiḥ,",
  "S06bsu049_u:3292": "tacca dānamupalambhasaṃjñino dadyuḥ /",
  "S06bsu049_u:3293_0": "etena paryāyeṇa tān sarvasattvānekaikaṃ parikalpya tāṃś ca sarvabodhisattvānekaiko",
  "S06bsu049_u:3293_1": "bodhisattvo gaṅgānadīvālukopamān kalpānupatiṣṭheccīvarapiṇḍapātaśayanāsanaglānapratyayabhaiṣajyapariṣkāraiḥ",
  "S06bsu049_u:3293_2": "sarvasukhopadhānaiḥ,",
  "S06bsu049_u:3294": "sarvaiḥ sukhasparśavihāraiḥ satkuryādgurukuryānmānayetpūjayedarcayedapacāyet /",
  "S06bsu049_u:3295": "evamekaikasteṣāṃ sarveṣāṃ bodhisattvānāmanena paryāyeṇa dānaṃ dadyāt,",
  "S06bsu049_u:3296": "evaṃ sarve 'pi te dānaṃ dadyuḥ /",
  "S06bsu049_u:3297": "tatkiṃ manyase subhūte api nu te bodhisattvāstatonidānaṃ bahu puṇyaṃ prasaveyuḥ?",
  "S06bsu049_u:3298": "subhūtirāha - bahu bhagavan,",
  "S06bsu049_u:3299": "bahu sugata /",
  "S06bsu049_u:3300": "aprameyaṃ bhagavan,",
  "S06bsu049_u:3301": "aprameyaṃ sugata /",
  "S06bsu049_u:3302": "saṃkhyāpi bhagavaṃstasya puṇyaskandhasya na sukarā kartum,",
  "S06bsu049_u:3303": "gaṇanāpi upamāpi aupamyam api upanisāpi upaniṣad api bhagavaṃstasya puṇyaskandhasya na sukarā kartum /",
  "S06bsu049_u:3304": "sacedbhagavan rūpī bhavet,",
  "S06bsu049_u:3305": "sa puṇyaskandho gaṅgānadīvālukopameṣv api trisāhasramahāsāhasreṣu lokadhātuṣu na māyet //",
  "S06bsu049_u:3306": "evamukte bhagavānāyuṣmataṃ subhūtiṃ sthavirametadavocat - evametatsubhūte, evam etat /",
  "S06bsu049_u:3307": "yatra khalu punaḥ subhūte bodhisattvayānikaḥ pudgalaḥ prajñāpāramitopāyakauśalyaparigṛhīto 'nena dharmadhātupariṇāmena tatkuśalamūlamanuttarāyāṃ samyaksaṃbodhau pariṇāmayet,",
  "S06bsu049_u:3308": "puṇyaṃ prasavati /",
  "S06bsu049_u:3309": "asya subhūte puṇyaskandhasya dharmadhātupariṇāmajasya asau pūrvaka upalambhasaṃjñināṃ bodhisattvānāṃ dānamayaḥ puṇyābhisaṃskāraḥ śatatamīm api kalāṃ nopaiti,",
  "S06bsu049_u:3310": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3311": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:3312": "tatkasya hetoḥ?",
  "S06bsu049_u:3313": "tathā hi teṣāṃ paurvakāṇāmupalambhasaṃjñināṃ bodhisattvānāṃ subahv api dānaṃ dattaṃ subahvity api parisaṃkhyātaṃ bhavati //",
  "S06bsu049_u:3314_0": "atha khalu cāturmahārājakāyikānāṃ devaputrāṇāṃ viṃśatisahasrāṇi prāñjalīni namasyanti",
  "S06bsu049_u:3314_1": "bhagavantametadavocan - mahāpariṇāmo 'yaṃ bhagavan bodhisattvānāṃ mahāsattvānāṃ yaduta",
  "S06bsu049_u:3314_2": "prajñāpāramitopāyakauśalyaparigṛhītānāṃ kuśalamūlapariṇāmaḥ sarvajñatāyai,",
  "S06bsu049_u:3315": "yatra hi nāma teṣāmaupalambhikānāṃ bodhisattvānāṃ tāvantaṃ dānamayaṃ puṇyābhisaṃskāramabhibhavati /",
  "S06bsu049_u:3316_0": "atha khalu trāyastriṃśakāyikānāṃ devaputrāṇāṃ śatasahasrāṇi divyapuṣpadhūpagandhamālyavilepanacūrṇavarṣairdivyai",
  "S06bsu049_u:3316_1": "ratnavarṣairdivyaiś ca vastravarṣairbhagavantamabhyavākirannabhiprākiran /",
  "S06bsu049_u:3317": "divyaiśchatrairdivyairdhvajairdivyābhirghaṇṭābhirdivyābhiḥ patākābhiḥ samantācca divyadīpamālābhirbahuvidhābhiś ca divyābhiḥ pūjābhirbhagavantaṃ satkurvanti sma,",
  "S06bsu049_u:3318": "gurukurvanti sma mānayanti sma pūjayanti sma arcayanti sma apacāyanti sma,",
  "S06bsu049_u:3319": "divyāni ca vādyānyabhipravādayāmāsuḥ /",
  "S06bsu049_u:3320": "evaṃ ca vācamabhāṣanta - mahāpariṇāmo batāyaṃ bhagavan bodhisattvasya mahāsattvasya yo 'yaṃ dharmadhātupariṇāmaḥ,",
  "S06bsu049_u:3321_0": "yatra hi nāma tatteṣāmaupalambhikānāṃ bodhisattvānāṃ mahāsattvānāṃ dānamayaṃ puṇyābhisaṃskāraskandhamabhibhavati",
  "S06bsu049_u:3321_1": "yathāpi nāma prajñāpāramitopāyakauśalyaparigṛhītatvādasya mahāpariṇāmasya /",
  "S06bsu049_u:3322": "evamanyebhyo 'pi devanikāyebhyo devaputrā āgatya (Vaidya 81)",
  "S06bsu049_u:3323_0": "bhagavantaṃ parameṇa satkāreṇa parameṇa gurukāreṇa paramayā mānanayā paramayā pūjanayā",
  "S06bsu049_u:3323_1": "paramayā arcanayā paramayā apacāyanayā satkṛtya gurukṛtya mānayitvā pūjayitvā arcayitvā",
  "S06bsu049_u:3323_2": "apacāyya evameva śabdamudīrayanti sma,",
  "S06bsu049_u:3324": "ghoṣamanuśrāvayanti sma /",
  "S06bsu049_u:3325": "evaṃ peyālena kartavyam /",
  "S06bsu049_u:3326_0": "yāmāstuṣitā nirmāṇaratayaḥ paranirmitavaśavartino brahmakāyikā brahmapurohitā brahmapārṣadyā",
  "S06bsu049_u:3326_1": "mahābrahmāṇaḥ parīttābhā apramāṇābhā ābhāsvarāḥ parīttaśubhā apramāṇaśubhāḥ śubhakṛtsnā",
  "S06bsu049_u:3326_2": "anabhrakāḥ puṇyaprasavā bṛhatphalā asaṃjñisattvā abṛhā atapāḥ sudṛśāḥ sudarśanā akaniṣṭhāś ca devāḥ,",
  "S06bsu049_u:3327": "te 'pyevamevāñjaliṃ kṛtvā bhagavantaṃ namasyanta etadavocan - āścaryaṃ bhagavan yāvadayaṃ bodhisattvānāṃ mahāsattvānāṃ prajñāpāramitopāyakauśalyaparigṛhītānāṃ kuśalamūlapariṇāmaḥ,",
  "S06bsu049_u:3328": "yasteṣāmupalambhasaṃjñināṃ bodhisattvānāṃ tāvaccirarātrasaṃcitamam api tathā mahāvistarasamudānītam api puṇyaskandhamabhibhavati //",
  "S06bsu049_u:3329_0": "atha khalu bhagavāṃstān śuddhāvāsakāyikān devaputrānādīn kṛtvā sarvāṃstān devaputrānāmantrayate",
  "S06bsu049_u:3329_1": "sma - tiṣṭhatu khalu punardevaputrā gaṅgānadīvālukopameṣu trisāhasramahāsāhasreṣu",
  "S06bsu049_u:3329_2": "lokadhātuṣu sarvasattvānāmanuttarāṃ samyaksaṃbodhimabhisaṃprasthitānāmanuttarāyāḥ",
  "S06bsu049_u:3329_3": "samyaksaṃbodheḥ pratilambhāya dānaṃ dadatāṃ puṇyābhisaṃskāraḥ anena paryāyeṇa,",
  "S06bsu049_u:3330": "ye 'pi te devaputrā anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3331_0": "te 'pi sarve anuttarāyāṃ samyaksaṃbodhau praṇidhānaṃ kṛtvā bodhāya cittamutpādya",
  "S06bsu049_u:3331_1": "anyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvānāṃ",
  "S06bsu049_u:3331_2": "cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiḥ sarvaiḥ",
  "S06bsu049_u:3331_3": "sukhasparśavihārairekaiko bodhisattvo gaṅgānadīvālukopamān kalpāṃstiṣṭhan dānaṃ dadyāt,",
  "S06bsu049_u:3332": "evaṃ sarve 'pi yāvatte copalambhasaṃjñino dānaṃ dadyuḥ /",
  "S06bsu049_u:3333_0": "etena paryāyeṇa tān sarvasattvānekaikaṃ parikalpya tāṃś ca sarvabodhisattvānekaiko",
  "S06bsu049_u:3333_1": "bodhisattvo yāvatsarve te bodhisattvā gaṅgānadīvālukopamān kalpāṃstiṣṭhantastān sarvasattvāṃścīvarapiṇḍapātaśayanāsanaglānapratyayabhaiṣajyapariṣkāraiḥ",
  "S06bsu049_u:3333_2": "sarvasukhopadhānaiḥ sarvaiḥ sukhasparśavihārairupatiṣṭheyuḥ,",
  "S06bsu049_u:3334": "tacca dānamupalambhasaṃjñino dadyuḥ /",
  "S06bsu049_u:3335_0": "yaś ca bodhisattvo mahāsattvaḥ prajñāpāramitopāyakauśalyaparigṛhīto 'tītānāgatapratyutpannānāṃ",
  "S06bsu049_u:3335_1": "buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ vimuktiskandhaṃ",
  "S06bsu049_u:3335_2": "vimuktijñānadarśanaskandhaṃ teṣāṃ ca bodhisattvapratyekabuddhaśrāvakayānikānāṃ pudgalānāṃ",
  "S06bsu049_u:3335_3": "yaiś ca tatra anyair api sattvaiḥ kuśalamūlānyavaropitānyavaropayiṣyante 'varopyante ca,",
  "S06bsu049_u:3336": "tatsarvamekato 'bhisaṃkṣipya piṇḍayitvā tulayitvā niravaśeṣya niravaśeṣamagrayā anumodanayā anumodate /",
  "S06bsu049_u:3337": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintyayā anumodanayā anumodate /",
  "S06bsu049_u:3338": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati - anuttarāyāḥ samyaksaṃbodherāhārakaṃ bhavatviti /",
  "S06bsu049_u:3339": "asyānumodanāpariṇāmanāsahagatasya puṇyakriyāvastunaḥ so 'pi paurvaka aupalambhikānāṃ bodhisattvānāṃ puṇyābhisaṃskāraḥ śatatamīm api kalāṃ nopaiti,",
  "S06bsu049_u:3340": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3341": "saṃkhyām api kalām api (Vaidya 82)",
  "S06bsu049_u:3342": "gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:3343": "tatkasya hetoḥ?",
  "S06bsu049_u:3344": "tathā hi te bodhisattvāḥ sarve 'pyupalambhasaṃjñino dānaṃ dadati //",
  "S06bsu049_u:3345_0": "atha khalvāyuṣmān subhūtirbhagavantametadavocat - yadbhagavānevamāha - atītānāgatapratyutpannānāṃ",
  "S06bsu049_u:3345_1": "sarveṣāṃ buddhānāṃ bhagavatāṃ bodhisattvapratyekabuddhaśrāvakasaṃghānāṃ sarvasattvānāṃ",
  "S06bsu049_u:3345_2": "ca atītānāgatapratyutpannaṃ yannāma kuśalamūlaṃ tatsarvamekato 'bhisaṃkṣipya piṇḍayitvā",
  "S06bsu049_u:3345_3": "tulayitvā niravaśeṣya niravaśeṣamanumodate agrayā anumodanayā /",
  "S06bsu049_u:3346": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintyayā anumodate iti /",
  "S06bsu049_u:3347": "tatra kiyatā bhagavan agrānumodanā bhavati?",
  "S06bsu049_u:3348_0": "evamukte bhagavānāyuṣmantaṃ subhūtimetadavocat - yadi subhūte bodhisattvayānikaḥ",
  "S06bsu049_u:3348_1": "pudgalo 'tītāgatapratyutpannān gṛhṇīte na manyate nopalabhate na kalpayati na vikalpayati",
  "S06bsu049_u:3348_2": "na paśyati na samanupaśyati,",
  "S06bsu049_u:3349": "evaṃ cainān dharmānupaparīkṣate - kalpanāviṭhapitāḥ sarvadharmāḥ,",
  "S06bsu049_u:3350": "ajātā anirjātā anāgatikā agatikāḥ /",
  "S06bsu049_u:3351": "nātra kaściddharma utpanno nāpi kaściddharma utpatsyate nāpi kaściddharma utpadyate,",
  "S06bsu049_u:3352": "nāpi kaściddharmo niruddho nāpi kaściddharmo nirutsyate nāpi kaściddharmo nirudhyate /",
  "S06bsu049_u:3353": "ityevametān dharmānupaparīkṣya yathaiṣāṃ dharmāṇāṃ dharmatā tathānumodate /",
  "S06bsu049_u:3354": "anumodya tathaiva pariṇāmayatyanuttarāyāṃ samyaksaṃbodhau /",
  "S06bsu049_u:3355": "iyatā subhūte bodhisattvasya mahāsattvasya agrā anumodanā bhavati /",
  "S06bsu049_u:3356": "asya subhūte kuśalamūlapariṇāmasya teṣāṃ paurvakāṇāṃ bodhisattvānāmupalambhasaṃjñināmupalambhadṛṣṭikāṇāṃ taddānamayaṃ puṇyakriyāvastu śatatamīm api kalāṃ nopaiti,",
  "S06bsu049_u:3357": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3358": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate //",
  "S06bsu049_u:3359_0": "punaraparaṃ subhūte bodhisattvayānikena pudgalena atītānāgatapratyutpannānāṃ sarveṣāṃ",
  "S06bsu049_u:3359_1": "buddhānāṃ bhagavatāṃ dānamanumoditukāmena śīlamanumoditukāmena kṣāntimanumoditukāmena",
  "S06bsu049_u:3359_2": "vīryamanumoditukāmena dhyānamanumoditukāmena prajñāmanumoditakāmena evamanumoditavyam",
  "S06bsu049_u:3359_3": "- yathā vimuktistathā dānam,",
  "S06bsu049_u:3360": "yathā vimuktistathā śīlaṃ,",
  "S06bsu049_u:3361": "yathā vimuktistathā kṣāntiḥ,",
  "S06bsu049_u:3362": "yathā vimuktistathā vīryam,",
  "S06bsu049_u:3363": "yathā vimuktistathā dhyānam,",
  "S06bsu049_u:3364": "yathā vimuktistathā prajñā,",
  "S06bsu049_u:3365": "yathā vimuktistathā vimuktijñānadarśanam,",
  "S06bsu049_u:3366": "yathā vimuktistathā anumodanā,",
  "S06bsu049_u:3367": "yathā vimuktistathā anumodanāsahagataṃ puṇyakriyāvastu,",
  "S06bsu049_u:3368": "yathā vimuktistathā pariṇāmanā,",
  "S06bsu049_u:3369": "yathā vimuktistathā buddhā bhagavantaḥ pratyekabuddhāśca,",
  "S06bsu049_u:3370": "yathā vimuktistathā teṣāṃ śrāvakā ye parinirvṛtāḥ,",
  "S06bsu049_u:3371": "yathā vimuktistathā te dharmā ye 'tītā niruddhāḥ,",
  "S06bsu049_u:3372": "yathā vimuktistathā te dharmā ye 'nāgatā anutpannāḥ,",
  "S06bsu049_u:3373": "yathā vimuktistathā te dharmā ye etarhi pratyutpannā vartamānāḥ,",
  "S06bsu049_u:3374": "yathā vimuktistathā te 'tītā buddhā bhagavantasteṣāṃ ca śrāvakāḥ,",
  "S06bsu049_u:3375": "yathā vimuktistathā te 'nāgatā buddhā bhagavantasteṣāṃ ca śrāvakāḥ,",
  "S06bsu049_u:3376": "yathā vimuktistathā te pratyutpannā buddhā bhagavantasteṣāṃ ca śrāvakāḥ,",
  "S06bsu049_u:3377": "ye etarhyaprameyeṣvasaṃkhyeyeṣu lokadhātuṣu tiṣṭhanti dhriyante yāpayanti,",
  "S06bsu049_u:3378": "yathā vimuktistathātītānāgata pratyutpannā buddhā bhagavantaḥ /",
  "S06bsu049_u:3379": "evameteṣāṃ dharmāṇāmabaddhānāmamuktānāmasaktānāṃ yā dharmatā,",
  "S06bsu049_u:3380": "tāmanuttarayā anumodanayā anumode /",
  "S06bsu049_u:3381": "anumodya anumodanāsahagataṃ puṇyakriyāvastu anuttarāyaṃ (Vaidya 83)",
  "S06bsu049_u:3382": "samyaksaṃbodhau pariṇāmayāmi apariṇāmanāyogena asaṃkrāntito 'viṃnāśata iti /",
  "S06bsu049_u:3383": "iyatā subhūte bodhisattvasya mahāsattvasya agrā anumodanā bhavati /",
  "S06bsu049_u:3384": "tiṣṭhantu khalu punaḥ subhūte te 'pi ye 'nyeṣvanyeṣu gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāyāṃ samyaksaṃbodhau saṃprasthitāḥ,",
  "S06bsu049_u:3385_0": "anuttarāyāṃ samyaksaṃbodhau saṃprasthāya anyeṣvanyeṣu gaṅgānadīvālukopameṣu trisāhasramahāsāhasreṣu",
  "S06bsu049_u:3385_1": "lokadhātuṣu sarvasattvānāṃ bodhāya cittamutpādya sarve 'pyekaiko bodhisattvaḥ ekaikasmai",
  "S06bsu049_u:3385_2": "bodhisattvāya gaṅgānadīvālukopamān kalpāṃstiṣṭhan dānaṃ dadyādupalambhasaṃjñī cīvarapiṇḍapātaśayanāsanaglānapratyayabhaiṣajyapariṣkāraiḥ",
  "S06bsu049_u:3385_3": "sarvasukhopadhānaiḥ sarvasukhasparśavihārairupatiṣṭhan,",
  "S06bsu049_u:3386": "anena paryāyeṇa sarve 'pi te sarvebhya upatiṣṭhantaḥ upalambhasaṃjñino dānaṃ dadyuḥ /",
  "S06bsu049_u:3387": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3388": "te sarve 'nuttarāṃ samyaksaṃbodhimabhisaṃpratiṣṭheran /",
  "S06bsu049_u:3389": "anuttarāṃ samyaksaṃbodhimabhisaṃprasthāya gaṅgānadīvālukopamān kalpān kāyasucaritaṃ vāksucaritaṃ manaḥsucaritamupalambhasaṃjñinaḥ śīlaṃ samādāya varteran /",
  "S06bsu049_u:3390_0": "anena paryāyeṇa sarve 'pi te bodhisattvā ekaiko bodhisattvo gaṅgānadīvālukopamān",
  "S06bsu049_u:3390_1": "kalpāṃstiṣṭhan gaṅgānadīvālukopamān kalpān kāyasucaritaṃ vāksucaritaṃ manaḥsucaritamupalambhasaṃjñī",
  "S06bsu049_u:3390_2": "śīlaṃ samādāya varteta /",
  "S06bsu049_u:3391": "etena paryāyeṇa sarve 'pi te bodhisattvā upalambhasaṃjñinaḥ śīlaṃ samādāya varteran /",
  "S06bsu049_u:3392_0": "yaś ca bodhisattvo mahāsattvaḥ prajñāpāramitopāyakauśalyaparigṛhīto 'tītānāgatapratyutpannānāṃ",
  "S06bsu049_u:3392_1": "buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca",
  "S06bsu049_u:3392_2": "pratyekabuddhānāṃ śīlasamādhiprajñāvimuktijñānadarśanaskandhāṃsteṣāṃ ca śrāvakāṇāṃ",
  "S06bsu049_u:3392_3": "śīlasamādhiprajñāvimuktivimuktijñānadarśanaskandhān sarvasattvānāṃ ca atītānāgatapratyutpannaṃ",
  "S06bsu049_u:3392_4": "kuśalamūlaṃ sarvamekato 'bhisaṃkṣipya piṇḍayitvā tulayitvā niravaśeṣya niravaśeṣamanumodate",
  "S06bsu049_u:3392_5": "'grayā anumodanayā /",
  "S06bsu049_u:3393": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintayā anumodanayā anumodate /",
  "S06bsu049_u:3394": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
  "S06bsu049_u:3395": "asya subhūte anumodanāsahagatasya puṇyakriyāvastuno 'sau paurvaka aupalambhikānāṃ bodhisattvāna śīlamayaḥ puṇyābhisaṃskāraḥ śatatamīm api kalāṃ nopaiti,",
  "S06bsu049_u:3396": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3397": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:3398": "tatkasya hetoḥ?",
  "S06bsu049_u:3399": "tathā hi te bodhisattvā upalambhasaṃjñinaḥ śīlaṃ samādāya vartanta iti /",
  "S06bsu049_u:3400": "tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāṃ samyaksaṃbodhimabhisaṃprasthitāḥ,",
  "S06bsu049_u:3401": "anuttarāṃ samyaksaṃbodhimabhisaṃprasthāya gaṅgānadīvālukopamān kalpān kāyasucaritaṃ vāksucaritaṃ manaḥsucaritaṃ śīlaṃ samādāya vartamānā upalambhasaṃjñinaḥ,",
  "S06bsu049_u:3402": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3403": "te sarve anuttarāṃ samyaksaṃbodhimabhisaṃpratiṣṭheran /",
  "S06bsu049_u:3404": "anuttarāṃ samyaksaṃbodhimabhisaṃprasthāya gaṅgānadīvālukopamān kalpāṃstiṣṭhanto 'nyeṣvanyeṣu gaṅgānadīvālukopameṣu (Vaidya 84)",
  "S06bsu049_u:3405": "trisāhasramahāsāhasreṣu lokadhātuṣu sarvairekaiko bodhisattva ākruṣṭo 'bhihataḥ paribhāṣitaḥ samāna eva,",
  "S06bsu049_u:3406": "sarve 'pi te upalambhasaṃjñinaḥ kṣāntiṃ samādāya varteran,",
  "S06bsu049_u:3407": "yāvatsarve te bodhisattvāḥ kṣāntiṃ samādāya vartamānāḥ,",
  "S06bsu049_u:3408_0": "etena paryāyeṇa sarve te bodhisattvā ekaiko bodhisattvo gaṅgānadīvālukopamān kalpāṃstiṣṭhan",
  "S06bsu049_u:3408_1": "gaṅgānadīvālukopamān kalpānanyeṣvanyeṣu gaṅgānadīvālukopameṣu trisāhasramahāsāhasreṣu",
  "S06bsu049_u:3408_2": "lokadhātuṣu sarvairākruṣṭo 'bhihataḥ paribhāṣitaḥ samānaḥ upalambhasaṃjñī kṣāntiṃ samādāya varteta /",
  "S06bsu049_u:3409": "evaṃ sarve 'pi te sarvairākruṣṭā abhihatāḥ paribhāṣitāḥ samānā upalambhasaṃjñinaḥ kṣāntiṃ samādāya varteran /",
  "S06bsu049_u:3410_0": "yaś ca bodhisattvo mahāsattvo 'nayā prajñāpāramitayā upāyakauśalyena ca parigṛhīto",
  "S06bsu049_u:3410_1": "'tītānāgatapratyutpannānāṃ buddhānāṃ bhagavatāṃ śīlaskandhaṃ samādhiskandhaṃ prajñāskandhaṃ",
  "S06bsu049_u:3410_2": "vimuktiskandhaṃ vimuktijñānadarśanaskandhaṃ teṣāṃ ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ",
  "S06bsu049_u:3411_0": "ca śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ",
  "S06bsu049_u:3411_1": "ca atītānāgatapratyutpannaṃ kuśalamūlaṃ sarvamekato 'bhisaṃkṣipya piṇḍayitvā tulayitvā",
  "S06bsu049_u:3411_2": "niravaśeṣya niravaśeṣamanumodate agrayā anumodanayā /",
  "S06bsu049_u:3412": "śreṣṭhayā jyeṣṭhayā varayā pravarayā praṇītayā uttamayā anuttamayā niruttamayā uttarottarayā asamayā asamasamayā apratisamayā acintayā anumodanayā anumodate /",
  "S06bsu049_u:3413": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
  "S06bsu049_u:3414": "asya subhūte anumodanāsahagatasya puṇyakriyāvastuno 'sau paurvakāṇāmaupalambhikānāṃ bodhisattvānāṃ kṣāntisahagataḥ puṇyābhisaṃskāraḥ śatatamīm api kalāṃ nopaiti,",
  "S06bsu049_u:3415": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3416": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:3417": "tatkasya hetoḥ?",
  "S06bsu049_u:3418": "tathā hi te bodhisattvā upalambhasaṃjñinaḥ kṣāntiṃ samādāya vartante /",
  "S06bsu049_u:3419": "tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvāḥ anuttarāṃ samyaksaṃbodhimabhisaṃprasthitāḥ /",
  "S06bsu049_u:3420_0": "anuttarāṃ samyaksaṃbodhimabhisaṃprasthāya anyeṣvanyeṣu gaṅgānadīvālukopameṣu trisāhasramahāsāhasreṣu",
  "S06bsu049_u:3420_1": "lokadhātuṣu sarvairākruṣṭā abhihatāḥ paribhāṣitāḥ samānāḥ upalambhasaṃjñino gaṅgānadīvālukopamān",
  "S06bsu049_u:3420_2": "kalpān kṣāntiṃ samādāya vartamānāḥ /",
  "S06bsu049_u:3421": "ye subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3422": "te sarve 'nuttarāyāṃ samyaksaṃbodhau saṃprasthitā bhaveyuḥ,",
  "S06bsu049_u:3423_0": "anuttarāyāṃ samyaksaṃbodhau saṃprasthāya gaṅgānadīvālukopamān kalpāṃstiṣṭhantaścaṃkramābhirūḍhā",
  "S06bsu049_u:3423_1": "gaṅgānadīvālukopamān kalpān aviṣīdanto 'nabhībhūtāḥ styānamiddhenopalambhasaṃjñino",
  "S06bsu049_u:3423_2": "vīryaṃ samādāya varteran /",
  "S06bsu049_u:3424_0": "yaś ca bodhisattvo mahāsattvaḥ prajñāpāramitopāyakauśalyaparigṛhīto 'tītānāgatapratyutpannānāṃ",
  "S06bsu049_u:3424_1": "buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ ca",
  "S06bsu049_u:3424_2": "pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca śrāvakāṇāṃ",
  "S06bsu049_u:3424_3": "śīlasamādhiprajñāvimuktivimuktijñānadarśanaskandhān (Vaidya 85)",
  "S06bsu049_u:3425": "sarvasattvānāṃ ca atītānāgatapratyutpannānān kuśalamūlābhisaṃskārān sarvānekato 'bhisaṃkṣipya piṇḍayitvā tulayitvā niravaśeṣya niravaśeṣamanumodate agrayā anumodanayā /",
  "S06bsu049_u:3426": "śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā uttarottarayā asamayā asamasamayā apratisamayā acintyayā anumodanayā anumodate /",
  "S06bsu049_u:3427": "anumodya anumodanāsahagataṃ puṇyakriyāvastu anuttarāyāṃ samyaksaṃbodhau pariṇāmayati /",
  "S06bsu049_u:3428": "asya subhūte anumodanāsahagatasya puṇyakriyāvastuno 'sau paurvaka aupalambhikānāṃ bodhisattvānāṃ vīryamayaḥ puṇyābhisaṃskāraḥ śatatamīm api kalāṃ nopaiti,",
  "S06bsu049_u:3429": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3430": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:3431": "tatkasya hetoḥ?",
  "S06bsu049_u:3432": "tathā hi te bodhisattvāḥ sarve 'pyupalambhasaṃjñino vīryaṃ samādāya vartante /",
  "S06bsu049_u:3433": "tiṣṭhantu khalu punaḥ subhūte gaṅgānadīvālukopameṣu trisāhasramahāsāhasreṣu lokadhātuṣu sarvasattvā anuttarāyāṃ samyaksaṃbodhau saṃprasthitāḥ,",
  "S06bsu049_u:3434_0": "anuttarāyāṃ samyaksaṃbodhau saṃprasthāya gaṅgānadīvālukopamān kalpāṃstiṣṭhantaścaṃkramābhirūḍhā",
  "S06bsu049_u:3434_1": "gaṅgānadīvālukopamān kalpān aviṣīdanto 'nabhibhūtāḥ styānamiddhenopalambhasaṃjñino",
  "S06bsu049_u:3434_2": "vīryaṃ samādāya vartamānāḥ /",
  "S06bsu049_u:3435": "ye 'pi te subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:3436": "te sarve 'nuttarāyāṃ samyaksaṃbodhau saṃprasthitā bhaveyuḥ /",
  "S06bsu049_u:3437": "te sarve 'nuttarāyāṃ samyaksaṃbodhau saṃprasthāya gaṅgānadīvālukopamān kalpānupalambhasaṃjñinaścatvāri dhyānāni samāpadyeran /",
  "S06bsu049_u:3438_0": "yaś ca bodhisattvo mahāsattvo 'nayā prajñāpāramitayā upāyakauśalyena ca parigṛhīto",
  "S06bsu049_u:3438_1": "'tītānāgatapratyutpannānāṃ sarveṣāṃ buddhānāṃ bhagavatāṃ śīlasamādhiprajñāvimuktivimuktijñānadarśanaskandhāṃsteṣāṃ",
  "S06bsu049_u:3438_2": "ca pratyekabuddhānāṃ śīlasamādhiprajñāvimuktivimuktijñānadarśanaskandhāṃsteṣāṃ ca",
  "S06bsu049_u:3438_3": "śrāvakāṇāṃ śīlasamādhiprajñāvimuktivimuktijñānadarśanaskandhān sarvasattvānāṃ ca",
  "S06bsu049_u:3438_4": "atītānāgatapratyutpannān kuśalamūlābhisaṃskārān sarvānekato 'bhisaṃkṣipya pīṇḍayitvā",
  "S06bsu049_u:3438_5": "tulayitvā niravaśeṣya niravaśeṣamanumodate agrayā anumodanayā /",
  "S06bsu049_u:3439": "śreṣṭhayā jyeṣṭhayā varayā pravarayā praṇītayā uttamayā anuttamayā niruttarayā uttarottarayā asamayā asamasamayā apratisamayā acintyayā anumodanayā anumodate /",
  "S06bsu049_u:3440": "anumodya anumodanāsahagataṃ puṇyatriyāvastu anuttarāyāṃ samyaksaṃbodhau pariṇāmayati /",
  "S06bsu049_u:3441": "asya subhūte anumodanāsahagatasya puṇyakriyāvastuno 'sau paurvaka aupalambhikānāṃ bodhisattvānāṃ caturdhyānamayaḥ puṇyābhisaṃskāraḥ śatatamīm api kalāṃ nopaiti,",
  "S06bsu049_u:3442": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti,",
  "S06bsu049_u:3443": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:3444": "tatkasya hetoḥ?",
  "S06bsu049_u:3445": "tathā hi te bodhisattvā upalambhasaṃjñino dhyānāni samāpadyante iti //",
  "S06bsu049_u:3446": "āryāṣṭasāhasrikāyāṃ prajñāpāramitāyāmanumodanāpariṇāmanāparivarto nāma ṣaṣṭhaḥ //",
  "S06bsu049_u:3447": "_______________________________________________________________",
  "S06bsu049_u:3448": "(Vaidya 86)",
  "S06bsu049_u:3449": "ASP_7: nirayaparivartaḥ saptamaḥ /",
  "S06bsu049_u:3450": "atha khalvāyuṣmān śāriputro bhagavantametadavocat - sarvajñajñānapariniṣpattirbhagavan prajñāpāramitā,",
  "S06bsu049_u:3451": "sarvajñatvaṃ bhagavan prajñāpāramitā /",
  "S06bsu049_u:3452": "bhagavānāha - evametacchāriputra,",
  "S06bsu049_u:3453": "evametadyathā vadasi /",
  "S06bsu049_u:3454": "śāriputra āha - avabhāsakarī bhagavan prajñāpāramitā /",
  "S06bsu049_u:3455": "namaskaromi bhagavan prajñāpāramitāyai /",
  "S06bsu049_u:3456": "namaskaraṇīyā bhagavan prajñāpāramitā /",
  "S06bsu049_u:3457": "anupaliptā bhagavan prajñāpāramitā /",
  "S06bsu049_u:3458": "sarvalokanirupalepā bhagavan prajñāpāramitā /",
  "S06bsu049_u:3459": "ālokakarī bhagavan prajñāpāramitā /",
  "S06bsu049_u:3460": "sarvatraidhātukavitimirakarī bhagavan prajñāpāramitā /",
  "S06bsu049_u:3461": "sarvakleśadṛṣṭyandhakārāpanetrī bhagavan prajñāpāramitā /",
  "S06bsu049_u:3462": "āśrayaṇīyā bhagavan prajñāpāramitā /",
  "S06bsu049_u:3463": "agrakarī bhagavan prajñāpāramitā bodhipakṣāṇāṃ dharmāṇām /",
  "S06bsu049_u:3464": "kṣemakarī bhagavan prajñāpāramitā /",
  "S06bsu049_u:3465": "andhānāṃ sattvānāmālokakarī bhagavan prajñāpāramitā /",
  "S06bsu049_u:3466": "sarvabhayopadravaprahīṇālokakarī bhagavan prajñāpāramitā /",
  "S06bsu049_u:3467": "pañcacakṣuḥparigrahaṃ kṛtvā sarvasattvānāṃ mārgadarśayitrī bhagavan prajñāpāramitā /",
  "S06bsu049_u:3468": "cakṣurbhagavan prajñāpāramitā /",
  "S06bsu049_u:3469": "mohatamastimiravikariṇī bhagavan prajñāpāramitā /",
  "S06bsu049_u:3470": "sarvadharmāṇāmakaraṇī bhagavan prajñāpāramitā /",
  "S06bsu049_u:3471": "utpathaprayātānāṃ sattvānāṃ mārgāvatāraṇī bhagavan prajñāpāramitā /",
  "S06bsu049_u:3472": "sarvajñataiva bhagavan prajñāpāramitā /",
  "S06bsu049_u:3473": "sarvakleśajñeyāvaraṇavāsanānusaṃdhiprahīṇatāmupādāya anutpādikā bhagavan sarvadharmāṇāṃ prajñāpāramitā /",
  "S06bsu049_u:3474": "anirodhikā bhagavan sarvadharmāṇāṃ prajñāpāramitā /",
  "S06bsu049_u:3475": "anutpannāniruddhā bhagavan prajñāpāramitā /",
  "S06bsu049_u:3476": "svalakṣaṇaśūnyatāmupādāya mātā bhagavan bodhisattvānāṃ mahāsattvānāṃ prajñāpāramitā /",
  "S06bsu049_u:3477": "sarvabuddhadharmaratnadātrītvāddaśabalakarī bhagavan prajñāpāramitā /",
  "S06bsu049_u:3478": "anavamardanīyā bhagavan prajñāpāramitā /",
  "S06bsu049_u:3479": "caturvaiśāradyakarītvādanāthānāṃ sattvānāṃ nāthakarī bhagavan prajñāpāramitā /",
  "S06bsu049_u:3480": "saṃsārapratipakṣā bhagavan prajñāpāramitā /",
  "S06bsu049_u:3481": "akūṭasthatāmupādāya sarvadharmasvabhāvavidarśanī bhagavan prajñāpāramitā /",
  "S06bsu049_u:3482": "paripūrṇatriparivartadvādaśākāradharmacakrapravartanī bhagavan buddhānāṃ bhagavatāṃ prajñāpāramitā /",
  "S06bsu049_u:3483": "kathaṃ bhagavan bodhisattvena mahāsattvena prajñāpāramitāyāṃ sthātavyam?",
  "S06bsu049_u:3484": "kathaṃ manasi kartavyā bhagavan prajñāpāramitā?",
  "S06bsu049_u:3485": "kathaṃ bhagavan namaskartavyā prajñāpāramitā?",
  "S06bsu049_u:3486": "evamukte bhagavānāyuṣmantaṃ śāriputrametadavocat - yathā śāriputra śāstari,",
  "S06bsu049_u:3487": "tathā prajñāpāramitāyāṃ sthātavyam /",
  "S06bsu049_u:3488": "tathaiva manasi kartavyā śāriputra prajñāpāramitā yathā śāstā /",
  "S06bsu049_u:3489": "tathaiva namaskartavyā śāriputra prajñāpāramitā yathā śāstā //",
  "S06bsu049_u:3490": "atha khalu śakrasya devānāmindrasyaitadabhūt - kuto nu bateyamāryasya śāriputrasya pṛcchā jātā?",
  "S06bsu049_u:3491": "kiṃnidānā bateyamāryasya śāriputrasya pṛcchā jātā?",
  "S06bsu049_u:3492": "atha khalu śakro devānāmindra āyuṣmantaṃ śāriputrametadavocat - kuta iyamāryasya śāriputrasya pṛcchā jātā?",
  "S06bsu049_u:3493": "kiṃnidānā bateyamāryasya śāriputrasya pṛcchā jātā?",
  "S06bsu049_u:3494_0": "evamukte āyuṣmān śāriputraḥ śakraṃ devānāmindrametadavocat - prajñāpāramitopāyakauśalyaparigṛhītaḥ",
  "S06bsu049_u:3494_1": "kauśika bodhisattvo mahāsattvo 'numodanāsahagataṃ puṇyakriyāvastu sarvajñatāyāṃ pariṇāmayaṃsteṣāṃ",
  "S06bsu049_u:3494_2": "paurvakāṇāmaupalambhikānāṃ bodhisattvānāṃ yaś ca (Vaidya 87)",
  "S06bsu049_u:3495": "dānamayaḥ puṇyābhisaṃskāraḥ,",
  "S06bsu049_u:3496": "yaś ca śīlamayo yaś ca kṣāntimayo yaś ca vīryamayo yaś ca dhyānamayaḥ puṇyābhisaṃskāraḥ,",
  "S06bsu049_u:3497": "taṃ sarvamabhibhavatīti /",
  "S06bsu049_u:3498": "mameyametannidānā pṛcchā jātā /",
  "S06bsu049_u:3499": "api nu khalu punaḥ kauśika prajñāpāramitaiva pūrvaṃgamā pañcānāṃ pāramitānāṃ sarvajñatāmārgāvatārāya /",
  "S06bsu049_u:3500": "tadyathāpi nāma kauśika jātyandhānāṃ śataṃ vā sahasraṃ vā śatasahasraṃ vā apariṇāyakamabhavyaṃ mārgāvatārāya,",
  "S06bsu049_u:3501": "abhavyaṃ grāmaṃ vā nagaraṃ vā nigamaṃ vā gantum,",
  "S06bsu049_u:3502": "evameva kauśika dānaṃ śīlaṃ kṣāntivīryaṃ dhyānaṃ ca prajñāpāramitānāmadheyaṃ labhate /",
  "S06bsu049_u:3503": "jātyandhabhūtaṃ bhavati vinā prajñāpāramitayā apariṇāyakatvāt /",
  "S06bsu049_u:3504": "abhavyaṃ sarvajñatāmārgāvatārāya /",
  "S06bsu049_u:3505": "kutaḥ punaḥ sarvajñatāmanuprāpsyati?",
  "S06bsu049_u:3506": "yadā punaḥ kauśika dānaṃ śīlaṃ kṣāntirvīyaṃ dhyānaṃ ca prajñāpāramitāparigṛhītaṃ bhavati,",
  "S06bsu049_u:3507": "tadā pāramitānāmadheyaṃ pāramitāśabdaṃ labhate /",
  "S06bsu049_u:3508": "tadā hyāsāṃ cakṣuḥpratilambho bhavati pañcānāṃ pāramitānāṃ sarvajñatāmārgāvatārāya sarvajñatānuprāptaye //",
  "S06bsu049_u:3509": "atha khalvāyuṣmān śāriputro bhagavantametadavocat - kathaṃ bhagavan bodhisattvena mahāsattvena prajñāpāramitā abhinirhartavyā?",
  "S06bsu049_u:3510": "evamukte bhagavānāyuṣmantaṃ śāriputrametadavocat - rūpasya śāriputra abhinirhāro draṣṭavyaḥ /",
  "S06bsu049_u:3511": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:3512": "vijñānasya śāriputra abhinirhāro draṣṭavyaḥ /",
  "S06bsu049_u:3513": "yaḥ śāriputra pañcānāṃ skandhānāmabhinirhāraḥ,",
  "S06bsu049_u:3514": "ayaṃ śāriputra prajñāpāramitāyā abhinirhāra ityucyate /",
  "S06bsu049_u:3515": "evamabhinirhāreṇa pañcānāṃ skandhānāmabhinirhāraḥ prajñāpāramitāyā abhinirhāro 'bhinirhāra ityucyate //",
  "S06bsu049_u:3516": "evamukte āyuṣmān śāriputro bhagavantametadavocat - evamabhinirhāreṇa abhinirhṛtā bhagavan prajñāpāramitā katamaṃ dharmamarpayati?",
  "S06bsu049_u:3517": "bhagavānāha - evamabhinirhṛtā śāriputra prajñāpāramitā na kaṃciddharmamarpayati /",
  "S06bsu049_u:3518": "yadā sā śāriputra na kaṃciddharmamarpayati,",
  "S06bsu049_u:3519": "tadā prajñāpāramiteti saṃkhyāṃ gacchati //",
  "S06bsu049_u:3520": "atha khalu śakro devānāmindro bhagavantametadavocat - kimiyaṃ bhagavan prajñāpāramitā sarvajñatām api nārpayati?",
  "S06bsu049_u:3521": "bhagavānāha - yatkauśika evaṃ vadasi - kimiyaṃ prajñāpāramitā sarvajñatām api nārpayatīti?",
  "S06bsu049_u:3522": "na yathopalambhastathā arpayati,",
  "S06bsu049_u:3523": "na yathā nāma tathārpayati,",
  "S06bsu049_u:3524": "na yathābhisaṃskārastathārpayati /",
  "S06bsu049_u:3525": "śakra āha - kathaṃ tarhi bhagavannarpayati?",
  "S06bsu049_u:3526": "bhagavānāha - yathā kauśika nārpayati tathārpayati /",
  "S06bsu049_u:3527": "śakra āha - āścaryaṃ bhagavan yāvadiyaṃ prajñāpāramitā na kaṃciddharmamutpādayati,",
  "S06bsu049_u:3528": "na kaṃciddharmaṃ nirodhayati /",
  "S06bsu049_u:3529": "sarvadharmāṇāmanutpādāya anirodhāya pratyupasthitā anupasthitā prajñāpāramitā //",
  "S06bsu049_u:3530": "atha khalvāyuṣmān subhūtirbhagavantametadavocat - sacedevam api bhagavan bodhisattvo mahāsattvo saṃjñāsyate,",
  "S06bsu049_u:3531": "dūrīkariṣyati imāṃ prajñāpāramitām,",
  "S06bsu049_u:3532": "riktīkariṣyati imāṃ prajñāpāramitām,",
  "S06bsu049_u:3533": "tucchīkariṣyati imāṃ prajñāpāramitām,",
  "S06bsu049_u:3534": "na kariṣyati imāṃ prajñāpāramitām /",
  "S06bsu049_u:3535": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:3536": "astyeṣa subhūte paryāyo yena (Vaidya 88)",
  "S06bsu049_u:3537": "paryāyeṇa dūrīkariṣyatīmāṃ prajñāpāramitām,",
  "S06bsu049_u:3538": "riktīkariṣyatīmāṃ prajñāpāramitām,",
  "S06bsu049_u:3539": "tucchīkariṣyatīmāṃ prajñāpāramitām,",
  "S06bsu049_u:3540": "na kariṣyatīmāṃ prajñāpāramitām /",
  "S06bsu049_u:3541": "tatkasya hetoḥ?",
  "S06bsu049_u:3542": "prajñāpāramitāyāṃ hi subhūte paridīpitāyāṃ na rūpaṃ paridīpitaṃ bhavati /",
  "S06bsu049_u:3543": "na vedanā na saṃjñā na saṃskārāḥ /",
  "S06bsu049_u:3544": "na vijñānaṃ paridīpitaṃ bhavati /",
  "S06bsu049_u:3545": "na srotaāpattiphalaṃ paridīpitaṃ bhavati /",
  "S06bsu049_u:3546": "na sakṛdāgāmiphalaṃ paridīpitaṃ bhavati /",
  "S06bsu049_u:3547": "na anāgāmiphalaṃ paridīpitaṃ bhavati /",
  "S06bsu049_u:3548": "nārhattvaṃ paridīpitaṃ bhavati /",
  "S06bsu049_u:3549": "na pratyekabuddhatvaṃ paridīpitaṃ bhavati /",
  "S06bsu049_u:3550": "na buddhatvaṃ paridīpitaṃ bhavati //",
  "S06bsu049_u:3551": "sthaviraḥ subhūtirāha - mahāpāramiteyaṃ bhagavan yaduta prajñāpāramitā /",
  "S06bsu049_u:3552": "bhagavānāha - tatkiṃ manyase subhūte katamena paryāyeṇa mahāpāramiteyaṃ yaduta prajñāpāramitā?",
  "S06bsu049_u:3553": "sthaviraḥ subhūtirāha - na bhagavan rūpaṃ mahatkaroti nālpīkaroti,",
  "S06bsu049_u:3554": "na rūpaṃ saṃkṣipati na vikṣipati /",
  "S06bsu049_u:3555": "evaṃ na vedanāṃ na saṃjñāṃ na saṃskārān /",
  "S06bsu049_u:3556": "na bhagavan vijñānaṃ mahatkaroti nālpīkaroti,",
  "S06bsu049_u:3557": "na vijñānaṃ saṃkṣipati na vikṣipati /",
  "S06bsu049_u:3558": "yāny api tāni tathāgatasya tathāgatabalāni,",
  "S06bsu049_u:3559": "tāny api na balīkaroti na durbalīkaroti,",
  "S06bsu049_u:3560": "na saṃkṣipati na vikṣipati /",
  "S06bsu049_u:3561": "yāpi sā sarvajñatā,",
  "S06bsu049_u:3562": "tām api na mahatkaroti nālpīkaroti,",
  "S06bsu049_u:3563": "na saṃkṣipati na vikṣipati /",
  "S06bsu049_u:3564": "tatkasya hetoḥ?",
  "S06bsu049_u:3565": "asaṃkṣiptāvikṣiptā hi bhagavan sarvajñatā /",
  "S06bsu049_u:3566": "sacedevam api bhagavan bodhisattvo mahāsattvaḥ saṃjānīte,",
  "S06bsu049_u:3567": "carati prajñāpāramitāyām [NOTE:",
  "S06bsu049_u:3568": "“na carati” according to Conze's translation] /",
  "S06bsu049_u:3569": "kiṃ punarevaṃ saṃjānānaḥ - evamahaṃ sarvajñajñānasamanvāgata sattvebhyo dharmaṃ deśayiṣyāmi,",
  "S06bsu049_u:3570": "evamimān sattvān parinirvāpayiṣyāmīti /",
  "S06bsu049_u:3571": "tatkasya hetoḥ?",
  "S06bsu049_u:3572": "na hyeṣa prajñāpāramitāniṣyando ya imān sattvān parinirvāpayiṣyāmīti sattvopalambhaḥ /",
  "S06bsu049_u:3573": "eṣa evāsya mahānupalambhaḥ syāt /",
  "S06bsu049_u:3574": "tatkasya hetoḥ ?",
  "S06bsu049_u:3575": "sattvāsvabhāvajātikā hi prajñāpāramitāveditavyā /",
  "S06bsu049_u:3576": "sattvāsvabhāvatayā prajñāpāramitāsvabhāvatā veditavyā /",
  "S06bsu049_u:3577": "sattvaviviktatayā prajñāpāramitāviviktatā veditavyā /",
  "S06bsu049_u:3578": "sattvācintyatayā prajñāpāramitācintyatā veditavyā /",
  "S06bsu049_u:3579": "sattvāvināśadharmatayā prajñāpāramitāvināśadharmatā veditavyā /",
  "S06bsu049_u:3580": "sattvānabhisaṃbodhanatayā prajñāpāramitānabhisaṃbodhanatā veditavyā /",
  "S06bsu049_u:3581": "sattvayathābhūtārthānabhisaṃbodhanatayā prajñāpāramitāyathābhūtārthānabhisaṃbodhanatā veditavyā /",
  "S06bsu049_u:3582": "sattvabalasamudāgamanatayā tathāgatabalasamudāgamanatā veditavyā /",
  "S06bsu049_u:3583": "anena bhagavan paryāyeṇa mahāpāramiteyaṃ yaduta prajñāpāramitā //",
  "S06bsu049_u:3584_0": "atha khalvāyuṣmān śāriputro bhagavantametadavocat - yo bhagavan iha gambhīrāyāṃ prajñāpāramitāyāṃ",
  "S06bsu049_u:3584_1": "bodhisattvo mahāsattvo 'dhimokṣayiṣyati na kāṅkṣiṣyati na vicikitsiṣyati na dhandhāyiṣyati,",
  "S06bsu049_u:3585": "kutaḥ sa bhagavaṃścyuta ihopapanno veditavyaḥ,",
  "S06bsu049_u:3586": "kiyacciracaritāvī ca sa bhagavan bodhisattvo mahāsattvo veditavyaḥ,",
  "S06bsu049_u:3587": "ya imāṃ prajñāpāramitāmarthataś ca dharmataś ca arthanayataś ca dharmanayataś ca anugamiṣyati anubhotsyate 'nubodhayiṣyati ca?",
  "S06bsu049_u:3588_0": "evamukte bhagavānāyuṣmantaṃ śāriputrametadavocat - sa śāriputra bodhisattvo mahāsattvo",
  "S06bsu049_u:3588_1": "'nyebhyo lokadhātubhyaścyuto buddhān bhagavataḥ paryupāsya paripṛcchya ihopapanno veditavyaḥ /",
  "S06bsu049_u:3589": "tatkasya hetoḥ?",
  "S06bsu049_u:3590": "yaḥ kaścicchāriputra bodhisattvo mahāsattvo 'nyebhyo lokadhātubhyaścyuto buddhān bhagavataḥ paryupāsya paripṛcchaya (Vaidya 89)",
  "S06bsu049_u:3591": "ihopapanno bhavati,",
  "S06bsu049_u:3592": "sa imāṃ gambhīrāṃ prajñāpāramitāṃ bhāṣyamāṇāṃ deśyamānāmupadiśyamānāmuddiśyamānāṃ śṛṇuyāt,",
  "S06bsu049_u:3593": "imāṃ prajñāpāramitāṃ śrutvā atra śāstṛsaṃjñāṃ prajñāpāramitāyāmutpādayet - śāstā me saṃmukhībhūt iti,",
  "S06bsu049_u:3594": "śāstā me dṛṣṭa iti cittamutpādayati /",
  "S06bsu049_u:3595": "prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmuddiśyamānāyāṃ śrotramavadadhāti,",
  "S06bsu049_u:3596": "satkṛtya śṛṇoti,",
  "S06bsu049_u:3597": "kathāṃ nopacchinatti /",
  "S06bsu049_u:3598": "ciracaritāvī sa śāriputra tathārūpo bodhisattvo mahāsattvo veditavyaḥ /",
  "S06bsu049_u:3599": "bahubuddhaparyupāsitaḥ sa śāriputra tathārūpo bodhisattvo mahāsattvo veditavyaḥ //",
  "S06bsu049_u:3600": "atha khalvāyuṣmān subhūtirbhagavantametadavocat - śakyā punarbhagavan prajñāpāramitā śrotuṃ vā upalakṣyayituṃ vā samanvāhartuṃ vā upapādayituṃ vā upadhārayituṃ vā?",
  "S06bsu049_u:3601": "iyaṃ sā prajñāpāramitā,",
  "S06bsu049_u:3602": "iha vā sā prajñāpāramitā,",
  "S06bsu049_u:3603": "amutra vā sā prajñāpāramitā,",
  "S06bsu049_u:3604": "anena vā ākāreṇa liṅgena nimitteneti śakyā nirdeṣṭuṃ vā śrotuṃ vā?",
  "S06bsu049_u:3605": "bhagavānāha - no hīdaṃ subhūte /",
  "S06bsu049_u:3606": "neyaṃ subhūte prajñāpāramitā skandhaśo vā dhātuśo vā āyatanaśo vā śakyā nirdeṣṭuṃ vā śrotuṃ vā upalakṣayituṃ vā samanvāhartuṃ vā upapādayituṃ vā upadhārayituṃ vā /",
  "S06bsu049_u:3607": "tatkasya hetoḥ?",
  "S06bsu049_u:3608": "sarvadharmaviviktatvātsubhūte,",
  "S06bsu049_u:3609": "atyantaviviktatvātsubhūte sarvadharmāṇāṃ na śakyā prajñāpāramitā nirdeṣṭuṃ vā śrotuṃ vā upalakṣayituṃ vā samanvāhartuṃ vā upapādayituṃ vā upadhārayituṃ vā /",
  "S06bsu049_u:3610": "na cānyatra skandhadhātvāyatanebhyaḥ prajñāpāramitā avaboddhavyā /",
  "S06bsu049_u:3611": "tatkasya hetoḥ?",
  "S06bsu049_u:3612": "skandhadhātvāyatanameva hi subhūte śūnyaṃ viviktaṃ śāntam /",
  "S06bsu049_u:3613": "iti hi prajñāpāramitā ca skandhadhātvāyatanaṃ ca advayametadadvaidhīkāraṃ śūnyatvādviviktatvāt /",
  "S06bsu049_u:3614": "evaṃ śāntatvānnopalabhyate /",
  "S06bsu049_u:3615": "yo 'nupalambhaḥ sarvadharmāṇām,",
  "S06bsu049_u:3616": "sā prajñāpāramitetyucyate /",
  "S06bsu049_u:3617": "yadā na bhavati saṃjñā samajñā prajñaptirvyavahāraḥ,",
  "S06bsu049_u:3618": "tadā prajñāpāramitetyucyate //",
  "S06bsu049_u:3619": "sthaviraḥ subhūtirāha - kiyacciracaritāvī sa bhagavan bodhisattvo mahāsattvo veditavyo ya iha gambhīrāyāṃ prajñāpāramitāyāṃ yogamāpatsyate?",
  "S06bsu049_u:3620": "bhagavānāha - vibhajya vyākaraṇīyametatsubhūte bodhisattvānāṃ mahāsattvānāmindriyādhimātratayā /",
  "S06bsu049_u:3621_0": "syātkhalu punaḥ subhūte paryāyo yena paryāyeṇa bodhisattvā bahūni buddhaśatāni bahūni",
  "S06bsu049_u:3621_1": "buddhasahasrāṇi bahūni buddhaśatasahasrāṇi dṛṣṭvā teṣāmantike brahmacaryaṃ caritvā",
  "S06bsu049_u:3621_2": "imāṃ prajñāpāramitāṃ na śraddadhyurnādhimuñceyuḥ /",
  "S06bsu049_u:3622": "tatkasya hetoḥ?",
  "S06bsu049_u:3623": "pūrvam api teṣāṃ buddhānāṃ bhagavatāmantikādasyāṃ gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmagauravatā abhūt /",
  "S06bsu049_u:3624": "agauravatayā aśuśrūṣaṇatā,",
  "S06bsu049_u:3625": "aśuśrūṣaṇatayā aparyupāsanatā,",
  "S06bsu049_u:3626": "aparyupāsanatayā aparipṛcchanatā,",
  "S06bsu049_u:3627": "aparipṛcchanatayā aśraddadhānatā,",
  "S06bsu049_u:3628": "aśraddadhānatayā tataḥ parṣaddhyo 'pakrāntāḥ,",
  "S06bsu049_u:3629_0": "te tatonidānaṃ dharmavyasanasaṃvartanīyena karmaṇā kṛtena saṃcitena ācitena upacitena",
  "S06bsu049_u:3629_1": "etarhy api gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmapakrāmanti /",
  "S06bsu049_u:3630": "agauravatayā aśraddadhānā anadhimuñcanto na kāyena na cittena sāmagrīṃ dadati /",
  "S06bsu049_u:3631": "te sāmagrīmadadānā imāṃ prajñāpāramitāṃ na jānanti na paśyanti na budhyante na vedayante /",
  "S06bsu049_u:3632": "evaṃ te prajñāpāramitāṃ na śraddadhati /",
  "S06bsu049_u:3633": "aśraddadhānā na śṛṇvanti /",
  "S06bsu049_u:3634": "(Vaidya 90) aśṛṇvanto na jānanti /",
  "S06bsu049_u:3635": "ajānanto na paśyanti /",
  "S06bsu049_u:3636": "apaśyanto na budhyante /",
  "S06bsu049_u:3637": "abudhyamānā dharmavyasanasaṃvartanīyaṃ karma kurvanti,",
  "S06bsu049_u:3638": "saṃcinvanti ācinvanti upacinvanti /",
  "S06bsu049_u:3639": "te tena dharmavyasanasaṃvartanīyena karmaṇā kṛtena saṃcitena ācitena upacitena duṣprajñasaṃvartanīyaṃ karmābhisaṃskariṣyanti /",
  "S06bsu049_u:3640_0": "tena te duṣprajñasaṃvartanīyena karmaṇā abhisaṃskṛtena saṃcitenācitenopacitena imāṃ",
  "S06bsu049_u:3640_1": "prajñāpāramitāṃ bhāṣyamāṇāṃ deśyamānāmupadiśyamānāṃ pratyākhyāsyanti pratikṣepsyanti pratikrokṣyanti,",
  "S06bsu049_u:3641": "pratikṣipya ca apakramiṣyanti /",
  "S06bsu049_u:3642": "asyāḥ khalu punaḥ subhūte prajñāpāramitāyāḥ pratyākhyānena pratikṣepeṇa pratikrośena atītānāgatapratyutpannānāṃ buddhānāṃ bhagavatāṃ sarvajñatā pratyākhyātā bhavati,",
  "S06bsu049_u:3643": "pratikṣiptā bhavati,",
  "S06bsu049_u:3644": "pratikruṣṭā bhavati /",
  "S06bsu049_u:3645_0": "te svasaṃtānānupahatya dagdhāḥ pareṣāmapyalpabuddhikānāmalpaprajñānāmalpapuṇyānāmalpakuśalamūlānāṃ",
  "S06bsu049_u:3645_1": "pudgalānāṃ śraddhāmātrakasamanvāgatānāṃ premamātrakasamanvāgatānāṃ prasādamātrakasamanvāgatānāṃ",
  "S06bsu049_u:3645_2": "chandamātrakasamanvāgatānāmādikarmikāṇāmabhavyarūpāṇāṃ tad api śraddhāmātrakaṃ premamātrakaṃ",
  "S06bsu049_u:3645_3": "prasādamātrakaṃ chandamātrakaṃ vicchandayiṣyanti vivecayiṣyanti vivartayiṣyanti,",
  "S06bsu049_u:3646": "nātra śikṣitavyamiti vakṣyanti,",
  "S06bsu049_u:3647": "naitadbuddhavacanamiti vācaṃ bhāṣiṣyante /",
  "S06bsu049_u:3648": "evaṃ te ātmasaṃtānānupahatya vivecya parasaṃtānānapyupahatya vivecya prajñāpāramitāmabhyākhyāsyanti /",
  "S06bsu049_u:3649": "prajñāpāramitāyāmabhyākhyātāyāṃ sarvajñatā abhyākhyātā bhavati /",
  "S06bsu049_u:3650": "sarvajñatāyāmabhyākhyātāyāmatītānāgatapratyutpannā buddhā bhagavanto 'bhyākhyātā bhavanti /",
  "S06bsu049_u:3651": "te buddhānāṃ bhagavatāmantikādapakrāntā bhaviṣyanti,",
  "S06bsu049_u:3652": "dharmātparimuktā bhaviṣyanti,",
  "S06bsu049_u:3653": "saṃghātparibāhyā bhaviṣyanti /",
  "S06bsu049_u:3654": "evaṃ teṣāṃ sarveṇa sarvaṃ sarvathā sarvaṃ triratnātparibāhyabhāvo bhaviṣyati /",
  "S06bsu049_u:3655": "te sattvānāṃ hitasukhopacchedakriyayā mahānirayavipākasaṃvartanīyaṃ karma upaceṣyanti /",
  "S06bsu049_u:3656_0": "te anenaivaṃrūpeṇa karmābhisaṃskāreṇopasthāpitena samutthāpitena dharmavyasanasaṃvartanīyena",
  "S06bsu049_u:3656_1": "duṣprajñasaṃvartanīyena karmaṇā bahūni varṣaśatāni bahūni varṣasahasrāṇi bahūni varṣaśatasahasrāṇi",
  "S06bsu049_u:3656_2": "bahūni varṣakoṭīśatāni bahūni varṣakoṭīsahasrāṇi bahūni varṣakoṭīśatasahasrāṇi bahūni",
  "S06bsu049_u:3656_3": "varṣakoṭīniyutaśatasahasrāṇi mahānirayeṣūpapatsyante /",
  "S06bsu049_u:3657": "te mahānirayānmahānirayaṃ saṃkramiṣyanti /",
  "S06bsu049_u:3658": "teṣāṃ tathā suciraṃ mahānirayānmahānirayaṃ saṃkrāmatāṃ tejaḥsaṃvartanī prādurbhaviṣyati /",
  "S06bsu049_u:3659": "tejaḥsaṃvartanyāṃ prādurbhūtāyāṃ ye 'nyeṣu lokadhātuṣu mahānirayāḥ,",
  "S06bsu049_u:3660": "tatra te kṣepsyante /",
  "S06bsu049_u:3661": "te teṣu mahānireyaṣu upapatsyante /",
  "S06bsu049_u:3662": "te tatra vikṣiptāsteṣu mahānirayeṣūpapannāḥ samānāstatrāpi mahānirayānmahānirayaṃ saṃkramiṣyanti /",
  "S06bsu049_u:3663": "teṣāṃ tatrāpi mahānirayānmahānirayaṃ saṃkrāmatāṃ tatrāpi punareva tathaiva tejaḥsaṃvartanī prādurbhaviṣyati /",
  "S06bsu049_u:3664": "te tasyāṃ tejaḥsaṃvartanyāṃ prādurbhūtāyāṃ tataścyutāḥ samānāḥ punareva anyeṣu lokadhātuṣu ye mahānirayāstatra kṣepsyante /",
  "S06bsu049_u:3665": "te teṣu mahānirayeṣūpapatsyante /",
  "S06bsu049_u:3666": "te tatrāpi tathaiva mahānirayānmahānirayaṃ saṃkramiṣyanti /",
  "S06bsu049_u:3667": "teṣāṃ tatrāpi suciraṃ mahānirayānmahānirayaṃ saṃkrāmatāṃ tatrāpi tathaiva tejaḥsaṃvartanī prādurbhaviṣyati /",
  "S06bsu049_u:3668": "te tasyāṃ tejaḥsaṃvartanyāṃ prādurbhūtāyāṃ punareva tataścyutāstenaiva akṣīṇena sāvaśeṣeṇa karmaṇā ihaiva lokadhātau punaḥ kṣepsyante /",
  "S06bsu049_u:3669": "kṣiptāḥ santo mahānirayeṣūpapatsyante /",
  "S06bsu049_u:3670": "te punareva tāni mahānirayeṣu mahānti mahānirayaduḥkhāni (Vaidya 91)",
  "S06bsu049_u:3671": "pratyanubhaviṣyanti /",
  "S06bsu049_u:3672": "tāvatpratyanubhaviṣyanti,",
  "S06bsu049_u:3673": "yāvatpunareva tejaḥsaṃvartanī prādurbhaviṣyati /",
  "S06bsu049_u:3674": "evaṃ te bahuduḥkhavedanīyaṃ karma pratyanubhaviṣyanti /",
  "S06bsu049_u:3675": "tatkasya hetoḥ?",
  "S06bsu049_u:3676": "yathāpi nāma durbhāṣitatvādvācaḥ //",
  "S06bsu049_u:3677_0": "atha khalvāyuṣmān śāriputro bhagavantametadavocat - pañca bhagavan ānantaryāṇi karmāṇi",
  "S06bsu049_u:3677_1": "kṛtānyupacitāni asya manoduścaritasya vāgduścaritasya ca na prativarṇikāny api na",
  "S06bsu049_u:3677_2": "anurūpāṇy api na pratirūpāṇy api bhavanti /",
  "S06bsu049_u:3678": "bhagavānāha - evametacchāriputra, evam etat /",
  "S06bsu049_u:3679_0": "pañcānantaryāṇi śāriputra karmāṇi kṛtānyupacitānyasya manoduścaritasya ca vāgduścaritasya",
  "S06bsu049_u:3679_1": "ca na prativarṇikāny api na anurūpāṇy api na pratirūpāṇy api asya karmaṇaḥ kṛtasya",
  "S06bsu049_u:3679_2": "saṃcitasya ācitasya upacitasya /",
  "S06bsu049_u:3680": "ye kecidimāṃ gambhīrā prajñāpāramitāṃ bhāṣyamāṇāṃ deśyamānāmupadiśyamānāmuddiśyamānāṃ pratibādhitavyāṃ maṃsyante,",
  "S06bsu049_u:3681": "pratikṣepsyanti,",
  "S06bsu049_u:3682": "pratikrokṣyanti,",
  "S06bsu049_u:3683": "nātra śikṣitavyamiti vakṣyanti,",
  "S06bsu049_u:3684": "neyaṃ tathāgatabhāṣiteti vācaṃ bhāṣiṣyante,",
  "S06bsu049_u:3685": "tato 'nyān api sattvān vivecayiṣyanti /",
  "S06bsu049_u:3686": "te svasaṃtānānupahatya parasaṃtānānupahaniṣyanti /",
  "S06bsu049_u:3687": "te svasaṃtānān saviṣān kṛtvā parasaṃtānān saviṣān kariṣyanti /",
  "S06bsu049_u:3688": "svayaṃ naṣṭāḥ parān api nāśayiṣyanti /",
  "S06bsu049_u:3689": "svayaṃ gambhīrāṃ prajñāpāramitāmajānānā anavabudhyamānāḥ parān api grāhayiṣyanti,",
  "S06bsu049_u:3690": "nātra śikṣitavyamiti vācaṃ bhāṣiṣyante /",
  "S06bsu049_u:3691": "nāhaṃ śāriputra evaṃrūpāṇāṃ pudgalānāṃ darśanamapyabhyanujānāmi,",
  "S06bsu049_u:3692": "kutastaiḥ saha saṃvāsaṃ kuto vā lābhasatkāraṃ kutaḥ sthānam?",
  "S06bsu049_u:3693": "tatkasya hetoḥ?",
  "S06bsu049_u:3694": "dharmadūṣakā hi te śāriputra tathārūpāḥ pudgalā veditavyā iti /",
  "S06bsu049_u:3695": "kasambakajātāste śāriputra tathārūpāḥ pudgalā veditavyāḥ /",
  "S06bsu049_u:3696": "kṛṣṇānirjātikāḥ kṛṣṇāhijātikāste śāriputra tathārūpāḥ pudgalā veditavyāḥ /",
  "S06bsu049_u:3697": "teṣāṃ śāriputra tathārūpāṇāṃ pudgālānāṃ ye śrotavyaṃ maṃsyante,",
  "S06bsu049_u:3698": "sarve te anayena vyasanamāpatsyante /",
  "S06bsu049_u:3699": "ye ca śāriputra prajñāpāramitāṃ dūṣayanti,",
  "S06bsu049_u:3700": "ime te śāriputra dharmadūṣakāḥ pudgalā veditavyāḥ /",
  "S06bsu049_u:3701": "śāriputra āha - na bhagavatā tasya pudgalasya tatropapannasya mahānirayagatasyātmabhāvasya pramāṇamākhyātam /",
  "S06bsu049_u:3702": "bhagavānāha - tiṣṭhatu śāriputra tasya pudgalasya tatropapannasya mahānirayagatasyātmabhāvasya pramāṇam /",
  "S06bsu049_u:3703": "tatkasya hetoḥ?",
  "S06bsu049_u:3704": "mā tathārūpasya pudgalasya tadātmabhāvasya pramāṇaṃ śrutvā uṣṇaṃ rūdhiraṃ mukhādāgacchet,",
  "S06bsu049_u:3705": "maraṇaṃ vā nigacchet,",
  "S06bsu049_u:3706": "maraṇamātrakaṃ vā duḥkhamāgāḍhamābādhaṃ spṛśet,",
  "S06bsu049_u:3707": "dahyeta vā,",
  "S06bsu049_u:3708": "śokaśalyo vā asyāviśet,",
  "S06bsu049_u:3709": "mahāprapātaṃ vā prapatet,",
  "S06bsu049_u:3710": "upaśuṣyeta vā mlāyeta vā /",
  "S06bsu049_u:3711": "maiva mahāpratibhayaṃ tasyātmabhāvasya pramāṇamaśrauṣīdyasyeme doṣāḥ saṃvidyante //",
  "S06bsu049_u:3712": "na bhagavānāyuṣmataḥ śāriputrasyāvakāśaṃ karoti - iyattasyātmabhāvasya pramāṇaṃ bhaviṣyatīti /",
  "S06bsu049_u:3713": "dvitīyakam api tṛtīyakamapyāyuṣmān śāriputro bhagavantametadavocat - ākhyātu me bhagavāṃstasya pudgalasyātmabhāvasya pramāṇam /",
  "S06bsu049_u:3714": "paścimāyā janatāyā ālokaḥ kṛto bhaviṣyatianena vāṅbhanaḥkarmaṇā kṛtena saṃcitenopacitenopacitena evaṃ mahāntaṃ mahānirayeṣvātmabhāvaṃ parigṛhṇīteti /",
  "S06bsu049_u:3715": "bhagavānāha - eṣa eva śāriputra paścimāyā janatāyā ālokaḥ kṛto bhaviṣyati,",
  "S06bsu049_u:3716": "yadanena vāṅbhanoduścaritena akuśalena karmābhisaṃskāreṇa abhisaṃskṛtena saṃcitenācitenopacitena iyacciraduḥkhaṃ pratyanubhaviṣyatīti /",
  "S06bsu049_u:3717": "yā etasyaiva śāriputra duḥkhasyāprameyatā bahuduḥkhatā (Vaidya 92)",
  "S06bsu049_u:3718": "vyākhyātā, eṣa eva śuklāṃśikasya kulaputrasya kuladuhiturvā saṃvego bhaviṣyati /",
  "S06bsu049_u:3719": "tataḥ sa tebhyo dharmavyasanasaṃvartanīyebhyaḥ karmabhyo vinivṛtya puṇyābhisaṃskārameva kuryāt,",
  "S06bsu049_u:3720": "jīvitahetor api saddharmaṃ na pratikṣepsyati - mā bhūdasmākam api tādṛśairduḥkhai samavadhānamiti //",
  "S06bsu049_u:3721": "atha khalvāyuṣmān subhūtirbhagavantametadavocat - susaṃvṛtakāyakarmavākkarmamanaskarmaṇā bhagavan kulaputreṇa vā kuladuhitrā vā bhavitavyam /",
  "S06bsu049_u:3722": "tatkasya hetoḥ?",
  "S06bsu049_u:3723": "yatra hi nāma bhagavan evaṃrūpeṇa vāgdurbhāṣitena iyān mahāpuṇyaskandhaḥ prasūyate /",
  "S06bsu049_u:3724": "katamena punarbhagavan karmaṇā iyān mahāpuṇyaskandhaḥ prasūyate /",
  "S06bsu049_u:3725": "bhagavānāha - evaṃrūpeṇa subhūte vāgdurbhāṣitena iyān mahāpuṇyaskandhaḥ prasūyate /",
  "S06bsu049_u:3726": "ihaiva te subhūte mohapuruṣāḥ svākhyāte dharmavinaye pravrajitā bhaviṣyanti,",
  "S06bsu049_u:3727": "ya imāṃ gambhīrāṃ prajñāpāramitāṃ dūṣayitavyāṃ maṃsyante,",
  "S06bsu049_u:3728": "pratikṣeptavyāṃ maṃsyante,",
  "S06bsu049_u:3729": "pratibādhitavyāṃ maṃsyante /",
  "S06bsu049_u:3730": "prajñāpāramitāyāṃ ca pratibādhitāyāṃ buddhānāṃ bhagavatāṃ buddhabodhiḥ pratibādhitā bhavati /",
  "S06bsu049_u:3731": "buddhabodhau pratibādhitāyāmatītānāgatapratyutpannānāṃ buddhānāṃ bhagavatāṃ sarvajñatā pratibādhitā bhavati /",
  "S06bsu049_u:3732": "sarvajñatāyāṃ pratibādhitāyāṃ saddharmaḥ pratibādhito bhavati /",
  "S06bsu049_u:3733": "saddharme pratibādhite tathāgataśrāvakasaṃghaḥ pratibādhito bhavati /",
  "S06bsu049_u:3734": "tathāgataśrāvakasaṃghe 'pi pratibādhite evaṃ tasya sarveṇa sarvaṃ sarvathā sarvaṃ triratnātparibāhyabhāvo bhavati,",
  "S06bsu049_u:3735": "aprameyāsaṃkhyeyataraś ca mahānakuśalakarmābhisaṃskāraḥ parigṛhīto bhavati //",
  "S06bsu049_u:3736": "evamukte āyuṣmān subhūtirbhagavantametadavocat - ko 'tra bhagavan hetuḥ kaḥ pratyayo yatsa kulaputro vā kuladuhitā vā imāṃ prajñāpāramitāṃ pratibādhitavyāṃ maṃsyate?",
  "S06bsu049_u:3737": "bhagavānāha - mārādhiṣṭhito vā subhūte sa kulaputro vā kuladuhitā vā bhaviṣyati /",
  "S06bsu049_u:3738": "duṣprajñasaṃvartanīyena vā karmaṇā gambhīreṣu dharmeṣu nāsya śraddhā,",
  "S06bsu049_u:3739": "nāsya prasādaḥ /",
  "S06bsu049_u:3740": "ābhyāṃ subhūte dvābhyāṃ pāpābhyāṃ dharmābhyāṃ samanvāgataḥ sa kulaputro vā kuladuhitā vā imāṃ prajñāpāramitāṃ pratibādhiṣyate /",
  "S06bsu049_u:3741": "punaraparaṃ subhūte sa kulaputro vā kuladuhitā vā pāpamitrahastagato vā bhaviṣyati,",
  "S06bsu049_u:3742": "anabhiyukto vā bhaviṣyati,",
  "S06bsu049_u:3743": "skandhābhiniviṣṭo vā bhaviṣyati,",
  "S06bsu049_u:3744": "ātmotkarṣī pareṣāṃ paṃsako doṣāntaraprekṣī vā bhaviṣyati /",
  "S06bsu049_u:3745": "ebhirapi subhūte caturbhirākāraiḥ sa kulaputro vā kuladuhitā vā samanvāgato bhaviṣyati,",
  "S06bsu049_u:3746": "ya imāṃ prajñāpāramitāṃ bhāṣyamāṇāṃ deśyamānāmupadiśyamānāṃ pratibādhitavyāṃ maṃsyate iti //",
  "S06bsu049_u:3747": "āryāṣṭasāhasrikāyāṃ prajñāpāramitāyāṃ nirayaparivarto nāma saptamaḥ //",
  "S06bsu049_u:3748": "_______________________________________________________________",
  "S06bsu049_u:3749": "(Vaidya 93)",
  "S06bsu049_u:3750": "ASP_8: viśuddhiparivarto 'ṣṭamaḥ /",
  "S06bsu049_u:3751": "atha khalvāyuṣmān subhūtirbhagavantametadavocat - duradhimocā bhagavan prajñāpāramitā anabhiyuktena kuśalamūlavirahitena pāpamitrahastagatena /",
  "S06bsu049_u:3752": "bhagavānāha - evametatsubhūte, evam etat /",
  "S06bsu049_u:3753_0": "duradhimocā subhūte prajñāpāramitā anabhiyuktena parīttakuśalamūlena durmedhasā anarthikena",
  "S06bsu049_u:3753_1": "alpaśrutena hīnaprajñena pāpamitropastabdhena aśuśrūṣaṇāparipṛcchakajātīyena kuśaleṣu",
  "S06bsu049_u:3753_2": "dharmeṣvanabhiyuktena //",
  "S06bsu049_u:3754": "subhūtirāha - kiyadgambhīrā bateyaṃ bhagavan prajñāpāramitā duradhimocatayā?",
  "S06bsu049_u:3755": "bhagavānāha - rūpaṃ subhūte abaddhamamuktam /",
  "S06bsu049_u:3756": "tatkasya hetoḥ?",
  "S06bsu049_u:3757": "rūpāsvabhāvatvātsubhūte rūpamabaddhamamuktam /",
  "S06bsu049_u:3758": "evaṃ vedanā saṃjñā saṃskārāḥ /",
  "S06bsu049_u:3759": "vijñānaṃ subhūte abaddhamamuktam /",
  "S06bsu049_u:3760": "tatkasya hetoḥ?",
  "S06bsu049_u:3761": "vijñānāsvabhāvatvātsubhūte vijñānamabaddhamamuktam /",
  "S06bsu049_u:3762": "rūpasya subhūte pūrvānto 'baddho 'muktaḥ /",
  "S06bsu049_u:3763": "tatkasya hetoḥ?",
  "S06bsu049_u:3764": "pūrvāntāsvabhāvaṃ hi subhūte rūpam /",
  "S06bsu049_u:3765": "rūpasya subhūte aparānto 'baddho 'muktaḥ /",
  "S06bsu049_u:3766": "tatkasya hetoḥ?",
  "S06bsu049_u:3767": "aparāntāsvabhāvaṃ hi subhūte rūpam /",
  "S06bsu049_u:3768": "pratyutpannaṃ subhūte rūpamabaddhamuktam /",
  "S06bsu049_u:3769": "tatkasya hetoḥ?",
  "S06bsu049_u:3770": "pratyutpannāsvabhāvaṃ hi subhūte pratyutpannaṃ rūpam /",
  "S06bsu049_u:3771": "evaṃ vedanā saṃjñāṃ saṃskārāḥ /",
  "S06bsu049_u:3772": "vijñānasya subhūte pūrvānto 'baddho 'muktaḥ /",
  "S06bsu049_u:3773": "tatkasya hetoḥ?",
  "S06bsu049_u:3774": "pūrvāntāsvabhāvaṃ hi subhūte vijñānam /",
  "S06bsu049_u:3775": "vijñānasya subhūte aparānto 'baddho 'muktaḥ /",
  "S06bsu049_u:3776": "tatkasya hetoḥ?",
  "S06bsu049_u:3777": "aparāntāsvabhāvaṃ hi subhūte vijñānam /",
  "S06bsu049_u:3778": "pratyutpannaṃ subhūte vijñānamabaddhamamuktam /",
  "S06bsu049_u:3779": "tatkasya hetoḥ?",
  "S06bsu049_u:3780": "pratyutpannāsvabhāvaṃ hi subhūte pratyutpannaṃ vijñānam //",
  "S06bsu049_u:3781": "subhūtirāha - duradhimocā bhagavan prajñāpāramitā,",
  "S06bsu049_u:3782": "paramaduradhimocā bhagavan prajñāpāramitā anabhiyuktena anavaropitakuśalamūlena pāpamitrahastagatena māravaśagatena kusīdena hīnavīryeṇa muṣitasmṛtinā duṣprajñena /",
  "S06bsu049_u:3783": "bhagavānāha - evametatsubhūte, evam etat /",
  "S06bsu049_u:3784": "duradhimocā subhūte prajñāpāramitā,",
  "S06bsu049_u:3785": "paramaduradhimocā subhūte prajñāpāramitā anabhiyuktena anavaropitakuśalamūlena pāpamitrahastagatena māravaśagatena kusīdena hīnavīryeṇa muṣitasmṛtinā duṣprajñena /",
  "S06bsu049_u:3786": "tatkasya hetoḥ?",
  "S06bsu049_u:3787": "yā subhūte rūpaviśuddhiḥ,",
  "S06bsu049_u:3788": "sā phalaviśuddhiḥ,",
  "S06bsu049_u:3789": "yā phalaviśuddhiḥ,",
  "S06bsu049_u:3790": "sā rūpaviśuddhiḥ /",
  "S06bsu049_u:3791": "iti hi subhūte rūpaviśuddhiś ca phalaviśuddhiś ca advayametadadvaidhīkāramabhinnamacchinnam /",
  "S06bsu049_u:3792": "iti hi subhūte phalaviśuddhito rūpaviśuddhī rupaviśuddhitaḥ phalaviśuddhiḥ /",
  "S06bsu049_u:3793": "evaṃ vedanāsaṃjñāsaṃskārāḥ /",
  "S06bsu049_u:3794": "yā subhūte vijñānaviśuddhiḥ,",
  "S06bsu049_u:3795": "sā phalaviśuddhiḥ,",
  "S06bsu049_u:3796": "yā phalaviśuddhiḥ sā vijñānaviśuddhiḥ /",
  "S06bsu049_u:3797": "iti hi subhūte vijñānaviśuddhiś ca phalaviśuddhiś ca advayametadadvaidhīkāramabhinnamacchinnam /",
  "S06bsu049_u:3798": "iti hi subhūte phalaviśuddhito vijñānaviśuddhirvijñānaviśuddhitaḥ phalaviśuddhiḥ /",
  "S06bsu049_u:3799": "punaraparaṃ subhūte yā rūpaviśuddhiḥ sā sarvajñatāviśuddhiḥ,",
  "S06bsu049_u:3800": "yā sarvajñatāviśuddhiḥ sā rūpaviśuddhiḥ /",
  "S06bsu049_u:3801": "iti hi subhūte rūpaviśuddhiś ca sarvajñatāviśuddhiś ca advayametadadvaidhīkāramabhinnamacchinnam /",
  "S06bsu049_u:3802": "iti hi subhūte sarvajñatāviśuddhito rūpaviśuddhiḥ,",
  "S06bsu049_u:3803": "rūpaviśuddhitaḥ sarvajñatāviśuddhiḥ /",
  "S06bsu049_u:3804": "evaṃ vedanāsaṃjñāsaṃskārāḥ /",
  "S06bsu049_u:3805": "yā subhūte vijñānaviśuddhiḥ sā sarvajñatāviśuddhiḥ /",
  "S06bsu049_u:3806": "yā sarvajñatāviśuddhiḥ (Vaidya 94)",
  "S06bsu049_u:3807": "sā vijñānaviśuddhiḥ /",
  "S06bsu049_u:3808": "iti hi subhūte vijñānaviśuddhiś ca sarvajñatāviśuddhiś ca advayametadadvaidhīkāramabhinnamacchinnam /",
  "S06bsu049_u:3809": "iti hi subhūte sarvajñatāviśuddhito vijñānaviśuddhiḥ,",
  "S06bsu049_u:3810": "vijñānaviśuddhitaḥ sarvajñatāviśuddhiḥ //",
  "S06bsu049_u:3811": "atha khalvāyuṣmān śāriputro bhagavantametadavocat - gambhīrā bhagavan prajñāpāramitā /",
  "S06bsu049_u:3812": "bhagavānāha - viśuddhatvācchāriputra /",
  "S06bsu049_u:3813": "āha - avabhāsakarī bhagavan prajñāpāramitā /",
  "S06bsu049_u:3814": "bhagavānāhaviśuddhatvācchāriputra /",
  "S06bsu049_u:3815": "āha - āloko bhagavan prajñāpāramitā /",
  "S06bsu049_u:3816": "bhagavānāha - viśuddhatvācchāriputra /",
  "S06bsu049_u:3817": "āha - apratisaṃdhirbhagavan prajñāpāramitā /",
  "S06bsu049_u:3818": "bhagavānāha - viśuddhatvācchāriputra /",
  "S06bsu049_u:3819": "āha - asaṃkleśo bhagavan prajñāpāramitā /",
  "S06bsu049_u:3820": "bhagavānāha - viśuddhatvācchāriputra /",
  "S06bsu049_u:3821": "āha - aprāptiranabhisamayo bhagavan prajñāpāramitā /",
  "S06bsu049_u:3822": "bhagavānāha - viśuddhatvācchāriputra /",
  "S06bsu049_u:3823": "āha - anabhinirvṛttirbhagavan prajñāpāramitā /",
  "S06bsu049_u:3824": "bhagavānāha - viśuddhatvācchāriputra /",
  "S06bsu049_u:3825": "āha - atyantānupapattirbhagavan prajñāpāramitā kāmadhāturūpadhātvārūpyadhātuṣu /",
  "S06bsu049_u:3826": "bhagavānāha - viśuddhatvācchāriputra /",
  "S06bsu049_u:3827": "āha - na jānāti na saṃjānīte bhagavan prajñāpāramitā /",
  "S06bsu049_u:3828": "bhagavānāha - viśuddhatvācchāriputra /",
  "S06bsu049_u:3829": "āha - kiṃ bhagavan prajñāpāramitā na jānāti na saṃjānīte?",
  "S06bsu049_u:3830": "bhagavānāha - rūpaṃ śāriputra prajñāpāramitā na jānāti na saṃjānīte /",
  "S06bsu049_u:3831": "tatkasya hetoḥ?",
  "S06bsu049_u:3832": "viśuddhatvācchāriputra /",
  "S06bsu049_u:3833": "evaṃ vedanāsaṃjñāsaṃskārāḥ /",
  "S06bsu049_u:3834": "vijñānaṃ śāriputra prajñāpāramitā na jānāti na saṃjānīte /",
  "S06bsu049_u:3835": "tatkasya hetoḥ?",
  "S06bsu049_u:3836": "viśuddhatvācchāriputra /",
  "S06bsu049_u:3837": "āha - prajñāpāramitā bhagavan sarvajñatāyā nāpakāraṃ karoti,",
  "S06bsu049_u:3838": "nopakāraṃ karoti?",
  "S06bsu049_u:3839": "bhagavānāha - viśuddhatvācchāriputra /",
  "S06bsu049_u:3840": "āha - prajñāpāramitā bhagavan na kaṃciddharmaṃ parigṛhṇāti,",
  "S06bsu049_u:3841": "na parityajati?",
  "S06bsu049_u:3842": "bhagavānāha - viśuddhatvācchāriputra /",
  "S06bsu049_u:3843": "atha khalvāyuṣmān subhūtirbhagavantametadavocat - ātmaviśuddhito bhagavan rūpaviśuddhiḥ?",
  "S06bsu049_u:3844": "bhagavānāha - atyantaviśuddhatvātsubhūte /",
  "S06bsu049_u:3845": "āha - ātmaviśuddhito bhagavan vedanāsaṃjñāsaṃskāraviśuddhiḥ /",
  "S06bsu049_u:3846": "ātmaviśuddhito bhagavan vijñānaviśuddhiḥ?",
  "S06bsu049_u:3847": "bhagavānāha - atyantaviśuddhatvātsubhūte /",
  "S06bsu049_u:3848": "āha - ātmaviśuddhito bhagavan phalaviśuddhiḥ?",
  "S06bsu049_u:3849": "bhagavānāha - atyantaviśuddhatvātsubhūte /",
  "S06bsu049_u:3850": "āha - ātmaviśuddhitobhagavan sarvajñatāviśuddhiḥ?",
  "S06bsu049_u:3851": "bhagavānāha - atyantaviśuddhatvātsubhūte /",
  "S06bsu049_u:3852": "āha - ātmaviśuddhito bhagavan na prāptirnābhisamaya?",
  "S06bsu049_u:3853": "bhagavānāha - atyantaviśuddhatvātsubhūte /",
  "S06bsu049_u:3854": "āha - ātmāparyantatayā bhagavan rūpāparyatantā?",
  "S06bsu049_u:3855": "bhagavānāha - atyantaviśuddhatvātsubhūte /",
  "S06bsu049_u:3856": "āha - ātmāparyantatayā bhagavan vedanāsaṃjñāsaṃskāravijñānāparyantatā?",
  "S06bsu049_u:3857": "bhagavānāha - atyantaviśuddhatvātsubhūte /",
  "S06bsu049_u:3858": "āha - ya evamasya bodhisattvasya mahāsattvasya bhagavan avabodhaḥ,",
  "S06bsu049_u:3859": "iyamasya prajñāpāramitā?",
  "S06bsu049_u:3860": "bhagavānāha - atyantaviśuddhatvātsubhūte /",
  "S06bsu049_u:3861": "āyuṣmān subhūtirāha - sā khalu punariyaṃ bhagavan prajñāpāramitā nāpare tīre,",
  "S06bsu049_u:3862": "na pare tīre,",
  "S06bsu049_u:3863": "nāpyubhayamantareṇa viprakṛtā sthitā /",
  "S06bsu049_u:3864": "bhagavānāha - atyantaviśuddhatvātsubhūte //",
  "S06bsu049_u:3865": "āyuṣmān subhūtirāha - evam api bhagavan saṃjñāsyate bodhisattvo mahāsattvo riñciṣyatīmāṃ prajñāpāramitāṃ dūrīkariṣyatīmāṃ prajñāpāramitām /",
  "S06bsu049_u:3866": "bhagavānāha - sādhu sādhu subhūte /",
  "S06bsu049_u:3867": "evam etat (Vaidya 95)",
  "S06bsu049_u:3868": "subhūte, evam etat /",
  "S06bsu049_u:3869": "tatkasya hetoḥ?",
  "S06bsu049_u:3870": "nāmato 'pi hi subhūto saṅgo nimittato 'pi saṅgaḥ /",
  "S06bsu049_u:3871": "evamukte āyuṣmān subhūtirbhagavantametadavocat - āścaryaṃ bhagavan yāvadiyaṃ prajñāpāramitā svākhyātā sunirdiṣṭā supariniṣṭhitā,",
  "S06bsu049_u:3872": "yatra hi nāma bhagavatā ime 'pi saṅgā ākhyātāḥ /",
  "S06bsu049_u:3873": "atha khalvāyuṣmān śāriputra āyuṣmantaṃ subhūtimetadavocat - katame te āyuṣman subhūte saṅgāḥ?",
  "S06bsu049_u:3874": "subhūtirāha - rūpamāyuṣman śāriputra śūnyamiti saṅgaḥ /",
  "S06bsu049_u:3875": "evaṃ vedanāsaṃjñāsaṃskārāḥ /",
  "S06bsu049_u:3876": "vijñānamāyuṣman śāriputra śūnyamiti saṅgaḥ /",
  "S06bsu049_u:3877": "atīteṣu dharmeṣvatītā dharmā iti saṃjānīte, saṅgaḥ /",
  "S06bsu049_u:3878": "anāgateṣu dharmeṣvanāgatā dharmā iti saṃjānīte, saṅgaḥ /",
  "S06bsu049_u:3879": "pratyutpanneṣu dharmeṣu pratyutpannā dharmā iti saṃjānīte, saṅgaḥ /",
  "S06bsu049_u:3880": "iyantaṃ puṇyaskandhaṃ prasūyate bodhisattvayānikaḥ pudgalaḥ prathamena cittotpādeneti saṃjānīte, saṅgaḥ //",
  "S06bsu049_u:3881": "atha khalu śakro devānāmindra āyuṣmantaṃ subhūtimetadavocat - katamena ārya subhūte paryāyeṇa saṅgaḥ?",
  "S06bsu049_u:3882": "subhūtirāha - sacetkauśika tadbodhicittaṃ saṃjānīte - idaṃ tatprathamaṃ bodhicittamiti,",
  "S06bsu049_u:3883": "anuttarāyāṃ samyaksaṃbodhau pariṇāmayāmīti pariṇāmayati /",
  "S06bsu049_u:3884": "na ca cittaprakṛtiḥ śakyā pariṇāmayituṃ tena kulaputreṇa vā kuladuhitrā vā mahāyānasaṃprasthitena /",
  "S06bsu049_u:3885_0": "tasmāttarhi kauśika paraṃ saṃdarśayatā samādāpayatā samuttejayatā saṃpraharṣayatā",
  "S06bsu049_u:3885_1": "anuttarāyāṃ samyaksaṃbodhau bhūtānugamena saṃdarśayitavyaṃ samādāpayitavyaṃ samuttejayitavyaṃ",
  "S06bsu049_u:3885_2": "saṃpraharṣayitavyam /",
  "S06bsu049_u:3886": "evamātmānaṃ ca na kṣiṇoti,",
  "S06bsu049_u:3887": "buddhānujñātayā ca samādāpanayā paraṃ samādāpayati sa kulaputro vā kuladuhitā vā /",
  "S06bsu049_u:3888": "imāścāsya sarvāḥ saṅgakoṭyo vivarjitā bhavanti //",
  "S06bsu049_u:3889": "atha khalu bhagavānāyuṣmate subhūtaye sādhukāramadāt - sādhu sādhu subhūte,",
  "S06bsu049_u:3890": "yastvaṃ bodhisattvān mahāsattvānimāḥ saṅgakoṭīrbodhayasi /",
  "S06bsu049_u:3891": "tena hi subhūte anyān api sūkṣmatarān saṅgānākhyāsyāmi,",
  "S06bsu049_u:3892": "tān śṛṇu,",
  "S06bsu049_u:3893": "sādhu ca suṣṭhu ca manasi kuru /",
  "S06bsu049_u:3894": "bhāṣiṣye 'haṃ te /",
  "S06bsu049_u:3895": "sādhu bhagavan ityāyuṣmān subhūtirbhagavataḥ pratyaśrauṣīt //",
  "S06bsu049_u:3896": "bhagavānetadavocat - iha subhūte śrāddhaḥ kulaputro vā kuladuhitā vā tathāgatamarhantaṃ samyaksaṃbuddhaṃ nimittato manasi karoti /",
  "S06bsu049_u:3897": "yāvanti khalu punaḥ subhūte nimittāni,",
  "S06bsu049_u:3898": "tāvantaḥ saṅgāḥ /",
  "S06bsu049_u:3899": "tatkasya hetoḥ?",
  "S06bsu049_u:3900": "nimittato hi subhūte saṅgaḥ /",
  "S06bsu049_u:3901_0": "iti hi so 'tītānāgatapratyutpannānāṃ buddhānāṃ bhagavatāṃ ye anāsravā dharmāstānanumode",
  "S06bsu049_u:3901_1": "ityanumodya anumodanāsahagataṃ kuśalamūlamanuttarāyāṃ samyaksaṃbodhau pariṇāmayāmīti pariṇāmayati /",
  "S06bsu049_u:3902": "yā khalu punaḥ subhūte dharmāṇāṃ dharmatā,",
  "S06bsu049_u:3903": "na sā atītā vā anāgatā vā pratyutpannā vā /",
  "S06bsu049_u:3904": "yā nātītā nānāgatā na pratyutpannā,",
  "S06bsu049_u:3905": "sā tryadhvanirmuktā /",
  "S06bsu049_u:3906": "yā tryadhvanirmuktā,",
  "S06bsu049_u:3907": "na sā śakyā pariṇāmayituṃ na nimittīkartuṃ nārambaṇīkartum /",
  "S06bsu049_u:3908": "nāpi sā dṛṣṭaśrutamatavijñātā //",
  "S06bsu049_u:3909": "subhūtirāha - gambhīrā bhagavan prakṛtirdharmāṇām /",
  "S06bsu049_u:3910": "bhagavānāha - viviktatvātsubhūte /",
  "S06bsu049_u:3911": "āha - prakṛtigambhīrā bhagavan prajñāpāramitā /",
  "S06bsu049_u:3912": "bhagavānāha - prakṛtiviśuddhatvātsubhūte /",
  "S06bsu049_u:3913": "prakṛtiviviktatvātprakṛtigambhīrā (Vaidya 96)",
  "S06bsu049_u:3914": "prajñāpāramitā /",
  "S06bsu049_u:3915": "subhūtirāha - prakṛtiviviktā bhagavan prajñāpāramitā /",
  "S06bsu049_u:3916": "namaskaromi bhagavan prajñāpāramitāyai //",
  "S06bsu049_u:3917": "bhagavānāha - sarvadharmā api subhūte prakṛtiviviktāḥ /",
  "S06bsu049_u:3918": "yā ca subhūte sarvadharmāṇāṃ prakṛtiviviktatā,",
  "S06bsu049_u:3919": "sā prajñāpāramitā /",
  "S06bsu049_u:3920": "tatkasya hetoḥ?",
  "S06bsu049_u:3921": "tathā hi subhūte akṛtāḥ sarvadharmāstathāgatenārhatā samyaksaṃbuddhenābhisaṃbuddhāḥ /",
  "S06bsu049_u:3922": "subhūtirāha - tasmāttarhi bhagavan sarvadharmā anabhisaṃbuddhāstathāgatenārhatā samyaksaṃbuddhena?",
  "S06bsu049_u:3923": "bhagavānāha - tathāhi subhūte prakṛtyaiva na te dharmāḥ kiṃcit /",
  "S06bsu049_u:3924": "yā ca prakṛtiḥ,",
  "S06bsu049_u:3925": "sā aprakṛtiḥ,",
  "S06bsu049_u:3926": "yā ca prakṛtiḥ,",
  "S06bsu049_u:3927": "sā prakṛtiḥ sarvadharmāṇāmekalakṣaṇatvādyaduta alakṣaṇatvāt /",
  "S06bsu049_u:3928": "tasmāttarhi subhūte sarvadharmā anabhisaṃbuddhāstathāgatenārhatā samyaksaṃbuddhena /",
  "S06bsu049_u:3929": "tatkasya hetoḥ?",
  "S06bsu049_u:3930": "na hi subhūte dve dharmaprakṛtī /",
  "S06bsu049_u:3931": "ekaiva hi subhūte sarvadharmāṇāṃ prakṛtiḥ /",
  "S06bsu049_u:3932": "yā ca subhūte sarvadharmāṇāṃ prakṛtiḥ,",
  "S06bsu049_u:3933": "sā aprakṛtiḥ,",
  "S06bsu049_u:3934": "yā ca aprakṛtiḥ,",
  "S06bsu049_u:3935": "sā prakṛtiḥ /",
  "S06bsu049_u:3936": "evametāḥ subhūte sarvāḥ saṅgakoṭyo vivarjitā bhavanti //",
  "S06bsu049_u:3937": "subhūtirāha - gambhīrā bhagavan prajñāpāramitā /",
  "S06bsu049_u:3938": "bhagavānāha - ākāśagambhīratayā subhūte gambhīrā prajñāpāramitā /",
  "S06bsu049_u:3939": "subhūtirāha - duranubodhā bhagavan prajñāpāramitā /",
  "S06bsu049_u:3940": "bhagavānāha - tathā hi subhūte na kaścidabhisaṃbudhyate /",
  "S06bsu049_u:3941": "āha - acintyā bhagavan prajñāpāramitā /",
  "S06bsu049_u:3942": "bhagavānāha - tathā hi subhūte prajñāpāramitā na cittena jñātavyā na cittagamanīyā /",
  "S06bsu049_u:3943": "āha - akṛtā bhagavan prajñāpāramitā /",
  "S06bsu049_u:3944": "bhagavānāha - kārakānupalabdhitaḥ subhūte akṛtā prajñāpāramitā //",
  "S06bsu049_u:3945": "āha - tena hi bhagavan bodhisattvena mahāsattvena prajñāpāramitāyāṃ kathaṃ caritavyam?",
  "S06bsu049_u:3946": "bhagavānāha - sacetsubhūte bodhisattvo mahāsattvaḥ prajñāpāramitāyāṃ caranna rūpe carati,",
  "S06bsu049_u:3947": "carati prajñāpāramitāyām /",
  "S06bsu049_u:3948": "evaṃ sacenna vedanāyāṃ na saṃjñāyāṃ na saṃskāreṣu /",
  "S06bsu049_u:3949": "sacenna vijñāne carati,",
  "S06bsu049_u:3950": "carati prajñāpāramitāyām /",
  "S06bsu049_u:3951": "sacedrūpamanityamiti na carati,",
  "S06bsu049_u:3952": "carati prajñāpāramitāyām /",
  "S06bsu049_u:3953": "evaṃ vedanāsaṃjñāsaṃskārāḥ /",
  "S06bsu049_u:3954": "sacedvijñānamanityamiti na carati,",
  "S06bsu049_u:3955": "carati prajñāpāramitāyām /",
  "S06bsu049_u:3956": "sacedrūpaṃ śūnyamiti na carati,",
  "S06bsu049_u:3957": "carati prajñāpāramitāyām /",
  "S06bsu049_u:3958": "evaṃ vedanāsaṃjñāsaṃskārāḥ /",
  "S06bsu049_u:3959": "sacedvijñānaṃ śūnyamiti na carati,",
  "S06bsu049_u:3960": "carati prajñāpāramitāyām /",
  "S06bsu049_u:3961": "sacedrūpamapratipūrṇaṃ pratipūrṇamiti na carati,",
  "S06bsu049_u:3962": "carati prajñāpāramitāyām /",
  "S06bsu049_u:3963": "yā ca rūpasyāpratipūrṇatā pratipūrṇatā vā,",
  "S06bsu049_u:3964": "na tadrūpam /",
  "S06bsu049_u:3965": "evaṃ vedanāsaṃjñāsaṃskārāḥ /",
  "S06bsu049_u:3966": "sacedvijñānamapratipūrṇaṃ pratipūrṇamiti na carati,",
  "S06bsu049_u:3967": "carati prajñāpāramitāyām /",
  "S06bsu049_u:3968": "yā ca vijñānasyāpratipūrṇatā pratipūrṇatā vā,",
  "S06bsu049_u:3969": "na tadvijñānam /",
  "S06bsu049_u:3970": "sacedevam api na carati,",
  "S06bsu049_u:3971": "carati prajñāpāramitāyām //",
  "S06bsu049_u:3972": "evamukte āyuṣmān subhūtirbhagavantametadavocat - āścaryaṃ bhagavan yāvadyadevaṃ bodhisattvānāṃ mahāsattvānāṃ sasaṅgatā ca asaṅgatā ca khyātāḥ /",
  "S06bsu049_u:3973": "bhagavānāha - rūpaṃ sasaṅgamasaṅgamiti subhūte na carati,",
  "S06bsu049_u:3974": "carati prajñāpāramitāyām /",
  "S06bsu049_u:3975": "evaṃ vedanāsaṃjñāsaṃskārāḥ /",
  "S06bsu049_u:3976": "vijñānaṃ sasaṅgamasaṅgamiti subhūte na carati,",
  "S06bsu049_u:3977": "carati prajñāpāramitāyām /",
  "S06bsu049_u:3978": "cakṣuḥ sasaṅgamasaṅgamiti na carati, (Vaidya 97)",
  "S06bsu049_u:3979": "carati prajñāpāramitāyām /",
  "S06bsu049_u:3980": "evaṃ yāvanmanaḥsaṃsparśajā vedanā sasaṅgāsaṅgeti na carati,",
  "S06bsu049_u:3981": "carati prajñāpāramitāyām /",
  "S06bsu049_u:3982": "pṛthivīdhātuḥ sasaṅgo 'saṅga iti na carati,",
  "S06bsu049_u:3983": "carati prajñāpāramitāyām /",
  "S06bsu049_u:3984": "yāvadvijñānadhātuḥ sasaṅgo 'saṅga iti na carati,",
  "S06bsu049_u:3985": "carati prajñāpāramitāyām /",
  "S06bsu049_u:3986": "dānapāramitā sasaṅgāsaṅgeti na carati,",
  "S06bsu049_u:3987": "carati prajñāpāramitāyām /",
  "S06bsu049_u:3988": "evaṃ śīlapāramitā kṣāntipāramitā vīryapāramitā dhyānapāramitā /",
  "S06bsu049_u:3989": "prajñāpāramitā sasaṅgāsaṅgeti na carati,",
  "S06bsu049_u:3990": "carati prajñāpāramitāyām /",
  "S06bsu049_u:3991": "evaṃ saptatriṃśadbodhipakṣā dharmā balāni vaiśāradyāni pratisaṃvido aṣṭādaśāveṇikā buddhadharmāḥ sasaṅgāsaṅgā iti na carati,",
  "S06bsu049_u:3992": "carati prajñāpāramitāyām /",
  "S06bsu049_u:3993": "srotaāpattiphalaṃ sasaṅgamasaṅgamiti na carati,",
  "S06bsu049_u:3994": "carati prajñāpāramitāyām /",
  "S06bsu049_u:3995": "evaṃ sakṛdāgāmiphalamanāgāmiphalamarhattvaṃ sasaṅgamasaṅgamiti na carati,",
  "S06bsu049_u:3996": "carati prajñāpāramitāyām /",
  "S06bsu049_u:3997": "pratyekabuddhatvaṃ sasaṅgamasaṅgamiti na carati,",
  "S06bsu049_u:3998": "carati prajñāpāramitāyām /",
  "S06bsu049_u:3999": "buddhatvaṃ sasaṅgamasaṅgamiti na carati,",
  "S06bsu049_u:4000": "carati prajñāpāramitāyām /",
  "S06bsu049_u:4001": "sarvajñatāpi subhūte sasaṅgāsaṅgeti na carati,",
  "S06bsu049_u:4002": "carati prajñāpāramitāyām /",
  "S06bsu049_u:4003": "evaṃ caran subhūte bodhisattvo mahāsattvo na rūpe saṅgaṃ janayati,",
  "S06bsu049_u:4004": "na vedanāyāṃ na saṃjñāyāṃ na saṃskāreṣu /",
  "S06bsu049_u:4005": "na vijñāne saṅgaṃ janayati /",
  "S06bsu049_u:4006": "na cakṣuṣi saṅgaṃ janayati /",
  "S06bsu049_u:4007": "yāvanna manaḥsaṃsparśajāyāṃ vedanāyāṃ saṅgaṃ janayati /",
  "S06bsu049_u:4008": "na pṛthivīdhātau saṅgaṃ janayati,",
  "S06bsu049_u:4009": "yāvanna vijñānadhātau saṅgaṃ janayati,",
  "S06bsu049_u:4010": "na dānapāramitāyāṃ saṅgaṃ janayati,",
  "S06bsu049_u:4011": "na śīlapāramitāyāṃ na kṣāntipāramitāyāṃ na vīryapāramitāyāṃ na dhyānapāramitāyāṃ na prajñāpāramitāyāṃ saṅgaṃ janayati,",
  "S06bsu049_u:4012": "na bodhipakṣeṣu dharmeṣu,",
  "S06bsu049_u:4013": "na baleṣu,",
  "S06bsu049_u:4014": "na vaiśāradyeṣu,",
  "S06bsu049_u:4015": "na pratisaṃvitsu,",
  "S06bsu049_u:4016": "nāṣṭādaśasvāveṇikeṣu buddhadharmeṣu saṅgaṃ janayati,",
  "S06bsu049_u:4017": "na srotaāpattiphale saṅgaṃ janayati,",
  "S06bsu049_u:4018": "na sakṛdāgāmiphale na anāgāmiphale na arhattve saṅgaṃ janayati,",
  "S06bsu049_u:4019": "na pratyekabuddhatve saṅgaṃ janayati,",
  "S06bsu049_u:4020": "na buddhatve saṅgaṃ janayati,",
  "S06bsu049_u:4021": "nāpi sarvajñatāyāṃ saṅga janayati /",
  "S06bsu049_u:4022": "tatkasya hetoḥ?",
  "S06bsu049_u:4023": "asaktā abaddhā amuktā asamatikrāntā hi subhūte sarvajñatā /",
  "S06bsu049_u:4024": "evaṃ hi subhūte sarvasaṅgasamatikramāya bodhisattvairmahāsattvaiḥ prajñāpāramitāyāṃ caritavyam //",
  "S06bsu049_u:4025": "subhūtirāha - āścaryaṃ bhagavan,",
  "S06bsu049_u:4026": "yāvadgambhīro 'yaṃ bhagavan dharmaḥ prajñāpāramitā nāma /",
  "S06bsu049_u:4027": "yā deśyamānāpi na parihīyate,",
  "S06bsu049_u:4028": "adeśyamānāpi na parihīyate /",
  "S06bsu049_u:4029": "deśyamānāpi na vardhate /",
  "S06bsu049_u:4030": "adeśyamānāpi na vardhate /",
  "S06bsu049_u:4031": "evamukte bhagavānāyuṣmantaṃ subhūtimetadavocat - sādhu sādhu subhūte /",
  "S06bsu049_u:4032": "evametatsubhūte, evam etat /",
  "S06bsu049_u:4033": "tadyathāpi nāma subhūte tathāgato 'rhan samyaksaṃbuddho yāvajjīvaṃ tiṣṭhannākāśasya varṇaṃ bhāṣeta,",
  "S06bsu049_u:4034": "nākāśasya vṛddhirbhavet /",
  "S06bsu049_u:4035": "abhāṣyamāṇe 'pi varṇe naivākāśasya parihānirbhavet /",
  "S06bsu049_u:4036": "tadyathāpi nāma subhūte māyāpuruṣo bhāṣyamāṇe 'pi varṇe nānunīyate na saṃkliśyate,",
  "S06bsu049_u:4037": "abhāṣyamāṇe 'pi varṇe na pratihanyate,",
  "S06bsu049_u:4038": "na saṃkliśyate /",
  "S06bsu049_u:4039": "evameva subhūte yā dharmāṇāṃ dharmatā,",
  "S06bsu049_u:4040": "sā deśyamānāpi tāvatyeva,",
  "S06bsu049_u:4041": "adeśyamānāpi tāvatyeva //",
  "S06bsu049_u:4042": "sthaviraḥ subhūtirāha - duṣkarakārako bhagavan bodhisattvo mahāsattvo yo gambhīrāyāṃ prajñāpāramitāyāṃ caran prajñāpāramitāṃ bhāvayan na saṃsīdati notplavate /",
  "S06bsu049_u:4043": "atra ca nāma yogamāpadyate,",
  "S06bsu049_u:4044": "na ca pratyudāvartate /",
  "S06bsu049_u:4045": "ākāśabhāvanaiṣā bhagavan yaduta prajñāpāramitābhāvanā /",
  "S06bsu049_u:4046": "(Vaidya 98) namaskartavyāste bhagavan bodhisattvā mahāsattvāḥ,",
  "S06bsu049_u:4047": "yairayaṃ saṃnāhaḥ saṃnaddhaḥ /",
  "S06bsu049_u:4048": "tatkasya hetoḥ?",
  "S06bsu049_u:4049": "ākāśena sārdhaṃ sa bhagavan saṃnaddhukāmo yaḥ sattvānāṃ kṛtaśaḥ saṃnāhaṃ badhnāti /",
  "S06bsu049_u:4050": "mahāsaṃnāhasaṃnaddho bhagavan bodhisattvo mahāsattvaḥ /",
  "S06bsu049_u:4051": "śūro bhagavan bodhisattvo mahāsattvo ya ākāśasamānāṃ sattvānāṃ dharmadhātusamānāṃ sattvānāṃ kṛtaśaḥ saṃnāhaṃ saṃnaddhukāmo 'nuttarāṃ samyaksaṃbodhimabhisaṃboddhukāmaḥ /",
  "S06bsu049_u:4052": "ākāśaṃ sa bhagavan parimocayitukāmaḥ /",
  "S06bsu049_u:4053": "ākāśaṃ sa bhagavan utkṣeptukāmaḥ /",
  "S06bsu049_u:4054": "mahāvīryapāramitāsaṃnāhaprāptaḥ sa bhagavan bodhisattvo mahāsattvo ya ākāśasamānāṃ dharmadhātusamānāṃ sattvānāṃ kṛtaśaḥ saṃnāhaṃ saṃnahyate //",
  "S06bsu049_u:4055": "atha khalvanyatamo bhikṣuryena bhagavāṃstenāñjaliṃ praṇamya bhagavantametadavocat - namaskaromi bhagavan prajñāpāramitāyai /",
  "S06bsu049_u:4056": "tathā hi bhagavan prajñāpāramitā na kaṃciddharmamutpādayati,",
  "S06bsu049_u:4057": "na kaṃciddharmaṃ nirodhayati //",
  "S06bsu049_u:4058": "atha khalu śakro devānāmindra āyuṣmantaṃ subhūtimetadavocat - ya ārya subhūte atra prajñāpāramitāyāmeva yogamāpatsyate,",
  "S06bsu049_u:4059": "kva sa yogamāpatsyate?",
  "S06bsu049_u:4060": "subhūtirāha - ākāśe sa kauśika yogamāpatsyate,",
  "S06bsu049_u:4061": "yaḥ prajñāpāramitāyāṃ yogamāpatsyate /",
  "S06bsu049_u:4062": "abhyavakāśe sa kauśika yogamāpatsyate,",
  "S06bsu049_u:4063": "yaḥ prajñāpāramitāyāṃ śikṣitavyaṃ yogamāpattavyaṃ maṃsyate //",
  "S06bsu049_u:4064": "atha khalu śakro devānāmindro bhagavantametadavocat - ājñāpayatu bhagavān /",
  "S06bsu049_u:4065": "tasya kulaputrasya vā kuladuhiturvā rakṣāvaraṇaguptiṃ karomi ya imāṃ prajñāpāramitāṃ dhārayati /",
  "S06bsu049_u:4066": "atha khalvāyuṣmān subhūtiḥ śakraṃ devānāmindrametadavocat - samanupaśyasi tvaṃ kauśika taṃ dharmaṃ yasya dharmasya rakṣāvaraṇaguptiṃ kariṣyasi?",
  "S06bsu049_u:4067": "śakra āha - no hīdamārya subhūte /",
  "S06bsu049_u:4068": "subhūtirāha - evaṃ kauśika sacedbodhisattvo mahāsattvo yathānirdiṣṭāyāṃ prajñāpāramitāyāṃ sthāsyati,",
  "S06bsu049_u:4069": "saiva tasya rakṣāvaraṇaguptirbhaviṣyati /",
  "S06bsu049_u:4070": "atha virahito bhaviṣyati prajñāpāramitayā,",
  "S06bsu049_u:4071": "lapsyante 'sya avatāraprekṣiṇo 'vatāragaveṣiṇo manuṣyāś ca amanuṣyāś ca avatāram /",
  "S06bsu049_u:4072": "api ca kauśika ākāśasya sa rakṣāvaraṇaguptiṃ saṃvidhātavyāṃ manyeta,",
  "S06bsu049_u:4073": "yo bodhisattvasya mahāsattvasya rakṣāvaraṇaguptiṃ saṃvidhātavyāṃ manyeta prajñāpāramitāyāṃ carataḥ /",
  "S06bsu049_u:4074": "tatkiṃ manyase kauśika pratibalastvaṃ pratiśrutkāyā rakṣāvaraṇagupti saṃvidhātum?",
  "S06bsu049_u:4075": "śakra āha - na hyetadārya subhūte /",
  "S06bsu049_u:4076": "subhūtirāha - evameva kauśika bodhisattvo mahāsattvaḥ prajñāpāramitāyāṃ caran viharan pratiśrutkopamāḥ sarvadharmā iti parijānāti /",
  "S06bsu049_u:4077": "sa ca tānna manyate,",
  "S06bsu049_u:4078": "na samanupaśyati,",
  "S06bsu049_u:4079": "na jānāti na saṃjānīte /",
  "S06bsu049_u:4080": "te ca dharmā na vidyante na saṃdṛśyante na saṃvidyante nopalabhyante iti viharati /",
  "S06bsu049_u:4081": "sacedevaṃ viharati,",
  "S06bsu049_u:4082": "carati prajñāpāramitāyām //",
  "S06bsu049_u:4083": "atha khalu buddhānubhāvena ye trisāhasramahāsāhasre lokadhātau catvāro mahārājānaḥ,",
  "S06bsu049_u:4084": "sarve ca śakrā devendrāḥ,",
  "S06bsu049_u:4085": "sarve ca mahābrahmāṇaḥ,",
  "S06bsu049_u:4086": "sahāpatiś ca mahābrahmā,",
  "S06bsu049_u:4087": "te sarve yena bhagavāṃstenopasaṃkrāntāḥ /",
  "S06bsu049_u:4088": "(Vaidya 99) upasaṃkramya bhagavataḥ pādau śirasābhivandya bhagavantaṃ triḥ pradakṣiṇīkṛtya ekānte 'tiṣṭhan /",
  "S06bsu049_u:4089": "ekānte sthitāś ca te mahārājānaḥ,",
  "S06bsu049_u:4090": "sarve ca śakrā devendrāḥ,",
  "S06bsu049_u:4091": "sarve ca brahmakāyikā devā mahābrahmāṇaśca,",
  "S06bsu049_u:4092": "sahāpatiś ca mahābrahmā buddhānubhāvena buddhādhiṣṭhānena buddhasahasraṃ samānvāharanti sma /",
  "S06bsu049_u:4093": "ebhireva nāmabhirebhireva padairebhirevākṣaraiḥ subhūtināmadheyaireva bhikṣubhiriyameva prajñāpāramitopadiṣṭā,",
  "S06bsu049_u:4094": "ayameva prajñāpāramitāparivartaḥ /",
  "S06bsu049_u:4095": "tatrāpi śakrā eva devendrāḥ paripṛcchanti sma,",
  "S06bsu049_u:4096": "paripraśnayanti sma - asminneva pṛthivīpradeśe iyameva prajñāpāramitā bhāṣitā /",
  "S06bsu049_u:4097": "maitreyo 'pi bodhisattvo mahāsattvo 'nuttarāṃ samyaksaṃbodhimabhisaṃbudhya asminneva pṛthivīpradeśe enāmeva prajñāpāramitāṃ bhāṣiṣyate iti //",
  "S06bsu049_u:4098": "āryāṣṭasāhasrikāyāṃ prajñāpāramitāyāṃ viśuddhiparivarto nāmāṣṭamaḥ //",
  "S06bsu049_u:4099": "_______________________________________________________________",
  "S06bsu049_u:4100": "(Vaidya 100)",
  "S06bsu049_u:4101": "ASP_9: stutiparivarto navamaḥ /",
  "S06bsu049_u:4102": "atha khalvāyuṣmān subhūtirbhagavantametadavocat - prajñāpāramiteti bhagavan nāmadheyamātram etat /",
  "S06bsu049_u:4103": "tacca nāma idamiti nopalabhyate /",
  "S06bsu049_u:4104": "vāgvastveva nāmetyucyate /",
  "S06bsu049_u:4105": "sāpi prajñāpāramitā na vidyate nopalabhyate /",
  "S06bsu049_u:4106": "yathaiva nāma,",
  "S06bsu049_u:4107": "tathaiva prajñāpāramitā /",
  "S06bsu049_u:4108": "yathā prajñāpāramitā tathā nāma /",
  "S06bsu049_u:4109": "dharmadvayametanna vidyate nopalabhyate /",
  "S06bsu049_u:4110_0": "kiṃ kāraṇaṃ bhagavan maitreyo bodhisattvo mahāsattvo 'nuttarāṃ samyaksaṃbodhimabhisaṃbudhya",
  "S06bsu049_u:4110_1": "ebhireva nāmabhiḥ ebhireva padaiḥ ebhirevākṣaraiḥ asminneva pṛthivīpradeśe prajñāpāramitāṃ bhāṣiṣyate?",
  "S06bsu049_u:4111": "evamukte bhagavānāyuṣmantaṃ subhūtimetadavocat - tathā hi subhūte maitreyo bodhisattvo mahāsattvo na rūpaṃ nityaṃ nānityaṃ na rūpaṃ baddhaṃ na muktam,",
  "S06bsu049_u:4112": "atyantaviśuddhamityabhisaṃbhotsyate /",
  "S06bsu049_u:4113": "evaṃ nā vedanāṃ na saṃjñāṃ na saṃskārān /",
  "S06bsu049_u:4114": "na vijñānaṃ nityaṃ nānityam,",
  "S06bsu049_u:4115": "na vijñānaṃ baddhaṃ na muktam,",
  "S06bsu049_u:4116": "atyantaviśuddhamityabhisaṃbhotsyate /",
  "S06bsu049_u:4117_0": "anena subhūte kāraṇena maitreyo bodhisattvo mahāsattvaḥ anuttarāṃ samyaksaṃbodhimabhisaṃbudhya",
  "S06bsu049_u:4117_1": "ebhireva nāmabhirebhireva padavyañjanairasminneva pṛthivīpradeśe imāmeva prajñāpāramitāṃ bhāṣiṣyate //",
  "S06bsu049_u:4118": "evamukte āyuṣmān subhūtirbhagavantametadavocat - pariśuddhā bateyaṃ bhagavan prajñāpāramitā?",
  "S06bsu049_u:4119": "bhagavānāha - rūpaviśuddhitaḥ subhūte pariśuddhā prajñāpāramitā /",
  "S06bsu049_u:4120": "evaṃ vedanāsaṃjñāsaṃskārāḥ /",
  "S06bsu049_u:4121": "vijñānaviśuddhitaḥ subhūte pariśuddhā prajñāpāramitā /",
  "S06bsu049_u:4122": "rūpānutpādānirodhāsaṃkleśāvyavadānaviśuddhitaḥ subhūte pariśuddhā prajñāpāramitā /",
  "S06bsu049_u:4123": "evaṃ vedanāsaṃjñāsaṃskārāḥ /",
  "S06bsu049_u:4124": "vijñānānutpādānirodhāsaṃkleśāvyavadānaviśuddhitaḥ subhūte pariśuddhā prajñāpāramitā /",
  "S06bsu049_u:4125": "ākāśaviśuddhitaḥ subhūte pariśuddhā prajñāpāramitā /",
  "S06bsu049_u:4126": "rūpanirupalepāparigrahatayā subhūte pariśuddhā prajñāpāramitā /",
  "S06bsu049_u:4127": "evaṃ vedanāsaṃjñāsaṃskārāḥ /",
  "S06bsu049_u:4128": "vijñānanirupalepāparigrahatayā subhūte pariśuddhā prajñāpāramitā /",
  "S06bsu049_u:4129": "ākāśapratiśrutkāvacanīyapravyāhāranirupalepatayā subhūte pariśuddhā prajñāpāramitā /",
  "S06bsu049_u:4130": "sarvopalepānulepadharmānupalepatayā subhūte pariśuddhā prajñāpāramitā //",
  "S06bsu049_u:4131": "evamukte āyuṣmān subhūtirbhagavantametadavocat - sulabdhā bata lābhāsteṣāṃ bhagavan kulaputrāṇāṃ kuladuhitṝṇāṃ ca,",
  "S06bsu049_u:4132": "yeṣāmiyaṃ prajñāpāramitā śrotrāvabhāsamapyāgamiṣyati,",
  "S06bsu049_u:4133": "prāgeva ya udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:4134": "na teṣāṃ cakṣūrogo bhaviṣyati,",
  "S06bsu049_u:4135": "na śrotrarogo na ghrāṇarogo na jihvārogo na kāyarogo bhaviṣyati /",
  "S06bsu049_u:4136": "na dhandhāyitatā bhaviṣyati,",
  "S06bsu049_u:4137": "na te viṣamāparihāreṇa kālaṃ kariṣyanti /",
  "S06bsu049_u:4138": "bahūni caiṣāṃ devatāsahasrāṇi pṛṣṭhataḥ pṛṣṭhato 'nubaddhāni bhaviṣyanti /",
  "S06bsu049_u:4139": "aṣṭamīṃ caturdaśīṃ pañcadaśīṃ ca sa dharmabhāṇakaḥ kulaputro vā kuladuhitā vā yatra yatra prajñāpāramitāṃ bhāṣiṣyate,",
  "S06bsu049_u:4140": "tatra tatra bahutaraṃ puṇyaṃ prasaviṣyati /",
  "S06bsu049_u:4141": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:4142": "bahūni subhūte tasya kulaputrasya vā kuladuhiturvā devatāsahasrāṇi (Vaidya 101)",
  "S06bsu049_u:4143": "pṛṣṭhataḥ pṛṣṭhato 'nubaddhāni bhaviṣyanti /",
  "S06bsu049_u:4144": "bahūni ca devatāsahasrāṇi tatrāgamiṣyanti sarvāṇi dharmaśravaṇārthikāni /",
  "S06bsu049_u:4145": "tāni ca rakṣāvaraṇaguptiṃ saṃvidhāsyanti tasya dharmabhāṇakasya imāṃ prajñāpāramitāṃ bhāṣamāṇasya /",
  "S06bsu049_u:4146": "tatkasya hetoḥ?",
  "S06bsu049_u:4147": "sadevamānuṣāsurasya hi subhūte lokasya prajñāpāramitā anuttaraṃ ratnam /",
  "S06bsu049_u:4148": "ato 'pi subhūte kulaputro vā kuladuhitā vā tatonidānaṃ bahutaraṃ puṇyaṃ prasaviṣyati /",
  "S06bsu049_u:4149_0": "api tu khalu punaḥ subhūte bahavo 'ntarāyā bhaviṣyanti asyā gambhīrāyāḥ prajñāpāramitāyā",
  "S06bsu049_u:4149_1": "likhyamānāyā udgṛhyamāṇāyā dhāryamāṇāyā vācyamānāyāḥ paryavāpyamānāyāḥ pravartyamānāyā",
  "S06bsu049_u:4149_2": "upadiśyamānāyā uddiśyamānāyāḥ svādhyāyyamānāyāḥ /",
  "S06bsu049_u:4150": "tatkasya hetoḥ?",
  "S06bsu049_u:4151": "tathā hi subhūte bahupratyarthikāni mahāratnāni bhavanti /",
  "S06bsu049_u:4152": "yathāsāraṃ ca gurutarapratyarthikāni bhavanti /",
  "S06bsu049_u:4153": "anuttaraṃ cedaṃ subhūte mahāratnaṃ lokasya yaduta prajñāpāramitā /",
  "S06bsu049_u:4154": "hitāya sukhāya pratipannā lokasya /",
  "S06bsu049_u:4155": "sarvadharmāṇāmanutpādāyānirodhāyāsaṃkleśāyāvināśayogena pratyupasthitā /",
  "S06bsu049_u:4156": "na ca subhūte prajñāpāramitā kaṃciddharmamālīyate,",
  "S06bsu049_u:4157": "na kaṃciddharmaṃ saṃkliśyate,",
  "S06bsu049_u:4158": "na kaṃciddharmaṃ parigṛhṇāti /",
  "S06bsu049_u:4159": "tatkasya hetoḥ?",
  "S06bsu049_u:4160": "tathā hi subhūte sarve te dharmā na saṃvidyante nopalabhyante /",
  "S06bsu049_u:4161": "anupalabdhitaḥ subhūte anupaliptā prajñāpāramitā /",
  "S06bsu049_u:4162": "anupalipteti subhūte iyaṃ prajñāpāramitā /",
  "S06bsu049_u:4163": "tathā hi subhūte rūpanirupalepatayā anupalipteyaṃ prajñāpāramitā /",
  "S06bsu049_u:4164": "evaṃ vedanāsaṃjñāsaṃskārāḥ /",
  "S06bsu049_u:4165": "vijñānanirupalepatayā subhūte anupalipteyaṃ prajñāpāramitā /",
  "S06bsu049_u:4166": "sacedevam api subhūte bodhisattvo mahāsattvo na saṃjānīte,",
  "S06bsu049_u:4167": "carati prajñāpāramitāyām /",
  "S06bsu049_u:4168": "sā khalu punariyaṃ subhūte prajñāpāramitā na kasyaciddharmasyāveśikā vā niveśikā vā saṃdarśikā vā nidarśikā vā āvāhikā vā nirvāhikā vā //",
  "S06bsu049_u:4169": "atha khalu saṃbahulāni devaputrasahasrāṇi antarīkṣe kilakilāprakṣveḍitena cailavikṣepānakārṣuḥ,",
  "S06bsu049_u:4170": "dvitīyaṃ batedaṃ dharmacakrapravartanaṃ jambūdvīpe paśyāma iti cāvocan /",
  "S06bsu049_u:4171": "atha khalu bhagavānāyuṣmantaṃ subhūtiṃ sthavirametadavocat - nedaṃ subhūte dvitīyaṃ dharmacakrapravartanaṃ nāpi kasyaciddharmasya pravartanaṃ vā nivartanaṃ vā /",
  "S06bsu049_u:4172": "evamiyaṃ subhūte bodhisattvasya mahāsattvasya prajñāpāramitā //",
  "S06bsu049_u:4173": "evamukte āyuṣmān subhūtirbhagavantametadavocat - mahāpāramiteyaṃ bhagavaṃstasya bodhisattvasya mahāsattvasya,",
  "S06bsu049_u:4174": "yasyāsaṅgatā sarvadharmeṣu,",
  "S06bsu049_u:4175": "yo 'sāvanuttarāṃ samyaksaṃbodhimabhisaṃboddhukāmo na ca kaṃciddharmamabhisaṃbudhyate,",
  "S06bsu049_u:4176": "dharmacakraṃ ca pravartayiṣyati,",
  "S06bsu049_u:4177": "na ca kaṃciddharmaṃ saṃdarśayiṣyati /",
  "S06bsu049_u:4178": "tatkasya hetoḥ?",
  "S06bsu049_u:4179": "na hi kaściddharmo ya upalabhyate,",
  "S06bsu049_u:4180": "yo vā dharmaḥ sūcyate /",
  "S06bsu049_u:4181": "nāpi kaściddharmaṃ pravartayiṣyati /",
  "S06bsu049_u:4182": "tatkasya hetoḥ?",
  "S06bsu049_u:4183": "atyantānabhinirvṛttā hi bhagavan sarvadharmāḥ /",
  "S06bsu049_u:4184": "nāpi kaṃciddharmaṃ nivartayiṣyati /",
  "S06bsu049_u:4185": "tatkasya hetoḥ?",
  "S06bsu049_u:4186": "ādyanabhinirvṛttā hi bhagavan sarvadharmāḥ,",
  "S06bsu049_u:4187": "prakṛtiviviktatvātsarvadharmāṇām //",
  "S06bsu049_u:4188": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:4189": "na hi subhūte śūnyatā pravartate vā nivartate vā /",
  "S06bsu049_u:4190": "nāpi subhūte ānimittaṃ pravartate vā nivartate vā /",
  "S06bsu049_u:4191": "nāpi subhūte apraṇihitaṃ pravartate vā nivartate vā /",
  "S06bsu049_u:4192": "yā subhūte evaṃ deśanā,",
  "S06bsu049_u:4193": "iyaṃ sā sarvadharmāṇāṃ deśanā /",
  "S06bsu049_u:4194": "(Vaidya 102) naiva ca kenaciddeśitā,",
  "S06bsu049_u:4195": "nāpi kenacicchrutā,",
  "S06bsu049_u:4196": "nāpi kenacitpratīcchitā,",
  "S06bsu049_u:4197": "nāpi kenacitsākṣātkṛtā,",
  "S06bsu049_u:4198": "nāpi kenacitsākṣātkriyate,",
  "S06bsu049_u:4199": "nāpi kenacitsākṣātkariṣyate /",
  "S06bsu049_u:4200": "nāpyanayā dharmadeśanayā kaścitparinirvṛto nāpi parinirvāsyati nāpi parinirvāti /",
  "S06bsu049_u:4201": "nāpyanayā dharmadeśanayā kaściddakṣiṇīyaḥ kṛtaḥ //",
  "S06bsu049_u:4202": "evamukte āyuṣmān subhūtirbhagavantametadavocat - asatpāramiteyaṃ bhagavan ākāśasattāmupādāya /",
  "S06bsu049_u:4203": "asamasamatāpāramiteyaṃ bhagavan sarvadharmānupalabdhitāmupādāya /",
  "S06bsu049_u:4204": "viviktapāramiteyaṃ bhagavan atyantaśūnyatāmupādāya /",
  "S06bsu049_u:4205": "anavamṛdyapāramiteyaṃ bhagavan sarvadharmānupalabdhitāmupādāya /",
  "S06bsu049_u:4206": "apadapāramiteyaṃ bhagavan anāmāśarīratāmupādāya /",
  "S06bsu049_u:4207": "asvabhāvapāramiteyaṃ bhagavan anāgatimagatimupādāya /",
  "S06bsu049_u:4208": "avacanapāramiteyaṃ bhagavan sarvadharmāvikalpatāmupādāya /",
  "S06bsu049_u:4209": "anāmapāramiteyaṃ bhagavan skandhānupalabdhitāmupādāya /",
  "S06bsu049_u:4210": "agamanapāramiteyaṃ bhagavan sarvadharmāgamanatāmupādāya /",
  "S06bsu049_u:4211": "asaṃhāryapāramiteyaṃ bhagavan sarvadharmāgrāhyatāmupādāya /",
  "S06bsu049_u:4212": "akṣayapāramiteyaṃ bhagavan akṣayadharmayogatāmupādāya /",
  "S06bsu049_u:4213": "anutpattipāramiteyaṃ bhagavan sarvadharmānabhinirvṛttitāmupādāya /",
  "S06bsu049_u:4214": "akārakapāramiteyaṃ bhagavan kārakānupalabdhitāmupādāya /",
  "S06bsu049_u:4215": "ajānakapāramiteyaṃ bhagavan sarvadharmāṇāmanātmatāmupādāya /",
  "S06bsu049_u:4216": "asaṃkrāntipāramiteyaṃ bhagavan cyutyupapattyanupattitāmupādāya /",
  "S06bsu049_u:4217": "avinayapāramiteyaṃ bhagavan pūrvāntāparāntapratyutpannārthānupalabdhitāmupādāya /",
  "S06bsu049_u:4218": "svapnapratiśrutkāpratibhāsamarīcimāyāpāramiteyaṃ bhagavan anutpādavijñāpanatāmupādāya /",
  "S06bsu049_u:4219": "asaṃkleśapāramiteyaṃ bhagavan rāgadveṣamohāsvabhāvatāmupādāya /",
  "S06bsu049_u:4220": "avyavadānapāramiteyaṃ bhagavan āśrayānupalabdhitāmupādāya /",
  "S06bsu049_u:4221": "anupalepapāramiteyaṃ bhagavan ākāśānupalepatāmupādāya /",
  "S06bsu049_u:4222": "aprapañcapāramiteyaṃ bhagavan sarvadharmamananasamatikramatāmupādāya /",
  "S06bsu049_u:4223": "amananapāramiteyaṃ bhagavan aniñjanatāmupādāya /",
  "S06bsu049_u:4224": "acalitapāramiteyaṃ bhagavan dharmadhātusthititāmupādāya /",
  "S06bsu049_u:4225": "virāgapāramiteyaṃ bhagavan sarvadharmāvitathatāmupādāya /",
  "S06bsu049_u:4226": "asamutthānapāramiteyaṃ bhagavan sarvadharmanirvikalpatāmupādāya /",
  "S06bsu049_u:4227": "śāntapāramiteyaṃ bhagavan sarvadharmanimittānupalabdhitāmupādāya /",
  "S06bsu049_u:4228": "nirdoṣapāramiteyaṃ bhagavan guṇapāramitāmupādāya /",
  "S06bsu049_u:4229": "niḥkleśapāramiteyaṃ bhagavan parikalpāsattāmupādāya /",
  "S06bsu049_u:4230": "niḥsattvapāramiteyaṃ bhagavan bhūtakoṭitāmupādāya /",
  "S06bsu049_u:4231": "apramāṇapāramiteyaṃ bhagavan sarvadharmasamutthānāsamutthānatāmupādāya /",
  "S06bsu049_u:4232": "antadvayānanugamapāramiteyaṃ bhagavan sarvadharmānabhiniveśanatāmupādāya /",
  "S06bsu049_u:4233": "asaṃbhinnapāramiteyaṃ bhagavan sarvadharmāsaṃbhedanatāmupādāya /",
  "S06bsu049_u:4234": "aparāmṛṣṭapāramiteyaṃ bhagavan sarvaśrāvakapratyekabuddhabhūmyaspṛhaṇatāmupādāya /",
  "S06bsu049_u:4235": "avikalpapāramiteyaṃ bhagavan vikalpasamatāmupādāya /",
  "S06bsu049_u:4236": "aprameyapāramiteyaṃ bhagavan apramāṇadharmatāmupādāya /",
  "S06bsu049_u:4237": "asaṅgapāramiteyaṃ bhagavan sarvadharmāsaṅgatāmupādāya /",
  "S06bsu049_u:4238": "anityapāramiteyaṃ bhagavan sarvadharmāsaṃskṛtatāmupādāya /",
  "S06bsu049_u:4239": "duḥkhapāramiteyaṃ bhagavan ākāśasamadharmatāmupādāya /",
  "S06bsu049_u:4240": "śūnyapāramiteyaṃ bhagavan sarvadharmānupalabdhitāmupādāya /",
  "S06bsu049_u:4241": "anātmapāramiteyaṃ bhagavan sarvadharmānabhiniveśanatāmupādāya /",
  "S06bsu049_u:4242": "alakṣaṇapāramiteyaṃ bhagavan sarvadharmānabhinirvṛttitāmupādāya (Vaidya 103) /",
  "S06bsu049_u:4243": "sarvaśūnyatāpāramiteyaṃ bhagavan anantāparyantatāmupādāya /",
  "S06bsu049_u:4244": "smṛtyupasthānādibodhipakṣadharmapāramiteyaṃ bhagavaṃsteṣāmanupalabdhitāmupādāya /",
  "S06bsu049_u:4245": "śūnyatānimittāpraṇihitapāramiteyaṃ bhagavan trivimokṣamukhānupalabdhitāmupādāya /",
  "S06bsu049_u:4246": "aṣṭavimokṣapāramiteyaṃ bhagavaṃsteṣāmanupalabdhitāmupādāya /",
  "S06bsu049_u:4247": "navānupūrvavihārapāramiteyaṃ bhagavan prathamadhyānādīnāmanupalabdhitāmupādāya /",
  "S06bsu049_u:4248": "catuḥsatyapāramiteyaṃ bhagavan duḥkhādīnāmanupalabdhitāmupādāya /",
  "S06bsu049_u:4249": "daśapāramiteyaṃ bhagavan dānādīnāmanupalabdhitāmupādāya /",
  "S06bsu049_u:4250": "balapāramiteyaṃ bhagavan anavamṛdyatāmupādāya /",
  "S06bsu049_u:4251": "vaiśāradyapāramiteyaṃ bhagavan atyantānavalīnatāmupādāya /",
  "S06bsu049_u:4252": "pratisaṃvitpāramiteyaṃ bhagavan sarvajñatāsaṅgāpratighātitāmupādāya /",
  "S06bsu049_u:4253": "sarvabuddhadharmāveṇikapāramiteyaṃ bhagavan gaṇanāsamatikramatāmupādāya /",
  "S06bsu049_u:4254": "tathāgatatathatāpāramiteyaṃ bhagavan sarvadharmāvitathatāmupādāya /",
  "S06bsu049_u:4255": "svayaṃbhūpāramiteyaṃ bhagavan sarvadharmāsvabhāvatāmupādāya /",
  "S06bsu049_u:4256": "sarvajñajñānapāramiteyaṃ bhagavan yaduta prajñāpāramitā sarvadharmasvabhāvasarvākāraparijñānatāmupādāyeti //",
  "S06bsu049_u:4257": "āryāṣṭasāhasrikāyāṃ prajñāpāramitāyāṃ stutiparivarto nāma navamaḥ //",
  "S06bsu049_u:4258": "_______________________________________________________________",
  "S06bsu049_u:4259": "(Vaidya 104)",
  "S06bsu049_u:4260": "ASP_10: dhāraṇaguṇaparikīrtanaparivarto daśamaḥ /",
  "S06bsu049_u:4261": "atha khalu śakrasya devānāmindrasyaitadabhūt - pūrvajinakṛtādhikārāste kulaputrāḥ kuladuhitaraśca bhaviṣyanti bahubuddhāvaropitakuśalamūlāḥ,",
  "S06bsu049_u:4262": "kalyāṇamitraparigṛhītāśca bhaviṣyanti,",
  "S06bsu049_u:4263": "yeṣāmiyaṃ prajñāpāramitā śrotrāvabhāsamapyāgamiṣyati /",
  "S06bsu049_u:4264": "kaḥ punarvādo ya enāmevaṃ gambhīrāṃ prajñāpāramitāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti /",
  "S06bsu049_u:4265": "udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya tathatvāya śikṣiṣyante,",
  "S06bsu049_u:4266": "tathatvāya pratipatsyante,",
  "S06bsu049_u:4267": "tathatvāya yogamāpatsyante /",
  "S06bsu049_u:4268": "na te avaramātrakeṇa kuśalamūlena samanvāgatā bhaviṣyanti /",
  "S06bsu049_u:4269": "bahubuddhaparyupāsitāste kulaputrāḥ kuladuhitaraśca bhaviṣyanti /",
  "S06bsu049_u:4270": "paripṛṣṭāḥ paripraśnīkṛtāśca te buddhā bhagavanto bhaviṣyanti kulaputraiḥ kuladuhitṛbhiścaināmeva prajñāpāramitām /",
  "S06bsu049_u:4271": "śrutā ceyaṃ paurvakāṇāmapi tathāgatānāmarhatāṃ samyaksaṃbuddhānāmantikāt,",
  "S06bsu049_u:4272": "ya enāṃ prajñāpāramitāmetarhyapi śroṣyanti /",
  "S06bsu049_u:4273": "śrutvā codgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
  "S06bsu049_u:4274": "tathatvāya śikṣiṣyante,",
  "S06bsu049_u:4275": "tathatvāya pratipatsyante,",
  "S06bsu049_u:4276": "tathatvāya yogamāpatsyante /",
  "S06bsu049_u:4277": "bahubuddhāvaropitakuśalamūlāste kulaputrāḥ kuladuhitaraśca veditavyāḥ,",
  "S06bsu049_u:4278": "ya etasyāmeva gambhīrāyāṃ prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmuddiśyamānāyāṃ svādhyāyyamānāyāṃ nāvaleṣyante na saṃleṣyante,",
  "S06bsu049_u:4279": "na viṣatsyanti na viṣādamāpatsyante,",
  "S06bsu049_u:4280": "na vipṛṣṭhīkariṣyanti mānasam,",
  "S06bsu049_u:4281": "na bhagnapṛṣṭhīkariṣyanti,",
  "S06bsu049_u:4282": "notrasiṣyanti na saṃtrasiṣyanti na saṃtrāsamāpatsyante //",
  "S06bsu049_u:4283_0": "atha khalvāyuṣmān śāriputraḥ śakrasya devānāmindrasya imamevaṃrūpaṃ caitasaiva cetaḥparivitarkamājñāya",
  "S06bsu049_u:4283_1": "bhagavantametadavocat - yo bhagavan ihaivaṃ gambhīrāyāṃ prajñāpāramitāyāṃ bhāṣyamāṇāyāṃ",
  "S06bsu049_u:4283_2": "deśyamānāyāmupadiśyamānāyāṃ kulaputro vā kuladuhitā vā abhiśraddadhadavakalpayannadhimucya",
  "S06bsu049_u:4283_3": "prasannacitto bodhāya cittamutpādya enāṃ prajñāpāramitāmudgrahīṣyati dhārayiṣyati",
  "S06bsu049_u:4283_4": "vācayiṣyati paryavāpsyati pravartayiṣyati deśayiṣyatyupadekṣatyuddekṣyati svādhyāsyati,",
  "S06bsu049_u:4284": "tathatvāya śikṣiṣyate,",
  "S06bsu049_u:4285": "tathatvāya pratipatsyate,",
  "S06bsu049_u:4286": "tathatvāya yogamāpatsyate,",
  "S06bsu049_u:4287": "yathāvinivartanīyo bodhisattvo mahāsattvastathā sa dhārayitavyaḥ /",
  "S06bsu049_u:4288": "tatkasya hetoḥ?",
  "S06bsu049_u:4289": "gambhīrā bhagavan iyaṃ prajñāpāramitā /",
  "S06bsu049_u:4290": "na hi bhagavan parīttakuśalamūlenāparipṛcchakajātīyena aśrutvā buddhānāṃ bhagavatāṃ saṃmukhībhāvataḥ pūrvamacaritavatā ihaiveyamevaṃ gambhīrā prajñāpāramitā adhimoktuṃ śakyā /",
  "S06bsu049_u:4291": "ye punaranadhimucya enāmanavabudhyamānāḥ pratikṣeptavyāṃ maṃsyante,",
  "S06bsu049_u:4292": "pūrvāntato'pi bhagavaṃstaiḥ kulaputraiḥ kuladuhitṛbhiśceyaṃ gambhīrā prajñāpāramitā bhāṣyamāṇā pratikṣiptā /",
  "S06bsu049_u:4293": "tatkasya hetoḥ?",
  "S06bsu049_u:4294": "yathāpi nāma parīttatvātkuśalamūlānām /",
  "S06bsu049_u:4295": "na hi bhagavan acaritavadbhiḥ pūrvāntata iyaṃ gambhīrā prajñāpāramitā śakyā adhimoktum /",
  "S06bsu049_u:4296": "ye'pi ca pratikṣepsyanti enāṃ gambhīrāṃ prajñāpāramitāṃ bhāṣyamāṇām,",
  "S06bsu049_u:4297": "te'pyevaṃ veditavyāḥ - pūrvāntato'pyebhiriyaṃ gambhīrā prajñāpāramitā bhāṣyamāṇā pratikṣiptā /",
  "S06bsu049_u:4298": "tathā hyeṣāmasyāṃ gambhīrāyāṃ prajñāpāramitāyāṃ bhāṣyamāṇāyāṃ nāsti śraddhāḥ,",
  "S06bsu049_u:4299": "nāsti kṣāntirnāsti rucirnāsti cchando nāsti vīryaṃ (Vaidya 105)",
  "S06bsu049_u:4300": "nāstyapramādo nāstyadhimuktiḥ,",
  "S06bsu049_u:4301": "na caibhiḥ pūrvaṃ buddhā bhagavanto buddhaśrāvakā vā paripṛṣṭāḥ,",
  "S06bsu049_u:4302": "na ca paripraśnīkṛtā iti //",
  "S06bsu049_u:4303": "atha khalu śakro devānāmindra āyuṣmantaṃ śāriputrametadavocat - gambhīrā ārya śāriputra prajñāpāramitā /",
  "S06bsu049_u:4304": "kimatrāścaryaṃ syādyadasyāṃ gambhīrāyāṃ prajñāpāramitāyāṃ bhāṣyamāṇāyāṃ pūrvamacaritāvī bodhisattvo mahāsattvo nādhimucyeta?",
  "S06bsu049_u:4305": "atha khalu śakro devānāmindro bhagavantametadavocat - namaskaromi bhagavan prajñāpāramitāyai /",
  "S06bsu049_u:4306": "sarvajñajñānasya sa bhagavannamaskāraṃ karoti,",
  "S06bsu049_u:4307": "yaḥ prajñāpāramitāyai namaskāraṃ karoti /",
  "S06bsu049_u:4308": "bhagavānāha - evameva kauśika, evametat /",
  "S06bsu049_u:4309": "sarvajñajñānasya sa kauśika namaskāraṃ karoti yaḥ prajñāpāramitāyai namaskāraṃ karoti /",
  "S06bsu049_u:4310": "tatkasya hetoḥ?",
  "S06bsu049_u:4311": "atonirjātā hi kauśika buddhānāṃ bhagavatāṃ sarvajñatā /",
  "S06bsu049_u:4312": "sarvajñajñānanirjātā ca punaḥ prajñāpāramitā prabhāvyate /",
  "S06bsu049_u:4313": "evamasyāṃ prajñāpāramitāyāṃ caritavyam /",
  "S06bsu049_u:4314": "evamasyāṃ prajñāpāramitāyāṃ sthātavyam /",
  "S06bsu049_u:4315": "evamasyāṃ prajñāpāramitāyāṃ pratipattavyam /",
  "S06bsu049_u:4316": "evamasyāṃ prajñāpāramitāyāṃ yogamāpattavyam //",
  "S06bsu049_u:4317": "atha khalu śakro devānāmindro bhagavantametadavocat - kathaṃ bhagavan prajñāpāramitāyāṃ caran bodhisattvo mahāsattvaḥ prajñāpāramitāyāṃ sthito bhavati?",
  "S06bsu049_u:4318": "kathaṃ prajñāpāramitāyāṃ caran prajñāpāramitāyāṃ yogamāpadyate?",
  "S06bsu049_u:4319": "evamukte bhagavān śakraṃ devānāmindrametadavocat - sādhu sādhu kauśika /",
  "S06bsu049_u:4320": "sādhu khalu punastvaṃ kauśika yastvaṃ tathāgatamarhantaṃ samyaksaṃbuddhamenamarthaṃ paripraṣṭavyaṃ paripraśnīkartavyaṃ manyase /",
  "S06bsu049_u:4321": "idamapi te kauśika buddhānubhāvena pratibhānamutpannam /",
  "S06bsu049_u:4322": "iha kauśika bodhisattvo mahāsattvaḥ prajñāpāramitāyāṃ caran rūpe na tiṣṭhati,",
  "S06bsu049_u:4323": "rūpamiti na tiṣṭhati /",
  "S06bsu049_u:4324": "yataḥ kauśika bodhisattvo mahāsattvo rūpe na tiṣṭhati,",
  "S06bsu049_u:4325": "rūpamiti na tiṣṭhati,",
  "S06bsu049_u:4326": "evaṃ rūpe yogamāpadyate /",
  "S06bsu049_u:4327": "evaṃ vedanāyāṃ saṃjñāyāṃ saṃskāreṣu /",
  "S06bsu049_u:4328": "vijñāne na tiṣṭhati,",
  "S06bsu049_u:4329": "vijñānamiti na tiṣṭhati /",
  "S06bsu049_u:4330": "yataḥ kauśika bodhisattvo mahāsattvo vijñāne na tiṣṭhati,",
  "S06bsu049_u:4331": "vijñānamiti na tiṣṭhati,",
  "S06bsu049_u:4332": "evaṃ vijñāne yogamāpadyate /",
  "S06bsu049_u:4333": "rūpamiti kauśika na yojayati,",
  "S06bsu049_u:4334": "yataḥ kauśika rūpamiti na yojayati,",
  "S06bsu049_u:4335": "evaṃ rūpamiti na tiṣṭhati /",
  "S06bsu049_u:4336": "evaṃ vedanāsaṃjñāsaṃskārāḥ /",
  "S06bsu049_u:4337": "vijñānamiti kauśika na yojayati,",
  "S06bsu049_u:4338": "yataḥ kauśika vijñānamiti na yojayati,",
  "S06bsu049_u:4339": "evaṃ vijñānamiti na tiṣṭhati /",
  "S06bsu049_u:4340": "evaṃ prajñāpāramitāyāṃ sthito bhavati /",
  "S06bsu049_u:4341": "evaṃ yogamāpadyate //",
  "S06bsu049_u:4342": "atha khalvāyuṣmān śāriputro bhagavantametadavocat - gambhīrā bhagavan prajñāpāramitā /",
  "S06bsu049_u:4343": "duravagāhā bhagavan prajñāpāramitā /",
  "S06bsu049_u:4344": "durudgrahā bhagavan prajñāpāramitā /",
  "S06bsu049_u:4345": "apramāṇā bhagavan prajñāpāramitā /",
  "S06bsu049_u:4346": "bhagavānāha - evametacchāriputra, evametat /",
  "S06bsu049_u:4347": "rūpaṃ gambhīramiti śāriputra na tiṣṭhati /",
  "S06bsu049_u:4348": "yataḥ śāriputra rūpaṃ gambhīramiti na tiṣṭhati,",
  "S06bsu049_u:4349": "evaṃ rūpe yogamāpadyate /",
  "S06bsu049_u:4350": "evaṃ vedanāsaṃjñāsaṃskārāḥ /",
  "S06bsu049_u:4351": "vijñānaṃ śāriputra gambhīramiti na tiṣṭhati /",
  "S06bsu049_u:4352": "yataḥ śāriputra vijñānaṃ gambhīramiti na tiṣṭhati,",
  "S06bsu049_u:4353": "evaṃ vijñāne yogamāpadyate /",
  "S06bsu049_u:4354": "rūpaṃ śāriputra gambhīramiti na yogamāpadyate (Vaidya 106) /",
  "S06bsu049_u:4355": "yataḥ śāriputra rūpaṃ gambhīramiti na yogamāpadyate,",
  "S06bsu049_u:4356": "evaṃ rūpaṃ gambhīramiti na tiṣṭhati /",
  "S06bsu049_u:4357": "evaṃ vedanāsaṃjñāsaṃskārāḥ /",
  "S06bsu049_u:4358": "vijñānaṃ śāriputra gambhīramiti na yogamāpadyate /",
  "S06bsu049_u:4359": "yataḥ śāriputra vijñānaṃ gambhīramiti na yogamāpadyate,",
  "S06bsu049_u:4360": "evaṃ vijñānaṃ gambhīramiti na tiṣṭhati //",
  "S06bsu049_u:4361": "evamukte āyuṣmān śāriputro bhagavantametadavocat - gambhīrā bhagavan prajñāpāramitā avinivartanīyasya vyākṛtasya bodhisattvasya mahāsattvasya purato bhāṣitavyā /",
  "S06bsu049_u:4362": "tatkasya hetoḥ?",
  "S06bsu049_u:4363": "sa hi bhagavan na kāṅkṣiṣyati,",
  "S06bsu049_u:4364": "na vicikitsiṣyati na dhaṃdhāyiṣyati na vivadiṣyati //",
  "S06bsu049_u:4365": "atha khalu śakro devānāmindra āyuṣmantaṃ śāriputrametadavocat - sacetpunarārya śāriputra avyākṛtasya bodhisattvasya mahāsattvasya purata iyaṃ prajñāpāramitā bhāṣyeta,",
  "S06bsu049_u:4366": "ko doṣo bhavet?",
  "S06bsu049_u:4367": "evamukte āyuṣmān śāriputraḥ śakraṃ devānāmindrametadavocat - dūrataḥ sa kauśika bodhisattvo mahāsattva āgato veditavyaḥ /",
  "S06bsu049_u:4368": "cirayānasaṃprasthitaḥ paripakvakuśalamūlaḥ sa kauśika bodhisattvo mahāsattvo veditavyaḥ,",
  "S06bsu049_u:4369": "yo'vyākṛta imāṃ prajñāpāramitāṃ lapsyate darśanāya vandanāya paryupāsanāya śravaṇāya /",
  "S06bsu049_u:4370": "śrutvā ca notrasiṣyati na saṃtrasiṣyati na saṃtrāsamāpatsyate /",
  "S06bsu049_u:4371": "na cedānīmasau cireṇa vyākaraṇaṃ pratilapsyate'nuttarāyāḥ samyaksaṃbodheḥ /",
  "S06bsu049_u:4372": "āsannaṃ tasya vyākaraṇaṃ veditavyam /",
  "S06bsu049_u:4373": "sa bodhisattvo mahāsattvo naikaṃ vā dvau vā trīn vā tathāgatānarhataḥ samyaksaṃbuddhānatikramiṣyati,",
  "S06bsu049_u:4374": "tato vyākaraṇaṃ pratilapsyate'nuttarāyāṃ samyaksaṃbodhau /",
  "S06bsu049_u:4375": "api tu tānārāgayiṣyati,",
  "S06bsu049_u:4376": "ārāgayitvā tāṃstathāgatānarhataḥ samyaksaṃbuddhānna virāgayiṣyati /",
  "S06bsu049_u:4377": "tathāgatadarśanaṃ ca vyākaraṇenāvandhyaṃ kariṣyati,",
  "S06bsu049_u:4378": "tathāgatadarśanācca tato vyākaraṇaṃ pratilapsyate'nuttarāyāṃ samyaksaṃbodhau /",
  "S06bsu049_u:4379": "yāvacca vyākaraṇaṃ pratilapsyate'nuttarāyāṃ samyaksaṃbodhau,",
  "S06bsu049_u:4380": "tāvadavandhyaṃ kariṣyati tathāgatadarśanavandanaparyupāsanopasthānaṃ yāvannānuttarāṃ samyaksaṃbodhimabhisaṃbuddha iti //",
  "S06bsu049_u:4381": "atha khalvāyuṣmān śāriputro bhagavantametadavocat - dūrataḥ sa bhagavan bodhisattvo mahāsattva āgato bhaviṣyati /",
  "S06bsu049_u:4382": "cirayānasaṃprasthitaḥ /",
  "S06bsu049_u:4383": "paripakvakuśalamūlo hi bhagavan sa bodhisattvo mahāsattvo veditavyaḥ,",
  "S06bsu049_u:4384": "ya imāṃ gambhīrāṃ prajñāpāramitāṃ lapsyate darśanāya vandanāya paryupāsanāya śravaṇāya /",
  "S06bsu049_u:4385": "kaḥ punarvādo'tra yaḥ śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
  "S06bsu049_u:4386": "atha khalu bhagavānāyuṣmantaṃ śāriputrametadavocat - evametacchāriputra, evametat /",
  "S06bsu049_u:4387": "dūrataḥ sa śāriputra bodhisattvo mahāsattva āgato veditavyaḥ /",
  "S06bsu049_u:4388": "cirayānasaṃprasthitaḥ /",
  "S06bsu049_u:4389": "paripakvakuśalamūlo hi sa śāriputra bodhisattvo mahāsattvo bhaviṣyati,",
  "S06bsu049_u:4390": "ya imāṃ gambhīrāṃ prajñāpāramitāṃ lapsyate darśanāya vandanāya paryupāsanāya śravaṇāya /",
  "S06bsu049_u:4391": "kaḥ punarvādo'tra yaḥ śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati //",
  "S06bsu049_u:4392": "atha khalvāyuṣmān śāriputro bhagavantametadavocat - pratibhāti me bhagavan,",
  "S06bsu049_u:4393": "pratibhāti me sugata aupamyodāharaṇam /",
  "S06bsu049_u:4394": "tadyathāpi nāma bhagavan yo'yaṃ bodhisattvayānikaḥ kulaputro vā kuladuhitā vā svapnāntaragato'pi bodhimaṇḍe niṣīdet,",
  "S06bsu049_u:4395": "veditavyametadbhagavan,",
  "S06bsu049_u:4396": "ayaṃ bodhisattvo (Vaidya 107)",
  "S06bsu049_u:4397": "mahāsattva āsanno'nuttarāyāṃ samyaksaṃbodherabhisaṃbodhāyeti /",
  "S06bsu049_u:4398": "evameva bhagavan yaḥ kulaputro vā kuladuhitā vā imāṃ gambhīrāṃ prajñāpāramitāṃ lapsyate darśanāya vandanāya paryupāsanāya śravaṇāya,",
  "S06bsu049_u:4399": "kaḥ punarvādaḥ śrutvā codgrahītuṃ dhārayituṃ vācayituṃ paryavāptuṃ pravartayituṃ deśayituṃ upadeṣṭuṃ uddeṣṭuṃ svādhyāpanāya /",
  "S06bsu049_u:4400": "veditavyametadbhagavan dūrato'yaṃ bodhisattvayānikaḥ pudgala āgataścirayānasaṃprasthitaḥ /",
  "S06bsu049_u:4401": "āsanno'yaṃ bodhisattvayānikaḥ pudgalo vyākaraṇasya /",
  "S06bsu049_u:4402": "vyākariṣyantyenaṃ buddhā bhagavanto bodhisattvaṃ mahāsattvamanuttarāyāḥ samyaksaṃbodherabhisaṃbodhāyeti /",
  "S06bsu049_u:4403": "cirayānasaṃprasthitaḥ paripakvakuśalamūlo hi sa bodhisattvo mahāsattvo veditavyaḥ,",
  "S06bsu049_u:4404": "yasyeyaṃ gambhīrā prajñāpāramitā upapatsyate'ntaśaḥ śravaṇāyāpi /",
  "S06bsu049_u:4405_0": "kaḥ punarvādo'tra bhagavan yaḥ kulaputro vā kuladuhitā vā enāṃ gambhīrāṃ prajñāpāramitāmudgrahīṣyati",
  "S06bsu049_u:4405_1": "dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati /",
  "S06bsu049_u:4406": "tatkasya hetoḥ?",
  "S06bsu049_u:4407": "bhūyastvena hi bhagavan dharmavyasanasaṃvartanīyaiḥ sattvāḥ karmopacayairavihitāḥ,",
  "S06bsu049_u:4408": "teṣāṃ bhūyastvena asyāṃ gambhīrāyāṃ prajñāpāramitāyāṃ cittāni pratikūlāni bhaviṣyanti,",
  "S06bsu049_u:4409": "cittāni parivellayiṣyanti /",
  "S06bsu049_u:4410": "na hyanupacitakuśalamūlāḥ sattvā asyāṃ bhūyastvena bhūtakoṭyāṃ praskandanti prasīdanti /",
  "S06bsu049_u:4411": "upacitakuśalamūlāḥ khalu punaste bhagavan sūpacitakuśalamūlāḥ kulaputrāḥ kuladuhitaraśca veditavyāḥ,",
  "S06bsu049_u:4412": "yeṣāmasyāṃ bhūtakoṭyāṃ cittaṃ praskandati prasīdati /",
  "S06bsu049_u:4413_0": "tadyathāpi nāma bhagavan puruṣo yojanaśatikādaṭavīkāntārād dviyojanaśatikādvā triyojanaśatikādvā",
  "S06bsu049_u:4413_1": "caturyojanaśatikādvā pañcayojanaśatikādvā daśayojanaśatikādvā aṭavīkāntārānniṣkrāmet /",
  "S06bsu049_u:4414": "sa niṣkramya paśyetpūrvanimittāni gopālakān vā paśupālakān vā sīmā vā ārāmasaṃpado vā vanasaṃpado vā,",
  "S06bsu049_u:4415": "tato'nyāpi va nimittāni,",
  "S06bsu049_u:4416": "yairnimittairgrāmo vā nagaraṃ vā nigamo va sūcyeta /",
  "S06bsu049_u:4417": "tasya tāni pūrvanimittāni dṛṣṭaivaṃ bhavati - yathemāni pūrvanimittāni dṛśyante,",
  "S06bsu049_u:4418": "tathā āsanno me grāmo vā nagaraṃ vā nigamo vā iti /",
  "S06bsu049_u:4419": "sa āśvāsaprāpto bhavati /",
  "S06bsu049_u:4420": "nāsya bhūyaścoramanasikāro bhavati /",
  "S06bsu049_u:4421": "evameva bhagavan yasya bodhisattvasya mahāsattvasyeyaṃ gambhīrā prajñāpāramitā upavartate,",
  "S06bsu049_u:4422": "veditavyaṃ tena bhagavan abhyāsanno'smyanuttarāyāḥ samyaksaṃbodheḥ,",
  "S06bsu049_u:4423": "nacireṇa vyākaraṇaṃ pratilapsye'nuttarāyāḥ samyaksaṃbodheriti /",
  "S06bsu049_u:4424": "nāpi tenotrasitavyaṃ na saṃtrasitavyaṃ na bhetavyaṃ śrāvakabhūmervā pratyekabuddhabhūmervā /",
  "S06bsu049_u:4425": "tatkasya hetoḥ?",
  "S06bsu049_u:4426": "tathā hi asyemāni pūrvanimittāni saṃdṛśyante yadutemāṃ gambhīrāṃ prajñāpāramitāṃ labhate darśanāya vandanāya paryupāsanāya śravaṇāya /",
  "S06bsu049_u:4427": "evamukte bhagavānāyuṣmantaṃ śāriputrametadavocat - evametacchāriputra, evametat /",
  "S06bsu049_u:4428": "pratibhātu te śāriputra punarapyetatsthānam,",
  "S06bsu049_u:4429": "yathāpi nāmaitadbuddhānubhāvena vyāharasi vyāhariṣyasi ca //",
  "S06bsu049_u:4430": "evamukte āyuṣmān śāriputro bhagavantametadavocat - tadyathāpi nāma bhagavan iha kaścideva puruṣo mahāsamudraṃ draṣṭukāmo bhavet /",
  "S06bsu049_u:4431": "sa gacchenmahāsamudraṃ darśanāya /",
  "S06bsu049_u:4432": "yathā yathā ca sa gacchenmahāsamudraṃ darśanāya,",
  "S06bsu049_u:4433": "tathā tathā sacetpaśyetstambaṃ vā stambanimittaṃ vā parvataṃ vā (Vaidya 108)",
  "S06bsu049_u:4434": "parvatanimittaṃ vā,",
  "S06bsu049_u:4435": "tenaivaṃ veditavyaṃ dūre tāvadito mahāsamudra iti /",
  "S06bsu049_u:4436": "sacenna bhūyaḥ paśyetstambaṃ vā stambanimittaṃ vā parvataṃ vā parvatanimittaṃ vā,",
  "S06bsu049_u:4437": "tenaivaṃ veditavyam - abhyāsanna ito mahāsamudra iti /",
  "S06bsu049_u:4438": "tatkasya hetoḥ?",
  "S06bsu049_u:4439": "anupūrvanimno hi mahāsamudraḥ,",
  "S06bsu049_u:4440": "na mahāsamudrasyābhyantare kaścitstambo vā stambanimittaṃ vā parvato vā parvatanimittaṃ veti /",
  "S06bsu049_u:4441": "kiṃcāpi sa na mahāsamudraṃ sākṣātpaśyati cakṣuṣā,",
  "S06bsu049_u:4442": "atha ca punaḥ sa niṣṭhāṃ gacchati - abhyāsanno'smi mahāsamudrasya,",
  "S06bsu049_u:4443": "neto bhūyo dūre mahāsamudra iti /",
  "S06bsu049_u:4444": "evameva bhagavan bodhisattvena mahāsattvenemāṃ gambhīrāṃ prajñāpāramitāṃ śṛṇvatā veditavyam - kiṃcāpyahaṃ taistathāgatairarhadbhiḥ samyaksaṃbuddhairna saṃmukhaṃ vyākṛtaḥ,",
  "S06bsu049_u:4445": "atha ca punarabhyāsanno'smyanuttarāyāḥ samyaksaṃbodhervyākaraṇasya /",
  "S06bsu049_u:4446": "tatkasya hetoḥ?",
  "S06bsu049_u:4447": "tathā hyenāṃ gambhīrāṃ prajñāpāramitāṃ labhate darśanāya vandanāya paryupāsanāya śravaṇāyeti /",
  "S06bsu049_u:4448": "tadyathāpi nāma bhagavan vasante pratyupasthite śīrṇaparṇapalāśeṣu nānāvṛkṣeṣu nānāpallavāḥ prādurbhavanti /",
  "S06bsu049_u:4449": "pallaveṣu prādurbhūteṣvāttamanaskā bhavanti jāmbūdvīpakā manuṣyāḥ tāni pūrvanimittāni vaneṣu dṛṣṭvā nacirādvanapuṣpāṇi ca phalāni ca prādurbhaviṣyanti /",
  "S06bsu049_u:4450": "tatkasya heto?",
  "S06bsu049_u:4451": "tathā hi imāni pūrvanimittāni stambeṣu dṛśyanta iti /",
  "S06bsu049_u:4452": "evameva bhagavan yadā bodhisattvo mahāsattvo labhate imāṃ gambhīrāṃ prajñāpāramitāṃ darśanāya vandanāya paryupāsanāya śravaṇāya,",
  "S06bsu049_u:4453": "upavartate tasyeyaṃ gambhīrā prajñāpāramitā /",
  "S06bsu049_u:4454": "tadā paripakvakuśalaḥ sa bodhisattvo mahāsattvo veditavyaḥ - tenaiva pūrvakeṇa kuśalamūlenopanāmiteyaṃ tasmai gambhīrā prajñāpāramitā /",
  "S06bsu049_u:4455": "tatra yā devatāḥ pūrvabuddhadarśinyaḥ,",
  "S06bsu049_u:4456": "tāḥ pramuditā bhavanti prītisaumanasyajātāḥ - paurvakāṇāmapi bodhisattvānāṃ mahāsattvānāmimānyeva pūrvanimittānyabhūvannanuttarāyāḥ samyaksaṃbodhervyākaraṇāya /",
  "S06bsu049_u:4457": "nacireṇa batāyaṃ bodhisattvo mahāsattvo vyākaraṇaṃ pratilapsyate'nuttarāyāḥ samyaksaṃbodheriti /",
  "S06bsu049_u:4458": "tadyathāpi nāma bhagavan strī gurviṇī gurugarbhā /",
  "S06bsu049_u:4459": "tasyā yadā kāyo veṣṭate,",
  "S06bsu049_u:4460": "adhimātraṃ vā kāyaklamatho jāyate,",
  "S06bsu049_u:4461": "na ca sā caṃkramaṇaśīlā bhavati /",
  "S06bsu049_u:4462": "alpāhārā ca bhavati /",
  "S06bsu049_u:4463": "alpastyānamiddhā ca bhavati /",
  "S06bsu049_u:4464": "alpabhāṣyā ca bhavati /",
  "S06bsu049_u:4465": "alpasthāmā ca bhavati /",
  "S06bsu049_u:4466": "vedanābahulā ca bhavati /",
  "S06bsu049_u:4467": "krandantī ca bahulaṃ viharati /",
  "S06bsu049_u:4468": "na ca saṃvāsaśīlā bhavati /",
  "S06bsu049_u:4469": "paurvakeṇāyoniśomanasikāreṇāsevitena niṣevitena bhāvitena bahulīkṛtena imāmevaṃrūpāṃ kāyena vedanāṃ pratyanubhavāmīti,",
  "S06bsu049_u:4470": "tadā veditavyamidaṃ bhagavan - yathāsyāḥ pūrvanimittāni saṃdṛśyante,",
  "S06bsu049_u:4471": "tathā nacireṇa bateyaṃ strī prasoṣyate iti /",
  "S06bsu049_u:4472": "evameva bhagavan yadā bodhisattvasya mahāsattvasyeyaṃ gambhīrā prajñāpāramitā upavartate darśanāya vandanāya paryupāsanāya śravaṇāya,",
  "S06bsu049_u:4473": "śṛṇvataścaināṃ ramate cittamasyāṃ prajñāpāramitāyām,",
  "S06bsu049_u:4474": "arthikatayā cotpadyate,",
  "S06bsu049_u:4475": "tadā veditavyamidaṃ bhagavan - nacireṇa batāyaṃ bodhisattvo mahāsattvo vyākaraṇaṃ pratilapsyate'nuttarāyāḥ samyaksaṃbodheriti //",
  "S06bsu049_u:4476": "evamukte bhagavānāyuṣmantaṃ śāriputrametadavocat - sādhu sādhu śāriputra /",
  "S06bsu049_u:4477": "idamapi te śāriputra buddhānubhāvena pratibhāti /",
  "S06bsu049_u:4478": "atha khalvāyuṣmān subhūtirbhagavantametadavocat - āścaryaṃ bhagavan yāvatsuparigṛhītāśca suparīttāśca suparīnditāśca ime bodhisattvā mahāsattvāstathāgatenārhatā samyaksaṃbuddhena /",
  "S06bsu049_u:4479": "bhagavānāha - tathā hi te subhūte bodhisattvā mahāsattvā bahujanahitāya (Vaidya 109)",
  "S06bsu049_u:4480": "pratipannā bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S06bsu049_u:4481": "anukampakā anukampāmupādāya anuttarāṃ samyaksaṃbodhimabhisaṃboddhukāmāḥ /",
  "S06bsu049_u:4482": "anuttarāṃ samyaksaṃbodhimabhisaṃbudhyānuttaraṃ dharmaṃ deśayitukāmāḥ //",
  "S06bsu049_u:4483": "subhūtirāha - iha bhagavan bodhisattvasya mahāsattvasya prajñāpāramitāyāṃ carataḥ kathaṃ prajñāpāramitābhāvanā paripūriṃ gacchati?",
  "S06bsu049_u:4484": "bhagavānāha - yadi subhūte bodhisattvo mahāsattvaḥ prajñāpāramitāyāṃ caran na rūpasya vṛddhiṃ samanupaśyati,",
  "S06bsu049_u:4485": "carati prajñāpāramitāyām /",
  "S06bsu049_u:4486": "evaṃ na vedanāyā na saṃjñāyā na saṃskārāṇām /",
  "S06bsu049_u:4487": "na vijñānasya vṛddhiṃ samanupaśyati,",
  "S06bsu049_u:4488": "carati prajñāpāramitāyām /",
  "S06bsu049_u:4489": "na rūpasya parihāṇiṃ samanupaśyati,",
  "S06bsu049_u:4490": "carati prajñāpāramitāyām /",
  "S06bsu049_u:4491": "evaṃ na vedanāyā na saṃjñāyā na saṃskārāṇām /",
  "S06bsu049_u:4492": "na vijñānasya parihāṇiṃ samanupaśyati,",
  "S06bsu049_u:4493": "carati prajñāpāramitāyām /",
  "S06bsu049_u:4494": "dharmaṃ na samanupaśyati,",
  "S06bsu049_u:4495": "carati prajñāpāramitāyām /",
  "S06bsu049_u:4496": "adharmamapi na samanupaśyati,",
  "S06bsu049_u:4497": "carati prajñāpāramitāyām /",
  "S06bsu049_u:4498": "evamasya prajñāpāramitābhāvanā paripūriṃ gacchati //",
  "S06bsu049_u:4499": "subhūtirāha - acintyamidaṃ bhagavan deśyate /",
  "S06bsu049_u:4500": "bhagavānāha - rūpaṃ hi subhūte acintyam /",
  "S06bsu049_u:4501": "evaṃ vedanāsaṃjñāsaṃskārāḥ /",
  "S06bsu049_u:4502": "vijñānaṃ hi subhūte acintyam /",
  "S06bsu049_u:4503": "rūpamacintyamityapi subhūte na saṃjānīte,",
  "S06bsu049_u:4504": "carati prajñāpāramitāyām /",
  "S06bsu049_u:4505": "evaṃ vedanāsaṃskārāḥ /",
  "S06bsu049_u:4506": "vijñānamacintyamityapi subhūte na saṃjānīte,",
  "S06bsu049_u:4507": "carati prajñāpāramitāyām //",
  "S06bsu049_u:4508": "atha khalvāyuṣmān śāriputro bhagavantametadavocat - ko'tra bhagavan adhimokṣayiṣyati evaṃgambhīrāyāṃ prajñāpāramitāyām?",
  "S06bsu049_u:4509": "bhagavānāha - yaḥ śāriputra caritāvī bodhisattvo mahāsattvo bhaviṣyati prajñāpāramitāyām,",
  "S06bsu049_u:4510": "so'tra prajñāpāramitāyāmadhimokṣayiṣyati /",
  "S06bsu049_u:4511": "āyuṣmān śāriputra āha - kathaṃ bhagavan caritāvī bodhisattvo mahāsattvo bhaviṣyati,",
  "S06bsu049_u:4512": "kathaṃ caritāvīti nāmadheyaṃ labhate?",
  "S06bsu049_u:4513": "bhagavānāha - iha śāriputra bodhisattvo mahāsattvo balāni na kalpayati,",
  "S06bsu049_u:4514": "vaiśāradyāni na kalpayati,",
  "S06bsu049_u:4515": "buddhadharmānapi na kalpayati,",
  "S06bsu049_u:4516": "sarvajñatāmapi na kalpayati /",
  "S06bsu049_u:4517": "tatkasya hetoḥ?",
  "S06bsu049_u:4518": "balāni hi śāriputra acintyāni,",
  "S06bsu049_u:4519": "vaiśāradyānyapyacintyāni,",
  "S06bsu049_u:4520": "buddhadharmā apyacintyāḥ sarvajñatāpyacintyā,",
  "S06bsu049_u:4521": "sarvadharmā apyacintyāḥ /",
  "S06bsu049_u:4522": "evaṃ caritāvī śāriputra bodhisattvo mahāsattvo na kvaciccarati,",
  "S06bsu049_u:4523": "carati prajñāpāramitāyām /",
  "S06bsu049_u:4524": "evaṃ sa caritāvītyucyate,",
  "S06bsu049_u:4525": "caritāvīti nāmadheyaṃ labhate //",
  "S06bsu049_u:4526": "atha khalu āyuṣmān subhūtirbhagavantametadavocat - gambhīrā bhagavan prajñāpāramitā /",
  "S06bsu049_u:4527": "ratnarāśirbhagavan prajñāpāramitā /",
  "S06bsu049_u:4528": "śuddharāśirbhagavan prajñāpāramitā ākāśaśuddhatāmupādāya /",
  "S06bsu049_u:4529_0": "āścaryaṃ bhagavan syādyadenāṃ prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ",
  "S06bsu049_u:4529_1": "pravartayatāṃ deśayatāmupadiśatāmuddiśatāṃ svādhyāyatāṃ likhatāṃ ca kulaputrāṇāṃ",
  "S06bsu049_u:4529_2": "kuladuhitṝṇāṃ ca bahavo'ntarāyā utpadyeran /",
  "S06bsu049_u:4530": "evamukte bhagavānāyuṣmantaṃ subhūtimetadavocat - evametatsubhūte, evametat /",
  "S06bsu049_u:4531_0": "bahavaḥ subhūte antarāyā imāṃ prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ",
  "S06bsu049_u:4531_1": "pravartayatāṃ deśayatāmupadiśatāmuddiśatāṃ svādhyāyatāṃ likhatāṃ ca kulaputrāṇāṃ",
  "S06bsu049_u:4531_2": "kuladuhitṝṇāṃ ca (Vaidya 110)",
  "S06bsu049_u:4532": "bhaviṣyati /",
  "S06bsu049_u:4533": "tatkasya hetoḥ?",
  "S06bsu049_u:4534_0": "tathā hi subhūte imāṃ prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ",
  "S06bsu049_u:4534_1": "pravartayatāṃ deśayatāmupadiśatāmuddiśatāṃ svādhyāyatāṃ likhatāṃ ca kulaputrāṇāṃ",
  "S06bsu049_u:4534_2": "kuladuhitṝṇāṃ ca māraḥ pāpīyānautsukyamāpatsyate'ntarāyaṃ kartum /",
  "S06bsu049_u:4535": "tatra śīghraṃ likhatā sacenmāsena vā māsadvayena vā māsatrayeṇa vā likhyeta,",
  "S06bsu049_u:4536": "likhitavyaiva bhavet /",
  "S06bsu049_u:4537": "sacetsaṃvatsareṇa tato vāpareṇa likhitā bhavet,",
  "S06bsu049_u:4538": "tathāpi likhitavyaiva khalu punaḥ subhūte bhavati tena kulaputreṇa kuladuhitrā vā iyaṃ prajñāpāramitā /",
  "S06bsu049_u:4539": "tatkasya hetoḥ?",
  "S06bsu049_u:4540": "evaṃ hyetatsubhūte bhavati yanmahāratnānāṃ bahavo'ntarāyā utpadyante //",
  "S06bsu049_u:4541_0": "evamukte āyuṣmān subhūtirbhagavantametadavocat - iha bhagavan prajñāpāramitāyāmudgṛhyamāṇāyāṃ",
  "S06bsu049_u:4541_1": "dhāryamāṇāyāṃ vācyamānāyāṃ paryavāpyamānāyāṃ pravartyamānāyāṃ deśyamānāyāmupadiśyamānāyāmuddiśyamānāyāṃ",
  "S06bsu049_u:4541_2": "svādhyāyyamānāyāṃ likhyamānāyāṃ ca māraḥ pāpīyān bahuprakāramautsukyamāpatsyate,",
  "S06bsu049_u:4542": "antarāyakarmaṇa udyogaṃ ca kariṣyati /",
  "S06bsu049_u:4543_0": "bhagavānāha - kiṃcāpi subhūte māraḥ pāpīyānudyogamāpatsyate antarāyakarmaṇaḥ asyāṃ",
  "S06bsu049_u:4543_1": "prajñāpāramitāyāmudgṛhyamāṇāyāṃ dhāryamāṇāyāṃ vācyamānāyāṃ paryavāpyamānāyāṃ pravartyamānāyāṃ",
  "S06bsu049_u:4543_2": "deśyamānāyāmupadiśyamānāyāmuddiśyamānāyāṃ svādhyāyyamānāyāṃ likhyamānāyāṃ ca,",
  "S06bsu049_u:4544": "atha ca punarna prasahiṣyate'cchidrasamādānasya bodhisattvasya mahāsattvasyāntarāyaṃ kartum //",
  "S06bsu049_u:4545_0": "atha khalvāyuṣmān śāriputro bhagavantametadavocat - yadā bhagavan imāṃ prajñāpāramitāmudgṛhṇatāṃ",
  "S06bsu049_u:4545_1": "dhārayatāṃ vācayatāṃ paryavāpnuvatāṃ pravartayatāṃ deśayatāmupadiśatāmuddiśatāṃ svādhyāyatāṃ",
  "S06bsu049_u:4545_2": "likhatāṃ ca kulaputrāṇāṃ kuladuhitṝṇāṃ ca māraḥ pāpīyānautsukyamāpatsyate antarāyakaraṇāya,",
  "S06bsu049_u:4546_0": "tadā kathametarhi bhagavan kulaputrāḥ kuladuhitaraśca imāṃ prajñāpāramitāmudgrahīṣyanti",
  "S06bsu049_u:4546_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
  "S06bsu049_u:4546_2": "svādhyāsyanti likhiṣyanti ca?",
  "S06bsu049_u:4547_0": "kasya cānubhāvena bhagavaṃste kulaputrāḥ kuladuhitaraśca imāṃ prajñāpāramitāmudgrahīṣyanti",
  "S06bsu049_u:4547_1": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
  "S06bsu049_u:4547_2": "svādhyāsyanti likhiṣyanti ca?",
  "S06bsu049_u:4548_0": "evamukte bhagavānāyuṣmantaṃ śāriputrametadavocat - buddhānāṃ śāriputra bhagavatāṃ",
  "S06bsu049_u:4548_1": "tathāgatānāmarhatāṃ samyaksaṃbuddhānāmanubhāvena te kulaputrāḥ kuladuhitaraśca imāṃ",
  "S06bsu049_u:4548_2": "prajñāpāramitāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti",
  "S06bsu049_u:4548_3": "deśayiṣyantyupadekṣyantyuddekṣyanti svādhyāsyanti likhiṣyanti ca,",
  "S06bsu049_u:4549": "tathatvāya śikṣiṣyante,",
  "S06bsu049_u:4550": "tathatvāya pratipatsyante,",
  "S06bsu049_u:4551": "tathatvāya yogamāpatsyante /",
  "S06bsu049_u:4552": "tatkasya hetoḥ?",
  "S06bsu049_u:4553": "eṣā hi śāriputra dharmāṇāṃ dharmatā,",
  "S06bsu049_u:4554": "ye te'prameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
  "S06bsu049_u:4555_0": "te imāṃ prajñāpāramitāṃ samanvāhariṣyanti parigrahīṣyanti bhāṣyamāṇāmudgṛhyamāṇāṃ",
  "S06bsu049_u:4555_1": "dhāryamāṇāṃ vācyamānāṃ paryavāpyamānāṃ pravartyamānāṃ deśyamānāmupadiśyamānāmuddiśyamānāṃ",
  "S06bsu049_u:4555_2": "svādhyāyyamānāṃ likhyamānāṃ ca /",
  "S06bsu049_u:4556": "ye caināṃ prajñāpāramitāṃ kulaputrāḥ kuladuhitaraścodgrahīṣyanti (Vaidya 111)",
  "S06bsu049_u:4557": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti ca,",
  "S06bsu049_u:4558": "tathatvāya śikṣiṣyante,",
  "S06bsu049_u:4559": "tathatvāya pratipatsyante,",
  "S06bsu049_u:4560": "tathatvāya yogamāpatsyante,",
  "S06bsu049_u:4561": "tāṃśca te buddhā bhagavantaḥ samanvāhariṣyanti parigrahīṣyanti ca /",
  "S06bsu049_u:4562": "na hi śāriputra buddhasamanvāhṛtānāṃ buddhaparigṛhītānāṃ ca kulaputrāṇāṃ kuladuhitṝṇāṃ ca śakyamantarāyaṃ kartum //",
  "S06bsu049_u:4563_0": "evamukte āyuṣmān śāriputro bhagavantametadavocat - ye'pi te bhagavan bodhisattvā",
  "S06bsu049_u:4563_1": "mahāsattvā imāṃ gambhīrāṃ prajñāpāramitāṃ śroṣyanti udgrahīṣyanti dhārayiṣyanti vācayiṣyanti",
  "S06bsu049_u:4563_2": "paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti ca,",
  "S06bsu049_u:4564": "tathatvāya śikṣiṣyante,",
  "S06bsu049_u:4565": "tathatvāya pratipatsyante,",
  "S06bsu049_u:4566": "tathatvāya yogamāpatsyante,",
  "S06bsu049_u:4567_0": "sarve te bhagavan buddhānubhāvena buddhādhiṣṭhānena buddhaparigraheṇa ca imāṃ prajñāpāramitāṃ",
  "S06bsu049_u:4567_1": "śroṣyanti udgrahīṣyanti dhārayiṣyanti vācayiṣyanti paryavāpsyanti pravartayiṣyanti",
  "S06bsu049_u:4567_2": "deśayiṣyantyupadekṣyantyuddekṣyanti svādhyāsyanti likhiṣyanti ca,",
  "S06bsu049_u:4568": "tathatvāya ca śikṣiṣyante,",
  "S06bsu049_u:4569": "tathatvāya pratipatsyante,",
  "S06bsu049_u:4570": "tathatvāya yogamāpatsyante,",
  "S06bsu049_u:4571": "evaṃ ca saṃpādayiṣyanti //",
  "S06bsu049_u:4572": "evamukte bhagavānāyuṣmantaṃ śāriputrametadavocat - evametacchāriputra, evametat /",
  "S06bsu049_u:4573_0": "sarve te śāriputra bodhisattvā mahāsattvā buddhānubhāvena buddhādhiṣṭhānena buddhaparigraheṇa",
  "S06bsu049_u:4573_1": "ca imāṃ gambhīrāṃ prajñāpāramitāṃ śroṣyanti udgrahīṣyanti dhārayiṣyanti vācayiṣyanti",
  "S06bsu049_u:4573_2": "paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti ca,",
  "S06bsu049_u:4574": "tathatvāya śikṣiṣyante,",
  "S06bsu049_u:4575": "tathatvāya pratipatsyante,",
  "S06bsu049_u:4576": "tathatvāya yogamāpatsyante /",
  "S06bsu049_u:4577": "jñātāste śāriputra tathāgatena /",
  "S06bsu049_u:4578": "adhiṣṭhitāste śāriputra tathāgatena /",
  "S06bsu049_u:4579": "dṛṣṭāste śāriputra tathāgatena /",
  "S06bsu049_u:4580": "vyavalokitāste śāriputra tathāgatena buddhacakṣuṣā /",
  "S06bsu049_u:4581_0": "ye te bodhisattvā mahāsattvā imāṃ prajñāpāramitāṃ śroṣyanti udgrahīṣyanti dhārayiṣyanti",
  "S06bsu049_u:4581_1": "vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti",
  "S06bsu049_u:4581_2": "svādhyāsyanti likhiṣyanti ca,",
  "S06bsu049_u:4582": "tathatvāya ca śikṣiṣyante,",
  "S06bsu049_u:4583": "tathatvāya pratipatsyante,",
  "S06bsu049_u:4584": "tathatvāya yogamāpatsyante,",
  "S06bsu049_u:4585_0": "śrutvo udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya",
  "S06bsu049_u:4585_1": "likhitvā tathatvāya śikṣamāṇāstathatvāya pratipadyamānāstathatvāya yogamāpadyamānā",
  "S06bsu049_u:4585_2": "āsannībhaviṣyantyanuttarāyāḥ samyaksaṃbodheḥ,",
  "S06bsu049_u:4586": "tathatvāya sthāsyantyanuttarāyai samyaksaṃbodhaye /",
  "S06bsu049_u:4587": "ye'pi śāriputra enāṃ prajñāpāramitāṃ likhitvā dhārayiṣyanti vācayiṣyanti paryavāpsyanti deśayiṣyantyupadekṣyantyuddekṣyanti svādhyāsyanti likhiṣyanti,",
  "S06bsu049_u:4588": "na ca tathatvāya śikṣiṣyante,",
  "S06bsu049_u:4589": "na ca tathatvāya pratipatsyante,",
  "S06bsu049_u:4590": "na ca tathatvāya yogamāpatsyante,",
  "S06bsu049_u:4591": "te na tathatvāya śikṣamāṇā na tathatvāya pratipadyamānā na tathatvāya yogamāpadyamānā na tathatāyāṃ sthāsyantyanuttarāyāṃ samyaksaṃbodhau,",
  "S06bsu049_u:4592": "te'pi śāriputra tathāgatena jñātāḥ /",
  "S06bsu049_u:4593": "te'pi tathāgatenādhiṣṭhitāḥ /",
  "S06bsu049_u:4594": "te'pi tathāgatena dṛṣṭāḥ /",
  "S06bsu049_u:4595": "te'pi tathāgatena vyavalokitā buddhacakṣuṣā /",
  "S06bsu049_u:4596": "teṣāmapi śāriputra mahārthiko mahānuśaṃso mahāphalo mahāvipākaśca sa pariśramaḥ parispandaśca bhaviṣyati /",
  "S06bsu049_u:4597": "tatkasya hetoḥ?",
  "S06bsu049_u:4598": "tathā hi prajñāpāramitā paramārthopasaṃhitā sarvadharmāṇāṃ yathābhūtaprativedhāya pratyupasthitā sarvasattvānām /",
  "S06bsu049_u:4599": "(Vaidya 112) ime khalu punaḥ śāriputra ṣaṭpāramitāpratisaṃyuktāḥ sūtrāntāstathāgatasyātyayena dakṣiṇāpathe pracariṣyanti,",
  "S06bsu049_u:4600": "dakṣiṇāpathātpunareva vartanyāṃ pracariṣyanti,",
  "S06bsu049_u:4601": "vartanyāḥ punaruttarapathe pracariṣyanti /",
  "S06bsu049_u:4602": "navamaṇḍaprāpte dharmavinaye saddharmasyāntardhānakālasamaye samanvāhṛtāste śāriputra tathāgatena kulaputrāḥ kuladuhitaraśca /",
  "S06bsu049_u:4603": "tasmin kāle ya imāṃ prajñāpāramitāmudgrahīṣyanti dhārayiṣyanti,",
  "S06bsu049_u:4604": "vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
  "S06bsu049_u:4605": "antaśo likhitvā pustakagatāmapi kṛtvā dhārayiṣyanti,",
  "S06bsu049_u:4606": "jñātāste śāriputra tathāgatena /",
  "S06bsu049_u:4607": "adhiṣṭhitāste śāriputra tathāgatena /",
  "S06bsu049_u:4608": "dṛṣṭāste śāriputra tathāgatena /",
  "S06bsu049_u:4609": "vyavalokitāste śāriputra tathāgatena buddhacakṣuṣā //",
  "S06bsu049_u:4610": "śāriputra āha - iyamapi bhagavan prajñāpāramitā evaṃgambhīrā paścime kāle paścime samaye vaistārikī bhaviṣyatyuttarasyāṃ diśi uttare digbhāge?",
  "S06bsu049_u:4611": "bhagavānāha - ye tatra śāriputra uttarasyāṃ diśyuttare digbhāge imāṃ gambhīrāṃ prajñāpāramitāṃ śrutvā atra prajñāpāramitāyāṃ yogamāpatsyante,",
  "S06bsu049_u:4612": "te vaistārikīṃ kariṣyati /",
  "S06bsu049_u:4613": "cirayānasaṃprasthitāste śāriputra bodhisattvā mahāsattvā veditavyāḥ,",
  "S06bsu049_u:4614": "ya imāṃ prajñāpāramitāṃ śroṣyanti likhiṣyanti udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
  "S06bsu049_u:4615": "tathatvāya śikṣiṣyante,",
  "S06bsu049_u:4616": "tathatvāya pratipatsyante,",
  "S06bsu049_u:4617": "tathatvāya yogamāpatsyante //",
  "S06bsu049_u:4618": "śāriputra āha - kiyantaste bhagavan bodhisattvā mahāsattvā bhaviṣyanti uttarasyāṃ diśi uttare digbhāge,",
  "S06bsu049_u:4619": "bahava utāho alpakāḥ?",
  "S06bsu049_u:4620": "ya imāṃ gambhīrāṃ prajñāpāramitāṃ śroṣyanti likhiṣyanti udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti upadekṣyantyuddekṣyanti svādhyāsyanti,",
  "S06bsu049_u:4621": "tathatvāya śikṣiṣyante,",
  "S06bsu049_u:4622": "tathatvāya pratipatsyante,",
  "S06bsu049_u:4623": "tathatvāya yogamāpatsyante?",
  "S06bsu049_u:4624": "bhagavānāha - bahavaste śāriputra subahavaḥ uttarāpathe uttarasyāṃ diśyuttare digbhāge bodhisattvā mahāsattvā bhaviṣyanti /",
  "S06bsu049_u:4625": "kiṃcāpi śāriputra bahavaste,",
  "S06bsu049_u:4626": "tebhyo'pi bahubhyo'lpakāste bodhisattvā mahāsattvā bhaviṣyanti,",
  "S06bsu049_u:4627": "ya imāṃ gambhīrāṃ prajñāpāramitāṃ śroṣyanti likhiṣyantyudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyanti upadekṣyantyuddekṣyanti svādhyāsyanti,",
  "S06bsu049_u:4628": "tathatvāya śikṣiṣyante,",
  "S06bsu049_u:4629": "tathatvāya pratipatsyante,",
  "S06bsu049_u:4630": "tathatvāya yogamāpatsyante,",
  "S06bsu049_u:4631": "prajñāpāramitāyāṃ ca bhāṣyamāṇāyāṃ nāvaleṣyante na saṃleṣyante,",
  "S06bsu049_u:4632": "na viṣatsyanti na viṣādamāpatsyante,",
  "S06bsu049_u:4633": "na vipṛṣṭhīkariṣyanti mānasam,",
  "S06bsu049_u:4634": "na bhagnapṛṣṭhīkariṣyanti,",
  "S06bsu049_u:4635": "notrasiṣyanti na saṃtrasiṣyanti na saṃtrāsamāpatsyante,",
  "S06bsu049_u:4636": "cirayānasaṃprasthitāste bodhisattvā mahāsattvā veditavyāḥ /",
  "S06bsu049_u:4637": "anubaddhāstaiḥ paurvakāstathāgatā arhantaḥ samyaksaṃbuddhāḥ,",
  "S06bsu049_u:4638": "paripṛṣṭāḥ paripṛcchitāḥ paripraśnīkṛtāḥ /",
  "S06bsu049_u:4639": "pūjitāśca taiḥ paurvakāstathāgatā arhanta samyaksaṃbuddhāḥ kulaputraiḥ kuladuhitṛbhiśca bodhisattvayānikaiḥ pudgalaiḥ /",
  "S06bsu049_u:4640": "śīleṣu ca te paripūrṇakāriṇo bhaviṣyanti,",
  "S06bsu049_u:4641": "bahujanasya ca te'rthaṃ kariṣyanti,",
  "S06bsu049_u:4642": "yaduta imāmevānuttarāṃ samyaksaṃbodhimārabhya /",
  "S06bsu049_u:4643": "tatkasya hetoḥ?",
  "S06bsu049_u:4644": "tathā hi teṣāṃ (Vaidya 113)",
  "S06bsu049_u:4645": "kulaputrāṇāṃ kuladuhitṝṇāṃ ca mayaiva sarvajñatāpratisaṃyuktaiva kathā kṛtā /",
  "S06bsu049_u:4646": "teṣāṃ jātivyativṛttānāmapi eta eva sarvajñatāpratisaṃyuktāḥ prajñāpāramitāpratisaṃyuktāḥ samudācārā bhaviṣyanti /",
  "S06bsu049_u:4647": "enāmeva ca te kathāṃ kariṣyanti,",
  "S06bsu049_u:4648": "enāmeva ca kathāmabhinandiṣyanti,",
  "S06bsu049_u:4649": "yaduta anuttarāṃ samyaksaṃbodhimārabhya /",
  "S06bsu049_u:4650": "teṣu ca susthitāḥ samāhitāśca bhaviṣyanti asyāṃ prajñāpāramitāyām /",
  "S06bsu049_u:4651": "māreṇāpi te na śakyā bhedayitum,",
  "S06bsu049_u:4652": "kutaḥ punaranyaiḥ sattvaiḥ,",
  "S06bsu049_u:4653": "yaduta cchandato vā mantrato vā /",
  "S06bsu049_u:4654": "tatkasya hetoḥ?",
  "S06bsu049_u:4655": "yathāpi nāma taddṛḍhasthāmatvādanuttarāyāṃ samyaksaṃbodhau /",
  "S06bsu049_u:4656": "te ca kulaputrāḥ kuladuhitaraśca śrutvā enāṃ prajñāpāramitāmudāraṃ prītiprāmodyaprasādaṃ pratilapsyante /",
  "S06bsu049_u:4657": "bahujanasya ca te kuśalamūlānyavaropayiṣyanti yadutānuttarāyāṃ samyaksaṃbodhau /",
  "S06bsu049_u:4658": "tatkasya hetoḥ?",
  "S06bsu049_u:4659_0": "evaṃ hi taiḥ kulaputraiḥ kuladuhitṛbhiśca mamāntike saṃmukhaṃ vāgbhāṣitā - bahūni",
  "S06bsu049_u:4659_1": "prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīśatāni",
  "S06bsu049_u:4659_2": "bahūni prāṇikoṭīsahasrāṇi bahūni prāṇikoṭīśatasahasrāṇi bahūni prāṇikoṭīniyutaśatasahasrāṇi",
  "S06bsu049_u:4659_3": "bodhisattvacaryāṃ caranto vayamanuttarāyāṃ samyaksaṃbodhau prasthāpayiṣyāmaḥ saṃdarśayiṣyāmaḥ",
  "S06bsu049_u:4659_4": "samādāpayiṣyāmaḥ samuttejayiṣyāmaḥ saṃpraharṣayiṣyāmaḥ saṃprabhāvayiṣyāmaḥ saṃbodhaye",
  "S06bsu049_u:4659_5": "pratiṣṭhāpayiṣyāma iti,",
  "S06bsu049_u:4660": "avinivartanīyān kariṣyāma iti /",
  "S06bsu049_u:4661": "tatkasya hetoḥ?",
  "S06bsu049_u:4662_0": "anumoditaṃ hi śāriputra mayā teṣāṃ bodhisattvayānikānāṃ kulaputrāṇāṃ kuladuhitṝṇāṃ",
  "S06bsu049_u:4662_1": "ca cittena cittaṃ vyavalokya yairiyaṃ vāgbhāṣitā - bodhāya caranto vayaṃ bahūni prāṇiśatāni",
  "S06bsu049_u:4662_2": "bahūni prāṇisahasrāṇi bahūni prāṇiśatasahasrāṇi bahūni prāṇikoṭīśatāni bahūni prāṇikoṭīsahasrāṇi",
  "S06bsu049_u:4662_3": "bahūni prāṇikoṭīśatasahasrāṇi bahūni prāṇikoṭīniyutaśatasahasrāṇi anuttarāyāṃ samyaksaṃbodhau",
  "S06bsu049_u:4662_4": "prasthāpayiṣyāmaḥ saṃdarśayiṣyāmaḥ samādāpayiṣyāmaḥ samuttejayiṣyāmaḥ saṃpraharṣayiṣyāmaḥ",
  "S06bsu049_u:4662_5": "saṃprabhāvayiṣyāmaḥ,",
  "S06bsu049_u:4663": "saṃbodhaye pratiṣṭhāpayiṣyāma iti,",
  "S06bsu049_u:4664": "avinivartanīyān kariṣyāma iti /",
  "S06bsu049_u:4665": "evaṃ ca te kulaputrāḥ kuladuhitaraśca udārādhimuktikā bhaviṣyanti,",
  "S06bsu049_u:4666": "yadanyānyapi te buddhakṣetrāṇyadhyālambitavyāni maṃsyante /",
  "S06bsu049_u:4667": "yatra saṃmukhībhūtāstathāgatā arhantaḥ samyaksaṃbuddhā dharmaṃ deśayiṣyanti,",
  "S06bsu049_u:4668": "tatra saṃmukhībhūtānāṃ tathāgatānāmarhatāṃ samyaksaṃbuddhānāmantikātpunarevaināṃ gambhīrāṃ prajñāpāramitāṃ vistareṇa śroṣyanti /",
  "S06bsu049_u:4669_0": "teṣvapi te buddhakṣetreṣu bahūni prāṇiśatāni bahūni prāṇisahasrāṇi bahūni prāṇiśatasahasrāṇi",
  "S06bsu049_u:4669_1": "bahūni prāṇikoṭīśatāni bahūni prāṇikoṭīsahasrāṇi bahūni prāṇikoṭīśatasahasrāṇi bahūni",
  "S06bsu049_u:4669_2": "prāṇikoṭīniyutaśatasahasrāṇi anuttarāyāṃ samyaksaṃbodhau prasthāpayiṣyanti saṃdarśayiṣyanti",
  "S06bsu049_u:4669_3": "samādāpayiṣyanti samuttejayiṣyanti saṃpraharṣayiṣyanti saṃprabhāvayiṣyanti,",
  "S06bsu049_u:4670": "saṃbodhaye pratiṣṭhāpayiṣyanti,",
  "S06bsu049_u:4671": "avinivartanīyān kariṣyanti //",
  "S06bsu049_u:4672_0": "evamukte āyuṣmān śāriputro bhagavantametadavocat - āścaryaṃ bhagavan yāvadidaṃ tathāgatenārhatā",
  "S06bsu049_u:4672_1": "samyaksaṃbuddhena atītānāgatapratyutpanneṣu dharmeṣu nāsti kiṃcidadṛṣṭaṃ vā aśrutaṃ",
  "S06bsu049_u:4672_2": "vā aviditaṃ vā avijñātaṃ vā /",
  "S06bsu049_u:4673": "na sa kaściddharmo yo na jñāto na sa kāciccaryā sattvānāṃ yā na vijñātā,",
  "S06bsu049_u:4674": "yatra hi nāma anāgatānāmapi bodhisattvānāṃ mahāsattvānāṃ caryāṃ jñātā bodhicchandikānāmadhyāśayasaṃpannānāmārabdhavīryāṇām /",
  "S06bsu049_u:4675_0": "(Vaidya 114) ye tasmin kāle imāṃ gambhīrāṃ prajñāpāramitāmudgrahīṣyanti dhārayiṣyanti",
  "S06bsu049_u:4675_1": "vācayiṣyanti paryavāpsyanti pravartayiṣyanti deśayiṣyanti upadekṣyantyuddekṣyanti",
  "S06bsu049_u:4675_2": "svādhyāsyanti likhiṣyanti ca,",
  "S06bsu049_u:4676": "ye ca tasmin kāle āsāṃ ṣaṇṇāṃ pāramitānāṃ kṛtaśaḥ sarvasattvānāmarthāya udyogamāpadya anveṣiṣyante paryeṣiṣyante,",
  "S06bsu049_u:4677": "gaveṣiṣyante,",
  "S06bsu049_u:4678": "teṣāṃ ca kulaputrānāṃ kṛladuhitṝṇāṃ ca anveṣamāṇānāṃ paryeṣamāṇānāṃ kecidgaveṣamāṇā bodhisattvā lapsyante,",
  "S06bsu049_u:4679": "kecinna lapsyante,",
  "S06bsu049_u:4680": "kecidagaveṣayanto'pi lapsyante enāṃ gambhīrāṃ prajñāpāramitām /",
  "S06bsu049_u:4681": "kimatra bhagavan kāraṇam?",
  "S06bsu049_u:4682": "evamukte bhagavānāyuṣmantaṃ śāriputrametadavocat - evametacchāriputra, evametat /",
  "S06bsu049_u:4683": "nāsti kiṃcittathāgatasya atītānāgatapratyutpanneṣu dharmeṣvadṛṣṭaṃ vā aśrutaṃ vā aviditaṃ vā avijñātaṃ vā /",
  "S06bsu049_u:4684": "tasmin khalu punaḥ śāriputra kāle tasmin samaye kecidbodhisattvā mārgayamāṇā paryeṣamāṇā gaveṣamāṇā api lapsyante imāṃ prajñāpāramitām /",
  "S06bsu049_u:4685": "kecidbodhisattvā amārgayamāṇā aparyeṣamāṇā agaveṣayanto'pi lapsyante /",
  "S06bsu049_u:4686": "tatkasya hetoḥ?",
  "S06bsu049_u:4687": "tathā hi tairbodhisattvairmahāsattvairiyaṃ prajñāpāramitā pūrvāntato'pi anikṣiptadhurairmārgitā ca paryanviṣṭā ca /",
  "S06bsu049_u:4688": "te tenaiva pūrvakeṇa kuśalamūlacchandena enāṃ prajñāpāramitāmamārgayanto'pi aparyeṣamāṇā api agaveṣayanto'pi lapsyante /",
  "S06bsu049_u:4689": "yānyapi ca tato'nyānyapi sūtrāṇi enāmeva prajñāpāramitāmabhivadanti,",
  "S06bsu049_u:4690": "tāni caiṣāṃ svayamevopagamiṣyanti upapatsyante upanaṃsyante ca /",
  "S06bsu049_u:4691": "tatkasya hetoḥ?",
  "S06bsu049_u:4692": "evametacchāriputra bhavati - ya enāṃ prajñāpāramitāṃ bodhisattvo mahāsattvo'nikṣiptadhuro mārgayati ca paryeṣate ca,",
  "S06bsu049_u:4693": "sa jātivyativṛtto'pi janmāntaravyativṛtto'pi enāṃ prajñāpāramitāṃ lapsyate /",
  "S06bsu049_u:4694": "tato'nyāni ca sūtrāṇi prajñāpāramitāpratisaṃyuktāni tasya svayamevopagamiṣyanti,",
  "S06bsu049_u:4695": "upapatsyante upanaṃsyante ceti //",
  "S06bsu049_u:4696": "evamukte āyuṣmān śāriputro bhagavantametadavocat - ime eva kevalaṃ bhagavaṃsteṣāṃ kulaputrāṇāṃ kuladuhitṝṇāṃ ca ṣaṭpāramitāpratisaṃyuktāḥ sūtrāntā upapatsyante upanaṃsyante, nānye?",
  "S06bsu049_u:4697": "bhagavānāha - ye cānye'pi śāriputra gambhīrā gambhīrāḥ sūtrāntā bhaviṣyanti,",
  "S06bsu049_u:4698": "te'pi teṣāṃ kulaputrāṇāṃ kuladuhitṝṇāṃ ca svayamevopapatsyante svayamevopanaṃsyante ca /",
  "S06bsu049_u:4699": "tatkasya hetoḥ?",
  "S06bsu049_u:4700_0": "evaṃ hyetacchāriputra bhavati - ye bodhisattvā mahāsattvā anuttarāyāṃ samyaksaṃbodhau",
  "S06bsu049_u:4700_1": "prasthāpayiṣyanti saṃdarśayiṣyanti samādāpayiṣyanti samuttejayiṣyanti saṃpraharṣayiṣyanti prabhāvayiṣyanti,",
  "S06bsu049_u:4701": "saṃbodhaye pratiṣṭhāpayiṣyanti,",
  "S06bsu049_u:4702": "avinivartanīyān kariṣyanti,",
  "S06bsu049_u:4703": "svayaṃ ca tatra śikṣiṣyante,",
  "S06bsu049_u:4704": "teṣāṃ śāriputra jātivyativṛttānāmapi ime gambhīrā gambhīrā anupalambhapratisaṃyuktāḥ śūnyatāpratisaṃyuktāḥ ṣaṭpāramitāpratisaṃyuktāśca sūtrāntāḥ svayamevopagamiṣyanti,",
  "S06bsu049_u:4705": "svayamevopapatsyante svayamevopanaṃsyante ceti //",
  "S06bsu049_u:4706": "āryāṣṭasāhasrikāyāṃ prajñāpāramitāyāṃ dhāraṇaguṇaparikīrtanaparivarto nāma daśamaḥ //",
  "S06bsu049_u:4707": "_______________________________________________________________",
  "S06bsu049_u:4708": "(Vaidya 115)",
  "S06bsu049_u:4709": "ASP_11: mārakarmaparivarta ekādaśaḥ /",
  "S06bsu049_u:4710": "atha khalu āyuṣmān subhūtirbhagavantametadavocat - guṇā ime bhagavaṃsteṣāṃ kulaputrāṇāṃ kuladuhitṝṇāṃ ca bhagavatā parikīrtitāḥ /",
  "S06bsu049_u:4711": "kecitpunarbhagavaṃsteṣāmantarāyā utpatsyante?",
  "S06bsu049_u:4712": "evamukte bhagavānāyuṣmantaṃ subhūtimetadavocat - bahūni subhūte teṣāṃ mārakarmāṇyantarāyakarāṇyutpasyante /",
  "S06bsu049_u:4713": "subhūtirāha - kiyadrūpāṇi bhagavaṃsteṣāṃ bahūni mārakarmāṇyantarāyakarāṇyutpatsyante?",
  "S06bsu049_u:4714": "bhagavānāha - teṣāṃ subhūte bodhisattvānāṃ mahāsattvānāṃ prajñāpāramitāṃ bhāṣamāṇānāṃ cireṇa pratibhānamutpatsyate /",
  "S06bsu049_u:4715": "idaṃ subhūte prathamaṃ mārakarma veditavyam /",
  "S06bsu049_u:4716": "tad api ca pratibhānaṃ jāyamānameva vikṣepsyate /",
  "S06bsu049_u:4717": "idam api subhūte mārakarma veditavyam /",
  "S06bsu049_u:4718": "te vijṛmbhamāṇā hasanta uccagghayanto likhiṣyanti /",
  "S06bsu049_u:4719": "idam api subhūte mārakarma veditavyam /",
  "S06bsu049_u:4720": "vikṣiptacittāḥ paryavāpsyanti /",
  "S06bsu049_u:4721": "idam api subhūte mārakarma veditavyam /",
  "S06bsu049_u:4722": "anyonyavijñānasamaṅgino likhiṣyanti /",
  "S06bsu049_u:4723": "idam api subhūte mārakarma veditavyam /",
  "S06bsu049_u:4724": "smṛtiṃ na pratilapsyante /",
  "S06bsu049_u:4725": "idam api subhūte mārakarma veditavyam /",
  "S06bsu049_u:4726": "parasparamupahasanto likhiṣyanti /",
  "S06bsu049_u:4727": "idam api subhūte mārakarma veditavyam /",
  "S06bsu049_u:4728": "parasparamuccagghayamānā likhiṣyanti /",
  "S06bsu049_u:4729": "idam api subhūte mārakarma veditavyam /",
  "S06bsu049_u:4730": "vikṣiptacakṣuṣo likhiṣyanti /",
  "S06bsu049_u:4731": "idam api subhūte mārakarma veditavyam /",
  "S06bsu049_u:4732": "likhatāmanyonyaṃ visāmagrī bhaviṣyati /",
  "S06bsu049_u:4733": "idam api subhūte mārakarma veditavyam /",
  "S06bsu049_u:4734": "na vayamatra gādhaṃ nāsvādaṃ labhāmahe ityutthāyāsanātprakramiṣyanti /",
  "S06bsu049_u:4735": "idam api subhūte mārakarma veditavyam /",
  "S06bsu049_u:4736": "na vayamatra vyākṛtāḥ prajñāpāramitāyāmityaprasannacittā utthāyāsanātprakramiṣyanti /",
  "S06bsu049_u:4737": "idam api subhūte mārakarma veditavyam /",
  "S06bsu049_u:4738": "na no 'tra grāmasya vā nagarasya vā nigamasya vā nāmadheyaṃ parigṛhītaṃ yatra no janma,",
  "S06bsu049_u:4739": "na no 'tra nāma gotraṃ vā gṛhītam,",
  "S06bsu049_u:4740": "na mātāpitrornāma gotraṃ vā gṛhītam,",
  "S06bsu049_u:4741": "nāpi kulasya yatra no janmeti,",
  "S06bsu049_u:4742": "te prajñāpāramitāṃ na śrotavyāṃ maṃsyante,",
  "S06bsu049_u:4743": "tato 'pakramitavyaṃ maṃsyante /",
  "S06bsu049_u:4744": "yathā yathā ca apakramiṣyanti,",
  "S06bsu049_u:4745": "tairyāvadbhiścittotpādaistathā tathā tāvataḥ kalpān saṃsārasya punaḥ punaḥ parigrahīṣyanti,",
  "S06bsu049_u:4746": "yatra taiḥ punareva yogamāpattavyaṃ bhaviṣyati /",
  "S06bsu049_u:4747": "tatkasmāt? imāṃ hi subhūte prajñāpāramitāmaśṛṇvanto bodhisattvā mahāsattvā laukikalokottareṣu dharmeṣu na nirjāyante /",
  "S06bsu049_u:4748": "idam api subhūte teṣāṃ mārakarma veditavyam /",
  "S06bsu049_u:4749_0": "punaraparaṃ subhūte bodhisattvayānikāḥ pudgalā imāṃ prajñāpāramitāṃ sarvajñajñānasyāhārikāṃ",
  "S06bsu049_u:4749_1": "vivarjya utsṛjya ye te sūtrāntā naiva sarvajñajñānasyāhārikāstān paryeṣitavyān maṃsyante /",
  "S06bsu049_u:4750": "idam api subhūte teṣāṃ mārakarma veditavyam /",
  "S06bsu049_u:4751": "yathā khalu punaḥ subhūte na laukikalokottareṣu śikṣitukāmā na laukikalokottareṣu dharmeṣu niryātukāmā iha prajñāpāramitāyāṃ na śikṣante /",
  "S06bsu049_u:4752": "prajñāpāramitāyāmaśikṣamāṇā na laukikalokottareṣu dharmeṣu niryānti /",
  "S06bsu049_u:4753": "evaṃ te parīttabuddhayo laukikalokottarāṇāṃ yathābhūtaparijñāyā mūlaṃ prajñāpāramitāṃ vivarjya utsṛjya praśākhāmadhyālambitavyāṃ maṃsyante /",
  "S06bsu049_u:4754": "tadyathāpi nāma subhūte kukkuraḥ svāmino 'ntikātpiṇḍāṃśchorayitvā karmakarasyāntikātkavalaṃ paryeṣitavyaṃ manyeta,",
  "S06bsu049_u:4755": "evameva subhūte bhaviṣyantyanāgate 'dhvani eke bodhisattvayānikāḥ,",
  "S06bsu049_u:4756": "pudgalāḥ,",
  "S06bsu049_u:4757": "ye imāṃ prajñāpāramitāṃ sarvajñajñānasya mūlaṃ chorayitvā śākhāpatrapalālabhūte śrāvakapratyekabuddhayāne (Vaidya 116)",
  "S06bsu049_u:4758": "sāraṃ vṛddhatvaṃ paryeṣitavyaṃ maṃsyante /",
  "S06bsu049_u:4759": "idam api subhūte teṣāṃ mārakarma veditavyam /",
  "S06bsu049_u:4760": "tatkasya hetoḥ?",
  "S06bsu049_u:4761": "na hi te 'lpabuddhayo jñāsyanti - prajñāpāramitā āhārikā sarvajñajñānasyeti /",
  "S06bsu049_u:4762": "te prajñāpāramitāṃ vivarjya utsṛjya chorayitvā tato 'nye sūtrāntā ye śrāvakabhūmimabhivadanti,",
  "S06bsu049_u:4763": "pratyekabuddhabhūmimabhivadanti,",
  "S06bsu049_u:4764": "tānadhikataraṃ paryavāptavyān maṃsyante /",
  "S06bsu049_u:4765": "śākhāpatrapalālopamāḥ pratipannāste tathārūpā bodhisattvā veditavyāḥ /",
  "S06bsu049_u:4766": "tatkasya hetoḥ?",
  "S06bsu049_u:4767": "na hi subhūte bodhisattvena mahāsattvenaivaṃ śikṣitavyaṃ yathā śrāvakayānikāḥ pratyekabuddhayānikā vā pudgalāḥ śikṣante /",
  "S06bsu049_u:4768": "kathaṃ ca subhūte śrāvakayānikāḥ pratyekabuddhayānikā vā pudgalāḥ śikṣante?",
  "S06bsu049_u:4769": "teṣāṃ subhūte evaṃ bhavati - ekamātmānaṃ damayiṣyāmaḥ,",
  "S06bsu049_u:4770": "ekamātmānaṃ śamayiṣyāmaḥ,",
  "S06bsu049_u:4771": "ekamātmānaṃ parinirvāpayiṣyāmaḥ,",
  "S06bsu049_u:4772": "ityātmadamaśamathaparinirvāṇāya sarvakuśalamūlābhisaṃskāraprayogānārabhante /",
  "S06bsu049_u:4773": "na khalu punaḥ subhūte bodhisattvena mahāsattvenaivaṃ śikṣitavyam /",
  "S06bsu049_u:4774": "api tu khalu punaḥ subhūte bodhisattvena mahāsattvenaivaṃ śikṣitavyam - ātmānaṃ ca tathatāyāṃ sthāpayiṣyāmi sarvalokānugrahāya,",
  "S06bsu049_u:4775": "sarvasattvān api tathatāyāṃ sthāpayiṣyāmi,",
  "S06bsu049_u:4776": "aprameyaṃ sattvadhātuṃ parinirvāpayiṣyāmīti /",
  "S06bsu049_u:4777": "sarvakuśalamūlābhisaṃskāraprayogā bodhisattvena mahāsattvenaivamārabdhavyāḥ,",
  "S06bsu049_u:4778": "na ca tairmantavyam /",
  "S06bsu049_u:4779": "tadyathāpi nāma subhūte kaścideva puruṣo hastinamapaśyan hastino varṇasaṃsthāne paryeṣeta /",
  "S06bsu049_u:4780": "so 'ndhakāre hastinaṃ labdhvā yena prakāśaṃ tenopanidhyāyeta /",
  "S06bsu049_u:4781": "tenopanidhyāyan hastipadaṃ paryeṣitavyaṃ manyeta /",
  "S06bsu049_u:4782": "hastipadācca hastino varṇasaṃsthāne grahītavye manyeta /",
  "S06bsu049_u:4783": "tatkiṃ manyase subhūte api nu sa paṇḍitajātīyaḥ purūṣo bhavet?",
  "S06bsu049_u:4784": "subhūtirāha - no hīdaṃ bhagavan /",
  "S06bsu049_u:4785": "bhagavānāha - evameva subhūte tathārūpāste bodhisattvayānikāḥ pudgalā veditavyāḥ,",
  "S06bsu049_u:4786": "ya imāṃ prajñāpāramitāmajānānā aparipṛcchantastāṃ chorayitvā anuttarāṃ samyaksaṃbodhimabhisaṃboddhukāmā ye te sūtrāntāḥ śrāvakabhūmimabhivadanti,",
  "S06bsu049_u:4787": "pratyekabuddhabhūmimabhivadanti,",
  "S06bsu049_u:4788": "tān paryeṣitavyān maṃsyante /",
  "S06bsu049_u:4789": "idam api subhūte teṣāṃ mārakarma veditavyam /",
  "S06bsu049_u:4790": "tadyathāpi nāma subhūte ratnārthikaḥ puruṣo mahāsamudraṃ dṛṣṭvā nāvagāheta,",
  "S06bsu049_u:4791": "ratnāni na nidhyāyet nādhyālambeta",
  "S06bsu049_u:4792": "/ sa ratnahetorgoṣpadaṃ paryeṣitavyaṃ manyeta /",
  "S06bsu049_u:4793": "sa goṣpadodakena mahāsamudraṃ samīkartavyaṃ manyeta /",
  "S06bsu049_u:4794": "tatkiṃ manyase subhūte - api nu sa paṇḍitajātīyaḥ puruṣo veditavyaḥ?",
  "S06bsu049_u:4795": "subhūtirāha - no hīdaṃ bhagavan /",
  "S06bsu049_u:4796": "bhagavānāha - evameva subhūte tathārūpāste bodhisattvayānikāḥ pudgalā veditavyāḥ,",
  "S06bsu049_u:4797": "ya imāṃ gambhīrāṃ prajñāpāramitāṃ labdhvāpyanavagāhamānā avijānantastakṣyanti /",
  "S06bsu049_u:4798": "ye ca sūtrāntāḥ śrāvakabhūmimabhivadanti,",
  "S06bsu049_u:4799": "pratyekabuddhabhūmimabhivadanti alpotsukavihāritayā tān paryeṣitavyān maṃsyante /",
  "S06bsu049_u:4800": "yatra bodhisattvayānaṃ na saṃvarṇyate,",
  "S06bsu049_u:4801": "kevalamātmadamaśamathaparinirvāṇameva ity api pratisaṃlayanamiti /",
  "S06bsu049_u:4802": "srotaāpattiphalaṃ prāpnuyāmiti,",
  "S06bsu049_u:4803": "sakṛdāgāmiphalamityanāgāmiphalamityarhattvaṃ prāpnuyāmiti,",
  "S06bsu049_u:4804": "pratyekabodhiṃ prāpnuyāmiti,",
  "S06bsu049_u:4805": "dṛṣṭa eva dharme anupādāya āsravebhyaścittaṃ vimocya parinirvāpayāmiti /",
  "S06bsu049_u:4806": "idamucyate śrāvakapratyekabuddhabhūmipratisaṃyuktamiti /",
  "S06bsu049_u:4807": "nātra bodhisattvairmahāsattvairevaṃ cittamutpādayitavyam /",
  "S06bsu049_u:4808": "tatkasya hetoḥ?",
  "S06bsu049_u:4809": "mahāyānasaṃprasthitā hi subhūte bodhisattvā mahāsattvā mahāsaṃnāhasaṃnaddhā bhavanti /",
  "S06bsu049_u:4810": "na taiḥ (Vaidya 117)",
  "S06bsu049_u:4811": "kadācidalpotsukatāyāṃ cittamutpādayitavyam /",
  "S06bsu049_u:4812": "tatkasya hetoḥ?",
  "S06bsu049_u:4813": "lokapariṇāyakā hi bhavanti te satpuruṣā lokārthakarāḥ /",
  "S06bsu049_u:4814": "tasmāttairnityakālaṃ satatasamitaṃ ṣaṭpāramitāsu śikṣitavyam /",
  "S06bsu049_u:4815": "ye ca khalu punaḥ subhūte aparipakvakuśalamūlāḥ parīttakubuddhikā mṛdukādhyāśayā bodhisattvayānikāḥ pudgalāḥ,",
  "S06bsu049_u:4816": "te ṣaṭpāramitāpratisaṃyuktān sūtrāntānajānānā anavabuddhyamānā imāṃ prajñāpāramitāṃ chorayitvā ye te sūtrāntāḥ śrāvakapratyekabuddhabhūmimabhivandanti,",
  "S06bsu049_u:4817": "tān paryeṣitavyān maṃsyante /",
  "S06bsu049_u:4818_0": "idam api subhūte mārakarma veditavyaṃ teṣāṃ tathārūpāṇāṃ bodhisattvayānikānāṃ pudgalānām",
  "S06bsu049_u:4818_1": "tadyathāpi nāma subhūte palagaṇḍo vā palagaṇḍāntevāsī vā vaijayantasya prāsādasya",
  "S06bsu049_u:4818_2": "pramāṇena prāsādaṃ kartukāmo nirmātukāmaḥ syāt /",
  "S06bsu049_u:4819": "sa sūryācandramasorvimānapramāṇaṃ maṇḍalaṃ paryeṣeta /",
  "S06bsu049_u:4820": "paryeṣamāṇaḥ sa sūryācandramasorvimānaṃ paśyet /",
  "S06bsu049_u:4821": "sa tataḥ pramāṇaṃ grahītavyaṃ manyate /",
  "S06bsu049_u:4822": "tatkiṃ manyase subhūte vaijayantaprāsādapramāṇaṃ prāsādaṃ kartukāmena nirmātukāmena sūryācandramasorvimānātpramāṇaṃ grahītavyaṃ bhavati?",
  "S06bsu049_u:4823": "subhūtirāha - no hīdaṃ bhagavan /",
  "S06bsu049_u:4824": "bhagavānāha - evameva subhūte bhaviṣyantyanāgate 'dhvani eke bodhisattvayānikāḥ pudgalāḥ,",
  "S06bsu049_u:4825_0": "ye prajñāpāramitāṃ śrutvā prajñāpāramitāṃ labdhvā prajñāpāramitāṃ riñcitvā prajñāpāramitāmutsṛjya",
  "S06bsu049_u:4825_1": "śrāvakapratyekabuddhabhūmipratisaṃyuktaiḥ sūtrāntaiḥ sarvajñatāṃ paryeṣitavyāṃ maṃsyante,",
  "S06bsu049_u:4826": "ye te sūtrāntā evamabhivadanti - ekamātmānaṃ damayiṣyāmaḥ,",
  "S06bsu049_u:4827": "ekamātmānaṃ śamayiṣyāmaḥ,",
  "S06bsu049_u:4828": "ekamātmānaṃ parinirvāpayiṣyāma iti /",
  "S06bsu049_u:4829": "kevalamātmadamaśamathaparinirvāṇamevopanayanti,",
  "S06bsu049_u:4830": "tathārūpān sūtrāntān paryeṣyante,",
  "S06bsu049_u:4831": "tathā ca śikṣitavyaṃ maṃsyante /",
  "S06bsu049_u:4832": "tatkiṃ manyase subhūte api nu te paṇḍitajātīyāḥ bodhisattvā veditavyāḥ?",
  "S06bsu049_u:4833": "subhūtirāha - no hīdaṃ bhagavan /",
  "S06bsu049_u:4834": "bhagavānāha - idam api subhūte teṣāṃ mārakarma veditavyam /",
  "S06bsu049_u:4835": "tadyathāpi nāma subhūte kaścideva puruṣo rājānaṃ ca cakravartinaṃ bhraṣṭukāmo bhavet,",
  "S06bsu049_u:4836": "sa rājānaṃ cakravartinaṃ paśyet /",
  "S06bsu049_u:4837": "dṛṣṭvā ca īdṛśo rājā cakravartī varṇena saṃsthānena tejasā ṛddhyā ceti nimittaṃ gṛhītvā koṭṭarājaṃ paśyet /",
  "S06bsu049_u:4838_0": "sa tasya koṭṭarājasya varṇaṃ saṃsthānaṃ teja ṛddhiṃ ca nimittaṃ ca gṛhītvā apratibalo",
  "S06bsu049_u:4838_1": "viśeṣagrahaṇaṃ prati evaṃ vadet - īdṛśa eva sa rājā cakravartī varṇena saṃsthānena",
  "S06bsu049_u:4838_2": "tejasā ṛddhyā ca nimittena ceti /",
  "S06bsu049_u:4839": "tatkiṃ manyase subhūte api nu sa paṇḍitajātīyaḥ puruṣo veditavyo yaścakravartinaṃ koṭṭarājena samīkartavyaṃ manyeta?",
  "S06bsu049_u:4840": "subhūtirāha - no hīdaṃ bhagavan /",
  "S06bsu049_u:4841": "bhagavānāha - evameva subhūte bhaviṣyantyanāgate 'dhvani eke bodhisattvayānikāḥ pudgalāḥ,",
  "S06bsu049_u:4842_0": "ya imāṃ prajñāpāramitāṃ śrutvā prajñāpāramitāṃ labdhvā prajñāpāramitāṃ riñcitvā prajñāpāramitāmutsṛjya",
  "S06bsu049_u:4842_1": "śrāvakapratyekabuddhabhūmipratisaṃyuktaiḥ sūtrāntaiḥ sarvajñatāṃ paryeṣitavyāṃ maṃsyante /",
  "S06bsu049_u:4843": "idam api subhūte teṣāṃ mārakarma veditavyam /",
  "S06bsu049_u:4844": "na khalu punarahaṃ subhūte ebhirevaṃrūpaiḥ śrāvakapratyekabuddhabhūmipratisaṃyuktaiḥ sūtrāntairbodhisattvasya mahāsattvasya sarvajñatāṃ paryeṣitavyāṃ vadāmi /",
  "S06bsu049_u:4845": "api tu khalu punaḥ subhūte yattathāgatena prajñāpāramitāyāṃ bodhisattvānāṃ mahāsattvānāmupāyakauśalyamākhyātam,",
  "S06bsu049_u:4846": "tatrāśikṣitvā bodhisattvo mahāsattvo na niryāsyatyanuttarāyāṃ samyaksaṃbodhau /",
  "S06bsu049_u:4847": "tatkasya hetoḥ? (Vaidya 118)",
  "S06bsu049_u:4848": "dhandhako hyanyeṣu sūtrānteṣu bodhisattvasamudāgamaḥ /",
  "S06bsu049_u:4849_0": "tasmāttarhi subhūte tathāgata enāmanuśaṃsāṃ prajñāpāramitāyāṃ paśyan anekaparyāyeṇa",
  "S06bsu049_u:4849_1": "bodhisattvān mahāsattvānasyāṃ prajñāpāramitāyāṃ saṃdarśayati samādāpayati samuttejayati",
  "S06bsu049_u:4849_2": "saṃpraharṣayati saṃniveśayati pratiṣṭhāpayati - evaṃ bodhisattvā mahāsattvā avinivartanīyā",
  "S06bsu049_u:4849_3": "bhaveyuranuttarāyāḥ samyaksaṃbodheriti /",
  "S06bsu049_u:4850": "tatkiṃ manyase subhūte api nu paṇḍitajātīyāste bodhisattvāḥ pratibhānti,",
  "S06bsu049_u:4851": "ye avinivartanīyayānaṃ mahāyānamavāpya samāsādya punareva tadvivarjya vivartya hīnayānaṃ paryeṣitavyaṃ maṃsyante?",
  "S06bsu049_u:4852": "subhūtirāha - no hīdaṃ bhagavan /",
  "S06bsu049_u:4853": "bhagavānāha - tadyathāpi nāma subhūte bubhukṣitaḥ puruṣaḥ śatarasaṃ bhojanaṃ labdhvā hitavipākaṃ sukhavipākaṃ yāvadāyuḥparyantaṃ kṣutpipāsānivartakam,",
  "S06bsu049_u:4854": "tadapāsya ṣaṣṭikodanaṃ paryeṣitavyaṃ manyeta /",
  "S06bsu049_u:4855": "ṣaṣṭikodanaṃ labdhvā śatarasaṃ bhojanamutsṛjya vivarjya taṃ ṣaṣṭikodanaṃ paribhoktavyaṃ manyeta /",
  "S06bsu049_u:4856": "tatkiṃ manyase subhūte api nu sa puruṣaḥ paṇḍitajātīyo bhavet?",
  "S06bsu049_u:4857": "subhūtirāha - no hīdaṃ bhagavan /",
  "S06bsu049_u:4858": "bhagavānāha - evameva subhūte bhaviṣyantyanāgate 'dhvani eke bodhisattvāḥ,",
  "S06bsu049_u:4859": "ya imāṃ prajñāpāramitāṃ śrutvā prajñāpāramitāṃ labdhvā prajñāpāramitāṃ riñciṣyanti,",
  "S06bsu049_u:4860": "prajñāpāramitāmutsrakṣyanti prajñāpāramitāṃ chorayiṣyanti,",
  "S06bsu049_u:4861": "prajñāpāramitāṃ dūrīkariṣyanti,",
  "S06bsu049_u:4862": "prajñāpāramitāṃ riñcitvā prajñāpāramitāmutsṛjya prajñāpāramitāṃ",
  "S06bsu049_u:4863": "chorayitvā prajñāpāramitāṃ dūrīkṛtya tataḥ śrāvakapratyekabuddhayānapratisaṃyuktān sūtrāntān paryeṣitavyān maṃsyante /",
  "S06bsu049_u:4864": "ye te sūtrāntāḥ śrāvakapratyekabuddhabhūmimabhivadanti,",
  "S06bsu049_u:4865": "taiḥ sarvajñatāṃ paryeṣitavyāṃ maṃsyante /",
  "S06bsu049_u:4866": "tatkiṃ manyase subhūte api nu paṇḍitajātīyāste bodhisattvā veditavyāḥ?",
  "S06bsu049_u:4867": "subhūtirāha - no hīdaṃ bhagavan /",
  "S06bsu049_u:4868": "bhagavānāha - idam api subhūte teṣāṃ mārakarma veditavyam /",
  "S06bsu049_u:4869": "tadyathāpi nāma subhūte kaścideva puruṣo 'nardhyaṃ maṇiratnaṃ labdhvā alpārdhyeṇa alpasāreṇa maṇiratnena sārdhaṃ samīkartavyaṃ manyeta /",
  "S06bsu049_u:4870": "tatkiṃ manyase subhūte api nu sa paṇḍitajātīyaḥ puruṣo veditavyaḥ?",
  "S06bsu049_u:4871": "subhūtirāha - no hīdaṃ bhagavan /",
  "S06bsu049_u:4872": "bhagavānāha - evameva subhūte bhaviṣyantyanāgate 'dhvani eke bodhisattvayānikāḥ pudgalāḥ,",
  "S06bsu049_u:4873": "ya idaṃ gambhīraṃ prabhāsvaraṃ prajñāpāramitāratnaṃ labdhvā śrutvā śrāvakapratyekabuddhayānena samīkartavyaṃ maṃsyante,",
  "S06bsu049_u:4874": "śrāvakapratyekabuddhabhūmau ca sarvajñatāmupāyakauśalyaṃ ca paryeṣitavyaṃ maṃsyante /",
  "S06bsu049_u:4875": "tatkiṃ manyase subhūte api nu paṇḍitajātīyāste bodhisattvā veditavyāḥ?",
  "S06bsu049_u:4876": "subhūtirāha - no hīdaṃ bhagavan /",
  "S06bsu049_u:4877": "bhagavānāha - idam api subhūte teṣāṃ bodhisattvānāṃ mahāsattvānāṃ mārakarma veditavyam /",
  "S06bsu049_u:4878_0": "punaraparaṃ subhūte asyāṃ gambhīrāyāṃ prajñāpāramitāyāṃ bhāsyamāṇāyāṃ deśyamānāyāmupadiśyamānāyāmuddiśyamānāyāmudgṛhyamāṇāyāṃ",
  "S06bsu049_u:4878_1": "vācyamānāyāṃ svādhyāyyamānāyāmantaśo likhyamānāyām api bahūni pratibhānānyutpatsyante,",
  "S06bsu049_u:4879": "yāni cittavikṣepaṃ kariṣyanti /",
  "S06bsu049_u:4880": "idam api subhūte teṣāṃ bodhisattvānāṃ mahāsattvānāṃ mārakarma veditavyam //",
  "S06bsu049_u:4881": "evamukte āyuṣmān subhūtirbhagavantametadavocat - śakyā punarbhagavan prajñāpāramitā likhitum?",
  "S06bsu049_u:4882": "bhagavānāha - no hīdaṃ sūbhūte /",
  "S06bsu049_u:4883": "ye kecitsubhūte prajñāpāramitāṃ lipyakṣarairlikhitvā prajñāpāramitā likhiteti maṃsyante,",
  "S06bsu049_u:4884": "asatīti vā akṣareṣu prajñāpāramitāmabhinivekṣyante,",
  "S06bsu049_u:4885": "anakṣareti vā,",
  "S06bsu049_u:4886": "idam api subhūte teṣāṃ mārakarma veditavyam //",
  "S06bsu049_u:4887": "(Vaidya 119) punaraparaṃ subhūte prajñāpāramitāyāṃ likhyamānāyāṃ deśamanasikārā utpatsyante,",
  "S06bsu049_u:4888": "grāmanagaranigamajanapadarāṣṭrarājadhānīmanasikārā utpatsyante,",
  "S06bsu049_u:4889": "udyānamanasikārā utpatsyante,",
  "S06bsu049_u:4890": "gurumanasikārā utpatsyante,",
  "S06bsu049_u:4891": "ākhyānamanasikārā utpatsyante,",
  "S06bsu049_u:4892": "cauramanasikārā utpatsyante,",
  "S06bsu049_u:4893": "gulmasthānamanasikārā utpatsyante,",
  "S06bsu049_u:4894": "viśikhāmanasikārā utpatsyante,",
  "S06bsu049_u:4895": "śibikāmanasikārā utpatsyante,",
  "S06bsu049_u:4896": "sukhamanasikārā utpatsyante,",
  "S06bsu049_u:4897": "duḥkhamanasikārā utpatsyante,",
  "S06bsu049_u:4898": "bhayamanasikārā utpatsyante,",
  "S06bsu049_u:4899": "strīmanasikārā utpatsyante,",
  "S06bsu049_u:4900": "puruṣamanasikārā utpatsyante,",
  "S06bsu049_u:4901": "napuṃsakamanasikārā utpatsyante,",
  "S06bsu049_u:4902": "priyāpriyavyatyastamanasikārā utpatsyante,",
  "S06bsu049_u:4903": "mātāpitṛpratisaṃyuktā manasikārā utpatsyante,",
  "S06bsu049_u:4904": "bhrātṛbhaginīpratisaṃyuktā manasikārā utpatsyante,",
  "S06bsu049_u:4905": "mitrabāndhavasālohitāmātyapratisaṃyuktā manasikārā utpatsyante,",
  "S06bsu049_u:4906": "prajāpatiputraduhitṛpratisaṃyuktā manasikārā utpatsyante,",
  "S06bsu049_u:4907": "gṛhabhojanapānapratisaṃyuktā manasikārā utpatsyante,",
  "S06bsu049_u:4908": "cailamanasikārā utpatsyante,",
  "S06bsu049_u:4909_0": "śayanāsanamanasikārā jīvitamanasikārā itikartavyatāmanasikārā rāgamanasikārā dveṣamanasikārā",
  "S06bsu049_u:4909_1": "mohamanasikārā ṛtumanasikārā sukālamanasikārā duṣkālamanasikārā gītamanasikārā vādyamanasikārā",
  "S06bsu049_u:4909_2": "nṛtyamanasikārā kāvyanāṭaketihāsamanasikārāḥ śāstramanasikārā vyavahāramanasikārā",
  "S06bsu049_u:4909_3": "hāsyamanasikārā lāsyamanasikārāḥ śokamanasikārā āyāsamanasikārā ātmamanasikārāḥ,",
  "S06bsu049_u:4910_0": "ityetāṃścānyāṃś ca subhūte manasikārān māraḥ pāpīyānupasaṃhariṣyati asyāṃ prajñāpāramitāyāṃ",
  "S06bsu049_u:4910_1": "bhāṣyamāṇāyāṃ deśyamānāyāmupadiśyamānāyāmudgṛhyamāṇāyāṃ vācyamānāyāmuddiśyamānāyāṃ",
  "S06bsu049_u:4910_2": "svādhyāyyamānāyāmantaśo likhyamānāyāmantarāyaṃ kariṣyati,",
  "S06bsu049_u:4911": "cittavikṣepaṃ kariṣyati bodhisattvānāṃ mahāsattvānām /",
  "S06bsu049_u:4912": "tatra bodhisattvena mahāsattvena mārakarmāṇi boddhavyāni /",
  "S06bsu049_u:4913": "buddhvā ca vivarjayitavyāni /",
  "S06bsu049_u:4914": "punaraparaṃ subhūte utpatsyante rājamanasikārāḥ kumāramanasikārāhastimanasikārā aśvamanasikārā rathamanasikārā gulmadarśanamanasikārāḥ /",
  "S06bsu049_u:4915": "idam api subhūte teṣāṃ mārakarma veditavyam /",
  "S06bsu049_u:4916": "punaraparaṃ subhūte utpatsyante agnimanasikārā icchāmanasikārā dhanadhānyasamṛddhimanasikārāḥ /",
  "S06bsu049_u:4917": "idam api subhūte bodhisattvānāṃ mahāsattvānāṃ mārakarma veditavyam //",
  "S06bsu049_u:4918_0": "punaraparaṃ subhūte bodhisattvānāṃ mahāsattvānāmutpatsyante lābhasatkāracīvarapiṇḍapātaśayanāsanaglānapratyayabhaiṣajyapariṣkārāṇāmantarāyā",
  "S06bsu049_u:4918_1": "imāṃ prajñāpāramitāṃ bhāṣamāṇānāṃ deśayatāmupadiśatāmuddiśatāṃ svādhyāyatāmantaśo",
  "S06bsu049_u:4918_2": "likhatāṃ lābhasatkāraślokasvādāścittotpīḍā vā /",
  "S06bsu049_u:4919": "idam api subhūte bodhisattvairmahāsattvairmārakarma veditavyam /",
  "S06bsu049_u:4920": "etāni taiḥ sarvāṇi mārakarmāṇi boddhavyāni,",
  "S06bsu049_u:4921": "buddhvā ca vivarjayitavyāni //",
  "S06bsu049_u:4922_0": "punaraparaṃ subhūte bodhisattvānāṃ mahāsattvānāmimāṃ prajñāpāramitāṃ bhāṣamāṇānāṃ",
  "S06bsu049_u:4922_1": "deśayatāmupadiśatāmuddiśatāṃ svādhyāyatāmantaśo likhatāṃ ye te gambhīrā gambhīrāḥ",
  "S06bsu049_u:4922_2": "sūtrāntā bhaviṣyanti śrāvakapratyekabuddhabhūmipratisaṃyuktāḥ,",
  "S06bsu049_u:4923": "tān māraḥ pāpīyān bhikṣuveṣaṇopasaṃkramya upasaṃhariṣyati - iha śikṣasva,",
  "S06bsu049_u:4924": "idaṃ likha,",
  "S06bsu049_u:4925": "idamuddiśa,",
  "S06bsu049_u:4926": "idaṃ svādhyāya,",
  "S06bsu049_u:4927": "itaḥ sarvajñatā niṣpatsyate iti /",
  "S06bsu049_u:4928": "na khalu punaḥ subhūte bodhisattvena mahāsattvena upāyakuśalena tebhyaḥ spṛhotpādayitavyā /",
  "S06bsu049_u:4929": "tatkasya hetoḥ?",
  "S06bsu049_u:4930": "kiṃ cāpi subhūte teṣu sūtrānteṣu śūnyatānimittāpraṇihitāni bhāṣitāni, (Vaidya 120)",
  "S06bsu049_u:4931": "na khalu punarupāyakauśalyaṃ tatra bodhisattvānāṃ mahāsattvānāmākhyātam /",
  "S06bsu049_u:4932": "tatra ye 'nabhijñā bhaviṣyanti bodhisattvā upāyakauśalyajñānaviśeṣasya,",
  "S06bsu049_u:4933": "te imāṃ gambhīrāṃ prajñāpāramitāṃ riñcitavyāṃ maṃsyante /",
  "S06bsu049_u:4934": "te imāṃ gambhīrāṃ prajñāpāramitāṃ riñcitvā śrāvakapratyekabuddhabhūmipratisaṃyukteṣu sūtrānteṣu upāyakauśalyaṃ paryeṣitavyaṃ maṃsyante /",
  "S06bsu049_u:4935": "idam api subhūte bodhisattvena mahāsattvena mārakarma veditavyam //",
  "S06bsu049_u:4936": "punaraparaṃ subhūte dhārmaśravaṇikaśchandiko bhaviṣyati prajñāpāramitāmudgrahītukāmaḥ,",
  "S06bsu049_u:4937": "dharmabhāṇakaś ca kilāsī bhaviṣyati na dharmaṃ deśayitukāmaḥ /",
  "S06bsu049_u:4938": "idam api subhūte bodhisattvena mahāsattvena visāmagrīmārakarma veditavyam /",
  "S06bsu049_u:4939": "punaraparaṃ subhūte dharmabhāṇakaś ca akilāsī bhaviṣyati prajñāpāramitāṃ dātukāmaḥ,",
  "S06bsu049_u:4940": "dhārmaśravaṇikaś ca kilāsī vā bahukṛtyo vā bhaviṣyati /",
  "S06bsu049_u:4941": "idam api subhūte bodhisattvena mahāsattvena visāmagrīmārakarma veditavyam /",
  "S06bsu049_u:4942": "punaraparaṃ subhūte dhārmaśravaṇikaśchandiko bhaviṣyati prajñāpāramitāmudgrahītukāmo dhārayitukāmo vācayitukāmaḥ paryavāptukāmaḥ pravartayitukāmo 'ntaśo likhitukāmo 'pi bhaviṣyati,",
  "S06bsu049_u:4943": "gatimāṃś ca matimāṃś ca smṛtimāṃś ca bhaviṣyati /",
  "S06bsu049_u:4944": "dharmabhāṇakaścānyaddeśāntaraṃ kṣepsyate noddhaṭṭitajño vā na vā vipañcitajñaḥ,",
  "S06bsu049_u:4945": "anabhijño vā bhaviṣyati /",
  "S06bsu049_u:4946": "iyam api subhūte tatra visāmagrī bhaviṣyati prajñāpāramitāyāṃ bhāṣyamāṇāyāṃ deśyamānāyāmupadiśyamānāyāmuddiśyamānāyāṃ svādhyāyyamānāyāṃ śikṣyamāṇāyāmantaśaḥ likhyamānāyām /",
  "S06bsu049_u:4947": "idam api subhūte bodhisattvena mahāsattvena visāmagrīmārakarma veditavyam /",
  "S06bsu049_u:4948": "punaraparaṃ subhūte dharmabhāṇakaś ca akilāsī bhaviṣyatyabhijño dātukāmo vācayitukāma imāṃ prajñāpāramitām,",
  "S06bsu049_u:4949": "dhārmaśravaṇikaś ca deśāntaraṃ prasthito bhaviṣyati noddhaṭṭitajño vā na vā vipañcitajño 'nabhijño vā bhaviṣyati /",
  "S06bsu049_u:4950": "idam api subhūte bodhisattvena mahāsattvena visāmagrīmārakarma veditavyam /",
  "S06bsu049_u:4951": "punaraparaṃ subhūte dharmabhāṇakaś ca āmiṣaguruko lābhasatkāracīvaraguruko bhaviṣyati /",
  "S06bsu049_u:4952": "dhārmaśravaṇikāś ca alpecchaḥ saṃtuṣṭaḥ pravivikto 'rthaṃ vā na dātukāmo bhaviṣyati /",
  "S06bsu049_u:4953": "iyam api subhūte tatra visāmagrī bhaviṣyati prajñāpāramitāyāṃ śikṣyamāṇāyāṃ likhyamānāyām /",
  "S06bsu049_u:4954": "idam api subhūte bodhisattvena mahāsattvena mārakarma veditavyam /",
  "S06bsu049_u:4955": "punaraparaṃ subhūte dhārmaśravaṇikaś ca śrāddho bhaviṣyati imāṃ prajñāpāramitāṃ śrotukāmo 'rthamavaboddhukāmo 'rthaṃ dātukāmo 'rthaṃ parityaktukāmaḥ /",
  "S06bsu049_u:4956": "dharmabhāṇakaś ca aśrāddho bhaviṣyati alpeccho vā na vā bhāṣitukāmaḥ /",
  "S06bsu049_u:4957": "ato 'pi subhūte visāmagrīmārakarma veditavyam /",
  "S06bsu049_u:4958": "punaraparaṃ subhūte dhārmaśravaṇikaś ca śrāddho bhaviṣyati śrotukāmo 'rthamavaboddhukāmaḥ /",
  "S06bsu049_u:4959": "dharmabhāṇakasya ca tāni sūtrāṇi dharmāntarāyikatayā na saṃbhaviṣyanti nāvatariṣyanti /",
  "S06bsu049_u:4960": "ato 'pi subhūte dhārmaśravaṇikasyāprāptadharmabhāṇinaḥ prativāṇī bhaviṣyati /",
  "S06bsu049_u:4961": "iyam api subhūte tatra visāmagrī bhaviṣyati prajñāpāramitāmudgṛhṇatāṃ dhārayatāṃ vācayatāṃ paryavāpnuvatāṃ pravartayatāmantaśo likhatām /",
  "S06bsu049_u:4962": "idam api subhūte bodhisattvena mahāsattvena mārakarma veditavyam /",
  "S06bsu049_u:4963": "punaraparaṃ subhūte dharmabhāṇakaś ca bhāṣitukāmo bhaviṣyati /",
  "S06bsu049_u:4964": "dhārmaśravaṇikaś ca acchandiko bhaviṣyati śravaṇāya /",
  "S06bsu049_u:4965": "iyam api subhūte tatra visāmagrī bhaviṣyati prajñāpāramitāmudgrahītuṃ (Vaidya 121)",
  "S06bsu049_u:4966": "dhārayituṃ vācayituṃ paryavāptuṃ pravartayitumantaśo likhitum /",
  "S06bsu049_u:4967": "idam api subhūte bodhisattvena mahāsattvena mārakarma veditavyam /",
  "S06bsu049_u:4968": "punaraparaṃ subhūte dhārmaśravaṇiko middhaguruko bhaviṣyati,",
  "S06bsu049_u:4969": "kāyaguruko bhaviṣyati /",
  "S06bsu049_u:4970": "sa tena middhagurukatvena samanvāgataḥ kāyaklamathena samanvāgato na śrotukāmo bhaviṣyati /",
  "S06bsu049_u:4971": "dharmabhāṇakaś ca bhāṣitukāmo bhaviṣyati /",
  "S06bsu049_u:4972": "idam api subhūte bodhisattvena mahāsattvena visāmagrīmārakarma veditavyam /",
  "S06bsu049_u:4973": "punaraparaṃ subhūte dharmabhāṇako middhaguruko bhaviṣyati,",
  "S06bsu049_u:4974": "kāyaguruko bhaviṣyati /",
  "S06bsu049_u:4975": "sa tena middhagurukatvena samanvāgataḥ kāyaklamathena samanvāgato na bhāṣitukāmo bhaviṣyati /",
  "S06bsu049_u:4976": "dhārmaśravaṇikaś ca śrotukāmo bhaviṣyati /",
  "S06bsu049_u:4977": "iyam api subhūte tatra visāmagrī bhaviṣyati likhanāya vācanāya paryavāptaye vā /",
  "S06bsu049_u:4978": "idam api subhūte bodhisattvena mahāsattvena mārakarma veditavyam //",
  "S06bsu049_u:4979": "punaraparaṃ subhūte prajñāpāramitāyāṃ likhyamānāyāṃ bhāṣyamāṇāyāṃ śikṣyamāṇāyāṃ kaścideva tatrāgatya nirayāṇāmavarṇaṃ bhāṣiṣyate,",
  "S06bsu049_u:4980": "tiryagyoneravarṇaṃ bhāṣiṣyate,",
  "S06bsu049_u:4981": "pretaviṣayasyāvarṇaṃ bhāṣiṣyate,",
  "S06bsu049_u:4982": "asurakāyānāmavarṇaṃ bhāṣiṣyate - evaṃduḥkhā nirayāḥ,",
  "S06bsu049_u:4983": "evaṃduḥkhā tiryagyoniḥ,",
  "S06bsu049_u:4984": "evaṃduḥkhaḥ pretaviṣayaḥ,",
  "S06bsu049_u:4985": "evaṃduḥkhā āsurāḥ kāyāḥ,",
  "S06bsu049_u:4986": "evaṃduḥkhāḥ saṃskārāḥ /",
  "S06bsu049_u:4987": "ihaiva duḥkhasyāntaḥ karaṇīya iti /",
  "S06bsu049_u:4988": "idam api subhūte bodhisattvena mahāsattvena visāmagrīmārakarma veditavyam //",
  "S06bsu049_u:4989": "punaraparaṃ subhūte prajñāpāramitāyāṃ likhyamānāyāṃ bhāṣyamāṇāyāṃ śikṣyamāṇāyāṃ vā kaścideva tatrāgatya devānāṃ varṇaṃ bhāṣiṣyate - evaṃsukhitā devāḥ,",
  "S06bsu049_u:4990": "evaṃsukhāḥ svargāḥ,",
  "S06bsu049_u:4991": "evaṃ kāmadhātau kāmāḥ sevitavyāḥ,",
  "S06bsu049_u:4992": "evaṃ rūpadhātau dhyānāni samāpattavyāni,",
  "S06bsu049_u:4993": "evamārūpyadhātau tatsamāpattayaḥ samāpattavyāḥ /",
  "S06bsu049_u:4994": "tad api ca sarvaṃ prajñatā vimṛśya sarvaiva duḥkhopapattiriti /",
  "S06bsu049_u:4995": "uktaṃ hīdaṃ bhagavatā - acchaṭāsaṃghātamātrakamapyahaṃ bhikṣavo bhavābhinirvṛttiṃ na varṇayāmi /",
  "S06bsu049_u:4996": "sarvaṃ hi saṃskṛtamanityaṃ sarvaṃ bhayāvagataṃ duḥkhaṃ sarvaṃ traidhātukaṃ śūnyaṃ sarvadharmā anātmānaḥ /",
  "S06bsu049_u:4997": "tadevaṃ sarvamaśāśvatamanityaṃ duḥkhaṃ vipariṇāmadharmakaṃ viditvā paṇḍitairihaiva srotaāpattiphalaṃ prāptavyam,",
  "S06bsu049_u:4998": "sakṛdāgāmiphalamanāgāmiphalam,",
  "S06bsu049_u:4999": "ihaivārhattvaṃ prāptavyam /",
  "S06bsu049_u:5000": "mā no bhūyastābhiḥ saṃpattivipattibhirduḥkhabhūyiṣṭhābhiḥ samavadhānaṃ bhūditi /",
  "S06bsu049_u:5001": "tatraike bodhisattvāḥ saṃvegamāpatsyante /",
  "S06bsu049_u:5002": "idam api subhūte bodhisattvena mahāsattvena visāmagrīmārakarma veditavyam //",
  "S06bsu049_u:5003": "punaraparaṃ subhūte ye 'pi te bhikṣavo dharmabhāṇakāḥ,",
  "S06bsu049_u:5004": "te ekākitābhiratā bhaviṣyanti /",
  "S06bsu049_u:5005": "ye 'pi dhārmaśravaṇikāste 'pi parṣadgurukā bhaviṣyanti /",
  "S06bsu049_u:5006": "te 'pi dharmabhāṇakā evaṃ vakṣyanti - ye māmanuvartsyanti,",
  "S06bsu049_u:5007": "tebhyo 'hamimāṃ prajñāpāramitāṃ dāsyāmi /",
  "S06bsu049_u:5008": "ye māṃ nānuvartsyanti,",
  "S06bsu049_u:5009": "tebhyo na dāsyāmīti /",
  "S06bsu049_u:5010": "evaṃ te kulaputrāḥ kuladuhitaraś ca arthikatayā chandikatayā dharmagauraveṇa taṃ dharmabhāṇakamanuvartsyanti,",
  "S06bsu049_u:5011": "na cāvakāśaṃ dāsyanti,",
  "S06bsu049_u:5012": "sa ca dharmabhāṇaka āmiṣakiṃcitkābhilāṣī,",
  "S06bsu049_u:5013": "te ca na dātukāmāḥ /",
  "S06bsu049_u:5014": "sa ca tena tena gamiṣyati,",
  "S06bsu049_u:5015": "yena yena durbhikṣaś ca ayogakṣemaś ca jīvitāntarāyaś ca bhaviṣyati /",
  "S06bsu049_u:5016": "te ca dhārmaśravaṇikāḥ parebhyaḥ śroṣyanti - asau pradeśo (Vaidya 122)",
  "S06bsu049_u:5017": "durbhikṣaś ca ayogakṣemaś ca /",
  "S06bsu049_u:5018": "tasmiṃś ca pradeśe jīvitāntarāyo bhavediti /",
  "S06bsu049_u:5019": "sa ca dharmabhāṇakastān kulaputrānevamabhivyāhariṣyati - amuṣmin kulaputrāḥ pradeśe durbhikṣabhayam /",
  "S06bsu049_u:5020": "kaccitkulaputrā yūyamāgamiṣyatha mā paścādvipratisāriṇo bhaviṣyatha durbhikṣabhayaṃ praviṣṭāḥ?",
  "S06bsu049_u:5021": "evaṃ te tena dharmabhāṇakena sūkṣmeṇopāyena pratikṣepsyate /",
  "S06bsu049_u:5022": "te ca nirviṇṇarūpā evaṃ jñāsyanti - pratyākhyānanimittānyetāni,",
  "S06bsu049_u:5023": "naitāni dātukāmatānimittānīti /",
  "S06bsu049_u:5024": "nāyaṃ dātukāma iti viditvā nānuvartsyanti /",
  "S06bsu049_u:5025": "iyam api subhūte tatra visāmagrī bhaviṣyati prajñāpāramitāyāṃ likhyamānāyāṃ śikṣyamāṇāyāṃ deśyamānāyāmupadiśyamānāyāmuddiśyamānāyāṃ svādhyāyyamānāyām /",
  "S06bsu049_u:5026": "idam api subhūte bodhisattvena mahāsattvena mārakarma veditavyam //",
  "S06bsu049_u:5027": "punaraparaṃ subhūte dharmabhāṇako yena jantubhayaṃ yena vyālabhayaṃ yenāmanuṣyabhayaṃ tena saṃprasthito bhaviṣyati /",
  "S06bsu049_u:5028": "sa tena caran viharan yena vyālakāntāraṃ sarīsṛpakāntāraṃ corakāntāraṃ pānīyakāntāraṃ durbhikṣakāntāraṃ tena prakramiṣyati /",
  "S06bsu049_u:5029_0": "sa tān dhārmaśravaṇikānevaṃ vakṣyati - yatkhalu kulaputrā jānīdhvaṃ yasmin pradeśe",
  "S06bsu049_u:5029_1": "jantubhayaṃ vyālabhayaṃ kravyādabhayaṃ sarīsṛpakāntāraṃ corakāntāraṃ pānīyakāntāraṃ",
  "S06bsu049_u:5029_2": "durbhikṣakāntāraṃ tena vayaṃ saṃprasthitāḥ /",
  "S06bsu049_u:5030": "jānīdhvaṃ kulaputrāḥ - śakyatha yūyametāni duḥkhāni pratyanubhavitum?",
  "S06bsu049_u:5031": "evaṃ tān sūkṣmeṇopāyena pratyākhyāsyati /",
  "S06bsu049_u:5032": "tataste nirvetsyante /",
  "S06bsu049_u:5033": "nirviṇṇāḥ santo nānuvartsyanti /",
  "S06bsu049_u:5034": "te punareva pratyudāvartsyante /",
  "S06bsu049_u:5035": "ayam api subhūte prajñāpāramitāyāmantarāya utpatsyate uddiśyamānāyāḥ svādhyāyyamānāyāḥ yāvallikhyamānāyāḥ /",
  "S06bsu049_u:5036": "idam api subhūte bodhisattvena mahāsattvena visāmagrīmārakarma veditavyam //",
  "S06bsu049_u:5037": "punaraparaṃ subhūte dharmabhāṇako bhikṣurmitrakulabhikṣādakulaguruko bhaviṣyati /",
  "S06bsu049_u:5038": "sa tayā mitrakulabhikṣādakulagurukatayā abhīkṣṇaṃ mitrakulabhikṣādakulānyavalokayitavyānyupasaṃkramitavyāni maṃsyate /",
  "S06bsu049_u:5039": "sa tayā abhīkṣṇāvalokanatayā bahukṛtyatayā tān dhārmaśravaṇikān pratyākhyāsyati - asti tāvanme kiṃcidavalokayitavyam,",
  "S06bsu049_u:5040": "asti tāvanmamopasaṃkramitavyamiti /",
  "S06bsu049_u:5041": "iyam api subhūte tatra visāmagrī bhaviṣyati prajñāpāramitāyāṃ likhyamānāyāṃ paryavāpyamāṇāyām /",
  "S06bsu049_u:5042": "idam api subhūte bodhisattvena mahāsattvena mārakarma veditavyam //",
  "S06bsu049_u:5043": "iti hi subhūte māraḥ pāpīyāṃstaistaiḥ prakāraistathā tathā ceṣṭiṣyate,",
  "S06bsu049_u:5044": "yathemāṃ prajñāpāramitāṃ na kaścidudgrahīṣyati,",
  "S06bsu049_u:5045": "na dhārayiṣyati,",
  "S06bsu049_u:5046": "na vācayiṣyati,",
  "S06bsu049_u:5047": "na paryavāpsyati,",
  "S06bsu049_u:5048": "na pravartayiṣyati,",
  "S06bsu049_u:5049": "na deśayiṣyati,",
  "S06bsu049_u:5050": "nopadekṣyati,",
  "S06bsu049_u:5051": "noddekṣyati,",
  "S06bsu049_u:5052": "na svādhyāsyati,",
  "S06bsu049_u:5053": "na lekhayiṣyati,",
  "S06bsu049_u:5054": "na likhiṣyati /",
  "S06bsu049_u:5055": "tasmāttarhi subhūte yāvanto 'ntarāyā visāmagryāṃ saṃvartante,",
  "S06bsu049_u:5056": "tāni sarvāṇi bodhisattvena mahāsattvena mārakarmāṇīti boddhavyāni,",
  "S06bsu049_u:5057": "buddhvā ca vivarjayitavyānīti //",
  "S06bsu049_u:5058": "evamukte āyuṣmān subhūtirbhagavantametadavocat - kimatra bhagavan kāraṇaṃ yadiha māraḥ pāpīyānevaṃ mahāntamudyogamāpatsyate?",
  "S06bsu049_u:5059": "tathā tathā copāyena ceṣṭiṣyate,",
  "S06bsu049_u:5060": "yathemāṃ prajñāpāramitāṃ (Vaidya 123)",
  "S06bsu049_u:5061": "na kaścidudgrahīṣyati na dhārayiṣyati na vācayiṣyati na paryavāpsyati na pravartayiṣyati na deśayiṣyati nopadekṣyati noddekṣyati na svādhyāsyati na lekhayiṣyati na likhiṣyati?",
  "S06bsu049_u:5062": "evamukte bhagavānāyuṣmantaṃ subhūtimetadavocat - prajñāpāramitānirjātā hi subhūte buddhānāṃ bhagavatāṃ sarvajñatā /",
  "S06bsu049_u:5063": "sarvajñatānirjātaṃ ca tathāgataśāsanam /",
  "S06bsu049_u:5064": "tathāgataśāsananirjātaṃ ca aprameyāṇāmasaṃkhyeyānāṃ sattvānāṃ kleśaprahāṇam /",
  "S06bsu049_u:5065": "prahīṇakleśānāṃ ca māraḥ pāpīyānavatāraṃ na labhate /",
  "S06bsu049_u:5066": "alabhamāno duḥkhārto durmanāḥ śokaśalyaparigato bhavati /",
  "S06bsu049_u:5067": "ataḥ sa prajñāpāramitāyāṃ likhyamānāyāṃ paryavāpyamāṇāyāṃ mahatā saṃvegena mahāntamudyogamāpadyate /",
  "S06bsu049_u:5068": "sa mahatodyogena tathā tathopāyena ceṣṭate,",
  "S06bsu049_u:5069": "yathā na kaścidimāṃ prajñāpāramitāṃ likhedvā paryavāpnuyādveti //",
  "S06bsu049_u:5070": "punaraparaṃ subhūte māraḥ pāpīyān śramaṇaveṣeṇāgatya bhedaṃ prakṣepsyati /",
  "S06bsu049_u:5071": "evaṃ ca navayānasaṃprasthitāḥ kulaputrā vivecayiṣyanti naiṣā prajñāpāramitā yāmāyuṣmantaḥ śṛṇvanti /",
  "S06bsu049_u:5072": "yathā punarmama sūtrāgataṃ sūtraparyāpannam,",
  "S06bsu049_u:5073": "iyaṃ sā prajñāpāramitā /",
  "S06bsu049_u:5074": "ityevaṃ subhūte māraḥ pāpīyān saṃśayaṃ prakṣepsyati /",
  "S06bsu049_u:5075_0": "evaṃ ca punaḥ subhūte māraḥ pāpīyān śramaṇaveṣeṇāgatya bhedaṃ prakṣipya navayānasaṃprasthitān",
  "S06bsu049_u:5075_1": "bodhisattvānalpabuddhikān mandabuddhikān parīttabuddhikānandhīkṛtānavyākṛtānanuttarāyāṃ",
  "S06bsu049_u:5075_2": "samyaksaṃbodhau saṃśayaṃ pātayiṣyati /",
  "S06bsu049_u:5076_0": "te saṃśayaprāptā imāṃ prajñāpāramitāṃ nodgrahīṣyanti na dhārayiṣyanti na vācayiṣyanti",
  "S06bsu049_u:5076_1": "na paryavāpsyanti na pravartayiṣyanti na deśayiṣyanti nopadekṣyanti noddekṣyanti",
  "S06bsu049_u:5076_2": "na svādhyāsyanti na lekhayiṣyanti na likhiṣyanti /",
  "S06bsu049_u:5077": "idam api subhūte bodhisattvena mahāsattvena mārakarma veditavyam //",
  "S06bsu049_u:5078": "punaraparaṃ subhūte māraḥ pāpīyān bhikṣūnnirmāya buddhaveṣeṇāgatya evaṃ mārakarmopasaṃhariṣyati - yo bodhisattvo gambhīreṣu dharmeṣu carati,",
  "S06bsu049_u:5079": "sa bhūtakoṭiṃ sākṣātkaroti /",
  "S06bsu049_u:5080": "sa śrāvako bhavati,",
  "S06bsu049_u:5081": "na bodhisattvo yathāyaṃ bodhisattva iti /",
  "S06bsu049_u:5082": "idam api subhūte bodhisattvena mahāsattvena mārakarma veditavyam //",
  "S06bsu049_u:5083": "evaṃ subhūte māraḥ pāpīyānevamādikāni subahūni anyāny api mārakarmāṇyutpādayiṣyati asyāṃ prajñāpāramitāyāṃ likhyamānāyāṃ paryavāpyamāṇāyām /",
  "S06bsu049_u:5084": "tāni bodhisattvena mahāsattvena boddhavyāni /",
  "S06bsu049_u:5085": "buddhvā ca vivarjayitavyāni /",
  "S06bsu049_u:5086": "na bhaktavyāni /",
  "S06bsu049_u:5087": "ārabdhavīryeṇa smṛtimatā saṃprajānatā ca bhavitavyam //",
  "S06bsu049_u:5088": "evamukte āyuṣmān subhūtirbhagavantametadavocat - evametadbhagavan,",
  "S06bsu049_u:5089": "evametatsugata /",
  "S06bsu049_u:5090": "yāni tāni bhagavan mahāratnāni,",
  "S06bsu049_u:5091": "tāni bahupratyarthikāni bhavanti /",
  "S06bsu049_u:5092": "tatkasya hetoḥ?",
  "S06bsu049_u:5093": "yaduta durlabhatvānmahārghatvācca /",
  "S06bsu049_u:5094": "agrāṇi hi tāni bhagavan bhavanti /",
  "S06bsu049_u:5095": "tasmāttāni ca bahupratyarthikāni bhavanti /",
  "S06bsu049_u:5096": "evameva bhagavan asyāḥ prajñāpāramitāyāḥ prāyeṇa bahavo 'ntarāyā utpatsyante /",
  "S06bsu049_u:5097": "tatra ye 'ntarāyavaśena kusīdā bhaviṣyanti,",
  "S06bsu049_u:5098": "veditavyamidaṃ bhagavan mārādhiṣṭhitāste bodhisattvā bhaviṣyanti,",
  "S06bsu049_u:5099": "navayānasaṃprasthitāś ca te bhagavan bhaviṣyanti,",
  "S06bsu049_u:5100": "alpabuddhayaś ca te bhagavan bhaviṣyanti, (Vaidya 124)",
  "S06bsu049_u:5101": "mandabuddhayaś ca te bhagavan bhaviṣyanti,",
  "S06bsu049_u:5102": "parīttabuddhayaś ca te bhagavan bhaviṣyanti,",
  "S06bsu049_u:5103": "viparyastabuddhayaś ca te bhagavan bhaviṣyanti /",
  "S06bsu049_u:5104": "nāpi teṣāmudārodāreṣu dharmeṣu cittaṃ prakramiṣyati,",
  "S06bsu049_u:5105": "ye imāṃ prajñāpāramitāṃ nodgrahītavyāṃ maṃsyante,",
  "S06bsu049_u:5106_0": "na dhārayitavyāṃ na vācayitavyāṃ na paryavāptavyāṃ na pravartayitavyāṃ na deśayitavyāṃ",
  "S06bsu049_u:5106_1": "nopadeṣṭavyāṃ noddeṣṭavyāṃ na svādhyātavyāṃ na lekhayitavyāmantaśo na likhitavyām api maṃsyante //",
  "S06bsu049_u:5107": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:5108": "mārādhiṣṭhitāste subhūte bodhisattvā veditavyāḥ /",
  "S06bsu049_u:5109": "navayānasaṃprasthitāś ca te subhūte bodhisattvā bhaviṣyanti,",
  "S06bsu049_u:5110": "alpabuddhayaś ca te bhaviṣyanti,",
  "S06bsu049_u:5111": "mandabuddhayaś ca te bhaviṣyanti,",
  "S06bsu049_u:5112": "parīttabuddhayaś ca te bhaviṣyanti,",
  "S06bsu049_u:5113": "viparyastabuddhayaś ca te bhaviṣyanti /",
  "S06bsu049_u:5114": "na ca teṣāmudārodāreṣu dharmeṣu cittaṃ prakramiṣyati,",
  "S06bsu049_u:5115": "ya imāṃ prajñāpāramitāṃ nodgrahītavyāṃ maṃsyante,",
  "S06bsu049_u:5116": "na dhārayitavyāṃ na vācayitavyāṃ na paryavāptavyāṃ na pravartayitavyāṃ nopadeṣṭavyāṃ noddeṣṭavyāṃ na svādhyātavyāṃ na lekhayitavyāmantaśo na likhitavyām api maṃsyante //",
  "S06bsu049_u:5117": "kiṃcāpi subhūte imāni mārakarmāṇyutpatsyante,",
  "S06bsu049_u:5118": "subahavaścātra māradoṣā antarāyakarā utpatsyante /",
  "S06bsu049_u:5119_0": "atha ca subhūte ya imāṃ prajñāpāramitāmudgrahītavyāṃ maṃsyante dhārayitavyāṃ vācayitavyāṃ",
  "S06bsu049_u:5119_1": "paryavāptavyāṃ pravartayitavyāmupadeṣṭavyāmuddeṣṭavyāṃ svādhyātavyāṃ lekhayitavyāmantaśo",
  "S06bsu049_u:5119_2": "likhitavyām api maṃsyante,",
  "S06bsu049_u:5120": "veditavyametatsubhūte buddhānubhāvena buddhādhiṣṭhānena te maṃsyante /",
  "S06bsu049_u:5121": "buddhaparigraheṇodgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti lekhayiṣyantyantaśo likhiṣyantīti /",
  "S06bsu049_u:5122": "tatkasya hetoḥ?",
  "S06bsu049_u:5123": "māro 'pi hyatra pāpīyān mahāntamudyogamāpatsyate antarāyakaraṇāya /",
  "S06bsu049_u:5124": "tathāgato 'pyarhan samyaksaṃbuddha udyogamāpatsyate 'nuparigrahāyeti //",
  "S06bsu049_u:5125": "āryāṣṭasāhasrikāyāṃ prajñāpāramitāyāṃ mārakarmaparivarto nāmaikādaśaḥ //",
  "S06bsu049_u:5126": "_______________________________________________________________",
  "S06bsu049_u:5127": "(Vaidya 125)",
  "S06bsu049_u:5128": "ASP_12: lokasaṃdarśanaparivarto dvādaśaḥ /",
  "S06bsu049_u:5129": "atha khalu bhagavān punarapyāyuṣmantaṃ subhūtimāmantrayate sma - tadyathāpi nāma subhūte striyā bahavaḥ putrā bhaveyuḥ,",
  "S06bsu049_u:5130": "pañca vā daśa vā viṃśatirvā triṃśadvā catvāriṃśadvā pañcāśadvā śataṃ vā sahasraṃ vā /",
  "S06bsu049_u:5131": "sarve te māturglānāyā udyogamāpadyeran - kathamasmākaṃ māturjīvitāntarāyo na bhavediti,",
  "S06bsu049_u:5132": "kathamasmākaṃ mātā ciraṃ jīvet,",
  "S06bsu049_u:5133": "kathamasmākaṃ mātuḥ kāyo na vinaśyet,",
  "S06bsu049_u:5134": "kathamasmākaṃ mātā cirasthitikā bhavet,",
  "S06bsu049_u:5135": "kathamasmākaṃ māturnāma avinaṣṭaṃ bhavet,",
  "S06bsu049_u:5136": "kathamasmākaṃ māturna duḥkhā vedanotpadyeta,",
  "S06bsu049_u:5137": "na cāsyā asparśavihāraḥ amanaāpaḥ kāye utpadyeta /",
  "S06bsu049_u:5138": "tatkasya hetoḥ?",
  "S06bsu049_u:5139": "etayā hi vayaṃ janitāḥ /",
  "S06bsu049_u:5140": "duṣkarakārikaiṣā asmākaṃ jīvitasya dātrī lokasya ca saṃdarśayitrī /",
  "S06bsu049_u:5141": "iti te putrāstāṃ mātaraṃ sarvasukhopadhānaiḥ sudhṛtāṃ dhārayeyuḥ,",
  "S06bsu049_u:5142": "sugopāyitāṃ gopāyeyuḥ,",
  "S06bsu049_u:5143": "sukelāyitāṃ kelāyeyuḥ - mā khalvasyāḥ kācidduḥkhā vedanā duḥkho vā sparśa utpadyeta,",
  "S06bsu049_u:5144_0": "cakṣuṣo vā śrotrato vā ghrāṇato vā jihvāto vā kāyato vā manasto vā vātato vā pittato",
  "S06bsu049_u:5144_1": "vā śleṣmato vā saṃnipātato vā daṃśato vā maśakato vā sarīsṛpato vā manuṣyato vā amanuṣyato",
  "S06bsu049_u:5144_2": "vā āpātato vā utpātato vā aniṣṭanipātaḥ śarīre nipatet /",
  "S06bsu049_u:5145": "evaṃ te putrāstāṃ mātaraṃ sarvasukhopadhānaiḥ samanvāhṛtya kelāyeyurmamāyeyurgopāyeyuḥ - eṣāsmākaṃ mātā janayitrī,",
  "S06bsu049_u:5146": "duṣkarakārikaiṣā asmākaṃ jīvitasya dātrī,",
  "S06bsu049_u:5147": "lokasya ca saṃdarśayitrīti /",
  "S06bsu049_u:5148": "evameva subhūte tathāgatā arhantaḥ samyaksaṃbuddhā imāṃ prajñāpāramitāṃ samanvāharanti /",
  "S06bsu049_u:5149": "ye 'pi te likhanti udgṛhṇanti dhārayanti vācayanti paryavāpnuvanti pravartayanti deśayantyupadiśantyuddiśanti svādhyāyanti,",
  "S06bsu049_u:5150": "sarve te tathāgatasyārhataḥ samyaksaṃbuddhasyānubhāvena adhiṣṭhānena samanvāhāreṇa /",
  "S06bsu049_u:5151": "ye 'pi te 'nyeṣu lokadhātuṣu tathāgatā arhantaḥ samyaksaṃbuddhā etarhi tiṣṭhanti dhriyante yāpayanti bahujanahitāya bahujanasukhāya lokānukampāyai mahato janakāyasyārthāya,",
  "S06bsu049_u:5152": "hitāya sukhāya devānāṃ ca manuṣyāṇāṃ ca,",
  "S06bsu049_u:5153": "sarvasattvānāṃ cānukampakā anukampāmupādāya,",
  "S06bsu049_u:5154": "te 'pi sarve imāṃ prajñāpāramitāṃ samanvāharanti,",
  "S06bsu049_u:5155": "autsukyamāpadyante - kimitīyaṃ prajñāpāramitā cirasthitikā bhavet,",
  "S06bsu049_u:5156": "kimityasyāḥ prajñāpāramitāyā nāma avinaṣṭaṃ bhavet,",
  "S06bsu049_u:5157": "kimityasyāḥ prajñāpāramitāyā bhāṣyamāṇāyā likhyamānāyāḥ śikṣyamāṇāyā māraḥ pāyīyān mārakāyikā vā devatā antarāyaṃ na kuryuriti /",
  "S06bsu049_u:5158": "evaṃ hi subhūte tathāgatā arhantaḥ samyaksaṃbuddhā enāṃ prajñāpāramitāṃ kelāyanti mamāyanti gopāyanti /",
  "S06bsu049_u:5159": "tatkasya hetoḥ?",
  "S06bsu049_u:5160": "eṣā hi mātā janayitrī tathāgatānāmarhatāṃ samyaksaṃbuddhānām /",
  "S06bsu049_u:5161": "asyāḥ sarvajñatāyā darśayitrī lokasya ca saṃdarśayitrī /",
  "S06bsu049_u:5162": "atonirjātā hi subhūte tathāgatā arhantaḥ samyaksaṃbuddhāḥ /",
  "S06bsu049_u:5163": "prajñāpāramitā hi subhūte tathāgatānāmarhatāṃ samyaksaṃbuddhānāmasya sarvajñajñānasya janayitrī darśayitrī,",
  "S06bsu049_u:5164": "evamasya lokasya saṃdarśayitrī /",
  "S06bsu049_u:5165": "atonirjātā hi subhūte tathāgatānāmarhatāṃ samyaksaṃbuddhānāṃ sarvajñatā /",
  "S06bsu049_u:5166": "ye 'pi kecitsubhūte atīte 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhāḥ,",
  "S06bsu049_u:5167": "te 'pi sarve enāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
  "S06bsu049_u:5168": "ye 'pi te subhūte bhaviṣyantyanāgate 'dhvani tathāgatā arhantaḥ (Vaidya 126)",
  "S06bsu049_u:5169": "samyaksaṃbuddhā anuttarāṃ samyaksaṃbodhimabhisaṃbhotsyante,",
  "S06bsu049_u:5170": "te 'pi sarve enāmeva prajñāpāramitāmāgamya anuttarāṃ samyaksaṃbodhimabhisaṃbhotsyante /",
  "S06bsu049_u:5171_0": "ye 'pi te subhūte etarhi aprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhā",
  "S06bsu049_u:5171_1": "daśadiśi loke tiṣṭhanti dhriyante yāpayanti bahujanahitāya bahujanasukhāya lokānukampāyai",
  "S06bsu049_u:5171_2": "mahato janakāyasyārthāya,",
  "S06bsu049_u:5172": "hitāya sukhāya devānāṃ ca manuṣyāṇāṃ ca,",
  "S06bsu049_u:5173": "anukampakā anukampāmupādāya anuttarāṃ samyaksaṃbodhimabhisaṃbuddhāḥ,",
  "S06bsu049_u:5174": "te 'pi sarve enāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
  "S06bsu049_u:5175": "aham api subhūte etarhi tathāgato 'rhan samyaksaṃbuddha enāmeva prajñāpāramitāmāgamya anuttarāṃ samyaksaṃbodhimabhisaṃbuddhaḥ /",
  "S06bsu049_u:5176": "evamiyaṃ subhūte prajñāpāramitā tathāgatānāmarhatāṃ samyaksaṃbuddhānāṃ janayitrī,",
  "S06bsu049_u:5177": "evamasya lokasya saṃdarśayitrī //",
  "S06bsu049_u:5178": "atha khalvāyuṣmān subhūtirbhagavantametadavocat - yadbhagavānevamāha - prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrīti,",
  "S06bsu049_u:5179": "kathaṃ bhagavan prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī?",
  "S06bsu049_u:5180": "katamaś ca bhagavan lokastathāgatairarhadbhiḥ samyaksaṃbuddhairākhyātaḥ?",
  "S06bsu049_u:5181": "evamukte bhagavānāyuṣmantaṃ subhūtimetadavocat - pañca subhūte skandhāḥ tathāgatena loka ityākhyātāḥ /",
  "S06bsu049_u:5182": "katame pañca?",
  "S06bsu049_u:5183": "yaduta rūpaṃ vedanā saṃjñā saṃskārā vijñānam /",
  "S06bsu049_u:5184": "ime subhūte pañca skandhāstathāgatena loka ityākhyātāḥ //",
  "S06bsu049_u:5185": "subhūtirāha - kathaṃ bhagavaṃstathāgatānāṃ prajñāpāramitayā pañca skandhā darśitāḥ?",
  "S06bsu049_u:5186": "kiṃ vā bhagavan prajñāpāramitayā darśitam?",
  "S06bsu049_u:5187": "evamukte bhagavānāyuṣmantaṃ subhūtimetadavocat - na lujyante na pralujyante iti subhūte pañca skandhā loka iti tathāgatānāṃ prajñāpāramitayā darśitāḥ /",
  "S06bsu049_u:5188": "tatkasya hetoḥ na lujyante na pralujyante iti darśitāḥ?",
  "S06bsu049_u:5189": "śūnyatāsvabhāvā hi subhūte pañca skandhāḥ,",
  "S06bsu049_u:5190": "asvabhāvatvāt /",
  "S06bsu049_u:5191": "na ca subhūte śūnyatā lujyate vā pralujyate vā /",
  "S06bsu049_u:5192": "evamiyaṃ subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
  "S06bsu049_u:5193": "na ca subhūte ānimittaṃ vā apraṇihitaṃ vā anabhisaṃskāro vā anutpādo vā abhāvo vā dharmadhāturvā lujyate vā pralujyate vā /",
  "S06bsu049_u:5194": "evamiyaṃ subhūte prajñāpāramitā tathāgatānāmarhata samyaksaṃbuddhānāmasya lokasya saṃdarśayitrī //",
  "S06bsu049_u:5195": "punaraparaṃ subhūte tathāgata imāṃ prajñāpāramitāmāgamya aprameyāḥ sattvāḥ,",
  "S06bsu049_u:5196": "asaṃkhyeyāḥ sattvā iti yathābhūtaṃ prajānāti /",
  "S06bsu049_u:5197": "kathaṃ ca subhūte tathāgata imāṃ prajñāpāramitāmāgamya aprameyāḥ sattvāḥ,",
  "S06bsu049_u:5198": "asaṃkhyeyāḥ sattvā iti yathābhūtaṃ prajānāti?",
  "S06bsu049_u:5199": "sattvāsvabhāvatayā subhūte aprameyāḥ sattvā asaṃkhyeyāḥ sattvā iti yathābhūtaṃ prajānāti /",
  "S06bsu049_u:5200": "evaṃ hi subhūte tathāgata imāṃ prajñāpāramitāmāgamya aprameyāḥ sattvā asaṃkhyeyāḥ sattvā iti yathābhūtaṃ prajānāti /",
  "S06bsu049_u:5201": "yāny api tāni subhūte aprameyāṇāmasaṃkhyeyānāṃ sattvānāṃ cittacaritāni,",
  "S06bsu049_u:5202": "tāny api subhūte tathāgataḥ sattvāsadbhāvatayaiva prajānāti /",
  "S06bsu049_u:5203": "evaṃ khalu subhūte prajñāpāramitāmāgamya tathāgato 'prameyāṇāmasaṃkhyeyānāṃ sattvānāmaprameyāṇyasaṃkhyeyāni cittacaritāni ca yathābhūtaṃ prajānāti /",
  "S06bsu049_u:5204": "evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī //",
  "S06bsu049_u:5205": "(Vaidya 127) punaraparaṃ subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ saṃkṣiptāni cittāni saṃkṣiptāni cittānīti yathābhūtaṃ prajānāti /",
  "S06bsu049_u:5206": "kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ saṃkṣiptāni cittāni saṃkṣiptāni cittānīti yathābhūtaṃ prajānāti?",
  "S06bsu049_u:5207": "sa saṃkṣepaṃ kṣayataḥ kṣayaṃ ca akṣayato yathābhūtaṃ prajānāti /",
  "S06bsu049_u:5208": "evaṃ hi subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ saṃkṣiptāni cittāni saṃkṣiptāni cittānīti yathābhūtaṃ prajānāti //",
  "S06bsu049_u:5209": "punaraparaṃ subhūte tathāgatā imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ vikṣiptāni cittāni vikṣiptāni cittānīti yathābhūtaṃ prajānāti /",
  "S06bsu049_u:5210": "kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ vikṣiptāni cittāni vikṣiptāni cittānīti yathābhūtaṃ prajānāti?",
  "S06bsu049_u:5211": "dharmatātaḥ subhūte tāni cittāni vikṣiptāni /",
  "S06bsu049_u:5212": "alakṣaṇāni hi tāni cittāni akṣīṇānyavikṣīṇānyavikṣiptāni tāni cittānīti yathābhūtaṃ prajānāti /",
  "S06bsu049_u:5213": "evaṃ hi subhūte tathāgatā imāṃ prajñāpāramitāmāgamya aprameyāṇāmasaṃkhyeyānāṃ sattvānāṃ vikṣiptāni cittāni vikṣiptāni cittānīti yathābhūtaṃ prajānāti //",
  "S06bsu049_u:5214": "punaraparaṃ subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāmaprameyākṣayāṇi cittānyaprameyākṣayāṇi cittānīti yathābhūtaṃ prajānāti /",
  "S06bsu049_u:5215": "kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāmaprameyākṣayāṇi cittāni aprameyākṣayāṇi cittānīti yathābhūtaṃ prajānāti?",
  "S06bsu049_u:5216": "tasya subhūte tathāgatasyādhiṣṭhitaṃ bhavati taccittam,",
  "S06bsu049_u:5217": "anirodhamanutpādamasthitamanāśrayamasamamaprameyamasaṃkhyeyam,",
  "S06bsu049_u:5218": "yenaiva yathābhūtaṃ prajānāti ākāśāprameyākṣayatayā cittāprameyākṣayateti /",
  "S06bsu049_u:5219": "evaṃ hi subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ sattvānāmaprameyākṣayāṇi cittānyaprameyākṣayāṇi cittānīti yathābhūtaṃ prajānāti //",
  "S06bsu049_u:5220": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ saṃkliṣṭāni cittāni saṃkliṣṭāni cittānīti yathābhūtaṃ prajānāti /",
  "S06bsu049_u:5221": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ saṃkliṣṭāni cittāni saṃkliṣṭāni cittānīti yathābhūtaṃ prajānāti?",
  "S06bsu049_u:5222": "asaṃkleśasaṃkliṣṭāni subhūte tāni cittāni asaṃketāni /",
  "S06bsu049_u:5223": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ saṃkliṣṭāni cittāni saṃkliṣṭāni cittānīti yathābhūtaṃ prajānāti //",
  "S06bsu049_u:5224": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmasaṃkliṣṭāni cittānyasaṃkliṣṭāni cittānīti yathābhūtaṃ prajānāti /",
  "S06bsu049_u:5225": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmasaṃkliṣṭāni cittānyasaṃkliṣṭāni cittānīti yathābhūtaṃ prajānāti?",
  "S06bsu049_u:5226": "prakṛtiprabhāsvarāṇi subhūte tāni cittāni /",
  "S06bsu049_u:5227": "evaṃ hi subhūte tathāgata imāṃ (Vaidya 128)",
  "S06bsu049_u:5228": "prajñāpāramitāmāgamya aprameyāṇāṃ sattvānāmasaṃkliṣṭāni cittānyasaṃkliṣṭāni cittānīti yathābhūtaṃ prajānāti //",
  "S06bsu049_u:5229": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ līnāni cittāni līnāni cittānīti yathābhūtaṃ prajānāti /",
  "S06bsu049_u:5230": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ līnāni cittāni līnāni cittānīti yathābhūtaṃ prajānāti?",
  "S06bsu049_u:5231": "anālayalīnāni subhūte tāni cittāni /",
  "S06bsu049_u:5232": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ līnāni cittāni līnāni cittānīti yathābhūtaṃ prajānāti //",
  "S06bsu049_u:5233": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ pragṛhītāni cittāni pragṛhītāni cittānīti yathābhūtaṃ prajānāti /",
  "S06bsu049_u:5234": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ pragṛhītāni cittāni pragṛhītāni cittānīti yathābhūtaṃ prajānāti?",
  "S06bsu049_u:5235": "agrāhyāṇi subhūte tāni cittāni pragrahītavyāni /",
  "S06bsu049_u:5236": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ pragṛhītāni cittāni pragṛhītāni cittānīti yathābhūtaṃ prajānāti //",
  "S06bsu049_u:5237": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sāsravāṇi cittāni sāsravāṇi cittānīti yathābhūtaṃ prajānāti /",
  "S06bsu049_u:5238": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sāsravāṇi cittāni sāsravāṇi cittānīti yathābhūtaṃ prajānāti?",
  "S06bsu049_u:5239": "asvabhāvāni subhūte tāni cittāni asatsaṃkalpāni /",
  "S06bsu049_u:5240": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sāsravāṇi cittāni sāsravāṇi cittānīti yathābhūtaṃ prajānāti //",
  "S06bsu049_u:5241": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmanāsravāṇi cittānyanāsravāṇi cittānīti yathābhūtaṃ prajānāti /",
  "S06bsu049_u:5242": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmanāsravāṇi cittānyanāsravāṇi cittānīti yathābhūtaṃ prajānāti?",
  "S06bsu049_u:5243": "abhāvagatikāni subhūte tāni cittāni anābhogāni /",
  "S06bsu049_u:5244": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmanāsravāṇi cittānyanāsravāṇi cittānīti yathābhūtaṃ prajānāti //",
  "S06bsu049_u:5245": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sarāgāṇi cittāni sarāgāṇi cittānīti yathābhūtaṃ prajānāti /",
  "S06bsu049_u:5246": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sarāgāṇi cittāni sarāgāṇi cittānīti yathābhūtaṃ prajānāti?",
  "S06bsu049_u:5247": "yā subhūte cittasya sarāgatā,",
  "S06bsu049_u:5248": "na sā cittasya yathābhūtatā /",
  "S06bsu049_u:5249": "yā cittasya yathābhūtatā,",
  "S06bsu049_u:5250": "na sā cittasya sarāgatā /",
  "S06bsu049_u:5251": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sarāgāṇi cittāni sarāgāṇi cittānīti yathābhūtaṃ prajānāti //",
  "S06bsu049_u:5252": "(Vaidya 129) punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vītarāgāṇi cittāni vītarāgāṇi cittānīti yathābhūtaṃ prajānāti /",
  "S06bsu049_u:5253": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vītarāgāṇi cittāni vītarāgāṇi cittānīti yathābhūtaṃ prajānāti?",
  "S06bsu049_u:5254": "yaḥ subhūte cittasya vigamaḥ,",
  "S06bsu049_u:5255": "na sā cittasya sarāgatā /",
  "S06bsu049_u:5256": "yā vītarāgasya cittasya yathābhūtatā,",
  "S06bsu049_u:5257": "na sā cittasyā sarāgatā /",
  "S06bsu049_u:5258": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vītarāgāṇi cittāni vītarāgāṇi cittānīti yathābhūtaṃ prajānāti //",
  "S06bsu049_u:5259": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sadoṣāṇi cittāni sadoṣāṇi cittānīti yathābhūtaṃ prajānāti /",
  "S06bsu049_u:5260": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sadoṣāṇi cittāni sadoṣāṇi cittānīti yathābhūtaṃ prajānāti?",
  "S06bsu049_u:5261": "yā subhūte cittasya sadoṣatā,",
  "S06bsu049_u:5262": "na sā cittasya yathābhūtatā /",
  "S06bsu049_u:5263": "yā cittasya yathābhūtatā,",
  "S06bsu049_u:5264": "na sā cittasya sadoṣatā /",
  "S06bsu049_u:5265": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sadoṣāṇi cittāni sadoṣāṇi cittānīti yathābhūtaṃ prajānāti //",
  "S06bsu049_u:5266": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vītadoṣāṇi cittāni vītadoṣāṇi cittānīti yathābhūtaṃ prajānāti /",
  "S06bsu049_u:5267": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vītadoṣāṇi cittāni vītadoṣāṇi cittānīti yathābhūtaṃ prajānāti?",
  "S06bsu049_u:5268": "yaḥ subhūte cittasya vigamaḥ,",
  "S06bsu049_u:5269": "na sā cittasya sadoṣatā /",
  "S06bsu049_u:5270": "yā vītadoṣasya cittasya yathābhūtatā,",
  "S06bsu049_u:5271": "na sā cittasya sadoṣatā /",
  "S06bsu049_u:5272": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vītadoṣāṇi cittāni vitadoṣāṇi cittānīti yathābhūtaṃ prajānāti //",
  "S06bsu049_u:5273": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ samohāni cittāni samohāni cittānīti yathābhūtaṃ prajānāti /",
  "S06bsu049_u:5274": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ samohāni cittāni samohāni cittānīti yathābhūtaṃ prajānāti?",
  "S06bsu049_u:5275": "yā subhūte cittasya samohatā,",
  "S06bsu049_u:5276": "na sā cittasya yathābhūtatā /",
  "S06bsu049_u:5277": "yā cittasya yathābhūtatā,",
  "S06bsu049_u:5278": "na sā cittasya samohatā /",
  "S06bsu049_u:5279": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ samohāni cittāni samohāni cittānīti yathābhūtaṃ prajānāti //",
  "S06bsu049_u:5280": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vītamohāni cittāni vītamohāni cittānīti yathābhūtaṃ prajānāti /",
  "S06bsu049_u:5281": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vītamohāni cittāni vītamohāni cittānīti yathābhūtaṃ prajānāti?",
  "S06bsu049_u:5282": "yaḥ subhūte cittasya vigamaḥ,",
  "S06bsu049_u:5283": "na sā cittasya samohatā /",
  "S06bsu049_u:5284": "yā vītamohasya cittasya yathābhūtatā,",
  "S06bsu049_u:5285": "na sā cittasya samohatā /",
  "S06bsu049_u:5286": "evaṃ hi subhūte tathāgata imāṃ (Vaidya 130)",
  "S06bsu049_u:5287": "prajñāpāramitāmāgamya aprameyāṇāṃ sattvānāṃ vītamohāni cittāni vītamohāni cittānīti yathābhūtaṃ prajānāti //",
  "S06bsu049_u:5288": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmavipulāni cittānyavipulāni cittānīti yathābhūtaṃ prajānāti /",
  "S06bsu049_u:5289": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmavipulāni cittāni avipulāni cittānīti yathābhūtaṃ prajānāti?",
  "S06bsu049_u:5290": "asamutthānayogāni subhūte tāni cittāni asamutthānaparyāpannāni /",
  "S06bsu049_u:5291": "evaṃ subhūte tathāgata imāṃ prajñāpāramitāmāgamya aprameyāṇāṃ sattvānāmavipulāni cittānyavipulāni cittānīti yathābhūtaṃ prajānāti //",
  "S06bsu049_u:5292": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vipulāni cittāni vipulāni cittānīti yathābhūtaṃ prajānāti /",
  "S06bsu049_u:5293": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vipulāni cittāni vipulāni cittānīti yathābhūtaṃ prajānāti?",
  "S06bsu049_u:5294": "na hīyante subhūte tāni cittāni,",
  "S06bsu049_u:5295": "na vivardhante tāni cittāni,",
  "S06bsu049_u:5296": "na vigacchanti tāni cittāni,",
  "S06bsu049_u:5297": "avigamatvādeva cittānām /",
  "S06bsu049_u:5298": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vipulāni cittāni vipulāni cittānīti yathābhūtaṃ prajānāti //",
  "S06bsu049_u:5299": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmahadgatāni cittānyamahadgatāni cittānīti yathābhūtaṃ prajānāti /",
  "S06bsu049_u:5300": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmamahadgatāni cittānyamahadgatāni cittānīti yathābhūtaṃ prajānāti?",
  "S06bsu049_u:5301": "anāgatikāni subhūte tāni cittāni agatikāni aparyāpannāni /",
  "S06bsu049_u:5302": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmamahadgatāni cittānyamahadgatāni cittānīti yathābhūtaṃ prajānāti //",
  "S06bsu049_u:5303": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ mahadgatāni cittāni mahadgatāni cittānīti yathābhūtaṃ prajānāti /",
  "S06bsu049_u:5304": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ mahadgatāni cittāni mahadgatāni cittānīti yathābhūtaṃ prajānāti?",
  "S06bsu049_u:5305": "samatāsamāni subhūte tāni cittāni svabhāvasamāni /",
  "S06bsu049_u:5306": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ mahadgatāni cittāni mahadgatāni cittānīti yathābhūtaṃ prajānāti //",
  "S06bsu049_u:5307": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmapramāṇāni cittānyapramāṇāni cittānīti yathābhūtaṃ prajānāti /",
  "S06bsu049_u:5308": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmapramāṇāni cittānyapramāṇāni cittānīti yathābhūtaṃ prajānāti?",
  "S06bsu049_u:5309": "aniśrayatvātsubhūte tāni cittānyapramāṇāni /",
  "S06bsu049_u:5310": "evaṃ hi subhūte tathāgata imāṃ (Vaidya 131)",
  "S06bsu049_u:5311": "prajñāpāramitāmāgamya aprameyāṇāṃ sattvānāmapramāṇāni cittāni apramāṇāni cittānīti yathābhūtaṃ prajānāti //",
  "S06bsu049_u:5312": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sanidarśanāni cittāni sanidarśanāni cittānīti yathābhūtaṃ prajānāti /",
  "S06bsu049_u:5313": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sanidarśanāni cittāni sanidarśanāni cittānīti yathābhūtaṃ prajānāti?",
  "S06bsu049_u:5314": "samadarśanāni subhūte tāni cittāni cittasvabhāvāni /",
  "S06bsu049_u:5315": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sanidarśanāni cittāni sanidarśanāni cittānīti yathābhūtaṃ prajānāti //",
  "S06bsu049_u:5316": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmanidarśanāni cittānyanidarśanāni cittānīti yathābhūtaṃ prajānāti /",
  "S06bsu049_u:5317": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmanidarśanāni cittānyanidarśanāni cittānīti yathābhūtaṃ prajānāti?",
  "S06bsu049_u:5318": "alakṣaṇatvādarthaviviktatvātsubhūte adṛśyaṃ taccittaṃ trayāṇāṃ cakṣuṣāṃ sarveṣāṃ vā anavabhāsagatam /",
  "S06bsu049_u:5319": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmanidarśanāni cittānyanidarśanāni cittānīti yathābhūtaṃ prajānāti //",
  "S06bsu049_u:5320": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sapratighāni cittāni sapratighāni cittānīti yathābhūtaṃ prajānāti /",
  "S06bsu049_u:5321": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ sapratighāni cittāni sapratighāni cittānīti yathābhūtaṃ prajānāti?",
  "S06bsu049_u:5322": "asatsaṃkalpitāni subhūte tāni cittāni,",
  "S06bsu049_u:5323": "śūnyānyārambaṇavaśikāni /",
  "S06bsu049_u:5324": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sapratighāni cittāni sapratighāni cittānīti yathābhūtaṃ prajānāti //",
  "S06bsu049_u:5325": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmapratighāni cittānyapratighāni cittānīti yathābhūtaṃ prajānāti /",
  "S06bsu049_u:5326": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmapratighāni cittānyapratighāni cittānīti yathābhūtaṃ prajānāti?",
  "S06bsu049_u:5327": "advayabhūtāni subhūte tāni cittāni abhūtasaṃbhūtāni /",
  "S06bsu049_u:5328": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmapratighāni cittānyapratighāni cittānīti yathābhūtaṃ prajānāti //",
  "S06bsu049_u:5329": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ sottarāṇi cittāni sottarāṇi cittānīti yathābhūtaṃ prajānāti /",
  "S06bsu049_u:5330": "kathaṃ ca subhūte imāṃ prajñāpāramitāmāgamya aprameyāṇāṃ sattvānāṃ sottarāni cittāni sottarāṇi cittānīti yathābhūtaṃ prajānāti?",
  "S06bsu049_u:5331": "yā subhūte sottarasya cittasya yathābhūtatā,",
  "S06bsu049_u:5332": "na tatrāsti manyamānatā /",
  "S06bsu049_u:5333": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ sottarāṇi cittāni sottarāṇi cittānīti yathābhūtaṃ prajānāti //",
  "S06bsu049_u:5334": "(Vaidya 132) punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmanuttarāṇi cittānyanuttarāṇi cittānīti yathābhūtaṃ prajānāti /",
  "S06bsu049_u:5335": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmanuttarāṇi cittānyanuttarāṇi cittānīti yathābhūtaṃ prajānāti?",
  "S06bsu049_u:5336": "aṇv api hi subhūte cittamanupalabdham /",
  "S06bsu049_u:5337": "tato niṣprapañcāni tāni cittāni /",
  "S06bsu049_u:5338": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmanuttarāṇi cittānyanuttarāṇi cittānīti yathābhūtaṃ prajānāti //",
  "S06bsu049_u:5339": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmasamāhitāni cittānyasamāhitāni cittānīti yathābhūtaṃ prajānāti /",
  "S06bsu049_u:5340": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmasamāhitāni cittānyasamāhitāni cittānīti yathābhūtaṃ prajānāti?",
  "S06bsu049_u:5341": "asamasamāni hi subhūte tāni cittāni asamavahitāni,",
  "S06bsu049_u:5342": "evamasamāhitāni tāni cittāni /",
  "S06bsu049_u:5343": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmasamāhitāni cittānyasamāhitāni cittānīti yathābhūtaṃ prajānāti //",
  "S06bsu049_u:5344": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ samāhitāni cittāni samāhitāni cittānīti yathābhūtaṃ prajānāti /",
  "S06bsu049_u:5345": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ samāhitāni cittāni samāhitāni cittānīti yathābhūtaṃ prajānāti?",
  "S06bsu049_u:5346": "samasamāni hi subhūte tāni cittāni samavahitāni /",
  "S06bsu049_u:5347": "evaṃ samāhitāni cittānyākāśasamāni /",
  "S06bsu049_u:5348": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ samāhitāni cittāni samāhitāni cittānīti yathābhūtaṃ prajānāti //",
  "S06bsu049_u:5349": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmavimuktāni cittānyavimuktāni cittānīti yathābhūtaṃ prajānāti /",
  "S06bsu049_u:5350": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāmavimuktāni cittānyavimuktāni cittānīti yathābhūtaṃ prajānāti?",
  "S06bsu049_u:5351": "svabhāvavimuktāni subhūte tāni cittāni abhāvasvabhāvāni /",
  "S06bsu049_u:5352": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmavimuktāni cittānyavimuktāni cittānīti yathābhūtaṃ prajānāti //",
  "S06bsu049_u:5353": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāṃ vimuktāni cittāni vimuktāni cittānīti yathābhūtaṃ prajānāti /",
  "S06bsu049_u:5354": "kathaṃ ca subhūte tathāgata imāṃ prajñāpāramitāmāgamya aprameyāṇāṃ sattvānāṃ vimuktāni cittāni vimuktāni cittānīti yathābhūtaṃ prajānāti?",
  "S06bsu049_u:5355": "cittaḥ hi subhūte tathāgatena na atītamupalabdhaṃ na anāgatam,",
  "S06bsu049_u:5356": "na pratyutpannamupalabdham,",
  "S06bsu049_u:5357": "asattvāccittasya /",
  "S06bsu049_u:5358": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāṃ vimuktāni cittāni vimuktāni cittānīti yathābhūtaṃ prajānāti //",
  "S06bsu049_u:5359": "punaraparaṃ subhūte tathāgata imāṃ prajñāpāramitāmāgamya aprameyāṇāṃ sattvānāmadṛśyāni cittānyadṛśyāni cittānīti yathābhūtaṃ prajānāti /",
  "S06bsu049_u:5360": "kathaṃ ca subhūte tathāgata imāṃ prajñāpāramitāmāgamya (Vaidya 133)",
  "S06bsu049_u:5361": "aprameyāṇāṃ sattvānāmadṛśyāni cittānyadṛśyāni cittānīti yathābhūtaṃ prajānāti?",
  "S06bsu049_u:5362": "asattvātsubhūte adṛśyaṃ taccittam /",
  "S06bsu049_u:5363": "abhūtatvādavijñeyam,",
  "S06bsu049_u:5364": "apariniṣpattito 'grāhyaṃ prajñācakṣuṣā divyena cakṣuṣā /",
  "S06bsu049_u:5365": "kutaḥ punarmāṃsacakṣuṣā?",
  "S06bsu049_u:5366": "sarveṣāmanavabhāsagatatvāt /",
  "S06bsu049_u:5367": "evaṃ hi subhūte tathāgata imāṃ prajñāpāramitāmāgamya aprameyāṇāṃ sattvānāmadṛśyāni cittānyadṛśyāni cittānīti yathābhūtaṃ prajānāti /",
  "S06bsu049_u:5368": "evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī //",
  "S06bsu049_u:5369": "punaraparaṃ subhūte tathāgata imāṃ prajñāpāramitāmāgamya aprameyāṇāsaṃkhyeyānāṃ parasattvānāṃ parapudgalānāmunmiñjitanimiñjitāni yathābhūtaṃ prajānāti /",
  "S06bsu049_u:5370": "kathaṃ ca subhūte tathāgata imāṃ prajñāpāramitāmāgamya aprameyāṇāmasaṃkhyeyāṇāṃ parasattvānāṃ parapudgalānāmunmiñjitanimiñjitāni yathābhūtaṃ prajānāti?",
  "S06bsu049_u:5371": "sarvāṇi tāni subhūte rūpaniśritāni utpadyamānānyutpadyante iti yathābhūtaṃ prajānāti /",
  "S06bsu049_u:5372": "evaṃ vedanā saṃjñā saṃskārāḥ /",
  "S06bsu049_u:5373": "sarvāṇi tāni vijñānaniśritāni utpadyamānānyutpadyante iti yathābhūtaṃ prajānāti /",
  "S06bsu049_u:5374": "tatra subhūte kathaṃ tathāgatena tānyunmiñjitanimiñjitāni rūpaniśritāni vijñātāni bhavanti?",
  "S06bsu049_u:5375": "evaṃ vedanā saṃjñā saṃskārāḥ?",
  "S06bsu049_u:5376": "kathaṃ tathāgatena tānyunmiñjitanimiñjitāni vijñānaniśritāni vijñātāni bhavanti?",
  "S06bsu049_u:5377": "bhavati tathāgataḥ paraṃ maraṇāditi rūpagatam etat /",
  "S06bsu049_u:5378": "na bhavati tathāgataḥ paraṃ maraṇāditi rūpagatam etat /",
  "S06bsu049_u:5379": "bhavati ca na bhavati ca tathāgataḥ paraṃ maraṇāditi rūpagatam etat /",
  "S06bsu049_u:5380": "naiva bhavati na na bhavati tathāgataḥ paraṃ maraṇāditi rūpagatam etat /",
  "S06bsu049_u:5381": "evaṃ vedanā saṃjñā saṃskārāḥ /",
  "S06bsu049_u:5382": "bhavati tathāgataḥ paraṃ maraṇāditi vijñānagatam etat /",
  "S06bsu049_u:5383": "na bhavati tathāgataḥ paraṃ maraṇāditi vijñānagatam etat /",
  "S06bsu049_u:5384": "bhavati ca na bhavati ca tathāgataḥ paraṃ maraṇāditi vijñānagatam etat /",
  "S06bsu049_u:5385": "naiva bhavati na na bhavati tathāgataḥ paraṃ maraṇāditi vijñānagatam etat /",
  "S06bsu049_u:5386": "śāśvata ātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5387": "aśāśvata ātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5388": "śāśvataś ca aśāśvata ātmāvalokaś ca idameva satyaṃ mohamanyaditi rūpagatam etat /",
  "S06bsu049_u:5389": "naiva śāśvato nāśāśvata ātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5390": "evaṃ vedanā saṃjñā saṃskārāḥ /",
  "S06bsu049_u:5391": "śāśvata ātmāvalokaś ca idameva satyaṃ mohamanyaditi vijñānagatam etat /",
  "S06bsu049_u:5392": "aśāśvata ātmā avalokaś ca idameva satyaṃ mohamanyaditi vijñānagatam etat /",
  "S06bsu049_u:5393": "śāśvataścāśāśvata ātmā avalokaś ca idameva satyaṃ mohamanyaditi vijñānagatam etat /",
  "S06bsu049_u:5394": "naiva śāśvato nāśāśvata ātmā avalokaś ca idameva satyaṃ mohamanyaditi vijñānagatam etat /",
  "S06bsu049_u:5395": "antavānātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5396": "anantavānātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5397": "antavāṃś ca anantavāṃścātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5398": "naivāntavān nānantavānātmā avalokaś ca idameva satyaṃ mohamanyaditi rūpagatam etat /",
  "S06bsu049_u:5399": "evaṃ vedanā saṃjñā saṃskārāḥ /",
  "S06bsu049_u:5400": "antavānātmā avalokaś ca idameva satyaṃ mohamanyaditi vijñānagatam etat /",
  "S06bsu049_u:5401": "anantavānātmā avalokaś ca idameva satyaṃ mohamanyaditi vijñānagatam etat /",
  "S06bsu049_u:5402": "antavāṃś ca anantavāṃścātmā avalokaś ca idameva (Vaidya 134)",
  "S06bsu049_u:5403": "satyaṃ mohamanyaditi vijñānagatam etat /",
  "S06bsu049_u:5404": "naivāntavān nānantavānātmā avalokaś ca idameva satyaṃ mohamanyaditi vijñānagatam etat /",
  "S06bsu049_u:5405": "sa jīvastaccharīramidameva satyaṃ mohamanyaditi rūpagatam etat /",
  "S06bsu049_u:5406": "anyo jīvo 'nyaccharīramidameva satyaṃ mohamanyaditi rūpagatam etat /",
  "S06bsu049_u:5407": "evaṃ vedanā saṃjñā saṃskārāḥ /",
  "S06bsu049_u:5408": "sa jīvastaccharīramidameva satyaṃ mohamanyaditi vijñānagatam etat /",
  "S06bsu049_u:5409": "anyo jīvo 'nyaccharīramidameva satyaṃ mohamanyaditi vijñānagatam etat /",
  "S06bsu049_u:5410_0": "evaṃ hi subhūte tathāgatenārhatā samyaksaṃbuddhena imāṃ prajñāpāramitāmāgamya aprameyāṇāsaṃkhyeyānāṃ",
  "S06bsu049_u:5410_1": "parasattvānāṃ parapudgalānāṃ tānyunmiñjitanimiñjitāni rūpaniśritāni vijñātāni bhavanti /",
  "S06bsu049_u:5411": "evaṃ vedanā saṃjñā saṃskārāḥ /",
  "S06bsu049_u:5412": "tānyunmiñjitanimiñjitāni vijñānaniśritāni vijñātāni bhavanti //",
  "S06bsu049_u:5413": "punaraparaṃ subhūte tathāgata imāṃ prajñāpāramitāmāgamya aprameyāṇāmamasaṃkhyeyānāṃ parasattvānāṃ parapudgalānāṃ tānyunmiñjitanimiñjitāni yathābhūtaṃ prajānāti /",
  "S06bsu049_u:5414": "iha subhūte tathāgato rūpaṃ jānāti /",
  "S06bsu049_u:5415": "kathaṃ ca subhūte tathāgato rūpaṃ jānāti?",
  "S06bsu049_u:5416": "tathā subhūte tathāgato rūpaṃ jānāti,",
  "S06bsu049_u:5417": "yathā tathatā /",
  "S06bsu049_u:5418": "evaṃ hi subhūte tathāgato rūpaṃ jānāti /",
  "S06bsu049_u:5419": "evaṃ vedanā saṃjñā saṃskārāḥ /",
  "S06bsu049_u:5420": "iha subhūte tathāgato vijñānaṃ jānāti /",
  "S06bsu049_u:5421": "kathaṃ ca subhūte tathāgato vijñānaṃ jānāti?",
  "S06bsu049_u:5422": "tathā subhūte tathāgato vijñānaṃ jānāti,",
  "S06bsu049_u:5423": "yathā tathatā /",
  "S06bsu049_u:5424": "evaṃ hi subhūte tathāgato vijñānaṃ jānāti /",
  "S06bsu049_u:5425": "evaṃ hi subhūte tathāgata imāṃ prajñāpāramitāmāgamya aprameyāṇāmasaṃkhyeyānāṃ parasattvānāṃ parapudgalānāṃ tānyunmiñjitanimiñjitāni yathābhūtaṃ prajānāti /",
  "S06bsu049_u:5426": "evaṃ hi subhūte tathāgatastathāgatatathatayā ca skandhatathatayā ca unmiñjitanimiñjitatathatayā ca tathatāṃ prajñapayati /",
  "S06bsu049_u:5427": "yaiva ca subhūte skandhatathatā,",
  "S06bsu049_u:5428": "saiva lokasyāpi tathatā /",
  "S06bsu049_u:5429": "tatkasya hetoḥ?",
  "S06bsu049_u:5430": "uktaṃ hyetatsubhūte tathāgatena - pañca skandhā loka iti saṃjñātāḥ iti /",
  "S06bsu049_u:5431": "tasmāttarhi subhūte yā skandhatathatā,",
  "S06bsu049_u:5432": "sā lokatathatā /",
  "S06bsu049_u:5433": "yā lokatathatā,",
  "S06bsu049_u:5434": "sā sarvadharmatathatā /",
  "S06bsu049_u:5435": "yā sarvadharmatathatā,",
  "S06bsu049_u:5436": "sā srotaāpattiphalatathatā /",
  "S06bsu049_u:5437": "yā srotaāpattiphalatathatā,",
  "S06bsu049_u:5438": "sā sakṛdāgāmiphalatathatā /",
  "S06bsu049_u:5439": "yā sakṛdāgāmiphalatathatā,",
  "S06bsu049_u:5440": "sā anāgāmiphalatathatā /",
  "S06bsu049_u:5441": "yā anāgamiphalatathatā,",
  "S06bsu049_u:5442": "sā arhattvaphalatathatā /",
  "S06bsu049_u:5443": "yā arhattvaphalatathatā,",
  "S06bsu049_u:5444": "sā pratyekabuddhatvatathatā /",
  "S06bsu049_u:5445": "yā pratyekabuddhatvatathatā,",
  "S06bsu049_u:5446": "sā tathāgatatathatā /",
  "S06bsu049_u:5447_0": "iti hi tathāgatatathatā ca skandhatathatā ca sarvadharmatathatā ca sarvāryaśrāvakapratyekabuddhatathatā",
  "S06bsu049_u:5447_1": "ca ekaivaiṣā tathatā anekabhāvābhāvāpagatā anekatvādanānātvādakṣayatvādavikāratvādadvayatvādadvaidhīkāratvāt /",
  "S06bsu049_u:5448": "evameṣā subhūte tathatā tathāgatena prajñāpāramitāmāgamya abhisaṃbuddhā /",
  "S06bsu049_u:5449": "evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
  "S06bsu049_u:5450": "evaṃ hi subhūte tathāgato 'sya lokasya lokaṃ saṃdarśayati /",
  "S06bsu049_u:5451": "evaṃ cāsya lokasya darśanaṃ bhavati - evaṃ hi subhūte prajñāpāramitā tathāgatānāmarhatāṃ samyaksaṃbuddhānāṃ mātā jananī janayitrī /",
  "S06bsu049_u:5452": "evaṃ hi subhūte tathāgatastathatāmabhisaṃbudhya lokasya tathatāṃ jānāti,",
  "S06bsu049_u:5453": "avitathatāṃ jānāti,",
  "S06bsu049_u:5454": "ananyatathatāṃ jānāti /",
  "S06bsu049_u:5455": "evaṃ ca subhūte tathāgatastathatāmabhisaṃbuddhaḥ saṃstathāgata ityucyate //",
  "S06bsu049_u:5456": "(Vaidya 135) sthaviraḥ subhūtirāha - gambhīrā bhagavaṃstathatā /",
  "S06bsu049_u:5457": "ato bhagavaṃstathatāto buddhānāṃ bhagavatāṃ bodhiḥ prabhāvyate prakāśyate /",
  "S06bsu049_u:5458": "ko 'tra bhagavan anyo 'dhimokṣyate 'vinivartanīyo bodhisattvo mahāsattvo 'rhan vā paripūrṇasaṃkalpo dṛṣṭisaṃpanno vā pudgalaḥ?",
  "S06bsu049_u:5459": "tathā hi bhagavan imāni sthānāni paramagambhīrāṇi tathāgatenābhisaṃbudhya ākhyātāni /",
  "S06bsu049_u:5460": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:5461": "paramagambhīrāṇīmāni sthānāni tathāgatenābhisaṃbudhya ākhyātāni /",
  "S06bsu049_u:5462": "tathā hi subhūte akṣayaiṣā tathatā,",
  "S06bsu049_u:5463": "yā tathāgatenābhisaṃbuddhā,",
  "S06bsu049_u:5464": "abhisaṃbudhya akṣayākṣayaivākhyātā //",
  "S06bsu049_u:5465_0": "atha khalu śakradevendrapramukhāḥ kāmāvacarā rūpāvarāś ca devaputrā brahmakāyikānāṃ",
  "S06bsu049_u:5465_1": "ca viṃśatidevaputrasahasrāṇi yena bhagavāṃstenopasaṃkramya bhagavataḥ pādau śirasābhivandya ekānte tasthuḥ /",
  "S06bsu049_u:5466": "ekāntasthitāś ca te kāmāvacarā rūpāvacarāś ca devaputrā bhagavantametadavocan - gambhīrā bhagavan dharmāḥ prakāśyante /",
  "S06bsu049_u:5467": "kathaṃ bhagavan atra lakṣaṇāni sthāpyante?",
  "S06bsu049_u:5468": "bhagavānāha - śūnyamiti devaputrā atra lakṣaṇāni sthāpyante /",
  "S06bsu049_u:5469": "ānimittamiti apraṇihitamiti devaputrā atra lakṣaṇāni sthāpyante /",
  "S06bsu049_u:5470": "anabhisaṃskāra iti anutpāda iti anirodha iti asaṃkleśa iti avyavadānamiti abhāva iti nirvāṇamiti dharmadhāturiti tathateti devaputrā atra lakṣaṇāni sthāpyante /",
  "S06bsu049_u:5471": "tatkasya hetoḥ?",
  "S06bsu049_u:5472": "aniśritāni hi devaputrā etāni lakṣaṇāni /",
  "S06bsu049_u:5473": "ākāśasadṛśāni hi devaputrā etāni lakṣaṇāni /",
  "S06bsu049_u:5474": "naitāni lakṣaṇāni tathāgatenārhatā samyaksaṃbuddhena sthāpitāni /",
  "S06bsu049_u:5475": "naitāni lakṣaṇāni rūpasaṃkhyātāni /",
  "S06bsu049_u:5476": "evaṃ na vedanāsaṃjñāsaṃskāravijñānasaṃkhyātāni /",
  "S06bsu049_u:5477": "naitāni lakṣaṇāni rūpaniśritāni,",
  "S06bsu049_u:5478": "na vedanāsaṃjñāsaṃskāravijñānaniśritāni /",
  "S06bsu049_u:5479": "naitāni lakṣaṇāni devairvā nāgairvā manuṣyairvā amanuṣyairvā sthāpitāni /",
  "S06bsu049_u:5480": "naitāni lakṣaṇāni sadevamānuṣāsureṇa lokena śakyāni cālayitum /",
  "S06bsu049_u:5481": "tatkasya hetoḥ?",
  "S06bsu049_u:5482": "sadevamānuṣāsuro 'pi hi loka etallakṣaṇa eva /",
  "S06bsu049_u:5483": "nāpyetāni lakṣaṇāni kenāpi hastena sthāpitāni /",
  "S06bsu049_u:5484": "yo devaputrā evaṃ vadet - idamākāśaṃ kenāpi sthāpitamiti,",
  "S06bsu049_u:5485": "api nu sa devaputrāḥ samyagvadan vadet?",
  "S06bsu049_u:5486": "evamukte kāmāvacarā rūpāvarāś ca devaputrā bhagavantametadavocan - na bhagavan ākāśaṃ kenacitsthāpitam /",
  "S06bsu049_u:5487": "tatkasya hetoḥ?",
  "S06bsu049_u:5488": "asaṃskṛtatvādbhagavan ākāśasya nākāśaṃ kenacitsthāpitam //",
  "S06bsu049_u:5489": "atha khalu bhagavāṃstān kāmāvacarān rūpāvarāṃś ca devaputrānāmantrayate sma - evametaddevaputrāḥ /",
  "S06bsu049_u:5490": "utpādādvā tathāgatānāmanutpādādvā tathaivaitāni lakṣaṇāni sthitāni /",
  "S06bsu049_u:5491": "tatkasya hetoḥ?",
  "S06bsu049_u:5492": "yathaitāni hi sthitāni,",
  "S06bsu049_u:5493": "tathābhūtāni tathāgatenābhisaṃbudhya ākhyātāni /",
  "S06bsu049_u:5494": "tasmāddevaputrāstathāgatastathāgata ityucyate //",
  "S06bsu049_u:5495": "(Vaidya 136) atha khalvāyuṣmān subhūtirbhagavantametadavocat - gambhīrāṇi bhagavan imāni lakṣaṇāni tathāgatenābhisaṃbuddhāni /",
  "S06bsu049_u:5496": "tathāgatānāṃ cāsaṅgajñānaṃ yaduta prajñāpāramitā /",
  "S06bsu049_u:5497": "asaṅgajñānāya prajñāpāramitā tathāgatānāṃ gocaraḥ /",
  "S06bsu049_u:5498": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:5499": "evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
  "S06bsu049_u:5500": "yathā subhūte tathāgatā arhantaḥ samyaksaṃbuddhā imāṃ dharmaṃ prajñāpāramitāmupaniśritya viharanti,",
  "S06bsu049_u:5501": "tathaivaite dharmāḥ sadā sthitāḥ,",
  "S06bsu049_u:5502": "asthānatastathāgatairabhisaṃbuddhāḥ /",
  "S06bsu049_u:5503": "ataste dharmamevopaniśritya viharanti,",
  "S06bsu049_u:5504": "dharmaṃ satkurvanti gurukurvanti mānayanti pūjayantyarcayantyapacāyanti /",
  "S06bsu049_u:5505": "prajñāpāramitaivaiṣā subhūte dharmāṇāṃ dharmateti tathāgatā arhantaḥ samyaksaṃbuddhāḥ prajñāpāramitāṃ satkurvanti gurukurvanti mānayanti pūjayantyarcayantyapacāyanti /",
  "S06bsu049_u:5506": "tatkasya hetoḥ?",
  "S06bsu049_u:5507": "ato hi subhūte prajñāpāramitātastathāgatānāmarhatāṃ samyaksaṃbuddhānāṃ sarvajñatāyāḥ prabhāvanā bhavati /",
  "S06bsu049_u:5508": "kṛtajñāḥ kṛtavedinaś ca tathāgatā arhantaḥ samyaksaṃbuddhāḥ /",
  "S06bsu049_u:5509": "yatkhalu subhūte samyagvadanto vadeyuḥ - kṛtajñaḥ kṛtavedīti,",
  "S06bsu049_u:5510": "tattathāgataṃ hi te samyagvadanto vadanti - kṛtajñaḥ kṛtavedīti /",
  "S06bsu049_u:5511": "yatkhalu subhūte tathāgato 'rhan samyaksaṃbuddho yena yena yānenāgataḥ,",
  "S06bsu049_u:5512": "yayā yayā pratipadā anuttarāṃ samyaksaṃbodhimabhisaṃbuddhaḥ,",
  "S06bsu049_u:5513": "tathāgatastadeva yānaṃ tāmeva pratipadamanugṛhṇīte anuparipālayati,",
  "S06bsu049_u:5514": "tayaiva kṛtajñatayā kṛtaveditayā /",
  "S06bsu049_u:5515": "iyaṃ subhūte tathāgatasya kṛtajñatā kṛtaveditā draṣṭavyā /",
  "S06bsu049_u:5516": "punaraparaṃ subhūte tathāgatena sarvadharmā akṛtā akṛtā ityabhisaṃbuddhāḥ,",
  "S06bsu049_u:5517": "avikṛtā avikṛtā ityabhisaṃbuddhāḥ,",
  "S06bsu049_u:5518": "anabhisaṃskṛtā anabhisaṃskṛtā ityabhisaṃbuddhāḥ /",
  "S06bsu049_u:5519": "iyam api subhūte tathāgatasya kṛtajñatā kṛtaveditā draṣṭavyā /",
  "S06bsu049_u:5520": "prajñāpāramitāṃ hyāgamya subhūte tathāgatasyārhataḥ samyaksaṃbuddhasya evaṃ sarvadharmeṣu jñānaṃ pravṛttam /",
  "S06bsu049_u:5521": "anenāpi subhūte paryāyeṇa prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī //",
  "S06bsu049_u:5522": "evamukte āyuṣmān subhūtirbhagavantametadavocat - yadā bhagavan sarvadharmā ajānakā apaśyakāḥ,",
  "S06bsu049_u:5523": "tadā kathaṃ bhagavan prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī?",
  "S06bsu049_u:5524": "evamukte bhagavānāyuṣmantaṃ subhūtimetadavocat - sādhu sādhu subhūte,",
  "S06bsu049_u:5525": "yastvaṃ tathāgatamarhantaṃ samyaksaṃbuddhametamarthaṃ paripraśnīkartavyaṃ manyase /",
  "S06bsu049_u:5526": "subhūtirevamāha - sarvadharmā ajānakā apaśyakā iti /",
  "S06bsu049_u:5527": "evametatsubhūte, evam etat /",
  "S06bsu049_u:5528": "sarvadharmā ajānakā apaśyakāḥ /",
  "S06bsu049_u:5529": "kathaṃ subhūte sarvadharmā ajānakā apaśyakāḥ?",
  "S06bsu049_u:5530": "sarvadharmā hi subhūte śūnyāḥ /",
  "S06bsu049_u:5531": "sarvadharmā hi subhūte aniśritāḥ /",
  "S06bsu049_u:5532": "evaṃ hi subhūte sarvadharmā ajānakā apaśyakāḥ /",
  "S06bsu049_u:5533": "evamete subhūte sarvadharmāḥ prajñāpāramitāmāgamya tathāgatairabhisaṃbuddhāḥ /",
  "S06bsu049_u:5534": "evam api subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī rūpasyādṛṣṭatvāt /",
  "S06bsu049_u:5535": "evaṃ vedanāyāḥ saṃjñāyāḥ saṃskārāṇāṃ vijñānasyādṛṣṭatvātsaṃdarśayitrī /",
  "S06bsu049_u:5536": "evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī bhavati //",
  "S06bsu049_u:5537": "(Vaidya 137) subhūtirāha - kathaṃ bhagavan rūpasyādṛṣṭatā bhavati?",
  "S06bsu049_u:5538": "kathaṃ vedanāyāḥ saṃjñāyāḥ saṃskārāṇām?",
  "S06bsu049_u:5539": "kathaṃ bhagavan vijñānasyādṛṣṭatā bhavati?",
  "S06bsu049_u:5540": "bhagavānāha - yadi subhūte na rūpārambaṇaṃ vijñānamutpadyate,",
  "S06bsu049_u:5541": "evaṃ rūpasyādṛṣṭatā bhavati /",
  "S06bsu049_u:5542": "evaṃ vedanā saṃjñā saṃskārāḥ /",
  "S06bsu049_u:5543": "yadi subhūte na vijñānārambaṇaṃ vijñānamutpadyate,",
  "S06bsu049_u:5544": "evaṃ vijñānasyādṛṣṭatā bhavati /",
  "S06bsu049_u:5545": "yā ca subhūte rūpasyādṛṣṭatā,",
  "S06bsu049_u:5546": "yā ca vedanāyāḥ saṃjñāyāḥ saṃskārāṇām,",
  "S06bsu049_u:5547": "yā ca subhūte vijñānasyādṛṣṭatā,",
  "S06bsu049_u:5548": "saiva lokasya dṛṣṭatā bhavati /",
  "S06bsu049_u:5549": "evaṃ hi subhūte lokastathāgatena dṛṣṭo bhavati /",
  "S06bsu049_u:5550": "evaṃ hi subhūte prajñāpāramitā tathāgatānāmarhatāṃ samyaksaṃbuddhānāmasya lokasya saṃdarśayitrī /",
  "S06bsu049_u:5551": "kathaṃ ca subhūte prajñāpāramitā lokaṃ saṃdarśayati?",
  "S06bsu049_u:5552": "iti lokaḥ śūnya iti lokaṃ sūcayati,",
  "S06bsu049_u:5553": "evaṃ prajñāpayati,",
  "S06bsu049_u:5554": "evaṃ lokaṃ saṃdarśayati /",
  "S06bsu049_u:5555": "iti loko 'cintya iti,",
  "S06bsu049_u:5556": "lokaḥ śānta iti,",
  "S06bsu049_u:5557": "loko vivikta iti lokaviśuddhyā lokaṃ sūcayati /",
  "S06bsu049_u:5558": "evaṃ lokaṃ prajñāpayati,",
  "S06bsu049_u:5559": "evaṃ saṃdarśayatīti //",
  "S06bsu049_u:5560": "āryāṣṭasāhasrikāyāṃ prajñāpāramitāyāṃ lokasaṃdarśanaparivarto nāma dvādaśaḥ //",
  "S06bsu049_u:5561": "_______________________________________________________________",
  "S06bsu049_u:5562": "(Vaidya 138)",
  "S06bsu049_u:5563": "ASP_13: acintyaparivartastrayodaśaḥ /",
  "S06bsu049_u:5564": "atha khalvāyuṣmān subhūtirbhagavantametadavocat - gambhīrā bhagavan prajñāpāramitā /",
  "S06bsu049_u:5565": "mahākṛtyena bateyaṃ bhagavan prajñāpāramitā pratyupasthitā /",
  "S06bsu049_u:5566": "acintyakṛtyenātulyakṛtyenāprameyakṛtyenāsaṃkhyeyakṛtyenāsamasamakṛtyena bateyaṃ bhagavan prajñāpāramitā pratyupasthitā /",
  "S06bsu049_u:5567": "bhagavānāha - evametatsubhūte, evam etat /",
  "S06bsu049_u:5568": "mahākṛtyeneyaṃ subhūte prajñāpāramitā pratyupasthitā /",
  "S06bsu049_u:5569": "acintyakṛtyenātulyakṛtyenāprameyakṛtyenāsaṃkhyeyakṛtyenāsamasamakṛtyeneyaṃ subhūte prajñāpāramitā pratyupasthitā /",
  "S06bsu049_u:5570": "kathaṃ ca subhūte acintyakṛtyeneyaṃ prajñāpāramitā pratyupasthitā?",
  "S06bsu049_u:5571": "acintyaṃ hi subhūte tathāgatatvaṃ buddhatvaṃ svayaṃbhūtvaṃ sarvajñatvam /",
  "S06bsu049_u:5572": "evaṃ hi subhūte acintyakṛtyeneyaṃ prajñāpāramitā pratyupasthitā /",
  "S06bsu049_u:5573": "na hīdaṃ śakyaṃ cittena cintayitum /",
  "S06bsu049_u:5574": "tatkasya hetoḥ?",
  "S06bsu049_u:5575": "na hi cittaṃ vā cetanā vā caitasiko vā atra dharmaḥ pravartate /",
  "S06bsu049_u:5576": "kathaṃ ca subhūte atulyakṛtyeneyaṃ prajñāpāramitā pratyupasthitā?",
  "S06bsu049_u:5577": "na śakyaṃ subhūte tathāgatatvaṃ buddhatvaṃ svayaṃbhūtvaṃ sarvajñatvaṃ cintayituṃ vā tulayituṃ vā /",
  "S06bsu049_u:5578": "evaṃ hi subhūte atulyakṛtyeneyaṃ prajñāpāramitā pratyupasthitā /",
  "S06bsu049_u:5579": "kathaṃ ca subhūte aprameyakṛtyeneyaṃ prajñāpāramitā pratyupasthitā?",
  "S06bsu049_u:5580": "aprameyaṃ hi subhūte tathāgatatvaṃ buddhatvaṃ svayaṃbhūtvaṃ sarvajñatvam /",
  "S06bsu049_u:5581": "evaṃ hi subhūte aprameyakṛtyeneyaṃ prajñāpāramitā pratyupasthitā /",
  "S06bsu049_u:5582": "kathaṃ ca subhūte asaṃkhyeyakṛtyeneyaṃ prajñāpāramitā pratyupasthitā?",
  "S06bsu049_u:5583": "asaṃkhyeyaṃ hi subhūte tathāgatatvaṃ buddhatvaṃ svayaṃbhūtvaṃ sarvajñatvam /",
  "S06bsu049_u:5584": "evaṃ hi subhūte asaṃkhyeyakṛtyeneyaṃ prajñāpāramitā pratyupasthitā /",
  "S06bsu049_u:5585": "kathaṃ ca subhūte asamasamakṛtyeneyaṃ prajñāpāramitā pratyupasthitā?",
  "S06bsu049_u:5586": "nāsti subhūte tathāgatasyārhataḥ samyaksaṃbuddhasya svayaṃbhuvaḥ sarvajñasya samaḥ,",
  "S06bsu049_u:5587": "kutaḥ punaruttaraḥ?",
  "S06bsu049_u:5588": "evaṃ hi subhūte asamasamakṛtyeneyaṃ prajñāpāramitā pratyupasthitā //",
  "S06bsu049_u:5589": "sthaviraḥ subhūtirāha - kiṃ punarbhagavaṃstathāgatatvamevācintyamatulyamaprameyamasaṃkhyeyamasamasamam?",
  "S06bsu049_u:5590": "evaṃ buddhatvameva svayaṃbhūtvameva sarvajñatvameva atulyamaprameyamasaṃkhyeyamasamasamam,",
  "S06bsu049_u:5591": "utāho rūpamapyacintyamatulyamaprameyamasaṃkhyeyamasamasamam?",
  "S06bsu049_u:5592": "evaṃ vedanāpi saṃjñāpi saṃskārā apiḥ?",
  "S06bsu049_u:5593": "vijñānamapyacintyamatulyamaprameyamasaṃkhyeyamasamasamam,",
  "S06bsu049_u:5594": "utāho sarvadharmā apyacintyā atulyā aprameyā asaṃkhyeyā asamasamāḥ?",
  "S06bsu049_u:5595": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:5596": "rūpam api subhūte acintyamatulyamaprameyamasaṃkhyeyamasamasamam /",
  "S06bsu049_u:5597": "evaṃ vedanāpi saṃjñāpi saṃskārā api /",
  "S06bsu049_u:5598": "vijñānam api subhūte acintyamatulyamaprameyamasaṃkhyeyamasamasamam /",
  "S06bsu049_u:5599": "evaṃ sarvadharmā api subhūte acintyā atulyā aprameyā asaṃkhyeyā asamasamāḥ /",
  "S06bsu049_u:5600": "tatkasya hetoḥ?",
  "S06bsu049_u:5601": "rūpasya hi subhūte yā dharmatā,",
  "S06bsu049_u:5602": "na tatra cittaṃ na cetanā na caitasikā dharmā na tulanā /",
  "S06bsu049_u:5603": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:5604": "vijñānasya hi subhūte yā dharmatā,",
  "S06bsu049_u:5605": "na tatra cittaṃ na cetanā na caitasikā dharmā na tulanā /",
  "S06bsu049_u:5606": "sarvadharmāṇāṃ hi subhūte yā dharmatā,",
  "S06bsu049_u:5607": "na tatra cittaṃ na cetanā na caitasikā dharmā na tulanā /",
  "S06bsu049_u:5608": "evaṃ hi subhūte rūpamapyacintyamatulyam /",
  "S06bsu049_u:5609": "evaṃ vedanāpi saṃjñāpi saṃskārā api /",
  "S06bsu049_u:5610": "vijñānamapyacintyamatulyam /",
  "S06bsu049_u:5611": "evaṃ sarvadharmā apyacintyā atulyāḥ /",
  "S06bsu049_u:5612": "rūpam api (Vaidya 139)",
  "S06bsu049_u:5613": "subhūte aprameyam /",
  "S06bsu049_u:5614": "evaṃ vedanāpi saṃjñāpi saṃskārā api /",
  "S06bsu049_u:5615": "vijñānam api subhūte aprameyam,",
  "S06bsu049_u:5616": "sarvadharmā api subhūte aprameyāḥ /",
  "S06bsu049_u:5617": "tatkasya hetoḥ?",
  "S06bsu049_u:5618": "rūpasya hi subhūte pramāṇaṃ na prajñāyate /",
  "S06bsu049_u:5619": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:5620": "vijñānasya hi subhūte pramāṇaṃ na prajñāyate /",
  "S06bsu049_u:5621": "sarvadharmāṇām api hi subhūte pramāṇaṃ na prajñāyate /",
  "S06bsu049_u:5622": "kena kāraṇena subhūte rūpasya pramāṇaṃ na prajñāyate?",
  "S06bsu049_u:5623": "kena kāraṇena vedanāyāḥ saṃjñāyāḥ saṃskārāṇām?",
  "S06bsu049_u:5624": "kena kāraṇena subhūte vijñānasya pramāṇaṃ na prajñāyate?",
  "S06bsu049_u:5625": "kena kāraṇena subhūte sarvadharmāṇām api pramāṇaṃ na prajñāyate?",
  "S06bsu049_u:5626": "rūpasya hi subhūte pramāṇaṃ na vidyate /",
  "S06bsu049_u:5627": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:5628": "vijñānasya hi subhūte pramāṇaṃ na vidyate /",
  "S06bsu049_u:5629": "sarvadharmāṇām api hi subhūte pramāṇaṃ na vidyate /",
  "S06bsu049_u:5630": "kena kāraṇena subhūte rūpasya pramāṇaṃ na vidyate?",
  "S06bsu049_u:5631": "evaṃ vedanāyāḥ saṃjñāyāḥ saṃskārāṇām?",
  "S06bsu049_u:5632": "kena kāraṇena subhūte vijñānasya pramāṇaṃ na vidyate?",
  "S06bsu049_u:5633": "kena kāreṇena subhūte sarvadharmāṇām api pramāṇaṃ na vidyate?",
  "S06bsu049_u:5634": "apramāṇatvātsubhūte sarvadharmāṇām /",
  "S06bsu049_u:5635": "rūpam api subhūte asaṃkhyeyam /",
  "S06bsu049_u:5636": "evaṃ vedanā saṃjñā saṃskārāḥ /",
  "S06bsu049_u:5637": "vijñānam api subhūte asaṃkhyeyam /",
  "S06bsu049_u:5638": "sarvadharmā api subhūte asaṃkhyeyāḥ,",
  "S06bsu049_u:5639": "gaṇanāsamatikrāntatvāt /",
  "S06bsu049_u:5640": "rūpamapi subhūte asamasamam /",
  "S06bsu049_u:5641": "evaṃ vedanā saṃjñā saṃskārāḥ /",
  "S06bsu049_u:5642": "vijñānam api subhūte asamasamam /",
  "S06bsu049_u:5643": "evaṃ sarvadharmā api subhūte asamasamāḥ,",
  "S06bsu049_u:5644": "ākāśasamatvātsubhūte sarvadharmāṇām /",
  "S06bsu049_u:5645": "tatkiṃ manyase subhūte api tu astyākāśasya samo vā gaṇanā vā pramāṇaṃ vā tulyaṃ vā cittaṃ vā caitasikā vā dharmāḥ?",
  "S06bsu049_u:5646": "subhūtirāha - no hīdaṃ bhagavan /",
  "S06bsu049_u:5647": "bhagavānāha - evameva subhūte anena paryāyeṇa sarvadharmā api acintyā atulyā aprameyā asaṃkhyeyā asamasamāḥ /",
  "S06bsu049_u:5648": "ete ca subhūte tathāgatadharmā acintyāścittoparamatvāt,",
  "S06bsu049_u:5649": "atulyāstulanāsamatikrāntatvāt /",
  "S06bsu049_u:5650": "acintyā atulyā iti subhūte vijñānagatasyaitaddharmasyādhivacanam /",
  "S06bsu049_u:5651": "evamaprameyā asaṃkhyeyā asamasamā iti subhūte samasaṃkhyāpramāṇoparamatvādaprameyā asaṃkhyeyā asamasamāstathāgatadharmāḥ /",
  "S06bsu049_u:5652": "ākāśasamāsaṃkhyeyāprameyatayā asamasamā asaṃkhyeyā aprameyā ete dharmāḥ /",
  "S06bsu049_u:5653": "ākāśatulyatayā atulyā asamavahitā bateme dharmāḥ /",
  "S06bsu049_u:5654": "tasmātsubhūte atulyā ete dharmā ucyante /",
  "S06bsu049_u:5655": "ākāśācintyatayā acintyā ete dharmāḥ /",
  "S06bsu049_u:5656": "ākāśātulyatayā atulyā ete dharmāḥ /",
  "S06bsu049_u:5657": "ākāśāprameyatayā aprameyā ete dharmāḥ /",
  "S06bsu049_u:5658": "ākāśāsaṃkhyeyatayā asaṃkhyeyā ete dharmāḥ /",
  "S06bsu049_u:5659": "ākāśāsamasamatayā asamasamā ete dharmāḥ /",
  "S06bsu049_u:5660": "asyāṃ khalu punaracintyatāyāmatulyatāyāmaprameyatāyāmasaṃkhyeyatāyāmasamasamatāyāṃ bhāṣyamāṇāyāṃ pañcānāṃ bhikṣuśatānāmanupādāya āsravebhyaścittāni vimuktāni,",
  "S06bsu049_u:5661": "viṃśateś ca bhikṣuṇīśatānām anupādāya āsravebhyaś cittāni vimuktāni,",
  "S06bsu049_u:5662": "ṣaṣṭeścopāsakaśatānāṃ virajo vigatamalaṃ dharmeṣu dharmacakṣurviśuddham,",
  "S06bsu049_u:5663": "triṃśateścopāsikānāṃ virajo vigatamalaṃ dharmeṣu dharmacakṣurviśuddham,",
  "S06bsu049_u:5664": "viṃśatyā ca bodhisattvairanutpattikeṣu dharmeṣu kṣāntiḥ pratilabdhābhūt /",
  "S06bsu049_u:5665": "te ca bhagavatā ihaiva bhadrakalpe vyākṛtā anuttarāyāṃ samyaksaṃbodhau /",
  "S06bsu049_u:5666": "ye 'pi te upāsakā upāsikāś ca yeṣāṃ virajo vigatamalaṃ dharmeṣu dharmacakṣurviśuddham,",
  "S06bsu049_u:5667": "te 'pi bhagavatā vyākṛtāḥ /",
  "S06bsu049_u:5668": "teṣāmapyanupādāyāsravebhyaścittaṃ vimokṣyate //",
  "S06bsu049_u:5669": "(Vaidya 140) atha khalvāyuṣmān subhūtirbhagavantametadavocat - gambhīrā bhagavan prajñāpāramitā /",
  "S06bsu049_u:5670": "mahākṛtyena bateyaṃ bhagavan prajñāpāramitā pratyupasthitā /",
  "S06bsu049_u:5671": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:5672": "gambhīrā subhūte prajñāpāramitā /",
  "S06bsu049_u:5673": "mahākṛtyeneyaṃ subhūte prajñāpāramitā pratyupasthitā /",
  "S06bsu049_u:5674": "tatkasya hetoḥ?",
  "S06bsu049_u:5675": "atra hi subhūte sarvajñatā samāyuktā,",
  "S06bsu049_u:5676": "atra pratyekabuddhabhūmiḥ samāyuktā,",
  "S06bsu049_u:5677": "atra sarvaśrāvakabhūmiḥ samāyuktā /",
  "S06bsu049_u:5678": "tadyathāpi nāma subhūte rājñaḥ kṣatriyasya mūrdhābhiṣiktasya janapadasthāmavīryaprāptasya yāni tāni rājakṛtyāni,",
  "S06bsu049_u:5679": "yāni ca nagarakṛtyāni,",
  "S06bsu049_u:5680": "yāni ca janapadakṛtyāni,",
  "S06bsu049_u:5681": "sarvāṇi tāni amātyasamāyuktāni bhavanti /",
  "S06bsu049_u:5682": "alpotsukastato rājā bhavatyapahṛtabhāraḥ /",
  "S06bsu049_u:5683": "evameva subhūte ye kecidbuddhadharmā vā pratyekabuddhadharmā vā śrāvakadharmā vā,",
  "S06bsu049_u:5684": "sarve te prajñāpāramitāsamāyuktāḥ /",
  "S06bsu049_u:5685": "prajñāpāramitā tatra kṛtyaṃ karoti /",
  "S06bsu049_u:5686": "anena subhūte paryāyeṇa mahākṛtyeneyaṃ prajñāpāramitā pratyupasthitā rūpasyāparigrahāya anabhiniveśāya /",
  "S06bsu049_u:5687": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:5688": "vijñānasyāparigrahāya anabhiniveśāya,",
  "S06bsu049_u:5689": "srotaāpattiphalasyāparigrahāyānabhiniveśāya,",
  "S06bsu049_u:5690": "evaṃ sakṛdāgāmiphalasyānāgāmiphalasyārhattvaphalasyāparigrahāyānabhiniveśāya,",
  "S06bsu049_u:5691": "pratyekabodheraparigrahāyānabhiniveśāya,",
  "S06bsu049_u:5692": "sarvajñatāyā aparigrahāyānabhiniveśāya prajñāpāramitā pratyupasthitā //",
  "S06bsu049_u:5693": "subhūtirāha - kathaṃ bhagavan sarvajñatāyā aparigrahāyānabhiniveśāya prajñāpāramitā pratyupasthitā?",
  "S06bsu049_u:5694": "bhagavānāha - tatkiṃ manyase subhūte samanupaśyasi tvamarhattvaṃ yatra parigrahaṃ vā abhiniveśaṃ vā kuryāḥ?",
  "S06bsu049_u:5695": "subhūtirāha - no hīdaṃ bhagavan /",
  "S06bsu049_u:5696": "nāhaṃ bhagavaṃstaṃ dharmaṃ samanupaśyāmi yaṃ parigṛhṇīyāmabhiniveśeyaṃ vā arhattvamiti /",
  "S06bsu049_u:5697": "bhagavānāha - evametatsubhūte, evam etat /",
  "S06bsu049_u:5698": "aham api subhūte tathāgatatvaṃ na samanupaśyāmi /",
  "S06bsu049_u:5699": "so 'haṃ subhūte tathāgatatvamasamanupaśyan na parigṛhṇāmi nābhiniveśe /",
  "S06bsu049_u:5700": "tasmāttarhi subhūte sarvajñatāpyaparigrahā anabhiniveśā /",
  "S06bsu049_u:5701": "subhūtirāha - sarvajñatāpi bhagavan aparigrahā anabhiniveśeti?",
  "S06bsu049_u:5702": "mā bhagavan navayānasaṃprasthitāḥ parīttakuśalamūlā bodhisattvā mahāsattvā imaṃ nirdeśaṃ śrutvā utrasiṣuḥ saṃtrasiṣuḥ saṃtrāsamāpatsyante /",
  "S06bsu049_u:5703": "api tu khalu punarbhagavan ye bodhisattvā mahāsattvā hetusaṃpannāḥ pūrvajinakṛtādhikārā dīrgharātrāvaropitakuśalamūlā bhaviṣyanti,",
  "S06bsu049_u:5704": "ta imāṃ gambhīrāṃ prajñāpāramitāṃ śrutvā adhimokṣyanti /",
  "S06bsu049_u:5705": "bhagavānāha - evametatsubhūte, evam etat //",
  "S06bsu049_u:5706": "atha khalu te kāmāvacarā rūpāvarāś ca devaputrā bhagavantametadavocan - gambhīrā bhagavan prajñāpāramitā,",
  "S06bsu049_u:5707": "durdṛśā duranubodhā /",
  "S06bsu049_u:5708": "pūrvajinakṛtādhikārā dīrgharātrāvaropitakuśalamūlāste bhagavan sattvā bhaviṣyanti,",
  "S06bsu049_u:5709": "ya enāṃ gambhīrāṃ prajñāpāramitāmadhimokṣyanti /",
  "S06bsu049_u:5710": "sacedbhagavaṃstrisāhasramahāsāhasre lokadhātau ye sattvāḥ,",
  "S06bsu049_u:5711": "te sarve śraddhānusāribhūmau kalpaṃ vā kalpāvaśeṣaṃ vā careyuḥ yaśceha gambhīrāyāṃ prajñāpāramitāyāmekadivasam api kṣāntiṃ rocayedgaveṣeta cintayettulayedupaparīkṣeta upanidhyāyet,",
  "S06bsu049_u:5712": "ayameva bhagavaṃstebhyaḥ śreyān /",
  "S06bsu049_u:5713": "evamukte bhagavāṃstān kāmāvacarān (Vaidya 141)",
  "S06bsu049_u:5714": "rūpāvacarāṃś ca devaputrānāmantrayāmāsa - yadi devaputrāḥ kaścideva kulaputro vā kuladuhitā vā imāṃ gambhīrāṃ prajñāpāramitāṃ śṛṇuyāt,",
  "S06bsu049_u:5715": "yāvadasya devaputrāḥ kṣiprataraṃ nirvāṇaṃ pratikāṅkṣitavyam,",
  "S06bsu049_u:5716": "na tveva teṣāṃ śraddhānusāribhūmau kalpaṃ vā kalpāvaśeṣaṃ vā caratām /",
  "S06bsu049_u:5717": "atha khalu te kāmāvacarā rūpāvacarāś ca devaputrā bhagavantametadavocan - mahāpāramiteyaṃ bhagavan yaduta prajñāpāramitā /",
  "S06bsu049_u:5718": "ityuktvā bhagavataḥ pādau śirasā abhivandya bhagavantaṃ triḥ pradakṣiṇīkṛtya bhagavato 'ntikād gamiṣyāma ityārocya prakrāntāḥ /",
  "S06bsu049_u:5719": "te 'vidūraṃ gatvā antarhitāḥ /",
  "S06bsu049_u:5720": "kāmāvacarāś ca devaputrāḥ kāmadhātau prātiṣṭhantaḥ,",
  "S06bsu049_u:5721": "rūpāvacarāś ca devaputrā brahmaloke prātiṣṭhanteti //",
  "S06bsu049_u:5722": "āryāṣṭasāhasrikāyāṃ prajñāpāramitāyāmacintyaparivarto nāma trayodaśaḥ //",
  "S06bsu049_u:5723": "_______________________________________________________________",
  "S06bsu049_u:5724": "(Vaidya 142)",
  "S06bsu049_u:5725": "ASP_14: aupamyaparivartaścaturdaśaḥ /",
  "S06bsu049_u:5726_0": "atha khalvāyuṣmān subhūtirbhagavantametadavocat - yo bhagavan bodhisattvo mahāsattvaḥ",
  "S06bsu049_u:5726_1": "sahaśravaṇenaiva asyāṃ gambhīrāyāṃ prajñāpāramitāyāmadhimucyate nāvalīyate na saṃlīyate",
  "S06bsu049_u:5726_2": "nāvatiṣṭhate na dhandhāyati na vicikitsati na kāṅkṣati,",
  "S06bsu049_u:5727": "abhinandati ca prajñāpāramitām,",
  "S06bsu049_u:5728": "sa bhagavan kutaścyutvā kutropapannaḥ?",
  "S06bsu049_u:5729_0": "bhagavānāha - yaḥ subhūte bodhisattvo mahāsattvaḥ sahaśravaṇenaiva asyāṃ gambhīrāyāṃ",
  "S06bsu049_u:5729_1": "prajñāpāramitāyāmadhimokṣyate nāvaleṣyate na saṃleṣyate nāvasthāsyate na dhandhāyiṣyati",
  "S06bsu049_u:5729_2": "na vicikitsiṣyati na kāṅkṣiṣyati,",
  "S06bsu049_u:5730": "abhinandiṣyati ca darśanaṃ śravaṇaṃ ca,",
  "S06bsu049_u:5731": "dhārayiṣyati bhāvayiṣyatyenāṃ gambhīrāṃ prajñāpāramitām,",
  "S06bsu049_u:5732": "prajñāpāramitāpratisaṃyuktāṃś ca manasikārānna vihāsyati,",
  "S06bsu049_u:5733": "na vipṛṣṭhīkariṣyati mānasam,",
  "S06bsu049_u:5734": "chandaṃ janayiṣyatyudgrahītuṃ dhārayituṃ vācayituṃ paryavāptuṃ pravartayitum,",
  "S06bsu049_u:5735": "kariṣyatyanubandham,",
  "S06bsu049_u:5736": "anugamiṣyati dharmabhāṇakaṃ notsrakṣyati /",
  "S06bsu049_u:5737": "tadyathāpi nāma subhūte taruṇavatsā gaurnotsṛjati vatsam,",
  "S06bsu049_u:5738": "evameva subhūte yo bodhisattvo mahāsattva enāṃ gambhīrāṃ prajñāpāramitāṃ śrutvā tāvanna prahāsyati dharmabhāṇakaṃ yāvadasyeyaṃ prajñāpāramitā kāyagatā vā bhaviṣyati pustakagatā vā,",
  "S06bsu049_u:5739": "ayaṃ subhūte bodhisattvo mahāsattvo manuṣyebhya eva cyuto manuṣyeṣvevopapannaḥ //",
  "S06bsu049_u:5740": "subhūtirāha - syādbhagavan etaireva guṇaiḥ samanvāgato bodhisattvo mahāsattvo 'nyebhyo buddhakṣetrebhyaścyuta ihopapannaḥ?",
  "S06bsu049_u:5741": "bhagavānāha - syātsubhūte bodhisattvo mahāsattvo 'nyebhyo buddhakṣetrebhyo 'nyān buddhān bhagavataḥ paryupāsya paripṛcchya paripraśnīkṛtya tebhyaścyuta ihopapannaḥ,",
  "S06bsu049_u:5742": "etaireva guṇaiḥ samanvāgato veditavyaḥ /",
  "S06bsu049_u:5743": "punaraparaṃ subhūte yo bodhisattvo mahāsattvastuṣitebhyo devebhyaścyuta ihopapannaḥ,",
  "S06bsu049_u:5744": "so 'pyetaireva guṇaiḥ samanvāgato veditavyaḥ /",
  "S06bsu049_u:5745": "yena maitreyo bodhisattvo mahāsattvaḥ paryupāsitaḥ paripṛṣṭaḥ paripṛcchitaḥ paripraśnīkṛtaḥ imāṃ prajñāpāramitāmārabhya,",
  "S06bsu049_u:5746": "so 'pyetaireva guṇaiḥ samanvāgato veditavyaḥ /",
  "S06bsu049_u:5747": "yena khalu punaḥ subhūte bodhisattvena mahāsattvena pūrvāntata iyaṃ gambhīrā prajñāpāramitā śrutā,",
  "S06bsu049_u:5748": "na tu paripṛṣṭā bhavet,",
  "S06bsu049_u:5749": "na paripṛcchitā na paripraśnīkṛtā,",
  "S06bsu049_u:5750": "tasya punar api manuṣyeṣvevopapannasya asyāṃ gambhīrāyāṃ prajñāpāramitāyāṃ bhāṣyamāṇāyāṃ bhavati kāṅkṣāyitatvam,",
  "S06bsu049_u:5751": "bhavati dhandhāyitatvam,",
  "S06bsu049_u:5752": "bhavati cittasyāvalīnatā,",
  "S06bsu049_u:5753": "veditavyametatsubhūte,",
  "S06bsu049_u:5754": "ayaṃ bodhisattvaḥ pūrvāntato 'pyaparipṛcchakajātīyo 'bhūt /",
  "S06bsu049_u:5755": "tatkasya hetoḥ?",
  "S06bsu049_u:5756": "tathā hi asyāṃ asyāṃ gambhīrāyāṃ prajñāpāramitāyāṃ bhāṣyamāṇāyāṃ bhavati kāṅkṣāyitatvam,",
  "S06bsu049_u:5757": "bhavati dhandhāyitatvam,",
  "S06bsu049_u:5758": "bhavati cittasyāvalīnateti //",
  "S06bsu049_u:5759": "punaraparaṃ subhūte yena bodhisattvena mahāsattveneyaṃ gambhīrā prajñāpāramitā pūrvāntato 'pi śrutā bhavati,",
  "S06bsu049_u:5760": "paryupāsitā paripṛṣṭā paripṛcchitā paripraśnīkṛtā ca bhavati,",
  "S06bsu049_u:5761": "ekaṃ vā dinaṃ dve vā trīṇi vā catvāri vā pañca vā dināni,",
  "S06bsu049_u:5762": "tasya tāvatkālikī śraddhā bhavati,",
  "S06bsu049_u:5763": "saṃhriyate ca,",
  "S06bsu049_u:5764": "punarevāsaṃhāryā ca bhavati paripṛcchayā /",
  "S06bsu049_u:5765": "tatkasya hetoḥ?",
  "S06bsu049_u:5766": "evaṃ hyetatsubhūte bhavati - yena pūrvaṃ na saṃparipṛṣṭā bhavatīyaṃ prajñāpāramitā,",
  "S06bsu049_u:5767": "na saṃparipṛcchitā, (Vaidya 143)",
  "S06bsu049_u:5768": "na saṃparipraśnīkṛtā,",
  "S06bsu049_u:5769": "na cānuvartitā bhavati,",
  "S06bsu049_u:5770": "tasya kaṃcitkālaṃ chando 'nuvartate asyāṃ gambhīrāyāṃ prajñāpāramitāyāṃ śravaṇāya,",
  "S06bsu049_u:5771": "kaṃcitkālaṃ chando na bhavati /",
  "S06bsu049_u:5772": "sa punarevotkṣipyate 'vasīdati /",
  "S06bsu049_u:5773": "tasya calācalā buddhirbhavati /",
  "S06bsu049_u:5774": "tūlapicūpamaś ca sa bhavati /",
  "S06bsu049_u:5775": "so 'yaṃ bodhisattvo 'cirayānasaṃprasthito veditavyaḥ /",
  "S06bsu049_u:5776": "navena yānenāgataḥ sa bodhisattvastāṃ śraddhāṃ taṃ prasādaṃ taṃ chandaṃ prahāsyati,",
  "S06bsu049_u:5777": "yadutaināṃ gambhīrāṃ prajñāpāramitāṃ nānugrahīṣyati nānuvartiṣyate nānuparivārayiṣyati /",
  "S06bsu049_u:5778": "tasya dvayorbhūmyoranyatarā bhūmiḥ pratikāṅkṣitavyā - śrāvakabhūmirvā pratyekabuddhabhūmirvā /",
  "S06bsu049_u:5779": "tadyathāpi nāma subhūte mahāsamudragatāyāṃ nāvi bhinnāyāṃ te tatra kāṣṭhaṃ vā na gṛhṇanti phalakaṃ vā,",
  "S06bsu049_u:5780": "mṛtaśarīraṃ vā nādhyālambante,",
  "S06bsu049_u:5781": "veditavyam etat - aprāptā evaite pāramudake kālaṃ kariṣyantīti /",
  "S06bsu049_u:5782": "ye khalu punaḥ subhūte mahāsamudragatāyāṃ nāvi bhinnāyāṃ tatra kāṣṭhaṃ vā gṛhṇanti phalakaṃ vā,",
  "S06bsu049_u:5783": "mṛtaśarīraṃ vā adhyālambante,",
  "S06bsu049_u:5784": "veditavyametatsubhūte - naite udake kālaṃ kariṣyanti,",
  "S06bsu049_u:5785": "svastinā anantarāyeṇa pāramuttariṣyanti,",
  "S06bsu049_u:5786": "akṣatāścānupahatāś ca sthale sthāsyantīti /",
  "S06bsu049_u:5787": "evameva subhūte yo bodhisattvaḥ śraddhāmātrakeṇa prasādamātrakeṇa premamātrakeṇa chandamātrakeṇa samanvāgataḥ sa ca prajñāpāramitāṃ nādhyālambate,",
  "S06bsu049_u:5788": "veditavyametatsubhūte antaraivaiṣa vyadhvani vyavasādamāpatsyate,",
  "S06bsu049_u:5789": "aprāpta eva sarvajñatāṃ śrāvakatve pratyekabuddhatve vā sthāsyatīti /",
  "S06bsu049_u:5790": "yeṣāṃ khalu punaḥ subhūte bodhisattvānāṃ mahāsattvānāmasti śraddhā,",
  "S06bsu049_u:5791": "asti kṣāntiḥ,",
  "S06bsu049_u:5792": "asti ruciḥ,",
  "S06bsu049_u:5793": "asti chandaḥ,",
  "S06bsu049_u:5794": "asti vīryam,",
  "S06bsu049_u:5795": "astyapramādaḥ,",
  "S06bsu049_u:5796": "astyadhimuktiḥ,",
  "S06bsu049_u:5797": "astyadhyāśayaḥ,",
  "S06bsu049_u:5798": "asti tyāgaḥ,",
  "S06bsu049_u:5799": "asti gauravam,",
  "S06bsu049_u:5800": "asti prītiḥ,",
  "S06bsu049_u:5801": "asti prāmodyam,",
  "S06bsu049_u:5802": "asti prasādaḥ,",
  "S06bsu049_u:5803": "asti prema,",
  "S06bsu049_u:5804": "astyanikṣiptadhuratā anuttarāṃ samyaksaṃbodhimabhisaṃboddhum,",
  "S06bsu049_u:5805": "te ca prajñāpāramitāmadhyālambante /",
  "S06bsu049_u:5806_0": "evaṃ teṣāṃ sā śraddhā sā kṣāntiḥ sā rūciḥ sa cchandaḥ tadvīryaṃ so 'pramādaḥ sādhimuktiḥ",
  "S06bsu049_u:5806_1": "so 'dhyāśayaḥ sa tyāgaḥ tadgauravaṃ sā prītiḥ tatprāmodyaṃ sa prasādaḥ tatprema sā",
  "S06bsu049_u:5806_2": "anikṣiptadhuratā anuttarāṃ samyaksaṃbodhimabhisaṃboddhum /",
  "S06bsu049_u:5807": "te ca prajñāpāramitāṃ prāpya sarvajñatāyāṃ sthāsyanti /",
  "S06bsu049_u:5808": "tadyathāpi nāma subhūte strī va puruṣo vā aparipakvena ghaṭenodakaṃ parivahet,",
  "S06bsu049_u:5809": "veditavyametatsubhūte - nāyaṃ ghaṭaściramanuvartsyate,",
  "S06bsu049_u:5810": "kṣiprameva paribhetsyate,",
  "S06bsu049_u:5811": "pravileṣyate iti /",
  "S06bsu049_u:5812": "tatkasya hetoḥ?",
  "S06bsu049_u:5813": "yathāpi nāma tadaparipakvatvāddhaṭasya,",
  "S06bsu049_u:5814": "sa bhūmiparyavasāna eva bhaviṣyatīti /",
  "S06bsu049_u:5815": "evameva subhūte kiṃcāpi bodhisattvasya asti śraddhā asti kṣāntiḥ asti rūciḥ asti chandaḥ asti vīryam astyapramādaḥ,",
  "S06bsu049_u:5816": "astyadhimuktiḥ astyadhyāśayaḥ asti tyāgaḥ /",
  "S06bsu049_u:5817": "asti gauravam,",
  "S06bsu049_u:5818": "asti prītiḥ asti prāmodyam,",
  "S06bsu049_u:5819": "asti prasādaḥ,",
  "S06bsu049_u:5820": "asti prema,",
  "S06bsu049_u:5821": "astyanikṣiptadhuratā anuttarāṃ samyaksaṃbodhimabhisaṃboddhum /",
  "S06bsu049_u:5822": "sa ca prajñāpāramitayā upāyakauśalyena ca aparigṛhīto bhavati,",
  "S06bsu049_u:5823": "veditavyametatsubhūte ayaṃ bodhisattvo 'ntarā vyadhvani vyavasādamāpatsyata iti /",
  "S06bsu049_u:5824": "kaś ca subhūte bodhisattvasyāntarā vyadhvani vyavasādaḥ - śrāvakabhūmirvā pratyekabuddhabhūmirvā?",
  "S06bsu049_u:5825": "tadyathāpi nāma subhūte strī vā puruṣo vā suparipakvena ghaṭena nadīto vā sarasto vā taḍāgato vā udapānādvā tato 'nyebhyo vā udakādhārebhya udakaṃ parivahet,",
  "S06bsu049_u:5826": "tasya tadudakaṃ parivahato veditavyametatsubhūte svastinā (Vaidya 144)",
  "S06bsu049_u:5827": "anantarāyeṇa ayaṃ ghaṭo gṛhaṃ gamiṣyatīti /",
  "S06bsu049_u:5828": "tatkasya hetoḥ?",
  "S06bsu049_u:5829": "yathāpi nāma suparipakvatvāddhaṭasya /",
  "S06bsu049_u:5830": "evameva subhūte yasya bodhisattvasya asti śraddhā asti kṣāntiḥ asti ruciḥ asti chandaḥ,",
  "S06bsu049_u:5831": "asti vīryam,",
  "S06bsu049_u:5832": "astyapramādaḥ,",
  "S06bsu049_u:5833": "astyadhimuktiḥ astyadhyāśayaḥ,",
  "S06bsu049_u:5834": "asti tyāgaḥ,",
  "S06bsu049_u:5835": "asti gauravam,",
  "S06bsu049_u:5836": "asti prītiḥ asti prāmodyam,",
  "S06bsu049_u:5837": "asti prasādaḥ,",
  "S06bsu049_u:5838": "asti premaḥ astyanikṣiptadhuratā anuttarāṃ samyaksaṃbodhimabhisaṃboddhum /",
  "S06bsu049_u:5839": "sa ca prajñāpāramitayā upāyakauśalyena ca parigṛhīto bhavati /",
  "S06bsu049_u:5840": "veditavyametatsubhūte nāyaṃ bodhisattvo mahāsattvo 'ntarā vyadhvani vyavasādamāpatsyate /",
  "S06bsu049_u:5841": "akṣato 'nupahataḥ sarvajñatāyāṃ sthāsyatīti /",
  "S06bsu049_u:5842": "tadyathāpi nāma subhūte duṣprajñajātīyaḥ puruṣaḥ sāmudrikāṃ nāvamanākoṭitāmaparikarmakṛtāṃ cirabandhanabaddhāmudake 'vatārya samāropitabhāṇḍāṃ paripūrṇāṃ bhārārtāmabhirūḍhaḥ syāt,",
  "S06bsu049_u:5843": "veditavyametatsubhūte - evaṃdharmeyaṃ naurbhaviṣyati,",
  "S06bsu049_u:5844": "yaduta udake 'saṃtīrṇabhāṇḍaiva saṃsatsyatīti /",
  "S06bsu049_u:5845": "tasyānyena bhāṇḍaṃ bhaviṣyati,",
  "S06bsu049_u:5846": "anyena sā naurvipatsyate iti /",
  "S06bsu049_u:5847": "evaṃ sa sārthavāho 'nupāyakuśalo dauṣprajñena mahatā arthaviyogena samanvāgato bhaviṣyati,",
  "S06bsu049_u:5848": "mahataś ca ratnākarātparihīṇo bhaviṣyatīti /",
  "S06bsu049_u:5849": "evameva subhūte kiṃcāpi bodhisattvasya asti śraddhā asti kṣāntiḥ,",
  "S06bsu049_u:5850": "asti ruciḥ asti chandaḥ,",
  "S06bsu049_u:5851": "asti vīryam,",
  "S06bsu049_u:5852": "astyapramādaḥ,",
  "S06bsu049_u:5853": "astyadhimuktiḥ astyadhyāśayaḥ,",
  "S06bsu049_u:5854": "asti tyāgaḥ,",
  "S06bsu049_u:5855": "asti gauravam,",
  "S06bsu049_u:5856": "asti prītiḥ,",
  "S06bsu049_u:5857": "asti prāmodyam,",
  "S06bsu049_u:5858": "asti prasādaḥ,",
  "S06bsu049_u:5859": "asti prema, astyanikṣiptadhuratā anuttarāṃ samyaksaṃbodhimabhisaṃboddhum,",
  "S06bsu049_u:5860": "sa ca prajñāpāramitayā upāyakauśalyena ca virahito bhavati,",
  "S06bsu049_u:5861": "veditavyametatsubhūte aprāpta evāyaṃ bodhisattvaḥ sarvajñatāratnākaramantarā saṃsatsyati,",
  "S06bsu049_u:5862": "vyavasādamāpatsyate,",
  "S06bsu049_u:5863": "mahataḥ svārthātparihīṇo bhaviṣyati,",
  "S06bsu049_u:5864": "mahataś ca parārtharatnarāśeḥ parihīṇo bhaviṣyati,",
  "S06bsu049_u:5865": "yaduta sarvajñatāmahārtharatnākarātparihīṇatvāditi /",
  "S06bsu049_u:5866": "kā punaḥ subhūte bodhisattvasya antarā vyadhvani saṃsīdanā?",
  "S06bsu049_u:5867": "yaduta śrāvakabhūmirvā pratyekabuddhabhūmirvā /",
  "S06bsu049_u:5868_0": "tadyathāpi nāma subhūte paṇḍitajātīyaḥ sārthavāhaḥ sāmudrikāṃ nāvaṃ subaddhāṃ bandhayitvā",
  "S06bsu049_u:5868_1": "svākoṭitāmākoṭayitvā suparikarmakṛtāṃ kṛtvā udake 'vatārya bhāṇḍamāropya pūrṇāṃ kṛtvā",
  "S06bsu049_u:5868_2": "samaṃ yojayitvā yuktena vātenābhipretāṃ diśamanupūrveṇa gacchet,",
  "S06bsu049_u:5869": "tatastadyānamiti,",
  "S06bsu049_u:5870": "veditavyametatsubhūte neyaṃ naurudake saṃsatsyati /",
  "S06bsu049_u:5871": "gamiṣyatīyaṃ naustaṃ pradeśaṃ yatrānayā gantavyam /",
  "S06bsu049_u:5872": "mahālābhena cāyaṃ sārthavāhaḥ saṃyokṣyate yaduta laukikai ratnairiti /",
  "S06bsu049_u:5873": "evameva subhūte yasya bodhisattvasya mahāsattvasya asti śraddhā asti kṣāntiḥ asti ruci chandaḥ asti vīryam,",
  "S06bsu049_u:5874": "astyapramādaḥ astyadhimuktiḥ,",
  "S06bsu049_u:5875": "astyādhyāśayaḥ,",
  "S06bsu049_u:5876": "asti tyāgaḥ,",
  "S06bsu049_u:5877": "asti gauravam,",
  "S06bsu049_u:5878": "asti prītiḥ asti prāmodyam,",
  "S06bsu049_u:5879": "asti prasādaḥ,",
  "S06bsu049_u:5880": "asti prema,",
  "S06bsu049_u:5881": "astyanikṣiptadhuratā anuttarāṃ samyaksaṃbodhimabhisaṃboddhum,",
  "S06bsu049_u:5882": "sa ca prajñāpāramitayā parigṛhīta upāyakauśalyena cāvirahito bhavati,",
  "S06bsu049_u:5883": "veditavyametatsubhūte nāyaṃ bodhisattvo mahāsattvo 'ntarā vyadhvani saṃsatsyati,",
  "S06bsu049_u:5884": "na vyavasādamāpatsyate,",
  "S06bsu049_u:5885": "sthāsyatyayaṃ bodhisattvo mahāsattvo 'nuttarāyāṃ samyaksaṃbodhau /",
  "S06bsu049_u:5886": "tatkasya hetoḥ?",
  "S06bsu049_u:5887": "evaṃ hyetatsubhūte bhavati - yato 'sya bodhisattvasya mahāsattvasya asti śraddhā,",
  "S06bsu049_u:5888": "asti kṣāntiḥ,",
  "S06bsu049_u:5889": "asti ruciḥ,",
  "S06bsu049_u:5890": "asti chandaḥ,",
  "S06bsu049_u:5891": "asti vīryam,",
  "S06bsu049_u:5892": "astyapramādaḥ,",
  "S06bsu049_u:5893": "astyadhimuktiḥ astyadhyāśayaḥ,",
  "S06bsu049_u:5894": "asti tyāgaḥ,",
  "S06bsu049_u:5895": "asti gauravam, asti (Vaidya 145)",
  "S06bsu049_u:5896": "asti prītiḥ,",
  "S06bsu049_u:5897": "asti prāmodyam,",
  "S06bsu049_u:5898": "asti prasādaḥ,",
  "S06bsu049_u:5899": "asti prema,",
  "S06bsu049_u:5900": "astyanikṣiptadhuratā anuttarāṃ samyaksaṃbodhimabhisaṃboddhum /",
  "S06bsu049_u:5901": "ete cāsya dharmāḥ prajñāpāramitayā parigṛhītā upāyakauśalyena cāvirahitā na śrāvakabhūmiṃ na pratyekabuddhabhūmiṃ vā pratipatsyante /",
  "S06bsu049_u:5902": "api tu yena sarvajñatā,",
  "S06bsu049_u:5903": "tenaite dharmā abhimukhāḥ saṃprasthitāḥ tato 'syā anuttarāyāḥ samyaksaṃbodherabhisaṃbodhāya bhaviṣyantīti /",
  "S06bsu049_u:5904": "tadyathāpi nāma subhūte kaścideva puruṣo jīrṇo vṛddho mahallakaḥ saviṃśativarṣaśatiko jātyā bhavet,",
  "S06bsu049_u:5905": "tasya kaścideva śarīre vyādhirutpadyeta vātato vā pittato vā śleṣmato vā saṃnipātato vā /",
  "S06bsu049_u:5906": "tatkiṃ manyase subhūte api nu sa puruṣo 'parigṛhīto mañcāduttiṣṭhet?",
  "S06bsu049_u:5907": "subhūtirāha - no hīdaṃ bhagavan /",
  "S06bsu049_u:5908": "bhagavānāha - sacetpunaḥ subhūte sa puruṣo mañcāduttiṣṭhet,",
  "S06bsu049_u:5909": "atha ca punarna pratibalo 'rdhakrośāntaram api prakramitum /",
  "S06bsu049_u:5910": "sa tayā jarayā tena ca vyādhinā kṣapito yady api mañcāduttiṣṭhet,",
  "S06bsu049_u:5911": "tathāpi punarapratibalaḥ sa puruṣaḥ prakramaṇāya /",
  "S06bsu049_u:5912": "evameva subhūte kiṃcāpi bodhisattvasya asti śraddhā,",
  "S06bsu049_u:5913": "asti kṣāntiḥ,",
  "S06bsu049_u:5914": "asti ruciḥ,",
  "S06bsu049_u:5915": "asti chandaḥ,",
  "S06bsu049_u:5916": "asti vīryam,",
  "S06bsu049_u:5917": "astyapramādaḥ,",
  "S06bsu049_u:5918": "astyadhimuktiḥ,",
  "S06bsu049_u:5919": "astyadhyāśayaḥ,",
  "S06bsu049_u:5920": "asti tyāgaḥ,",
  "S06bsu049_u:5921": "asti gauravam,",
  "S06bsu049_u:5922": "asti prītiḥ,",
  "S06bsu049_u:5923": "asti prāmodyam,",
  "S06bsu049_u:5924": "asti prema,",
  "S06bsu049_u:5925": "astyanikṣiptadhuratā anuttarāṃ samyaksaṃbodhimabhisaṃboddhum /",
  "S06bsu049_u:5926": "sa ca prajñāpāramitayā aparigṛhīta upāyakauśalyena ca virahito bhavati,",
  "S06bsu049_u:5927": "kiṃcāpi saṃprasthito 'nuttarāṃ samyaksaṃbodhimabhisaṃboddhum /",
  "S06bsu049_u:5928": "atha ca punaḥ subhūte evaṃ veditavyam - ayaṃ bodhisattvo 'ntarā vyadhvani saṃsatsyati,",
  "S06bsu049_u:5929": "vyavasādamāpatsyate,",
  "S06bsu049_u:5930": "yaduta śrāvakabhūmau vā pratyekabuddhabhūmau vā sthāsyatīti /",
  "S06bsu049_u:5931": "tatkasya hetoḥ?",
  "S06bsu049_u:5932": "yathāpi nāma prajñāpāramitayā aparigṛhītatvādupāyakauśalyena ca virahitatvāt /",
  "S06bsu049_u:5933": "tadyathāpi nāma subhūte sa eva puruṣo jīrṇo vṛddho mahallakaḥ saviṃśativarṣaśatiko jātyā bhavet,",
  "S06bsu049_u:5934": "tasya śarīre kaścideva vyādhirūtpadyeta vātato vā pittato vā śleṣmato vā saṃnipātato vā,",
  "S06bsu049_u:5935": "sa ca mañcāduttiṣṭhet /",
  "S06bsu049_u:5936_0": "tamenaṃ dvau balavantau puruṣau vāmadakṣiṇābhyāṃ pārśvābhyāṃ svadhyālambitamadhyālambya",
  "S06bsu049_u:5936_1": "suparigṛhītaṃ parigṛhya evaṃ vadetām - gaccha tvaṃ bhoḥ puruṣa yenākāṅkṣasi yāvaccākāṅkṣasi gantum,",
  "S06bsu049_u:5937": "anuparigṛhītastvamāvābhyām,",
  "S06bsu049_u:5938": "na tavāntarāmārge patanabhayaṃ bhaviṣyati,",
  "S06bsu049_u:5939": "yāvanna tvaṃ tadadhiṣṭhānamanuprāpto bhaviṣyasi,",
  "S06bsu049_u:5940": "yatra tvayā gantavyamiti /",
  "S06bsu049_u:5941": "evameva subhūte yasya bodhisattvasya mahāsattvasya asti śraddhā,",
  "S06bsu049_u:5942": "asti kṣāntiḥ,",
  "S06bsu049_u:5943": "asti ruciḥ asti chandaḥ,",
  "S06bsu049_u:5944": "asti vīryam,",
  "S06bsu049_u:5945": "astyapramādaḥ,",
  "S06bsu049_u:5946": "astyadhimuktiḥ,",
  "S06bsu049_u:5947": "astyadhyāśayaḥ,",
  "S06bsu049_u:5948": "asti tyāgaḥ,",
  "S06bsu049_u:5949": "asti gauravam,",
  "S06bsu049_u:5950": "asti prītiḥ,",
  "S06bsu049_u:5951": "asti prāmodyam,",
  "S06bsu049_u:5952": "asti prasādaḥ,",
  "S06bsu049_u:5953": "asti prema astyanikṣiptadhuratā anuttarāṃ samyaksaṃbodhimabhisaṃboddhum,",
  "S06bsu049_u:5954": "sa ca prajñāpāramitayā anuparigṛhīto bhavati,",
  "S06bsu049_u:5955": "upāyakauśalyasamanvāgataś ca bhavati /",
  "S06bsu049_u:5956": "veditavyametatsubhūte nāyaṃ bodhisattvo mahāsattvo 'ntarā vyadhvani saṃsatsyati,",
  "S06bsu049_u:5957": "na vyavasādamāpatsyate,",
  "S06bsu049_u:5958": "pratibalo 'yaṃ bodhisattvo mahāsattvastatsthānamanuprāptuṃ yadutānuttaraṃ samyaksaṃbodhisthānamiti //",
  "S06bsu049_u:5959": "āryāṣṭasāhasrikāyāṃ prajñāpāramitāyāmaupamyaparivarto nāma caturdaśaḥ //",
  "S06bsu049_u:5960": "_______________________________________________________________",
  "S06bsu049_u:5961": "(Vaidya 146)",
  "S06bsu049_u:5962": "ASP_15: devaparivartaḥ pañcadaśaḥ /",
  "S06bsu049_u:5963": "atha khalvāyuṣmān subhūtirbhagavantametadavocat - ādikarmikeṇa bhagavan bodhisattvena mahāsattvena kathaṃ prajñāpāramitāyāṃ sthātavyaṃ kathaṃ śikṣitavyam?",
  "S06bsu049_u:5964_0": "evamukte bhagavānāyuṣmantaṃ subhūtimetadavocat - iha subhūte ādikarmikeṇa bodhisattvena",
  "S06bsu049_u:5964_1": "mahāsattvena prajñāpāramitāyāṃ śikṣitukāmena kalyāṇamitrāṇi sevitavyāni bhaktavyāni paryupāsitavyāni /",
  "S06bsu049_u:5965": "yānyenaṃ prajñāpāramitāyāmavavadiṣyanti anuśāsiṣyanti,",
  "S06bsu049_u:5966": "yāni cāsmai prajñāpāramitāyā arthamupadekṣyanti,",
  "S06bsu049_u:5967": "tānyeva cāsya subhūte bodhisattvasya mahāsattvasya kalyāṇamitrāṇi veditavyāni /",
  "S06bsu049_u:5968": "evaṃ cāsmai prajñāpāramitāyā arthamupadekṣyanti - ehi tvaṃ kulaputra dānapāramitāyāṃ yogamāpadyasva,",
  "S06bsu049_u:5969": "evaṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāṃ yogamāpadyasva /",
  "S06bsu049_u:5970": "yadyadeva tvaṃ kulaputra dānaṃ dadāsi,",
  "S06bsu049_u:5971": "tatsarvamanuttarāyāṃ samyaksaṃbodhau pariṇāmaya /",
  "S06bsu049_u:5972": "mā ca tvaṃ kulaputra anuttarāṃ samyaksaṃbodhiṃ rūpataḥ parāmṛkṣaḥ,",
  "S06bsu049_u:5973": "evaṃ mā vedanāto mā saṃjñāto mā saṃskārebhyaḥ /",
  "S06bsu049_u:5974": "mā ca tvaṃ kulaputra anuttarāṃ samyaksaṃbodhiṃ vijñānataḥ parāmṛkṣaḥ /",
  "S06bsu049_u:5975": "tatkasya hetoḥ?",
  "S06bsu049_u:5976": "aparāmṛṣṭā hi kulaputra sarvajñatā /",
  "S06bsu049_u:5977": "evaṃ yadyadeva tvaṃ kulaputra śīlaṃ rakṣasi..........peyālaṃ..............yadyadeva tvaṃ kulaputra kṣāntyā saṃpādayasi,",
  "S06bsu049_u:5978": "yadyadeva tvaṃ kulaputra vīryamārabhase,",
  "S06bsu049_u:5979": "yadyadeva tvaṃ kulaputra dhyānaṃ samāpadyase,",
  "S06bsu049_u:5980": "yadyadeva tvaṃ kulaputra prajñāyāṃ parijayaṃ karoṣi,",
  "S06bsu049_u:5981": "tatsarvamanuttarāyāṃ samyaksaṃbodhau pariṇāmaya /",
  "S06bsu049_u:5982": "mā ca tvaṃ kulaputra anuttarāṃ samyaksaṃbodhiṃ rūpataḥ parāmṛkṣaḥ /",
  "S06bsu049_u:5983": "evaṃ mā vedanāto mā saṃjñāto mā saṃskārebhyaḥ /",
  "S06bsu049_u:5984": "mā ca tvaṃ kulaputra anuttarāṃ samyaksaṃbodhiṃ vijñānataḥ parāmṛkṣaḥ /",
  "S06bsu049_u:5985": "tatkasya hetoḥ?",
  "S06bsu049_u:5986": "aparāmṛṣṭā hi kulaputra sarvajñatā /",
  "S06bsu049_u:5987": "mā ca tvaṃ kulaputra śrāvakabhūmau vā pratyekabuddhabhūmau vā spṛhāṃ kārṣīriti /",
  "S06bsu049_u:5988": "evaṃ hi subhūte ādikarmiko bodhisattvo mahāsattvo 'nupūrveṇa kalyāṇamitraiḥ prajñāpāramitāyāmavatārayitavyaḥ //",
  "S06bsu049_u:5989": "subhūtirāha - duṣkarakārakā bhagavan bodhisattvāḥ mahāsattvāḥ,",
  "S06bsu049_u:5990": "ye 'nuttarāṃ samyaksaṃbodhimabhisaṃboddhuṃ saṃprasthitāḥ /",
  "S06bsu049_u:5991": "evaṃrūpaṃ dānamāgamya,",
  "S06bsu049_u:5992": "evaṃrūpaṃ śīlam,",
  "S06bsu049_u:5993": "evaṃrūpāṃ kṣāntim,",
  "S06bsu049_u:5994": "evaṃrūpaṃ vīryam,",
  "S06bsu049_u:5995": "evaṃrūpaṃ dhyānam,",
  "S06bsu049_u:5996": "evaṃrūpāṃ prajñāmāgamya svādhīne 'pi parinirvāṇe necchanti parinirvātum /",
  "S06bsu049_u:5997": "api tu paramaduḥkhitaṃ sattvadhātumabhisamīkṣya anuttarāṃ samyaksaṃbodhimabhisaṃboddhukāmāḥ saṃsārānnotrasyanti /",
  "S06bsu049_u:5998": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:5999": "duṣkarakārakāḥ subhūte bodhisattvā mahāsattvāḥ ye lokahitāya saṃprasthitāḥ,",
  "S06bsu049_u:6000": "lokasukhāya lokānukampāyai saṃprasthitāḥ,",
  "S06bsu049_u:6001": "lokasya trāṇaṃ bhaviṣyāmaḥ,",
  "S06bsu049_u:6002": "lokasya śaraṇaṃ bhaviṣyāmaḥ,",
  "S06bsu049_u:6003": "lokasya layanaṃ bhaviṣyāmaḥ,",
  "S06bsu049_u:6004": "lokasya parāyaṇaṃ bhaviṣyāmaḥ,",
  "S06bsu049_u:6005": "lokasya dvīpāṃ bhaviṣyāmaḥ,",
  "S06bsu049_u:6006": "lokasyālokā bhaviṣyāmaḥ,",
  "S06bsu049_u:6007": "lokasya pariṇāyakā bhaviṣyāma,",
  "S06bsu049_u:6008": "anuttarāṃ samyaksaṃbodhimabhisaṃbudhya lokasya gatirbhaviṣyāmaḥ,",
  "S06bsu049_u:6009": "ityevaṃrūpamanuttarāyāṃ samyaksaṃbodhau vīryamārabhante /",
  "S06bsu049_u:6010": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya trāṇaṃ bhavanti?",
  "S06bsu049_u:6011": "yāni tāni subhūte saṃsārāvacarāṇi duḥkhāni lokasya,",
  "S06bsu049_u:6012": "tata enaṃ (Vaidya 147)",
  "S06bsu049_u:6013": "trāyante, teṣāṃ duḥkhānāṃ prahāṇāya vyāyacchante,",
  "S06bsu049_u:6014": "vīryamārabhante /",
  "S06bsu049_u:6015": "evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya trāṇaṃ bhavanti /",
  "S06bsu049_u:6016": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhā santo lokasya śaraṇaṃ bhavanti?",
  "S06bsu049_u:6017_0": "ye subhūte sattvā jātidharmiṇo jarādharmiṇo vyādhidharmiṇo maraṇadharmiṇaḥ śokaparidevaduḥkhadaurmanasyopāyāsadharmiṇaḥ",
  "S06bsu049_u:6017_1": "sattvāḥ tān sarvān jātijarāvyādhimaraṇaśokaparidevaduḥkhadaurmanasyopāyāsebhyaḥ parimocayanti /",
  "S06bsu049_u:6018": "evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya śaraṇaṃ bhavanti /",
  "S06bsu049_u:6019": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya layanaṃ bhavanti?",
  "S06bsu049_u:6020": "yatsubhūte tathāgatā arhantaḥ samyaksaṃbuddhāḥ sattvebhyo 'śleṣāya dharmaṃ deśayanti /",
  "S06bsu049_u:6021": "evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya layanaṃ bhavanati /",
  "S06bsu049_u:6022": "subhūtirāha - kathaṃ bhagavan aśleṣo bhavati?",
  "S06bsu049_u:6023": "bhagavānāha - yaḥ subhūte rūpasyāsaṃbandhaḥ,",
  "S06bsu049_u:6024": "sa rūpasyāśleṣaḥ /",
  "S06bsu049_u:6025": "yo rūpasyāśleṣaḥ,",
  "S06bsu049_u:6026": "sa rūpasyāsaṃbandhaḥ /",
  "S06bsu049_u:6027": "yo rūpasyāsaṃbandhaḥ,",
  "S06bsu049_u:6028": "sa rūpasyānutpādo 'nirodhaḥ /",
  "S06bsu049_u:6029": "yo rūpasyānutpādo 'nirodhaḥ,",
  "S06bsu049_u:6030": "sa rūpasyāśleṣaḥ /",
  "S06bsu049_u:6031": "yo rūpasyāśleṣaḥ,",
  "S06bsu049_u:6032": "ayaṃ rūpasyāsaṃbandhaḥ,",
  "S06bsu049_u:6033": "ayaṃ rūpasyāśleṣaḥ /",
  "S06bsu049_u:6034": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:6035": "yaḥ subhūte vijñānasyāsaṃbandhaḥ,",
  "S06bsu049_u:6036": "sa vijñānasyāśleṣaḥ /",
  "S06bsu049_u:6037": "yo vijñānasyāśleṣaḥ,",
  "S06bsu049_u:6038": "sa vijñānasyāsaṃbandhaḥ /",
  "S06bsu049_u:6039": "yo vijñānasyāsaṃbandhaḥ,",
  "S06bsu049_u:6040": "sa vijñānasyānutpādo 'nirodhaḥ /",
  "S06bsu049_u:6041": "yo vijñānasyānutpādo 'nirodhaḥ,",
  "S06bsu049_u:6042": "sa vijñānasyāśleṣaḥ /",
  "S06bsu049_u:6043": "yo vijñānasyāśleṣaḥ ayaṃ vijñānasyāsaṃbandhaḥ,",
  "S06bsu049_u:6044": "ayaṃ vijñānasyāśleṣaḥ /",
  "S06bsu049_u:6045": "evaṃ hi subhūte sarvadharmā asaṃśliṣṭā asaṃbaddhā iti jñānadarśanādaśleṣo bhavati /",
  "S06bsu049_u:6046": "evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya layanaṃ bhavanti /",
  "S06bsu049_u:6047": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya parāyaṇaṃ bhavanti?",
  "S06bsu049_u:6048": "yatsubhūte rūpasya pāraṃ na tadrūpam /",
  "S06bsu049_u:6049": "yathā ca subhūte pāraṃ tathā rūpam /",
  "S06bsu049_u:6050": "evaṃ vedanā saṃjñā saṃskārāḥ /",
  "S06bsu049_u:6051": "yatsubhūte vijñānasya pāraṃ na tadvijñānam /",
  "S06bsu049_u:6052": "yathā ca subhūte pāraṃ tathā vijñānam /",
  "S06bsu049_u:6053": "yathā ca subhūte rūpam,",
  "S06bsu049_u:6054": "evaṃ vedanā saṃjñā saṃskārāḥ /",
  "S06bsu049_u:6055": "vijñānaṃ pāraṃ tathā sarvadharmāḥ /",
  "S06bsu049_u:6056": "subhūtirāha - yadi bhagavan yathā rūpam,",
  "S06bsu049_u:6057": "evaṃ vedanā saṃjñā saṃskārāḥ vijñānaṃ pāraṃ tathā sarvadharmāḥ,",
  "S06bsu049_u:6058": "nanu bhagavan bodhisattvairmahāsattvairabhisaṃbuddhā evaṃ bhavanti sarvadharmāḥ /",
  "S06bsu049_u:6059": "tatkasya hetoḥ?",
  "S06bsu049_u:6060": "na hyatra bhagavan kaścidvikalpaḥ /",
  "S06bsu049_u:6061": "bhagavānāha - evametatsubhūte, evam etat /",
  "S06bsu049_u:6062": "yattatpāraṃ na tatra kaścidvikalpaḥ /",
  "S06bsu049_u:6063": "avikalpatvātsubhūte bodhisattvairmahāsatvairabhisaṃbuddhā eva bhavanti sarvadharmāḥ /",
  "S06bsu049_u:6064": "idam api subhūte paramaduṣkaraṃ bodhisattvānāṃ mahāsattvānām,",
  "S06bsu049_u:6065": "ya evaṃ ca sarvadharmānupanidhyāyanti,",
  "S06bsu049_u:6066": "na ca sākṣātkurvanti,",
  "S06bsu049_u:6067": "na cāvalīyante - evamasmābhirete dharmā abhisaṃboddhavyāḥ,",
  "S06bsu049_u:6068": "evaṃ ca anuttarāṃ samyaksaṃbodhimabhisaṃbudhya enān dharmān deśayiṣyāmaḥ prakāśayiṣyāma ityupanidhyāyanti /",
  "S06bsu049_u:6069": "evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya parāyaṇaṃ bhavanti /",
  "S06bsu049_u:6070": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ (Vaidya 148)",
  "S06bsu049_u:6071": "santo lokasya dvīpā bhavanti?",
  "S06bsu049_u:6072": "tadyathāpi nāma subhūte ye pradeśā udakaparicchinnā bhavanti nadīṣu vā mahodadhiṣu vā,",
  "S06bsu049_u:6073": "te ucyante dvīpā iti /",
  "S06bsu049_u:6074": "evameva subhūte pūrvāntāparāntaparicchinnaṃ rūpam /",
  "S06bsu049_u:6075": "evaṃ vedanā saṃjñā saṃskārāḥ /",
  "S06bsu049_u:6076": "evameva subhūte pūrvāntāparāntaparicchinnaṃ vijñānam /",
  "S06bsu049_u:6077": "etena subhūte paricchedena sarvadharmāḥ pūrvāntāparāntaparicchinnāḥ /",
  "S06bsu049_u:6078": "yaś ca subhūte sarvadharmāṇāṃ paricchedaḥ,",
  "S06bsu049_u:6079": "etacchāntam,",
  "S06bsu049_u:6080": "etatpraṇītam,",
  "S06bsu049_u:6081": "etatparinirvāṇam,",
  "S06bsu049_u:6082": "etadyathāvat,",
  "S06bsu049_u:6083": "etadaviparītam /",
  "S06bsu049_u:6084": "evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya dvīpā bhavanti /",
  "S06bsu049_u:6085": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhā santo lokasya ālokā bhavanti?",
  "S06bsu049_u:6086_0": "iha subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo",
  "S06bsu049_u:6086_1": "dīrgharātramavidyāṇḍakośapaṭalaparyavanaddhānāṃ sattvānāṃ tamobhibhūtānāṃ prajñayā",
  "S06bsu049_u:6086_2": "avabhāsayantaḥ sarvājñānatamondhakāraṃ vidhunvanti /",
  "S06bsu049_u:6087": "evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya ālokā bhavanti /",
  "S06bsu049_u:6088": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya pariṇāyakā bhavanti?",
  "S06bsu049_u:6089": "iha subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo rūpasya prakṛtyanutpādānirodhāya dharmaṃ deśayanti /",
  "S06bsu049_u:6090": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:6091": "vijñānasya prakṛtyanutpādānirodhāya dharmaṃ deśayanti /",
  "S06bsu049_u:6092": "pṛthagjanadharmāṇām api prakṛtyanutpādānirodhāya dharmaṃ deśayanti /",
  "S06bsu049_u:6093": "śrāvakadharmāṇām api prakṛtyanutpādānirodhāya dharmaṃ deśayanti /",
  "S06bsu049_u:6094": "pratyekabuddhadharmāṇām api prakṛtyanutpādānirodhāya dharmaṃ deśayanti /",
  "S06bsu049_u:6095": "bodhisattvadharmāṇām api prakṛtyanutpādānirodhāya dharmaṃ deśayanti",
  "S06bsu049_u:6096": "/ buddhadharmāṇām api prakṛtyanutpādānirodhāya dharmaṃ deśayanti /",
  "S06bsu049_u:6097": "sarvadharmāṇām api prakṛtyanutpādānirodhāya dharmaṃ deśayanti /",
  "S06bsu049_u:6098": "evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya pariṇāyakā bhavanti /",
  "S06bsu049_u:6099": "kathaṃ ca subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya gatirbhagavanti?",
  "S06bsu049_u:6100": "iha subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya ākāśagatikaṃ rupamiti dharmaṃ deśayanti /",
  "S06bsu049_u:6101": "evaṃ vedanā saṃjñā saṃskārāḥ /",
  "S06bsu049_u:6102": "ākāśagatikaṃ vijñānamiti dharmaṃ deśayanti /",
  "S06bsu049_u:6103": "evameva subhūte sarvadharmā ākāśagatikā anāgatikā agatikā ākāśasamāḥ /",
  "S06bsu049_u:6104": "yathā ākāśam anāgatamagatamakṛtamavikṛtamanabhisaṃskṛtamasthitamasaṃsthitamavyavasthitamanutpannamaniruddham,",
  "S06bsu049_u:6105": "evameva subhūte sarvadharmā anāgatā āgatā ākṛtā avikṛtā anabhisaṃskṛtā asthitā asaṃsthitā avyavasthitā anutpannā aniruddhā ākāśakalpatvādavikalpāḥ /",
  "S06bsu049_u:6106": "tatkasya hetoḥ?",
  "S06bsu049_u:6107": "yā subhūte rūpasya śūnyatā,",
  "S06bsu049_u:6108": "na sā āgacchati vā gacchati vā /",
  "S06bsu049_u:6109": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:6110": "yā subhūte vijñānasya śūnyatā,",
  "S06bsu049_u:6111": "na sā āgacchati vā gacchati vā /",
  "S06bsu049_u:6112": "evameva subhūte yā sarvadharmāṇāṃ śūnyatā,",
  "S06bsu049_u:6113": "na sā āgacchati vā gacchati vā /",
  "S06bsu049_u:6114": "tatkasya hetoḥ?",
  "S06bsu049_u:6115": "śūnyatāgatikā hi subhūte sarvadharmāḥ /",
  "S06bsu049_u:6116": "te tāṃ gatiṃ na vyativartante /",
  "S06bsu049_u:6117": "ānimittagatikā hi subhūte sarvadharmāḥ /",
  "S06bsu049_u:6118": "te tāṃ gatiṃ na vyativartante /",
  "S06bsu049_u:6119": "apraṇihitagatikā hi subhūte sarvadharmāḥ /",
  "S06bsu049_u:6120": "te tāṃ gatiṃ na vyativartante /",
  "S06bsu049_u:6121": "anabhisaṃskāragatikā hi subhūte (Vaidya 149)",
  "S06bsu049_u:6122": "sarvadharmāḥ /",
  "S06bsu049_u:6123": "te tāṃ gatiṃ na vyativartante /",
  "S06bsu049_u:6124": "anutpādagatikā hi subhūte sarvadharmāḥ /",
  "S06bsu049_u:6125": "te tāṃ gatiṃ na vyativartante /",
  "S06bsu049_u:6126": "ajātigatikā hi subhūte sarvadharmāḥ /",
  "S06bsu049_u:6127": "te tāṃ gatiṃ na vyativartante /",
  "S06bsu049_u:6128": "abhāvagatikā hi subhūte sarvadharmāḥ /",
  "S06bsu049_u:6129": "te tāṃ gatiṃ na vyativartante /",
  "S06bsu049_u:6130": "svapnagatikā hi subhūte sarvadharmāḥ /",
  "S06bsu049_u:6131": "te tāṃ gatiṃ na vyativartante /",
  "S06bsu049_u:6132": "ātmagatikā hi subhūte sarvadharmāḥ /",
  "S06bsu049_u:6133": "te tāṃ gatiṃ na vyativartante /",
  "S06bsu049_u:6134": "aparyantagatikā hi subhūte sarvadharmāḥ /",
  "S06bsu049_u:6135": "te tāṃ gatiṃ na vyativartante /",
  "S06bsu049_u:6136": "śāntagatikā hi subhūte sarvadharmāḥ /",
  "S06bsu049_u:6137": "te tāṃ gatiṃ na vyativartante /",
  "S06bsu049_u:6138": "nirvāṇagatikā hi subhūte sarvadharmāḥ /",
  "S06bsu049_u:6139": "te tāṃ gatiṃ na vyativartante /",
  "S06bsu049_u:6140": "apratyuddhāragatikā hi subhūte sarvadharmāḥ /",
  "S06bsu049_u:6141": "te tāṃ gatiṃ na vyativartante /",
  "S06bsu049_u:6142": "anāgatikā hi subhūte sarvadharmāḥ /",
  "S06bsu049_u:6143": "te tāṃ gatiṃ na vyativartante /",
  "S06bsu049_u:6144": "agatikā hi subhūte sarvadharmāḥ /",
  "S06bsu049_u:6145": "te tāṃ gatiṃ na vyativartante /",
  "S06bsu049_u:6146": "acalagatikā hi subhūte sarvadharmāḥ /",
  "S06bsu049_u:6147": "te tāṃ gatiṃ na vyativartante /",
  "S06bsu049_u:6148": "rūpagatikā hi subhūte sarvadharmāḥ /",
  "S06bsu049_u:6149": "te tāṃ gatiṃ na vyativartante /",
  "S06bsu049_u:6150": "evaṃ vedanā saṃjñā saṃskārāḥ /",
  "S06bsu049_u:6151": "vijñānagatikā hi subhūte sarvadharmāḥ /",
  "S06bsu049_u:6152": "te tāṃ gatiṃ na vyativartante /",
  "S06bsu049_u:6153": "arhatpratyekabuddhatvānuttarasamyaksaṃbodhigatikā hi subhūte sarvadharmāḥ /",
  "S06bsu049_u:6154": "te tāṃ gatiṃ na vyativartante /",
  "S06bsu049_u:6155": "ataś ca bodhisattvā mahāsattvā anuttarāṃ samyaksaṃbodhimabhisaṃbuddhā santa ākāśagatikāḥ sarvadharmā iti dharmaṃ deśayanti /",
  "S06bsu049_u:6156": "evaṃ khalu subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo lokasya gatirbhavanti //",
  "S06bsu049_u:6157": "subhūtirāha - ke bhagavan imāṃ gambhīrāṃ prajñāpāramitāmājñāsyanti?",
  "S06bsu049_u:6158": "bhagavānāha - ye subhūte caritāvino bodhisattvā mahāsattvā bhaviṣyanti paurvakāṇāṃ tathāgatānāmarhatāṃ samyaksaṃbuddhānāmantike paripakvakuśalamūlāḥ,",
  "S06bsu049_u:6159": "te subhūte bodhisattvā veditavyāḥ ye imāṃ gambhīrāṃ prajñāpāramitāmājñāsyanti /",
  "S06bsu049_u:6160": "subhūtirāha - kiṃsvabhāvā bhagavaṃste bodhisattvā mahāsattvā bhaviṣyanti,",
  "S06bsu049_u:6161": "ye imāṃ gambhīrāṃ prajñāpāramitāmājñāsyanti?",
  "S06bsu049_u:6162": "bhagavānāha - vainayikaviviktasvabhāvaste subhūte bodhisattvā mahāsattvā bhaviṣyanti,",
  "S06bsu049_u:6163": "ya imāṃ gambhīrāṃ prajñāpāramitāmājñāsyanti //",
  "S06bsu049_u:6164": "subhūtirāha - kiṃ bhagavan evaṃgatikā eva te bodhisattvā mahāsattvā bhaviṣyanti?",
  "S06bsu049_u:6165": "enāmeva gatimabhisaṃbudhya sattvānāmenāmeva gatiṃ deśayiṣyanti?",
  "S06bsu049_u:6166": "evaṃ te sattvānāṃ gatirbhaviṣyanti?",
  "S06bsu049_u:6167": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:6168": "evaṃgatikā eva te subhūte bodhisattvā mahāsattvā bhaviṣyanti /",
  "S06bsu049_u:6169": "enāmeva gatimabhisaṃbudhya sattvānām enāmeva gatiṃ deśayiṣyanti /",
  "S06bsu049_u:6170": "evaṃ te sattvānāṃ gatirbhaviṣyanti /",
  "S06bsu049_u:6171": "evaṃ hi subhūte bodhisattvā mahāsattvā anuttarāṃ samyaksaṃbodhimabhisaṃbuddhāḥ santo 'prameyāṇāmasaṃkhyeyānāṃ sattvānāṃ gatirbhaviṣyanti //",
  "S06bsu049_u:6172": "subhūtirāha - duṣkarakārako bhagavan bodhisattvo mahāsattvo yenāyaṃ saṃnāhaḥ saṃnaddhaḥ aprameyānasaṃkhyeyān sattvān parinirvāpayiṣyāmīti /",
  "S06bsu049_u:6173": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:6174": "duṣkarakārakaḥ sa subhūte bodhisattvo mahāsattvo yenāyaṃ saṃnāhaḥ saṃnaddhaḥ - aprameyānasaṃkhyeyān sattvān parinirvāpayiṣyāmīti /",
  "S06bsu049_u:6175": "sa khalu punarayaṃ subhūte (Vaidya 150)",
  "S06bsu049_u:6176": "saṃnāho bodhisattvasya mahāsattvasya mahāsaṃnāhasaṃnaddhasya na rūpasaṃbaddho na rūpasyārthāya saṃbaddhaḥ /",
  "S06bsu049_u:6177": "evaṃ vedanā saṃjñā saṃskārāḥ /",
  "S06bsu049_u:6178": "na vijñānasaṃbaddho na vijñānasyārthāya saṃbaddhaḥ /",
  "S06bsu049_u:6179": "na śrāvakabhūmisaṃbaddho na śrāvakabhūmerarthāya saṃbaddhaḥ /",
  "S06bsu049_u:6180": "na pratyekabuddhabhūmisaṃbaddho na pratyekabuddhabhūmerarthāya saṃbaddhaḥ /",
  "S06bsu049_u:6181": "nāpi buddhabhūmisaṃbaddho nāpi buddhabhūmerarthāya saṃbaddhaḥ /",
  "S06bsu049_u:6182": "tatkasya hetoḥ?",
  "S06bsu049_u:6183": "sarvadharmāsaṃnaddho batāyaṃ subhūte saṃnāho bodhisattvasya mahāsattvasya mahāsaṃnāhasaṃnaddhasya //",
  "S06bsu049_u:6184": "subhūtirāha - asya bhagavan bodhisattvasya mahāsattvasya evaṃ mahāsaṃnāhasaṃnaddhasya evaṃ gambhīrārāyāṃ prajñāpāramitāyāṃ caratastrīṇi sthānāni na pratikāṅkṣitavyāni /",
  "S06bsu049_u:6185": "katamāni trīṇi?",
  "S06bsu049_u:6186": "yaduta śrāvakabhūmirvā pratyekabuddhabhūmirvā buddhabhūmirvā /",
  "S06bsu049_u:6187_0": "evamukte bhagavānāyuṣmantaṃ subhūtimetadavocat - katamaṃ tvaṃ subhūte arthavaśaṃ",
  "S06bsu049_u:6187_1": "saṃpaśyannevaṃ vadasi - asya bodhisattvasya mahāsattvasya evaṃmahāsaṃnāhasaṃnaddhasya",
  "S06bsu049_u:6187_2": "evaṃ gambhīrāyāṃ prajñāpāramitāyāṃ caratastrīṇi sthānāni na pratikāṅkṣitavyāni /",
  "S06bsu049_u:6188": "katamāni trīṇi?",
  "S06bsu049_u:6189": "yaduta śrāvakabhūmirvā pratyekabuddhabhūmirvā buddhabhūmirveti?",
  "S06bsu049_u:6190": "asthānaṃ subhūte hyetadanavakāśo 'sya bodhisattvasya mahāsattvasya evaṃmahāsaṃnāhasaṃnaddhasya evaṃ gambhīrāyāṃ prajñāpāramitāyāṃ carataḥ śrāvakabhūmirvā pratyekabuddhabhūmirvā /",
  "S06bsu049_u:6191": "api tu buddhabhūmirevāsya pratikāṅkṣitavyā yenāyaṃ sarvasattvānāṃ kṛtaśaḥ saṃnāhaḥ saṃnaddhaḥ //",
  "S06bsu049_u:6192": "subhūtirāha - gambhīrā bhagavan prajñāpāramitā /",
  "S06bsu049_u:6193": "sā na kenacidbhāvayitavyā /",
  "S06bsu049_u:6194": "tāṃ hi na kaścidbhāvitavān,",
  "S06bsu049_u:6195": "nāpi kaścidbhāvayati,",
  "S06bsu049_u:6196": "nāpi kaścidbhāvayiṣyati,",
  "S06bsu049_u:6197": "nāpiṃ kiṃcidbhāvayitavyam,",
  "S06bsu049_u:6198": "na kvacidbhāvayitavyam /",
  "S06bsu049_u:6199": "tatkasya hetoḥ?",
  "S06bsu049_u:6200": "na hi bhagavan prajñāpāramitāyāṃ na kaściddharmaḥ pariniṣpannaḥ /",
  "S06bsu049_u:6201": "ākāśabhāvanaiṣā bhagavan yaduta prajñāpāramitābhāvanā /",
  "S06bsu049_u:6202": "sarvadharmabhāvanaiṣā bhagavan yaduta prajñāpāramitābhāvanā /",
  "S06bsu049_u:6203": "asaṅgabhāvanaiṣā bhagavan yaduta prajñāpāramitābhāvanā /",
  "S06bsu049_u:6204": "anantabhāvanaiṣā bhagavan yaduta prajñāpāramitābhāvanā /",
  "S06bsu049_u:6205": "asadbhāvanaiṣā bhagavan yaduta prajñāpāramitābhāvanā /",
  "S06bsu049_u:6206": "aparigrahabhāvanaiṣā bhagavan yaduta prajñāpāramitābhāvanā //",
  "S06bsu049_u:6207": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:6208_0": "ato hi subhūte gambhīrāyāḥ prajñāpāramitāyā vihāreṇa viharan bodhisattvo mahāsattvo",
  "S06bsu049_u:6208_1": "'vinivartanīya upaparīkṣitavyo 'nuttarāyāḥ samyaksaṃbodheḥ - kaccitsubhūte bodhisattvo",
  "S06bsu049_u:6208_2": "mahāsattvo 'syāṃ gambhīrāyāṃ prajñāpāramitāyāṃ nābhiniveśaṃ karoti /",
  "S06bsu049_u:6209": "kaccitparabhaṇitāni paramantritāni nābhiniviśate /",
  "S06bsu049_u:6210": "kaccidbodhisattvo mahāsattvo na parasya śraddhayā gacchati /",
  "S06bsu049_u:6211": "kaccitsubhūte bodhisattvo mahāsattvo 'syāṃ gambhīrāyāṃ prajñāpāramitāyāṃ bhāṣyamāṇāyāṃ nāvalīyate na saṃlīyate na vipṛṣṭhībhavati notrasyati na saṃtrasyati na saṃtrāsamāpadyate,",
  "S06bsu049_u:6212": "na kāṅkṣati na vicikitsati na dhandhāyate avagāhate 'dhimucyate 'bhinandati prajñāpāramitāyā darśanaṃ śravaṇaṃ ca /",
  "S06bsu049_u:6213": "veditavyamidaṃ subhūte pūrvānte 'pyanena prajñāpāramitā paripṛṣṭā /",
  "S06bsu049_u:6214": "tatkasya hetoḥ?",
  "S06bsu049_u:6215": "tathā hi subhūte gambhīrāyāṃ prajñāpāramitāyāṃ bhāṣyamāṇāyāṃ notrasyati na saṃtrasyati na saṃtrāsamāpadyate //",
  "S06bsu049_u:6216": "(Vaidya 151) subhūtirāha - yo bhagavan bodhisattvo mahāsattvo gambhīrāyāṃ prajñāpāramitāyāṃ bhāṣyamāṇāyāṃ notrasyati na saṃtrasyati na saṃtrāsamāpadyate,",
  "S06bsu049_u:6217": "katamena bhagavan ākāreṇa tena prajñāpāramitā vyavacāritā bhavati?",
  "S06bsu049_u:6218": "bhagavānāha - sarvajñatānimnayā subhūte saṃtatyā tena bodhisattvena mahāsattvena prajñāpāramitā vyavacāritā bhavati /",
  "S06bsu049_u:6219": "subhūtirāha - kathaṃ bhagavan sarvajñatānimnā saṃtatirvyavacāritā bhavati?",
  "S06bsu049_u:6220": "bhagavānāha - ākāśanimnayā subhūte saṃtatyā ākāśapravaṇayā ākāśaprāgbhārayā subhūte saṃtatyā sarvajñatānimnā saṃtatirvyavacāritā bhavati /",
  "S06bsu049_u:6221": "yā khalu punaḥ subhūte sarvajñatānimnayā saṃtatyā vyavacāraṇā,",
  "S06bsu049_u:6222": "iyaṃ sā subhūte vyavacāraṇā /",
  "S06bsu049_u:6223": "tatkasya hetoḥ?",
  "S06bsu049_u:6224": "aprameyā hi subhūte sarvajñatā,",
  "S06bsu049_u:6225": "apramāṇā hi subhūte sarvajñatā /",
  "S06bsu049_u:6226": "yatsubhūte aprameyamapramāṇam,",
  "S06bsu049_u:6227_0": "na tadrūpaṃ na vedanā na saṃjñā na saṃskārā na vijñānaṃ na prāptirnābhisamayo nādhigamo",
  "S06bsu049_u:6227_1": "na mārgo na mārgaphalaṃ na jñānaṃ na vijñānaṃ notpattirna vināśo notpādo na vyayo",
  "S06bsu049_u:6227_2": "na nirodho na bhāvanā na vibhāvanā,",
  "S06bsu049_u:6228": "nāpi kenacitkṛtaṃ nāpi kutaścidāgataṃ nāpi kvacid gacchati nāpi kvaciddeśe nāpi kvacitpradeśe sthitam,",
  "S06bsu049_u:6229": "api tu aprameyapramāṇamityevaṃ saṃkhyāṃ gacchati /",
  "S06bsu049_u:6230": "ākāśāprameyatayā sarvajñatāprameyatā /",
  "S06bsu049_u:6231": "yā ca aprameyatā,",
  "S06bsu049_u:6232": "na sā śakyā kenacidabhisaṃboddhum /",
  "S06bsu049_u:6233_0": "na rūpeṇa na vedanayā na saṃjñayā na saṃskārairna vijñānena na dānapāramitayā na",
  "S06bsu049_u:6233_1": "śīlapāramitayā na kṣāntipāramitayā na vīryapāramitayā na dhyānapāramitayā na prajñāpāramitayā",
  "S06bsu049_u:6233_2": "śakyā abhisaṃboddhum /",
  "S06bsu049_u:6234": "tatkasya hetoḥ?",
  "S06bsu049_u:6235": "rūpameva hi subhūte sarvajñatā /",
  "S06bsu049_u:6236": "evaṃ vedanaiva saṃjñaiva saṃskārā eva /",
  "S06bsu049_u:6237": "vijñānameva hi subhūte sarvajñatā /",
  "S06bsu049_u:6238": "dānapāramitaiva hi subhūte sarvajñatā /",
  "S06bsu049_u:6239": "śīlapāramitaiva kṣāntipāramitaiva vīryapāramitaiva dhyānapāramitaiva prajñāpāramitaiva hi subhūte sarvajñatā //",
  "S06bsu049_u:6240": "atha khalu śakro devānāmindraḥ sārdhaṃ kāmāvacarairdevaputrairbrahmāpi sahāpatiḥ sārdhaṃ rūpāvacarairdevaputrairyena bhagavāṃstenopasaṃkrāntaḥ /",
  "S06bsu049_u:6241": "upasaṃkramya bhagavataḥ pādau śirasābhivandya bhagavantaṃ triḥ pradakṣiṇīkṛtya ekānte tasthau /",
  "S06bsu049_u:6242": "ekānte sthitaś ca śakro devendraḥ kāmāvacarairdevaputraiḥ sārdhaṃ brahmāpi sahāpatiḥ rūpāvacarairdevaputraiḥ sārdhaṃ bhagavantametadavocat - gambhīrā bhagavan prajñāpāramitā /",
  "S06bsu049_u:6243": "duravagāhā bhagavan prajñāpāramitā /",
  "S06bsu049_u:6244": "durdṛśā bhagavan prajñāpāramitā /",
  "S06bsu049_u:6245": "duranubodhā bhagavan prajñāpāramitā /",
  "S06bsu049_u:6246_0": "idamapyarthavaśaṃ saṃpaśyatastathāgatasyārhataḥ samyaksaṃbuddhasya anuttarāṃ samyaksaṃbodhimabhisaṃbuddhamātrasya",
  "S06bsu049_u:6246_1": "bodhimaṇḍe niṣaṇṇasya alpotsukatāyāṃ cittamavanataṃ na dharmadeśanāyām //",
  "S06bsu049_u:6247": "evamukte bhagavān śakraṃ devānāmindraṃ kāmāvacarāṃś ca devaputrān brahmāṇaṃ ca sahāpatiṃ rūpāvacarāṃś ca devaputrānāmantrayate sma - evametaddevaputrāḥ, evam etat /",
  "S06bsu049_u:6248": "gambhīrā bateyaṃ devaputrāḥ prajñāpāramitā /",
  "S06bsu049_u:6249": "duravagohayaṃ devaputrāḥ prajñāpāramitā /",
  "S06bsu049_u:6250": "durdṛśeyaṃ devaputrāḥ prajñāpāramitā /",
  "S06bsu049_u:6251": "duranubodheyaṃ devaputrāḥ prajñāpāramitā /",
  "S06bsu049_u:6252": "idamapyarthavaśaṃ saṃpaśyatastathāgatasyārhataḥ samyaksaṃbuddhasya (Vaidya 152)",
  "S06bsu049_u:6253": "anuttarāṃ samyaksaṃbodhimabhisaṃbuddhamātrasya bodhimaṇḍe niṣaṇṇasya alpotsukatāyāṃ cittamavanataṃ na dharmadeśanāyām - gambhīro batāyaṃ mayā dharmo 'bhisaṃbuddha iti,",
  "S06bsu049_u:6254": "yatra na kaścidabhisaṃbuddho na kaścidabhisaṃbhotsyate na kaścidabhisaṃbudhyate /",
  "S06bsu049_u:6255": "iyaṃ sā dharmasya gambhīratā /",
  "S06bsu049_u:6256": "ākāśagambhīratayā gambhīro 'yaṃ dharmaḥ /",
  "S06bsu049_u:6257": "ātmagambhīratayā gambhīro 'yaṃ dharmaḥ /",
  "S06bsu049_u:6258": "sarvadharmānāgamanatayā gambhīro 'yaṃ dharmaḥ /",
  "S06bsu049_u:6259": "sarvadharmāgamanatayā gambhīro 'yaṃ dharmo mayābhisaṃbuddha iti //",
  "S06bsu049_u:6260": "evamukte śakro devānāmindraḥ kāmāvacarāś ca devaputrāḥ brahmāpi sahāpatiḥ rūpāvacarāś ca devaputrā bhagavantametadavocan - āścaryaṃ bhagavan,",
  "S06bsu049_u:6261": "adbhutaṃ sugata /",
  "S06bsu049_u:6262": "sarvalokavipratyanīko 'yaṃ dharmo deśyate /",
  "S06bsu049_u:6263": "anugrahāya ca bhagavan dharmāṇāmayaṃ dharmo deśyate /",
  "S06bsu049_u:6264": "udgrahe ca lokaścaratīti //",
  "S06bsu049_u:6265": "āryāṣṭasāhasrikāyāṃ prajñāpāramitāyāṃ devaparivarto nāma pañcadaśaḥ //",
  "S06bsu049_u:6266": "_______________________________________________________________",
  "S06bsu049_u:6267": "(Vaidya 153)",
  "S06bsu049_u:6268": "ASP_16: tathatāparivartaḥ ṣoḍaśaḥ /",
  "S06bsu049_u:6269": "atha khalvāyuṣmān subhūtirbhagavantametadavocat - sarvadharmānupalambho batāyaṃ bhagavan dharmo deśyate /",
  "S06bsu049_u:6270": "nāyaṃ bhagavan dharmaḥ kvacitpratihanyate /",
  "S06bsu049_u:6271": "apratihatalakṣaṇo batāyaṃ bhagavan dharmaḥ ākāśasamatayā sarvapadānupalabdhitaḥ /",
  "S06bsu049_u:6272": "apratimalakṣaṇo batāyāṃ bhagavan dharmo 'dvitīyatvāt /",
  "S06bsu049_u:6273": "apratilakṣaṇo batāyaṃ bhagavan dharmo niṣpratyarthikatvāt /",
  "S06bsu049_u:6274": "apado batāyaṃ bhagavan dharmo 'nabhinirvṛttatvāt /",
  "S06bsu049_u:6275": "anutpādo batāyaṃ bhagavan dharmaḥ sarvopapatyanupapattitvāt /",
  "S06bsu049_u:6276": "apatho batāyaṃ bhagavan dharmaḥ sarvapathānupalabdhitvāt //",
  "S06bsu049_u:6277": "atha khalu devānāmindro brahmā sahāpatiste ca kāmāvacarā rūpāvacarāś ca devaputrā bhagavantametadavocan - anujāto batāyaṃ bhagavan bhagavataḥ śrāvaka āryasubhūtiḥ sthaviraḥ /",
  "S06bsu049_u:6278": "tatkasya hetoḥ?",
  "S06bsu049_u:6279": "tathā hi bhagavan yaṃ yameva ayamāryasubhūtiḥ sthaviro dharmaṃ deśayati,",
  "S06bsu049_u:6280": "taṃ tameva dharmaṃ śūnyatāmārabhya deśayati //",
  "S06bsu049_u:6281_0": "atha khalvāyuṣmān subhūtiḥ śakraṃ devānāmindraṃ brahmāṇaṃ ca sahāpatiṃ tāṃś ca kāmāvacarān",
  "S06bsu049_u:6281_1": "rūpāvacarāṃś ca devaputrānāmantrayate sma - yaddevaputrā evaṃ vadatha - anujāto 'yaṃ",
  "S06bsu049_u:6281_2": "subhūtiḥ sthavirastathāgatasyeti /",
  "S06bsu049_u:6282": "ajātatvātsubhūtiḥ sthaviro 'nujātastathāgatasya /",
  "S06bsu049_u:6283": "anujātastathatāṃ subhūtiḥ sthavirastathāgatasya /",
  "S06bsu049_u:6284": "yathā tathāgatatathatā anāgatā agatā,",
  "S06bsu049_u:6285": "evaṃ hi subhūtitathatā anāgatā agatā /",
  "S06bsu049_u:6286": "evaṃ hi subhūtiḥ sthavirastathāgatatathatāmanujātaḥ /",
  "S06bsu049_u:6287": "ādita eva subhūtiḥ sthavirastathāgatatathatāmanujātaḥ /",
  "S06bsu049_u:6288": "tatkasya hetoḥ?",
  "S06bsu049_u:6289": "yā hi tathāgatatathatā,",
  "S06bsu049_u:6290": "sā sarvadharmatathatā /",
  "S06bsu049_u:6291": "yā sarvadharmatathatā,",
  "S06bsu049_u:6292": "sā tathāgatatathatā /",
  "S06bsu049_u:6293": "yā ca tathāgatatathatā,",
  "S06bsu049_u:6294": "yā ca sarvadharmatathatā,",
  "S06bsu049_u:6295": "saiva subhūteḥ sthavirasya tathatā /",
  "S06bsu049_u:6296": "tāṃ tathatāmanujātaḥ subhūtiḥ sthaviraḥ /",
  "S06bsu049_u:6297": "ato 'nujātastathāgatasya /",
  "S06bsu049_u:6298": "sāpi ca tathatā atathatā /",
  "S06bsu049_u:6299": "tāṃ tathatāmanujātaḥ /",
  "S06bsu049_u:6300": "evaṃ hi subhūtiḥ sthavirastathāgatamanujātaḥ /",
  "S06bsu049_u:6301": "tathāgatasya yā sā tathatāyāḥ sthititā,",
  "S06bsu049_u:6302": "tayā sthititayā subhūtiḥ sthavirastathāgatamanujātaḥ /",
  "S06bsu049_u:6303": "yathā tathāgatatathatā avikārā nirvikārā,",
  "S06bsu049_u:6304": "avikalpā nirvikalpā,",
  "S06bsu049_u:6305": "evaṃ hi subhūtitathatā avikārā nirvikārā,",
  "S06bsu049_u:6306": "avikalpā nirvikalpā /",
  "S06bsu049_u:6307": "evaṃ hi subhūtiḥ sthavirastayā tathatayā avikāro nirvikāro 'vikalpo nirvikalpastathāgatasyānujātaḥ /",
  "S06bsu049_u:6308": "yathā ca tathāgatatathatā avikārā nirvikārā avikalpā nirvikalpā,",
  "S06bsu049_u:6309": "na kvacitpratihanyate,",
  "S06bsu049_u:6310": "evaṃ sarvadharmatathatā avikārā nirvikārā avikalpā nirvikalpā,",
  "S06bsu049_u:6311": "na kvacitpratihanyate /",
  "S06bsu049_u:6312": "tatkasya hetoḥ?",
  "S06bsu049_u:6313": "yā ca tathāgatatathatā,",
  "S06bsu049_u:6314": "yā ca sarvadharmatathatā,",
  "S06bsu049_u:6315": "ekaivaiṣā tathatā advayādvaidhīkārā advayatathatā /",
  "S06bsu049_u:6316": "na kvacittathatā,",
  "S06bsu049_u:6317": "na kutaścittathatā,",
  "S06bsu049_u:6318": "na kasyacittathatā /",
  "S06bsu049_u:6319": "yataḥ sā na kasyacittathatā,",
  "S06bsu049_u:6320": "tataḥ sā tathatā advayādvaidhīkārā advayatathatā /",
  "S06bsu049_u:6321": "evaṃ hi subhūtiḥ sthaviro 'nujātastathāgatasyākṛtatathatayā /",
  "S06bsu049_u:6322": "yā ca akṛtatathatā,",
  "S06bsu049_u:6323": "na sā kadācinna tathatā /",
  "S06bsu049_u:6324": "yataś ca (Vaidya 154)",
  "S06bsu049_u:6325": "sā na kadācinna tathatā,",
  "S06bsu049_u:6326": "tataḥ sā tathatā advayādvaidhīkārā advayatathatā /",
  "S06bsu049_u:6327": "evaṃ hi subhūtiḥ sthaviro 'nujātastathāgatam /",
  "S06bsu049_u:6328": "yathā tathāgatatathatā sarvatra sarvadharmeṣvavikalpā nirvikalpā,",
  "S06bsu049_u:6329": "evaṃ subhūtitathatā sarvatra sarvadharmeṣvavikalpā nirvikalpā /",
  "S06bsu049_u:6330": "evameva ca tathāgatatathatayābhinirmitaḥ subhūtiśceti dvayamapyaluptametadabhinnaṃ bhedakānupalabdhitaḥ /",
  "S06bsu049_u:6331": "evaṃ hi subhūtiḥ sthavirastathāgatamanujātaḥ /",
  "S06bsu049_u:6332": "yathā tathāgatatathatā nānyatra sarvadharmatathatāyāḥ,",
  "S06bsu049_u:6333": "evaṃ hi subhūtitathatā nānyatra sarvadharmatathatāyāḥ /",
  "S06bsu049_u:6334": "yā nānyatra sarvadharmatathatāyāḥ,",
  "S06bsu049_u:6335": "na sā kasyacinna tathatā /",
  "S06bsu049_u:6336": "saiva sā tathatā sarvadharmatathatā /",
  "S06bsu049_u:6337": "tāṃ tathatāṃ subhūtiḥ sthaviro 'nanyatathatānugamenopagataḥ /",
  "S06bsu049_u:6338": "na cātra kaścinna kvacidanugatimupagataḥ /",
  "S06bsu049_u:6339": "evaṃ hi subhūtiḥ sthavirastathāgatamanujātaḥ /",
  "S06bsu049_u:6340": "yathā tathāgatatathatā nātītā na anāgatā na pratyutpannā,",
  "S06bsu049_u:6341": "evaṃ sarvadharmatathatā nātītā nānāgatā na pratyutpannā /",
  "S06bsu049_u:6342": "evaṃ hi subhūtiḥ sthavirastāṃ tathatāmanujātastathāgatamanujāta ityucyate /",
  "S06bsu049_u:6343": "tathāgatatathatayāpi hyanugatastathatāṃ tathāgatatathatayā atītatathatāmanugataḥ /",
  "S06bsu049_u:6344": "atītatathatayā tathāgatatathatāmanugataḥ /",
  "S06bsu049_u:6345": "tathāgatatathatayā anāgatatathatāmanugataḥ /",
  "S06bsu049_u:6346": "anāgatatathatayā tathāgatatathatāmanugataḥ /",
  "S06bsu049_u:6347": "tathāgatatathatayā pratyutpannatathatāmanugataḥ /",
  "S06bsu049_u:6348": "pratyutpannatathatayā tathāgatatathatāmanugataḥ /",
  "S06bsu049_u:6349": "tathāgatatathatayā atītānāgatapratyutpannatathatāmanugataḥ /",
  "S06bsu049_u:6350": "atītānāgatapratyutpannatathatayā tathāgatatathatāmanugataḥ /",
  "S06bsu049_u:6351": "iti hi subhūtitathatā ca atītānāgatapratyutpannatathatā ca tathāgatatathatā ca advayametadadvaidhīkāram /",
  "S06bsu049_u:6352": "evaṃ sarvadharmatathatā ca subhūtitathatā ca advayametadadvaidhīkāram /",
  "S06bsu049_u:6353": "yaiva ca bhagavato bodhisattvabhūtasya tathatā,",
  "S06bsu049_u:6354": "saiva bhagavato 'nuttarāṃ samyaksaṃbodhimabhisaṃbuddhasya tathatā /",
  "S06bsu049_u:6355": "iyaṃ sā tathatā,",
  "S06bsu049_u:6356": "yayā tathatayā bodhisattvo mahāsattvo 'nuttarāṃ samyaksaṃbodhimabhisaṃbuddhaḥ san tathāgata iti nāmadheyaṃ labhate /",
  "S06bsu049_u:6357": "asyāṃ khalu punastathātagatathatāyāṃ nirdiśyamānāyāmiyaṃ mahāpṛthivī tasyāṃ velāyāṃ ṣaḍvikāramaṣṭādaśamahānimittamakampat,",
  "S06bsu049_u:6358": "prākampat,",
  "S06bsu049_u:6359": "saṃprākampat,",
  "S06bsu049_u:6360": "acalat prācalat saṃprācalat,",
  "S06bsu049_u:6361": "avedhat prāvedhat saṃprāvedhat,",
  "S06bsu049_u:6362": "araṇat prāraṇat saṃprāraṇat,",
  "S06bsu049_u:6363": "akṣubhyat prākṣubhyat saṃprākṣubhyat,",
  "S06bsu049_u:6364": "agarjat prāgarjat saṃprāgarjat tathāgatasyaivānuttarāṃ samyaksaṃbodhimabhisaṃbudhyamānasyeti /",
  "S06bsu049_u:6365": "punaraparaṃ subhūtiḥ sthavirastān devaputrānāmantrayate sma - evaṃ hi devaputrāḥ subhūtiḥ sthavirastathāgatamanujātaḥ //",
  "S06bsu049_u:6366_0": "punaraparaṃ subhūtiḥ sthaviro na rūpamanujāto na vedanāṃ na saṃjñāṃ na saṃskārān",
  "S06bsu049_u:6366_1": "na vijñānamanujāto na srotaāpattiphalamanujāto na sakṛdāgāmiphalaṃ na anāgāmiphalaṃ",
  "S06bsu049_u:6366_2": "na arhattvaphalamanujāto na pratyekabuddhatvamanujāto na buddhatvamanujātaḥ /",
  "S06bsu049_u:6367": "tatkasya hetoḥ?",
  "S06bsu049_u:6368": "tathā hi te dharmā na saṃvidyante nopalabhyante yairanujāyeta,",
  "S06bsu049_u:6369": "ye cānujāyeran /",
  "S06bsu049_u:6370": "evaṃ hi subhūtiḥ sthavirastathāgatamanujātaḥ //",
  "S06bsu049_u:6371": "atha khalvāyuṣmān śāriputro bhagavantametadavocat - gambhīracaryeyaṃ bhagavan yaduta tathatā /",
  "S06bsu049_u:6372": "evamukte bhagavānāyuṣmantaṃ śāriputrametadavocat - evametacchāriputra, evam etat /",
  "S06bsu049_u:6373": "(Vaidya 155) gambhīracaryeyaṃ śāriputra yaduta yathatā /",
  "S06bsu049_u:6374": "asmin khalu punastathatānirdeśe nirdiśyamāne trayāṇāṃ bhikṣuśatānāmanupādāyāsravebhyaścittāni vimuktāni,",
  "S06bsu049_u:6375": "pañcānāṃ ca bhikṣuṇīśatānāṃ virajo vigatamalaṃ dharmeṣu dharmacakṣurviśuddham,",
  "S06bsu049_u:6376": "pañcabhiś ca devaputrasahasraiḥ pūrvaparikarmakṛtairanutpattikeṣu dharmeṣu kṣāntiḥ pratilabdhā,",
  "S06bsu049_u:6377": "ṣaṣṭeś ca bodhisattvānāmanupādāyāsravebhyaścittāni vimuktāni //",
  "S06bsu049_u:6378_0": "atha khalvāyuṣmān śāriputrasteṣāṃ bodhisattvānāmanupādāyāsravebhyaścittāni vimuktāni",
  "S06bsu049_u:6378_1": "viditvā bhagavantametadavocat - ko bhagavan hetuḥ kaḥ pratyayo yadeteṣāṃ bodhisattvānāmanupādāyāsravebhyaścittāni vimuktāni?",
  "S06bsu049_u:6379": "bhagavānāha - etaiḥ śāriputra bodhisattvaiḥ pañcabuddhaśatāni paryupāsitāni,",
  "S06bsu049_u:6380": "sarvatra ca dānaṃ dattaṃ śīlaṃ rakṣityaṃ kṣāntyā saṃpāditaṃ vīryamārabdhaṃ dhyānānyutpāditāni /",
  "S06bsu049_u:6381": "te khalu punarime prajñāpāramitayā aparigṛhītā upāyakauśalyena ca virahitā abhūvan /",
  "S06bsu049_u:6382": "kiṃcāpi śāriputra eteṣāṃ bodhisattvānāmasti mārgaḥ śūnyatā vā ānimittacaryā vā apraṇihitamanasikāratā vā,",
  "S06bsu049_u:6383": "atha ca punaretairupāyakauśalyavikalatvādbhūtakoṭiḥ sākṣātkṛtā,",
  "S06bsu049_u:6384": "śrāvakabhūmau nirjātāḥ,",
  "S06bsu049_u:6385": "na buddhabhūmau /",
  "S06bsu049_u:6386": "tadyathāpi nāma śāriputra pakṣiṇaḥ śakuneryojanaśatiko vā dviyojanaśatiko vā triyojanaśatiko vā caturyojanaśatiko vā pañcayojanaśatiko vā ātmabhāvo bhavet /",
  "S06bsu049_u:6387": "sa trāyastriṃśeṣu deveṣu vartamāno jambūdvīpamāgantavyaṃ manyeta /",
  "S06bsu049_u:6388": "sa khalu punaḥ śāriputra pakṣī śakunirajātapakṣo vā bhavet,",
  "S06bsu049_u:6389": "śīrṇapakṣo vā bhavet,",
  "S06bsu049_u:6390": "chinnapakṣo vā bhavet /",
  "S06bsu049_u:6391": "sa trāyastriṃśato devanikāyādātmānamutsṛjet - iha jambūdvīpe pratiṣṭhāsyāmīti manyeta /",
  "S06bsu049_u:6392": "atha tasya pakṣiṇaḥ śakunestataḥ patataḥ ākāśe antarīkṣe sthitasya antarā cittasyaivaṃ bhavet - aho batāhaṃ punareva trāyastriṃśeṣu deveṣu pratiṣṭheyamiti /",
  "S06bsu049_u:6393": "tatkiṃ manyase śāriputra api nu sa pakṣī śakuniḥ pratibalaḥ punareva trāyastriṃśeṣu deveṣu pratiṣṭhātum?",
  "S06bsu049_u:6394": "āyuṣmān śāriputra āha - no hīdaṃ bhagavan /",
  "S06bsu049_u:6395": "bhagavānāha - sacetpunarevaṃ cintayet - aho batāhamakṛto 'nupahato jambūdvīpe pratiṣṭheyamiti /",
  "S06bsu049_u:6396": "tatkiṃ manyase śāriputra api nu sa pakṣī śakunirakṛto 'nupahato jambūdvīpe pratiṣṭhet?",
  "S06bsu049_u:6397": "śāriputra āha - no hīdaṃ bhagavan /",
  "S06bsu049_u:6398": "kṛtaś ca sa bhagavan upahataś ca bhavejjambūdvīpe ca patitaḥ san maraṇaṃ vā nigacchet maraṇamātrakaṃ vā duḥkham /",
  "S06bsu049_u:6399": "tatkasya hetoḥ?",
  "S06bsu049_u:6400": "evaṃ hyetadbhagavan bhavati - yadasya mahāṃścātmabhāvo bhavati,",
  "S06bsu049_u:6401": "pakṣau cāsya na bhavataḥ,",
  "S06bsu049_u:6402": "uccācca prapatati //",
  "S06bsu049_u:6403": "evamukte bhagavānāyuṣmantaṃ śāriputrametadavocat - evametacchāriputra, evam etat /",
  "S06bsu049_u:6404": "kiṃ cāpi śāriputra bodhisattvo mahāsattvo 'nuttarāyāṃ samyaksaṃbodhau cittānyutpādya gaṅgānadīvālukopamān kalpāṃstiṣṭhan dānaṃ dadyāt,",
  "S06bsu049_u:6405": "śīlaṃ rakṣet,",
  "S06bsu049_u:6406": "kṣāntyā saṃpādayet,",
  "S06bsu049_u:6407": "vīryamārabheta,",
  "S06bsu049_u:6408": "dhyānāni,",
  "S06bsu049_u:6409": "samāpadyeta,",
  "S06bsu049_u:6410": "mahaccāsya prasthānaṃ bhavet,",
  "S06bsu049_u:6411": "mahāṃścāsya cittotpādo bhavedanuttarāṃ samyaksaṃbodhimabhisaṃboddhum /",
  "S06bsu049_u:6412": "sacedayaṃ prajñāpāramitayā aparigṛhīta upāyakauśalyena ca virahito bhavet,",
  "S06bsu049_u:6413": "evaṃ śrāvakabhūmiṃ vā pratyekabuddhabhūmiṃ vā patati //",
  "S06bsu049_u:6414_0": "(Vaidya 156) punaraparaṃ śāriputra bodhisattvo mahāsattvo 'tītānāgatapratyutpannānāṃ",
  "S06bsu049_u:6414_1": "buddhānāṃ bhagavatāṃ tacchīlaṃ taṃ samādhiṃ tāṃ prajñāṃ tāṃ vimuktiṃ tadvimuktijñānadarśanaṃ samanvāharati,",
  "S06bsu049_u:6415": "ādhārayati nimittayogena,",
  "S06bsu049_u:6416": "na sa tathāgatānāmarhatāṃ samyaksaṃbuddhānāṃ śīlaṃ na jānāti na paśyati /",
  "S06bsu049_u:6417": "na samādhiṃ na prajñāṃ na vimuktiṃ na vimuktijñānadarśanaṃ tathāgatānāmarhatāṃ samyaksaṃbuddhānāṃ jānāti, na paśyati /",
  "S06bsu049_u:6418": "so 'jānannapaśyan śūnyatāyāḥ śabdaṃ śṛṇoti /",
  "S06bsu049_u:6419": "sa taṃ śabdaṃ nimittīkaroti /",
  "S06bsu049_u:6420": "taṃ śabdaṃ nimittīkṛtya anuttarāyāṃ samyaksaṃbodhau pariṇāmayitumicchati /",
  "S06bsu049_u:6421": "tato veditavyam etat - sthāsyatyayaṃ śrāvakabhūmau vā pratyekabuddhabhūmau veti /",
  "S06bsu049_u:6422": "tatkasya hetoḥ?",
  "S06bsu049_u:6423": "evaṃ hyetacchāriputra bhavati - yatprajñāpāramitayā aparigṛhītaḥ upāyakauśalyena ca virahito bhavati //",
  "S06bsu049_u:6424": "śāriputra āha - yathāhaṃ bhagavan bhagavato bhāṣitasyārthamājānāmi - yo bodhisattvaḥ prajñāpāramitayā aparigṛhītaḥ upāyakauśalyena ca virahitaḥ,",
  "S06bsu049_u:6425": "kiṃcāpi sa bahunāpi puṇyasaṃbhāreṇa yuktaḥ kalyāṇamitravirahitaś ca bhavati,",
  "S06bsu049_u:6426": "saṃśayastasyānuttarāṃ samyaksaṃbodhiṃ prāptum /",
  "S06bsu049_u:6427": "tasmāttarhi bhagavan bodhisattvena mahāsattvena anuttarāṃ samyaksaṃbodhimabhisaṃboddhukāmena prajñāpāramitā bhāvayitavyā,",
  "S06bsu049_u:6428": "upāyakuśalena ca bhavitavyam /",
  "S06bsu049_u:6429": "evamukte bhagavānāyuṣmantaṃ śāriputrametadavocat - evametacchāriputra, evam etat /",
  "S06bsu049_u:6430": "yaḥ śāriputra bodhisattvaḥ prajñāpāramitayā aparigṛhītaḥ,",
  "S06bsu049_u:6431": "upāyakauśalyena ca virahitaḥ,",
  "S06bsu049_u:6432": "kiṃcāpi sa bahunā puṇyasaṃbhāreṇa yuktaḥ kalyāṇamitravirahitaś ca bhavati,",
  "S06bsu049_u:6433": "saṃśayastasyānuttarāṃ samyaksaṃbodhiṃ prāptum /",
  "S06bsu049_u:6434": "tasmāttarhi śāriputra bodhisattvena mahāsattvena anuttarāṃ samyaksaṃbodhimabhisaṃboddhukāmena prajñāpāramitā bhāvayitavyā,",
  "S06bsu049_u:6435": "upāyakuśalena ca bhavitavyam //",
  "S06bsu049_u:6436": "atha khalu śakro devānāmindraḥ sārdhaṃ kāmāvacarairdevaputraiḥ,",
  "S06bsu049_u:6437": "brahmāpi sahāpatiḥ rūpāvacarairdevaputraiḥ sārdhaṃ bhagavantametadavocat - gambhīrā bhagavan prajñāpāramitā,",
  "S06bsu049_u:6438": "durabhisaṃbhavā bhagavan anuttarā samyaksaṃbodhiḥ /",
  "S06bsu049_u:6439": "paramadurabhisaṃbhavā bhagavan anuttarā samyaksaṃbodhirabhisaṃboddhum /",
  "S06bsu049_u:6440": "atha khalu bhagavāṃstān śakradevendrapramukhān kāmāvacarān devaputrān sahāpatimahābrahmapramukhān rūpāvacarāṃś ca devaputrānāmantrayate sma - evametaddevaputrāḥ, evam etat /",
  "S06bsu049_u:6441": "gambhīreyaṃ devaputrāḥ prajñāpāramitā /",
  "S06bsu049_u:6442": "durabhisaṃbhavā anuttarā samyaksaṃbodhiḥ /",
  "S06bsu049_u:6443": "paramadurabhisaṃbhavā anuttarā samyaksaṃbodhirabhisaṃboddhuṃ duṣprajñairhīnavīryairhīnādhimuktikairanupāyakuśalaiḥ pāpamitrasaṃsevibhiḥ //",
  "S06bsu049_u:6444": "atha khalvāyuṣmān subhūtirbhagavantametadavocat - yadbhagavānevamāha - durabhisaṃbhavā anuttarā samyaksaṃbodhiḥ /",
  "S06bsu049_u:6445": "paramadurabhisaṃbhavā anuttarā samyaksaṃbodhirabhisaṃboddhumiti,",
  "S06bsu049_u:6446": "kathaṃ bhagavan durabhisaṃbhavā anuttarā samyaksaṃbodhiḥ?",
  "S06bsu049_u:6447": "paramadurabhisaṃbhavā anuttarā samyaksaṃbodhirabhisaṃboddhum,",
  "S06bsu049_u:6448": "yatra na kaścidabhisaṃbudhyate?",
  "S06bsu049_u:6449": "tatkasya hetoḥ?",
  "S06bsu049_u:6450": "śūnyatvādbhagavan sarvadharmāṇām /",
  "S06bsu049_u:6451": "na sa kaściddharmaḥ saṃvidyate yo dharmaḥ śakyo 'bhisaṃboddhum /",
  "S06bsu049_u:6452": "tathā hi bhagavan sarvadharmāḥ śūnyāḥ /",
  "S06bsu049_u:6453": "yasyāpi bhagavan dharmasya prahāṇāya dharmo deśyate,",
  "S06bsu049_u:6454": "so 'pi dharmo na saṃvidyate /",
  "S06bsu049_u:6455": "evaṃ yaścābhisaṃbudhyeta anuttarāṃ samyaksaṃbodhim,",
  "S06bsu049_u:6456": "yaccābhisaṃboddhavyam,",
  "S06bsu049_u:6457": "yaś ca jānīyāt,",
  "S06bsu049_u:6458": "yacca jñātavyam, (Vaidya 157)",
  "S06bsu049_u:6459": "sarva ete dharmāḥ śūnyāḥ /",
  "S06bsu049_u:6460": "anenāpi bhagavan paryāyeṇa mamaivaṃ bhavati - svabhisaṃbhavā anuttarā samyaksaṃbodhirabhisaṃboddhuṃ na durabhisaṃbhaveti /",
  "S06bsu049_u:6461": "evamukte bhagavānāyuṣmantaṃ subhūtimetadavocat - asaṃbhavatvātsubhūte durabhisaṃbhavā anuttarā samyaksaṃbodhiḥ /",
  "S06bsu049_u:6462": "asadbhūtatvātsubhūte durabhisaṃbhavā anuttarā samyaksaṃbodhiḥ /",
  "S06bsu049_u:6463": "avikalpatvātsubhūte durabhisaṃbhavā anuttarā samyaksaṃbodhiḥ /",
  "S06bsu049_u:6464": "aviṭhapitvātsubhūte durabhisaṃbhavā anuttarā samyaksaṃbodhiḥ /",
  "S06bsu049_u:6465": "paramadurabhisaṃbhavā anuttarā samyaksaṃbodhirabhisaṃboddhum //",
  "S06bsu049_u:6466": "atha khalvāyuṣmān śāriputra āyuṣmantaṃ subhūtimetadavocat - śūnyamityanenāpyāyuṣman subhūte paryāyeṇa durabhisaṃbhavā anuttarā samyaksaṃbodhiḥ /",
  "S06bsu049_u:6467": "paramadurabhisaṃbhavā anuttarā samyaksaṃbodhirabhisaṃboddhum /",
  "S06bsu049_u:6468": "tatkasya hetoḥ?",
  "S06bsu049_u:6469": "na hyāyuṣman subhūte ākāśasyaivaṃ bhavati - ahamanuttarāṃ samyaksaṃbodhimabhisaṃbhotsye iti /",
  "S06bsu049_u:6470": "evaṃ ca āyuṣman subhūte ime dharmā abhisaṃboddhavyāḥ /",
  "S06bsu049_u:6471": "tatkasya hetoḥ?",
  "S06bsu049_u:6472": "ākāśasamā hyāyuṣman subhūte sarvadharmāḥ /",
  "S06bsu049_u:6473": "yadi cāyuṣman subhūte svabhisaṃbhavā bhavedanuttarā samyaksaṃbodhiḥ,",
  "S06bsu049_u:6474": "na tvevaṃ gaṅgānadīvālukopamā bodhisattvā vivarterannanuttarāyāḥ samyaksaṃbodheḥ /",
  "S06bsu049_u:6475": "yasmāttarhyāyuṣman subhūte gaṅgānadīvālukopamā bodhisattvā vivartante 'nuttarayāḥ samyaksaṃbodheḥ,",
  "S06bsu049_u:6476": "tasmādāyuṣman subhūte evaṃ vijñāyate - durabhisaṃbhavā anuttarā samyaksaṃbodhiḥ /",
  "S06bsu049_u:6477": "paramadubhisaṃbhavā anuttarā samyaksaṃbodhirabhisaṃboddhumiti //",
  "S06bsu049_u:6478": "evamukte āyuṣman subhūtirāyuṣmantaṃ śāriputrametadavocat - kiṃ punarāyuṣman śāriputra rūpaṃ vivartate anuttarāyāḥ samyaksaṃbodheḥ?",
  "S06bsu049_u:6479": "śāriputra āha - no hīdamāyuṣman subhūte /",
  "S06bsu049_u:6480": "subhūtirāha - kiṃ punarāyuṣman śāriputra anyatra rūpātsa dharmaḥ,",
  "S06bsu049_u:6481": "yo vivartate 'nuttarāyāḥ samyaksaṃbodheḥ?",
  "S06bsu049_u:6482": "āha - no hīdamāyuṣman subhūte /",
  "S06bsu049_u:6483": "subhūtirāha - kiṃ punarāyuṣman śāriputra vedanā saṃjñā saṃskārā vijñānaṃ vivartate 'nuttarāyāḥ samyaksaṃbodheḥ?",
  "S06bsu049_u:6484": "āha - no hīdamāyuṣman subhūte /",
  "S06bsu049_u:6485": "subhūtirāha - kiṃ punarāyuṣman śāriputra anyatra vedanāyāḥ saṃjñāyāḥ saṃskārebhyo 'nyatra vijñānāt sa dharmaḥ,",
  "S06bsu049_u:6486": "yo vivartate 'nuttarāyāḥ samyaksaṃbodheḥ?",
  "S06bsu049_u:6487": "āha - no hīdamāyuṣman subhūte /",
  "S06bsu049_u:6488": "subhūtirāha - kiṃ punarāyuṣman śāriputra yā rūpatathatā,",
  "S06bsu049_u:6489": "sā vivartate 'nuttarāyāḥ samyaksaṃbodheḥ?",
  "S06bsu049_u:6490": "āha - no hīdamāyuṣman subhūte /",
  "S06bsu049_u:6491": "subhūtirāha - kiṃ punarāyuṣman śāriputra yā vedanātathatā saṃjñātathatā saṃskāratathatā,",
  "S06bsu049_u:6492": "yā vijñānatathatā,",
  "S06bsu049_u:6493": "sā vivartate 'nuttarāyāḥ samyaksaṃbodheḥ?",
  "S06bsu049_u:6494": "āha - no hīdamāyuṣman subhūte /",
  "S06bsu049_u:6495": "subhūtirāha - kiṃ punarāyuṣman śāriputra anyatra rūpatathatāyāḥ sa dharmaḥ,",
  "S06bsu049_u:6496": "yo vivartate 'nuttarāyāḥ samyaksaṃbodheḥ?",
  "S06bsu049_u:6497": "āha - no hīdamāyuṣman subhūte /",
  "S06bsu049_u:6498": "subhūtirāha - kiṃ punarāyuṣman śāriputra anyatra vedanātathatāyāḥ saṃjñātathatāyāḥ saṃskāratathatāyāḥ,",
  "S06bsu049_u:6499": "anyatra vijñānatathatāyāḥ sa dharmaḥ,",
  "S06bsu049_u:6500": "yo vivartate 'nuttarāyāḥ samyaksaṃbodheḥ?",
  "S06bsu049_u:6501": "āha - no hīdamāyuṣman subhūte /",
  "S06bsu049_u:6502": "subhūtirāha - kiṃ punarāyuṣman śāriputra rūpamabhisaṃbudhyate anuttarāṃ samyaksaṃbodhim?",
  "S06bsu049_u:6503": "āha - no hīdamāyuṣman subhūte /",
  "S06bsu049_u:6504": "subhūtirāha - kiṃ punarāyuṣman śāriputra vedanā saṃjñā saṃskārā vijñānamabhisaṃbudhyate anuttarāṃ samyaksaṃbodhim?",
  "S06bsu049_u:6505": "āha - no hīdamāyuṣman subhūte /",
  "S06bsu049_u:6506": "subhūtirāha - kiṃ punarāyuṣman (Vaidya 158)",
  "S06bsu049_u:6507": "śāriputra anyatra rūpātsa dharmaḥ,",
  "S06bsu049_u:6508": "yo 'nuttarāṃ samyaksaṃbodhimabhisaṃbudhyate?",
  "S06bsu049_u:6509": "āha - no hīdamāyuṣman subhūte /",
  "S06bsu049_u:6510": "subhūtirāha - kiṃ punarāyuṣman śāriputra anyatra vedanāyāḥ saṃjñāyāḥ saṃskārebhyaḥ,",
  "S06bsu049_u:6511": "anyatra vijñānātsa dharmaḥ,",
  "S06bsu049_u:6512": "yo 'nuttarāṃ samyaksaṃbodhimabhisaṃbudhyate?",
  "S06bsu049_u:6513": "āha - no hīdamāyuṣman subhūte /",
  "S06bsu049_u:6514": "subhūtirāha - kiṃ punarāyuṣman śāriputra rūpatathatā anuttarāṃ saṃbodhimabhisaṃbudhyate?",
  "S06bsu049_u:6515": "āha - no hīdamāyuṣman subhūte /",
  "S06bsu049_u:6516": "subhūtirāha - kiṃ punarāyuṣman śāriputra vedanātathatā saṃjñātathatā saṃskāratathatā vijñānatathatā anuttarāṃ samyaksaṃbodhimabhisaṃbudhyate?",
  "S06bsu049_u:6517": "āha - no hīdamāyuṣman subhūte /",
  "S06bsu049_u:6518": "subhūtirāha - kiṃ punarāyuṣman śāriputra anyatra rūpatathatāyāḥ sa dharmaḥ,",
  "S06bsu049_u:6519": "yo 'nuttarāṃ samyaksaṃbodhimabhisaṃbudhyate?",
  "S06bsu049_u:6520": "āha - no hīdamāyuṣman subhūte /",
  "S06bsu049_u:6521": "subhūtirāha - kiṃ punarāyuṣman śāriputra anyatra vedanātathatāyāḥ saṃjñātathatāyāḥ saṃskāratathatāyāḥ,",
  "S06bsu049_u:6522": "anyatra vijñānatathatāyāḥ sa dharmaḥ,",
  "S06bsu049_u:6523": "yo 'nuttarāṃ samyaksaṃbodhimabhisaṃbudhyate?",
  "S06bsu049_u:6524": "āha - no hīdamāyuṣman subhūte /",
  "S06bsu049_u:6525": "subhūtirāha - kiṃ punarāyuṣman śāriputra rūpaṃ boddhavyamanuttarāyāṃ samyaksaṃbodhau?",
  "S06bsu049_u:6526": "āha - no hīdamāyuṣman subhūte /",
  "S06bsu049_u:6527": "subhūtirāha - kiṃ punarāyuṣman śāriputra vedanā saṃjñā saṃskārā vijñānaṃ boddhavyamanuttarāyāṃ samyaksaṃbodhau?",
  "S06bsu049_u:6528": "āha - no hīdamāyuṣman subhūte /",
  "S06bsu049_u:6529": "subhūtirāha - kiṃ punarāyuṣman śāriputra anyatra rūpātsa dharmaḥ,",
  "S06bsu049_u:6530": "yo boddhavyo 'nuttarāyāṃ samyaksaṃbodhau?",
  "S06bsu049_u:6531": "āha - no hīdamāyuṣman subhūte /",
  "S06bsu049_u:6532": "subhūtirāha - kiṃ punarāyuṣman śāriputra anyatra vedanāyāḥ saṃjñāyāḥ saṃskārebhyaḥ,",
  "S06bsu049_u:6533": "anyatra vijñānātsa dharmaḥ yo boddhavyo 'nuttarāyāṃ samyaksaṃbodhau ?",
  "S06bsu049_u:6534": "āha - no hīdamāyuṣman subhūte /",
  "S06bsu049_u:6535": "subhūtirāha - kiṃ punarāyuṣman śāriputra rūpatathatā boddhavyā anuttarāyāṃ samyaksaṃbodhau?",
  "S06bsu049_u:6536": "āha - no hīdamāyuṣman subhūte /",
  "S06bsu049_u:6537": "subhūtirāha - kiṃ punarāyuṣman śāriputra vedanātathatā saṃjñātathatā saṃskāratathatā vijñānatathatā boddhavyā anuttarāyāṃ samyaksaṃbodhau?",
  "S06bsu049_u:6538": "āha - no hīdamāyuṣman subhūte /",
  "S06bsu049_u:6539": "subhūtirāha - kiṃ punarāyuṣman śāriputra anyatra rūpatathatāyāḥ sa dharmaḥ,",
  "S06bsu049_u:6540": "yo boddhavyo 'nuttarāyāṃ samyaksaṃbodhau?",
  "S06bsu049_u:6541": "āha - no hīdamāyuṣman subhūte /",
  "S06bsu049_u:6542": "subhūtirāha - kiṃ punarāyuṣman śāriputra anyatra vedanātathatāyāḥ saṃjñātathatāyāḥ saṃskāratathatāyāḥ,",
  "S06bsu049_u:6543": "anyatra vijñānatathatāyāḥ sa dharmaḥ,",
  "S06bsu049_u:6544": "yo boddhavyo 'nuttarāyāṃ samyaksaṃbodhau?",
  "S06bsu049_u:6545": "āha - no hīdamāyuṣman subhūte /",
  "S06bsu049_u:6546": "subhūtirāha - tatkiṃ manyase āyuṣman śāriputra tathatā vivartate anuttarāyāḥ samyaksaṃbodheḥ?",
  "S06bsu049_u:6547": "āha - no hīdamāyuṣman subhūte /",
  "S06bsu049_u:6548": "subhūtirāha - tatkiṃ manyase āyuṣman śāriputra tathatāyāṃ sa dharmaḥ,",
  "S06bsu049_u:6549": "yo vivartate anuttarāyāḥ samyaksaṃbodheḥ?",
  "S06bsu049_u:6550": "āha - no hīdamāyuṣman subhūte /",
  "S06bsu049_u:6551": "subhūtirāha - tatkatamaḥ punarāyuṣman śāriputra sa dharmo yo vivartate anuttarāyāḥ samyaksaṃbodheḥ?",
  "S06bsu049_u:6552": "yastasyāmeva dharmatāyāṃ sthitaḥ sarvadharmāsthānayogena?",
  "S06bsu049_u:6553": "katamo vā punaḥ sa śāriputra dharmo yā tathatā?",
  "S06bsu049_u:6554": "kaccidvā punarāyuṣman śāriputra tathatā vivartiṣyate?",
  "S06bsu049_u:6555": "āha - no hīdamāyuṣman subhūte /",
  "S06bsu049_u:6556": "subhūtirāha - evamāyuṣman śāriputra satyataḥ sthitito 'nupalabhyamānānāṃ sarvadharmāṇāṃ katamaḥ sa dharmaḥ,",
  "S06bsu049_u:6557": "yo vivartiṣyate anuttarayāḥ samyaksaṃbodheḥ?",
  "S06bsu049_u:6558": "evamukte āyuṣmān śāriputra āyuṣmantaṃ (Vaidya 159)",
  "S06bsu049_u:6559": "subhūtimetadavocat - yayā dharmanayajātyā āyuṣmān subhūtiḥ sthaviro nirdiśati,",
  "S06bsu049_u:6560": "tayā na sa kaściddharmo yo vivartate 'nuttarāyāḥ samyaksaṃbodheḥ /",
  "S06bsu049_u:6561": "ye ca khalu punarime āyuṣman subhūte trayo bodhisattvayānikāḥ pudgalāstathāgatenākhyātāḥ,",
  "S06bsu049_u:6562": "eṣāṃ trayāṇāṃ vyavasthānaṃ na bhavati /",
  "S06bsu049_u:6563": "ekameva hi yānaṃ bhavati yaduta buddhayānaṃ bodhisattvayānaṃ yathā āyuṣmataḥ subhūternirdeśaḥ //",
  "S06bsu049_u:6564_0": "atha khalvāyuṣmān pūrṇo maitrāyaṇīputra āyuṣmantaṃ śāriputrametadavocat - kiṃ punarāyuṣman",
  "S06bsu049_u:6564_1": "śāriputra āyuṣmān subhūtiḥ sthaviraḥ ekam api bodhisattvaṃ nābhyupagacchati śrāvakayānikaṃ",
  "S06bsu049_u:6564_2": "vā pratyekabuddhayānikaṃ vā mahāyānikaṃ vā /",
  "S06bsu049_u:6565": "praṣṭavyastāvadayamāyuṣmān subhūtiḥ sthaviraḥ /",
  "S06bsu049_u:6566_0": "atha khalvāyuṣmān śāriputra āyuṣmantaṃ subhūtimetadavocat - kiṃ punastvamāyuṣman",
  "S06bsu049_u:6566_1": "subhūte ekam api bodhisattvaṃ nābhyupagacchasi śrāvakayānikaṃ vā pratyekabuddhayānikaṃ vā mahāyānikaṃ vā?",
  "S06bsu049_u:6567": "subhūtirāha - kiṃ punarāyuṣman śāriputra yā tathatāyāstathatā,",
  "S06bsu049_u:6568": "tatra tathatāyāmekam api bodhisattvaṃ samanupaśyasi śrāvakayānikaṃ vā pratyekabuddhayānikaṃ vā mahāyānikaṃ vā?",
  "S06bsu049_u:6569": "śāriputra āha - na hyetadāyuṣman subhūte /",
  "S06bsu049_u:6570": "tathatāpi tāvat tribhirākārairnopalabhyate,",
  "S06bsu049_u:6571": "prāgeva bodhisattvaḥ /",
  "S06bsu049_u:6572": "subhūtirāha - kiṃ punarāyuṣman śāriputra tathatā ekenāpyākāreṇopalabhyate?",
  "S06bsu049_u:6573": "āha - na hyetadāyuṣman subhūte /",
  "S06bsu049_u:6574": "subhūtirāha - kaccitpunastvamāyuṣman śāriputra tathatāyāmekam api bodhisattvadharmaṃ samanupaśyasi?",
  "S06bsu049_u:6575": "āha - na hyetadāyuṣman subhūte /",
  "S06bsu049_u:6576": "subhūtirāha - evamāyuṣman śāriputra satyataḥ sthititastasya bodhisattvadharmasyānupalabhyamānasya kutastavaivaṃ bhavati - ayaṃ śrāvakayānikaḥ,",
  "S06bsu049_u:6577": "ayaṃ pratyekabuddhayānikaḥ,",
  "S06bsu049_u:6578": "ayaṃ mahāyānika iti?",
  "S06bsu049_u:6579_0": "evameteṣāmāyuṣman śāriputra bodhisattvānāṃ tathatāyāṃ pravibhāvyamānānāmaviśeṣatāṃ",
  "S06bsu049_u:6579_1": "nirviśeṣatāṃ nirnānākaraṇatāṃ śrutvā yasya bodhisattvasya mahāsattvasya cittaṃ nāvalīyate",
  "S06bsu049_u:6579_2": "na saṃlīyate na pṛṣṭhībhavati,",
  "S06bsu049_u:6580": "veditavyam etat - niryāsyatyayaṃ bodhisattvo mahāsattvo bodhyā iti //",
  "S06bsu049_u:6581": "atha khalu bhagavānāyuṣmantaṃ subhūtimetadavocat - sādhu sādhu subhūte /",
  "S06bsu049_u:6582": "evametatsubhūte, evam etat /",
  "S06bsu049_u:6583": "pratibhāti te subhūte yathāpi nāma tathāgatānubhāvena buddhādhiṣṭhānenedaṃ vadasi /",
  "S06bsu049_u:6584_0": "evameteṣāṃ bodhisattvānāṃ tathatāyāṃ pravibhāvyamānānāmaviśeṣatāṃ nirviśeṣatāṃ nirnānākaraṇatāṃ",
  "S06bsu049_u:6584_1": "śrutvā yasya bodhisattvasya mahāsattvasya cittaṃ nāvalīyate na saṃlīyate na pṛṣṭhībhavati,",
  "S06bsu049_u:6585": "veditavyam etat - niryāsyatyayaṃ bodhisattvo mahāsattvo bodhyā iti /",
  "S06bsu049_u:6586": "atha khalvāyuṣmān śāriputro bhagavantametadavocat - katamayā bhagavan bodhyā niryāsyatyayaṃ bodhisattvo mahāsattvaḥ?",
  "S06bsu049_u:6587": "bhagavānāha - anuttarayā śāriputra samyaksaṃbodhyā niryāsyatyayaṃ bodhisattvo mahāsattvaḥ //",
  "S06bsu049_u:6588": "atha khalvāyuṣmān subhūtirbhagavantametadavocat - anuttarāyāṃ bhagavan samyaksaṃbodhau niryātukāmena bodhisattvena mahāsattvena kathaṃ sthātavyaṃ kathaṃ śikṣitavyam?",
  "S06bsu049_u:6589": "bhagavānāha - anuttarāyāṃ subhūte samyaksaṃbodhau niryātukāmena bodhisattvena mahāsattvena sarvasattveṣu samaṃ sthātavyam /",
  "S06bsu049_u:6590": "sarvasattveṣu samaṃ cittamutpādayitavyam /",
  "S06bsu049_u:6591": "na viṣamacittena pare ālambitavyāḥ /",
  "S06bsu049_u:6592": "maitracittena pare ālambitavyāḥ /",
  "S06bsu049_u:6593": "(Vaidya 160) hitacittena pare ālambitavyāḥ /",
  "S06bsu049_u:6594": "kalyāṇacittena pare ālambitavyāḥ /",
  "S06bsu049_u:6595": "nihatamānacittena pare ālambitavyāḥ /",
  "S06bsu049_u:6596": "apratihatacittena pare ālambitavyāḥ /",
  "S06bsu049_u:6597": "avirhisācittena pare ālambitavyāḥ /",
  "S06bsu049_u:6598": "aviheṭhanācittena pare ālambitavyāḥ /",
  "S06bsu049_u:6599": "sarvasattveṣu mātṛsaṃjñāmupasthāya pitṛsaṃjñāṃ putrasaṃjñāṃ duhitṛsaṃjñāṃ copasthāpya pare ālambitavyāḥ /",
  "S06bsu049_u:6600": "evaṃ hi subhūte bodhisattvena mahāsattvena anuttarāṃ samyaksaṃbodhimabhisaṃboddhukāmena sarvasattvānāmantike sthātavyam,",
  "S06bsu049_u:6601": "evaṃ śikṣitavyam - sarvasattvānāmahaṃ nātha iti /",
  "S06bsu049_u:6602": "svayaṃ ca sarvapāpanivṛttau sthātavyam /",
  "S06bsu049_u:6603": "dānaṃ dātavyaṃ śīlaṃ rakṣitavyaṃ kṣāntyā saṃpādayitavyaṃ vīryamārabdhavyaṃ dhyānaṃ samāpattavyaṃ prajñāyāṃ parijayaḥ kartavyaṃ,",
  "S06bsu049_u:6604": "anulomapratilomapratītyasamutpādo vyavalokayitavyaḥ,",
  "S06bsu049_u:6605": "anyeṣām api tatra samādāpakena tadvarṇavādinā tatsamanujñena ca bhavitavyam /",
  "S06bsu049_u:6606": "evaṃ satyeṣu yāvadbodhisattvanyāmāvakrāntau sattvaparipācane ca sthitvā anyeṣām api tatra samādāpakena tadvarṇavādinā tatsamanujñena ca bhavitavyam /",
  "S06bsu049_u:6607": "tasyaivaṃ spṛhayata evaṃ śikṣamāṇasya anāvaraṇaṃ rūpaṃ yāvaddharmasthitiranāvaraṇā bhaviṣyatīti //",
  "S06bsu049_u:6608": "āryāṣṭasāhasrikāyāṃ prajñāpāramitāyāṃ tathatāparivarto nāma ṣoḍaśaḥ //",
  "S06bsu049_u:6609": "_______________________________________________________________",
  "S06bsu049_u:6610": "(Vaidya 161)",
  "S06bsu049_u:6611": "ASP_17: avinivartanīyākāraliṅganimittaparivartaḥ saptadaśaḥ /",
  "S06bsu049_u:6612": "atha khalvāyuṣmān subhūtirbhagavantametadavocat - avinivartanīyasya bhagavan bodhisattvasya mahāsattvasya ke ākārāḥ,",
  "S06bsu049_u:6613": "kāni liṅgāni,",
  "S06bsu049_u:6614": "kāni nimittāni?",
  "S06bsu049_u:6615": "kathaṃ vā bhagavan vayaṃ jānīyāma ayamavinivartanīyo bodhisattvo mahāsattva iti?",
  "S06bsu049_u:6616": "bhagavānāha - yā ca subhūte pṛthagjanabhūmiḥ,",
  "S06bsu049_u:6617": "yā ca śrāvakabhūmiḥ,",
  "S06bsu049_u:6618": "yā ca pratyekabuddhabhūmiḥ,",
  "S06bsu049_u:6619": "yā ca buddhabhūmiḥ,",
  "S06bsu049_u:6620": "iyaṃ tathatābhūmirityucyate /",
  "S06bsu049_u:6621": "sarvāścaitāstathatāyā advayā advaidhīkārā avikalpā nirvikalpā iti tāṃ tathatāṃ tāṃ dharmatāmavataranti /",
  "S06bsu049_u:6622": "tathatāyāṃ sthitastathatāṃ na kalpayati na vikalpayati,",
  "S06bsu049_u:6623": "evamavatarati /",
  "S06bsu049_u:6624": "evamavatīrṇo yathātathatāṃ śrutvāpi tato 'pi cāpakramya na kāṅkṣati na vimatiṃ karoti,",
  "S06bsu049_u:6625": "na vicikitsati,",
  "S06bsu049_u:6626": "naivamiti na dhandhāyati,",
  "S06bsu049_u:6627": "api tu evametattathataivetyadhimuñcatyavagāhate,",
  "S06bsu049_u:6628": "na ca yatkiṃcanapralāpī bhavati,",
  "S06bsu049_u:6629": "arthasaṃhitāmeva vācaṃ bhāṣate nānarthasaṃhitām,",
  "S06bsu049_u:6630": "na ca pareṣāṃ kṛtākṛtāni vyavalokayati /",
  "S06bsu049_u:6631": "ebhiḥ subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6632": "punaraparaṃ subhūte avinivartanīyo bodhisattvo mahāsattvo nānyeṣāṃ śramaṇānāṃ brāhmaṇānāṃ vā mukhamullokayati - ime bhagavantaḥ śramaṇā brāhmaṇā vā jñeyaṃ jānanti,",
  "S06bsu049_u:6633": "dṛśyaṃ paśyantīti /",
  "S06bsu049_u:6634": "na cānyān devānnamaskaroti,",
  "S06bsu049_u:6635": "na cānyebhyo devebhyaḥ puṣpaṃ vā dhūpaṃ vā gandhaṃ vā mālyaṃ vā vilepanaṃ vā cūrṇaṃ vā vastraṃ vā chatraṃ vā dhvajaṃ vā ghaṇṭāṃ vā patākāṃ vā dīpaṃ vā dātavyaṃ manyate,",
  "S06bsu049_u:6636": "na cānyaṃ devaṃ vyapāśrayate /",
  "S06bsu049_u:6637": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ /",
  "S06bsu049_u:6638": "sa khalu punaḥ subhūte avinivartanīyo bodhisattvo mahāsattvo nāpāyeṣūpapadyate,",
  "S06bsu049_u:6639": "na ca strībhāvaṃ parigṛhṇāti //",
  "S06bsu049_u:6640": "punaraparaṃ subhūte avinivartanīyo bodhisattvo mahāsattvo daśakuśalān karmapathān samādāya vartate /",
  "S06bsu049_u:6641": "sa ātmanā ca prāṇātipātātprativirato bhavati,",
  "S06bsu049_u:6642": "parān api ca prāṇātipātaviramaṇāya samādāpayati /",
  "S06bsu049_u:6643": "ātmanā ca adattādānātprativirato bhavati,",
  "S06bsu049_u:6644": "parān api ca adattādānaviramaṇāya samādāpayati /",
  "S06bsu049_u:6645": "ātmanā ca kāmamithyācārātprativirato bhavati,",
  "S06bsu049_u:6646": "parān api ca kāmamithyācāraviramaṇāya samādāpayati /",
  "S06bsu049_u:6647": "ātmanā ca surāmaireyamadyapramādasthānātprativirato bhavati,",
  "S06bsu049_u:6648": "parān api surāmaireyamadyapramādasthānaviramaṇāya samādāpayati /",
  "S06bsu049_u:6649": "ātmanā ca anṛtavacanātprativirato bhavati,",
  "S06bsu049_u:6650": "parān api ca anṛtavacanaviramaṇāya samādāpayati /",
  "S06bsu049_u:6651": "ātmanā ca piśunavacanātprativirato bhavati,",
  "S06bsu049_u:6652": "parān api ca piśunavacanaviramaṇāya samādāpayati /",
  "S06bsu049_u:6653": "ātmanā ca paruṣavacanātprativirato bhavati,",
  "S06bsu049_u:6654": "parān api ca paruṣavacanaviramaṇāya samādāpayati /",
  "S06bsu049_u:6655": "ātmanā ca saṃbhinnapralāpātprativirato bhavati,",
  "S06bsu049_u:6656": "parān api ca saṃbhinnapralāpaviramaṇāya samādāpayati /",
  "S06bsu049_u:6657": "ātmanā ca abhidhyātaḥ prativirato bhavati,",
  "S06bsu049_u:6658": "parān api ca abhidhyānaviramaṇāya samādāpayati /",
  "S06bsu049_u:6659": "(Vaidya 162) ātmanā ca vyāpādātprativirato bhavati,",
  "S06bsu049_u:6660": "parān api ca vyāpādaviramaṇāya samādāpayati /",
  "S06bsu049_u:6661": "ātmanā ca mithyādarśanātprativirato bhavati,",
  "S06bsu049_u:6662": "parān api ca mithyādarśanaviramaṇāya samādāpayati /",
  "S06bsu049_u:6663": "evaṃ khalu subhūte avinivartanīyo bodhisattvo mahāsattvaḥ svayaṃ ca daśakuśalān karmapathān samādāya vartate,",
  "S06bsu049_u:6664": "parān api ca daśakuśaleṣu karmapatheṣu saṃdarśayati samādāpayati samuttejayati saṃpraharṣayati pratiṣṭhāpayati dṛḍhīkaroti /",
  "S06bsu049_u:6665": "sa svapnāntaragato 'pi daśakuśalān karmapathānekaikato vā bāhulyato vā sarveṇa sarvaṃ sarvathā sarvaṃ nādhyāpadyate,",
  "S06bsu049_u:6666": "cittenāpi na samudācarati /",
  "S06bsu049_u:6667": "tasya khalu punaḥ subhūte avinivartanīyasya bodhisattvasya mahāsattvasya svapnāntaragatasyāpi daśakuśalāḥ karmapathā āmukhībhavanti /",
  "S06bsu049_u:6668": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6669": "punaraparaṃ subhūte avinivartanīyo bodhisattvo mahāsattvo yaṃ yaṃ dharmaṃ paryavāpnoti,",
  "S06bsu049_u:6670": "dadāti ca,",
  "S06bsu049_u:6671": "taṃ taṃ evaṃcittaḥ paryavāpnoti,",
  "S06bsu049_u:6672": "dadāti ca - imamahaṃ dharmaṃ sarvasattvānāmarthāya paryavāpnomi dadāmi ca,",
  "S06bsu049_u:6673": "hitāya sukhāya ca /",
  "S06bsu049_u:6674": "iti caiṣa bhavatu,",
  "S06bsu049_u:6675": "anayā dharmadeśanayā dhārmikā abhiprāyāḥ sarvasattvānāṃ paripūryantāmiti /",
  "S06bsu049_u:6676": "tacca dharmadānaṃ sarvasattvasādhāraṇaṃ karoti /",
  "S06bsu049_u:6677": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6678": "punaraparaṃ subhūte avinivartanīyo bodhisattvo mahāsattvo gambhīreṣu dharmeṣu bhāṣyamāṇeṣu na kāṅkṣati,",
  "S06bsu049_u:6679": "na vimatiṃ karoti,",
  "S06bsu049_u:6680": "na vicikitsati na dhandhāyati,",
  "S06bsu049_u:6681": "hitavacanaś ca bhavati,",
  "S06bsu049_u:6682": "mitavacanaś ca bhavati,",
  "S06bsu049_u:6683": "snigdhavacanaś ca bhavati,",
  "S06bsu049_u:6684": "alpastyānamiddhaś ca bhavati,",
  "S06bsu049_u:6685": "niranuśayaś ca bhavati /",
  "S06bsu049_u:6686": "so 'bhikrāman vā pratikrāman vā na bhrāntacitto 'bhikrāmati vā,",
  "S06bsu049_u:6687": "pratikrāmati vā /",
  "S06bsu049_u:6688": "upasthitasmṛtirabhikrāmati,",
  "S06bsu049_u:6689": "upasthitasmṛtiḥ pratikrāmati /",
  "S06bsu049_u:6690": "na vilambitaṃ pādaṃ bhūmerutkṣipati,",
  "S06bsu049_u:6691": "na vilambitaṃ pādaṃ bhūmau nikṣipati /",
  "S06bsu049_u:6692": "sukhamevotkṣipati,",
  "S06bsu049_u:6693": "sukhaṃ nikṣipati /",
  "S06bsu049_u:6694": "na ca sahasā pādaṃ bhūmerutkṣipati,",
  "S06bsu049_u:6695": "na ca sahasā pādaṃ bhūmau nikṣipati,",
  "S06bsu049_u:6696": "paśyannaiva bhūmipradeśamākrāmati /",
  "S06bsu049_u:6697": "tasya khalu punaḥ subhūte avinivartanīyasya bodhisattvasya mahāsattvasya śarīre cīvaraparibhogo na yūkilo bhavati /",
  "S06bsu049_u:6698": "sa caukṣasamudācāraś ca bhavati /",
  "S06bsu049_u:6699": "alpābādhaś ca bhavati /",
  "S06bsu049_u:6700": "alpādīnavaś ca bhavati /",
  "S06bsu049_u:6701": "yāni khalu punaranyeṣāṃ sattvānāmaśītiḥ kṛmikulasahasrāṇi kāye saṃbhavanti,",
  "S06bsu049_u:6702": "tāni tasya kāye sarveṇa sarvaṃ sarvathā sarvaṃ na saṃbhavanti /",
  "S06bsu049_u:6703": "tatkasya hetoḥ?",
  "S06bsu049_u:6704": "tathā hi tasya tāni kuśalamūlāni sarvalokābhyudgatāni bhavanti //",
  "S06bsu049_u:6705": "yathā yathā ca tasya tāni kuśalamūlāni vivardhante,",
  "S06bsu049_u:6706": "tathā tathā sa bodhisattvo mahāsattvaḥ kāyapariśuddhiṃ ca parigṛhṇīte,",
  "S06bsu049_u:6707": "vākpariśuddhiṃ ca parigṛhṇīte,",
  "S06bsu049_u:6708": "cittapariśuddhiṃ ca parigṛhṇīte /",
  "S06bsu049_u:6709": "subhūtirāha - kā punarbhagavaṃstasya bodhisattvasya mahāsattvasya cittapariśuddhirveditavyā? (Vaidya 163)",
  "S06bsu049_u:6710": "bhagavānāha - yathā yathā subhūte tasya bodhisattvasya mahāsattvasya tāni kuśalamūlāni vivardhante,",
  "S06bsu049_u:6711": "tathā tathā sa bodhisattvo mahāsattvaścittālpakṛtyatāṃ ca parigṛhṇīte,",
  "S06bsu049_u:6712": "cittāśāṭhyatāṃ ca cittāmāyāvitāṃ ca cittākuṭilatāṃ cittāvaṅkatāṃ ca parigṛhṇīte,",
  "S06bsu049_u:6713": "yayā ca subhūte cittapariśuddhyā śrāvakapratyekabuddhabhūmimatikrānto bhavati /",
  "S06bsu049_u:6714": "iyaṃ subhūte tasya bodhisattvasya mahāsattvasya cittapariśuddhirveditavyā /",
  "S06bsu049_u:6715": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāṃ samyaksaṃbodherdhārayitavyaḥ //",
  "S06bsu049_u:6716": "punaraparaṃ subhūte avinivartanīyo bodhisattvo mahāsattvo na lābhasatkāraślokaguruko bhavati,",
  "S06bsu049_u:6717": "na cīvarapiṇḍapātaśayanāsanaglānapratyayabhaiṣajyapariṣkāraguruko bhavati,",
  "S06bsu049_u:6718": "nerṣyāmātsaryabahulo bhavati /",
  "S06bsu049_u:6719": "na ca gambhīreṣu dharmeṣu bhāṣyamāṇeṣu saṃsīdati /",
  "S06bsu049_u:6720": "sthirabuddhiś ca bhavati,",
  "S06bsu049_u:6721": "gambhīrabuddhiś ca bhavati,",
  "S06bsu049_u:6722": "satkṛtya ca parato dharmaṃ śṛṇoti /",
  "S06bsu049_u:6723": "yaṃ ca satkṛtya parato dharmaṃ śṛṇoti,",
  "S06bsu049_u:6724": "taṃ sarvaṃ prajñāpāramitāyāṃ saṃsyandayati /",
  "S06bsu049_u:6725": "yāni ca laukikāni śilpasthānakarmasthānāni,",
  "S06bsu049_u:6726": "tāni sarvāṇi prajñāpāramitāmāgamya dharmatayā saṃsyandayati /",
  "S06bsu049_u:6727": "na ca kaṃciddharma samanupaśyati,",
  "S06bsu049_u:6728": "yaṃ na dharmadhātunā yojayati /",
  "S06bsu049_u:6729": "sarvameva ca taṃ prayujyamānaṃ samanupaśyati /",
  "S06bsu049_u:6730": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvaḥ avinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6731_0": "punaraparaṃ subhūte māraḥ pāpīyānaṣṭau mahānirayānabhinirmāya tatra ekaikasmin mahāniraye",
  "S06bsu049_u:6731_1": "bahūni bodhisattvaśatāni bahūni bodhisattvasahasrāṇi bahūni bodhisattvaśatasahasrāṇyabhinirmāya",
  "S06bsu049_u:6731_2": "avinivartanīyaṃ bodhisattvaṃ mahāsattvamevaṃ vadet - ye tathāgatena avinivartanīyā",
  "S06bsu049_u:6731_3": "bodhisattvā mahāsattvā vyākṛtāḥ,",
  "S06bsu049_u:6732": "te eteṣu mahānirayeṣūpapannāḥ /",
  "S06bsu049_u:6733": "tvamapyevaṃ mahānirayeṣu prapatsyase,",
  "S06bsu049_u:6734": "yatastvamavinivartanīyo vyākṛtaḥ /",
  "S06bsu049_u:6735": "punareva tvametadbodhicittaṃ pratideśaya,",
  "S06bsu049_u:6736": "pratiniḥsṛja /",
  "S06bsu049_u:6737": "kiṃ te buddhatvena?",
  "S06bsu049_u:6738": "evaṃ tvaṃ na nirayeṣūpapatsyase /",
  "S06bsu049_u:6739": "evaṃ tvaṃ kurvan svargopago bhaviṣyasīti /",
  "S06bsu049_u:6740": "sacedevam api bodhisattvasya mahāsattvasya cittaṃ na kṣubhyati,",
  "S06bsu049_u:6741": "na calati,",
  "S06bsu049_u:6742": "evaṃ jānāti - asthānametadanavakāśaḥ,",
  "S06bsu049_u:6743": "yadavinivartanīyo bodhisattvo mahāsattvo 'pāyeṣūpapadyate iti /",
  "S06bsu049_u:6744": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6745": "punaraparaṃ subhūte māraḥ pāpīyān śramaṇaveṣeṇa avinivartanīyaṃ bodhisattvaṃ mahāsattvamupasaṃkramyaivaṃ vakṣyati - yadetattvayā pūrvaṃ śrutaṃ tatpratideśaya,",
  "S06bsu049_u:6746": "yattvayā pūrvaṃ parigṛhītaṃ tatpratiniḥsṛja /",
  "S06bsu049_u:6747": "sacettvamevaṃ pratideśayiṣyasi,",
  "S06bsu049_u:6748": "sacettvamevaṃ pratiniḥsrakṣyasi,",
  "S06bsu049_u:6749": "evaṃ vayaṃ tvāṃ punaḥ punarupasaṃkramiṣyāmaḥ /",
  "S06bsu049_u:6750": "yadetattvayedānīṃ śrutam,",
  "S06bsu049_u:6751": "naitadbuddhavacanam /",
  "S06bsu049_u:6752": "kavikṛtaṃ kāvyam etat /",
  "S06bsu049_u:6753": "yatpunaridamahaṃ bhāṣe,",
  "S06bsu049_u:6754": "etadbuddhabhāṣitam,",
  "S06bsu049_u:6755": "etadbuddhavacanamiti /",
  "S06bsu049_u:6756": "etacchrutvā sacedbodhisattvaḥ kṣubhyati calati,",
  "S06bsu049_u:6757": "veditavyametatsubhūte - nāyaṃ vyākṛto bodhisattvastathāgataiḥ /",
  "S06bsu049_u:6758": "aniyato 'yaṃ (Vaidya 164)",
  "S06bsu049_u:6759": "bodhisattvo 'nuttarāyāṃ samyaksaṃbodhau /",
  "S06bsu049_u:6760": "nāyamavinivartanīyadhātau sthita iti /",
  "S06bsu049_u:6761": "sacetpunaḥ subhūte bodhisattvo mahāsattvo na kṣubhyati na calati,",
  "S06bsu049_u:6762": "śrutvāpi cemāṃ vācaṃ mārasya pāpīyasaḥ dharmatāmeva pratisarati,",
  "S06bsu049_u:6763": "anutpādamevānirodhamevānabhisaṃskārameva pratisarati,",
  "S06bsu049_u:6764": "na parasya śraddhayā gacchati /",
  "S06bsu049_u:6765": "tadyathāpi nāma subhūte arhan bhikṣuḥ kṣīṇāsravo na parasya śraddhayā gacchati dharmatāyāṃ pratyakṣakārī /",
  "S06bsu049_u:6766": "asaṃhāryo bhavati māreṇa pāpīyasā /",
  "S06bsu049_u:6767": "evameva subhūte avinivartanīyo bodhisattvo mahāsattvo 'navamardanīyaḥ śrāvakayānikaiḥ pudgalaiḥ pratyekabuddhayānikaiś ca /",
  "S06bsu049_u:6768": "apratyudāvartanīyadharmā bhavati,",
  "S06bsu049_u:6769": "śrāvakabhūmau vā pratyekabuddhabhūmau vā niyato bhavati sarvajñatāyāṃ samyaksaṃbodhiparāyaṇaḥ /",
  "S06bsu049_u:6770": "sa khalu punaḥ subhūte bodhisattvo mahāsattvo yadā avinivartanīyadhātau sthito bhavati,",
  "S06bsu049_u:6771": "tadā aparapraṇeyo bhavati /",
  "S06bsu049_u:6772": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6773": "punaraparaṃ subhūte avinivartanīyaṃ bodhisattvaṃ mahāsattvamupasaṃkramya kaścidevaṃ vakṣyatisaṃsāracārikaiṣā,",
  "S06bsu049_u:6774": "naiṣā bodhisattvacārikā /",
  "S06bsu049_u:6775": "ihaiva tvaṃ duḥkhasyāntaṃ kuru /",
  "S06bsu049_u:6776": "na bhūyastāni saṃsārāvacarāṇi duḥkhadaurmanasyāni pratyanubhaviṣyasīti /",
  "S06bsu049_u:6777": "aho bata tavāyamihaiva tāvadātmabhāvo 'nabhinirvṛtto bhaviṣyati,",
  "S06bsu049_u:6778": "kutaḥ punastvamanyamātmabhāvaṃ parigrahītavyaṃ manyase iti vā /",
  "S06bsu049_u:6779": "sacedevam api na kṣubhyati na calati,",
  "S06bsu049_u:6780_0": "tamenaṃ māraḥ pāpīyān svayamevaṃ vakṣyati - icchasi tvaṃ draṣṭuṃ tān bodhisattvān",
  "S06bsu049_u:6780_1": "mahāsattvān yairgaṅgānadīvālukopamān kalpān buddhā bhagavantaḥ pratyupasthitāścīvarapiṇḍapātaśayanāsanaglānapratyayabhaiṣajyapariṣkāraiḥ,",
  "S06bsu049_u:6781": "gaṅgānadīvālukopamānāṃ buddhānāṃ bhagavatāmantikeṣu brahmacaryaṃ caritam,",
  "S06bsu049_u:6782": "gaṅgānadīvālukopamā eva buddhā bhagavantaḥ paryupāsitāḥ paripṛṣṭāḥ paripraśnīkṛtāś ca asyaiva bodhisattvayānasyārthāya kathaṃ bodhisattvairmahāsattvaiḥ sthātavyamiti?",
  "S06bsu049_u:6783": "yathā ca bodhisattvairmahāsattvaiḥ sthātavyam,",
  "S06bsu049_u:6784": "tathā ca taistathāgatairevākhyātam /",
  "S06bsu049_u:6785": "tathāpi sthitvā tathā caritvā tathaiva yogamāpadya adyāpi taireva tāvanna anuttarā samyaksaṃbodhirabhisaṃbuddhā /",
  "S06bsu049_u:6786": "tathā avavādānuśāsanyāṃ sthitaistathā śikṣamāṇaiḥ sarvajñatā nānuprāptā /",
  "S06bsu049_u:6787": "kutaḥ punastvamanuttarāṃ samyaksaṃbodhimanuprāpsyasīti?",
  "S06bsu049_u:6788": "sacedevam api na kṣubhyati na calati,",
  "S06bsu049_u:6789": "taṃ māraḥ pāpīyāṃstasminneva pṛthivīpradeśe bhikṣūnabhinirmāyaivaṃ vakṣyati - ete bhikṣavo 'rhantaḥ kṣīṇāsravāḥ saṃvṛttāḥ,",
  "S06bsu049_u:6790": "ye bodhaye saṃprasthitā abhūvan,",
  "S06bsu049_u:6791": "tatra tarhi arhattvamanuprāptā arhattve sthitāḥ /",
  "S06bsu049_u:6792": "kutaḥ punastvamanuttarāṃ samyaksaṃbodhimanuprāpsyatīti?",
  "S06bsu049_u:6793": "sacetkhalu punarevam api bhāṣyamāṇe evaṃ nirdiśyamāne bodhisattvasya mahāsattvasya cittaṃ na kṣubhyati na calati,",
  "S06bsu049_u:6794": "ayaṃ bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ /",
  "S06bsu049_u:6795": "sacedbodhisattvasya mahāsattvasya cittaṃ parataḥ śrutvaivaṃ vivekapadāni dharmatāyā na parihīyate,",
  "S06bsu049_u:6796": "na pratyudāvartate 'sya mānasam,",
  "S06bsu049_u:6797": "na cānyathābhāvaścittasya bhavati,",
  "S06bsu049_u:6798": "tāni ca sarvāṇi mārakarmāṇi tathā saṃjānāti - asthānaṃ subhūte anavakāśaḥ,",
  "S06bsu049_u:6799": "yatsa bodhisattvo mahāsattvastathā caran pāramitāsu na sarvajñatāmanuprāpnuyāt -(Vaidya 165)",
  "S06bsu049_u:6800_0": "asthānametadanavakāśo yattathā caratastathā śikṣamāṇasya bodhisattvasya mahāsattvasya",
  "S06bsu049_u:6800_1": "yathā tathāgatairākhyātaṃ tayā caryayā avirahitasya ebhiḥ pāramitāpratisaṃyuktairmanasikārairviharato",
  "S06bsu049_u:6800_2": "māraḥ pāpīyānnāvatāraṃ lapsyate /",
  "S06bsu049_u:6801": "sacedbodhisattvo mahāsattvo mārakarmāṇi budhyate,",
  "S06bsu049_u:6802": "parataś ca śrutvā vivekapadāni na parihīyate,",
  "S06bsu049_u:6803": "na pratyudāvartate 'sya mānasam,",
  "S06bsu049_u:6804": "na cāsya cittamanyathā bhavati,",
  "S06bsu049_u:6805": "tāni ca mārakarmāṇi tathā saṃjānāti /",
  "S06bsu049_u:6806": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6807": "punaraparaṃ subhūte avinivartanīyo bodhisattvo mahāsattvo na rūpasaṃjñāmabhisaṃskāroti,",
  "S06bsu049_u:6808": "na rūpasaṃjñāmutpādayati /",
  "S06bsu049_u:6809": "evaṃ na vedanāsaṃjñāṃ na saṃjñāsaṃjñāṃ na saṃskārasaṃjñām /",
  "S06bsu049_u:6810": "na vijñānasaṃjñāmabhisaṃskaroti,",
  "S06bsu049_u:6811": "na vijñānasaṃjñāmutpādayati /",
  "S06bsu049_u:6812": "tatkasya hetoḥ?",
  "S06bsu049_u:6813": "tathā hi avinivartanīyo bodhisattvo mahāsattvaḥ svalakṣaṇaśūnyairdharmairbodhisattvanyāmāvakrāntaḥ /",
  "S06bsu049_u:6814": "tam api dharmaṃ nopalabhate nābhisaṃskāroti notpādayati /",
  "S06bsu049_u:6815": "tata ucyate anutpādajñānakṣāntiko bodhisattvo mahāsattvo 'vinivartanīya iti /",
  "S06bsu049_u:6816": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6817": "punaraparaṃ subhūte māraḥ pāpīyān bhikṣuveṣeṇopasaṃkramya bodhisattvaṃ mahāsattvamevaṃ vicchandayiṣyati - ākāśasamaiṣā yaduta sarvajñatā /",
  "S06bsu049_u:6818": "asanneṣa dharmo yaduta sarvajñatā /",
  "S06bsu049_u:6819": "asaṃvidyamāna eṣa dharmo yaduta sarvajñatā /",
  "S06bsu049_u:6820": "ko 'trājñāsyati,",
  "S06bsu049_u:6821": "ko 'trābhisaṃbhotsyate?",
  "S06bsu049_u:6822": "naitena kaścinniryāsyati - yaścābhisaṃbudhyeta,",
  "S06bsu049_u:6823": "yaccābhisaṃboddhavyam,",
  "S06bsu049_u:6824": "yaś ca ājānīyāt,",
  "S06bsu049_u:6825": "yacca ājñātavyam /",
  "S06bsu049_u:6826": "sarvatra te dharmā ākāśasamāḥ /",
  "S06bsu049_u:6827": "nirarthakaṃ tvaṃ vihanyase /",
  "S06bsu049_u:6828": "mārakarmairvaitatparidīpitaṃ yaduta anuttarā samyaksaṃbodhirabhisaṃboddhavyeti,",
  "S06bsu049_u:6829": "naitadbuddhabhāṣitamiti /",
  "S06bsu049_u:6830": "tena kulaputreṇa vā kuladuhitrā vā evaṃ jñātavyamevaṃ samanvāhartavyamevaṃ veditavyam - mārakarmaivaitat,",
  "S06bsu049_u:6831": "yeyaṃ vivecanatā /",
  "S06bsu049_u:6832": "evaṃ cintayitvā tatra dṛḍhacittena bhavitavyam,",
  "S06bsu049_u:6833": "aprakampyacittenāsaṃhāryacittena bhavitavyam /",
  "S06bsu049_u:6834": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6835": "punaraparaṃ subhūte avinivartanīyo bodhisattvo mahāsattvaḥ śrāvakapratyekabuddhabhūminirvṛttaḥ sarvajñatāyāṃ pravṛtto bhavati /",
  "S06bsu049_u:6836": "sa ākāṅkṣan prathamaṃ dhyānaṃ samāpadyate /",
  "S06bsu049_u:6837": "tathā dvitīyaṃ tathā tṛtīyaṃ tathā caturthaṃ dhyānaṃ samāpadyate /",
  "S06bsu049_u:6838": "sa ebhiścaturbhirdhyānairviharati,",
  "S06bsu049_u:6839": "dhyānaparijayaṃ ca karoti,",
  "S06bsu049_u:6840": "dhyānāni ca samāpadyate,",
  "S06bsu049_u:6841": "na ca dhyānavaśenopapadyate /",
  "S06bsu049_u:6842": "sa punareva kāmāvacarān dharmānadhyālambate /",
  "S06bsu049_u:6843": "idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
  "S06bsu049_u:6844": "punaraparaṃ subhūte avinivartanīyo bodhisattvo mahāsattvo na nāmaguruko bhavati,",
  "S06bsu049_u:6845": "na kīrtiśabdaślokaguruko bhavati,",
  "S06bsu049_u:6846": "na nāmni sajjate /",
  "S06bsu049_u:6847": "so 'saṃkṣubhitacitto bhavati,",
  "S06bsu049_u:6848": "sarvasattveṣu (Vaidya 166)",
  "S06bsu049_u:6849": "hitacittaś ca bhavati /",
  "S06bsu049_u:6850": "so 'bhikrāman vā pratikrāman vā abhrāntacitto 'bhikrāmati,",
  "S06bsu049_u:6851": "abhrāntacittaḥ pratikrāmati /",
  "S06bsu049_u:6852": "smṛtimānevābhikrāmati,",
  "S06bsu049_u:6853": "smṛtimāneva pratikrāmati /",
  "S06bsu049_u:6854": "sacetso 'gāramadhyāvasati,",
  "S06bsu049_u:6855": "nāsya bhavatyadhimātraḥ kāmeṣu kāmābhiṣvaṅgo vā abhiprāyo vā /",
  "S06bsu049_u:6856": "sa nirvitsaṃjñyeva kāmān paribhuṅkte /",
  "S06bsu049_u:6857": "sa utrastasaṃjñyeva kāmān paribhuṅkte /",
  "S06bsu049_u:6858": "tadyathāpi subhūte caurakāntāramadhyagataḥ puruṣaḥ āhārakṛtyaṃ kurvannutrastasaṃjñyevāhāraṃ kuryāt,",
  "S06bsu049_u:6859": "gamanasaṃjñyevāhāraṃ kuryāt,",
  "S06bsu049_u:6860": "kadā nu khalu nāma ahamitaścaurakāntārādatikrānto bhaviṣyāmītyevaṃsaṃjñī aviśrabdhamāhāramāharati /",
  "S06bsu049_u:6861": "evameva subhūte avinivartanīyā bodhisattvā mahāsattvā agāramadhyāvasanto yān yāneva kāmān paribhuñjate,",
  "S06bsu049_u:6862": "tāṃstānanarthikā eva agṛddhā eva asaktā eva kāmān paribhuñjate /",
  "S06bsu049_u:6863": "anarthikā eva ca te bhavanti priyarūpasātarūpaiḥ pañcabhiḥ kāmaguṇaiḥ /",
  "S06bsu049_u:6864": "te 'gāramadhyāvasanto na samaviṣameṇa jīvikāṃ kalpayanti /",
  "S06bsu049_u:6865": "dharmeṇaiva jīvikāṃ kalpayanti nādharmeṇāpi /",
  "S06bsu049_u:6866": "maraṇamupagacchanti na tveva pareṣāmapamardanaṃ kurvanti /",
  "S06bsu049_u:6867": "tatkasya hetoḥ?",
  "S06bsu049_u:6868_0": "tathā hi taiḥ satpuruṣairmahāpuruṣairatipuruṣaiḥ puruṣapravaraiḥ puruṣaśobhanaiḥ",
  "S06bsu049_u:6868_1": "puruṣarṣabhaiḥ puruṣodāraiḥ puruṣaśauṭīraiḥ puruṣapuṃgavaiḥ puruṣadhuryaiḥ puruṣapadmaiḥ",
  "S06bsu049_u:6868_2": "puruṣapuṇḍarīkaiḥ puruṣājāneyaiḥ puruṣanāgaiḥ puruṣasiṃhaiḥ puruṣadamyasārathibhiḥ",
  "S06bsu049_u:6868_3": "sarvasattvāḥ paramasukhe niyojayitavyāḥ /",
  "S06bsu049_u:6869": "evaṃ hi subhūte agāramadhyāvasanti bodhisattvā mahāsattvā yathāpi nāma prajñāpāramitābalādhānaprāptatvāt /",
  "S06bsu049_u:6870": "ebhir api subhūte ākārairebhirliṅgairebhirnimittaiḥ samanvāgatā bodhisattvā mahāsattvā avinivartanīyā anuttarāyāḥ samyaksaṃbodherdhārayitavyāḥ //",
  "S06bsu049_u:6871": "punaraparaṃ subhūte avinivartanīyasya bodhisattvasya mahāsattvasya vajrapāṇirmahāyakṣo nityānubaddho bhavati /",
  "S06bsu049_u:6872": "sa durdharṣo bhavati,",
  "S06bsu049_u:6873": "anatikramaṇīyaś ca bhavati manuṣyairvā amanuṣyairvā,",
  "S06bsu049_u:6874": "durāsadaḥ sarvasattvānām /",
  "S06bsu049_u:6875": "sa na vikṣiptacitto bhavati,",
  "S06bsu049_u:6876": "na vikalendriyo bhavati,",
  "S06bsu049_u:6877": "paripūrṇaindriyaś ca bhavati nāparipūrṇendriyaḥ /",
  "S06bsu049_u:6878": "puruṣavṛṣabhendriyasamanvāgataś ca bhavati nāsatpuruṣaḥ /",
  "S06bsu049_u:6879": "sa yānīmāni strīṇāṃ vaśīkaraṇāni mantrajāpyauṣadhividyābhaiṣajyādīni,",
  "S06bsu049_u:6880": "tāni sarvāṇi sarveṇa sarvaṃ na prayojayati /",
  "S06bsu049_u:6881": "śuddhājīvaś ca bhavati na mithyājīvaḥ /",
  "S06bsu049_u:6882": "na vigrahavivādaśīlaḥ /",
  "S06bsu049_u:6883": "ṛjudṛṣṭikaś ca bhavati /",
  "S06bsu049_u:6884": "nātmotkarṣī na parapaṃsakaḥ /",
  "S06bsu049_u:6885": "sa ebhiścānyaiś ca guṇaiḥ samanvāgato bhavati /",
  "S06bsu049_u:6886": "sa na striyaṃ na ca puruṣaṃ vyākaroti - putro vā te bhaviṣyati,",
  "S06bsu049_u:6887": "duhitā vā te bhaviṣyatīti /",
  "S06bsu049_u:6888": "tasyaivamādikā evaṃrūpā ādeyatādoṣā na bhavanti /",
  "S06bsu049_u:6889": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6890_0": "punaraparaṃ subhūte avinivartanīyasya bodhisattvasya mahāsattvasya ye ākārā yāni",
  "S06bsu049_u:6890_1": "liṅgāni yāni nimittāni yairākārairyairliṅgairyairnimittaiḥ samanvāgato bodhisattvo",
  "S06bsu049_u:6890_2": "mahāsattvo 'vinivartanīyo veditavyo 'nuttarāyāḥ samyaksaṃbodheḥ,",
  "S06bsu049_u:6891": "tānākārāṃstāni liṅgāni tāni nimittāni deśayiṣyāmi /",
  "S06bsu049_u:6892": "te punaḥ katame?",
  "S06bsu049_u:6893": "tadyathā - na te skandhāyatanadhātupratītyasamutpādayogānuyogamanuyuktā viharanti,",
  "S06bsu049_u:6894": "na saṃgaṇikārāmakathāyogānuyogamanuyuktā viharanti,",
  "S06bsu049_u:6895": "na rājakathāyogānuyogamanuyuktā viharanti,",
  "S06bsu049_u:6896": "na caurakathāyogānuyogamanuyuktā viharanti,",
  "S06bsu049_u:6897": "na senākathāyogānuyogamanuyuktā (Vaidya 167)",
  "S06bsu049_u:6898": "viharanti, na yuddhakathāyogānuyogamanuyuktā viharanti,",
  "S06bsu049_u:6899": "na grāmanagaranigamajanapadarāṣṭrarājadhānīkathāyogānuyogamanuyuktā viharanti,",
  "S06bsu049_u:6900": "nātmakathāyogānuyogamanuyuktā viharanti,",
  "S06bsu049_u:6901": "nāmātyamahāmātrakathāyogānuyogamanuyuktā viharanti,",
  "S06bsu049_u:6902": "na strīpuruṣanapuṃsakakathāyogānuyogamanuyuktā viharanti,",
  "S06bsu049_u:6903": "na yānodyānavihāraprāsādahradasarastaḍāgapuṣkariṇīvanārāmaśailakathāyogānuyogamanuyuktā viharanti,",
  "S06bsu049_u:6904": "na yakṣarākṣasapretapiśācakaṭapūtanakumbhāṇḍakathāyogānuyogamanuyuktā viharanti,",
  "S06bsu049_u:6905": "nānnapānavastrābharaṇagandhamālyavilepanakathāyogānuyogamanuyuktā viharanti,",
  "S06bsu049_u:6906": "na vīthīcatvaraśṛṅgāṭakaviśikhāpaṇaśibikākuṭumbakathāyogānuyogamanuyuktā viharanti,",
  "S06bsu049_u:6907": "na gītanṛtyākhyāyikānaṭanartakacāraṇakathāyogānuyogamanuyuktā viharanti,",
  "S06bsu049_u:6908": "na sāgaranadīdvīpakathāyogānuyogamanuyuktā viharanti,",
  "S06bsu049_u:6909": "na dharmaviruddhakathāyogānuyogamanuyuktā viharanti,",
  "S06bsu049_u:6910": "na pṛthagjanaratikathāyogānuyogamanuyuktā viharanti,",
  "S06bsu049_u:6911": "api tu prajñāpāramitākathāyogānuyogamanuyuktā viharanti /",
  "S06bsu049_u:6912": "avirahitāś ca bhavanti sarvajñatāpratisaṃyuktairmanasikāraiḥ /",
  "S06bsu049_u:6913": "na ca te kalahabhaṇḍanavigrahavivādakathāyogānuyogamanuyuktā viharanti /",
  "S06bsu049_u:6914": "dharmakāmā eva ca te bhavanti,",
  "S06bsu049_u:6915": "nādharmakāmāḥ /",
  "S06bsu049_u:6916": "abhedavarṇavādinaś ca te bhavanti,",
  "S06bsu049_u:6917": "na bhedavarṇavādinaḥ /",
  "S06bsu049_u:6918": "mitrakāmāś ca te bhavanti,",
  "S06bsu049_u:6919": "nāmitrakāmāḥ /",
  "S06bsu049_u:6920": "dharmavādinaś ca te bhavanti,",
  "S06bsu049_u:6921": "nādharmavādinaḥ /",
  "S06bsu049_u:6922": "te tathāgatadarśanamevākāṅkṣanta ākāṅkṣanti anyeṣu lokadhātuṣu ye tathāgatā arhantaḥ samyaksaṃbuddhāstiṣṭhanti dhriyante yāpayanti,",
  "S06bsu049_u:6923": "teṣāmantike upapattaye cittamutpādayanti /",
  "S06bsu049_u:6924": "te ākāṅkṣantastatropapadyante /",
  "S06bsu049_u:6925": "evaṃ te avirahitā bhavanti tathāgatadarśanena tathāgataparyupāsanena tathāgataparyupasthānena ca //",
  "S06bsu049_u:6926_0": "punaraparaṃ subhūte avinivartanīyā bodhisattvā mahāsattvāḥ kāmāvacarebhyo devebhyaścyutā",
  "S06bsu049_u:6926_1": "rūpāvacarebhya ārūpyāvacarebhyo vā devebhyaścyutāḥ santaḥ ihaiva madhyadeśe jambūdvīpe pratyājāyante /",
  "S06bsu049_u:6927": "yatra sattvāḥ kalāsu kovidāḥ,",
  "S06bsu049_u:6928": "kāvyeṣu kovidāḥ,",
  "S06bsu049_u:6929": "mantreṣu kovidāḥ,",
  "S06bsu049_u:6930": "vidyāsu kovidāḥ,",
  "S06bsu049_u:6931": "śāstreṣu kovidāḥ,",
  "S06bsu049_u:6932": "nimitteṣu kovidāḥ,",
  "S06bsu049_u:6933": "dharmārthakovidāḥ /",
  "S06bsu049_u:6934": "alpakāḥ pratyantajanapadeṣu pratyājāyante,",
  "S06bsu049_u:6935": "yadbhūyastvena madhyadeśe pratyājāyante /",
  "S06bsu049_u:6936": "ye 'pi pratyanteṣu janapadeṣu pratyājāyante,",
  "S06bsu049_u:6937": "te 'pi mahānagareṣu pratyājāyante /",
  "S06bsu049_u:6938": "ete 'pi teṣāṃ guṇāḥ saṃvidyante /",
  "S06bsu049_u:6939": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6940": "punaraparaṃ subhūte avinivartanīyasya bodhisattvasya mahāsattvasya naivaṃ bhavati - avinivartanīyo vāham,",
  "S06bsu049_u:6941": "na vāhamavinivartanīya iti /",
  "S06bsu049_u:6942": "nāsyaivaṃ vicikitsotpadyate,",
  "S06bsu049_u:6943": "na cāsya saṃśayo bhavati,",
  "S06bsu049_u:6944": "svasyāṃ bhūmau nāpyasya saṃsīdanā bhavati /",
  "S06bsu049_u:6945": "tadyathāpi nāma subhūte srotaāpannaḥ srotaāpattiphale svakāyāṃ bhūmau na kāṅkṣati na vicikitsati /",
  "S06bsu049_u:6946": "na cāsya saṃśayo bhavati /",
  "S06bsu049_u:6947": "svasyāṃ bhūmau nāpyasya saṃsīdanā bhavati /",
  "S06bsu049_u:6948": "utpannotpannāni ca mārakarmāṇi kṣipramevābudhyate /",
  "S06bsu049_u:6949": "na cotpannotpannānāṃ mārakarmaṇāṃ vaśena gacchati /",
  "S06bsu049_u:6950": "tadyathāpi nāma subhūte puruṣa ānantaryakārī ānantaryacittena avirahito bhavati,",
  "S06bsu049_u:6951": "yāvanmaraṇāvasthāyām,",
  "S06bsu049_u:6952": "na taccittaṃ śaknoti prativinodayituṃ (Vaidya 168)",
  "S06bsu049_u:6953": "vā viṣkambhayituṃ vā /",
  "S06bsu049_u:6954": "anuvartata evāsya taccittaṃ yāvanmaraṇakālasamaye 'pi /",
  "S06bsu049_u:6955": "evameva subhūte avinivartanīyasya bodhisattvasya mahāsattvasya avinivartanīyacittaṃ sthitaṃ bhavati,",
  "S06bsu049_u:6956": "svakāyāmavinivartanīyāyāṃ bhūmāvavikampyaṃ bhavati /",
  "S06bsu049_u:6957": "sadevamānuṣāsureṇāpi lokena na śakyaṃ cālayituṃ vā kampayituṃ vā /",
  "S06bsu049_u:6958": "utpannotpannāni ca mārakarmāṇyeva budhyate /",
  "S06bsu049_u:6959": "na cotpannotpannānāṃ mārakarmaṇāṃ vaśena gacchati /",
  "S06bsu049_u:6960": "tasya svasyāṃ bhūmau niṣkāṅkṣasya nirvicikitsasya jātivyativṛttasyāpi na śrāvakacittaṃ na pratyekabuddhacittaṃ votpadyate /",
  "S06bsu049_u:6961": "jātivyativṛttasyāpyevaṃ bhavatināhaṃ nābhisaṃbhotsye /",
  "S06bsu049_u:6962": "abhisaṃbhotsye evāhamanuttarāṃ samyaksaṃbodhiṃ svasyāṃ bhūmau sthitaḥ /",
  "S06bsu049_u:6963": "aparapraṇeyo bhavati,",
  "S06bsu049_u:6964": "anavamardanīyaś ca bhavati svasyāṃ bhūmau /",
  "S06bsu049_u:6965": "tatkasya hetoḥ?",
  "S06bsu049_u:6966": "tathā hi sa sthito 'saṃhāryeṇa cittena asaṃhāryeṇa jñānena samanvāgato bhavati /",
  "S06bsu049_u:6967": "sacetkhalu punarmāraḥ pāpīyān buddhaveṣeṇopasaṃkrāmet,",
  "S06bsu049_u:6968": "tamupasaṃkramyaivaṃ vadet - ihaiva tvamarhattvaṃ sākṣātkuru /",
  "S06bsu049_u:6969": "na tvaṃ vyākṛto 'nuttarāyāṃ samyaksaṃbodhau /",
  "S06bsu049_u:6970": "na tava te ākārāstāni liṅgāni tāni nimittāni vā saṃvidyante,",
  "S06bsu049_u:6971": "yairākārairyairliṅgairyairnimittaiḥ samanvāgato bodhisattvo mahāsattvo 'nuttarāṃ samyaksaṃbodhimabhisaṃbudhyate /",
  "S06bsu049_u:6972": "kiṃ vātra tvaṃ carasīti?",
  "S06bsu049_u:6973": "sacetpunarbodhisattvasya mahāsattvasya anyathā cittaṃ bhavati,",
  "S06bsu049_u:6974": "veditavyametatsubhūte nāyaṃ bodhisattvo vyākṛtaḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti /",
  "S06bsu049_u:6975": "sacetpunarevaṃ samanvāharati - māro batāyaṃ pāpīyān buddhaveṣamabhinirmāyopasaṃkrāntaḥ,",
  "S06bsu049_u:6976": "mārādhiṣṭhito vā māranirmito veti,",
  "S06bsu049_u:6977": "nāyaṃ tathāgataḥ /",
  "S06bsu049_u:6978": "yathoktaṃ tathāgatenārhatā samyaksaṃbuddhena tathā tannānyathā /",
  "S06bsu049_u:6979": "sacedevaṃ pratyavekṣate,",
  "S06bsu049_u:6980": "evaṃ samanvāharati - māro batāyaṃ pāpīyān buddhādhiṣṭhānaṃ kṛtvā māṃ vivecayitukāmo 'nuttarāyāḥ samyaksaṃbodhita iti /",
  "S06bsu049_u:6981": "sacenmāraḥ pratyudāvartate,",
  "S06bsu049_u:6982": "veditavyametatsubhūte vyākṛto 'yaṃ bodhisattvo mahāsattvo 'nuttarāyāṃ samyaksaṃbodhau paurvakaistathāgatairarhadbhiḥ samyaksaṃbuddhaiḥ /",
  "S06bsu049_u:6983": "sthito 'yaṃ bodhisattvo mahāsattvo 'vinivartanīyāyāṃ bodhisattvabhūmau /",
  "S06bsu049_u:6984": "sacetsubhūte bodhisattvasya mahāsattvasya ime ākārā imāni liṅgāni imāni nimittāni saṃvidyante,",
  "S06bsu049_u:6985": "veditavyametatsubhūte yathā asyeme guṇāḥ /",
  "S06bsu049_u:6986": "addhā batāyaṃ bodhisattvo mahāsattvo vyākṛtaḥ paurvakaistathāgatairarhadbhiḥ samyaksaṃbuddhaiḥ /",
  "S06bsu049_u:6987": "sthito 'yaṃ bodhisattvo mahāsattvo 'vinivartanīyāyāṃ bodhisattvabhūmau /",
  "S06bsu049_u:6988": "tatkasya hetoḥ?",
  "S06bsu049_u:6989": "tathā hyasya te ākārāstāni liṅgāni tāni nimittāni saṃvidyante,",
  "S06bsu049_u:6990": "yāni avinivartanīyasya bodhisattvasya mahāsattvasya /",
  "S06bsu049_u:6991": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:6992": "punaraparaṃ subhūte avinivartanīyo bodhisattvo mahāsattvaḥ saddharmaparigrahasya kṛtaśaḥ ātmaparityāgam api karoti,",
  "S06bsu049_u:6993": "jīvitaparityāgam api karoti /",
  "S06bsu049_u:6994": "tasmādbodhisattvo mahāsattvo 'vinivartanīyaḥ saddharmaparigrahāya paramudyogamāpadyate atītānāgatapratyutpannānāṃ buddhānāṃ bhagavatāṃ premṇā ca gauraveṇa ca /",
  "S06bsu049_u:6995": "dharmakāyā buddhā bhagavanta iti dharme prema ca gauravaṃ copādāya (Vaidya 169)",
  "S06bsu049_u:6996": "saddharmaparigrahaṃ karoti /",
  "S06bsu049_u:6997": "nāyaṃ kevalamatītānāmeva buddhānāṃ bhagavatāṃ saddharmaparigrahaḥ,",
  "S06bsu049_u:6998": "pratyutpannānām api buddhānāṃ bhagavatāmeṣa eva saddharmaparigrahaḥ,",
  "S06bsu049_u:6999": "anāgatānām api buddhānāṃ bhagavatāmeṣa eva saddharmaparigrahaḥ - aham api tatra teṣāmanāgatānāṃ buddhānāṃ bhagavatāṃ saṃkhyāṃ gaṇanāṃ praviṣṭa iti,",
  "S06bsu049_u:7000": "aham api tatra vyākṛto 'nuttarāyāṃ samyaksaṃbodhau,",
  "S06bsu049_u:7001": "mamāpyeṣa eva saddharmaparigraha iti /",
  "S06bsu049_u:7002": "sa imamapyarthavaśaṃ saṃpaśyan saddharmaparigrahasya kṛtaśa ātmaparityāgam api karoti,",
  "S06bsu049_u:7003": "jīvitaparityāgam api karoti /",
  "S06bsu049_u:7004": "na ca tatra saṃsīdati,",
  "S06bsu049_u:7005": "na ca kausīdyamāpadyate /",
  "S06bsu049_u:7006": "ebhir api subhūte ākārairebhirliṅgairebhirnimittaiḥ samanvāgato bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:7007": "punaraparaṃ subhūte avinivartanīyo bodhisattvo mahāsattvastathāgatasyārhataḥ samyaksaṃbuddhasya dharmaṃ deśayato na kāṅkṣati,",
  "S06bsu049_u:7008": "na vicikitsati /",
  "S06bsu049_u:7009": "subhūtirāha - kiṃ tathāgatasyaiva bhagavan dharmaṃ deśayato na kāṅkṣati na vicikitsati,",
  "S06bsu049_u:7010": "na śrāvakasya?",
  "S06bsu049_u:7011": "bhagavānāha - śrāvakasyāpi subhūte dharmaṃ deśayato na kāṅkṣati na vicikitsati /",
  "S06bsu049_u:7012": "tatkasya hetoḥ?",
  "S06bsu049_u:7013": "tathā hi tena bodhisattvena mahāsattvena anutpattikeṣu dharmeṣu kṣāntiḥ pratilabdhā /",
  "S06bsu049_u:7014": "tena sarvadharmāṇāṃ dharmatāmaviruddhāṃ śṛṇoti /",
  "S06bsu049_u:7015": "śṛṇvaṃś ca na kāṅkṣati,",
  "S06bsu049_u:7016": "na vicikitsati /",
  "S06bsu049_u:7017": "ebhiḥ subhūte guṇaiḥ samanvāgato bodhisattvo mahāsattvo 'vinivartanīyo bhavati /",
  "S06bsu049_u:7018": "imāny api subhūte avinivartanīyasya bodhisattvasya mahāsattvasya ākāraliṅganimittāni veditavyānyanuttarāyāḥ samyaksaṃbodheriti //",
  "S06bsu049_u:7019": "āryāṣṭasāhasrikāyāṃ prajñāpāramitāyāmavinivartanīyākāraliṅganimittaparivarto nāma saptadaśaḥ //",
  "S06bsu049_u:7020": "_______________________________________________________________",
  "S06bsu049_u:7021": "(Vaidya 170)",
  "S06bsu049_u:7022": "ASP_18: śūnyatāparivarto 'ṣṭādaśaḥ /",
  "S06bsu049_u:7023": "atha khalvāyuṣmān subhūtirbhagavantametadavocat - āścaryaṃ bhagavan mahāguṇasamanvāgato bodhisattvo mahāsattvaḥ /",
  "S06bsu049_u:7024": "apramāṇaguṇasamanvāgato bhagavan bodhisattvo mahāsattvaḥ /",
  "S06bsu049_u:7025": "aparimitaguṇasamanvāgato bhagavan bodhisattvo mahāsattvaḥ /",
  "S06bsu049_u:7026": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:7027": "tatkasya hetoḥ?",
  "S06bsu049_u:7028": "avinivartanīyena hi subhūte bodhisattvena mahāsattvena anantamaparyantaṃ jñānaṃ pratilabdhamasaṃhāryaṃ sarvaśrāvakapratyekabuddhaiḥ //",
  "S06bsu049_u:7029": "subhūtirāha - pratibalo bhagavan avinivartanīyasya bodhisattvasya mahāsattvasya gaṅgānadīvālukopamān kalpānākārān liṅgāni nimittāni nirdeṣṭum /",
  "S06bsu049_u:7030": "ata eva bhagavan bodhisattvasya mahāsattvasya gambhīrāṇi gambhīrāṇi sthānāni prajñāpāramitāpratisaṃyuktāni sūcayitavyāni /",
  "S06bsu049_u:7031": "evamukte bhagavānāyuṣmantaṃ subhūtimetadavocat - sādhu sādhu subhūte yastvaṃ gambhīrāṇi gambhīrāṇi sthānānyārabhya nigamayitukāmaḥ /",
  "S06bsu049_u:7032": "gambhīramiti subhūte śūnyatāyā etadadhivacanam /",
  "S06bsu049_u:7033": "ānimittasya apraṇihitasya anabhisaṃskārasya anutpādasya ajāterabhāvasya virāgasya nirodhasya nirvāṇasya vigamasyaitatsubhūte adhivacanaṃ yaduta gambhīramiti //",
  "S06bsu049_u:7034": "subhūtirāha - eteṣāmeva bhagavan kevalametaddharmāṇāmadhivacanaṃ na punaḥ sarvadharmāṇām?",
  "S06bsu049_u:7035": "bhagavānāha - sarvadharmāṇāmapyetatsubhūte adhivacanaṃ yaduta gambhīramiti /",
  "S06bsu049_u:7036": "tatkasya hetoḥ?",
  "S06bsu049_u:7037": "rūpaṃ hi subhūte gambhīram /",
  "S06bsu049_u:7038": "evaṃ vedanā saṃjñā saṃskārāḥ /",
  "S06bsu049_u:7039": "vijñānaṃ hi subhūte gambhīram /",
  "S06bsu049_u:7040": "kathaṃ ca subhūte rūpaṃ gambhīram?",
  "S06bsu049_u:7041": "kathaṃ vedanā saṃjñā saṃskārāḥ?",
  "S06bsu049_u:7042": "kathaṃ ca subhūte vijñānaṃ gambhīram?",
  "S06bsu049_u:7043": "yathā subhūte tathatā,",
  "S06bsu049_u:7044": "tathā gambhīraṃ rūpam /",
  "S06bsu049_u:7045": "evaṃ vedanā saṃjñā saṃskārāḥ /",
  "S06bsu049_u:7046": "yathā subhūte tathatā,",
  "S06bsu049_u:7047": "tathā gambhīraṃ vijñānam /",
  "S06bsu049_u:7048": "tatra subhūte yathā rūpatathatā,",
  "S06bsu049_u:7049": "tathā gambhīraṃ rūpam /",
  "S06bsu049_u:7050": "yathā vedanātathatā saṃjñātathatā saṃskāratathatā /",
  "S06bsu049_u:7051": "tatra subhūte yathā vijñānatathatā,",
  "S06bsu049_u:7052": "tathā gambhīraṃ vijñānam /",
  "S06bsu049_u:7053": "yatra subhūte na rūpam,",
  "S06bsu049_u:7054": "iyaṃ rūpasya gambhīratā /",
  "S06bsu049_u:7055": "yatra subhūte na vedanā na saṃjñā na saṃskārā na vijñānam,",
  "S06bsu049_u:7056": "iyaṃ vedanāsaṃjñāsaṃskārāṇām,",
  "S06bsu049_u:7057": "iyaṃ vijñānasya gambhīratā //",
  "S06bsu049_u:7058": "subhūtirāha - āścaryaṃ bhagavan yāvatsūkṣmeṇopāyena rūpataś ca nivārito nirvāṇaṃ ca sucitam /",
  "S06bsu049_u:7059": "evaṃ vedanā saṃjñā saṃskārāḥ /",
  "S06bsu049_u:7060": "yāvatsūkṣmeṇopāyena vijñānataś ca nivārito nirvāṇaṃ ca sūcitam /",
  "S06bsu049_u:7061_0": "bhagavānāha - imāni subhūte gambhīrāṇi gambhīrāṇi sthānāni prajñāpāramitāpratisaṃyuktāni",
  "S06bsu049_u:7061_1": "yaścintayiṣyanti tulayiṣyati upanidhyāsyati - evaṃ mayā sthātavyaṃ yathā prajñāpāramitāyāmājñaptam /",
  "S06bsu049_u:7062": "evaṃ mayā śikṣitavyaṃ yathā prajñāpāramitāyāmākhyātam /",
  "S06bsu049_u:7063": "evaṃ mayā pratipattavyaṃ yathā prajñāpāramitāyāmupadiṣṭam /",
  "S06bsu049_u:7064": "tathā saṃpādayamānastathopanidhyāyaṃstathopaparīkṣamāṇastathā prayujyamānastathā ghaṭamānastathā vyāyacchamāna ekadivasamapyatra yogamāpadyate /",
  "S06bsu049_u:7065": "ayaṃ bodhisattvo mahāsattvastenaikadivasena kiyatkarma karoti?",
  "S06bsu049_u:7066": "tadyathāpi nāma subhūte kaścideva puruṣo rāgacarito vitarkacaritaḥ /",
  "S06bsu049_u:7067": "tasya puruṣasya rāgacaritasya vitarkacaritasya striyā abhirūpayā prāsādikayā darśanīyayā saha saṃketaḥ kṛto bhavet /",
  "S06bsu049_u:7068": "sā khalu punaḥ strī (Vaidya 171)",
  "S06bsu049_u:7069": "paraparigṛhītā bhavet /",
  "S06bsu049_u:7070": "na vaśayedātmānamagārānniṣkramitum /",
  "S06bsu049_u:7071": "tatkiṃ manyase subhūte kiṃpratisaṃyuktāstasya puruṣasya vitarkāḥ pravarteran?",
  "S06bsu049_u:7072": "subhūtirāha - strīpratisaṃyuktā eva bhagavaṃstasya puruṣasya vitarkāḥ pravarteran - iyamāgacchati, iyamāgatā /",
  "S06bsu049_u:7073": "tayā sārdhamevaṃ kariṣyāmi,",
  "S06bsu049_u:7074": "evaṃ ramiṣyāmi,",
  "S06bsu049_u:7075": "evaṃ krīḍiṣyāmi,",
  "S06bsu049_u:7076": "evaṃ pravicārayiṣyāmīti /",
  "S06bsu049_u:7077": "bhagavānāha - tatkiṃ manyase subhūte divasasyātyayena tasya puruṣasya kiyanto vitarkā utpadyeran?",
  "S06bsu049_u:7078": "subhūtirāha - bahavo bhagavan divasasyātyayena tasya puruṣasya vitarkā utpadyeran /",
  "S06bsu049_u:7079": "bhagavānāha - yāvantaḥ subhūte tasya puruṣasya divasasyātyayena vitarkā utpadyeran,",
  "S06bsu049_u:7080": "iyataḥ subhūte kalpān bodhisattvo mahāsattvaśchorayati vipṛṣṭhīkaroti saṃsārādvyantīkaroti,",
  "S06bsu049_u:7081": "ya iha prajñāpāramitāyāṃ yathājñaptaṃ yathākhyātaṃ yathopadiṣṭaṃ yathoddiṣṭaṃ yathānirdiṣṭaṃ tiṣṭhati śikṣate pratipadyate upanidhyāyati yogamāpadyate,",
  "S06bsu049_u:7082": "tāṃś ca doṣān vivarjayati,",
  "S06bsu049_u:7083": "yairdoṣairbodhisattvo mahāsattvo vivartate 'nuttarāyāḥ samyaksaṃbodheḥ /",
  "S06bsu049_u:7084": "evaṃ hi subhūte yaś ca bodhisattvo mahāsattvaḥ prajñāpāramitāyogamanuyuktaḥ,",
  "S06bsu049_u:7085": "anena vihāreṇa viharan yaduta prajñāpāramitāpratisaṃyuktairmanasikāraiḥ,",
  "S06bsu049_u:7086": "ekadivasena tāvatkarma karoti /",
  "S06bsu049_u:7087": "yaś ca prajñāpāramitāvirahito bodhisattvo gaṅgānadīvālukopamān kalpāṃstiṣṭhan dānaṃ dadyāt,",
  "S06bsu049_u:7088": "ayameva tato viśiṣyate yo 'yaṃ bodhisattvo mahāsattva evamekadivasam api prajñāpāramitāyāṃ yogamāpadyate //",
  "S06bsu049_u:7089": "punaraparaṃ subhūte yaś ca bodhisattvo mahāsattvo gaṅgānadīvālukopamān kalpāṃstiṣṭhan srotaāpannebhyo dānaṃ dadyāt,",
  "S06bsu049_u:7090": "pratiṣṭhāpayet,",
  "S06bsu049_u:7091": "evaṃ sakṛdāgāmiṣvanāgāmiṣvarhatsu dānaṃ dadyāt,",
  "S06bsu049_u:7092": "pratiṣṭhāpayet /",
  "S06bsu049_u:7093": "pratyekabuddheṣu dānaṃ dadyāt pratiṣṭhāpayet /",
  "S06bsu049_u:7094": "tathāgateṣvarhatsu samyaksaṃbuddheṣu dānaṃ dadyāt pratiṣṭhāpayet,",
  "S06bsu049_u:7095": "virahitaś ca prajñāpāramitāyā /",
  "S06bsu049_u:7096": "yaś ca bodhisattvo mahāsattvo yathopadiṣṭaṃ yathoddiṣṭaṃ yathānirdiṣṭaṃ prajñāpāramitāyāṃ tathaiva yogamāpadyeta ekadivasam api /",
  "S06bsu049_u:7097": "ayaṃ bodhisattvo mahāsattvastataḥ paurvakādbodhisattvadbahutaraṃ puṇyaṃ prasavati //",
  "S06bsu049_u:7098": "punaraparaṃ subhūte yo bodhisattvo gaṅgānadīvālukopamān kalpāṃstiṣṭhan srotaāpanneṣu yāvatsamyaksaṃbuddheṣu dānaṃ dadyāt pratiṣṭhāpayet,",
  "S06bsu049_u:7099": "śīleṣu ca paripūrṇakārī bhavet,",
  "S06bsu049_u:7100": "virahitaś ca prajñāpāramitayā bhavet /",
  "S06bsu049_u:7101": "yaś ca bodhisattvo mahāsattvaḥ prajñāpāramitāvihārī tato manasikārādvyutthāya dharmaṃ deśayet,",
  "S06bsu049_u:7102": "ayameva subhūte bodhisattvo mahāsattvastataḥ paurvakādbodhisattvādbahutaraṃ puṇyaṃ prasavati //",
  "S06bsu049_u:7103": "punaraparaṃ subhūte yo bodhisattvo gaṅgānadīvālukopamān kalpāṃstiṣṭhan srotaāpanneṣu yāvatsamyaksaṃbuddheṣu dānaṃ dadyāt pratiṣṭhāpayet,",
  "S06bsu049_u:7104": "śīleṣu ca paripūrṇakārī bhavet,",
  "S06bsu049_u:7105": "kṣāntyā ca samanvāgato bhavet,",
  "S06bsu049_u:7106": "virahitaś ca prajñāpāramitayā /",
  "S06bsu049_u:7107": "yaś ca bodhisattvo mahāsattvaḥ prajñāpāramitāvihārī tato manasikāradvyutthāya dharmadānaṃ dadyāt,",
  "S06bsu049_u:7108": "ayameva subhūte bodhisattvo mahāsattvo mahāsattvastataḥ paurvakādbodhisattvādbahutaraṃ puṇyaṃ prasavati //",
  "S06bsu049_u:7109": "(Vaidya 172) punaraparaṃ subhūte yo bodhisattvo mahāsattvo gaṅgānadīvālukopamān kalpāṃstiṣṭhan srotaāpanneṣu yāvatsamyaksaṃbuddheṣu dānaṃ dadyāt pratiṣṭhāpayet,",
  "S06bsu049_u:7110": "śīleṣu paripūrṇakārī kṣāntyā ca samanvāgataḥ,",
  "S06bsu049_u:7111": "ārabdhavīryaḥ san dhyāneṣu bodhipakṣeṣu ca dharmeṣu yogamāpadyeta,",
  "S06bsu049_u:7112": "virahitaś ca prajñāpāramitayā /",
  "S06bsu049_u:7113": "yaś ca khalu punaḥ subhūte bodhisattvo mahāsattvastathā dharmadānaṃ datvā anuttarāyāṃ samyaksaṃbodhau pariṇāmayet,",
  "S06bsu049_u:7114": "ayameva subhūte bodhisattvo mahāsattvastataḥ paurvakādbodhisattvādbahutaraṃ puṇyaṃ prasavati //",
  "S06bsu049_u:7115": "punaraparaṃ subhūte bodhisattvo mahāsattvastathā dharmadānaṃ datvā prajñāpāramitoktena pariṇāmena anuttarāyāṃ samyaksaṃbodhau pariṇāmayet,",
  "S06bsu049_u:7116": "ayaṃ tato bahutaraṃ puṇyaṃ prasavati //",
  "S06bsu049_u:7117": "punaraparaṃ subhūte bodhisattvo mahāsattvastathā dharmadānaṃ datvā prajñāpāramitoktena pariṇāmena anuttarāyāṃ samyaksaṃbodhau pariṇāmayet,",
  "S06bsu049_u:7118": "pariṇāmya ca pratisaṃlāne na punareva yogamāpadyeta /",
  "S06bsu049_u:7119": "yaś ca khalu punaḥ subhūte bodhisattvo mahāsattvastathā dharmadānameva dadyāt,",
  "S06bsu049_u:7120": "na punaḥ pratisaṃlāne yogamāpadyeta,",
  "S06bsu049_u:7121": "sa bodhisattvo mahāsattvo na tāvatpuṇyaṃ prasavati,",
  "S06bsu049_u:7122": "yāvadya evaṃ dharmadānaṃ dadad bodhisattvo mahāsattvaḥ pratisaṃlāne ca punareva yogamāpadyamānaḥ prajñāpāramitayā ca parigṛhītastatpratisaṃlānamavirahitaṃ karoti prajñāpāramitayā,",
  "S06bsu049_u:7123": "ayaṃ bodhisattvo mahāsattvo bahutaraṃ puṇyaṃ prasavati //",
  "S06bsu049_u:7124": "subhūtirāha - yadā bhagavan abhisaṃskāro vikalpa ityuktaṃ bhagavatā,",
  "S06bsu049_u:7125": "tadā kathaṃ bahutaraṃ puṇyaṃ prasavatītyucyate?",
  "S06bsu049_u:7126": "bhagavānāha - so 'pīdānīṃ subhūte puṇyābhisaṃskāro bodhisattvasya mahāsattvasya prajñāpāramitāyāṃ carataḥ śūnyaka ityevākhyāyate,",
  "S06bsu049_u:7127": "riktaka ityevākhyāyate,",
  "S06bsu049_u:7128": "tucchaka ityevākhyāyate,",
  "S06bsu049_u:7129": "asāraka ityevākhyāyate /",
  "S06bsu049_u:7130": "yathā yathā khalu punaḥ subhūte bodhisattvo mahāsattva evaṃ sarvadharmān pratyavekṣate,",
  "S06bsu049_u:7131": "tathā tathā subhūte bodhisattvo mahāsattvo 'virahito bhavati prajñāpāramitayā /",
  "S06bsu049_u:7132": "yathā yathā ca subhūte bodhisattvo mahāsattvo 'virahito bhavati prajñāpāramitayā,",
  "S06bsu049_u:7133": "tathā tathā aprameyamasaṃkhyeyaṃ puṇyaṃ prasavati //",
  "S06bsu049_u:7134": "subhūtirāha - aprameyasya ca bhagavan asaṃkhyeyasya ca kiṃ nānākaraṇaṃ vā,",
  "S06bsu049_u:7135": "kaḥ prativiśeṣo vā?",
  "S06bsu049_u:7136": "bhagavānāha - aprameyamiti subhūte yatra pramāṇānyuparamante /",
  "S06bsu049_u:7137": "asaṃkhyeyamiti subhūte yanna śakyaṃ saṃkhyayāpi kṣapayitum //",
  "S06bsu049_u:7138": "subhūtirāha - syādbhagavan paryāyo yadrūpamaprameyaṃ bhavet,",
  "S06bsu049_u:7139": "evaṃ vedanā saṃjñā saṃskārāḥ /",
  "S06bsu049_u:7140": "syādbhagavan paryāyo yadvijñānamaprameyaṃ bhavet?",
  "S06bsu049_u:7141": "bhagavānāha - yatsubhūtirevamāha - syādbhagavan paryāyo yadrūpamaprameyaṃ bhavet,",
  "S06bsu049_u:7142": "evaṃ vedanā saṃjñā saṃskārāḥ /",
  "S06bsu049_u:7143": "syādbhagavan paryāyo yadvijñānamaprameyaṃ bhavediti /",
  "S06bsu049_u:7144": "syātsubhūte paryāyo yena rūpamevāprameyaṃ bhavet,",
  "S06bsu049_u:7145": "evaṃ vedanaiva saṃjñaiva saṃskārā eva /",
  "S06bsu049_u:7146": "syātsubhūte paryāyo yena vijñānamevāprameyaṃ bhavet /",
  "S06bsu049_u:7147": "subhūtirāha - kasya punarbhagavan etadadhivacanamaprameyamiti?",
  "S06bsu049_u:7148": "bhagavānāha - śūnyatāyāḥ subhūte etadadhivacanamaprameyamiti /",
  "S06bsu049_u:7149": "ānimittasyaitadadhivacanam /",
  "S06bsu049_u:7150": "apraṇihitasya subhūte etadadhivacanamaprameyamiti //",
  "S06bsu049_u:7151": "(Vaidya 173) subhūtirāha - kiṃ śūnyatāyā eva bhagavan kevalametadadhivacanamaprameyamiti,",
  "S06bsu049_u:7152": "ānimittasyaiva apraṇihitasyaiva bhagavan kevalametadadhivacanamaprameyamiti,",
  "S06bsu049_u:7153": "nānyeṣāṃ dharmāṇām?",
  "S06bsu049_u:7154": "bhagavānāha - tatkiṃ manyase subhūte nanu mayā sarvadharmāḥ śūnyā ityākhyātāḥ?",
  "S06bsu049_u:7155": "subhūtirāha - śūnyā eva bhagavan sarvadharmāstathāgatenākhyātāḥ /",
  "S06bsu049_u:7156": "bhagavānāha - ye ca subhūte śūnyāḥ,",
  "S06bsu049_u:7157": "akṣayā api te /",
  "S06bsu049_u:7158": "yā ca śūnyatā,",
  "S06bsu049_u:7159": "aprameyatāpi sā /",
  "S06bsu049_u:7160": "tasmāttarhi subhūte eṣāṃ dharmāṇāmarthato viśeṣo vā nānākaraṇaṃ vā nopalabhyate /",
  "S06bsu049_u:7161": "abhilāpā ete subhūte tathāgatenākhyātāḥ abhilapitāḥ - aprameyamiti vā,",
  "S06bsu049_u:7162": "asaṃkhyeyamiti vā,",
  "S06bsu049_u:7163": "akṣayamiti vā,",
  "S06bsu049_u:7164": "śūnyamiti vā,",
  "S06bsu049_u:7165": "ānimittamiti vā,",
  "S06bsu049_u:7166": "apraṇihitamiti vā,",
  "S06bsu049_u:7167": "anabhisaṃskāra iti vā,",
  "S06bsu049_u:7168": "anutpāda iti vā,",
  "S06bsu049_u:7169": "ajātiriti vā abhāva iti vā,",
  "S06bsu049_u:7170": "virāga iti vā,",
  "S06bsu049_u:7171": "nirodha iti vā,",
  "S06bsu049_u:7172": "nirvāṇamiti vā /",
  "S06bsu049_u:7173": "deśanābhinirhāranirdeśa eṣa subhūte tathāgatenārhatā samyaksaṃbuddhenākhyātaḥ //",
  "S06bsu049_u:7174": "subhūtirāha - āścaryaṃ bhagavan yāvadyadiyaṃ tathāgatenārhatā samyaksaṃbuddhena sarvadharmāṇāṃ dharmatā deśitā,",
  "S06bsu049_u:7175": "sā ca sarvadharmāṇāṃ dharmatā anabhilāpyā /",
  "S06bsu049_u:7176": "yathāhaṃ bhagavan bhagavato bhāṣitasyārthamājānāmi,",
  "S06bsu049_u:7177": "tathā sarvadharmā api bhagavan anabhilāpyāḥ /",
  "S06bsu049_u:7178": "bhagavānāha - evametatsubhūte, evam etat /",
  "S06bsu049_u:7179": "sarvadharmā api subhūte anabhilāpyāḥ /",
  "S06bsu049_u:7180": "tatkasya hetoḥ?",
  "S06bsu049_u:7181": "yā ca subhūte sarvadharmāṇāṃ śūnyatā,",
  "S06bsu049_u:7182": "na sā śakyā abhilapitum /",
  "S06bsu049_u:7183": "subhūtirāha - kiṃ punarbhagavan anabhilapyasyārthasya vṛddhirvāsti,",
  "S06bsu049_u:7184": "parihāṇirvā vidyate?",
  "S06bsu049_u:7185": "bhagavānāha - no hīdaṃ subhūte /",
  "S06bsu049_u:7186": "subhūtirāhasacedbhagavan anabhilapyasyārthasya na vṛddhirna parihāṇiḥ,",
  "S06bsu049_u:7187": "dānapāramitāyā api bhagavan na vṛddhirna parihāṇirbhaviṣyati /",
  "S06bsu049_u:7188": "evaṃ śīlapāramitāyā api,",
  "S06bsu049_u:7189": "kṣāntipāramitāyā api,",
  "S06bsu049_u:7190": "vīryapāramitāyā api,",
  "S06bsu049_u:7191": "dhyānapāramitāyā api,",
  "S06bsu049_u:7192": "prajñāpāramitāyā api bhagavan na vṛddhirna parihāṇirbhaviṣyati /",
  "S06bsu049_u:7193": "sacedbhagavan āsāṃ ṣaṇṇāṃ pāramitānāṃ na vṛddhirna parihāṇiḥ,",
  "S06bsu049_u:7194": "kathaṃ bhagavan vivardhamānānāṃ ṣaṇṇāṃ pāramitānāṃ balena bodhisattvo mahāsattvo 'nuttarāṃ samyaksaṃbodhimabhisaṃbudhyate?",
  "S06bsu049_u:7195": "kathaṃ ca anuttarāyāḥ samyaksaṃbodherabhyāsannībhavati?",
  "S06bsu049_u:7196": "na ca bhagavan apratipūrayan pāramitāṃ bodhisattvo mahāsattvo 'bhyāsannībhavatyanuttarāyāḥ samyaksaṃbodheḥ /",
  "S06bsu049_u:7197": "bhagavānāha - evametatsubhūte, evam etat /",
  "S06bsu049_u:7198": "na khalu punaḥ subhūte pāramitārthasya kācidvṛddhirvāsti parihāṇirvā vidyate /",
  "S06bsu049_u:7199": "api tu khalu punaḥ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayata upāyakuśalasya naivaṃ bhavati - iyaṃ dānapāramitā vivardhate,",
  "S06bsu049_u:7200": "iyaṃ dānapāramitā parihīyate iti /",
  "S06bsu049_u:7201": "api tu khalu punarasyaivaṃ bhavati - nāmadheyamātrametadyaduta dānapāramiteti /",
  "S06bsu049_u:7202": "sa dānaṃ dadat tān manasikārāṃstāṃścittotpādāṃstāni kuśalamūlāni anuttarāyāṃ samyaksaṃbodhau pariṇāmayati /",
  "S06bsu049_u:7203": "yathā anuttarā samyaksaṃbodhistathā pariṇāmayati //",
  "S06bsu049_u:7204": "punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ śīlapāramitā vivardhate,",
  "S06bsu049_u:7205": "iyaṃ śīlapāramitā (Vaidya 174)",
  "S06bsu049_u:7206": "parihīyate iti /",
  "S06bsu049_u:7207": "api tu khalu punarasyaivaṃ bhavati - nāmadheyamātrametadyaduta śīlapāramiteti /",
  "S06bsu049_u:7208": "sa śīlaṃ samādāya vartamānastān manasikārāṃstāṃścittotpādāṃstāni kuśalamūlāni anuttarāyāṃ samyaksaṃbodhau pariṇāmayati /",
  "S06bsu049_u:7209": "yathā anuttarā samyaksaṃbodhistathā pariṇāmayati //",
  "S06bsu049_u:7210": "punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ kṣāntipāramitā vivardhate,",
  "S06bsu049_u:7211": "iyaṃ kṣāntipāramitā parihīyate iti /",
  "S06bsu049_u:7212": "api tu khalu punarasyaivaṃ bhavati - nāmadheyamātrametadyaduta kṣāntipāramiteti /",
  "S06bsu049_u:7213": "sa kṣāntyā saṃpādayaṃstān manasikārāṃstāṃścittotpādāṃstāni ca kuśalamūlāni anuttarāyāṃ samyaksaṃbodhau pariṇāmayati /",
  "S06bsu049_u:7214": "yathā anuttarā samyaksaṃbodhistathā pariṇāmayati //",
  "S06bsu049_u:7215": "punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayata upāyakuśalasya naivaṃ bhavati - iyaṃ vīryapāramitā vivardhate,",
  "S06bsu049_u:7216": "iyaṃ vīryapāramitā parihīyate iti /",
  "S06bsu049_u:7217": "api tu khalu punarasyaivaṃ bhavati - nāmadheyamātrametadyaduta vīryapāramiteti /",
  "S06bsu049_u:7218": "sa vīryamārabhamāṇastān manasikārāṃstāṃścittotpādāṃstāni ca kuśalamūlāni anuttarāyai samyaksaṃbodhaye pariṇāmayati /",
  "S06bsu049_u:7219": "yathā anuttarā samyaksaṃbodhistathā pariṇāmayati //",
  "S06bsu049_u:7220": "punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ dhyānapāramitā vivardhate,",
  "S06bsu049_u:7221": "iyaṃ dhyānapāramitā parihīyate iti /",
  "S06bsu049_u:7222": "api tu khalu punarasyaivaṃ bhavati - nāmadheyamātrametadyaduta dhyānapāramiteti /",
  "S06bsu049_u:7223": "sa dhyānāni samāpadyamānastān manasikārāṃstāṃścittotpādāṃstāni ca kuśalamūlāni anuttarāyāṃ samyaksaṃbodhau pariṇāmayati /",
  "S06bsu049_u:7224": "yathā anuttarā samyaksaṃbodhistathā pariṇāmayati //",
  "S06bsu049_u:7225": "punaraparaṃ subhūte bodhisattvasya mahāsattvasya prajñāpāramitāyāṃ carataḥ prajñāpāramitāṃ bhāvayataḥ upāyakuśalasya naivaṃ bhavati - iyaṃ prajñāpāramitā vivardhate,",
  "S06bsu049_u:7226": "iyaṃ prajñāpāramitā parihīyate iti /",
  "S06bsu049_u:7227": "api tu khalu punarasyaivaṃ bhavati - nāmadheyamātrametadyaduta prajñāpāramiteti /",
  "S06bsu049_u:7228": "sa prajñāpāramitāyāṃ caran prajñāpāramitāṃ bhāvayaṃstān manasikārāṃstāṃścittotpādāṃstāni ca kuśalamūlāni anuttarāyāṃ samyaksaṃbodhau pariṇāmayati /",
  "S06bsu049_u:7229": "yathā anuttarā samyaksaṃbodhistathā pariṇāmayati //",
  "S06bsu049_u:7230": "atha khalvāyuṣmān subhūtirbhagavantametadavocat - kā punareṣā bhagavan anuttarā samyaksaṃbodhiḥ?",
  "S06bsu049_u:7231": "bhagavānāha - tathataiṣā subhūte anuttarā samyaksaṃbodhiḥ /",
  "S06bsu049_u:7232": "na ca subhūte tathatā vivardhate,",
  "S06bsu049_u:7233": "vā,",
  "S06bsu049_u:7234": "parihīyate vā /",
  "S06bsu049_u:7235": "sacedbodhisattvo mahāsattvastatpratisaṃyuktairmanasikārairabhīkṣṇaṃ bahūlaṃ viharati,",
  "S06bsu049_u:7236": "evaṃ sa āsannībhavatyanuttarāyāḥ samyaksaṃbodheḥ,",
  "S06bsu049_u:7237": "taiś ca manasikārairna parihīyate /",
  "S06bsu049_u:7238": "evaṃ khalu subhūte anabhilapyasyārthasya na vṛddhirna parihāṇirbhavati /",
  "S06bsu049_u:7239": "evaṃ pāramitānāṃ na vṛddhirna parihāṇirbhavati /",
  "S06bsu049_u:7240": "evaṃ sarvadharmāṇām api subhūte na vṛddhirna parihāṇirbhavati /",
  "S06bsu049_u:7241": "evaṃ hi subhūte bodhisattvo mahāsattva ebhirevaṃrūpairmanasikārairviharan āsannībhavatyanuttarāyāḥ samyaksaṃbodheriti //",
  "S06bsu049_u:7242": "āryāṣṭasāhasrikāyāṃ prajñāpāramitāyāṃ śūnyatāparivarto nāmāṣṭādaśaḥ //",
  "S06bsu049_u:7243": "_______________________________________________________________",
  "S06bsu049_u:7244": "(Vaidya 175)",
  "S06bsu049_u:7245": "ASP_19: gaṅgadevībhaginīparivarta ekonaviṃśaḥ /",
  "S06bsu049_u:7246": "atha khalvāyuṣmān subhūtirbhagavantametadavocat - kiṃ punarbhagavan prathamacittotpādena bodhisattvo mahāsattvo 'nuttarāṃ samyaksaṃbodhimabhisaṃbudhyate,",
  "S06bsu049_u:7247": "utāho paścimacittotpādena bodhisattvo mahāsattvo 'nuttarāṃ samyaksaṃbodhimabhisaṃbudhyate?",
  "S06bsu049_u:7248": "paurvako bhagavaṃścittotpādaḥ paścimakena cittotpādena asamavahitaḥ,",
  "S06bsu049_u:7249": "paścimakaścittotpādaḥ paurvakeṇa cittotpādena asamavahitaḥ /",
  "S06bsu049_u:7250": "kathaṃ bhagavan bodhisattvasya mahāsattvasya kuśalamūlānāmupacayo bhavati?",
  "S06bsu049_u:7251": "evamukte bhagavānāyuṣmantaṃ subhūtimetadavocat - tatkiṃ manyase subhūte tailapradyotasya jvalato 'rciṣā prathamābhinipātena sā vartirdagdhā,",
  "S06bsu049_u:7252": "utāho paścimābhinipātenārciṣā sā vartirdagdhā?",
  "S06bsu049_u:7253": "subhūtirāha - no hīdaṃ bhagavan /",
  "S06bsu049_u:7254": "na hi bhagavan arciṣā prathamābhinipātena sā vartirdagdhā /",
  "S06bsu049_u:7255": "na ca prathamābhinipātamanāgamya arciṣā sā vartirdagdhā /",
  "S06bsu049_u:7256": "na ca bhagavan paścimābhinipātenārciṣā sā vartirdagdhā,",
  "S06bsu049_u:7257": "na ca paścimābhinipātamanāgamya arciṣā sā vartirdagdhā /",
  "S06bsu049_u:7258": "bhagavānāha - tatkiṃ manyase subhūte api nu sā vartirdagdhā?",
  "S06bsu049_u:7259": "subhūtirāha - dagdhā bhagavan,",
  "S06bsu049_u:7260": "dagdhā sugata /",
  "S06bsu049_u:7261": "bhagavānāha - evameva subhūte na ca prathamacittotpādena bodhisattvo mahāsattvo 'nuttarāṃ samyaksaṃbodhimabhisaṃbudhyate,",
  "S06bsu049_u:7262": "na ca prathamacittotpādamanāgamya anuttarāṃ samyaksaṃbodhimabhisaṃbudhyate /",
  "S06bsu049_u:7263": "na ca paścimacittotpādena anuttarāṃ samyaksaṃbodhimabhisaṃbudhyate,",
  "S06bsu049_u:7264": "na ca paścimacittotpādamanāgamya anuttarāṃ samyaksaṃbodhimabhisaṃbudhyate /",
  "S06bsu049_u:7265": "na ca taiścittopādairna cānyatra tebhyaścittotpādebhyo 'bhisaṃbudhyate /",
  "S06bsu049_u:7266": "abhisaṃbudhyate ca bodhisattvo mahāsattvo 'nuttarāṃ samyaksaṃbodhim //",
  "S06bsu049_u:7267": "evamukte āyuṣmān subhūtirbhagavantametadavocat - gambhīro 'yaṃ bhagavan pratītyasamutpādaḥ /",
  "S06bsu049_u:7268": "na ca nāma bhagavan prathamacittotpādenaiva bodhisattvo mahāsattvo 'nuttarāṃ samyaksaṃbodhimabhisaṃbudhyate,",
  "S06bsu049_u:7269": "na ca nāma prathamacittotpādamanāgamya anuttarāṃ samyaksaṃbodhimabhisaṃbudhyate /",
  "S06bsu049_u:7270": "na ca nāma paścimacittotpādenaiva bodhisattvo mahāsattvo 'nuttarāṃ samyaksaṃbodhimabhisaṃbudhyate,",
  "S06bsu049_u:7271": "na ca nāma paścimacittotpādamanāgamya anuttarāṃ samyaksaṃbodhimabhisaṃbudhyate,",
  "S06bsu049_u:7272": "na ca nāma taiścittotpādairna cānyatra tebhyaścittotpādebhyo 'bhisaṃbudhyate /",
  "S06bsu049_u:7273": "abhisaṃbudhyate ca bodhisattvo mahāsattvo 'nuttarāṃ samyaksaṃbodhim //",
  "S06bsu049_u:7274": "evamukte bhagavānāyuṣmantaṃ subhūtimetadavocat - tatkiṃ manyase subhūte yaccittaṃ niruddham,",
  "S06bsu049_u:7275": "api nu tatpunarutpatsyate?",
  "S06bsu049_u:7276": "subhūtirāha - no hīdaṃ bhagavan /",
  "S06bsu049_u:7277": "bhagavānāha - tatkiṃ manyase subhūte yaccittamanutpannam,",
  "S06bsu049_u:7278": "api nu tannirodhadharmi?",
  "S06bsu049_u:7279": "āha - nirodhadharmi bhagavan /",
  "S06bsu049_u:7280": "bhagavānāha - tatkiṃ manyase subhūte yannirodhadharmi,",
  "S06bsu049_u:7281": "api nu tannirotsyate?",
  "S06bsu049_u:7282": "āha - no hīdaṃ bhagavan /",
  "S06bsu049_u:7283": "bhagavānāha - tatkiṃ manyase subhūte yaccittamanutpannam,",
  "S06bsu049_u:7284": "api nu tannirodhadharmi?",
  "S06bsu049_u:7285": "āha - no hīdaṃ bhagavan /",
  "S06bsu049_u:7286": "bhagavānāha - tatkiṃ manyase subhūte yannirodhadharmi,",
  "S06bsu049_u:7287": "api nu tannirotsyate?",
  "S06bsu049_u:7288": "āha - no hīdaṃ bhagavan /",
  "S06bsu049_u:7289": "bhagavānāha - tatkiṃ manyase subhūte yaccittamanutpādānirodhadharmi, (Vaidya 176)",
  "S06bsu049_u:7290": "api nu tannirotsyate?",
  "S06bsu049_u:7291": "āha - no hīdaṃ bhagavan /",
  "S06bsu049_u:7292": "bhagavānāha - tatkiṃ manyase subhūte yo dharmaḥ prakṛtyā svabhāvaniruddha eva,",
  "S06bsu049_u:7293": "sa dharmo nirotsyate?",
  "S06bsu049_u:7294": "āha - no hīdaṃ bhagavan /",
  "S06bsu049_u:7295": "bhagavānāha - tatkiṃ manyase subhūte yā dharmāṇāṃ dharmatā sā nirotsyate?",
  "S06bsu049_u:7296": "āha - no hīdaṃ bhagavan /",
  "S06bsu049_u:7297": "bhagavānāha - tatkiṃ manyase subhūte tathaiva sthāsyati yathā tathatā?",
  "S06bsu049_u:7298": "āha - tathaiva bhagavan sthāsyati yathā tathatā /",
  "S06bsu049_u:7299": "bhagavānāha - tatkiṃ manyase subhūte yadi tathaiva sthāsyati yathā tathatā,",
  "S06bsu049_u:7300": "tadā mā kuṭasthā bhūt?",
  "S06bsu049_u:7301": "āha - no hīdaṃ bhagavan /",
  "S06bsu049_u:7302": "bhagavānāha - tatkiṃ manyase subhūte gambhīrā tathatā?",
  "S06bsu049_u:7303": "āha - gambhīrā bhagavan /",
  "S06bsu049_u:7304": "bhagavānāha - tatkiṃ manyase tathatāyāṃ cittam?",
  "S06bsu049_u:7305": "āha - no hīdaṃ bhagavan /",
  "S06bsu049_u:7306": "bhagavānāha - tatkiṃ manyase subhūte cittaṃ tathatā?",
  "S06bsu049_u:7307": "āha - no hīdaṃ bhagavan /",
  "S06bsu049_u:7308": "bhagavānāha - tatkiṃ manyase subhūte anyattathatāyāścittam?",
  "S06bsu049_u:7309": "āha - no hīdaṃ bhagavan /",
  "S06bsu049_u:7310": "bhagavānāha - samanupaśyasi tvaṃ subhūte tathatām?",
  "S06bsu049_u:7311": "āha - no hīdaṃ bhagavan /",
  "S06bsu049_u:7312": "bhagavānāha - tatkiṃ manyase subhūte ya evaṃ carati sa gambhīre carati?",
  "S06bsu049_u:7313": "āha - yo bhagavan evaṃ carati,",
  "S06bsu049_u:7314": "sa na kvaciccarati /",
  "S06bsu049_u:7315": "tatkasya hetoḥ?",
  "S06bsu049_u:7316": "tathā hyasya te samudācārā na pravartante,",
  "S06bsu049_u:7317": "na samudācaranti /",
  "S06bsu049_u:7318": "bhagavānāha - yaḥ subhūte bodhisattvo mahāsattvaḥ prajñāpāramitāṃ carati,",
  "S06bsu049_u:7319": "sa kva carati?",
  "S06bsu049_u:7320": "āha - carati bhagavan paramārthe /",
  "S06bsu049_u:7321": "bhagavānāha - tatkiṃ manyase subhūte yo bodhisattvo mahāsattvaḥ paramārthe carati,",
  "S06bsu049_u:7322": "sa nimitte carati?",
  "S06bsu049_u:7323": "āha - no hīdaṃ bhagavan /",
  "S06bsu049_u:7324": "bhagavānāha - tatkiṃ manyase subhūte api nu tasya nimittamavibhāvitam?",
  "S06bsu049_u:7325": "āha - no hīdaṃ bhagavan /",
  "S06bsu049_u:7326": "bhagavānāha - tatkiṃ manyase subhūte api nu bodhisattvasya mahāsattvasya prajñāpāramitāyāṃ carato nimittaṃ vibhāvitaṃ bhavati?",
  "S06bsu049_u:7327": "subhūtirāha - na sa bhagavan bodhisattvo mahāsattva evaṃ prayujyate - kathamahaṃ bodhisattvacaryāṃ carannihaiva nimittaprahāṇamanuprāpnuyāmiti /",
  "S06bsu049_u:7328": "sacetpunaranuprāpnuyāt,",
  "S06bsu049_u:7329": "apratipūrṇaiḥ sarvabuddhadharmaiḥ śrāvako bhavet /",
  "S06bsu049_u:7330": "etattadbhagavan bodhisattvasya mahāsattvasyopāyakauśalyaṃ yat,",
  "S06bsu049_u:7331": "tacca nimittaṃ jānāti,",
  "S06bsu049_u:7332": "yallakṣaṇaṃ yannimittamānimitte ca parijayaṃ karoti //",
  "S06bsu049_u:7333_0": "atha khalvāyuṣmān śāriputra āyuṣmantaṃ subhūtimetadavocat - ya āyuṣman subhūte bodhisattvo",
  "S06bsu049_u:7333_1": "mahāsattvaḥ svapnāntaragatastrīṇi vimokṣamukhāni bhāvayati - śūnyatāmānimittamapraṇihitaṃ ca,",
  "S06bsu049_u:7334": "api nu tasya prajñāpāramitā vivardhate?",
  "S06bsu049_u:7335": "subhūtirāha - sacedāyuṣman śāriputra divasabhāvanayā vivardhate,",
  "S06bsu049_u:7336": "evaṃ svapnāntaragatasyāpi vivardhate /",
  "S06bsu049_u:7337": "tatkasya hetoḥ?",
  "S06bsu049_u:7338": "avikalpo hi āyuṣman śāriputra svapnaś ca divasaścokto bhagavatā /",
  "S06bsu049_u:7339": "sacedāyuṣman śāriputra bodhisattvo mahāsattvaḥ prajñāpāramitālābhī divase divase prajñāpāramitāyāṃ carati,",
  "S06bsu049_u:7340": "tato 'sya prajñāpāramitābhyāsataḥ svapnāntaragatasyāpi bodhisattvasya mahāsattvasya prajñāpāramitāvaipulyena bhavitavyam /",
  "S06bsu049_u:7341": "śāriputra āha - yatpunarāyuṣman subhūte strī vā puruṣo vā svapnāntaragataḥ karma śubhamaśubhaṃ vā karoti,",
  "S06bsu049_u:7342": "kiṃ bhavati tasya karmaṇa ācayo vā upacayo vā?",
  "S06bsu049_u:7343": "subhūtirāha - yathā svapnopamāḥ sarvadharmā uktā bhagavatā,",
  "S06bsu049_u:7344": "tathā na tasya karmaṇo bhavatyācayo vā upacayo vā /",
  "S06bsu049_u:7345": "atha punarāyuṣman śāriputra sa puruṣaḥ prativibuddhaḥ san vikalpayan hatasaṃjñāmutpādayati, (Vaidya 177)",
  "S06bsu049_u:7346": "bhavati tasya karmaṇa ācayo vā upacayo vā /",
  "S06bsu049_u:7347": "kathaṃ ca āyuṣman śāriputra vikalpayan hatasaṃjñāmutpādayati?",
  "S06bsu049_u:7348": "sacetsvapnāntaragataḥ prāṇātipātaṃ kṛtvā prativibuddhaḥ sannevaṃ vikalpayati - aho hataḥ,",
  "S06bsu049_u:7349": "sādhu hataḥ,",
  "S06bsu049_u:7350": "suṣṭhu hataḥ,",
  "S06bsu049_u:7351": "mayā hataḥ,",
  "S06bsu049_u:7352": "ityevaṃ vikalpayan hatasaṃjñāmutpādayati /",
  "S06bsu049_u:7353": "śāriputra āha - sacedāyuṣman subhūte sa puruṣaḥ prativibuddhaḥ san vikalpayan hatasaṃjñāmutpādayati - aho hataḥ,",
  "S06bsu049_u:7354": "sādhu hataḥ,",
  "S06bsu049_u:7355": "suṣṭhu hataḥ,",
  "S06bsu049_u:7356": "mayā hata iti,",
  "S06bsu049_u:7357": "bhavati tasya karmaṇa ācayo vā upacayo vā?",
  "S06bsu049_u:7358": "buddho bhagavān api vikalpayan kṣayasaṃjñāmutpādayati /",
  "S06bsu049_u:7359": "tasyāpi karmaṇa ācayo vā upacayo vā bhavet?",
  "S06bsu049_u:7360": "subhūtirāha - no hīdamāyuṣman śāriputra /",
  "S06bsu049_u:7361": "tatkasya hetoḥ?",
  "S06bsu049_u:7362": "sarvakalpavikalpaprahīṇo hi tathāgataḥ /",
  "S06bsu049_u:7363": "tadyathāpi nāma ākāśameva āyuṣman śāriputra nānārambaṇaṃ karmotpadyate,",
  "S06bsu049_u:7364": "nānārambaṇaṃ cittamutpadyate /",
  "S06bsu049_u:7365": "tasmāttarhyāyuṣman śāriputra sārambaṇameva karmotpadyate,",
  "S06bsu049_u:7366": "na anārambaṇam /",
  "S06bsu049_u:7367": "sārambaṇameva cittamutpadyate,",
  "S06bsu049_u:7368": "na anārambaṇam /",
  "S06bsu049_u:7369": "dṛṣṭaśrutamatavijñāteṣvāyuṣman śāriputra dharmeṣu buddhiḥ pravartate /",
  "S06bsu049_u:7370": "tatra kācidbuddhiḥ saṃkleśaṃ parigṛhṇāti,",
  "S06bsu049_u:7371": "kācidbuddhirvyavadānaṃ parigṛhṇāti /",
  "S06bsu049_u:7372": "tasmāttarhi āyuṣman śāriputra sārambaṇaiva cetanotpadyate na anārambaṇā,",
  "S06bsu049_u:7373": "sārambaṇameva karmotpadyate na anārambaṇam /",
  "S06bsu049_u:7374": "śāriputra āha - yadāyuṣman subhūte sarvārambaṇāni viviktāni ākhyātāni bhagavatā,",
  "S06bsu049_u:7375": "tadā kasmādāyuṣman subhūte sārambaṇaiva cetanotpadyate na anārambaṇā?",
  "S06bsu049_u:7376": "subhūtirāha - nimittīkṛtya āyuṣman śāriputra vidyamānamevārambaṇamārambaṇīkṛtya sārambaṇaiva cetanotpadyate,",
  "S06bsu049_u:7377": "na anārambaṇā /",
  "S06bsu049_u:7378": "cetanāpyāyuṣman śāriputra viviktā,",
  "S06bsu049_u:7379": "nimittam api viviktam /",
  "S06bsu049_u:7380": "evamavidyāpratyayāḥ saṃskārā api viviktāḥ,",
  "S06bsu049_u:7381": "saṃskārapratyayaṃ vijñānamapi,",
  "S06bsu049_u:7382": "yāvajjātipratyayaṃ jarāmaraṇam api viviktam /",
  "S06bsu049_u:7383": "evameva āyuṣman śāriputra sarvārambaṇāni viviktāni /",
  "S06bsu049_u:7384": "nimittena viviktā cetanā lokavyavahāramupādāyotpadyata iti //",
  "S06bsu049_u:7385": "śāriputra āha - yadāyuṣman subhūte bodhisattvo mahāsattvaḥ svapnāntaragato dānaṃ dadyāt,",
  "S06bsu049_u:7386": "tacca dānamanuttarāyāṃ samyaksaṃbodhau pariṇāmayati /",
  "S06bsu049_u:7387": "pariṇāmitaṃ kiṃ taddānaṃ vaktavyam?",
  "S06bsu049_u:7388": "subhūtirāha - ayamāyuṣman śāriputra maitreyo bodhisattvo mahāsattvaḥ saṃmukhībhūtaḥ /",
  "S06bsu049_u:7389": "eṣa tathāgatena vyākṛto 'nuttarāyāṃ samyaksaṃbodhau /",
  "S06bsu049_u:7390": "eṣo 'trārthe kāyasākṣī /",
  "S06bsu049_u:7391": "eṣa praṣṭavyaḥ /",
  "S06bsu049_u:7392": "eṣa enamarthaṃ visarjayiṣyati /",
  "S06bsu049_u:7393": "atha khalvāyuṣmān śāriputro maitreyaṃ bodhisattvaṃ mahāsattvametadavocat - ayamāyuṣman maitreya subhūtiḥ sthavira evamāha - mayaṃ maitreyo bodhisattvo mahāsattvaḥ /",
  "S06bsu049_u:7394": "eṣa enamarthaṃ visarjayiṣyatīti /",
  "S06bsu049_u:7395": "visarjaya āyuṣmannajita enamartham /",
  "S06bsu049_u:7396": "atha khalu maitreyo bodhisattvo mahāsattva āyuṣmantaṃ subhūtimetadavocat - yadāyuṣmān subhūtirevamāha - ayaṃ maitreyo bodhisattvo mahāsattvaḥ /",
  "S06bsu049_u:7397": "eṣa enamarthaṃ visarjayiṣyatīti /",
  "S06bsu049_u:7398": "kiṃ punarāyuṣman subhūte yadetannāmadheyaṃ maitreya iti?",
  "S06bsu049_u:7399": "etadenamarthaṃ visarjayiṣyati,",
  "S06bsu049_u:7400": "uta rūpaṃ visarjayiṣyati,",
  "S06bsu049_u:7401": "uta vedanā saṃjñā saṃskārāḥ,",
  "S06bsu049_u:7402": "atha vijñānaṃ visarjayiṣyati,",
  "S06bsu049_u:7403": "utāho varṇo visarjayiṣyati,",
  "S06bsu049_u:7404": "atha saṃsthānaṃ visarjayiṣyati,",
  "S06bsu049_u:7405": "utāho yā rūpasya śūnyatā,",
  "S06bsu049_u:7406": "sā visarjayiṣyati?",
  "S06bsu049_u:7407": "evaṃ yā vedanāyāḥ saṃjñāyāḥ saṃskārāṇām, (Vaidya 178)",
  "S06bsu049_u:7408": "yā vijñānasya śūnyatā,",
  "S06bsu049_u:7409": "sā visarjayiṣyati?",
  "S06bsu049_u:7410": "yā khalu punarāyuṣman subhūte rūpasya śūnyatā,",
  "S06bsu049_u:7411": "na sā pratibalā visarjayitum /",
  "S06bsu049_u:7412": "evaṃ vedanāyāḥ saṃjñāyāḥ saṃskārāṇām /",
  "S06bsu049_u:7413": "yā khalu punarāyuṣman subhūte vijñānasya śūnyatā,",
  "S06bsu049_u:7414": "na sā pratibalā visarjayitum /",
  "S06bsu049_u:7415": "tamapyahamāyuṣman subhūte dharmaṃ na samanupaśyāmi,",
  "S06bsu049_u:7416": "yo dharmo visarjayet /",
  "S06bsu049_u:7417": "tamapyahaṃ dharmaṃ na samanupaśyāmi,",
  "S06bsu049_u:7418": "yo dharmo visarjayitavyaḥ /",
  "S06bsu049_u:7419": "tamapyahaṃ dharmaṃ na samanupaśyāmi,",
  "S06bsu049_u:7420": "yena dharmeṇa visarjayet /",
  "S06bsu049_u:7421": "tamapyahaṃ dharmaṃ na samanupaśyāmi,",
  "S06bsu049_u:7422": "yo dharmo vyākṛto 'nuttarāyāṃ samyaksaṃbodhau //",
  "S06bsu049_u:7423": "atha khalvāyuṣmān śāriputro maitreyaṃ bodhisattvaṃ mahāsattvametadavocat - kaccitpunarāyuṣman maitreya tvayā ete dharmā evaṃ sākṣātkṛtāḥ,",
  "S06bsu049_u:7424": "yathainān vācā bhāṣase?",
  "S06bsu049_u:7425": "maitreya āha - na mayā āyuṣman śāriputra ete dharmā evaṃ sākṣātkṛtāḥ,",
  "S06bsu049_u:7426": "yathainān vācā bhāṣe /",
  "S06bsu049_u:7427": "evamapyahamenānāyuṣman śāriputra dharmānna vedmi,",
  "S06bsu049_u:7428": "nopalabhe,",
  "S06bsu049_u:7429": "na samanupaśyāmi,",
  "S06bsu049_u:7430": "yathā vācā bhāṣe,",
  "S06bsu049_u:7431": "cittena vā cintayāmi /",
  "S06bsu049_u:7432": "api tu khalu punarāyuṣman śāriputra na kāyena spṛśyeta,",
  "S06bsu049_u:7433": "na vācā bhāṣyeta,",
  "S06bsu049_u:7434": "na manasā samanvāhriyeta /",
  "S06bsu049_u:7435": "evaṃsvabhāvāḥ sarve dharmā asvabhāvatvāt /",
  "S06bsu049_u:7436": "atha khalvāyuṣmataḥ śāriputrasyaitadabhūt - gambhīraprajño batāyaṃ maitreyo bodhisattvo mahāsattvaḥ,",
  "S06bsu049_u:7437": "yathāpi nāma dīrgharātraṃ prajñāpāramitāyāṃ caritāvī nirdiśati //",
  "S06bsu049_u:7438": "atha khalu bhagavānāyuṣmantaṃ śāriputramāmantrayate sma - kutaste śāriputra etadabhūt - gambhīraprajño batāyaṃ maitreyo bodhisattvo mahāsattva iti?",
  "S06bsu049_u:7439": "samanupaśyasi tvaṃ śāriputra taṃ dharmaṃ yena dharmeṇa samanvāgato 'rhanniti prabhāvyate?",
  "S06bsu049_u:7440": "śāriputra āha - na hyetadbhagavan /",
  "S06bsu049_u:7441": "bhagavānāha - evameva śāriputra bodhisattvasya mahāsattvasya prajñāpāramitāyāṃ carato naivaṃ bhavati - ayaṃ dharmo vyākṛto 'nuttarāyāṃ samyaksaṃbodhau,",
  "S06bsu049_u:7442": "ayaṃ dharmo vyākariṣyate 'nuttarāyāṃ samyaksaṃbodhau,",
  "S06bsu049_u:7443": "ayaṃ dharmo vyākriyate 'nuttarāyāṃ samyaksaṃbodhau,",
  "S06bsu049_u:7444": "ayaṃ dharmo 'nuttarāṃ samyaksaṃbodhimabhisaṃbhotsyate /",
  "S06bsu049_u:7445": "evaṃ caran bodhisattvo mahāsattvaścarati prajñāpāramitāyām /",
  "S06bsu049_u:7446": "sa carannotrasyati,",
  "S06bsu049_u:7447": "na saṃtrasyati,",
  "S06bsu049_u:7448": "na saṃtrāsamāpadyate /",
  "S06bsu049_u:7449": "labdhabalādhānatvānnāhaṃ nābhisaṃbhotsya ityevaṃ yogamāpadyate /",
  "S06bsu049_u:7450": "sacedevaṃ carati,",
  "S06bsu049_u:7451": "carati prajñāpāramitāyām //",
  "S06bsu049_u:7452": "punaraparaṃ śāriputra vyālakāntāramadhyagatena bodhisattvena mahāsattvena notrasitavyam,",
  "S06bsu049_u:7453": "na saṃtrasitavyam,",
  "S06bsu049_u:7454": "na saṃtrāsamāpattavyam /",
  "S06bsu049_u:7455": "tatkasya hetoḥ?",
  "S06bsu049_u:7456": "tathā hi tena bodhisattvena mahāsattvena sarvaṃ parityaktavyaṃ sarvasattvānāmarthāya /",
  "S06bsu049_u:7457": "tenaivaṃ cittamutpādayitavyam - yadi cenmāṃ vyālā bhakṣayeyuḥ,",
  "S06bsu049_u:7458": "tebhya eva taddānaṃ dattaṃ bhavatu /",
  "S06bsu049_u:7459": "mama ca dānapāramitāparipūrirbhaviṣyati /",
  "S06bsu049_u:7460": "anuttarā ca me samyaksaṃbodhirāsannībhaviṣyati /",
  "S06bsu049_u:7461": "tathā ca kariṣyāmi,",
  "S06bsu049_u:7462": "yathā me anuttarāṃ samyaksaṃbodhimabhisaṃbuddhasya sataḥ tiryagyonigatāḥ sattvāḥ sarveṇa sarvaṃ sarvathā sarvaṃ sarvatra me buddhakṣetre na bhaviṣyanti,",
  "S06bsu049_u:7463": "na prajñāsyante,",
  "S06bsu049_u:7464": "divyopabhogaparibhogāś ca bhaviṣyantīti //",
  "S06bsu049_u:7465": "punaraparaṃ śāriputra corakāntāramadhyagatena bodhisattvena mahāsattvena notrasitavyam,",
  "S06bsu049_u:7466": "na saṃtrasitavyam,",
  "S06bsu049_u:7467": "na saṃtrāsamāpattavyam /",
  "S06bsu049_u:7468": "tatkasya hetoḥ?",
  "S06bsu049_u:7469": "sarvasvaparityāgakuśalābhiratā hi (Vaidya 179)",
  "S06bsu049_u:7470": "bodhisattvā mahāsattvā bhavanti /",
  "S06bsu049_u:7471": "utsṛṣṭakāyenāpi ca bodhisattvena mahāsattvena bhavitavyaṃ parityaktasarvapariṣkāropakaraṇena /",
  "S06bsu049_u:7472": "tenaivaṃ cittamutpādayitavyam - sacenmama sattvāḥ sarvapariṣkāropakaraṇāni hareyuḥ,",
  "S06bsu049_u:7473": "tebhya eva taddānaṃ dattaṃ bhavatu /",
  "S06bsu049_u:7474": "yadi cenmāṃ kecijjīvitādvyaparopayeyuḥ,",
  "S06bsu049_u:7475": "tatra na mayā vyāpādakrodharoṣā utpādayitavyāḥ /",
  "S06bsu049_u:7476": "teṣām api ca mayā na kāyena na vācā na manasā aparāddhavyam /",
  "S06bsu049_u:7477": "evaṃ ca me tasmin samaye dānapāramitā ca śīlapāramitā ca kṣāntipāramitā ca paripūriṃ gamiṣyati /",
  "S06bsu049_u:7478": "anuttarā ca me samyaksaṃbodhirabhyāsannībhaviṣyati /",
  "S06bsu049_u:7479": "tathā ca kariṣyāmi,",
  "S06bsu049_u:7480": "tathā ca pratipatsye,",
  "S06bsu049_u:7481": "yathā anuttarāṃ samyaksaṃbodhimabhisaṃbuddhasya sataścorakāntārāṇy api tasmin buddhakṣetre sarveṇa sarvaṃ sarvathā sarvaṃ na bhaviṣyanti,",
  "S06bsu049_u:7482": "na prajñāsyante /",
  "S06bsu049_u:7483": "tathā ca buddhakṣetrapariśuddhaye vyāpatsye,",
  "S06bsu049_u:7484": "yathā me anuttarāṃ samyaksaṃbodhimabhisaṃbuddhasya satastasmin buddhakṣetre ete cānye ca doṣāḥ sarveṇa sarvaṃ sarvathā sarvaṃ na bhaviṣyanti,",
  "S06bsu049_u:7485": "na prajñāsyante //",
  "S06bsu049_u:7486": "punaraparaṃ śāriputraṃ pānīyakāntāramadhyagatena bodhisattvena mahāsattvena notrasitavyaṃ na saṃtrasitavyaṃ na saṃtrāsamāpattavyam /",
  "S06bsu049_u:7487": "tatkasya hetoḥ?",
  "S06bsu049_u:7488": "asaṃtrastānutrastadharmāṇo hi bodhisattvā mahāsattvā bhavanti /",
  "S06bsu049_u:7489": "evaṃ cānena cittamutpādayitavyam - sarvasattvānāṃ mayā sarvatṛṣṇācchedāya śikṣitavyam /",
  "S06bsu049_u:7490": "na ca bodhisattvena mahāsattvenotrasitavyam,",
  "S06bsu049_u:7491": "na saṃtrasitavyam,",
  "S06bsu049_u:7492": "na saṃtrāsamāpattavyam /",
  "S06bsu049_u:7493": "sacedahaṃ tṛṣṇayā kālaṃ kariṣyāmi,",
  "S06bsu049_u:7494": "pretaloke mamopapattirbhaviṣyatīti /",
  "S06bsu049_u:7495": "api tu khalu punaḥ sarvasattvānāmantike mahākaruṇācittamutpādayitavyam - aho bata alpapuṇyā amī sattvāḥ,",
  "S06bsu049_u:7496": "yadeteṣāṃ loke evaṃrūpāṇi pānīyakāntārāṇi prajñāyante /",
  "S06bsu049_u:7497": "tathā punarahaṃ kariṣyāmi,",
  "S06bsu049_u:7498": "tathā pratipatsye,",
  "S06bsu049_u:7499": "yathā me anuttarāṃ samyaksaṃbodhimabhisaṃbuddhasya satastasmin buddhakṣetre sarveṇa sarvaṃ sarvathā sarvaṃ pānīyakāntārāṇi na bhaviṣyanti,",
  "S06bsu049_u:7500": "na prajñāsyante /",
  "S06bsu049_u:7501": "tathā ca sarvasattvān puṇyaiḥ saṃniyokṣye,",
  "S06bsu049_u:7502": "yathā aṣṭāṅgopetapānīyalābhino 'mī bhaviṣyanti /",
  "S06bsu049_u:7503": "tathā ca dṛḍhaṃ vīryamārapsye sarvasattvānāṃ kṛtaśaḥ,",
  "S06bsu049_u:7504": "yathā vīryapāramitā ca me tasmin samaye paripūriṃ gamiṣyatīti //",
  "S06bsu049_u:7505": "punaraparaṃ śāriputra bubhukṣākāntāramadhyagatena bodhisattvena mahāsattvena notrasitavyaṃ na saṃtrasitavyaṃ na saṃtrāsamāpattavyam /",
  "S06bsu049_u:7506": "evaṃ cānena saṃnāhaḥ saṃnāhyaḥ - tathā dṛḍhaṃ vīryamārapsye,",
  "S06bsu049_u:7507": "tathā ca svaṃ buddhakṣetraṃ pariśodhayiṣyāmi,",
  "S06bsu049_u:7508": "yathā me anuttarāṃ samyaksaṃbodhimabhisaṃbuddhasya satastasmin buddhakṣetre evaṃrūpāṇi bubhukṣākāntārāṇi sarveṇa sarvaṃ sarvathā sarvaṃ na bhaviṣyanti,",
  "S06bsu049_u:7509": "na prajñāsyante /",
  "S06bsu049_u:7510": "sukhitā eva te sattvā bhaviṣyanti sukhasamaṅginaḥ sarvasukhasamarpitāḥ /",
  "S06bsu049_u:7511": "tathā ca kariṣyāmi,",
  "S06bsu049_u:7512": "yathā teṣāṃ sattvānāṃ yo ya evābhiprāyo bhaviṣyati,",
  "S06bsu049_u:7513": "yadyadevākāṅkṣiṣyanti manasā,",
  "S06bsu049_u:7514": "tattadeva prādurbhaviṣyati tadyathāpi nāma devānāṃ trāyastriṃśānāṃ manasaiva sarvamutpadyate,",
  "S06bsu049_u:7515": "yathā teṣāṃ sattvānāṃ manasaiva sarvaṃ prādurbhaviṣyati,",
  "S06bsu049_u:7516": "manasā sarvamutpatsyate,",
  "S06bsu049_u:7517": "tathā dṛḍhaṃ vīryamārapsye /",
  "S06bsu049_u:7518": "yathā teṣāṃ sattvānāṃ dhārmikā abhiprāyāḥ paripūriṃ gamiṣyanti,",
  "S06bsu049_u:7519": "avaikalyaṃ ca jīvitapariṣkāraiḥ sarvasattvānāṃ (Vaidya 180)",
  "S06bsu049_u:7520": "bhaviṣyati sarvathā sarvataḥ sarvadā,",
  "S06bsu049_u:7521": "tathā ca svacittapariśuddhaye vyāyaṃsye sarvasattvānāṃ kṛtaśaḥ,",
  "S06bsu049_u:7522": "yathā dhyānapāramitā ca me tasmin samaye paripūriṃ gamiṣyatīti //",
  "S06bsu049_u:7523": "punaraparaṃ śāriputra vyādhikāntāramadhyagatena bodhisattvena mahāsattvena notrasitavyaṃ na saṃtrasitavyaṃ na saṃtrāsamāpattavyam /",
  "S06bsu049_u:7524": "evaṃ cānenopaparīkṣitavyaṃ cintayitavyaṃ tulayitavyam - neha sa kaściddharmo yo vyādhyā bādhyate,",
  "S06bsu049_u:7525": "nāpi sa kaściddharmo yo vyādhirnāma /",
  "S06bsu049_u:7526": "evaṃ tena śūnyatā pratyavekṣitavyā /",
  "S06bsu049_u:7527": "na cotrasitavyaṃ na saṃtrasitavyaṃ na saṃtrāsamāpattavyam /",
  "S06bsu049_u:7528": "na ca śāriputra bodhisattvena mahāsattvenaivaṃ cittamutpādayitavyam - cireṇānuttarāṃ samyaksaṃbodhimabhisaṃbhotsye iti notrasitavyaṃ na saṃtrasitavyaṃ na saṃtrāsamāpattavyam /",
  "S06bsu049_u:7529": "tatkasya hetoḥ?",
  "S06bsu049_u:7530": "yo hi cittakṣaṇaḥ,",
  "S06bsu049_u:7531": "iyatī saiṣā apūrvā koṭiryaduta akoṭiḥ /",
  "S06bsu049_u:7532": "evaṃ tena bodhisattvena mahāsattvena na duṣkarasaṃjñotpādayitavyā - bahvī dīrghā caiṣā apūrvā koṭiriti,",
  "S06bsu049_u:7533": "ekacittakṣaṇasamāyuktā hyeṣā apūrvā koṭiryaduta akoṭiḥ /",
  "S06bsu049_u:7534": "evaṃ śāriputra bodhisattvena mahāsattvena cireṇānuttarāṃ samyaksaṃbodhimabhisaṃbhotsye iti notrasitavyaṃ na saṃtrasitavyaṃ na saṃtrāsamāpattavyam /",
  "S06bsu049_u:7535": "yaḥ khalu punaḥ śāriputra bodhisattvo mahāsattva ebhyaścānyebhyaś ca dṛṣṭaśrutamatavijñātebhyo bhayabhairavebhyo notrasyati na saṃtrasyati na saṃtrāsamāpadyate,",
  "S06bsu049_u:7536": "jñātavyamidaṃ śāriputra bhavyo 'yaṃ kulaputro vā kuladuhitā vā anuttarāṃ samyaksaṃbodhimabhisaṃboddhumiti /",
  "S06bsu049_u:7537": "evaṃ ca śāriputra bodhisattvena mahāsattvena mahāsaṃnāhaḥ saṃnaddhavyaḥ - tathā kariṣyāmi,",
  "S06bsu049_u:7538": "tathā dṛḍhaṃ vīryamārapsye,",
  "S06bsu049_u:7539": "yathā me anuttarāṃ samyaksaṃbodhimabhisaṃbuddhasya satastasmin buddhakṣetre sarvasattvānāṃ sarveṇa sarvaṃ sarvathā sarvaṃ sarvavyādhayo na bhaviṣyanti,",
  "S06bsu049_u:7540": "na prajñāsyante /",
  "S06bsu049_u:7541": "tathā kariṣyāmi,",
  "S06bsu049_u:7542": "yathā tathāgatānāmuktavādī yathoktakārī ca bhaviṣyāmi /",
  "S06bsu049_u:7543": "tathā ca prajñāpāramitāyāṃ parijayaṃ kariṣyāmi sarvasattvānāṃ kṛtaśaḥ,",
  "S06bsu049_u:7544": "yathā prajñāpāramitāpi me tasmin samaye paripūriṃ gamiṣyatīti //",
  "S06bsu049_u:7545": "atha khalu tatra parṣadi anyatarā strī saṃnipatitā saṃniṣaṇṇābhūt /",
  "S06bsu049_u:7546_0": "sā utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya",
  "S06bsu049_u:7546_1": "yena bhagavāṃstenāñjaliṃ praṇamya bhagavantametadavocat - ahaṃ bhagavan atra sthāne notrasiṣyāmi,",
  "S06bsu049_u:7547": "na saṃtrasiṣyāmi,",
  "S06bsu049_u:7548": "na saṃtrāsamāpatsye /",
  "S06bsu049_u:7549": "anutrastā ca asaṃtrastā ca sarvasattvebhyo dharmaṃ deśayiṣyāmīti /",
  "S06bsu049_u:7550": "atha khalu bhagavāṃstasyāṃ velāyāṃ suvarṇavarṇasmitaṃ prādurakarot /",
  "S06bsu049_u:7551": "tadanantāparyantān lokadhātūnābhayā spharitvā yāvadbrahmalokamabhyudgamya punareva pratyudāvṛtya bhagavantaṃ triḥ pradakṣiṇīkṛtya bhagavata eva mūrdhni antaradhīyata /",
  "S06bsu049_u:7552": "samanantaraṃ prāduṣkṛte ca bhagavatā tasmin smite atha khalu sā strī suvarṇapuṣpāṇi gṛhītvā bhagavantaṃ suvarṇapuṣpairabhyavākiradabhiprākirat /",
  "S06bsu049_u:7553": "atha khalu tāni suvarṇapuṣpāṇyasaktāni antarīkṣe vihāyasi sthitānyabhūvan //",
  "S06bsu049_u:7554_0": "atha khalvāyuṣmānānanda utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ",
  "S06bsu049_u:7554_1": "pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat -",
  "S06bsu049_u:7554_2": "ko bhagavan hetuḥ, (Vaidya 181)",
  "S06bsu049_u:7555": "kaḥ pratyayaḥ smitasya prāduṣkaraṇāya?",
  "S06bsu049_u:7556": "nāhetukaṃ nāpratyayaṃ tathāgatā arhantaḥ samyaksaṃbuddhāḥ smitaṃ prāduṣkurvanti /",
  "S06bsu049_u:7557_0": "evamukte bhagavānāyuṣmantamānandametadavocat - iyamānanda gaṅgadevā bhaginī anāgate",
  "S06bsu049_u:7557_1": "'dhvani suvarṇapuṣpo nāma tathāgato bhaviṣyati arhan samyaksaṃbuddho vidyācaraṇasaṃpannaḥ",
  "S06bsu049_u:7557_2": "sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca /",
  "S06bsu049_u:7558": "buddho bhagavāṃlloka utpatsyate,",
  "S06bsu049_u:7559": "tārakopame kalpe 'nuttarāṃ samyaksaṃbodhimabhisaṃbhotsyate /",
  "S06bsu049_u:7560_0": "seyamānanda gaṅgadevā bhaginī strībhāvaṃ vivartya puruṣabhāvaṃ pratilabhya itaścyutvā",
  "S06bsu049_u:7560_1": "akṣobhyasya tathāgatasyārhataḥ samyaksaṃbuddhasya buddhakṣetre abhiratyāṃ lokadhātāvupapatsyate /",
  "S06bsu049_u:7561": "tatra copapannā akṣobhyasya tathāgatāsyārhataḥ samyaksaṃbuddhasyāntike brahmacaryaṃ cariṣyati /",
  "S06bsu049_u:7562": "tataścyutā satī buddhakṣetrādbuddhakṣetraṃ saṃkramiṣyati avirahitā tathāgatadarśanena /",
  "S06bsu049_u:7563": "tato 'pi buddhakṣetrādbuddhakṣetrāṇi saṃkramiṣyati /",
  "S06bsu049_u:7564": "yānyavirahitāni bhaviṣyanti buddhairbhagavadbhistatra tatra saṃkramiṣyati /",
  "S06bsu049_u:7565": "tadyathāpi nāma ānanda rājā cakravartīṃ prāsādātprāsādaṃ saṃkrāmet,",
  "S06bsu049_u:7566": "sa yāvajjīvaṃ pādatalābhyāṃ dharaṇītalaṃ nākrāmet,",
  "S06bsu049_u:7567": "sa yāvanmaraṇāvasthāyāṃ bhūmitalaṃ pabhdyāmanākramya kālaṃ kuryāt,",
  "S06bsu049_u:7568": "evameva ānanda iyaṃ gaṅgadevā bhaginī buddhakṣetraṃ saṃkramiṣyati /",
  "S06bsu049_u:7569": "tatra ca avirahitā bhaviṣyati buddhairbhagavadbhiryāvannānuttarāṃ samyaksaṃbodhimabhisaṃbudhyate //",
  "S06bsu049_u:7570": "atha khalvāyuṣmata ānandasyaitadabhūt - ye tatrākṣobhyasya tathāgatāsyārhataḥ samyaksaṃbuddhasyāntike bodhisattvā mahāsattvā bhaviṣyanti,",
  "S06bsu049_u:7571": "tathāgatasaṃnipāta eva sa veditavyaḥ /",
  "S06bsu049_u:7572": "atha khalu bhagavānāyuṣmata ānandasya imamevaṃrūpaṃ cetasaiva cetaḥparivitarkamājñāya āyuṣmantamānandametadavocat - evametadānanda, evam etat /",
  "S06bsu049_u:7573": "uttīrṇapaṅkāste bodhisattvā mahāsattvāḥ,",
  "S06bsu049_u:7574": "ye akṣobhyasya tathāgatasyārhataḥ samyaksaṃbuddhasya buddhakṣetre brahmacaryaṃ caranti /",
  "S06bsu049_u:7575": "bodhipariniṣpatyupagatāste ānanda bodhisattvā mahāsattvā veditavyāḥ /",
  "S06bsu049_u:7576": "tasya khalu punarānanda suvarṇapuṣpasya tathāgatasyārhataḥ samyaksaṃbuddhasya na pramāṇabaddhaḥ śrāvakasaṃgho bhaviṣyati /",
  "S06bsu049_u:7577": "tatkasya hetoḥ?",
  "S06bsu049_u:7578": "tāvanto hyānanda tatra śrāvakā bhaviṣyanti yeṣāṃ nāsti pramāṇam /",
  "S06bsu049_u:7579": "api tvaprameyā asaṃkhyeyā ityevaṃ saṃkhyāṃ gamiṣyanti /",
  "S06bsu049_u:7580": "tena khalu punarānanda kālena tena samayena tasmin buddhakṣetre na vyālakāntārāṇi bhaviṣyanti,",
  "S06bsu049_u:7581": "na caurakāntārāṇi na pānīyakāntārāṇi na vyādhikāntārāṇi na durbhikṣakāntārāṇi bhaviṣyanti /",
  "S06bsu049_u:7582": "etāni cānyāni ca ānanda asātakāntārāṇi tasmin buddhakṣetre sarveṇa sarvaṃ sarvathā sarvaṃ na bhaviṣyanti,",
  "S06bsu049_u:7583": "na prajñāsyante /",
  "S06bsu049_u:7584_0": "suvarṇapuṣpasya khalu punarānanda tathāgatasyārhataḥ samyaksaṃbuddhasya anuttarāṃ",
  "S06bsu049_u:7584_1": "samyaksaṃbodhimabhisaṃbuddhasya imānyevaṃrūpāṇi bhayabhairavakāntārāṇi sarveṇa sarvaṃ",
  "S06bsu049_u:7584_2": "sarvathā sarvaṃ tadānīṃ na bhaviṣyanti,",
  "S06bsu049_u:7585": "na prajñāsyante //",
  "S06bsu049_u:7586": "evamukte āyuṣmānānando bhagavantametadavocat - anayā bhagavan gaṅgadevayā bhaginyā katamasya tathāgatasyāntike prathamacittotpādakuśalamūlamavaropitamanuttarāyāṃ samyaksaṃbodhau?",
  "S06bsu049_u:7587": "evamukte bhagavānāyuṣmantamānandametadavocat - anayā ānanda gaṅgadevayā bhaginyā dīpaṃkarasya (Vaidya 182)",
  "S06bsu049_u:7588": "tathāgatasyārhataḥ samyaksaṃbuddhasyāntike prathamacittotpādakuśalamūlamavaropitam,",
  "S06bsu049_u:7589": "anuttarāyāṃ samyaksaṃbodhau pariṇāmitaṃ ca /",
  "S06bsu049_u:7590": "sa ca dīpaṃkarastathāgato 'rhan samyaksaṃbuddhaḥ suvarṇapuṣpairevāvakīrṇo 'nuttarāṃ samyaksaṃbodhiṃ prārthayamānayā /",
  "S06bsu049_u:7591": "yadā mayā pañcabhirutpalairdīpaṃkarastathāgato 'rhan samyaksaṃbuddho 'vakīrṇaḥ,",
  "S06bsu049_u:7592": "anutpattikeṣu ca mayā dharmeṣu kṣāntiḥ pratilabdhā,",
  "S06bsu049_u:7593_0": "tato 'haṃ dīpaṃkareṇa tathāgatenārhatā samyaksaṃbuddhena vyākṛto 'nuttarāyāṃ samyaksaṃbodhau",
  "S06bsu049_u:7593_1": "- bhaviṣyasi tvaṃ māṇavaka anāgate 'dhvani śākyamunirnāma tathāgato 'rhan samyaksaṃbuddho",
  "S06bsu049_u:7593_2": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
  "S06bsu049_u:7593_3": "manuṣyāṇāṃ ca buddho bhagavāniti /",
  "S06bsu049_u:7594": "tadā etasyā bhaginyā mama vyākaraṇaṃ śrutvā evaṃ cittamudapādi - aho bata ahamapyevaṃ vyākriyeya anuttarāyāṃ samyaksaṃbodhau yathāyaṃ māṇavako vyākṛto 'nuttarāyāṃ samyaksaṃbodhau /",
  "S06bsu049_u:7595": "evaṃ ca ānanda etasyā bhaginyā dīpaṃkarasya tathāgatasyārhataḥ samyaksaṃbuddhasyāntike prathamacittotpādakuśalamūlamavaropitamabhūdanuttarāyāṃ samyaksaṃbodhau /",
  "S06bsu049_u:7596": "evamukte āyuṣmānānando bhagavantametadavocat - kṛtaparikarmā bateyaṃ bhagavan kṛtaparyantā gaṅgadevā bhaginī vyākṛtā anuttarāyāṃ samyaksaṃbodhau /",
  "S06bsu049_u:7597": "evamukte bhagavānāyuṣmantamānandametadavocat - evametadānanda,",
  "S06bsu049_u:7598": "evam etat yathā vadasi - kṛtaparikarmā bateyaṃ kṛtaparyantā gaṅgadevā bhaginī vyākṛtā anuttarāyāṃ samyaksaṃbodhāviti //",
  "S06bsu049_u:7599": "āryāṣṭasāhasrikāyāṃ prajñāpāramitāyāṃ gaṅgadevībhaginīparivarto nāma ekonaviṃśatitamaḥ //",
  "S06bsu049_u:7600": "_______________________________________________________________",
  "S06bsu049_u:7601": "(Vaidya 183)",
  "S06bsu049_u:7602": "ASP_20: upāyakauśalyamīmāṃsāparivarto viṃśatitamaḥ /",
  "S06bsu049_u:7603": "atha khalvāyuṣmān subhūtirbhagavantametadavocat - prajñāpāramitāyāṃ bhagavaṃścaratā bodhisattvena mahāsattvena kathaṃ śūnyatāyāṃ parijayaḥ kartavyaḥ,",
  "S06bsu049_u:7604": "kathaṃ vā śūnyatāsamādhiḥ samāpattavyaḥ?",
  "S06bsu049_u:7605": "bhagavānāha - iha subhūte bodhisattvena mahāsattvena prajñāpāramitāyāṃ caratā rūpaṃ śūnyamiti pratyavekṣitavyam /",
  "S06bsu049_u:7606": "evaṃ vedanā saṃjñā saṃskārāḥ /",
  "S06bsu049_u:7607": "vijñānaṃ śūnyamiti pratyavekṣitavyam /",
  "S06bsu049_u:7608": "tathā ca pratyavekṣitavyamavikṣiptayā cittasaṃtatyā yathā pratyavekṣamāṇo rūpamiti tāṃ dharmatāṃ dharmatayā na samanupaśyet /",
  "S06bsu049_u:7609": "tāṃ ca asamanupaśyan dharmatāṃ na sākṣātkuryādbhūtakoṭim /",
  "S06bsu049_u:7610": "evamukte āyuṣmān subhūtirbhagavantametadavocat - yadbhagavānevamāha - na bodhisattvena mahāsattvena śūnyatā sākṣātkartavyeti /",
  "S06bsu049_u:7611": "kathaṃ bhagavan tasmin samādhau sthito bodhisattvo mahāsattvaḥ śūnyatāṃ na sākṣātkaroti?",
  "S06bsu049_u:7612": "bhagavānāha - yataḥ subhūte bodhisattvo mahāsattvaḥ sarvākāravaropetāṃ śūnyatāṃ pratyavekṣate,",
  "S06bsu049_u:7613": "na ca sākṣātkariṣyāmīti pratyavekṣate,",
  "S06bsu049_u:7614": "na ca sākṣātkartavyeti pratyavekṣate,",
  "S06bsu049_u:7615": "parijayaṃ kariṣyāmīti pratyavekṣate,",
  "S06bsu049_u:7616": "parijayasyāyaṃ kālaḥ,",
  "S06bsu049_u:7617": "nāyaṃ kālaḥ sākṣātkriyāyā iti pratyavekṣate,",
  "S06bsu049_u:7618": "asamāhita evārambaṇe cittamupanibadhnāti - prajñāpāramitā ca me parigṛhītā bhaviṣyati,",
  "S06bsu049_u:7619": "na ca sākṣātkṛteti /",
  "S06bsu049_u:7620": "atrāntarā bodhisattvo mahāsattvo na parihīyate bodhipakṣairdharmaiḥ,",
  "S06bsu049_u:7621": "na ca āsravakṣayaṃ karoti,",
  "S06bsu049_u:7622": "atra ca parijayaṃ karoti /",
  "S06bsu049_u:7623": "yasmin samaye bodhisattvo mahāsattvaḥ śūnyatāsamādhivimokṣamukhena viharati,",
  "S06bsu049_u:7624": "tasmin samaye bodhisattvena mahāsattvena ānimittena ca samādhinā vihartavyam,",
  "S06bsu049_u:7625": "na ca ānimittaṃ sākṣātkartavyam /",
  "S06bsu049_u:7626": "tatkasya hetoḥ?",
  "S06bsu049_u:7627": "evamārūḍhakuśalamūladharmasamanvāgato hi bodhisattvo mahāsattvaḥ - paripākasyāyaṃ kālaḥ,",
  "S06bsu049_u:7628": "nāyaṃ kālaḥ sākṣātkriyāyā iti pratyavekṣate /",
  "S06bsu049_u:7629": "prajñāpāramitayā ca parigṛhīto bhūtakoṭiṃ na sākṣātkaroti /",
  "S06bsu049_u:7630": "tadyathāpi nāma subhūte kaścideva puruṣaḥ paramaśūraś ca bhavet,",
  "S06bsu049_u:7631": "paramavīryasamanvāgataś ca bhavet,",
  "S06bsu049_u:7632": "dṛḍhapratiṣṭhānaś ca bhavet,",
  "S06bsu049_u:7633": "abhirūpaś ca bhavet,",
  "S06bsu049_u:7634": "prāsādikaś ca bhavet,",
  "S06bsu049_u:7635": "paramadarśanīyaś ca bhavet,",
  "S06bsu049_u:7636": "bahuguṇasamanvāgataś ca bhavet,",
  "S06bsu049_u:7637": "paramaguṇasamanvāgataś ca bhavet,",
  "S06bsu049_u:7638": "paramaiśvaryaśīlaśrutatyāgādiguṇaiś ca samanvāgato bhavet,",
  "S06bsu049_u:7639": "medhāvī ca bhavet,",
  "S06bsu049_u:7640": "vacanasamarthaś ca bhavet,",
  "S06bsu049_u:7641": "pratibhānasaṃpannaś ca bhavet,",
  "S06bsu049_u:7642": "pratipattisaṃpannaś ca bhavet,",
  "S06bsu049_u:7643": "kālajñaś ca bhavet,",
  "S06bsu049_u:7644": "deśajñaś ca bhavet,",
  "S06bsu049_u:7645": "sthānajñaś ca bhavet,",
  "S06bsu049_u:7646": "iṣvastre ca paramagatiṃ gato bhavet,",
  "S06bsu049_u:7647": "bahupraharaṇāvaraṇaś ca bhavet,",
  "S06bsu049_u:7648": "sarvāsu ca kalāsu paramakuśalo bhavet,",
  "S06bsu049_u:7649": "supariniṣpannatayā sarveṣveva ca śilpasthāneṣu paramagatiko bhavet,",
  "S06bsu049_u:7650": "smṛtimāṃś ca bhavet,",
  "S06bsu049_u:7651": "matimāṃś ca bhavet,",
  "S06bsu049_u:7652": "gatimāṃś ca bhavet,",
  "S06bsu049_u:7653": "dhṛtimāṃś ca bhavet,",
  "S06bsu049_u:7654": "nītimāṃś ca bhavet,",
  "S06bsu049_u:7655": "sarvaśāstraviśāradaś ca bhavet,",
  "S06bsu049_u:7656": "mitravāṃś ca bhavet,",
  "S06bsu049_u:7657": "arthavāṃś ca bhavet,",
  "S06bsu049_u:7658": "balavāṃś ca bhavet,",
  "S06bsu049_u:7659": "ahīnāṅgaś ca bhavet,",
  "S06bsu049_u:7660": "paripūrṇendriyaś ca bhavet,",
  "S06bsu049_u:7661": "sarvopakaraṇasaṃpannaś ca bhavet,",
  "S06bsu049_u:7662": "bahujanasya ca priyo manaāpaś ca bhavet /",
  "S06bsu049_u:7663": "sa yadyadeva kiṃcitkāryamārabheta,",
  "S06bsu049_u:7664": "tatra tatra sarvatra nistaraṇasamartho bhavet,",
  "S06bsu049_u:7665": "nayena ca vyavaharet,",
  "S06bsu049_u:7666": "sarvatra cāsya mahālābho bhavet /",
  "S06bsu049_u:7667": "tena mahālābhena samanvāgataḥ san bahujanaṃ saṃvibhajet,",
  "S06bsu049_u:7668": "satkartavyaṃ ca satkuryāt,",
  "S06bsu049_u:7669": "gurukartavyaṃ ca gurukuryāt,",
  "S06bsu049_u:7670": "mānayitavyaṃ ca mānayet, (Vaidya 184)",
  "S06bsu049_u:7671": "pūjayitavyaṃ ca pūjayet /",
  "S06bsu049_u:7672": "tatkiṃ manyase subhūte api nu sa puruṣastatonidānaṃ bhūyasyā mātrayā āttamanasko bhavet,",
  "S06bsu049_u:7673": "pramuditaś ca bhavet,",
  "S06bsu049_u:7674": "prītisaumanasyajātaś ca bhavet?",
  "S06bsu049_u:7675": "subhūtirāha evametadbhagavan,",
  "S06bsu049_u:7676": "evametatsugata /",
  "S06bsu049_u:7677_0": "bhagavānāha - sa khalu punaḥ subhūte puruṣastayā mahāsaṃpattyā samanvāgato mātāpitṛputradārān",
  "S06bsu049_u:7677_1": "gṛhītvā kenacideva kāraṇasāmagrīyogena mahāṭavīkāntāraṃ pratipanno bhavet mahāpratibhayaṃ",
  "S06bsu049_u:7677_2": "bālānāṃ bhīṣaṇaṃ romaharṣaṇam /",
  "S06bsu049_u:7678": "sa tatra praviṣṭaḥ saṃstān mātāpitṛputradārānabhayenābhinimantrayet - mā bhaiṣṭa,",
  "S06bsu049_u:7679": "mā bhaiṣṭa,",
  "S06bsu049_u:7680": "ahamito yuṣmān mahābhayabhairavādaṭavīkāntārātkṣemeṇa svastinā śīghramapakrāmayiṣyāmi,",
  "S06bsu049_u:7681": "śīghraṃ parimocayiṣyāmīti /",
  "S06bsu049_u:7682": "tatra khalu punaḥ subhūte aṭavīkāntāre tasya puruṣasya bahavaḥ pratyarthikāḥ bahavaḥ pratyamitrāḥ pratyupasthitā bhaveyuḥ /",
  "S06bsu049_u:7683_0": "tatkiṃ manyase subhūte api nu sa śūraḥ puruṣastaiḥ pratyarthikaiḥ pratyamitrairabhyutthitairavinivartyo",
  "S06bsu049_u:7683_1": "dṛḍhavīryabalasamanvāgataḥ prajñāvānatisnigdhaḥ sānukrośo dhīro mahāsaṃbhārasamanvāgatastān",
  "S06bsu049_u:7683_2": "mātāpitṛputradārān parityajya tato mahābhayabhairavādaṭavīkāntārādātmānamekamapakrāmayitavyaṃ manyeta?",
  "S06bsu049_u:7684": "subhūtirāha - no hīdaṃ bhagavan /",
  "S06bsu049_u:7685": "tatkasya hetoḥ?",
  "S06bsu049_u:7686": "tathā hi bhagavaṃstasya puruṣasya tanmātāpitṛputradāramaparityaktam,",
  "S06bsu049_u:7687": "ādhyātmikaś ca bāhyaś ca balavān saṃbhāraḥ /",
  "S06bsu049_u:7688_0": "tasya tatra aṭavīkāntāre bahutarakāś ca śūratarakarāś ca dṛḍhapraharaṇatarakarāś",
  "S06bsu049_u:7688_1": "ca teṣāṃ pratyarthikānāṃ pratyamitrāṇāmanye udāratarakāḥ pratyarthikāḥ pratyamitrāstiṣṭhanti rakṣanti /",
  "S06bsu049_u:7689": "te tasya pratyarthikāḥ pratyamitrā avatāraprekṣiṇo 'vatāragaveṣiṇo 'vatāraṃ na lapsyante /",
  "S06bsu049_u:7690_0": "tena sa bhagavan pratibalaḥ puruṣo 'kṣato 'nupahatastanmātāpitṛputradāramātmānaṃ",
  "S06bsu049_u:7690_1": "ca tato mahābhayabhairavādaṭavīkāntārācchaktaḥ kṣemeṇa svastinā śīghramapakrāmayituṃ",
  "S06bsu049_u:7690_2": "yāvadgrāmaṃ vā nagaraṃ vā nigamaṃ vā anuprāptaḥ syāt //",
  "S06bsu049_u:7691_0": "evamukte bhagavānāyuṣmantaṃ subhūtimetadavocat - evameva subhūte bodhisattvo mahāsattvaḥ",
  "S06bsu049_u:7691_1": "sarvasattvahitānukampī maitrīvihārī karuṇāvihārī muditāvihārī upekṣāvihārī upāyakauśalyena",
  "S06bsu049_u:7691_2": "prajñāpāramitayā ca parigṛhītaḥ kuśalamūlāni samyagbuddhānujñātayā pariṇāmanayā pariṇāmya",
  "S06bsu049_u:7691_3": "kiṃcāpi śūnyatāmānimittamapraṇihitaṃ ca samādhivimokṣamukhānyavatarati,",
  "S06bsu049_u:7692": "na tveva bhūtakoṭiṃ sākṣātkaroti,",
  "S06bsu049_u:7693": "yaduta śrāvakabhūmau vā pratyekabuddhabhūmau vā /",
  "S06bsu049_u:7694": "tatkasya hetoḥ?",
  "S06bsu049_u:7695": "tathā hyasya balavattamā dṛḍhatamāś ca parigrāhakāḥ,",
  "S06bsu049_u:7696": "yaduta prajñāpāramitā upāyakauśalyaṃ ca /",
  "S06bsu049_u:7697": "tena asyāparityaktāḥ sarvasattvāḥ,",
  "S06bsu049_u:7698": "tenaiṣa pratibalaḥ svastinā kṣemeṇa anuttarāṃ samyaksaṃbodhimabhisaṃboddhum /",
  "S06bsu049_u:7699": "yasmin samaye subhūte bodhisattvo mahāsattvaḥ sarvasattvānāmantike maitrīcittamārambaṇīkṛtya tān paramayā maitryā paribadhnāti,",
  "S06bsu049_u:7700": "atrāntare bodhisattvo mahāsattvaḥ kleśapakṣaṃ mārapakṣaṃ cātikramya śrāvakabhūmiṃ pratyekabuddhabhūmiṃ cātikramya tatra samādhāvavatiṣṭhate /",
  "S06bsu049_u:7701": "aprāptaś ca sa subhūte āsravakṣayaṃ paramapāramitāyāṃ śūnyatāyāṃ parijayaṃ karoti /",
  "S06bsu049_u:7702": "yasmin samaye subhūte bodhisattvo mahāsattvaḥ śūnyatāsamādhivimokṣamukhena viharati,",
  "S06bsu049_u:7703": "atrāntare bodhisattvo mahāsattvo na cedānīṃ nānimittena samādhinā viharati /",
  "S06bsu049_u:7704": "na cānena ānimittaḥ samādhiḥ sākṣātkṛto (Vaidya 185) bhavati /",
  "S06bsu049_u:7705": "tadyathāpi nāma subhūte pakṣī śakunirākāśe 'ntarīkṣe carati,",
  "S06bsu049_u:7706": "na ca bhūmau patati,",
  "S06bsu049_u:7707": "na ca kaṃcinniśrayaṃ niśritya tiṣṭhati,",
  "S06bsu049_u:7708": "ākāśa evāntarīkṣe viharati,",
  "S06bsu049_u:7709": "na ca tatrāpi niśrito na pratiṣṭhitaḥ /",
  "S06bsu049_u:7710": "evameva subhūte bodhisattvo mahāsattvaḥ śūnyatāvihāreṇa viharati,",
  "S06bsu049_u:7711": "śūnyatāyāṃ parijayaṃ karoti,",
  "S06bsu049_u:7712": "ānimittavihāreṇa ca viharati,",
  "S06bsu049_u:7713": "ānimitte ca parijayaṃ karoti,",
  "S06bsu049_u:7714": "apraṇihitavihāreṇa ca viharati,",
  "S06bsu049_u:7715": "apraṇihite ca parijayaṃ karoti /",
  "S06bsu049_u:7716": "na ca śūnyatāyāṃ vā ānimitte vā apraṇihite vā patatyaparipūrṇairbuddhadharmaiḥ /",
  "S06bsu049_u:7717": "tadyathāpi nāma subhūte balavāniṣvastrācārya iṣvastraśikṣāyāṃ suśikṣitaḥ supariniṣṭhitaḥ /",
  "S06bsu049_u:7718": "sa ūrdhvaṃ kāṇḍaṃ kṣipet /",
  "S06bsu049_u:7719": "ūrdhvaṃ kāṇḍaṃ kṣiptvā tadanyaiḥ kāṇḍaistatkāṇḍaṃ bhūmau patat pratinivārayet,",
  "S06bsu049_u:7720": "vārayet,",
  "S06bsu049_u:7721": "tasya paurvakasya kāṇḍasya kāṇḍaparaṃparayā bhūmau patanaṃ na dadyāt,",
  "S06bsu049_u:7722": "tāvattatkāṇḍaṃ bhūmau na patat,",
  "S06bsu049_u:7723": "yāvannākāṅkṣet - aho batedaṃ kāṇḍaṃ bhūmau patediti /",
  "S06bsu049_u:7724": "evameva subhūte bodhisattvo mahāsattvaḥ prajñāpāramitāyāṃ caran upāyakauśalyaparigṛhītaḥ tāvattāṃ paramāṃ bhūtakoṭiṃ na sākṣātkaroti,",
  "S06bsu049_u:7725": "yāvanna tāni kuśalamūlānyanuttarāyāṃ samyaksaṃbodhau paripakvāni suparipakvāni /",
  "S06bsu049_u:7726": "yadā tāni kuśalamūlānyanuttarāyāṃ samyaksaṃbodhau paripakvāni bhavanti suparipakvāni,",
  "S06bsu049_u:7727": "tadā tāṃ paramāṃ bhūtakoṭiṃ sākṣātkaroti /",
  "S06bsu049_u:7728": "tasmāttarhi subhūte bodhisattvena mahāsattvena prajñāpāramitāyāṃ caratā prajñāpāramitāṃ bhāvayatā evameteṣāṃ dharmāṇāṃ gambhīradharmatā pratyavekṣitavyā upanidhyātavyā,",
  "S06bsu049_u:7729": "na ca sākṣātkartavyā //",
  "S06bsu049_u:7730": "evamukte āyuṣmān subhūtirbhagavantametadavocat - duṣkarakārako bhagavan bodhisattvo mahāsattvaḥ /",
  "S06bsu049_u:7731": "paramaduṣkarakārako bhagavan bodhisattvo mahāsattvaḥ,",
  "S06bsu049_u:7732": "yaḥ śūnyatāyāṃ carati,",
  "S06bsu049_u:7733": "śūnyatayā ca viharati,",
  "S06bsu049_u:7734": "śūnyatāṃ ca samādhiṃ samāpadyate,",
  "S06bsu049_u:7735": "na ca bhūtakoṭiṃ sākṣātkaroti /",
  "S06bsu049_u:7736": "atyāścaryamidaṃ bhagavan,",
  "S06bsu049_u:7737": "paramāścaryamidaṃ sugata /",
  "S06bsu049_u:7738": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:7739": "duṣkarakārako bodhisattvo mahāsattvaḥ /",
  "S06bsu049_u:7740": "paramaduṣkarakārako bodhisattvo mahāsattvaḥ yaḥ śūnyatāyāṃ carati,",
  "S06bsu049_u:7741": "śūnyatāyāṃ ca viharati,",
  "S06bsu049_u:7742": "śūnyatāṃ ca samādhiṃ samāpadyate,",
  "S06bsu049_u:7743": "na ca bhūtakoṭiṃ sākṣātkaroti /",
  "S06bsu049_u:7744": "tatkasya hetoḥ?",
  "S06bsu049_u:7745": "tathā hi subhūte bodhisattvasya mahāsattvasya sarvasattvā aparityaktāḥ /",
  "S06bsu049_u:7746": "tasyeme evaṃrūpāḥ praṇidhānaviśeṣā bhavanti - mayaite sarvasattvāḥ parimocayitavyā iti /",
  "S06bsu049_u:7747": "yadā bodhisattvo mahāsattva evaṃ cittamabhinirharati - sarvasattvā mamāparityaktāḥ,",
  "S06bsu049_u:7748": "mayaite parimocayitavyā iti,",
  "S06bsu049_u:7749": "śūnyatāṃ ca samādhivimokṣamukhamabhinirharati,",
  "S06bsu049_u:7750": "ānimittaṃ ca samādhivimokṣamukhamabhinirharati,",
  "S06bsu049_u:7751": "apraṇihitaṃ ca samādhivimokṣamukhamabhinirharati,",
  "S06bsu049_u:7752": "tadā upāyakauśalyasamanvāgato bodhisattvo mahāsattvo veditavyaḥ - nāyamantarā bhūtakoṭiṃ sākṣātkariṣyatyaparipūrṇairbuddhadharmaiḥ /",
  "S06bsu049_u:7753": "tatkasya hetoḥ?",
  "S06bsu049_u:7754": "tathā hi asyopāyakauśalyaṃ rakṣāṃ karoti /",
  "S06bsu049_u:7755": "sa caivāsya cittotpādo yattasya sarvasattvā aparityaktāḥ /",
  "S06bsu049_u:7756": "sa evamanena cittotpādenopāyakauśalyena samanvāgato 'ntarā bhūtakoṭiṃ na sākṣātkaroti //",
  "S06bsu049_u:7757": "punaraparaṃ subhūte yadā bodhisattvo mahāsattva imāni gambhīrāṇi sthānāni pratyavekṣate,",
  "S06bsu049_u:7758": "pratyavekṣitukāmo vā bhavati - tadyathā śūnyatāṃ samādhivimokṣamukham,",
  "S06bsu049_u:7759": "ānimittaṃ samādhivimokṣamukham, (Vaidya 186)",
  "S06bsu049_u:7760": "apraṇihitaṃ samādhivimokṣamukham,",
  "S06bsu049_u:7761": "tenaivaṃ cittamabhinirhartavyam - dīrgharātramamī sattvāḥ sattvasaṃjñayā upalambhe caranti /",
  "S06bsu049_u:7762": "teṣāṃ sattvānāmupalambhadṛṣṭikānāmupalambhadṛṣṭiprahāṇāya anuttarāṃ samyaksaṃbodhimabhisaṃbudhya dharmaṃ deśayiṣyāmi /",
  "S06bsu049_u:7763": "iti saṃcintya śūnyatāṃ samādhivimokṣamukhaṃ samāpadyate,",
  "S06bsu049_u:7764": "na ca bhūtakoṭiṃ sākṣātkaroti /",
  "S06bsu049_u:7765": "ānimittaṃ samādhivimokṣamukhaṃ samāpadyate,",
  "S06bsu049_u:7766": "na ca bhūtakoṭiṃ sākṣātkaroti /",
  "S06bsu049_u:7767": "apraṇihitaṃ samādhivimokṣamukhaṃ samāpadyate,",
  "S06bsu049_u:7768": "na ca bhūtakoṭiṃ sākṣātkaroti /",
  "S06bsu049_u:7769": "evaṃ bodhisattvo mahāsattvo 'nena cittotpādena anena copāyakauśalyena samanvāgato nāntarā bhūtakoṭiṃ sākṣātkaroti,",
  "S06bsu049_u:7770": "na ca parihīyate maitrīsamādhito na karuṇāmuditopekṣāsamādhitaḥ /",
  "S06bsu049_u:7771": "tatkasya hetoḥ?",
  "S06bsu049_u:7772": "upāyakauśalyaparigṛhīto hi bodhisattvo mahāsattvo bhūyasyā mātrayā vivardhate śuklairdharmaiḥ /",
  "S06bsu049_u:7773": "tīkṣṇatarāṇi cāsya śraddhādīnīndriyāṇi bhavanti,",
  "S06bsu049_u:7774": "balabodhyamārgaṃ ca pratilabhate //",
  "S06bsu049_u:7775": "punaraparaṃ subhūte bodhisattvasya mahāsattvasyaivaṃ bhavati - dīrgharātramamī sattvā dharmasaṃjñayā upalambhe caranti /",
  "S06bsu049_u:7776": "teṣāmupalambhadṛṣṭikānāmupalambhadṛṣṭiprahāṇāya anuttarāṃ samyaksaṃbodhimabhisaṃbudhya dharmaṃ deśayiṣyāmīti /",
  "S06bsu049_u:7777": "so 'nena cittotpādena paurvakeṇa copāyakauśalyena samanvāgataḥ śūnyatāṃ samādhivimokṣamukhaṃ samāpadyate /",
  "S06bsu049_u:7778": "na ca bhūtakoṭiṃ sākṣātkaroti /",
  "S06bsu049_u:7779": "na ca parihīyate maitrīkaruṇāmuditopekṣāsamādhitaḥ /",
  "S06bsu049_u:7780": "tatkasya hetoḥ?",
  "S06bsu049_u:7781": "upāyakauśalyaparigṛhīto bodhisattvo mahāsattvo bhūyasyā mātrayā vivardhate śūklairdharmaiḥ /",
  "S06bsu049_u:7782": "tīkṣṇatarāṇi cāsya śraddhādīnīndriyāṇi bhavanti /",
  "S06bsu049_u:7783": "balabodhyaṅgāni mārgaṃ ca pratilabhate //",
  "S06bsu049_u:7784": "punaraparaṃ subhūte bodhisattvasya mahāsattvasyaivaṃ bhavati - dīrgharātramamī sattvā nimittasaṃjñayā nimitte caranti /",
  "S06bsu049_u:7785": "teṣāṃ nimittasaṃjñāprahāṇāya anuttarāṃ samyaksaṃbodhimabhisaṃbudhya dharmaṃ deśayiṣyāmīti /",
  "S06bsu049_u:7786": "sa ānimittaṃ samādhivimokṣamukhaṃ samāpadyate sattvānāṃ kṛtaśaḥ /",
  "S06bsu049_u:7787": "so 'nena cittotpādena paurvakeṇa copāyakauśalyena samanvāgataḥ ānimittaṃ samādhivimokṣamukhaṃ samāpadyate,",
  "S06bsu049_u:7788": "na ca bhūtakoṭiṃ sākṣātkaroti /",
  "S06bsu049_u:7789": "na ca parihīyate maitryāḥ karuṇāyā muditāyā upekṣāyāḥ sarvasamādhitaḥ /",
  "S06bsu049_u:7790": "tatkasya hetoḥ?",
  "S06bsu049_u:7791": "upāyakauśalyaparigṛhīto hi bodhisattvo mahāsattvo bhūyasyā mātrayā vivardhate śūklairdharmaiḥ /",
  "S06bsu049_u:7792": "tīkṣṇatarāṇi cāsya śraddhādīnīndriyāṇi bhavanti /",
  "S06bsu049_u:7793": "balāni bodhyaṅgāni mārgaṃ ca pratilabhate //",
  "S06bsu049_u:7794": "punaraparaṃ subhūte bodhisattvasya mahāsattvasyaivaṃ bhavati - dīrgharātramamī sattvā nityasaṃjñayā sukhasaṃjñayā ātmasaṃjñayā śubhasaṃjñayā ca viparyastāḥ /",
  "S06bsu049_u:7795_0": "tathā kariṣyāmi yathā anuttarāṃ samyaksaṃbodhimabhisaṃbudhya nityasaṃjñāyāḥ sukhasaṃjñāyāḥ",
  "S06bsu049_u:7795_1": "ātmasaṃjñāyāḥ śubhasaṃjñāyā viparyāsasya prahāṇāya dharmaṃ deśayiṣyāmi - anityametatsarvaṃ na nityamiti /",
  "S06bsu049_u:7796": "duḥkhametatsarvaṃ na sukhamiti /",
  "S06bsu049_u:7797": "anātmakametatsarvaṃ naitatsātmakamiti /",
  "S06bsu049_u:7798": "aśubhametatsarvaṃ naitacchubhamiti /",
  "S06bsu049_u:7799": "so 'nena cittotpādena samanvāgataḥ paurvakeṇa copāyakauśalyena prajñāpāramitayā ca parigṛhīto nāntarā bhūtakoṭiṃ sākṣātkaroti (Vaidya 187)",
  "S06bsu049_u:7800": "aparipūrṇeṣu buddhadharmeṣu /",
  "S06bsu049_u:7801": "evamapraṇihitaṃ samādhivimokṣamukhamupasaṃpadya viharati /",
  "S06bsu049_u:7802": "na ca bhūtakoṭiṃ sākṣātkaroti /",
  "S06bsu049_u:7803": "na ca parihīyate maitrīto vā karuṇāto vā muditāto vā upekṣāto vā /",
  "S06bsu049_u:7804": "tatkasya hetoḥ?",
  "S06bsu049_u:7805": "upāyakauśalyaparigṛhīto bodhisattvo mahāsattvo bhūyasyā mātrayā vivardhate śūklairdharmaiḥ /",
  "S06bsu049_u:7806": "tīkṣṇatarāṇi cāsya śraddhādīnīndriyāṇi bhavanti /",
  "S06bsu049_u:7807": "balāni bodhyaṅgāni mārgaṃ ca pratilabhate /",
  "S06bsu049_u:7808": "yo hi kaścitsubhūte bodhisattvo mahāsattva imaṃ cittotpādamutpādayati,",
  "S06bsu049_u:7809": "ityapīme sattvā dīrgharātramupalambhe caritāvinaḥ etarhyupalambhe caranti /",
  "S06bsu049_u:7810": "nimittasaṃjñāyāṃ caritāvinaḥ etarhy api nimittasaṃjñāyāṃ caranti /",
  "S06bsu049_u:7811": "viparyāse caritāvinaḥ etarhy api viparyāse caranti /",
  "S06bsu049_u:7812": "piṇḍasaṃjñāyāṃ caritāvinaḥ etarhy api piṇḍasaṃjñāyāṃ caranti /",
  "S06bsu049_u:7813": "abhūtasaṃjñāyāṃ caritāvinaḥ etarhy api abhūtasaṃjñāyāṃ caranti /",
  "S06bsu049_u:7814": "mithyādṛṣṭau caritāvinaḥ etarhy api mithyādṛṣṭau caranti /",
  "S06bsu049_u:7815": "tathā kariṣyāmi yathaiṣāmete doṣāḥ sarveṇa sarvaṃ sarvathā sarvaṃ na bhaviṣyanti,",
  "S06bsu049_u:7816": "na prajñāsyante /",
  "S06bsu049_u:7817": "ityevaṃ sarvasattvān samanvāharati /",
  "S06bsu049_u:7818_0": "evaṃ ca bodhisattvo mahāsattvo 'nena smṛtisamanvāhāreṇa anena cittotpādena samanvāgataḥ",
  "S06bsu049_u:7818_1": "upāyakauśalyena ca samanvāgataḥ prajñāpāramitayā ca parigṛhītaḥ evameteṣāṃ gambhīrāṇāṃ",
  "S06bsu049_u:7818_2": "dharmāṇāṃ dharmatāṃ pratyavekṣamāṇaḥ śūnyatāto vā ānimittato vā apraṇihitato vā anabhisaṃskārato",
  "S06bsu049_u:7818_3": "vā anutpādato vā ajātito vā abhāvato vā /",
  "S06bsu049_u:7819": "asthānametatsubhūte 'navakāśaḥ,",
  "S06bsu049_u:7820": "yatsa bodhisattvo mahāsattva evaṃ jñānasamanvāgato 'nabhisaṃskāre vā patet,",
  "S06bsu049_u:7821": "traidhātukena vā sārdhaṃ saṃvaset,",
  "S06bsu049_u:7822": "naitatsthānaṃ vidyate //",
  "S06bsu049_u:7823": "evaṃ hi subhūte bodhisattvo mahāsattvaḥ paripraṣṭavyo bodhisattvena mahāsattvena anuttarāṃ samyaksaṃbodhimabhisaṃboddhukāmena - katameṣāṃ dharmāṇāṃ parijayaḥ kartavyaḥ?",
  "S06bsu049_u:7824": "kiyadrūpāṇi ca cittānyabhinirhartavyāni?",
  "S06bsu049_u:7825": "yāni cittānyabhinirharan bodhisattvo mahāsattvo na śūnyatāṃ sākṣātkaroti,",
  "S06bsu049_u:7826": "na ānimittaṃ sākṣātkaroti,",
  "S06bsu049_u:7827": "na apraṇihitaṃ sākṣātkaroti,",
  "S06bsu049_u:7828": "na anabhisaṃskāraṃ sākṣātkaroti,",
  "S06bsu049_u:7829": "na anutpādaṃ sākṣātkaroti,",
  "S06bsu049_u:7830": "na ajātiṃ sākṣātkaroti,",
  "S06bsu049_u:7831": "na abhāvaṃ sākṣātkaroti,",
  "S06bsu049_u:7832": "prajñāpāramitāṃ ca bhāvayati /",
  "S06bsu049_u:7833": "sacetsubhūte bodhisattvo mahāsattvo bodhisattvena mahāsattvenaivaṃ pṛṣṭa evaṃ vyākaroti - śūnyataiva bodhisattvena mahāsattvena manasi kartavyā /",
  "S06bsu049_u:7834": "ānimittameva apraṇihitameva anabhisaṃskāra eva anutpāda eva ajātireva abhāva eva bodhisattvena mahāsattvena manasi kartavya iti /",
  "S06bsu049_u:7835": "sacettaṃ sarvasattvāparityāgacittotpādaṃ nopadarśayet,",
  "S06bsu049_u:7836": "upāyakauśalyaṃ vā na vyākuryāt,",
  "S06bsu049_u:7837": "veditavyametatsubhūte nāyaṃ vyākṛto bodhisattvo mahāsattvo 'nuttarāyāṃ samyaksaṃbodhāvavinivartanīyatve taiḥ paurvakaistathāgatairarhadbhiḥ samyaksaṃbuddhaiḥ /",
  "S06bsu049_u:7838": "tatkasya hetoḥ?",
  "S06bsu049_u:7839": "yo hyasāvavinivartanīyasya bodhisattvasya mahāsattvasyāveṇiko dharmaḥ,",
  "S06bsu049_u:7840": "taṃ dharmaṃ na sūcayati,",
  "S06bsu049_u:7841": "na prabhāvayati,",
  "S06bsu049_u:7842": "nopadarśayati,",
  "S06bsu049_u:7843": "na prajānāti,",
  "S06bsu049_u:7844": "paripṛṣṭo na vyākaroti,",
  "S06bsu049_u:7845": "na visarjayati,",
  "S06bsu049_u:7846": "na tāṃ bhūmimavakrāmayati,",
  "S06bsu049_u:7847": "yo 'vinivartanīyasya bodhisattvasya mahāsattvasya bhūmiriti //",
  "S06bsu049_u:7848": "subhūtirāha - syātpunarbhagavan paryāyo yena paryāyeṇa bodhisattvo mahāsattvo 'vinivartanīyo (Vaidya 188)",
  "S06bsu049_u:7849": "bhavet? bhagavānāha - syātsubhūte sa paryāyo yena paryāyeṇa sa bodhisattvo mahāsattvo 'vinivartanīyo bhavet /",
  "S06bsu049_u:7850": "sacedbodhisattvo mahāsattva imāṃ prajñāpāramitāṃ śrutvā vā aśrutvā va evaṃ pratipadyeta,",
  "S06bsu049_u:7851": "evaṃ visarjayet - avinivartanīyo bodhisattvo mahāsattvo veditavyaḥ /",
  "S06bsu049_u:7852": "subhūtirāha - tena hi bhagavan bahavo bodhāya caranti /",
  "S06bsu049_u:7853": "alpakāḥ punarya evaṃ visarjayanti /",
  "S06bsu049_u:7854": "bhagavānāha - tathā hi subhūte alpakāste bodhisattvā mahāsattvā ye vyākṛtā avinivartanīyāyāṃ jñānabhūmau /",
  "S06bsu049_u:7855": "ye punaste vyākṛtā bhaviṣyanti,",
  "S06bsu049_u:7856": "te evaṃ visarjayiṣyanti /",
  "S06bsu049_u:7857": "te te bodhisattvā mahāsattvā uttaptāvaropitakuśalamūlā veditavyāḥ /",
  "S06bsu049_u:7858": "te te bodhisattvā mahāsattvā asaṃhāryāḥ sadevamānuṣāsureṇa lokena /",
  "S06bsu049_u:7859": "sacetpunaḥ subhūte bodhisattvo mahāsattvaḥ svapnāntaragato 'pi svapnopamāḥ sarvadharmā iti vyavalokayati,",
  "S06bsu049_u:7860": "na ca sākṣātkaroti,",
  "S06bsu049_u:7861": "idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
  "S06bsu049_u:7862": "punaraparaṃ subhūte bodhisattvo mahāsattvaḥ svapnāntaragato 'pi śrāvakabhūmau vā pratyekabuddhabhūmau vā traidhātukāya ca spṛhāmanuśaṃsācittaṃ notpādayati,",
  "S06bsu049_u:7863": "idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
  "S06bsu049_u:7864_0": "punaraparaṃ subhūte bodhisattvo mahāsattvaḥ svapnāntaragato 'pyanekaśatāyāḥ parṣado",
  "S06bsu049_u:7864_1": "'nekasahasrāyā yāvadanekakoṭīniyutaśatasahasrāyāḥ parṣado madhyagataṃ maṇḍalamāle",
  "S06bsu049_u:7864_2": "niṣaṇṇaṃ bhikṣusaṃghaparivṛtaṃ bodhisattvasaṃghapuraskṛtaṃ dharmaṃ deśayantaṃ tathāgatamarhantaṃ",
  "S06bsu049_u:7864_3": "samyaksaṃbuddhamātmānaṃ paśyati /",
  "S06bsu049_u:7865": "idam api subhūte avinivartanīyasya bodhisattvasya mahāsattvasyāvinivartanīyalakṣaṇaṃ veditavyam //",
  "S06bsu049_u:7866": "punaraparaṃ subhūte bodhisattvo mahāsattvaḥ svapnāntaragato 'pi vaihāyasamabhyudgamya sattvebhyo dharmaṃ deśayati,",
  "S06bsu049_u:7867": "tāṃ ca vyāmaprabhāṃ saṃjānīte,",
  "S06bsu049_u:7868": "tāṃś ca bhikṣūnabhinirmimīte,",
  "S06bsu049_u:7869": "ye 'nyāsu dikṣu gatvā anyeṣu lokadhātuṣu buddhakṛtyaṃ kurvanti,",
  "S06bsu049_u:7870": "dharmaṃ ca deśayanti /",
  "S06bsu049_u:7871": "evam api subhūte svapnāntaragatoa'vinivartanīyo bodhisattvo mahāsattvaḥ saṃjānīte /",
  "S06bsu049_u:7872": "idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
  "S06bsu049_u:7873": "punaraparaṃ subhūte svapnāntaragato bodhisattvo mahāsattvo notrasyati,",
  "S06bsu049_u:7874": "na saṃtrasyati,",
  "S06bsu049_u:7875": "na saṃtrāsamāpadyate /",
  "S06bsu049_u:7876_0": "grāmaghāte vā nagaraghāte vā nigamaghāte vā janapadaghāte vā rāṣṭraghāte vā agnidāhe",
  "S06bsu049_u:7876_1": "vā vartamāne vyālamṛgān vā tato 'nyān api vā kṣudramṛgajātīn dṛṣṭvā śiraśchede vā",
  "S06bsu049_u:7876_2": "pratyupasthite tato 'nyāny api vā mahābhayabhairavāṇi duḥkhadaurmanasyāni vā prāpya",
  "S06bsu049_u:7876_3": "tato 'nyeṣām api vā sattvānāṃ mahābhayabhairavāṇi duḥkhāni dṛṣṭvā nāsya bhayabhairavamutpadyate,",
  "S06bsu049_u:7877": "notrasyati na saṃtrasyati na saṃtrāsamāpadyate /",
  "S06bsu049_u:7878": "tataś ca svapnāntarātprativibuddhasya samanantaravyutthitasyaivaṃ bhavati - svapnopamamidaṃ sarvaṃ traidhātukam /",
  "S06bsu049_u:7879": "evaṃ ca mayā anuttarāṃ samyaksaṃbodhimabhisaṃbudhya samyagdeśayatā dharmo deśayitavya iti /",
  "S06bsu049_u:7880": "idam api subhūte avinivartanīyasya bodhisattvasya mahāsattvasya avinivartanīyalakṣaṇaṃ veditavyam //",
  "S06bsu049_u:7881_0": "(Vaidya 189) punaraparaṃ subhūte avinivartanīyasya bodhisattvasya mahāsattvasya svapnāntaragatasya",
  "S06bsu049_u:7881_1": "nairayikān sattvān dṛṣṭvā evaṃ bhavati - tathā kariṣyāmi yathā me 'nuttarāṃ samyaksaṃbodhimabhisaṃbuddhasya",
  "S06bsu049_u:7881_2": "buddhakṣetre sarveṇa sarvaṃ sarvathā sarvaṃ sarve 'pyapāyā na bhaviṣyantīti /",
  "S06bsu049_u:7882": "idam api subhūte avinivartanīyasya bodhisattvasya mahāsattvasya apāyapariśuddhilakṣaṇaṃ veditavyam //",
  "S06bsu049_u:7883_0": "tatra subhūte kathaṃ vijñāyeta asyāvinivartanīyasya bodhisattvasya mahāsattvasya",
  "S06bsu049_u:7883_1": "anuttarāṃ samyaksaṃbodhimabhisaṃbuddhasya buddhakṣetre sarveṇa sarvaṃ sarvathā sarvaṃ",
  "S06bsu049_u:7883_2": "sarve 'pyapāyā na bhaviṣyantīti?",
  "S06bsu049_u:7884": "sacetsubhūte bodhisattvo mahāsattvaḥ svapnāntaragato 'pi nirayagatāṃstiryakpretagatān vā sattvān dṛṣṭvā smṛtiṃ pratilabhate /",
  "S06bsu049_u:7885_0": "sa tāṃ smṛtiṃ pratilabhya evaṃ cintayati - tathā kariṣyāmi yathā me 'nuttarāṃ samyaksaṃbodhimabhisaṃbuddhasya",
  "S06bsu049_u:7885_1": "buddhakṣetre sarveṇa sarvaṃ sarvathā sarvaṃ sarve 'pyapāyā na bhaviṣyantīti /",
  "S06bsu049_u:7886": "evaṃ subhūte bodhisattvasya mahāsattvasya apāyapariśuddhilakṣaṇaṃ veditavyam /",
  "S06bsu049_u:7887": "idam api subhūte avivartanīyasya bodhisattvasya mahāsattvasya avinivartanīyalakṣaṇaṃ veditavyam //",
  "S06bsu049_u:7888_0": "punaraparaṃ subhūte svapnāntaragato bodhisattvo mahāsattvo nagaradāhe vā grāmadāhe",
  "S06bsu049_u:7888_1": "vā vartamāne prativibuddhaḥ saṃstataḥ svapnādevaṃ samanvāharati yathā - mayā svapnāntaragatena",
  "S06bsu049_u:7888_2": "ye ākārāḥ yāni liṅgāni yāni nimittāni dṛṣṭāni,",
  "S06bsu049_u:7889": "yairākārairyairliṅgairyairnimittairavivartanīyo bodhisattvo mahāsattvo dhārayitavyaḥ,",
  "S06bsu049_u:7890": "te ākārāstāni liṅgāni tāni nimittāni mama saṃvidyante /",
  "S06bsu049_u:7891": "etena satyena satyavacanena ayaṃ nagaradāho vā grāmadāho vā vartamāna upaśāmyatu,",
  "S06bsu049_u:7892": "śītibhavatu,",
  "S06bsu049_u:7893": "astaṃ gacchatu /",
  "S06bsu049_u:7894": "sacetsubhūte grāmadāho vā nagaradāho vā upaśāmyati,",
  "S06bsu049_u:7895": "śītībhavati,",
  "S06bsu049_u:7896": "astaṃ gacchati,",
  "S06bsu049_u:7897": "veditavyametatsubhūte vyākṛto 'yaṃ bodhisattvo mahāsattvastaiḥ paurvakaistathāgatairarhadbhiḥ samyaksaṃbuddhairavinivartanīyo 'nuttarāyāḥ samyaksaṃbodheriti /",
  "S06bsu049_u:7898": "sacennopaśāmyati,",
  "S06bsu049_u:7899": "na śītībhavati,",
  "S06bsu049_u:7900": "nāstaḥ gacchati,",
  "S06bsu049_u:7901": "veditavyametatsubhūte nāyaṃ vyākṛto bodhisattvo mahāsattvo 'nuttarāyāṃ samyaksaṃbodhāviti /",
  "S06bsu049_u:7902": "sacetpunaḥ subhūte so 'gnidāho 'tikramya gṛhādgṛhaṃ rathyāyā rathyāmanyatarānyatarāṃ rathyāṃ vā gṛhaṃ vā gacchati,",
  "S06bsu049_u:7903": "dahati,",
  "S06bsu049_u:7904": "nopaśāmyati,",
  "S06bsu049_u:7905": "na śītībhavati,",
  "S06bsu049_u:7906": "nāstaṃ gacchati,",
  "S06bsu049_u:7907": "veditavyametatsubhūte dharmapratyākhyānaṃ duṣprajñasaṃvartanīyaṃ tena bodhisattvena mahāsattvena karmopacitam /",
  "S06bsu049_u:7908": "tato 'syaitaddṛṣṭadharmasaṃvartanīyameva karma vipacyate /",
  "S06bsu049_u:7909": "tata eva dharmapratyākhyānātsāvaśeṣaṃ karmaivaṃ vipacyate /",
  "S06bsu049_u:7910": "ityayaṃ subhūte heturayaṃ pratyayo 'sya bodhisattvasya mahāsattvasya avinivartanīyalakṣaṇatāyā iti /",
  "S06bsu049_u:7911": "ayam api subhūte bodhisattvo mahāsattvo 'vinivartanīyo 'nuttarāyāḥ samyaksaṃbodherdhārayitavyaḥ //",
  "S06bsu049_u:7912": "punaraparaṃ subhūte yairākārairyairliṅgairyairnimittairavinivartanīyo bodhisattvo mahāsattvo dhārayitavyaḥ,",
  "S06bsu049_u:7913": "tānākārāṃstāni liṅgāni tāni nimittāni deśayiṣyāmi /",
  "S06bsu049_u:7914": "tatsādhu ca suṣṭhu ca śṛṇu,",
  "S06bsu049_u:7915": "manasi kuru,",
  "S06bsu049_u:7916": "bhāṣiṣye 'haṃ te /",
  "S06bsu049_u:7917": "sādhu bhagavannityāyuṣmān subhūtirbhagavataḥ pratyaśrauṣīt /",
  "S06bsu049_u:7918": "bhagavānetadavocat - sacetsubhūte kaścideva puruṣo vā strī vā dārako vā dārikā vā (Vaidya 190)",
  "S06bsu049_u:7919": "amanuṣyeṇa gṛhīto bhavedāviṣṭaḥ /",
  "S06bsu049_u:7920": "tatra bodhisattvena mahāsattvena upasaṃkramya evamadhiṣṭhānaṃ samanvāhartavyam /",
  "S06bsu049_u:7921": "sacedahaṃ haiḥ paurvakaistathāgatairarhadbhiḥ samyaksaṃbuddhairvyākṛto 'nuttarāyāṃ samyaksaṃbodhau,",
  "S06bsu049_u:7922": "pariśuddho me 'dhyāśayaḥ anuttarāṃ samyaksaṃbodhimabhisaṃboddhum /",
  "S06bsu049_u:7923": "yathāhamanuttarāṃ samyaksaṃbodhimabhisaṃboddhukāmaḥ,",
  "S06bsu049_u:7924": "pariśuddho me manasikāro 'nuttarāyāṃ samyaksaṃbodhau /",
  "S06bsu049_u:7925": "apagataṃ me śrāvakacittaṃ pratyekabuddhacittaṃ ca,",
  "S06bsu049_u:7926": "tena mayā anuttarā samyaksaṃbodhirabhisaṃboddhavyā /",
  "S06bsu049_u:7927": "nāhaṃ nānuttarāṃ samyaksaṃbodhimabhisaṃbhotsye /",
  "S06bsu049_u:7928": "abhisaṃbhotsya evāhamanuttarāṃ samyaksaṃbodhim /",
  "S06bsu049_u:7929": "ye 'pi te aprameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
  "S06bsu049_u:7930": "na teṣāṃ tathāgatānāmarhatāṃ samyaksaṃbuddhānāṃ kiṃcidajñātaṃ vā adṛṣṭaṃ vā aviditaṃ vā asākṣātkṛtaṃ vā anabhisaṃbuddhaṃ vā /",
  "S06bsu049_u:7931": "yathā te buddhā bhagavanto jānanto mamādhyāśayam - ityapyahamanuttarāṃ samyaksaṃbodhimabhisaṃbhotsye iti /",
  "S06bsu049_u:7932": "anena satyena satyavacanena iyaṃ strī vā puruṣo vā dārako vā dārikā vā yena amanuṣyagraheṇa gṛhīto vā āviṣṭo vā,",
  "S06bsu049_u:7933": "so 'pakrāmatu /",
  "S06bsu049_u:7934": "sacetso 'manuṣyaḥ evaṃ bhāṣamāṇena bodhisattvena mahāsattvena nāpakrāmati,",
  "S06bsu049_u:7935": "veditavyametatsubhūte nāyaṃ vyākṛto bodhisattvo mahāsattvastaiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti /",
  "S06bsu049_u:7936": "sacetpunaḥ subhūte evaṃ bhāṣamāṇasya bodhisattvasya mahāsattvasya so 'manuṣyo 'pakrāmati,",
  "S06bsu049_u:7937": "veditavyametatsubhūte vyākṛto 'yaṃ bodhisattvo mahāsattvastaiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti //",
  "S06bsu049_u:7938": "āryāṣṭasāhasrikāyāṃ prajñāpāramitāyāmupāyakauśalyamīmāṃsāparivarto nāma viṃśatitamaḥ //",
  "S06bsu049_u:7939": "_______________________________________________________________",
  "S06bsu049_u:7940": "(Vaidya 191)",
  "S06bsu049_u:7941": "ASP_21: mārakarmaparivarta ekaviṃśatitamaḥ /",
  "S06bsu049_u:7942_0": "tatra khalu punaḥ subhūte bodhisattvo mahāsattva evaṃ bhāṣiṣyate - yena satyena satyavacanena",
  "S06bsu049_u:7942_1": "ahaṃ vyākṛtaḥ taiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau,",
  "S06bsu049_u:7943": "tena satyena satyavacena ayamamanuṣyo 'pakrāmatviti /",
  "S06bsu049_u:7944": "tatra subhūte māraḥ pāpīyānautsukyamāpatsyate tasya amanuṣyasyāpakramaṇāya /",
  "S06bsu049_u:7945": "tatkasya hetoḥ?",
  "S06bsu049_u:7946": "māro hyatra pāpīyāṃstasya bodhisattvasya mahāsattvasya cirayānasaṃprasthitasyāntike balavattaraṃ tejovattaraṃ codyogamāpatsyate - kathamayamamanuṣyo 'pakrāmediti /",
  "S06bsu049_u:7947": "evaṃ so 'manuṣyo mārādhiṣṭhānenāpakramiṣyati /",
  "S06bsu049_u:7948": "evaṃ ca tasya bodhisattvasya mahāsattvasya bhaviṣyati - mamaiṣo 'nubhāvena amanuṣyo 'pakrānta iti /",
  "S06bsu049_u:7949": "na punaḥ sa evaṃ jñāsyati - mārasyaiṣo 'nubhāvena amanuṣyo 'pakrānta iti /",
  "S06bsu049_u:7950": "sa tena tāvanmātrakeṇautsukyamāpatsyate /",
  "S06bsu049_u:7951_0": "sa tenautsukyena tato 'nyān bodhisattvān mahāsattvānavamaṃsyate uccagdhayiṣyati ullāpayiṣyati",
  "S06bsu049_u:7951_1": "kutsayiṣyati paṃsayiṣyati - ahaṃ vyākṛtastaiḥ paurvakaistathāgatairarhadbhiḥ samyaksaṃbuddhairanuttarāyāṃ",
  "S06bsu049_u:7951_2": "samyaksaṃbodhāviti /",
  "S06bsu049_u:7952": "sa tena tāvanmātrakeṇa bhūyo mānaṃ janayiṣyati,",
  "S06bsu049_u:7953": "mānaṃ saṃjanayiṣyati,",
  "S06bsu049_u:7954": "mānaṃ vardhayiṣyati,",
  "S06bsu049_u:7955": "mānaṃ saṃvardhayiṣyati,",
  "S06bsu049_u:7956": "mānaṃ stambhayiṣyati,",
  "S06bsu049_u:7957": "mānamupastambhayiṣyati,",
  "S06bsu049_u:7958": "mānaṃ bṛṃhayiṣyati,",
  "S06bsu049_u:7959": "mānamupabṛṃhayiṣyati,",
  "S06bsu049_u:7960": "mānamutpādayiṣyati /",
  "S06bsu049_u:7961": "sa tena mānena atimānena mānātimānena mithyāmānena abhimānena dūrīkariṣyati sarvajñatām,",
  "S06bsu049_u:7962": "dūrīkariṣyatyanuttaraṃ buddhajñānam,",
  "S06bsu049_u:7963": "svayaṃbhūjñānam,",
  "S06bsu049_u:7964": "sarvajñajñānam /",
  "S06bsu049_u:7965": "dūrīkariṣyatyanuttarāṃ samyaksaṃbodhim /",
  "S06bsu049_u:7966_0": "sa tathārūpāṇi kalyāṇamitrāṇi kalyāṇadharmaṇa udārādhimuktikānadhyāśayasaṃpannānupāyakuśalānavinivartanīyadharmasamanvāgatāṃś",
  "S06bsu049_u:7966_1": "ca bodhisattvān mahāsattvān dṛṣṭvā abhimānamutpādya avamanyamānastathārūpāṇi kalyāṇamitrāṇi na seviṣyate,",
  "S06bsu049_u:7967": "na bhajiṣyate,",
  "S06bsu049_u:7968": "na paryupāsiṣyate,",
  "S06bsu049_u:7969": "na pariprakṣyati /",
  "S06bsu049_u:7970": "tadeva mārabandhanaṃ gāḍhīkariṣyati /",
  "S06bsu049_u:7971": "tasya dve bhūmī pratikāṅkṣitavye - śrāvakabhūmirvā pratyekabuddhabhūmirvā /",
  "S06bsu049_u:7972_0": "evaṃ subhūte satyādhiṣṭhānena māraḥ pāpīyānacirayānasaṃprasthitasya bodhisattvasya",
  "S06bsu049_u:7972_1": "mahāsattvasya alpaśraddhasya alpaśrutasya kalyāṇamitravirahitasya prajñāpāramitayā",
  "S06bsu049_u:7972_2": "aparigṛhītasya upāyakauśalyavirahitasya antarāyaṃ kariṣyatyanuttarāyāḥ samyaksaṃbodheḥ /",
  "S06bsu049_u:7973": "idam api subhūte bodhisattvasya mahāsattvasya mārakarma veditavyam //",
  "S06bsu049_u:7974": "punaraparaṃ subhūte bodhisattvasya mahāsattvasya nāmāpadeśenāpi mārakarma bhaviṣyati /",
  "S06bsu049_u:7975": "kathaṃ ca subhūte bodhisattvasya mahāsattvasya nāmāpedeśenāpi mārakarma bhaviṣyati?",
  "S06bsu049_u:7976": "iha subhūte bodhisattvaṃ mahāsattvaṃ nāmāpadeśenāpi nāmādhiṣṭhānenāpi māraḥ pāpīyānupasaṃkramiṣyati /",
  "S06bsu049_u:7977": "anyatarānyatareṇa veṣeṇopasaṃkramya evaṃ vakṣyati - tairvyākṛtastvaṃ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau /",
  "S06bsu049_u:7978": "tatkasya hetoḥ?",
  "S06bsu049_u:7979": "tava hīdaṃ nāmadheyam /",
  "S06bsu049_u:7980": "idaṃ te māturnāmadheyam /",
  "S06bsu049_u:7981": "idaṃ te piturnāmadheyam /",
  "S06bsu049_u:7982": "idaṃ te bhrāturnāmadheyam /",
  "S06bsu049_u:7983": "idaṃ te bhaginyā nāmadheyam /",
  "S06bsu049_u:7984": "idaṃ te mitrāmātyajñātisālohitānāṃ nāmadheyam /",
  "S06bsu049_u:7985": "yāvadāsaptamaṃ mātāmahapitāmahayugasya nāmadheyamudīrayiṣyati - amuṣyāṃ diśi tvaṃ jātaḥ,",
  "S06bsu049_u:7986": "amuṣmin janapade amuṣmin grāme vā nagare vā (Vaidya 192)",
  "S06bsu049_u:7987": "nigame vā jāta iti /",
  "S06bsu049_u:7988": "sacetprakṛtvā mṛduko bhaviṣyati,",
  "S06bsu049_u:7989": "tamenamevaṃ vakṣyati - pūrvam api tvameva mṛduko 'bhūḥ /",
  "S06bsu049_u:7990": "sacetprakṛtyā tīkṣṇendriyo bhaviṣyati,",
  "S06bsu049_u:7991": "tatastamevaṃ vakṣyati - pūrvam api tvaṃ tīkṣṇendriyo 'bhūḥ /",
  "S06bsu049_u:7992": "sacedāraṇyako bhaviṣyati,",
  "S06bsu049_u:7993": "sacetpiṇḍapātiko bhaviṣyati,",
  "S06bsu049_u:7994": "sacetpāṃsukūliko bhaviṣyati,",
  "S06bsu049_u:7995": "sacetkhalupaścādbhaktiko bhaviṣyati,",
  "S06bsu049_u:7996": "sacedekāsaniko bhaviṣyati,",
  "S06bsu049_u:7997": "sacedyāthāsaṃstariko bhaviṣyati,",
  "S06bsu049_u:7998": "sacetraicīvariko bhaviṣyati,",
  "S06bsu049_u:7999": "sacet śmaśāniko bhaviṣyati,",
  "S06bsu049_u:8000": "sacedvṛkṣamūliko bhaviṣyati,",
  "S06bsu049_u:8001": "sacennaiṣadyiko bhaviṣyati,",
  "S06bsu049_u:8002": "sacedabhyavakāśiko bhaviṣyati,",
  "S06bsu049_u:8003": "sacennāmantiko bhaviṣyati,",
  "S06bsu049_u:8004": "sacedalpecchaḥ saṃtuṣṭaḥ pravivikto bhaviṣyati,",
  "S06bsu049_u:8005": "sacedapagatapādamrakṣaṇo bhaviṣyati,",
  "S06bsu049_u:8006": "sacenmṛdubhāṣī alpavāg bhaviṣyati,",
  "S06bsu049_u:8007": "tamenaṃ māraḥ pāpīyāṃstena tena dṛṣṭadhārmikeṇa guṇenādekṣyati - pūrvam api tvamanena cānena ca guṇena samanvāgato 'bhūḥ /",
  "S06bsu049_u:8008": "niyatastaṃ vyākṛtastaiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau avinivartanīyāyāṃ bodhisattvabhūmau /",
  "S06bsu049_u:8009": "tatkasya hetoḥ?",
  "S06bsu049_u:8010": "tathā hi te amī evaṃrūpā dhutaguṇāḥ saṃvidyante /",
  "S06bsu049_u:8011": "niścayena tvaṃ pūrvamapyetaireva dhutaguṇaiḥ samanvāgato 'bhūḥ /",
  "S06bsu049_u:8012": "evaṃ sa tena paurvakeṇa nāmāpadeśena nāmādhiṣṭhānena pratyutpannadhutaguṇasaṃlekhena ca manyanāmutpādayiṣyati /",
  "S06bsu049_u:8013": "tasyaivaṃ bhaviṣyati - vyākṛto 'haṃ taiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau,",
  "S06bsu049_u:8014": "yathā me amī guṇāḥ saṃvidyante /",
  "S06bsu049_u:8015": "taṃ ca māraḥ pāpīyānevaṃ vakṣyati - avinivartanīyastvaṃ vyākṛtastathāgatenārhatā samyaksaṃbuddhena anuttarāyāṃ samyaksaṃbodhau /",
  "S06bsu049_u:8016": "tatkasya hetoḥ?",
  "S06bsu049_u:8017": "tathā hi tava ete evaṃrūpā dhutaguṇā saṃvidyante /",
  "S06bsu049_u:8018": "tasya khalu punaḥ subhūte māraḥ pāyīyān kadācidbhikṣuveṣeṇopasaṃkramiṣyati,",
  "S06bsu049_u:8019": "kadācidbhikṣuṇīveṣeṇa,",
  "S06bsu049_u:8020": "kadācidupāsakaveṣeṇa,",
  "S06bsu049_u:8021": "kadācidupāsikāveṣeṇa,",
  "S06bsu049_u:8022": "kadācidbrāhmaṇaveṣeṇa,",
  "S06bsu049_u:8023": "kadācidgṛhapativeṣeṇa,",
  "S06bsu049_u:8024": "kadācinmātṛveṣeṇa,",
  "S06bsu049_u:8025": "kadācitpitṛveṣeṇa,",
  "S06bsu049_u:8026": "kadācidbhrātṛveṣeṇa,",
  "S06bsu049_u:8027": "kadācidbhaginīveṣeṇa,",
  "S06bsu049_u:8028": "kadācinmitrāmātyajñātisālohitaveṣeṇa upasaṃkramiṣyati /",
  "S06bsu049_u:8029": "upasaṃkramyaivaṃ vakṣyati - vyākṛtastvaṃ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhau avinivartanīyāyāṃ bodhisattvabhūmau /",
  "S06bsu049_u:8030": "tatkasya hetoḥ?",
  "S06bsu049_u:8031": "tathā hi te evaṃrūpā dhutaguṇāḥ saṃvidyante,",
  "S06bsu049_u:8032": "ye 'vinivartanīyānāṃ bodhisattvānāṃ mahāsattvānāṃ guṇāḥ /",
  "S06bsu049_u:8033": "ye khalu punaḥ subhūte mayā avinivartanīyānāṃ bodhisattvānāṃ mahāsattvānāṃ guṇā ākhyātāḥ ākārā liṅgāni nimittāni cākhyātāni,",
  "S06bsu049_u:8034": "tāni tasya na bhaviṣyanti /",
  "S06bsu049_u:8035": "veditavyametatsubhūte tato 'nyairbodhisattvairmahāsattvaiḥ - mārādhiṣṭhito batāyaṃ bodhisattvo mahāsattva iti /",
  "S06bsu049_u:8036": "tatkasya hetoḥ?",
  "S06bsu049_u:8037": "ye ākārā yāni liṅgāni yāni nimittāni avinivartanīyānāṃ bodhisattvānāṃ mahāsattvānām,",
  "S06bsu049_u:8038": "tāni tasya na bhaviṣyanti /",
  "S06bsu049_u:8039": "sa khalu punaḥ subhūte bodhisattvo mahāsattvo 'nena nāmādhiṣṭhānena abhimānamutpādayiṣyati /",
  "S06bsu049_u:8040": "abhimānamutpādya mānābhibhūtaḥ stambhābhibhūto mārādhiṣṭhānenābhibhūtastadanyān bodhisattvān mahāsattvānavamaṃsyate uccagghayiṣyati ullāpayiṣyati kutsayiṣyati paṃsayiṣyati /",
  "S06bsu049_u:8041": "idam api subhūte bodhisattvena mahāsattvena nāmādhiṣṭhānena mārakarma veditavyam //",
  "S06bsu049_u:8042": "(Vaidya 193) punaraparaṃ subhūte bodhisattvena mahāsattvena nāmāpadeśena nāmavyākaraṇena mārakarma veditavyam /",
  "S06bsu049_u:8043": "kathaṃ ca subhūte bodhisattvena mahāsattvena nāmāpadeśena nāmavyākaraṇena mārakarma veditavyam?",
  "S06bsu049_u:8044_0": "iha subhūte māraḥ pāpīyān bhikṣuveṣeṇopasaṃkramya bodhisattvaṃ mahāsattvamevaṃ vyākariṣyati",
  "S06bsu049_u:8044_1": "- tavānuttarāṃ samyaksaṃbodhimabhisaṃbuddhasya sataḥ idaṃ nāmadheyaṃ bhaviṣyatīti",
  "S06bsu049_u:8044_2": "yadeva tena cittenānuvartitamanuvitarkitamanuvicāritaṃ bhavati - aho bata me 'nuttarāṃ",
  "S06bsu049_u:8044_3": "samyaksaṃbodhimabhisaṃbuddhasya sataḥ idamevaṃrūpaṃ nāmadheyaṃ bhavediti,",
  "S06bsu049_u:8045": "tadeva nāmadheyaṃ vyākariṣyati /",
  "S06bsu049_u:8046": "tatra duṣprajñajātīyasya anupāyakuśalasya bodhisattvasyaivaṃ bhaviṣyati - yathā mayā nāmadheyamanuvartitamanuvitarkitamanuvicāritam,",
  "S06bsu049_u:8047": "aho bata me 'nuttarāṃ samyaksaṃbodhimabhisaṃbuddhasya sataḥ idaṃ nāmadheyaṃ bhavediti,",
  "S06bsu049_u:8048": "tathā tena bhikṣuṇā nirdiṣṭamiti /",
  "S06bsu049_u:8049": "sa evaṃ yacca nāmadheyaṃ svayamanuvicintitam,",
  "S06bsu049_u:8050": "yacca tena māreṇa pāpīyasā mārakāyikābhirvā devatābhirabhinirmitena mārādhiṣṭhitena vā bhikṣuṇā nāmadheyamudīritam,",
  "S06bsu049_u:8051": "tadubhayaṃ tulayitvā yathā ca mama cittotpāda utpannaḥ,",
  "S06bsu049_u:8052": "yathā ca anena bhikṣuṇā nirdiṣṭaṃ mama nāmadheyaṃ sameti nāmnā,",
  "S06bsu049_u:8053": "nāmavyākṛto 'haṃ taiḥ paurvakaistathāgatairarhadbhiḥ samyaksaṃbuddhairanuttarāyāṃ samyaksaṃbodhāviti maṃsyate /",
  "S06bsu049_u:8054": "yāni ca mayā subhūte avinivartanīyānāṃ bodhisattvānāṃ mahāsattvānāmākārā liṅgāni nimittāni ākhyātāni,",
  "S06bsu049_u:8055": "tāni tasya na bhaviṣyanti /",
  "S06bsu049_u:8056": "sa tairvirahito 'nena nāmāpadeśena nāmavyākaraṇena manyanāmutpādayiṣyati /",
  "S06bsu049_u:8057": "sa manyanāmutpādya tato 'nyān bodhisattvān mahāsattvānavamaṃsyate - ahaṃ vyākṛto 'nuttarāyāṃ samyaksaṃbodhau,",
  "S06bsu049_u:8058": "naite vyākṛtā anuttarāyāṃ samyaksaṃbodhāviti /",
  "S06bsu049_u:8059": "evaṃ sa tena mānena atimānena mānātimānena abhimānena mithyāmānena ca tadanyān bodhisattvān mahāsattvānavamanyamāno dūrīkariṣyati sarvajñatām,",
  "S06bsu049_u:8060": "dūrīkariṣyati buddhajñānam /",
  "S06bsu049_u:8061_0": "tasya prajñāpāramitayā aparigṛhītasya upāyakauśalyavirahitasya kalyāṇamitravirahitasya",
  "S06bsu049_u:8061_1": "pāpamitraparigṛhītasya dvayorbhūmyoranyatarā bhūmiḥ pratikāṅkṣitavyā - śrāvakabhūmirvā",
  "S06bsu049_u:8061_2": "pratyekabuddhabhūmirvā /",
  "S06bsu049_u:8062": "sacetpunaściraṃ suciraṃ saṃdhāvya saṃsṛtya enāmeva prajñāpāramitāmāgamya anuttarāṃ samyaksaṃbodhimabhisaṃboddhukāmo bhavet,",
  "S06bsu049_u:8063": "yadi cāsāvupasarpet kalyāṇamitrāṇi,",
  "S06bsu049_u:8064": "abhīkṣṇaṃ ca tānyupasaṃkramiṣyati,",
  "S06bsu049_u:8065": "tenaiva cātmabhāvapratilambhena tāvatpūrvakāṃścittotpādān vigarhiṣyati,",
  "S06bsu049_u:8066": "vāntīkariṣyati,",
  "S06bsu049_u:8067": "jugupsiṣyati,",
  "S06bsu049_u:8068": "pratiniḥ - srakṣyati,",
  "S06bsu049_u:8069": "pratideśayiṣyati,",
  "S06bsu049_u:8070": "tathāpi buddhabhūmistasya durlabhā bhaviṣyati /",
  "S06bsu049_u:8071": "tatkasya hetoḥ?",
  "S06bsu049_u:8072": "tāvadgurutaraṃ hi subhūte bodhisattvasya mahāsattvasya mananāpattisthānam /",
  "S06bsu049_u:8073": "tadyathāpi nāma subhūte bhikṣoḥ śrāvakayānikasya śrāvakabhūmau catasro mūlāpattayo gurvyo bhavanti,",
  "S06bsu049_u:8074": "yato 'nyatarānyatarā māpattimadhyāpadya abhikṣurbhavatyaśramaṇo 'śākyaputrīyaḥ,",
  "S06bsu049_u:8075": "iyameva tābhyaścatasṛbhya āpattibhyo gurutarā āpattiḥ,",
  "S06bsu049_u:8076": "yo 'yaṃ mānacittotpādaḥ,",
  "S06bsu049_u:8077": "yaduta nāmāpadeśena bodhisattvasya mahāsattvasyāvamānanayā mahānakuśalaścittotpāda utpannaḥ /",
  "S06bsu049_u:8078": "ayaṃ tābhyaścatasṛbhya āpattibhyo gurutaraścittotpādo veditavyaḥ //",
  "S06bsu049_u:8079": "tiṣṭhantu subhūte catasro gurvyo mūlāpattayaḥ /",
  "S06bsu049_u:8080": "pañcabhyo 'pi subhūte ānantaryebhyaḥ (Vaidya 194)",
  "S06bsu049_u:8081": "karmabhyo gurutaro 'yaṃ cittotpādaḥ,",
  "S06bsu049_u:8082": "yo 'yaṃ bodhisattvasya mahāsattvasya nāmāpadeśena mānasahagataścittotpāda utpannaḥ /",
  "S06bsu049_u:8083": "ayaṃ tebhyaḥ pañcabhya ānantaryebhyaḥ karmabhyo gurutaraścittotpādo veditavyaḥ /",
  "S06bsu049_u:8084": "iti hi subhūte anenāpi nāmāpadeśena sūkṣmasūkṣmāṇi mārakarmāṇyutpatsyante /",
  "S06bsu049_u:8085": "tāni bodhisattvena mahāsattvena boddhavyāni /",
  "S06bsu049_u:8086": "anyebhyaścāvabodhayitavyāni,",
  "S06bsu049_u:8087": "buddhvā ca vivarjayitavyāni //",
  "S06bsu049_u:8088": "punaraparaṃ subhūte māraḥ pāpīyān vivekaguṇena bodhisattvaṃ mahāsattvamupasaṃkramya codayiṣyati smārayiṣyati /",
  "S06bsu049_u:8089": "kathaṃ ca subhūte māraḥ pāpīyān vivekaguṇena bodhisattvaṃ mahāsattvamupasaṃkramya codayiṣyati smārayiṣyati?",
  "S06bsu049_u:8090": "iha subhūte māraḥ pāpīyān bodhisattvaṃ mahāsattvamupasaṃkramiṣyati,",
  "S06bsu049_u:8091": "upasaṃkramyaivaṃ vakṣyati - vivekasya tathāgato varṇavādī araṇyavanaprasthagiriguhāśmaśānapalālapuñjādiṣu vihartavyamiti /",
  "S06bsu049_u:8092": "na cāhaṃ subhūte bodhisattvasya mahāsattvasya evaṃvidhaṃ vivekaṃ vadāmi,",
  "S06bsu049_u:8093": "yaduta āraṇyakāni prāntāni śayanāsanāni vijanapadāni viviktāni,",
  "S06bsu049_u:8094": "vividhāni vanaprasthagiriguhāśmaśānapalālapuñjādīni //",
  "S06bsu049_u:8095_0": "subhūtirāha - katamaḥ punaḥ sa bhagavan bodhisattvasya mahāsattvasya anyo viveko",
  "S06bsu049_u:8095_1": "yadi vā āraṇyakāni prāntāni śayanāsanāni vijanapadāni viviktāni vividhāni vanaprasthagiriguhāśmaśānapalālapuñjādīni?",
  "S06bsu049_u:8096": "yadi tāni nādhyāvasati,",
  "S06bsu049_u:8097": "kiyadrūpaḥ punarbhagavan bodhisattvasya mahāsattvasyānyo vivekaḥ?",
  "S06bsu049_u:8098": "evamukte bhagavānāyuṣmantaṃ subhūtimetadavocat - sacetsubhūte bodhisattvo mahāsattvo vivikto bhavati śrāvakapratisaṃyuktairmanasikāraiḥ,",
  "S06bsu049_u:8099": "vivikto bhavati pratyekabuddhapratisaṃyuktairmanasikāraiḥ,",
  "S06bsu049_u:8100": "evaṃ sa bodhisattvo mahāsattvo vivikto viharati /",
  "S06bsu049_u:8101": "grāmānte 'pi hi viharan prajñāpāramitopāyakauśalyaparigṛhītaḥ sarvasattvamaitrīmahākaruṇāvihāreṇa viharet /",
  "S06bsu049_u:8102": "anena vihāreṇa viharan vivikta eva sa viharati /",
  "S06bsu049_u:8103": "ayaṃ khalu punaḥ subhūte mayā bodhisattvasya mahāsattvasya śrāvakapratyekabuddhapratisaṃyuktamanasikāraviveko 'nujñātaḥ /",
  "S06bsu049_u:8104": "anena vivekena viharan bodhisattvo mahāsattvo rātriṃdivānyatināmayati,",
  "S06bsu049_u:8105": "vivikto viharati /",
  "S06bsu049_u:8106": "sacedbodhisattvo mahāsattvo 'raṇyavanaprasthagiriguhāśmaśānaprāntaśayanāsaneṣvanena vihāreṇa viharati,",
  "S06bsu049_u:8107": "vivikto bodhisattvo mahāsattvo viharati /",
  "S06bsu049_u:8108": "yaṃ punaḥ subhūte māraḥ pāpīyān vivekamupadekṣyati araṇyavanaprasthagiriguhāśmaśānaprāntaśayanāsanavihārān,",
  "S06bsu049_u:8109": "sa tena vivekena śrāvakapratyekabuddhapratisaṃyuktairmanasikāraiḥ saṃkīrṇa eva san prajñāpāramitāyāmanabhiyujyamāno na sarvajñajñānaṃ paripūrayati /",
  "S06bsu049_u:8110": "evaṃ sa saṃkīrṇavihāreṇa viharan so 'pariśuddhena manasikāreṇa viharan apariśuddhakāyavāṅmanaḥkarmāntaḥ eva bhaviṣyati /",
  "S06bsu049_u:8111_0": "apariśuddhakāyavāṅmanaḥkarmānta eva saṃstato 'nyān api bodhisattvān mahāsattvān grāmāntavihāriṇo",
  "S06bsu049_u:8111_1": "'saṃkīrṇān śrāvakapratyekabuddhapratisaṃyuktairmanasikāraiḥ prajñopāyamahākaruṇāvihāravihāriṇo 'vamaṃsyate /",
  "S06bsu049_u:8112": "araṇye 'pi viharan so 'pariśuddhakāyavāṅmanaḥkarmāntaḥ san saṃkīrṇavihāryeva bhavati,",
  "S06bsu049_u:8113": "na viviktavihārī /",
  "S06bsu049_u:8114": "sa prajñopāyamahākaruṇāvihāravihāriṇo (Vaidya 195)",
  "S06bsu049_u:8115_0": "grāmānte viharataḥ pariśuddhakāyavāṅmanaḥkarmasamudācārān śrāvakapratyekabuddhapratisaṃyuktamanasikāraviviktānasaṃkīrṇān",
  "S06bsu049_u:8115_1": "śrāvakapratyekabuddhapratisaṃyuktairmanasikāraistāṃstāvatso 'vamanyamāno na dhyānasamādhisamāpattivimokṣābhijñānāṃ lābhī bhaviṣyati /",
  "S06bsu049_u:8116": "na cāsya tāḥ paripūriṃ gamiṣyanti /",
  "S06bsu049_u:8117": "tatkasya hetoḥ?",
  "S06bsu049_u:8118": "tathā hi so 'nupāyakuśalo bhavati //",
  "S06bsu049_u:8119_0": "kiṃcāpi subhūte bodhisattvo mahāsattvo yojanaśatikeṣvaṭavīkāntāreṣu viharedapagatavyālamṛgapakṣisaṃgheṣu",
  "S06bsu049_u:8119_1": "apagatakṣudramṛgavyālayakṣarākṣasānuvicariteṣu apagatacaurakāntārabhayabhairavopadraveṣu saṃtiṣṭhet,",
  "S06bsu049_u:8120": "varṣaṃ vā varṣaśataṃ vā varṣasahasraṃ vā varṣaśatasahasraṃ vā varṣakoṭīṃ vā varṣakoṭīśataṃ vā varṣakoṭīsahasraṃ vā varṣakoṭīśatasahasraṃ vā varṣakoṭīniyutaśatasahasraṃ vā,",
  "S06bsu049_u:8121": "tato vā upari /",
  "S06bsu049_u:8122": "imaṃ ca vivekaṃ mayopadiṣṭaṃ na jānīyāt,",
  "S06bsu049_u:8123": "yena vivekena bodhisattvo mahāsattvo 'dhyāśayasaṃprasthito 'dhyāśayasaṃpanno viharati /",
  "S06bsu049_u:8124": "taṃ so 'nupāyakuśalo bodhisattvo mahāsattvo 'jānannaraṇyaparamo viharati /",
  "S06bsu049_u:8125": "tatra ca viveke niśritaḥ ālīno 'dhyavasito 'dhyavasāyamāpannaḥ /",
  "S06bsu049_u:8126": "naiva me subhūte etāvatā sa bodhisattvaścittamārādhayati /",
  "S06bsu049_u:8127": "tatkasya hetoḥ?",
  "S06bsu049_u:8128": "yaḥ subhūte viveko bodhisattvānāṃ mahāsattvānāṃ mayā ākhyātaḥ,",
  "S06bsu049_u:8129": "tena vivekena viharannasmin viveke na saṃdṛśyate /",
  "S06bsu049_u:8130": "tamenaṃ māraḥ pāpīyānupasaṃkramya uparyantarīkṣe vihāyasi sthitvā evaṃ vakṣyati - sādhu sādhu kulaputra,",
  "S06bsu049_u:8131": "eṣa bodhisattvānāṃ mahāsattvānāṃ tathāgatena viveka ākhyātaḥ /",
  "S06bsu049_u:8132": "anenaiva tvaṃ kulaputra vivekena vihara /",
  "S06bsu049_u:8133": "evaṃ tvaṃ kṣipramanuttarāṃ samyaksaṃbodhimabhisaṃbhotsyase /",
  "S06bsu049_u:8134_0": "sa tato vivekātpunareva araṇyādgrāmāntamavatīrya tadanyān bodhisattvān mahāsattvān",
  "S06bsu049_u:8134_1": "peśalān bhikṣūn sabrahmacāriṇaḥ kalyāṇadharmaṇo 'saṃkīrṇān śrāvakapratyekabuddhapratisaṃyuktairmanasikāraiḥ",
  "S06bsu049_u:8134_2": "pariśuddhakāyavāṅmanaḥkarmāntān jīvānavamaṃsyate /",
  "S06bsu049_u:8135": "sa evaṃ vakṣyati - saṃkīrṇavihāreṇa bateme āyuṣmanto viharanti,",
  "S06bsu049_u:8136": "na viviktavihāreṇa /",
  "S06bsu049_u:8137": "ākīrṇavihāreṇa bateme āyuṣmanto viharanti,",
  "S06bsu049_u:8138": "na viviktavihāreṇa viharantīti /",
  "S06bsu049_u:8139": "ye te bodhisattvā mahāsattvā viviktavihāreṇa viharanti,",
  "S06bsu049_u:8140": "tān saṃkīrṇavihāreṇa codayiṣyati,",
  "S06bsu049_u:8141": "ākīrṇavihāreṇa codayiṣyati /",
  "S06bsu049_u:8142": "ye ca te saṃkīrṇavihāreṇa viharanti,",
  "S06bsu049_u:8143": "tān sa viviktavihāreṇa samudācariṣyati,",
  "S06bsu049_u:8144": "tatra gauravamutpādayiṣyati /",
  "S06bsu049_u:8145": "yatra ca gauravamutpādayitavyam,",
  "S06bsu049_u:8146": "tatra mānamutpādayiṣyati /",
  "S06bsu049_u:8147": "tatkasya hetoḥ?",
  "S06bsu049_u:8148": "ahamamanuṣyaiścodye,",
  "S06bsu049_u:8149": "ahamamanuṣyaiḥ smārye /",
  "S06bsu049_u:8150": "eṣa subhūte vihāro yenāhaṃ vihāreṇa viharāmi /",
  "S06bsu049_u:8151": "kaṃ grāmāntavihāriṇamamanuṣyāścodayiṣyanti,",
  "S06bsu049_u:8152": "kaṃ grāmāntare viharantamamanuṣyāḥ smārayiṣyanti,",
  "S06bsu049_u:8153": "ityevaṃ hi bodhisattvayānikān pudgalānavamaṃsyate /",
  "S06bsu049_u:8154": "ayaṃ subhūte bodhisattvacaṇḍālo veditavyaḥ,",
  "S06bsu049_u:8155": "bodhisattvadūṣī veditavyaḥ,",
  "S06bsu049_u:8156": "bodhisattvapratirūpako veditavyaḥ,",
  "S06bsu049_u:8157": "bodhisattvaprativarṇiko veditavyaḥ,",
  "S06bsu049_u:8158": "bodhisattvakāraṇḍavako veditavyaḥ,",
  "S06bsu049_u:8159": "cauraḥ śramaṇaveṣeṇa,",
  "S06bsu049_u:8160": "cauro bodhisattvayānikānāṃ pudgalānām,",
  "S06bsu049_u:8161": "cauraḥ sadevakasya lokasya /",
  "S06bsu049_u:8162": "tajjātīyaḥ khaluḥ punaḥ subhūte pudgalo na sevitavyo na bhaktavyo na paryupāsitavyaḥ /",
  "S06bsu049_u:8163": "tatkasya hetoḥ?",
  "S06bsu049_u:8164": "abhimānapatitā hi te tathārūpāḥ pudgalā veditavyāḥ /",
  "S06bsu049_u:8165": "anyeṣām api tathārūpāṇāmalpa (Vaidya 196)",
  "S06bsu049_u:8166": "sthāmānācirayānasaṃprasthitānāṃ saṃdūṣaṇaṃ kuryuḥ /",
  "S06bsu049_u:8167": "aviśuddhadharmāṇo hi te tathārūpāḥ pudgalāḥ veditavyāḥ /",
  "S06bsu049_u:8168": "anāryā hi te tathārūpāḥ pudgalā veditavyāḥ /",
  "S06bsu049_u:8169": "anāryadharmāṇo hi te tathārūpāḥ pudgalā veditavyāḥ /",
  "S06bsu049_u:8170": "yasya khalu punaḥ subhūte bodhisattvasya mahāsattvasya aparityaktāḥ sarvasattvāḥ,",
  "S06bsu049_u:8171": "aparityaktā sarvajñatā,",
  "S06bsu049_u:8172": "aparityaktā anuttarā samyaksaṃbodhiḥ,",
  "S06bsu049_u:8173": "tena bodhisattvena mahāsattvena adhyāśayena anuttarāṃ samyaksaṃbodhimabhisaṃboddhukāmena sarvasattvānāmarthaṃ kartukāmena tajjātīyāḥ pudgalā na sevitavyāḥ,",
  "S06bsu049_u:8174": "na bhaktavyāḥ,",
  "S06bsu049_u:8175": "na paryupāsitavyāḥ /",
  "S06bsu049_u:8176_0": "api tu khalu punaḥ subhūte sarvasattvānāmarthāya abhyutthitena eteṣāṃ ca anyeṣāṃ",
  "S06bsu049_u:8176_1": "ca mārakarmaṇāmavabodhāya nityamevodvignacittena bhavitavyaṃ sarvasattvānāṃ mārgamapratilabhamānānāmupadeṣṭumutrastamānasena",
  "S06bsu049_u:8176_2": "asaṃsṛṣṭena traidhātukena /",
  "S06bsu049_u:8177_0": "tatrāpi tāvanmaitrāyamāṇena karuṇāyamānena mahākaruṇāmutpādya anukampāmupādāya samyakpratipanneṣu",
  "S06bsu049_u:8177_1": "sattveṣu muditacittenānupalabdhidharmatayā dharmāṇāmupekṣakeṇa evaṃ cittamutpādayitavyam",
  "S06bsu049_u:8177_2": "- tathā kariṣyāmi yathā sarve mārakarmadoṣāḥ sarveṇa sarvaṃ sarvathā sarvaṃ sarvatra",
  "S06bsu049_u:8177_3": "sarvadā ca na bhaviṣyanti,",
  "S06bsu049_u:8178": "notpatsyante /",
  "S06bsu049_u:8179": "sacedutpatsyante,",
  "S06bsu049_u:8180": "kṣiprameva pratigamiṣyanti,",
  "S06bsu049_u:8181": "evaṃ śikṣiṣye iti /",
  "S06bsu049_u:8182": "ayam api bodhisattvānāṃ mahāsattvānāṃ svayamabhijñāya parākramo veditavyaḥ /",
  "S06bsu049_u:8183": "idam api subhūte bodhisattvena mahāsattvena vivekaguṇena mārakarma veditavyamiti //",
  "S06bsu049_u:8184": "āryāṣṭasāhasrikāyāṃ prajñāpāramitāyāṃ mārakarmaparivarto nāma ekaviṃśatitamaḥ //",
  "S06bsu049_u:8185": "_______________________________________________________________",
  "S06bsu049_u:8186": "(Vaidya 197)",
  "S06bsu049_u:8187": "ASP_22: kalyāṇamitraparivarto dvāviṃśatitamaḥ /",
  "S06bsu049_u:8188_0": "atha khalu bhagavān punarapyāyuṣmantaṃ subhūtimāmantrayate sma - iha subhūte bodhisattvena",
  "S06bsu049_u:8188_1": "mahāsattvena adhyāśayasaṃprasthitena anuttarāṃ samyaksaṃbodhimabhisaṃboddhukāmena",
  "S06bsu049_u:8188_2": "ādita evaṃ kalyāṇamitrāṇi sevitavyāni bhaktavyāni paryupāsitavyāni /",
  "S06bsu049_u:8189": "subhūtirāha - katamāni tāni punarbhagavan bodhisattvasya mahāsattvasya kalyāṇamitrāṇi veditavyāni,",
  "S06bsu049_u:8190": "yāni bodhisattvena mahāsattvena adhyāśayasaṃprasthitena anuttarāṃ samyaksaṃbodhimabhisaṃboddhukāmena ādita eva kalyāṇamitrāṇi sevitavyāni bhaktavyāni paryupāsitavyāni?",
  "S06bsu049_u:8191": "evamukte bhagavānāyuṣmantaṃ subhūtimetadavocat - buddhā eva subhūte bhagavantaḥ,",
  "S06bsu049_u:8192": "ye ca te 'vinivartanīyā bodhisattvā mahāsattvā bodhisattvacaryākuśalāḥ,",
  "S06bsu049_u:8193": "ya enaṃ pāramitāsvavavadanti anuśāsati,",
  "S06bsu049_u:8194": "ye 'smai prajñāpāramitāṃ deśayantyupadiśanti /",
  "S06bsu049_u:8195": "imāni tāni subhūte bodhisattvasya mahāsattvasya kalyāṇamitrāṇi veditavyāni /",
  "S06bsu049_u:8196": "prajñāpāramitaiva subhūte bodhisattvasya mahāsattvasya kalyāṇamitraṃ veditavyam /",
  "S06bsu049_u:8197": "sarvā eva ca subhūte ṣaṭ pāramitā bodhisattvasya mahāsattvasya kalyāṇamitrāṇi veditavyāni /",
  "S06bsu049_u:8198": "ṣaḍeva pāramitāḥ śāstā,",
  "S06bsu049_u:8199": "ṣaṭ pāramitā mārgaḥ,",
  "S06bsu049_u:8200": "ṣaṭ pāramitā ālokaḥ,",
  "S06bsu049_u:8201": "ṣaṭ pāramitā ulkā,",
  "S06bsu049_u:8202": "ṣaṭ pāramitāḥ avabhāsaḥ,",
  "S06bsu049_u:8203": "ṣaṭ pāramitāstrāṇam,",
  "S06bsu049_u:8204": "ṣaṭ pāramitāḥ śaraṇam,",
  "S06bsu049_u:8205": "ṣaṭ pāramitā layanam,",
  "S06bsu049_u:8206": "ṣaṭ pāramitāḥ parāyaṇam,",
  "S06bsu049_u:8207": "ṣaṭ pāramitāḥ dvīpaḥ,",
  "S06bsu049_u:8208": "ṣaṭ pāramitā mātā,",
  "S06bsu049_u:8209": "ṣaṭ pāramitāḥ pitā,",
  "S06bsu049_u:8210": "ṣaṭ pāramitā jñānāya bodhāya anuttarāyai samyaksaṃbodhaye saṃvartante /",
  "S06bsu049_u:8211": "tatkasya hetoḥ?",
  "S06bsu049_u:8212": "atra hi subhūte prajñāpāramitā pariniṣṭhitā bhavati yaduta ṣaṭpāramitāsu /",
  "S06bsu049_u:8213": "ye 'pi te subhūte atīte 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbudhya parinirvṛtāḥ,",
  "S06bsu049_u:8214": "teṣām api buddhānāṃ bhagavatāmitonirjātaiva sarvajñatā,",
  "S06bsu049_u:8215": "yaduta ṣaḍbhyaḥ pāramitābhyaḥ /",
  "S06bsu049_u:8216": "ye 'pi te subhūte bhaviṣyantyanāgate 'dhvani tathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbhotsyante,",
  "S06bsu049_u:8217": "teṣām api buddhānāṃ bhagavatāmitonirjātaiva sarvajñatā,",
  "S06bsu049_u:8218": "yaduta ṣaḍbhyaḥ pāramitābhyaḥ /",
  "S06bsu049_u:8219": "ye 'pi te subhūte aprameyeṣvasaṃkhyeyeṣvaparimāṇeṣvacintyeṣu lokadhātuṣu tathāgatā arhantaḥ samyaksaṃbuddhā etarhyanuttarāṃ samyaksaṃbodhimabhisaṃbuddhāstiṣṭhanti,",
  "S06bsu049_u:8220": "dhriyante,",
  "S06bsu049_u:8221": "yāpayanti,",
  "S06bsu049_u:8222": "dharmaṃ ca deśayanti,",
  "S06bsu049_u:8223": "teṣām api buddhānāṃ bhagavatāmitonirjātaiva sarvajñatā,",
  "S06bsu049_u:8224": "yaduta ṣaḍbhyaḥ pāramitābhyaḥ /",
  "S06bsu049_u:8225": "aham api subhūte tathāgato 'rhan samyaksaṃbuddha etarhyanuttarāṃ samyaksaṃbodhimabhisaṃbuddhaḥ /",
  "S06bsu049_u:8226": "mamāpi hi subhūte itonirjātaiva sarvajñatā,",
  "S06bsu049_u:8227": "yaduta ṣaḍbhyaḥ pāramitābhyaḥ /",
  "S06bsu049_u:8228": "tatkasya hetoḥ?",
  "S06bsu049_u:8229": "āsu hi subhūte ṣaṭsu pāramitāsu saptatriṃśadbodhipakṣā dharmā antargatāḥ,",
  "S06bsu049_u:8230": "catvāro brahmavihārāḥ,",
  "S06bsu049_u:8231": "catvāri saṃgrahavastūni /",
  "S06bsu049_u:8232": "yāvāṃś ca kaścidbuddhadharmo buddhajñānaṃ svayaṃbhūjñānamacintyajñānamatulyajñānamaprameyajñānamasaṃkhyeyajñānamasamajñānamasamasamajñānaṃ sarvajñajñānam,",
  "S06bsu049_u:8233": "sarvaṃ tat ṣaṭsu pāramitāsvantargatam /",
  "S06bsu049_u:8234": "tasmāttarhi subhūte bodhisattvasya mahāsattvasya ṣaṭ pāramitā eva kalyāṇamitrāṇi veditavyāni,",
  "S06bsu049_u:8235": "ṣaḍeva pāramitāḥ śāstā,",
  "S06bsu049_u:8236": "ṣaṭ pāramitā mārgaḥ,",
  "S06bsu049_u:8237": "ṣaṭ pāramitā ālokaḥ,",
  "S06bsu049_u:8238": "ṣaṭ pāramitā ulkā,",
  "S06bsu049_u:8239": "ṣaṭ pāramitā avabhāsaḥ,",
  "S06bsu049_u:8240": "ṣaṭ pāramitāstrāṇam, ṣaṭ (Vaidya 198)",
  "S06bsu049_u:8241": "pāramitāḥ śaraṇam,",
  "S06bsu049_u:8242": "ṣaṭ pāramitā layanam,",
  "S06bsu049_u:8243": "ṣaṭ pāramitāḥ parāyaṇam,",
  "S06bsu049_u:8244": "ṣaṭ pāramitā dvīpaḥ,",
  "S06bsu049_u:8245": "ṣaṭ pāramitā mātā,",
  "S06bsu049_u:8246": "ṣaṭ pāramitāḥ pitā,",
  "S06bsu049_u:8247": "ṣaṭ pāramitā jñānāya bodhāya sarvajñatāyai anuttarasamyaksaṃbodhiprāptaye saṃvartante /",
  "S06bsu049_u:8248": "sarvasattvānāmapratyupakāriṇām api upakāribhūto bhavati,",
  "S06bsu049_u:8249": "yadā bodhisattvo mahāsattvaḥ ṣaṭpāramitāsu śikṣate //",
  "S06bsu049_u:8250_0": "āsu khalu punaḥ subhūte ṣaṭsu pāramitāsu śikṣitukāmena bodhisattvena mahāsattvena",
  "S06bsu049_u:8250_1": "iyameva prajñāpāramitā śrotavyā udgrahītavyā dhārayitavyā vācayitavyā paryavāptavyā",
  "S06bsu049_u:8250_2": "pravartayitavyā deśayitavyā upadeṣṭavyā uddeṣṭavyā svādhyātavyā,",
  "S06bsu049_u:8251": "arthataś ca dharmataś ca nayataścopaparīkṣitavyā upanidhyātavyā paripraṣṭavyā paripraśnayitavyā /",
  "S06bsu049_u:8252": "tatkasya hetoḥ?",
  "S06bsu049_u:8253": "eṣā hi prajñāpāramitā ṣaṇṇāṃ pāramitānāṃ pūrvaṃgamā nāyikā pariṇāyikā saṃdarśikā avadarśikā janayitrī dhatrī /",
  "S06bsu049_u:8254": "tatkasya hetoḥ?",
  "S06bsu049_u:8255": "prajñāpāramitāvirahitā hi pañca pāramitā na prajñāyante,",
  "S06bsu049_u:8256": "nāpi pāramitānāmadheyaṃ labhante /",
  "S06bsu049_u:8257": "tasmāttarhi subhūte aparapraṇeyatāṃ gantukāmena bodhisattvena mahāsattvena aparapraṇeyatāyāṃ sthātukāmena ihaiva prajñāpāramitāyāṃ śikṣitavyam //",
  "S06bsu049_u:8258": "subhūtirāha - kiṃlakṣaṇā bhagavan prajñāpāramitā?",
  "S06bsu049_u:8259": "evamukte bhagavānāyuṣmantaṃ subhūtimetadavocat - asaṅgalakṣaṇā subhūte prajñāpāramitā /",
  "S06bsu049_u:8260": "subhūtirāha - syādbhagavan paryāyo yena paryāyeṇa yenaivāsaṅgalakṣaṇena prajñāpāramitā saṃvidyate,",
  "S06bsu049_u:8261": "tenaiva asaṅgalakṣaṇena sarvadharmāḥ saṃvidyeran?",
  "S06bsu049_u:8262": "bhagavānāha - evametatsubhūte, evam etat /",
  "S06bsu049_u:8263": "syātsubhūte paryāyo yena paryāyeṇa yenaiva asaṅgalakṣaṇena prajñāpāramitā saṃvidyate,",
  "S06bsu049_u:8264": "tenaiva asaṅgalakṣaṇena sarvadharmāḥ saṃvidyante /",
  "S06bsu049_u:8265": "tatkasya hetoḥ?",
  "S06bsu049_u:8266": "sarvadharmā hi subhūte viviktāḥ /",
  "S06bsu049_u:8267": "sarvadharmā hi subhūte śūnyāḥ /",
  "S06bsu049_u:8268": "tasmāttarhi subhūte yenaiva asaṅgalakṣaṇena prajñāpāramitā viviktā śūnyā,",
  "S06bsu049_u:8269": "tenaiva asaṅgalakṣaṇena sarvadharmā viviktāḥ śūnyāḥ /",
  "S06bsu049_u:8270": "subhūtirāha - yadi bhagavan sarvadharmā viviktāḥ,",
  "S06bsu049_u:8271": "sarvadharmāḥ śūnyāḥ,",
  "S06bsu049_u:8272": "kathaṃ bhagavan sattvānāṃ saṃkleśaḥ prajñāyate,",
  "S06bsu049_u:8273": "kathaṃ bhagavan sattvānāṃ vyavadānaṃ prajñāyate?",
  "S06bsu049_u:8274": "na ca bhagavan viviktaṃ saṃkliśyate,",
  "S06bsu049_u:8275": "na bhagavan viviktaṃ vyavadāyati /",
  "S06bsu049_u:8276": "na ca bhagavan śūnyaṃ saṃkliśyate,",
  "S06bsu049_u:8277": "na ca bhagavan śūnyaṃ vyavadāyati /",
  "S06bsu049_u:8278": "na ca bhagavan viviktaṃ vā śūnyaṃ vā anuttarāṃ samyaksaṃbodhimabhisaṃbudhyate /",
  "S06bsu049_u:8279": "anyatrāpi bhagavan śūnyatāyāḥ sarvadharmo nopalabhyate,",
  "S06bsu049_u:8280": "yo 'nuttarāṃ samyaksaṃbodhimabhisaṃbuddho vā,",
  "S06bsu049_u:8281": "abhisaṃbhotsyate vā,",
  "S06bsu049_u:8282": "abhisaṃbudhyate vā /",
  "S06bsu049_u:8283": "kathaṃ vā vayaṃ bhagavan asya bhāṣitasyārthamājānīmaḥ?",
  "S06bsu049_u:8284": "deśayatu bhagavan,",
  "S06bsu049_u:8285": "deśayatu sugata /",
  "S06bsu049_u:8286": "evamukte bhagavānāyuṣmantaṃ subhūtimetadavocat - tatkiṃ manyase dīrgharātraṃ sattvā ahaṃkāre mamakāre caranti?",
  "S06bsu049_u:8287": "subhūtirāha - evametadbhagavan,",
  "S06bsu049_u:8288": "evametatsugata /",
  "S06bsu049_u:8289": "dīrgharātraṃ sattvā ahaṃkāre mamakāre caranti /",
  "S06bsu049_u:8290": "bhagavānāha - tatkiṃ manyase subhūte api nu ahaṃkāramamakārau śūnyau?",
  "S06bsu049_u:8291": "subhūtirāha - śūnyau bhagavan,",
  "S06bsu049_u:8292": "śūnyau sugata /",
  "S06bsu049_u:8293": "bhagavānāha - tatkiṃ manyase subhūte ahaṃkāreṇa mamakāreṇa ca sattvāḥ saṃsāre saṃsaranti?",
  "S06bsu049_u:8294": "subhūtirāha - evametadbhagavan,",
  "S06bsu049_u:8295": "evametatsugata /",
  "S06bsu049_u:8296": "ahaṃkāreṇa mamakāreṇa ca sattvāḥ saṃsāre saṃsaranti /",
  "S06bsu049_u:8297": "bhagavānāha - evaṃ khalu subhūte sattvānāṃ saṃkleśaḥ prajñāyate /",
  "S06bsu049_u:8298": "yathā sattvānāmudgraho 'bhiniveśaḥ,",
  "S06bsu049_u:8299": "tathā saṃkleśaḥ /",
  "S06bsu049_u:8300": "na cātra (Vaidya 199)",
  "S06bsu049_u:8301": "kaścitsaṃkliśyate /",
  "S06bsu049_u:8302": "yathā ca subhūte anudgaho 'nabhiniveśaḥ,",
  "S06bsu049_u:8303": "tathā nāhaṃkāramamakārau prajñāyete /",
  "S06bsu049_u:8304": "evaṃ khalu subhūte sarvasattvānāṃ vyavadānaṃ prajñāyate /",
  "S06bsu049_u:8305": "yathā sattvānāmanudgraho 'nabhiniveśaḥ,",
  "S06bsu049_u:8306": "tathā vyavadānam /",
  "S06bsu049_u:8307": "na cātra kaścidvyavadāyati /",
  "S06bsu049_u:8308": "evaṃ khalu subhūte caran bodhisattvo mahāsattvaścarati prajñāpāramitāyām /",
  "S06bsu049_u:8309": "evaṃ khalu subhūte sarvadharmeṣu vivikteṣu sarvadharmeṣu śūnyeṣu sattvānāṃ saṃkleśo vyavadānaṃ ca prajñāyate /",
  "S06bsu049_u:8310": "subhūtirāha - āścaryaṃ bhagavan yāvadyadidaṃ sarvadharmeṣu vivikteṣu sarvadharmeṣu śūnyeṣu sattvānāṃ saṃkleśo vyavadānaṃ ca prajñāyate /",
  "S06bsu049_u:8311": "evaṃ ca bhagavaṃścaran bodhisattvo mahāsattvaścarati prajñāpāramitāyām /",
  "S06bsu049_u:8312": "evaṃ hi caran bodhisattvo mahāsattvo na rūpe carati,",
  "S06bsu049_u:8313": "na vedanāyāṃ na saṃjñāyāṃ na saṃskāreṣu,",
  "S06bsu049_u:8314": "na vijñāne carati /",
  "S06bsu049_u:8315": "evaṃ caran bhagavan bodhisattvo mahāsattvo 'navamardanīyo bhavati sadevamānuṣāsureṇa lokena /",
  "S06bsu049_u:8316": "evaṃ caran bhagavan bodhisattvo mahāsattvaḥ sarveṣāṃ śrāvakayānikānāṃ pratyekabuddhayānikānāṃ ca pudgalānāṃ caryāmabhibhavati,",
  "S06bsu049_u:8317": "anabhibhūtaṃ ca sthānaṃ pratilabhate /",
  "S06bsu049_u:8318": "tatkasya hetoḥ?",
  "S06bsu049_u:8319": "anabhibhūtaṃ hi bhagavan buddhatvaṃ tathāgatatvaṃ svayaṃbhūtvaṃ sarvajñatvam /",
  "S06bsu049_u:8320": "anenāpi bhagavan manasikāreṇa prajñāpāramitāpratisaṃyuktena vihāreṇa viharan bodhisattvo mahāsattvo rātriṃdinānyatināmayet,",
  "S06bsu049_u:8321": "āsannaḥ syādanuttarāyāḥ samyaksaṃbodheḥ,",
  "S06bsu049_u:8322": "kṣipraṃ cānuttarāṃ samyaksaṃbodhimabhisaṃbudhyeta /",
  "S06bsu049_u:8323": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:8324": "evaṃ caran subhūte bodhisattvo mahāsattvaścarati prajñāpāramitāyām /",
  "S06bsu049_u:8325": "evaṃ hi caran subhūte bodhisattvo mahāsattvo na rūpe carati,",
  "S06bsu049_u:8326": "na vedanāyāṃ na saṃjñāyāṃ na saṃskāreṣu,",
  "S06bsu049_u:8327": "na vijñāne carati /",
  "S06bsu049_u:8328": "evaṃ caran subhūte bodhisattvo mahāsattvo 'navamardanīyo bhavati sadevamānuṣāsureṇa lokena /",
  "S06bsu049_u:8329": "evaṃ caran subhūte bodhisattvo mahāsattvaḥ sarveṣāṃ śrāvakayānikānāṃ pratyekabuddhayānikānāṃ ca pudgalānāṃ caryāmabhibhavati,",
  "S06bsu049_u:8330": "anabhibhūtaṃ ca sthānaṃ pratilabhate /",
  "S06bsu049_u:8331": "tatkasya hetoḥ?",
  "S06bsu049_u:8332": "anabhibhūtaṃ hi subhūte buddhatvaṃ tathāgatatvaṃ svayaṃbhūtvaṃ sarvajñatvam /",
  "S06bsu049_u:8333": "anenāpi subhūte manasikāreṇa prajñāpāramitāpratisaṃyuktena vihāreṇa viharan bodhisattvo mahāsattvo rātriṃdinānyatināmayet,",
  "S06bsu049_u:8334": "āsannaḥ syādanuttarāyāḥ samyaksaṃbodheḥ,",
  "S06bsu049_u:8335": "kṣipraṃ ca anuttarāṃ samyaksaṃbodhimabhisaṃbudhyeta //",
  "S06bsu049_u:8336": "sacetkhalu punaḥ subhūte ye jambūdvīpe sattvāḥ,",
  "S06bsu049_u:8337": "te sarve 'pūrvācaramaṃ mānuṣyakamātmabhāvaṃ pratilabheran,",
  "S06bsu049_u:8338": "mānuṣyakamātmabhāvaṃ pratilabhya anuttarāyāṃ samyaksaṃbodhau cittamutpādayeran,",
  "S06bsu049_u:8339": "anuttarāyāṃ samyaksaṃbodhau cittamutpādya yāvajjīvaṃ tiṣṭheyuḥ,",
  "S06bsu049_u:8340": "yāvajjīvaṃ tiṣṭhanto yāvajjīvaṃ sarvatathāgatān satkuryurgurukuryurmānayeyuḥ pūjayeyurarcayeyurapacāyeyuḥ,",
  "S06bsu049_u:8341": "evaṃ sarvasattvebhyo 'pi dānaṃ dadyuḥ,",
  "S06bsu049_u:8342": "tacca dānamanuttarāyāṃ samyaksaṃbodhau pariṇāmayeyuḥ /",
  "S06bsu049_u:8343": "tatkiṃ manyase subhūte api nu te bodhisattvā mahāsattvāstatonidānaṃ bahu puṇyaṃ prasaveyuḥ?",
  "S06bsu049_u:8344": "subhūtirāha - bahu bhagavan,",
  "S06bsu049_u:8345": "bahu sugata /",
  "S06bsu049_u:8346": "bhagavānāha - ataḥ khalu punaḥ subhūte sa kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:8347": "yo bodhisattvo mahāsattvo 'ntataḥ ekadivasam api prajñāpāramitāpratisaṃyuktairmanasikārairviharati /",
  "S06bsu049_u:8348": "(Vaidya 200) tatkasya hetoḥ?",
  "S06bsu049_u:8349": "yathā yathā hi subhūte bodhisattvo mahāsattvaḥ prajñāpāramitāpratisaṃyuktairmanasikārai rātriṃdivaṃ viharati,",
  "S06bsu049_u:8350": "tathā tathā sarvasattvānāṃ dakṣiṇīyatāṃ gacchati /",
  "S06bsu049_u:8351": "tatkasya hetoḥ?",
  "S06bsu049_u:8352": "tathā hi subhūte nāsti tadanyeṣāṃ sattvānāṃ tādṛśaṃ maitrīsahagataṃ cittam,",
  "S06bsu049_u:8353": "yathā tasya bodhisattvasya mahāsattvasya,",
  "S06bsu049_u:8354": "sthāpayitvā buddhān bhagavataḥ /",
  "S06bsu049_u:8355": "tatkasya hetoḥ?",
  "S06bsu049_u:8356": "apratipudgalā hi subhūte tathāgatāḥ /",
  "S06bsu049_u:8357": "nirupamā hi subhūte tathāgatāḥ /",
  "S06bsu049_u:8358": "acintyadharmasamanvāgatā hi subhūte tathāgatā arhantaḥ samyaksaṃbuddhāḥ //",
  "S06bsu049_u:8359": "kathaṃ ca subhūte sa kulaputro vā kuladuhitā vā tāvattatpuṇyamabhinirharati?",
  "S06bsu049_u:8360": "tādṛśyā subhūte prajñayā samanvāgataḥ sa bodhisattvo mahāsattvo bhavati,",
  "S06bsu049_u:8361": "yādṛśyā prajñayā samanvāgato vadhyagatāniva sarvasattvān paśyati /",
  "S06bsu049_u:8362": "tena tasyāṃ velāyāṃ mahākaruṇāparigṛhīto bhavati /",
  "S06bsu049_u:8363": "sa divyena cakṣuṣā vyavalokayan aprameyānasaṃkhyeyānaparimeyānaparimāṇān sattvānānantaryakarmasamanvāgatān paśyati,",
  "S06bsu049_u:8364": "akṣaṇaprāptāṃś ca vihanyamānāṃś ca dṛṣṭijālapraticchannāṃś ca mārgamapratilabhamānān /",
  "S06bsu049_u:8365": "aparāṃś ca kṣaṇaprāptān paśyati,",
  "S06bsu049_u:8366": "kṣaṇāṃś ca virāgayataḥ paśyati /",
  "S06bsu049_u:8367": "tasya tasyāṃ velāyāṃ mahān saṃvega utpadyate /",
  "S06bsu049_u:8368": "te cāsya sarvasattvāstayā mahāmaitryā tayā ca mahākaruṇayā sphāritvā manasikṛtā bhavanti - ahameteṣāṃ sarveṣāṃ sattvānāṃ nātho bhaviṣyāmi,",
  "S06bsu049_u:8369": "ahamenān sarvasattvān sarvaduḥkhebhyo mocayiṣyāmīti /",
  "S06bsu049_u:8370": "na ca tena vā anyena vā nimittena sārdhaṃ saṃvasati /",
  "S06bsu049_u:8371": "ayam api subhūte bodhisattvasya mahāsattvasya mahān prajñāloko 'nuttarāṃ samyaksaṃbodhimabhisaṃboddhum /",
  "S06bsu049_u:8372": "anena hi subhūte vihāreṇa viharanto bodhisattvā mahāsattvāḥ sarvalokasya dakṣiṇīyatāṃ parigṛhṇanti,",
  "S06bsu049_u:8373": "na ca vivartante 'nuttarāyāḥ samyaksaṃbodheḥ /",
  "S06bsu049_u:8374": "yeṣāṃ ca dāyakānāṃ dānapatīnāṃ ca paribhuñjate cīvarapiṇḍapātaśayanāsanaglānapratyayabhaiṣajyapariṣkārān,",
  "S06bsu049_u:8375": "asyāṃ prajñāpāramitāyāṃ sūpasthitacittāḥ,",
  "S06bsu049_u:8376": "teṣāṃ dāyakānāṃ dānapatīnāṃ ca dānadakṣiṇāṃ viśodhayanti /",
  "S06bsu049_u:8377": "sarvajñatā caiṣāmāsannībhavati /",
  "S06bsu049_u:8378_0": "tasmāttarhi subhūte bodhisattvena mahāsattvena amoghaṃ rāṣṭraṃ piṇḍaṃ paribhoktukāmena",
  "S06bsu049_u:8378_1": "sarvasattvānāṃ mārgamupadeṣṭukāmena vipulamavabhāsaṃ kartukāmena saṃsāragatān sattvān",
  "S06bsu049_u:8378_2": "saṃsārātparimocayitukāmena sarvasattvānāṃ cakṣurviśodhayitukāmena anena prajñāpāramitāpratisaṃyuktena",
  "S06bsu049_u:8378_3": "manasikāreṇa vihartavyam /",
  "S06bsu049_u:8379": "sacedanena manasikāreṇa vihartumicchati,",
  "S06bsu049_u:8380": "tena prajñāpāramitāpratisaṃyuktā manasikārāḥ samanvāhartavyāḥ /",
  "S06bsu049_u:8381": "tatkasya hetoḥ?",
  "S06bsu049_u:8382": "yo hyenān samanvāhartavyān maṃsyate,",
  "S06bsu049_u:8383": "sa evāsya manasikāro bhaviṣyati /",
  "S06bsu049_u:8384": "tato 'nyeṣāṃ manasikārāṇāṃ prajñāpāramitāvirahitānāmavakāśo na dātavyaḥ /",
  "S06bsu049_u:8385": "tathā ca kartavyaṃ yathāyaṃ prajñāpāramitāpratisaṃyuktairmanasikārai rātriṃdivāni kṣapayet /",
  "S06bsu049_u:8386": "tadyathāpi nāma subhūte kenacideva puruṣeṇa maṇiratnajñāne vartamānena maṇiratnajātijñena apratilabdhapūrvaṃ mahāmaṇiratnaṃ pratilabdhaṃ bhavet /",
  "S06bsu049_u:8387": "sa tanmahāmaṇiratnaṃ pratilabhya mahatodāreṇa prītiprāmodyena samanvāgato bhavet /",
  "S06bsu049_u:8388": "tasya tanmahāmaṇiratnaṃ punareva praṇaśyet /",
  "S06bsu049_u:8389": "sa tatonidānaṃ mahatā duḥkhadaurmanasyena saṃyujyeta /",
  "S06bsu049_u:8390": "tasya satatasamitaṃ tanmahāmaṇiratnaṃ prati saṃyuktā eva manasikārāḥ pravarteran - aho batāhaṃ tena (Vaidya 201)",
  "S06bsu049_u:8391": "mahāmaṇiratnena viprayukta iti hi sa puruṣastasya mahāmaṇiratnasya na vismaret yāvat tadvā anyadvā tadguṇaṃ tajjātikaṃ tena mahāmaṇiratnaṃ pratilabdhaṃ bhavet /",
  "S06bsu049_u:8392_0": "evameva subhūte bodhisattvena mahāsattvena prajñāpāramitāmahāmaṇiratnaparibhraṣṭena",
  "S06bsu049_u:8392_1": "mahāmaṇiratnaparibhraṣṭeneva mahāmaṇiratnena ratnasaṃjñinā prajñāpāramitāmanasikārāviprayuktena",
  "S06bsu049_u:8392_2": "prajñāpāramitāmanasikārāvirahitasarvajñatācittena tāvadanveṣṭavyā,",
  "S06bsu049_u:8393": "yāvatsā vā anyā vā pratilabdhā bhavati /",
  "S06bsu049_u:8394": "tāvattena prajñāpāramitāmahāmaṇiratnapratilambhapratisaṃyuktairmanasikāraiḥ sarvajñatāmahāmaṇiratnapratilambhapratisaṃyuktairmanasikārairavirahitena bhavitavyam //",
  "S06bsu049_u:8395": "subhūtirāha - yatpunarbhagavan sarvadharmāḥ sarvamanasikārāḥ svabhāvena virahitāḥ śūnyā uktā bhagavatā,",
  "S06bsu049_u:8396": "tatkathaṃ bhagavan bodhisattvo mahāsattvaḥ prajñāpāramitāpratisaṃyuktairmanasikāraiḥ sarvajñatāpratisaṃyuktairmanasikārairavirahito bhavati?",
  "S06bsu049_u:8397": "evamukte bhagavānāyuṣmantaṃ subhūtimetadavocat - sacetsubhūte bodhisattvo mahāsattva evaṃ manasi karoti - sarvadharmāḥ svabhāvena viviktāḥ,",
  "S06bsu049_u:8398": "sarvadharmāḥ svabhāvena śūnyā iti,",
  "S06bsu049_u:8399": "evametanmanasi kurvan prajñāpāramitāpratisaṃyuktairmanasikāraiḥ sarvajñatāpratisaṃyuktairmanasikārairavirahito bhavati /",
  "S06bsu049_u:8400": "tatkasya hetoḥ?",
  "S06bsu049_u:8401": "prajñāpāramitā hi subhūte śūnyā /",
  "S06bsu049_u:8402": "sā naiva vivardhate,",
  "S06bsu049_u:8403": "na ca parihīyate /",
  "S06bsu049_u:8404": "subhūtirāha - sacedbhagavan prajñāpāramitā śūnyā,",
  "S06bsu049_u:8405": "sā naiva vivardhate na ca parihīyate,",
  "S06bsu049_u:8406": "kathaṃ bhagavan bodhisattvo mahāsattvo 'vivardhamānayā prajñāpāramitayā bodhaye samudāgacchati,",
  "S06bsu049_u:8407": "kathaṃ ca anuttarāṃ samyaksaṃbodhimabhisaṃbudhyate?",
  "S06bsu049_u:8408": "evamukte bhagavānāyuṣmantaṃ subhūtimetadavocat - na khalu punaḥ subhūte bodhisattvo mahāsattvaḥ prajñāpāramitāyāṃ caran vivardhate vā parihīyate vā /",
  "S06bsu049_u:8409": "yathaiva subhūte prajñāpāramitā śūnyā,",
  "S06bsu049_u:8410": "sā naiva vivardhate na ca parihīyate,",
  "S06bsu049_u:8411": "evameva subhūte bodhisattvo mahāsattvaḥ śūnyaḥ /",
  "S06bsu049_u:8412": "sa naiva vivardhate,",
  "S06bsu049_u:8413": "na ca parihīyate /",
  "S06bsu049_u:8414": "yataḥ subhūte yathaiva prajñāpāramitā śūnyā,",
  "S06bsu049_u:8415": "sā naiva vivardhate na ca parihīyate,",
  "S06bsu049_u:8416": "evameva subhūte bodhisattvo mahāsattvaḥ śūnyaḥ /",
  "S06bsu049_u:8417": "sa naiva vivardhate,",
  "S06bsu049_u:8418": "na ca parihīyate /",
  "S06bsu049_u:8419": "tato bodhisattvo mahāsattvo bodhaye samudāgacchati,",
  "S06bsu049_u:8420": "evaṃ ca anuttarāṃ samyaksaṃbodhimabhisaṃbudhyate /",
  "S06bsu049_u:8421": "sacetsubhūte bodhisattvo mahāsattvaḥ evaṃ bhāṣyamāṇe notrasyati na saṃtrasyati na saṃtrāsamāpadyate na saṃsīdati,",
  "S06bsu049_u:8422": "veditavyametatsubhūte caratyayaṃ bodhisattvo mahāsattvaḥ prajñāpāramitāyāmiti //",
  "S06bsu049_u:8423": "subhūtirāha - kiṃ punarbhagavan prajñāpāramitā carati prajñāpāramitāyām?",
  "S06bsu049_u:8424": "bhagavānāhano hīdaṃ subhūte /",
  "S06bsu049_u:8425": "āha - kiṃ punarbhagavan yā prajñāpāramitāyāḥ śūnyatā,",
  "S06bsu049_u:8426": "sā carati prajñāpāramitāyām?",
  "S06bsu049_u:8427": "bhagavānāha - no hīdaṃ subhūte /",
  "S06bsu049_u:8428": "āha - kiṃ punarbhagavan anyatra prajñāpāramitāśūnyatāyāḥ sa kaściddharma upalabhyate,",
  "S06bsu049_u:8429": "yaścarati prajñāpāramitāyām?",
  "S06bsu049_u:8430": "bhagavānāha - no hīdaṃ subhūte /",
  "S06bsu049_u:8431": "āha - kiṃ punarbhagavan śūnyatā carati prajñāpāramitāyām?",
  "S06bsu049_u:8432": "bhagavānāha - no hīdaṃ subhūte /",
  "S06bsu049_u:8433": "āha - kiṃ punarbhagavan śūnyatāyāṃ sa kaściddharma upalabhyate yaścarati prajñāpāramitāyām?",
  "S06bsu049_u:8434": "bhagavānāha - no hīdaṃ subhūte /",
  "S06bsu049_u:8435": "āha - kiṃ punarbhagavan śūnyatā carati śūnyatāyām?",
  "S06bsu049_u:8436": "bhagavānāha - no hīdaṃ subhūte /",
  "S06bsu049_u:8437": "āha - kiṃ punarbhagavan rūpaṃ carati prajñāpāramitāyām? (Vaidya 202)",
  "S06bsu049_u:8438": "bhagavānāha - no hīdaṃ subhūte /",
  "S06bsu049_u:8439": "āha - kiṃ punarbhagavan vedanā saṃjñā saṃskārāḥ,",
  "S06bsu049_u:8440": "kiṃ punarbhagavan vijñānaṃ carati prajñāpāramitāyām?",
  "S06bsu049_u:8441": "bhagavānāha - no hīdaṃ subhūte /",
  "S06bsu049_u:8442": "āha - kiṃ punarbhagavan anyatra rūpātsa dharmaḥ kaścidupalabhyate,",
  "S06bsu049_u:8443": "yaścarati prajñāpāramitāyām?",
  "S06bsu049_u:8444": "bhagavānāha - no hīdaṃ subhūte /",
  "S06bsu049_u:8445": "āha - kiṃ punarbhagavan anyatra vedanāyāḥ saṃjñāyāḥ saṃskārebhyaḥ,",
  "S06bsu049_u:8446": "anyatra vijñānātsa dharmaḥ kaścidupalabhyate,",
  "S06bsu049_u:8447": "yaścarati prajñāpāramitāyām?",
  "S06bsu049_u:8448": "bhagavānāha - no hīdaṃ subhūte /",
  "S06bsu049_u:8449": "subhūtirāha - kathaṃ punarbhagavan bodhisattvo mahāsattvaścarati prajñāpāramitāyām?",
  "S06bsu049_u:8450": "evamukte - bhagavānāyuṣmantaṃ subhūtimetadavocat - kiṃ punaḥ subhūte samanupaśyasi tvaṃ taṃ dharmaṃ yaścarati prajñāpāramitāyām?",
  "S06bsu049_u:8451": "subhūtirāha - no hīdaṃ bhagavan /",
  "S06bsu049_u:8452": "bhagavānāha - samanupaśyasi tvaṃ subhūte tāṃ prajñāpāramitāṃ yatra prajñāpāramitāyāṃ bodhisattvo mahāsattvaścarati?",
  "S06bsu049_u:8453": "āha - no hīdaṃ bhagavan /",
  "S06bsu049_u:8454": "bhagavānāha - tatkiṃ manyase subhūte yo dharmo 'nupalambhaḥ,",
  "S06bsu049_u:8455": "taṃ dharmaṃ samanupaśyasi?",
  "S06bsu049_u:8456": "api nu sa eva dharma utpanno vā utpatsyate vā utpadyate vā,",
  "S06bsu049_u:8457": "niruddho vā nirotsyate vā nirudhyate vā?",
  "S06bsu049_u:8458": "āha - no hīdaṃ bhagavan /",
  "S06bsu049_u:8459": "bhagavānāha - evaṃ khalu subhūte bodhisattvasya mahāsattvasya anutpattikeṣu dharmeṣu kṣāntirevaṃrūpā bhavati /",
  "S06bsu049_u:8460": "evaṃrūpayā ca subhūte kṣāntyā samanvāgato bodhisattvo mahāsattvo vyākriyate 'nuttarāyāṃ samyaksaṃbodhau /",
  "S06bsu049_u:8461_0": "iyaṃ subhūte tathāgatasya vaiśāradyapratipad yāṃ pratipadyamāno bodhisattvo mahāsattvaḥ",
  "S06bsu049_u:8461_1": "evaṃ caran evaṃ ghaṭamānaḥ evaṃ vyāyacchamāno 'nuttaraṃ buddhajñānaṃ sarvajñajñānaṃ",
  "S06bsu049_u:8461_2": "mahāsārthavāhajñānaṃ nānuprāpsyatīti naitatsthānaṃ vidyate //",
  "S06bsu049_u:8462": "subhūtirāha - yā bhagavan sarvadharmāṇāmanutpattikadharmatā,",
  "S06bsu049_u:8463": "sā vyākriyate 'nuttarāyāṃ samyaksaṃbodhau?",
  "S06bsu049_u:8464": "bhagavānāha - no hīdaṃ subhūte /",
  "S06bsu049_u:8465": "subhūtirāha - kathamasyedānīṃ bhagavan dharmasya vyākaraṇaṃ bhavatyanuttarāyāṃ samyaksaṃbodhau?",
  "S06bsu049_u:8466": "bhagavānāha - kiṃ punaḥ subhūte samanupaśyasi tvaṃ taṃ dharmaṃ yasya dharmasya vyākaraṇaṃ bhavatyanuttarāyāṃ samyaksaṃbodhau?",
  "S06bsu049_u:8467": "subhūtirāha - no hīdaṃ bhagavan /",
  "S06bsu049_u:8468": "nāhaṃ bhagavaṃstaṃ dharmaṃ samanupaśyāmi yo dharmo vyākṛto vyākariṣyate vyākriyate vā anuttarāyāṃ samyaksaṃbodhau /",
  "S06bsu049_u:8469": "tamapyahaṃ bhagavan dharmaṃ na samanupaśyāmi,",
  "S06bsu049_u:8470": "yo dharmo 'bhisaṃbudhyate,",
  "S06bsu049_u:8471": "yo dharmo 'bhisaṃboddhavyaḥ,",
  "S06bsu049_u:8472": "yena vā dharmeṇābhisaṃbudhyate /",
  "S06bsu049_u:8473": "tatkasya hetoḥ?",
  "S06bsu049_u:8474": "sarvadharmeṣu bhagavan anupalabhyamāneṣu na me evaṃ bhavati - ayaṃ dharmo 'bhisaṃbudhyate,",
  "S06bsu049_u:8475": "ayaṃ dharmo 'bhisaṃboddhavyaḥ,",
  "S06bsu049_u:8476": "anena vā dharmeṇābhisaṃbudhyate iti //",
  "S06bsu049_u:8477": "āryāṣṭasāhasrikāyāṃ prajñāpāramitāyāṃ kalyāṇamitraparivarto nāma dvāviṃśatitamaḥ //",
  "S06bsu049_u:8478": "_______________________________________________________________",
  "S06bsu049_u:8479": "(Vaidya 203)",
  "S06bsu049_u:8480": "ASP_23: śakraparivartastrayoviṃśatitamaḥ /",
  "S06bsu049_u:8481": "tena khalu punaḥ samayena śakro devānāmindrastasyāmeva parṣadi saṃnipatitaḥ saṃniṣaṇṇo 'bhūt /",
  "S06bsu049_u:8482": "atha khalu śakro devānāmindro bhagavantametadavocat - gambhīreyaṃ bhagavan prajñāpāramitā /",
  "S06bsu049_u:8483": "durddaśā duranubodhā bateyaṃ bhagavan prajñāpāramitā /",
  "S06bsu049_u:8484": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:8485": "gambhīreyaṃ kauśika prajñāpāramitā /",
  "S06bsu049_u:8486": "durdṛśā duranubodhā bateyaṃ kauśika prajñāpāramitā /",
  "S06bsu049_u:8487": "ākāśagambhīratayā gambhīreyaṃ prajñāpāramitā /",
  "S06bsu049_u:8488": "viviktatvāddurdṛśā /",
  "S06bsu049_u:8489": "śūnyatvādduranubodheyaṃ prajñāpāramitā /",
  "S06bsu049_u:8490": "evamukte śakro devānāmindro bhagavantametadavocat - na te bhagavan sattvā avarakeṇa kuśalamūlena samanvāgatā bhaviṣyanti ya imāṃ gambhīrāṃ prajñāpāramitāṃ śroṣyanti /",
  "S06bsu049_u:8491": "śrutvā ca udgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti /",
  "S06bsu049_u:8492": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:8493": "na te kauśika sattvā avarakeṇa kuśalamūlena samanvāgatā bhaviṣyanti,",
  "S06bsu049_u:8494": "ya imāṃ gambhīrāṃ prajñāpāramitāṃ śroṣyanti /",
  "S06bsu049_u:8495": "śrutvā codgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti /",
  "S06bsu049_u:8496": "yāvantaḥ kauśika jambūdvīpe sattvāḥ,",
  "S06bsu049_u:8497": "te sarve daśakuśalakarmapathasamanvāgatā bhaveyuḥ,",
  "S06bsu049_u:8498": "tatkiṃ manyase kauśika api nu te sattvāstatonidānaṃ bahu puṇyaṃ prasaveyuḥ?",
  "S06bsu049_u:8499": "śakra āha - bahu bhagavan,",
  "S06bsu049_u:8500": "bahu sugata /",
  "S06bsu049_u:8501": "bhagavānāha - ataḥ khalu punaḥ sa kauśika kulaputro vā kuladuhitā vā bahutaraṃ puṇyaṃ prasavati,",
  "S06bsu049_u:8502": "ya imāṃ prajñāpāramitāṃ śroṣyati /",
  "S06bsu049_u:8503": "śrutvā ca udgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati likhiṣyati /",
  "S06bsu049_u:8504": "asya kauśika puṇyaskandhasya asau paurvakāṇāṃ jāmbūdvīpakānāṃ sarvasattvānāṃ śīlamayaḥ puṇyaskandhaḥ śatatamīm api kalāṃ nopaiti /",
  "S06bsu049_u:8505": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti /",
  "S06bsu049_u:8506": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate,",
  "S06bsu049_u:8507": "yena kuśalamūlena sa kulaputro vā kuladuhitā vā samanvāgato bhavati,",
  "S06bsu049_u:8508": "ya imāṃ gambhīrāṃ prajñāpāramitāṃ śroṣyati /",
  "S06bsu049_u:8509": "śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣatyuddekṣyati svādhyāsyati likhiṣyati //",
  "S06bsu049_u:8510": "atha khalvanyataro bhikṣuḥ śakraṃ devānāmindrametadavocat - abhibhūto 'si kauśika tena kulaputreṇa vā kuladuhitrā vā ya imāṃ gambhīrāṃ prajñāpāramitāṃ śroṣyati /",
  "S06bsu049_u:8511": "śrutvā codgrahīṣyati dhārayiṣyati vācayiṣyati paryavāpsyati pravartayiṣyati deśayiṣyatyupadekṣyatyuddekṣyati svādhyāsyati likhiṣyati /",
  "S06bsu049_u:8512": "evamukte śakro devānāmindrastaṃ bhikṣumetadavocat - ekacittotpādenaiva ahamārya tena kulaputreṇa vā kuladuhitrā vā abhibhūtaḥ /",
  "S06bsu049_u:8513": "kaḥ punarvādo ya imāṃ gambhīrāṃ prajñāpāramitāṃ śroṣyati /",
  "S06bsu049_u:8514": "śrutvā ca udgrahīṣyati dhārayiṣyati vācayiṣyati paryavāpsyati pravartayiṣyati (Vaidya 204)",
  "S06bsu049_u:8515": "deśayiṣyatyupadekṣyatyuddekṣyati svādhyāsyati likhiṣyati /",
  "S06bsu049_u:8516": "kaḥ punarvādo ye śrutvā udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya likhitvā tathatvāya śikṣiṣyante,",
  "S06bsu049_u:8517": "tathatvāya pratipatsyante,",
  "S06bsu049_u:8518": "tathatvāya yogamāpatsyante /",
  "S06bsu049_u:8519": "te sadevamānuṣāsuraṃ lokamabhibhavanto gamiṣyanti bodhisattvā mahāsattvāḥ /",
  "S06bsu049_u:8520": "na kevalaṃ te sadevamānuṣāsuraṃ lokamabhibhavanto gamiṣyanti,",
  "S06bsu049_u:8521": "ye 'pi te srotaāpannāḥ sakṛdāgāmino 'nāgāmino 'rhantaḥ samyaksaṃbuddhāḥ,",
  "S06bsu049_u:8522": "tān api te sarvānabhibhavanto gamiṣyanti bodhisattvā mahāsattvāḥ /",
  "S06bsu049_u:8523": "na kevalaṃ srotaāpannān sakṛdāgāmino 'nāgāmino 'rhataḥ pratyekabuddhānabhibhavanto gamiṣyanti,",
  "S06bsu049_u:8524": "ye 'pi te bodhisattvā mahāsattvā mahādānapatayaḥ prajñāpāramitopāyakauśalyavirahitāḥ,",
  "S06bsu049_u:8525": "tān api te sarvānabhibhavanto gamiṣyanti bodhisattvā mahāsattvāḥ /",
  "S06bsu049_u:8526": "na kevalaṃ tān mahādānapatīn bodhisattvānabhibhavanto gamiṣyanti,",
  "S06bsu049_u:8527_0": "ye 'pi te bodhisattvā mahāsattvā pariśuddhaśīlā akhaṇḍena śīlaskandhenācchidreṇākalmaṣeṇa",
  "S06bsu049_u:8527_1": "paripūrṇena pariśuddhena aśabalena śīlaskandhena samanvāgatāḥ prajñāpāramitopāyakauśalyavirahitāḥ,",
  "S06bsu049_u:8528": "tān api te sarvānabhibhavanto gamiṣyanti bodhisattvā mahāsattvāḥ /",
  "S06bsu049_u:8529": "na kevalamakhaṇḍenācchidreṇākalmaṣeṇa paripūrṇena pariśuddhena aśabalena śīlaskandhena samanvāgatān bodhisattvān mahāsattvānabhibhavanto gamiṣyanti,",
  "S06bsu049_u:8530": "ye 'pi te bodhisattvā mahāsattvāḥ kṣāntisaṃpannā upaśamasaṃpannā apratihatacittā antato dagdhasthūṇāyāmapyāghātacittaṃ notpādayanti prajñāpāramitopāyakauśalyavirahitāḥ,",
  "S06bsu049_u:8531": "tān api te sarvānabhibhavanto gamiṣyanti bodhisattvā mahāsattvāḥ /",
  "S06bsu049_u:8532": "na kevalaṃ kṣāntisaṃpannānupaśamasaṃpannānapratihatacittān bodhisattvān mahāsattvānabhibhavanto gamiṣyanti,",
  "S06bsu049_u:8533": "ye 'pi te bodhisattvā mahāsattvā ārabdhavīryā anikṣiptadhurā akusīdā anavalīnakāyavāṅmanaḥkarmāntāḥ prajñāpāramitopāyakauśalyavirahitāḥ,",
  "S06bsu049_u:8534": "tān api te sarvānabhibhavanto gamiṣyanti bodhisattvā mahāsattvāḥ /",
  "S06bsu049_u:8535": "na kevalamārabdhavīryānanikṣiptadhurānakusīdānanavalīnakāyavāṅmanaḥkarmāntān bodhisattvān mahāsattvānabhibhavanto gamiṣyanti,",
  "S06bsu049_u:8536": "ye 'pi te bodhisattvā mahāsattvā dhyānārāmā dhyānaratā dhyānabalino dhyānabalavanto dhyānapratiṣṭhitā dhyānavaśinaḥ prajñāpāramitopāyakauśalyavirahitāḥ,",
  "S06bsu049_u:8537": "tān api te sarvānabhibhavanto gamiṣyanti bodhisattvā mahāsattvāḥ /",
  "S06bsu049_u:8538": "yathānirdiṣṭāyāṃ hi prajñāpāramitāyāṃ caran bodhisattvo mahāsattvaḥ sadevamānuṣāsuralokaṃ sarvān śrāvakapratyekabuddhayānikānanupāyakuśalāṃś ca bodhisattvān mahāsattvānabhibhavati,",
  "S06bsu049_u:8539": "teṣāṃ cānabhibhūto bhavati /",
  "S06bsu049_u:8540": "tatkasya hetoḥ?",
  "S06bsu049_u:8541": "yo hi bodhisattvo mahāsattvo yathānirdiṣṭāyāṃ prajñāpāramitāyāṃ carati,",
  "S06bsu049_u:8542": "prajñāpāramitāmanuvartate,",
  "S06bsu049_u:8543": "ayaṃ bodhisattvo mahāsattvaḥ sarvajñavaṃśasyānupacchedāya sthito bhavati /",
  "S06bsu049_u:8544": "ayaṃ bodhisattvo mahāsattvastathāgatān na dūrīkariṣyati /",
  "S06bsu049_u:8545": "ayaṃ bodhisattvo mahāsattva evaṃ pratipadyamāno nacirādgamiṣyati bodhimaṇḍam /",
  "S06bsu049_u:8546": "ayaṃ bodhisattvo mahāsattva evaṃ śikṣamāṇaḥ sattvān kleśapaṅke saṃsīdamānānuddhariṣyati /",
  "S06bsu049_u:8547": "ayaṃ bodhisattvo mahāsattva evaṃ śikṣamāṇo bodhisattvaśikṣāyāṃ śikṣate,",
  "S06bsu049_u:8548": "na śrāvakaśikṣāyāṃ śikṣate,",
  "S06bsu049_u:8549": "na pratyekabuddhaśikṣāyāṃ śikṣate /",
  "S06bsu049_u:8550": "evaṃ śikṣamāṇaṃ ca prajñāpāramitāyāṃ bodhisattvaṃ mahāsattvaṃ (Vaidya 205)",
  "S06bsu049_u:8551": "catvāro lokapālā mahārājāna upasaṃkramyaivaṃ vakṣyanti - kṣipraṃ tvaṃ kulaputra asyāṃ bodhisattvacaryāyāṃ śikṣasva,",
  "S06bsu049_u:8552": "laghu śikṣasva /",
  "S06bsu049_u:8553": "imāni te catvāri pātrāṇi yāni tvayā bodhimaṇḍe niṣadya anuttarāṃ samyaksaṃbodhimabhisaṃbuddhena pratigrahītavyānīti /",
  "S06bsu049_u:8554": "evaṃ śikṣamāṇaṃ bodhisattvaṃ mahāsattvaṃ yathānirdiṣṭāyāṃ prajñāpāramitāyāṃ na kevalaṃ catvāro lokapālā mahārājāna upasaṃkramitavyaṃ maṃsyante,",
  "S06bsu049_u:8555": "aham api bhagavaṃstaṃ bodhisattvaṃ mahāsattvamupasaṃkramiṣyāmi,",
  "S06bsu049_u:8556": "kaḥ punarvādastadanye devaputrāḥ /",
  "S06bsu049_u:8557": "tathāgatair api so 'rhadbhiḥ samyaksaṃbuddhairnityameva samanvāhṛto bhaviṣyati bodhisattvo mahāsattvaḥ /",
  "S06bsu049_u:8558": "evaṃ prajñāpāramitāyāṃ carato bodhisattvasya mahāsattvasya yāni kānicillaukikāni duḥkhāni paropakramikāṇi vā anyāni vā utpadyeran,",
  "S06bsu049_u:8559": "tānyasya sarveṇa sarvaṃ sarvathā sarvaṃ notpatsyante /",
  "S06bsu049_u:8560": "ayam api bhagavan dṛṣṭadhārmiko guṇastasya bodhisattvasya mahāsattvasya prajñāpāramitāyāṃ carato bhavati //",
  "S06bsu049_u:8561": "atha khalvāyuṣmata ānandasyaitadabhavat - kimayaṃ śakro devānāmindraḥ svakena pratibhānena bhāṣate,",
  "S06bsu049_u:8562": "utāho buddhānubhāveneti?",
  "S06bsu049_u:8563": "atha khalu buddhānubhāvena śakro devānāmindra āyuṣmata ānandasya cetasaiva cetaḥparivitarkamājñāya āyuṣmantamānandametadavocat - buddhānubhāvo 'yamāryānanda veditavyaḥ,",
  "S06bsu049_u:8564": "buddhādhiṣṭhānamidam api āryānanda veditavyam,",
  "S06bsu049_u:8565": "apratibalo hyahamāryānanda bodhisattvān mahāsattvānārabhya vyāhartum /",
  "S06bsu049_u:8566": "atha khalu bhagavānāyuṣmantamānandamāmantrayate sma - evametadānanda,",
  "S06bsu049_u:8567": "evam etat yathā śakreṇa devānāmindreṇa bhāṣitam /",
  "S06bsu049_u:8568": "tathāgatasyaiṣo 'nubhāvaḥ,",
  "S06bsu049_u:8569": "tathāgatasyaitadadhiṣṭhānam,",
  "S06bsu049_u:8570": "yacchakreṇa devānāmindreṇa bhāṣitamiti //",
  "S06bsu049_u:8571": "āryāṣṭasāhasrikāyāṃ prajñāpāramitāyāṃ śakraparivarto nāma trayoviṃśatitamaḥ //",
  "S06bsu049_u:8572": "_______________________________________________________________",
  "S06bsu049_u:8573": "(Vaidya 206)",
  "S06bsu049_u:8574": "ASP_24: abhimānaparivartaścaturviṃśatitamaḥ /",
  "S06bsu049_u:8575": "atha khalu bhagavān punarapyāyuṣmantamānandamāmantrayate sma - yasmin khalu punarānanda samaye bodhisattvo mahāsattvaḥ prajñāpāramitāyāṃ śikṣate,",
  "S06bsu049_u:8576": "prajñāpāramitāyāṃ yogamāpadyate,",
  "S06bsu049_u:8577": "prajñāpāramitāṃ bhāvayati,",
  "S06bsu049_u:8578": "tasmin ānanda samaye ye trisāhasramahāsāhasre lokadhātau mārāḥ pāpīyāṃsaḥ,",
  "S06bsu049_u:8579": "te sarve saṃśayitā bhavanti - kimayaṃ bodhisattvo mahāsattvo 'ntarā bhūtakoṭiṃ sākṣātkariṣyati śrāvakabhūmau vā pratyekabuddhabhūmau vā,",
  "S06bsu049_u:8580": "utāho anuttarāṃ samyaksaṃbodhimabhisaṃbhotsyate iti /",
  "S06bsu049_u:8581": "punaraparamānanda tasmin samaye mārāḥ pāpīyāṃsaḥ śokaśalyaviddhā bhavanti yasmin samaye bodhisattvo mahāsattvaḥ prajñāpāramitāvihāreṇa viharati /",
  "S06bsu049_u:8582": "punaraparamānanda yasmin samaye bodhisattvo mahāsattvaḥ prajñāpāramitāyāṃ carati,",
  "S06bsu049_u:8583": "prajñāpāramitāyāṃ yogamāpadyate,",
  "S06bsu049_u:8584": "prajñāpāramitāṃ bhāvayati,",
  "S06bsu049_u:8585": "tasmin samaye mārāḥ pāpīyāṃso bodhisattvasya mahāsattvasya viheṭhāmupasaṃharanti,",
  "S06bsu049_u:8586": "bhayaṃ saṃjanayanti,",
  "S06bsu049_u:8587": "ulkāpātān diśi diśyutsṛjanti,",
  "S06bsu049_u:8588": "digdāhānupadarśayanti - apyeva nāma ayaṃ bodhisattvo mahāsattvo 'valīyeta vā romaharṣo vā asya bhavet,",
  "S06bsu049_u:8589": "yenāsyaikacittotpādo 'pi kṣīyeta anuttarāyāṃ samyaksaṃbodheriti /",
  "S06bsu049_u:8590": "tatra ānanda na sarvasya bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
  "S06bsu049_u:8591": "api tu kasyacidupasaṃkrāmati,",
  "S06bsu049_u:8592": "kasyacinnopasaṃkrāmati //",
  "S06bsu049_u:8593": "ānanda āha - kiyadrūpasya bhagavan bodhisattvasya mahāsattvasya upasaṃkrāmati māraḥ pāpīyān viheṭhanābhiprāyaḥ?",
  "S06bsu049_u:8594": "bhagavānāha - yena ānanda bodhisattvena mahāsattvena pūrvāntataḥ prajñāpāramitāyāṃ bhāṣyamāṇāyāmadhimukticittaṃ notpāditaṃ bhavati,",
  "S06bsu049_u:8595": "asya ānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
  "S06bsu049_u:8596": "avatāraṃ cāsya labhate //",
  "S06bsu049_u:8597": "punaraparamānanda yo bodhisattvo mahāsattvo gambhīrāyāṃ prajñāpāramitāyāṃ bhāṣyamāṇāyāṃ saṃśayaprāpto bhavati,",
  "S06bsu049_u:8598": "vimatimutpādayati - syādveyaṃ prajñāpāramitā,",
  "S06bsu049_u:8599": "evaṃ na vā syāditi,",
  "S06bsu049_u:8600": "asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
  "S06bsu049_u:8601": "avatāraṃ cāsya labhate //",
  "S06bsu049_u:8602": "punaraparamānanda yo bodhisattvo mahāsattvaḥ kalyāṇamitravirahito bhavati,",
  "S06bsu049_u:8603": "pāpamitraparigṛhītaś ca bhavati,",
  "S06bsu049_u:8604": "sa gambhīrāṇi gambhīrāṇi sthānāni prajñāpāramitāyāṃ bhāṣyamāṇāyāṃ na śṛṇoti,",
  "S06bsu049_u:8605": "aśṛṇvanna jānāti,",
  "S06bsu049_u:8606": "ajānanna paripṛcchati - kathaṃ prajñāpāramitā bhāvayitavyeti,",
  "S06bsu049_u:8607": "asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
  "S06bsu049_u:8608": "avatāraṃ cāsya labhate //",
  "S06bsu049_u:8609": "punaraparamānanda yo bodhisattvo mahāsattvo 'saddharmaparigrāhakamālīno bhavati - eṣa mama sahāyakaḥ,",
  "S06bsu049_u:8610": "sarvārtheṣu māṃ na parityajati,",
  "S06bsu049_u:8611": "bahavo 'pi bodhisattvā mahāsattvā mamānye 'pi sahāyakāḥ santi /",
  "S06bsu049_u:8612": "na ca punaste mamābhiprāyaṃ paripūrayanti /",
  "S06bsu049_u:8613": "ayaṃ tu mayā pratirūpaḥ sahāyo labdhaḥ /",
  "S06bsu049_u:8614": "ayaṃ mamābhiprāyaṃ paripūrayiṣyati /",
  "S06bsu049_u:8615": "asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
  "S06bsu049_u:8616": "avatāraṃ cāsya labhate //",
  "S06bsu049_u:8617": "(Vaidya 207) punaraparamānanda yo bodhisattvo mahāsattvo 'syāṃ gambhīrāyāṃ prajñāpāramitāyāṃ bhāṣyamāṇāyāmanyaṃ bodhisattvamevaṃ vadet - gambhīrā bateyaṃ prajñāpāramitā /",
  "S06bsu049_u:8618": "kiṃ tavainayā śrutayā?",
  "S06bsu049_u:8619": "na hyevamatra yujyamānamanyeṣu sūtrānteṣu yathā tathāgatena bhāṣitam /",
  "S06bsu049_u:8620": "ahamapyasyāmagādhamāsvādaṃ na labhe /",
  "S06bsu049_u:8621": "kiṃ tavainayā śrutayā likhitayā veti?",
  "S06bsu049_u:8622": "evamanyān api bodhisattvān mahāsattvān vivecayate /",
  "S06bsu049_u:8623": "asyāpyānanda bodhisattvasya mahāsattvasya māraḥ pāpīyānupasaṃkrāmati viheṭhanābhiprāyaḥ,",
  "S06bsu049_u:8624": "avatāraṃ cāsya labhate //",
  "S06bsu049_u:8625": "punaraparamānanda yasmin samaye bodhisattvo mahāsattvo 'nyān bodhisattvānavamanyate - ahaṃ vivekavihāreṇa viharāmi,",
  "S06bsu049_u:8626": "nānye vivekavihāreṇa viharanti,",
  "S06bsu049_u:8627": "nānyeṣāṃ vivekavihārāḥ saṃvidyante iti /",
  "S06bsu049_u:8628": "tasminnānanda samaye māraḥ pāpīyāṃstuṣṭa udagra āttamanāḥ pramuditaḥ prītisaumanasyajāto bhavati,",
  "S06bsu049_u:8629": "saṃharṣajāto harṣitacittaḥ prītiprāmodyajāto bhavati /",
  "S06bsu049_u:8630": "tatkasya hetoḥ?",
  "S06bsu049_u:8631": "dūrīkarotyeṣo 'nuttarāṃ samyaksaṃbodhimiti //",
  "S06bsu049_u:8632": "punaraparamānanda yasmin samaye bodhisattvasya mahāsattvasya nāmagrahaṇaṃ vā gotragrahaṇaṃ vā dhutaguṇaparikīrtanaṃ vā bhavati,",
  "S06bsu049_u:8633": "evaṃ sa tāvanmātrakeṇa tato 'nyān bodhisattvān mahāsattvān peśalān kalyāṇadharmaṇo 'vamanyate /",
  "S06bsu049_u:8634": "te ca tasya guṇā na saṃvidyante,",
  "S06bsu049_u:8635": "ye 'vinivartanīyānāṃ bodhisattvānāṃ mahāsattvānāṃ prajñāpāramitāyāṃ caratāṃ guṇāḥ,",
  "S06bsu049_u:8636": "te ākārāstāni liṅgāni tāni nimittāni tasya na saṃvidyante /",
  "S06bsu049_u:8637": "so 'saṃvidyamāneṣvavinivartanīyaguṇeṣu kleśamutpādayati,",
  "S06bsu049_u:8638": "yaduta ātmānamutkrośayati,",
  "S06bsu049_u:8639": "parān paṃsayati - na khalvete teṣu dharmeṣu saṃdṛśyante,",
  "S06bsu049_u:8640": "yatrāhaṃ saṃdṛśya iti /",
  "S06bsu049_u:8641": "tatra mārāṇāṃ pāpīyasāmevaṃ bhavati - na śūnyāni mārabhavanāni bhaviṣyanti,",
  "S06bsu049_u:8642": "utsadāni bhaviṣyanti /",
  "S06bsu049_u:8643": "mahānirayāstiryañcaḥ pretaviṣayā āsurāś ca kāyā utsadā bhaviṣyantīti /",
  "S06bsu049_u:8644": "tathā ca māraḥ pāpīyānadhiṣṭhāsyati,",
  "S06bsu049_u:8645": "yathā te bodhisattvā mahāsattvā evaṃ pravṛttā adhyākrāntā lābhasatkāreṇa bhaviṣyanti,",
  "S06bsu049_u:8646": "ādeyavacanāś ca bhaviṣyanti /",
  "S06bsu049_u:8647": "te tayā ādeyavacanatayā bahujanaṃ grāhayiṣyanti /",
  "S06bsu049_u:8648": "teṣāṃ ca sa mahājanaḥ śrotavyaṃ śraddhātavyaṃ maṃsyate /",
  "S06bsu049_u:8649": "te dṛṣṭvā śrutvā ca teṣāmanukṛtimāpatsyante /",
  "S06bsu049_u:8650": "te dṛṣṭaśrutānukṛtimāpadyamānā na tathatvāya śikṣiṣyante,",
  "S06bsu049_u:8651": "na tathatvāya pratipatsyante,",
  "S06bsu049_u:8652": "na tathatvāya yogamāpatsyante /",
  "S06bsu049_u:8653": "evaṃ te na tathatāyāṃ śikṣamāṇā na tathatāyāṃ pratipadyamānā na tathatāyāṃ yogamāpadyamānāḥ saṃkleśaṃ vivardhayiṣyanti /",
  "S06bsu049_u:8654": "evaṃ te viparyastayā cittasaṃtatyā yadyadeva karma ārapsyante kāyena vā vācā vā manasā vā,",
  "S06bsu049_u:8655": "tatsarvamanirdiṣṭatvāya akāntatvāya apriyatvāya amanaāpatvāya saṃvartsyate /",
  "S06bsu049_u:8656": "evaṃ te mahānirayā utsadā bhaviṣyanti,",
  "S06bsu049_u:8657": "tiryañcaḥ pretaviṣayā āsurāś ca kāyāḥ,",
  "S06bsu049_u:8658": "mārabhavanāni cotsadāni bhaviṣyanti /",
  "S06bsu049_u:8659": "imamapyānanda arthavaśaṃ saṃpaśyan māraḥ pāpīyāṃstuṣṭa udagra āttamanāḥ pramuditaḥ prītisaumanasyajāto bhavati //",
  "S06bsu049_u:8660": "punaraparamānanda yasmin samaye bodhisattvo mahāsattvaḥ śrāvakayānikena pudgalena sārdhaṃ kalahāyati vivadati vigṛhṇīte ākrośet paribhāṣeta vyāpadyeta doṣamutpādayati,",
  "S06bsu049_u:8661": "tasmin (Vaidya 208)",
  "S06bsu049_u:8662": "samaye mārasya pāpīyasa evaṃ bhavati - dūrīkariṣyati batāyaṃ kulaputraḥ sarvajñatām,",
  "S06bsu049_u:8663_0": "atidūre sthāsyati sarvajñatāyāḥ sacetpunarbodhisattvayānikaḥ pudgalo 'nyena bodhisattvayānikena",
  "S06bsu049_u:8663_1": "pudgalena sārdhaṃ kalahāyati vivadati vigṛhṇīte ākrośati paribhāṣate vyāpadyate doṣamutpādayati,",
  "S06bsu049_u:8664": "tatra māraḥ pāpīyān bhūyasyā mātrayā tuṣṭo bhavati,",
  "S06bsu049_u:8665": "udagra āttamanāḥ pramuditaḥ prītisaumanasyajāto bhavati /",
  "S06bsu049_u:8666": "evaṃ cāsya bhavati - ubhāvapyetau bodhisattvau dūre sthāsyataḥ sarvajñatāyā iti //",
  "S06bsu049_u:8667": "punaraparamānanda yo bodhisattvo mahāsattvo vyākṛto 'vyākṛtena bodhisattvena mahāsattvena sārdhaṃ kalahāyet vivadet vigṛhṇīyāt ākrośet paribhāṣeta vyāpadyeta doṣamutpādayet,",
  "S06bsu049_u:8668": "cittaṃ cāghātayet,",
  "S06bsu049_u:8669": "tena bodhisattvena mahāsattvena cittotpāde tāvata eva kalpān saṃnāhaḥ saṃnāhyaḥ,",
  "S06bsu049_u:8670": "sacedasyāparityaktā sarvajñatā //",
  "S06bsu049_u:8671": "evamukte āyuṣmānānando bhagavantametadavocat - asti bhagavaṃsteṣāṃ cittotpādānāṃ kiṃcinniḥsaraṇam,",
  "S06bsu049_u:8672": "utāho tāvata eva kalpānavaśyaṃ tena bodhisattvena mahāsattvena saṃnāhaḥ saṃnahyaḥ?",
  "S06bsu049_u:8673": "bhagavānāha - saniḥsaraṇamānanda mayā dharmo deśitaḥ śrāvakayānikānāṃ pratyekabuddhayānikānāṃ bodhisattvayānikānāṃ ca pudgalānām /",
  "S06bsu049_u:8674": "tatra ānanda yo 'yaṃ bodhisattvayānikaḥ pudgalo bodhisattvayānikena pudgalena sārdhaṃ kalahāyitvā vivaditvā vigṛhya ākruśya paribhāṣya vyāpadya doṣamutpādya na pratideśayati,",
  "S06bsu049_u:8675": "nāyatyāṃ saṃbarāya pratipadyate,",
  "S06bsu049_u:8676": "anuśayaṃ vahati,",
  "S06bsu049_u:8677": "anuśayabaddho viharati,",
  "S06bsu049_u:8678": "nāhamānanda tasya pudgalasya niḥsaraṇaṃ vadāmi /",
  "S06bsu049_u:8679": "avaśyaṃ tena ānanda pudgalena punareva tāvata eva kalpān saṃnāhaḥ saṃnahyaḥ /",
  "S06bsu049_u:8680": "yaḥ punarānanda bodhisattvayānikaḥ pudgalo bodhisattvayānikena pudgalena sārdhaṃ kalahāyitvā vivaditvā vigṛhya ākruśya paribhāṣya vyāpadya doṣamutpādya pratideśayati,",
  "S06bsu049_u:8681": "pratideśya āyatyāṃ saṃvarāya pratipadyate,",
  "S06bsu049_u:8682": "evaṃ ca cittamutpādayati - yena mayā sarvasattvānāṃ vigrahā vivādā virodhā utsārayitavyā nidhyāpayitavyāḥ praśamayitavyāḥ,",
  "S06bsu049_u:8683": "so 'haṃ nāma svayameva vivadāmi /",
  "S06bsu049_u:8684": "lābhā me durlabdhā na sulabdhāḥ,",
  "S06bsu049_u:8685": "yo 'haṃ jalpite pratijalpāmi /",
  "S06bsu049_u:8686": "yena mayā sarvasattvānāṃ saṃkramabhūtena bhavitavyam,",
  "S06bsu049_u:8687": "so 'haṃ pareṣu tvamity api vācaṃ bhāṣe,",
  "S06bsu049_u:8688": "paruṣaṃ vā karkaśaṃ vā prativaco dadāmi /",
  "S06bsu049_u:8689": "idam api mayā naiva vaktavyam /",
  "S06bsu049_u:8690": "jaḍasadṛśena eḍamūkasamena mayā kalahavigrahavivādeṣu bhavitavyam,",
  "S06bsu049_u:8691": "parato duruktāni durāgatāni durbhāṣitāni bhāṣyamāṇāni śṛṇvatā cittaṃ nāghātayitavyam /",
  "S06bsu049_u:8692": "pareṣāmantike na mamaitatsādhu,",
  "S06bsu049_u:8693": "na caitanmamāṃ pratirūpam,",
  "S06bsu049_u:8694": "yo 'haṃ parasya doṣāntaraṃ saṃjāne /",
  "S06bsu049_u:8695": "etad api me na pratirūpam,",
  "S06bsu049_u:8696": "yadahaṃ pareṣa doṣāntaram api śrotavyaṃ manye /",
  "S06bsu049_u:8697": "tatkasya hetoḥ?",
  "S06bsu049_u:8698": "na mayā adhyāśayo vikopayitavyaḥ,",
  "S06bsu049_u:8699": "yena mayā sarvasattvāḥ sarvasukhopadhānaiḥ sukhayitavyāḥ,",
  "S06bsu049_u:8700": "parinirvāpayitavyāś ca anuttarāṃ samyaksaṃbodhimabhisaṃbudhya,",
  "S06bsu049_u:8701": "sa nāmāhaṃ vyāpadye /",
  "S06bsu049_u:8702": "na ca mayā svaparāddheṣv api pareṣu vyāpattavyam /",
  "S06bsu049_u:8703": "sa nāmāhaṃ kṣobhaṃ gacchāmi /",
  "S06bsu049_u:8704": "idaṃ mayā na karaṇīyam /",
  "S06bsu049_u:8705": "dṛḍhaparākramatayā parākrāntavyam /",
  "S06bsu049_u:8706": "na ca mayā jīvitāntarāye 'pi kriyamāṇe kṣobhaḥ karaṇīyaḥ,",
  "S06bsu049_u:8707": "na bhrukuṭirmukhe utpādayitavyeti /",
  "S06bsu049_u:8708": "asyāhamānanda (Vaidya 209)",
  "S06bsu049_u:8709": "bodhisattvasya mahāsattvasya niḥsaraṇaṃ vadāmi /",
  "S06bsu049_u:8710": "evaṃ cānanda bodhisattvena mahāsattvena śrāvakayānikānām api pudgalānāmantike sthātavyam,",
  "S06bsu049_u:8711": "yathā na kasyacitsattvasyāntike kṣubhyeta,",
  "S06bsu049_u:8712": "evameva ca sarvasattvānāmantike sthātavyam /",
  "S06bsu049_u:8713": "kathaṃ cānanda bodhisattvena mahāsattvena apareṣāṃ bodhisattvayānikānāṃ pudgalānāmantike sthātavyam?",
  "S06bsu049_u:8714": "tadyathāpi nāma ānanda śāstari /",
  "S06bsu049_u:8715": "ete mama bodhisattvā mahāsattvāḥ śāstāra ityevaṃ sthātavyam /",
  "S06bsu049_u:8716": "ekayānasamārūḍhā bateme mama bodhisattvā mahāsattvāḥ,",
  "S06bsu049_u:8717": "ekamārgasamārūḍhā bateme mama bodhisattvā mahāsattvāḥ,",
  "S06bsu049_u:8718": "samānābhiprāyā bateme mama bodhisattvā mahāsattvāḥ,",
  "S06bsu049_u:8719": "samayānasaṃprasthitā bateme mama bodhisattvā mahāsattvāḥ /",
  "S06bsu049_u:8720": "yatraibhiḥ śikṣitavyam,",
  "S06bsu049_u:8721": "tatra mayā śikṣitavyam /",
  "S06bsu049_u:8722": "yathaiva caibhiḥ śikṣitavyam,",
  "S06bsu049_u:8723": "tathaiva mayā śikṣitavyam /",
  "S06bsu049_u:8724": "sacetpunareṣāṃ kaścidvyavakīrṇavihāreṇa vihariṣyati,",
  "S06bsu049_u:8725": "na mayā vyavakīrṇavihāreṇa vihartavyam /",
  "S06bsu049_u:8726": "sacetpunarete 'vyavakīrṇavihāreṇa vihariṣyanti sarvajñatāpratisaṃyuktairmanasikāraiḥ,",
  "S06bsu049_u:8727": "mayāpyevaṃ śikṣitavyam /",
  "S06bsu049_u:8728": "evaṃ sarvajñatāyāṃ śikṣamāṇasya ānanda bodhisattvasya mahāsattvasya antarāyo na bhavatyanuttarāyāḥ samyaksaṃbodheḥ,",
  "S06bsu049_u:8729": "kṣipraṃ ca anuttarāṃ samyaksaṃbodhimabhisaṃbudhyate iti //",
  "S06bsu049_u:8730": "āryāṣṭasāhasrikāyāṃ prajñāpāramitāyāmabhimānaparivarto nāma caturviṃśatitamaḥ //",
  "S06bsu049_u:8731": "_______________________________________________________________",
  "S06bsu049_u:8732": "(Vaidya 210)",
  "S06bsu049_u:8733": "ASP_25: śikṣāparivartaḥ pañcaviṃśatitamaḥ /",
  "S06bsu049_u:8734": "atha khalvāyuṣmān subhūtirbhagavantametadavocat - kva punarbhagavan śikṣamāṇo bodhisattvo mahāsattvaḥ sarvajñatāyāṃ śikṣate?",
  "S06bsu049_u:8735": "bhagavānāha - sacetsubhūte bodhisattvo mahāsattvaḥ kṣaye śikṣate,",
  "S06bsu049_u:8736": "sarvajñatāyāṃ śikṣate /",
  "S06bsu049_u:8737": "evamanutpāde 'nirodhe 'jātau abhāve viveke virāge ākāśe dharmadhātau /",
  "S06bsu049_u:8738": "sacetsubhūte bodhisattvo mahāsattvo nirvāṇe śikṣate,",
  "S06bsu049_u:8739": "sarvajñatāyāṃ śikṣate /",
  "S06bsu049_u:8740": "subhūtirāha - kiṃ kāraṇaṃ bhagavan bodhisattvo mahāsattvaḥ kṣaye śikṣamāṇaḥ śikṣate sarvajñatāyām,",
  "S06bsu049_u:8741": "evamanutpāde 'nirodhe 'jātau abhāve viveke virāge ākāśe dharmadhātau nirvāṇe śikṣamāṇaḥ śikṣate sarvajñatāyām?",
  "S06bsu049_u:8742": "evamukte bhagavānāyuṣmantaṃ subhūtimetadavocat - yatsubhūte evaṃ vadasi - kiṃ kāraṇaṃ bodhisattvo mahāsattvaḥ kṣaye śikṣamāṇaḥ śikṣate sarvajñatāyām /",
  "S06bsu049_u:8743": "evamanutpāde 'nirodhe 'jātau abhāve viveke virāge ākāśe dharmadhātau nirvāṇe śikṣamāṇaḥ śikṣate sarvajñatāyāmiti?",
  "S06bsu049_u:8744": "tatkiṃ manyase subhūte yā tathāgatasya tathatā yayā tathatayā tathāgatastathāgata iti prabhāvyate,",
  "S06bsu049_u:8745": "api nu sā kṣīyate?",
  "S06bsu049_u:8746": "subhūtirāha - no hīdaṃ bhagavan /",
  "S06bsu049_u:8747": "tatkasya hetoḥ?",
  "S06bsu049_u:8748": "na hi bhagavan kṣayaḥ kṣīyate /",
  "S06bsu049_u:8749": "akṣayo hi bhagavan kṣayaḥ /",
  "S06bsu049_u:8750": "bhagavānāha - tatkiṃ manyase subhūte yā tathāgatasya tathatā yayā tathatayā tathāgatastathāgata iti prabhāvyate,",
  "S06bsu049_u:8751": "api nu sā utpadyate vā nirudhyate vā jāyate vā bhavati vā vibhavati vā vivicyate vā rajyate vā virajyate vā ākāśībhavati vā dharmībhavati vā?",
  "S06bsu049_u:8752": "āha - no hīdaṃ bhagavan /",
  "S06bsu049_u:8753": "bhagavānāha - tatkiṃ manyase subhūte yā tathāgatasya tathatā yayā tathatayā tathāgatastathāgata iti prabhāvyate,",
  "S06bsu049_u:8754": "api nu sā nirvāti?",
  "S06bsu049_u:8755": "āha - no hīdaṃ bhagavan /",
  "S06bsu049_u:8756": "bhagavānāha - tasmāttarhi subhūte evaṃ śikṣamāṇo bodhisattvo mahāsattvaḥ na tathatā kṣīyate ityevaṃ śikṣate /",
  "S06bsu049_u:8757": "evaṃ śikṣamāṇaḥ subhūte bodhisattvo mahāsattvaḥ śikṣate sarvajñatāyām /",
  "S06bsu049_u:8758": "evaṃ śikṣamāṇaḥ śikṣate prajñāpāramitāyām,",
  "S06bsu049_u:8759": "śikṣate buddhabhūmau,",
  "S06bsu049_u:8760": "śikṣate baleṣu,",
  "S06bsu049_u:8761": "śikṣate vaiśāradyeṣu,",
  "S06bsu049_u:8762": "śikṣate sarvabuddhadharmeṣu,",
  "S06bsu049_u:8763": "śikṣate sarvajñajñāne /",
  "S06bsu049_u:8764": "evaṃ śikṣamāṇaḥ subhūte bodhisattvo mahāsattvaḥ sarvaśikṣāpāramitāmanuprāpsyati /",
  "S06bsu049_u:8765": "evaṃ śikṣamāṇaḥ subhūte bodhisattvo mahāsattvo na śakyo māreṇa vā māraparṣadā vā mārakāyikābhirvā devatābhirabhimarditum /",
  "S06bsu049_u:8766": "evaṃ śikṣamāṇaḥ subhūte bodhisattvo mahāsattvaḥ kṣipramavinivartanīyadharmatāmanuprāpsyati /",
  "S06bsu049_u:8767": "evaṃ śikṣamāṇaḥ subhūte bodhisattvo mahāsattvaḥ kṣipraṃ bodhimaṇḍe niṣatsyati /",
  "S06bsu049_u:8768": "evaṃ śikṣamāṇaḥ subhūte bodhisattvo mahāsattvaḥ svake gocare carati /",
  "S06bsu049_u:8769": "evaṃ śikṣamāṇaḥ subhūte bodhisattvo mahāsattvaḥ śikṣate nāthakarakeṣu dharmeṣu,",
  "S06bsu049_u:8770": "śikṣate mahāmaitryām,",
  "S06bsu049_u:8771": "mahākaruṇāyāṃ śikṣate,",
  "S06bsu049_u:8772": "mahāmuditāyāṃ śikṣate,",
  "S06bsu049_u:8773": "mahopekṣāyāṃ śikṣate /",
  "S06bsu049_u:8774": "evaṃ śikṣamāṇaḥ subhūte bodhisattvo mahāsattvaḥ śikṣate triparivartasya dvādaśākārasya dharmacakrasya pravartanāya /",
  "S06bsu049_u:8775": "evaṃ śikṣamāṇaḥ subhūte bodhisattvo mahāsattvaḥ sarvadhātuṃ nonīkariṣyāmīti śikṣate /",
  "S06bsu049_u:8776": "evaṃ śikṣamāṇaḥ subhūte bodhisattvo mahāsattvastathāgatavaṃśasyānupacchedāya śikṣate /",
  "S06bsu049_u:8777": "evaṃ śikṣamāṇaḥ subhūte bodhisattvo mahāsattvo 'mṛtadhātudvāraṃ vivariṣyāmīti śikṣate /",
  "S06bsu049_u:8778": "neyaṃ subhūte udārā (Vaidya 211)",
  "S06bsu049_u:8779": "śikṣā śakyā hīnasattvena śikṣitum /",
  "S06bsu049_u:8780": "na hi alpasthāmnā śakyamasyāṃ śikṣāyāṃ śikṣitum /",
  "S06bsu049_u:8781": "tatkasya hetoḥ?",
  "S06bsu049_u:8782": "sarvasattvasārā hi te subhūte,",
  "S06bsu049_u:8783": "sarvasattvanāthakāmā hi te subhūte,",
  "S06bsu049_u:8784": "ye 'syāṃ śikṣāyāṃ śikṣante /",
  "S06bsu049_u:8785": "sarvasattvābhyudgatatāṃ te 'nuprāptukāmāḥ,",
  "S06bsu049_u:8786": "ya iha śikṣante /",
  "S06bsu049_u:8787": "evaṃ śikṣamāṇaḥ subhūte bodhisattvo mahāsattvo na nirayeṣūpapadyate,",
  "S06bsu049_u:8788": "na tiryagyoniṣūpapadyate,",
  "S06bsu049_u:8789": "na pretaviṣayeṣūpapadyate,",
  "S06bsu049_u:8790": "nāsureṣu kāyeṣūpapadyate,",
  "S06bsu049_u:8791": "na pratyantajanapadeṣūpapadyate,",
  "S06bsu049_u:8792": "na caṇḍālakuleṣūpapadyate,",
  "S06bsu049_u:8793": "na śākunikakuleṣūpapadyate,",
  "S06bsu049_u:8794": "na niṣādadhīvaraurabhrikakuleṣūpapadyate,",
  "S06bsu049_u:8795": "nāpyanyeṣvevaṃrūpeṣu hīnajātikeṣu hīnakarmaseviṣu vā kuleṣūpapadyate /",
  "S06bsu049_u:8796": "evaṃ śikṣamāṇaḥ subhūte bodhisattvo mahāsattvo nāndho bhavati,",
  "S06bsu049_u:8797": "na badhiro bhavati,",
  "S06bsu049_u:8798": "na kāṇo bhavati,",
  "S06bsu049_u:8799": "na kuṇṭho bhavati,",
  "S06bsu049_u:8800": "na kubjo bhavati,",
  "S06bsu049_u:8801": "na kuṇirbhavati,",
  "S06bsu049_u:8802": "na laṅgo bhavati,",
  "S06bsu049_u:8803": "na khañjo bhavati,",
  "S06bsu049_u:8804": "na jaḍo bhavati,",
  "S06bsu049_u:8805": "na lolo bhavati,",
  "S06bsu049_u:8806": "na lollo bhavati,",
  "S06bsu049_u:8807": "na kallo bhavati,",
  "S06bsu049_u:8808": "na hīnāṅgo bhavati,",
  "S06bsu049_u:8809": "na vikalāṅgo bhavati,",
  "S06bsu049_u:8810": "na vikṛtāṅgo bhavati,",
  "S06bsu049_u:8811": "na durbalo bhavati,",
  "S06bsu049_u:8812": "na durvarṇo bhavati,",
  "S06bsu049_u:8813": "na duḥsaṃsthāno bhavati,",
  "S06bsu049_u:8814": "na hīnendriyo bhavati,",
  "S06bsu049_u:8815": "na vikalendriyo bhavati /",
  "S06bsu049_u:8816": "sarvākāraparipūrṇendriyo bhavati,",
  "S06bsu049_u:8817": "svarasaṃpanno bhavati /",
  "S06bsu049_u:8818": "evaṃ śikṣamāṇaḥ subhūte bodhisattvo mahāsattvo na prāṇātipātī bhavati,",
  "S06bsu049_u:8819": "nādattādāyī bhavati,",
  "S06bsu049_u:8820": "na kāmamithyācārī bhavati,",
  "S06bsu049_u:8821": "na mṛṣāvādī bhavati,",
  "S06bsu049_u:8822": "na piśunavāgbhavati,",
  "S06bsu049_u:8823": "na paruṣavāgbhavati,",
  "S06bsu049_u:8824": "na saṃbhinnapralāpī bhavati,",
  "S06bsu049_u:8825": "nābhidhyālurbhavati,",
  "S06bsu049_u:8826": "na vyāpannacitto bhavati,",
  "S06bsu049_u:8827": "na mithyādṛṣṭiko bhavati,",
  "S06bsu049_u:8828": "na mithyājīvena jīvikāṃ kalpayati /",
  "S06bsu049_u:8829": "evaṃ śikṣamāṇaḥ subhūte bodhisattvo mahāsattvo na dīrghāyuṣkeṣu deveṣūpapadyate,",
  "S06bsu049_u:8830": "na duḥśīlaparigrāhako bhavati,",
  "S06bsu049_u:8831": "nābhūtadharmaparigrāhako bhavati,",
  "S06bsu049_u:8832": "na dhyānasamāpattivaśenopapadyate /",
  "S06bsu049_u:8833": "tatkasya hetoḥ?",
  "S06bsu049_u:8834": "asti hi tasyopāyakauśalyaṃ yenopāyakauśalyena samanvāgato bodhisattvo mahāsattvo na dīrghāyuṣkeṣu deveṣūpapadyate /",
  "S06bsu049_u:8835": "tatpunaḥ subhūte upāyakauśalyaṃ bodhisattvasya mahāsattvasya katamat?",
  "S06bsu049_u:8836": "yaduta iyameva prajñāpāramitā /",
  "S06bsu049_u:8837": "tathā ca atropāyakauśalye yogamāpadyate,",
  "S06bsu049_u:8838": "yathā anyenopāyakauśalyena samanvāgato bodhisattvo mahāsattvo dhyānāni ca samāpadyate,",
  "S06bsu049_u:8839": "na ca dhyānavaśenopapadyate /",
  "S06bsu049_u:8840": "evaṃ śikṣamāṇaḥ subhūte bodhisattvo mahāsattvo balapariśuddhiṃ nigacchati,",
  "S06bsu049_u:8841": "vaiśāradyapariśuddhiṃ nigacchati,",
  "S06bsu049_u:8842": "sarvabuddhadharmapariśuddhiṃ nigacchati,",
  "S06bsu049_u:8843": "tāmanuprāpnoti //",
  "S06bsu049_u:8844": "āyuṣmān subhūtirāha - yadā bhagavan sarvadharmā evaṃ prakṛtipariśuddhāḥ,",
  "S06bsu049_u:8845": "tatkatamasya bhagavan dharmasya bodhisattvo mahāsattvo balapariśuddhiṃ nigacchati,",
  "S06bsu049_u:8846": "vaiśāradyapariśuddhiṃ nigacchati,",
  "S06bsu049_u:8847": "sarvabuddhadharmapariśuddhiṃ nigacchati,",
  "S06bsu049_u:8848": "tāmanuprāpnoti?",
  "S06bsu049_u:8849": "evamukte bhagavānāyuṣmantaṃ subhūtimetadavocat - evametatsubhūte, evam etat /",
  "S06bsu049_u:8850": "tatkasya hetoḥ?",
  "S06bsu049_u:8851": "sarvadharmā hi subhūte prakṛtyaiva pariśuddhāḥ /",
  "S06bsu049_u:8852": "evaṃ subhūte prakṛtipariśuddheṣu sarvadharmeṣu bodhisattvasya mahāsattvasya prajñāpāramitāyāṃ śikṣamāṇasya yā asaṃsīdanatā anavalīnatā,",
  "S06bsu049_u:8853": "iyaṃ sā subhūte prajñāpāramitā /",
  "S06bsu049_u:8854": "evaṃ subhūte bālapṛthagjanā enān dharmānajānanto 'paśyanto dharmāṇāṃ dharmatāṃ na jānanti,",
  "S06bsu049_u:8855": "na paśyanti /",
  "S06bsu049_u:8856": "teṣāṃ sattvānāṃ (Vaidya 212)",
  "S06bsu049_u:8857": "kṛtaśaḥ subhūte bodhisattvā mahāsattvā vyāyacchante,",
  "S06bsu049_u:8858": "vīryamārabhante - vayamevamajānakān sattvān jānayiṣyāmaḥ,",
  "S06bsu049_u:8859": "vayamevamapaśyakān sattvān paśyayiṣyāmaḥ ityatra śikṣāyāṃ śikṣante /",
  "S06bsu049_u:8860": "atra śikṣāyāṃ śikṣamāṇā bodhisattvā mahāsattvā balānyanuprāpnuvanti,",
  "S06bsu049_u:8861": "vaiśāradyānyanuprāpnuvanti /",
  "S06bsu049_u:8862": "sarvabuddhadharmānanuprāpnuvanti /",
  "S06bsu049_u:8863": "evaṃ śikṣamāṇāḥ subhūte bodhisattvā mahāsattvāḥ parasattvānāṃ parapudgalānāṃ cittacaritavispanditāni yathābhūtaṃ prajānanti /",
  "S06bsu049_u:8864": "yathābhūtaṃ prajānantaḥ paracittacaritajñatāyāḥ pāraṃ gacchanti /",
  "S06bsu049_u:8865": "tadyathāpi nāma subhūte alpakāste mahāpṛthivyāṃ pṛthivīpradeśāḥ ye 'pagatapāṣāṇāḥ,",
  "S06bsu049_u:8866": "yatra suvarṇaṃ vā jātarūpaṃ vā rajataṃ votpadyate /",
  "S06bsu049_u:8867": "atha khalu punarbahutarakāste mahāpṛthivyāṃ pṛthivīpradeśāḥ,",
  "S06bsu049_u:8868": "ya ūṣarā ujjaṅgalā vividhatṛṇakāṇḍakaṇṭakādhānāḥ /",
  "S06bsu049_u:8869": "evameva subhūte alpakāste bodhisattvā mahāsattvāḥ sattvanikāye saṃvidyante,",
  "S06bsu049_u:8870": "ye 'syāṃ sarvajñatāśikṣāyāṃ śikṣante yaduta prajñāpāramitāśikṣāyām /",
  "S06bsu049_u:8871": "atha khalu bahutarakāste sattvāḥ sattvanikāye saṃvidyante,",
  "S06bsu049_u:8872": "ye śrāvakapratyekabuddhaśikṣāyāṃ śikṣante //",
  "S06bsu049_u:8873": "punaraparaṃ subhūte tadyathāpi nāma alpakāste sattvāḥ sattvanikāye saṃvidyante,",
  "S06bsu049_u:8874": "ye cakravartirājyasaṃvartanīyaṃ karma samādāya vartante /",
  "S06bsu049_u:8875": "atha khalu bahutarakāste sattvāḥ sattvanikāye saṃvidyante,",
  "S06bsu049_u:8876": "ye koṭṭarājyasaṃvartanīyaṃ karma samādāya vartante /",
  "S06bsu049_u:8877": "evameva subhūte alpakāste bodhisattvā mahāsattvāḥ sattvanikāye saṃvidyante,",
  "S06bsu049_u:8878": "ye imaṃ mārgamārūḍhā yaduta prajñāpāramitāmārgam,",
  "S06bsu049_u:8879": "anuttarāṃ samyaksaṃbodhimabhisaṃbhotsyāmahe iti /",
  "S06bsu049_u:8880": "atha khalu bahutarakāste sattvāḥ sattvanikāye saṃvidyante,",
  "S06bsu049_u:8881": "ye śrāvakapratyekabuddhamārgamārūḍhāḥ //",
  "S06bsu049_u:8882": "punaraparaṃ subhūte tadyathāpi nāma alpakāste sattvāḥ sattvanikāye saṃvidyante,",
  "S06bsu049_u:8883": "ye śakrasaṃvartanīyaṃ karma samādāya vartante /",
  "S06bsu049_u:8884": "atha khalu bahutarakāste sattvāḥ sattvanikāye saṃvidyante,",
  "S06bsu049_u:8885": "ye devalokasaṃvartanīyaṃ karma samādāya vartante /",
  "S06bsu049_u:8886": "evameva subhūte alpakāste bodhisattvā mahāsattvāḥ sattvanikāye saṃvidyante,",
  "S06bsu049_u:8887": "ye 'syāṃ prajñāpāramitāśikṣāyāṃ śikṣante /",
  "S06bsu049_u:8888": "atha khalu bahutarakāste bodhisattvā mahāsattvāḥ sattvanikāye saṃvidyante,",
  "S06bsu049_u:8889": "ye śrāvakapratyekabuddhaśikṣāyāṃ śikṣante //",
  "S06bsu049_u:8890": "punaraparaṃ subhūte tadyathāpi nāma alpakāste sattvāḥ sattvanikāye saṃvidyante,",
  "S06bsu049_u:8891": "ye brahmasaṃvartanīyaṃ karma samādāya vartante /",
  "S06bsu049_u:8892": "atha khalu bahutarakāste sattvāḥ sattvanikāye saṃvidyante,",
  "S06bsu049_u:8893": "ye brahmapārṣadyasaṃvartanīyaṃ karma samādāya vartante /",
  "S06bsu049_u:8894": "evameva subhūte alpakāste bodhisattvā mahāsattvāḥ sattvanikāye saṃvidyante,",
  "S06bsu049_u:8895": "ye 'vinivartanīyā anuttarāyāṃ samyaksaṃbodheḥ /",
  "S06bsu049_u:8896": "atha khalu bahutarakāste bodhisattvā mahāsattvāḥ sattvanikāye saṃvidyante,",
  "S06bsu049_u:8897": "ye vivartante 'nuttarāyāḥ samyaksaṃbodheḥ /",
  "S06bsu049_u:8898": "tasmāttarhi subhūte alpakāste sattvāḥ sattvanikāye saṃvidyante,",
  "S06bsu049_u:8899": "ye 'nuttarāyāṃ samyaksaṃbodhau saṃprasthitāḥ /",
  "S06bsu049_u:8900": "tebhyo 'pi subhūte alpebhyo 'lpatarakāste sattvāḥ,",
  "S06bsu049_u:8901": "ye tathatvāya pratipadyante /",
  "S06bsu049_u:8902": "(Vaidya 213) tebhyo 'pi subhūte alpatarakebhyastathatvāya pratipadyamānebhyo 'lpatamāste ye prajñāpāramitāyāṃ yogamāpadyante /",
  "S06bsu049_u:8903": "tebhyo 'pi subhūte alpatamebhyaḥ prajñāpāramitāyāṃ yogamāpadyamānebhyo 'lpatamāste bodhisattvā mahāsattvāḥ,",
  "S06bsu049_u:8904": "ye 'vinivartanīyā anuttarāyāṃ samyaksaṃbodheḥ /",
  "S06bsu049_u:8905": "tasmāttarhi subhūte bodhisattvena mahāsattvena ya ete 'lpatamebhyo 'lpatamā avinivartanīyā bodhisattvā mahāsattvāḥ,",
  "S06bsu049_u:8906": "teṣu gaṇanāṃ gantukāmena ihaiva prajñāpāramitāyāṃ śikṣitavyam,",
  "S06bsu049_u:8907": "yogamāpattavyam //",
  "S06bsu049_u:8908": "punaraparaṃ subhūte bodhisattvasya mahāsattvasya evaṃ prajñāpāramitāyāṃ śikṣamāṇasya na khilasahagataṃ cittamutpadyate,",
  "S06bsu049_u:8909": "na vicikitsāsahagataṃ cittamutpadyate,",
  "S06bsu049_u:8910": "nerṣyāmātsaryasahagataṃ cittamutpadyate,",
  "S06bsu049_u:8911": "na dauḥśīlyasahagataṃ cittamutpadyate,",
  "S06bsu049_u:8912": "na vyāpādasahagataṃ cittamutpadyate,",
  "S06bsu049_u:8913": "na kausīdyasahagataṃ cittamutpadyate,",
  "S06bsu049_u:8914": "na vikṣepasahagataṃ cittamutpadyate,",
  "S06bsu049_u:8915": "na dauṣprajñasahagataṃ cittamutpadyate /",
  "S06bsu049_u:8916": "evaṃ hi subhūte prajñāpāramitāyāṃ śikṣamāṇena bodhisattvena mahāsattvena sarvāḥ pāramitā saṃgṛhītā bhavanti,",
  "S06bsu049_u:8917": "sarvāḥ pāramitā udgṛhītā bhavanti,",
  "S06bsu049_u:8918": "sarvāḥ pāramitā anugatā bhavanti /",
  "S06bsu049_u:8919": "sarvāḥ pāramitā antargatā bhavanti /",
  "S06bsu049_u:8920": "tadyathāpi nāma subhūte satkāyadṛṣṭau dvāṣaṣṭidṛṣṭigatānyantargatāni bhavanti,",
  "S06bsu049_u:8921": "evameva subhūte prajñāpāramitāyāṃ śikṣamāṇasya bodhisattvasya mahāsattvasya tasyāṃ sarvāḥ pāramitā antargatā bhavanti /",
  "S06bsu049_u:8922": "tadyathāpi nāma subhūte puruṣasya jīvitendriye pravartamāne sarvāṇīndriyāṇyantargatāni bhavanti,",
  "S06bsu049_u:8923": "evameva subhūte bodhisattvasya mahāsattvasya prajñāpāramitāyāṃ śikṣamāṇasya sarvakuśalā dharmā antargatā bhavanti /",
  "S06bsu049_u:8924": "tadyathāpi nāma subhūte puruṣasya jīvitendriye niruddhe sarvāṇīndriyāṇi niruddhāni bhavanti,",
  "S06bsu049_u:8925": "evameva subhūte bodhisattvasya mahāsattvasya prajñāpāramitāyāṃ śikṣamāṇasya ajñāne niruddhe sarve 'kuśalā dharmā niruddhā bhavanti,",
  "S06bsu049_u:8926": "sarvāś ca tadanyāḥ pāramitā antargatāḥ parigṛhītā bhavanti /",
  "S06bsu049_u:8927": "tasmāttarhi subhūte bodhisattvena mahāsattvena sarvāḥ pāramitāḥ parigrahītukāmena prajñāpāramitāyāṃ śikṣitavyam /",
  "S06bsu049_u:8928": "prajñāpāramitāyāṃ śikṣamāṇaḥ subhūte bodhisattvo mahāsattvaḥ sarvasattvānāmagratāyāṃ śikṣate /",
  "S06bsu049_u:8929": "tatkasya hetoḥ?",
  "S06bsu049_u:8930": "puṇyāgratvāt /",
  "S06bsu049_u:8931": "tatkiṃ manyase subhūte yāvantastrisāhasramahāsāhasre lokadhātau sarvasattvāḥ sattvasaṃgraheṇa saṃgṛhyamāṇāḥ,",
  "S06bsu049_u:8932": "api nu te bahavo bhavanti?",
  "S06bsu049_u:8933": "subhūtirāha - jāmbūdvīpakā eva tāvadbhagavan bahavaḥ sattvā bhavanti,",
  "S06bsu049_u:8934": "kaḥ punarvādo ye trisāhasramahāsāhasre lokadhātau sattvāḥ /",
  "S06bsu049_u:8935": "bhagavānāha - yaḥ subhūte eko bodhisattvo mahāsattvo yāvajjīvaṃ tiṣṭhaṃstān sarvasattvān cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānaiścopatiṣṭhet,",
  "S06bsu049_u:8936": "tatkiṃ manyase subhūte api nu sa bodhisattvo mahāsattvastatonidānaṃ bahutaraṃ puṇyaṃ prasavati?",
  "S06bsu049_u:8937": "subhūtirāha - bahu bhagavan,",
  "S06bsu049_u:8938": "bahu sugata /",
  "S06bsu049_u:8939": "bhagavānāha - ataḥ sa subhūte bodhisattvo mahāsattvastatonidānaṃ bahutaraṃ puṇyaṃ prasavati,",
  "S06bsu049_u:8940": "ya imāṃ prajñāpāramitāmantaśo 'cchaṭāsaṃghātamātrakam api bhāvayet /",
  "S06bsu049_u:8941": "tatkasya hetoḥ?",
  "S06bsu049_u:8942": "evaṃ mahārthikā hi subhūte prajñāpāramitā bodhisattvasya mahāsattvasya anuttarāyāḥ samyaksaṃbodherāhārikā /",
  "S06bsu049_u:8943_0": "tasmāttarhi subhūte bodhisattvena mahāsattvena anuttarāṃ samyaksaṃbodhimabhisaṃboddhukāmena",
  "S06bsu049_u:8943_1": "sarvasattvānāmanuttaratāṃ gantukāmena sarvasattvānāmanāthānāṃ nāthena bhavitukāmena (Vaidya 214)",
  "S06bsu049_u:8944_0": "buddhaviṣayamanuprāptukāmena buddhavṛṣabhitāmanugantukāmena buddhavikrīḍitaṃ vikrīḍitukāmena",
  "S06bsu049_u:8944_1": "buddhasiṃhanādaṃ naditukāmena buddhasaṃpattimanuprāptukāmena trisāhasramahāsāhasre",
  "S06bsu049_u:8944_2": "lokadhātau dharmasāṃkathyaṃ kartukāmena bodhisattvena mahāsattvena prajñāpāramitāyāṃ śikṣitavyam /",
  "S06bsu049_u:8945": "prajñāpāramitāyāṃ subhūte śikṣamāṇasya bodhisattvasya mahāsattvasya nāhaṃ tāṃ saṃpattiṃ samanupaśyāmi,",
  "S06bsu049_u:8946": "yā tena na śikṣitā bhavati /",
  "S06bsu049_u:8947": "subhūtirāha - kiṃ punarbhagavan śrāvakasaṃpattir api tena bodhisattvena mahāsattvena śikṣitā bhavati?",
  "S06bsu049_u:8948": "bhagavānāha - śrāvakasaṃpattir api subhūte tena bodhisattvena mahāsattvena śikṣitā bhavati /",
  "S06bsu049_u:8949": "na khalu punaḥ subhūte bodhisattvo mahāsattvaḥ śrāvakasaṃpatyāṃ sthāsyāmīti śikṣate,",
  "S06bsu049_u:8950": "śrāvakasaṃpattirvā me bhaviṣyatīti naivaṃ śikṣate /",
  "S06bsu049_u:8951": "ye 'pi te subhūte śrāvakagaṇāḥ,",
  "S06bsu049_u:8952": "tān api sa jānāti,",
  "S06bsu049_u:8953": "na ca tatrāvatiṣṭhate /",
  "S06bsu049_u:8954": "evaṃ ca vyavacārayati,",
  "S06bsu049_u:8955": "na ca prativahati - mayāpyete śrāvakaguṇā deśayitavyāḥ prakāśayitavyā iti śikṣate /",
  "S06bsu049_u:8956": "evaṃ śikṣamāṇaḥ subhūte bodhisattvo mahāsattvaḥ sadevamānuṣāsurasya lokasya dakṣiṇīyatāṃ gacchati /",
  "S06bsu049_u:8957": "evaṃ śikṣamāṇaḥ subhūte bodhisattvo mahāsattvaḥ sarvāṃstato 'nyān dakṣiṇīyān śrāvakapratisaṃyuktān pratyekabuddhapratisaṃyuktāṃścābhibhavati,",
  "S06bsu049_u:8958": "sarvajñatā cāsya āsannībhavati /",
  "S06bsu049_u:8959": "evaṃ śikṣamāṇaḥ subhūte bodhisattvo mahāsattvo na riñcati,",
  "S06bsu049_u:8960": "prajñāpāramitāṃ carati prajñāpāramitāyāmavirahitaḥ prajñāpāramitāvihāreṇa /",
  "S06bsu049_u:8961": "evaṃ caran subhūte bodhisattvo mahāsattvo 'parihāṇadharmā aparihāṇadharmeti veditavyaḥ /",
  "S06bsu049_u:8962": "sarvajñatāyā dūrīkaroti śrāvakabhūmim,",
  "S06bsu049_u:8963": "pratyekabuddhabhūmiṃ ca,",
  "S06bsu049_u:8964": "āsannībhavatyanuttarāyāḥ samyaksaṃbodheḥ /",
  "S06bsu049_u:8965": "sacetpunarasyaivaṃ bhavati - iyaṃ sā prajñāpāramitā imāṃ sarvajñatāmāhariṣyati,",
  "S06bsu049_u:8966": "ityevaṃ saṃjānīte,",
  "S06bsu049_u:8967": "carati prajñāpāramitām /",
  "S06bsu049_u:8968": "atha tām api prajñāpāramitāṃ na saṃjānīte - iyaṃ sā prajñāpāramitā,",
  "S06bsu049_u:8969": "asya vā prajñāpāramitā sarvajñatāmāhariṣyatīti vā,",
  "S06bsu049_u:8970": "evam api subhūte bodhisattvo mahāsattvo na saṃjānīte,",
  "S06bsu049_u:8971": "na samanupaśyati /",
  "S06bsu049_u:8972": "sacedevaṃ carati bodhisattvo mahāsattvaḥ,",
  "S06bsu049_u:8973": "carati prajñāpāramitāyāmiti //",
  "S06bsu049_u:8974": "āryāṣṭasāhasrikāyāṃ prajñāpāramitāyāṃ śikṣāparivarto nāma pañcaviṃśatitamaḥ //",
  "S06bsu049_u:8975": "_______________________________________________________________",
  "S06bsu049_u:8976": "(Vaidya 215)",
  "S06bsu049_u:8977": "ASP_26: māyopamaparivartaḥ ṣaḍviṃśatitamaḥ /",
  "S06bsu049_u:8978": "atha khalu śakrasya devānāmindrasyaitadabhūt - caranneva tāvadayaṃ bodhisattvo mahāsattvaḥ sarvasattvānabhibhavati,",
  "S06bsu049_u:8979": "kaḥ punarvādo yadā anuttarāṃ samyaksaṃbodhimabhisaṃbuddho bhaviṣyati /",
  "S06bsu049_u:8980": "lābhāsteṣāṃ sattvānāṃ sulabdhāḥ,",
  "S06bsu049_u:8981": "sujīvitaṃ ca te sattvā jīvanti,",
  "S06bsu049_u:8982": "yeṣāṃ sarvajñatāyāṃ cittaṃ krāmati /",
  "S06bsu049_u:8983": "kaḥ punarvādo yairanuttarāyāṃ samyaksaṃbodhau cittamutpāditam /",
  "S06bsu049_u:8984": "spṛhaṇīyāste sattvā ye sattvasārā anuttarāṃ samyaksaṃbodhimabhisaṃbhotsyante //",
  "S06bsu049_u:8985": "atha khalu śakro devānāmindro māndāravāṇi puṣpāṇyabhinirmāya puṣpāṇāmañjaliṃ kṛtvā tathāgatamarhantaṃ samyaksaṃbuddhamabhyavākirat,",
  "S06bsu049_u:8986": "evaṃ ca vācamabhāṣata - yairbodhisattvayānikaiḥ pudgalairanuttarāyāṃ samyaksaṃbodhau cittamutpāditam - anuttarāṃ samyaksaṃbodhimabhisaṃbhotsyāmahe,",
  "S06bsu049_u:8987": "abhisaṃbudhya sarvasattvān mahatā saṃsārārṇavenohyamānān same pārime tīre pratiṣṭhāpayiṣyāma iti,",
  "S06bsu049_u:8988": "samṛdhyantāṃ teṣāmabhīpsitāḥ paricintitāḥ,",
  "S06bsu049_u:8989": "parigṛhītāścittotpādāḥ eteṣāmeva buddhadharmāṇāṃ paripūraṇāya bhavantu,",
  "S06bsu049_u:8990": "eteṣāmeva sarvajñatāpratisaṃyuktānāṃ dharmāṇāṃ paripūraṇāya bhavantu,",
  "S06bsu049_u:8991": "eteṣāmeva svayaṃbhūdharmāṇāṃ paripūraṇāya bhavantu,",
  "S06bsu049_u:8992": "eteṣāmeva asaṃhāryadharmāṇāṃ paripūraṇāya bhavantu /",
  "S06bsu049_u:8993": "na me bhagavan ekacittotpādo 'pyutpadyate,",
  "S06bsu049_u:8994": "yatte bodhisattvā mahāsattvā mahākaruṇayā samanvāgatā vivarteran anuttarāyāḥ samyaksaṃbodheriti /",
  "S06bsu049_u:8995": "na me bhagavan ekacittotpādo 'pyutpadyate yatte bodhisattvayānikāḥ pudgalā anuttarāṃ samyaksaṃbodhimabhisaṃboddhuṃ saṃprasthitāḥ,",
  "S06bsu049_u:8996": "tato vivarteran /",
  "S06bsu049_u:8997": "iti yadbhūyasyā mātrayā praṇidhiṃ janayiṣyantyanuttarāyāṃ samyaksaṃbodhau imāni saṃsārāvacarāṇi duḥkhāni sattvānāṃ saṃpaśyantaḥ /",
  "S06bsu049_u:8998": "tatkasya hetoḥ?",
  "S06bsu049_u:8999": "tayā mahākaruṇayā arthakāmā hitakāmā hi te sadevamānuṣāsurasya lokasyānukampakāḥ,",
  "S06bsu049_u:9000": "ye imairevaṃrūpaiścittotpādaiḥ samanvāgatāḥ kimiti vayaṃ tīrṇāḥ sattvāṃstārayema,",
  "S06bsu049_u:9001": "muktā mocayema,",
  "S06bsu049_u:9002": "āśvastā āśvāsayema,",
  "S06bsu049_u:9003": "parinirvṛtāḥ parinirvāpayema,",
  "S06bsu049_u:9004": "ityetaiścittotpādairviharanti /",
  "S06bsu049_u:9005": "yasteṣāṃ bhagavan prathamayānasaṃprasthitānāṃ bodhisattvānāṃ mahāsattvānāṃ cittotpādānanumodate,",
  "S06bsu049_u:9006": "avinivartanīyānāmapyavinivartanīyadharmatāmanumodate,",
  "S06bsu049_u:9007": "ekajātipratibaddhānām api bodhisattvānāṃ mahāsattvānāmekajātipratibaddhadharmatāmanumodate,",
  "S06bsu049_u:9008": "kiyatsa bhagavan kulaputro vā kuladuhitā vā bahutaraṃ puṇyaṃ prasavati?",
  "S06bsu049_u:9009": "evamukte bhagavān śakraṃ devānāmindrametadavocat - syātkhalu punaḥ kauśika śakyeta sumeroḥ parvatarājasya palāgreṇa tulyamānasya pramāṇaṃ grahītum,",
  "S06bsu049_u:9010": "na tveva kauśika tasya kulaputrasya vā kuladuhiturvā bodhisattvasya mahāsattvasyānumodanāsahagatasya cittotpādasya puṇyapramāṇaṃ grahītum /",
  "S06bsu049_u:9011": "syātkhalu punaḥ kauśika śakyeta cāturmahādvīpake lokadhātau palāgreṇa tulyamāne pramāṇaṃ grahītum,",
  "S06bsu049_u:9012": "na tveva kauśika tasyānumodanāsahagasya cittotpādasya puṇyapramāṇaṃ grahītum /",
  "S06bsu049_u:9013": "syātkhalu punaḥ kauśika śakyeta sāhasre cūlike lokadhātau tulyamāne palāgreṇa pramāṇaṃ grahītum,",
  "S06bsu049_u:9014": "na tveva kauśika tasyānumodanāsahagatasya cittotpādasya puṇyapramāṇaṃ grahītum /",
  "S06bsu049_u:9015": "syātkhalu punaḥ kauśika śakyeta (Vaidya 216)",
  "S06bsu049_u:9016": "dvisāhasre madhyame lokadhātau palāgreṇa tulyamāne pramāṇaṃ grahītum,",
  "S06bsu049_u:9017": "na tveva kauśika tasyānumodanāsahagatasya cittotpādasya puṇyapramāṇaṃ grahītum /",
  "S06bsu049_u:9018": "syātkhalu punaḥ kauśika śakyeta trisāhasramahāsāhasre lokadhātau tulyamāne palāgreṇa pramāṇaṃ grahītum,",
  "S06bsu049_u:9019": "na tveva kauśika tasya kulaputrasya vā kuladuhiturvā bodhisattvasya mahāsattvasyānumodanāsahagatasya cittotpādasya puṇyapramāṇaṃ grahītum //",
  "S06bsu049_u:9020": "evamukte śakro devānāmindro bhagavantametadavocat - mārādhiṣṭhitāste bhagavan sattvā veditavyāḥ,",
  "S06bsu049_u:9021": "ye bodhisattvānāṃ mahāsattvānāṃ prathamacittotpādamupādāya yāvadanuttarāṃ samyaksaṃbodhimabhisaṃbuddhānāmevamaprameyamanumodanāsahagatasya cittotpādasya puṇyamiti na śṛṇvanti,",
  "S06bsu049_u:9022": "na jānanti,",
  "S06bsu049_u:9023": "na paśyanti,",
  "S06bsu049_u:9024": "tāmanumodanāṃ na samanvāharanti /",
  "S06bsu049_u:9025": "mārapakṣikā bhagavaṃste sattvā bhaviṣyanti,",
  "S06bsu049_u:9026": "ye bodhisattvānāṃ mahāsattvānāmimāṃścittotpādānnānumodiṣyante /",
  "S06bsu049_u:9027": "mārabhavanebhyaś ca te bhagavan sattvāścyutā bhaviṣyanti,",
  "S06bsu049_u:9028": "ya imāṃścittotpādāṃsteṣāṃ bodhisattvānāṃ mahāsattvānāṃ nānumodiṣyante /",
  "S06bsu049_u:9029": "tatkasya hetoḥ?",
  "S06bsu049_u:9030": "mārabhavanavidhvaṃsanakarā hi tairbhagavan ime cittotpādā abhinirhṛtāḥ,",
  "S06bsu049_u:9031": "yairamī cittotpādā anuttarāyāṃ samyaksaṃbodhau pariṇāmitāḥ,",
  "S06bsu049_u:9032": "anumoditā vā amī cittopādāḥ /",
  "S06bsu049_u:9033": "anumoditavyā bhagavaṃsteṣāṃ bodhisattvānāṃ mahāsattvānāmamī cittotpādāḥ,",
  "S06bsu049_u:9034": "yairbodhisattvairmahāsattvairanuttarāyāṃ samyaksaṃbodhau cittamutpāditam /",
  "S06bsu049_u:9035": "yeṣāṃ bhagavaṃstathāgato 'parityaktaḥ,",
  "S06bsu049_u:9036": "dharmo 'parityaktaḥ,",
  "S06bsu049_u:9037": "saṃgho 'parityaktaḥ,",
  "S06bsu049_u:9038": "taiḥ kulaputraiḥ kuladuhitṛbhiśceme cittotpādā anumoditavyāḥ //",
  "S06bsu049_u:9039": "evamukte bhagavān śakraṃ devānāmindrametadavocat - evametatkauśika, evam etat /",
  "S06bsu049_u:9040": "yeṣāṃ kauśika tathāgato 'parityaktaḥ,",
  "S06bsu049_u:9041": "dharmo 'parityaktaḥ,",
  "S06bsu049_u:9042": "saṃgho 'parityaktaḥ,",
  "S06bsu049_u:9043": "taiḥ kulaputraiḥ kuladuhitṛbhiśceme cittotpādā anumoditavyāḥ /",
  "S06bsu049_u:9044": "yaiḥ kauśika kulaputraiḥ kuladuhitṛbhiśceme cittopādā anumoditā bodhisattvayānikairvā pratyekabuddhayānikairvā śrāvakayānikairvā,",
  "S06bsu049_u:9045": "te kṣipraṃ tathāgatānarhataḥ samyaksaṃbuddhānārāgayiṣyanti,",
  "S06bsu049_u:9046": "na virāgayiṣyanti /",
  "S06bsu049_u:9047": "evamukte śakro devānāmindro bhagavantametadavocat - evametadbhagavan,",
  "S06bsu049_u:9048": "evametatsugata /",
  "S06bsu049_u:9049": "yaiḥ kulaputraiḥ kuladuhitṛbhiśceme cittotpādā anumoditā bodhisattvayānikairvā pratyekabuddhayānikairvā śrāvakayānikairvā,",
  "S06bsu049_u:9050": "te kṣipraṃ tathāgatānarhataḥ samyaksaṃbuddhānārāgayiṣyanti,",
  "S06bsu049_u:9051": "na virāgayiṣyanti /",
  "S06bsu049_u:9052": "evaṃ tairanumodanāsahagataiścittotpādakuśalamūlairyatra yatropapatsyante,",
  "S06bsu049_u:9053": "tatra tatra satkṛtāś ca bhaviṣyanti,",
  "S06bsu049_u:9054": "gurukṛtāś ca bhaviṣyanti,",
  "S06bsu049_u:9055": "mānitāś ca bhaviṣyanti,",
  "S06bsu049_u:9056": "pūjitāś ca bhaviṣyanti,",
  "S06bsu049_u:9057": "arcitāś ca bhaviṣyanti,",
  "S06bsu049_u:9058": "apacāyitāś ca bhaviṣyanti /",
  "S06bsu049_u:9059": "na ca te amanaāpāni rūpāṇi drakṣyanti [NOTE:",
  "S06bsu049_u:9060": "Conze translates “nor hear any unpleasant sounds“] /",
  "S06bsu049_u:9061": "na ca te amanaāpān gandhān ghrāsyanti /",
  "S06bsu049_u:9062": "na ca te amanaāpān rasān paribhokṣyante /",
  "S06bsu049_u:9063": "na ca te amanaāpāni spraṣṭavyāni sprakṣyanti /",
  "S06bsu049_u:9064": "na ca teṣāmapāyeṣūpapattiḥ pratikāṅkṣitavyā /",
  "S06bsu049_u:9065": "svargopapattisteṣāṃ pratikāṅkṣitavyā /",
  "S06bsu049_u:9066": "tatkasya hetoḥ?",
  "S06bsu049_u:9067_0": "tathā hi taiḥ kulaputraiḥ kuladuhitṛbhirvā sarvasattvasukhāvahānyaprameyāṇāmasaṃkhyeyānāṃ",
  "S06bsu049_u:9067_1": "sattvānāṃ kuśalamūlānyanumoditāni yair api bhagavaṃśchandamutpādya bodhaye bodhisattvayānikānāṃ",
  "S06bsu049_u:9067_2": "pudgalānāṃ te cittotpādā anumoditāḥ,",
  "S06bsu049_u:9068": "teṣāṃ te cittotpādā (Vaidya 217)",
  "S06bsu049_u:9069": "vivardhamānā anuttarāyāḥ samyaksaṃbodherāhārakā bhaviṣyanti /",
  "S06bsu049_u:9070": "te 'pyanuttarāṃ samyaksaṃbodhimabhisaṃbudhya aprameyānasaṃkhyeyān sattvān parinirvāpayiṣyanti /",
  "S06bsu049_u:9071": "bhagavānāha - evametatkauśikaḥ,",
  "S06bsu049_u:9072": "evametat,",
  "S06bsu049_u:9073": "yathā tvayā vāgbhāṣitā tathāgatasyaivānubhāvena /",
  "S06bsu049_u:9074": "yena kauśika kulaputreṇa vā kuladuhitrā vā bodhisattvayānikānāṃ pudgalānāṃ te cittotpādā anumoditāḥ,",
  "S06bsu049_u:9075_0": "anena kauśika paryāyeṇa tena kulaputreṇa vā kuladuhitrā vā bodhisattvayānikānāṃ pudgalānāṃ",
  "S06bsu049_u:9075_1": "tāṃścittotpādānanumodya aprameyāṇāṃ sattvānāmasaṃkhyeyānāṃ sattvānāṃ kuśalamūlānyanumoditāni bhavanti,",
  "S06bsu049_u:9076": "avaropitāni abhinirhṛtāni ca bhavanti //",
  "S06bsu049_u:9077": "subhūtirāha - kathaṃ ca bhagavan māyopamaṃ cittamanuttarāṃ samyaksaṃbodhimabhisaṃbudhyate?",
  "S06bsu049_u:9078": "evamukte bhagavānāyuṣmantaṃ subhūtimetadavocat - tatkiṃ manyase subhūte samanupaśyasi tvaṃ māyopamaṃ cittam?",
  "S06bsu049_u:9079": "subhūtirāha - no hīdaṃ bhagavan /",
  "S06bsu049_u:9080": "bhagavānāha - tatkiṃ manyase subhūte samanupaśyasi tvaṃ māyām?",
  "S06bsu049_u:9081": "āha - no hīdaṃ bhagavan /",
  "S06bsu049_u:9082": "nāhaṃ bhagavan māyopamaṃ cittaṃ nāpi māyāṃ samanupaśyāmi /",
  "S06bsu049_u:9083": "bhagavānāha - tatkiṃ manyase subhūte yanna māyāṃ nāpi māyopamaṃ cittaṃ samanupaśyasi,",
  "S06bsu049_u:9084": "tatkiṃ tvamanyatra māyāyā māyopamādvā cittāt taṃ dharmaṃ samanupaśyasi yo dharmo 'nuttarāṃ samyaksaṃbodhimabhisaṃbudhyate?",
  "S06bsu049_u:9085": "āha - no hīdaṃ bhagavan /",
  "S06bsu049_u:9086": "nāhaṃ bhagavan anyatra māyāyā māyopamādvā cittāt taṃ dharmaṃ samanupaśyāmi,",
  "S06bsu049_u:9087": "yo dharmo 'nuttarāṃ samyaksaṃbodhimabhisaṃbudhyate /",
  "S06bsu049_u:9088": "so 'haṃ bhagavan anyatra māyāyā māyopamādvā cittāt taṃ dharmasamanuśyan katamaṃ dharmamupadekṣyāmi astīti vā nāstīti vā?",
  "S06bsu049_u:9089": "yaś ca atyantavivikto dharmaḥ,",
  "S06bsu049_u:9090": "na so 'stīti vā nāstīti vā upaiti /",
  "S06bsu049_u:9091": "yo 'pi dharmo 'tyantatayā viviktaḥ,",
  "S06bsu049_u:9092": "nāsāvanuttarāṃ samyaksaṃbodhimabhisaṃbudhyate /",
  "S06bsu049_u:9093": "tatkasya hetoḥ?",
  "S06bsu049_u:9094": "na hi bhagavan asaṃvidyamāno dharmo 'nuttarāṃ samyaksaṃbodhimabhisaṃbudhyate /",
  "S06bsu049_u:9095": "tasmāttarhi bhagavan atyantaviviktā prajñāpāramitā /",
  "S06bsu049_u:9096": "yaś ca dharmo 'tyantaviviktaḥ,",
  "S06bsu049_u:9097": "nāsau dharmo bhāvayitavyaḥ /",
  "S06bsu049_u:9098": "nāpyasau kasyaciddharmasyāvāhako vā nirvāhako vā /",
  "S06bsu049_u:9099": "kathaṃ bhagavan bodhisattvo mahāsattvo 'tyantaviviktāṃ prajñāpāramitāmāgamya anuttarāṃ samyaksaṃbodhimabhisaṃbudhyate?",
  "S06bsu049_u:9100": "anuttarāpi nāma bhagavan samyaksaṃbodhiratyantaviviktā /",
  "S06bsu049_u:9101": "yadā bhagavan prajñāpāramitāpyatyantaviviktā,",
  "S06bsu049_u:9102": "anuttarāpi samyaksaṃbodhiratyantaviviktā,",
  "S06bsu049_u:9103": "tadā kathaṃ bhagavan viviktena viviktamabhisaṃbuddhaṃ bhavati?",
  "S06bsu049_u:9104": "evamukte bhagavānāyuṣmantaṃ subhūtimetadavocat - sādhu sādhu subhūte /",
  "S06bsu049_u:9105": "evametatsubhūte, evam etat /",
  "S06bsu049_u:9106": "atyantaviviktā subhūte prajñāpāramitā,",
  "S06bsu049_u:9107": "atyantaviviktaiva anuttarā samyaksaṃbodhiḥ /",
  "S06bsu049_u:9108": "yata eva subhūte atyantaviviktā prajñāpāramitā,",
  "S06bsu049_u:9109": "ata eva atyantaviviktā anuttarā samyaksaṃbodhirabhisaṃbudhyate /",
  "S06bsu049_u:9110": "sacetsubhūte bodhisattvo mahāsattvaḥ prajñāpāramitāmatyantaviviktāmiti saṃjānīte,",
  "S06bsu049_u:9111": "na sā prajñāpāramitā syāt /",
  "S06bsu049_u:9112": "evaṃ khalu subhūte bodhisattvo mahāsattvaḥ prajñāpāramitāmāgamya anuttarāṃ samyaksaṃbodhimabhisaṃbudhyate,",
  "S06bsu049_u:9113": "nāpi subhūte prajñāpāramitāmāgamya anuttarāṃ samyaksaṃbodhimabhisaṃbudhyate /",
  "S06bsu049_u:9114": "na ca vivekena vivekamabhisaṃbudhyate,",
  "S06bsu049_u:9115": "abhisaṃbudhyate ca bodhisattvo mahāsattvo 'nuttarāṃ samyaksaṃbodhim /",
  "S06bsu049_u:9116": "na ca prajñāpāramitāmanāgamyābhisaṃbudhyate //",
  "S06bsu049_u:9117": "(Vaidya 218) subhūtirāha - yathāhaṃ bhagavan bhagavato bhāṣitasyārthamājānāmi,",
  "S06bsu049_u:9118": "tathā gambhīre bhagavan arthe carati bodhisattvo mahāsattvaḥ /",
  "S06bsu049_u:9119": "bhagavānāha - evametatsubhūte, evam etat /",
  "S06bsu049_u:9120": "gambhīre 'rthe subhūte carati bodhisattvo mahāsattvaḥ /",
  "S06bsu049_u:9121": "duṣkarakārakaḥ subhūte bodhisattvo mahāsattvaḥ,",
  "S06bsu049_u:9122": "yo gambhīre 'rthe carati,",
  "S06bsu049_u:9123": "taṃ cārthaṃ na sākṣātkaroti yaduta śrāvakabhūmau vā pratyekabuddhabhūmau vā //",
  "S06bsu049_u:9124": "subhūtirāha - yathāhaṃ bhagavan bhagavato bhāṣitasyārthamājānāmi,",
  "S06bsu049_u:9125": "tathā na kaścidduṣkarakārako bodhisattvo mahāsattvaḥ /",
  "S06bsu049_u:9126": "tatkasya hetoḥ?",
  "S06bsu049_u:9127": "tathā hi bhagavan sa eva dharmo nopalabhyate yaḥ sākṣātkuryāt,",
  "S06bsu049_u:9128": "so 'pi dharmo nopalabhyate yaḥ sākṣātkriyate,",
  "S06bsu049_u:9129": "so 'pi dharmo nopalabhyate yena sākṣātkriyeta /",
  "S06bsu049_u:9130": "sacedbhagavan evaṃ bhāṣyamāṇo bodhisattvo mahāsattvo na saṃsīdati,",
  "S06bsu049_u:9131": "nāvalīyate na saṃlīyate,",
  "S06bsu049_u:9132": "na vipṛṣṭhībhavati,",
  "S06bsu049_u:9133": "notrasyati na saṃtrasyati na saṃtrāsamāpadyate,",
  "S06bsu049_u:9134": "carati prajñāpāramitāyām /",
  "S06bsu049_u:9135": "saceccarāmīti na samanupaśyati,",
  "S06bsu049_u:9136": "carati prajñāpāramitāyām /",
  "S06bsu049_u:9137": "āsannā me 'nuttarā samyaksaṃbodhiriti sacedevamati na samanupaśyati,",
  "S06bsu049_u:9138": "carati prajñāpāramitāyām /",
  "S06bsu049_u:9139": "dūrīkṛtā me śrāvakabhūmiḥ pratyekabuddhabhūmirveti sacedasyaivam api na bhavati,",
  "S06bsu049_u:9140": "carati prajñāpāramitāyām /",
  "S06bsu049_u:9141": "tadyathāpi nāma bhagavan ākāśasya naivaṃ bhavati - kasyacidahamāsannaḥ,",
  "S06bsu049_u:9142": "kasyacidvā dūra iti /",
  "S06bsu049_u:9143": "tatkasya hetoḥ?",
  "S06bsu049_u:9144": "avikalpatvādbhagavan ākāśasya /",
  "S06bsu049_u:9145": "evameva bhagavan prajñāpāramitāyāṃ carato bodhisattvasya mahāsattvasya naivaṃ bhavati - anuttarāṃ samyaksabodhirmamāsannā,",
  "S06bsu049_u:9146": "śrāvakabhūmiḥ pratyekabuddhabhūmiś ca mama dūra iti /",
  "S06bsu049_u:9147": "tatkasya hetoḥ?",
  "S06bsu049_u:9148": "nirvikalpatvādbhagavan prajñāpāramitāyāḥ /",
  "S06bsu049_u:9149": "tadyathāpi nāma bhagavan māyāpuruṣasya naivaṃ bhavati - māyākāro mamāsannaḥ,",
  "S06bsu049_u:9150": "yaḥ punaranyo janakāyaḥ saṃnipatitaḥ sa mama dūra iti /",
  "S06bsu049_u:9151": "tatkasya hetoḥ?",
  "S06bsu049_u:9152": "avikalpatvādbhagavan māyāpuruṣasya /",
  "S06bsu049_u:9153": "evameva bhagavan prajñāpāramitāyāṃ carato bodhisattvasya mahāsattvasya naivaṃ bhavati - anuttarā samyaksaṃbodhirmamāsannā,",
  "S06bsu049_u:9154": "śrāvakabhūmiḥ pratyekabuddhabhūmiś ca mama dūra iti /",
  "S06bsu049_u:9155": "tatkasya hetoḥ?",
  "S06bsu049_u:9156": "avikalpatvādbhagavan prajñāpāramitāyāḥ /",
  "S06bsu049_u:9157": "tadyathāpi nāma bhagavan pratibhāsasya naivaṃ bhavati - yenārambaṇena pratibhāsa utpadyate tanmamāsanne,",
  "S06bsu049_u:9158": "ye tu khalu punaratra nopasaṃkrāntā ādarśe vā udakapātre vā te mama dūra iti /",
  "S06bsu049_u:9159": "tatkasya hetoḥ?",
  "S06bsu049_u:9160": "avikalpatvādbhagavan pratibhāsasya /",
  "S06bsu049_u:9161": "evameva bhagavan prajñāpāramitāyāṃ carato bodhisattvasya mahāsattvasya naivaṃ bhavati - anuttarā samyaksaṃbodhirmamāsannā,",
  "S06bsu049_u:9162": "śrāvakabhūmiḥ pratyekabuddhabhūmiś ca mama dūra iti /",
  "S06bsu049_u:9163": "tat kasya hetoḥ?",
  "S06bsu049_u:9164": "avikalpatvādbhagavan prajñāpāramitāyāḥ /",
  "S06bsu049_u:9165": "tadyathāpi nāma bhagavaṃstathāgatasya kaścitpriyo vā apriyo vā na saṃvidyate,",
  "S06bsu049_u:9166": "tatkasya hetoḥ?",
  "S06bsu049_u:9167": "sarvakalpavikalpaprahīṇatvāttathāgatasya,",
  "S06bsu049_u:9168": "evameva bhagavan prajñāpāramitāyāṃ carato bodhisattvasya mahāsattvasya na kaścitpriyo vā apriyo vā saṃvidyate /",
  "S06bsu049_u:9169": "tatkasya hetoḥ?",
  "S06bsu049_u:9170": "avikalpatvādbhagavan prajñāpāramitāyāḥ /",
  "S06bsu049_u:9171": "yathaiva hi bhagavan sarvakalpavikalpaprahīṇastathāgataḥ,",
  "S06bsu049_u:9172": "tathaiva bhagavan prajñāpāramitāpi sarvakalpavikalpaprahīṇā /",
  "S06bsu049_u:9173": "tadyathāpi nāma bhagavaṃstathāgatenārhatā samyaksaṃbuddhena yo nirmitako nirmitaḥ,",
  "S06bsu049_u:9174": "na tasyaivaṃ bhavati - śrāvakabhūmiḥ pratyekabuddhabhūmiś ca mama dūre,",
  "S06bsu049_u:9175": "anuttarā samyaksaṃbodhirmamāsanneti /",
  "S06bsu049_u:9176": "tatkasya (Vaidya 219)",
  "S06bsu049_u:9177": "hetoḥ? avikalpatvādbhagavannirmitasya /",
  "S06bsu049_u:9178": "evameva bhagavan bodhisattvasya mahāsattvasya prajñāpāramitāṃ carato naivaṃ bhavati - śrāvakabhūmiḥ pratyekabuddhabhūmiś ca mama dūre,",
  "S06bsu049_u:9179": "anuttarā samyaksaṃbodhirmamāsanneti /",
  "S06bsu049_u:9180": "tatkasya hetoḥ?",
  "S06bsu049_u:9181": "avikalpatvādeva bhagavan prajñāpāramitāyāḥ /",
  "S06bsu049_u:9182": "tadyathāpi nāma bhagavan sa nirmitako yasya kṛtyasya kṛtaśo nirmitaḥ,",
  "S06bsu049_u:9183": "tatkṛtyaṃ karoti /",
  "S06bsu049_u:9184": "sa ca nirmitako 'vikalpaḥ /",
  "S06bsu049_u:9185": "tatkasya hetoḥ?",
  "S06bsu049_u:9186": "avikalpatvādeva nirmitasya /",
  "S06bsu049_u:9187": "evameva bhagavan bodhisattvo mahāsattvo yasya kṛtyasya kṛtaśa imāṃ prajñāpāramitāṃ bhāvayati,",
  "S06bsu049_u:9188": "tacca kṛtyaṃ karoti,",
  "S06bsu049_u:9189": "sā ca prajñāpāramitā avikalpā /",
  "S06bsu049_u:9190": "tatkasya hetoḥ?",
  "S06bsu049_u:9191": "avikalpatvādeva bhagavan prajñāpāramitāyāḥ /",
  "S06bsu049_u:9192": "tadyathāpi nāma bhagavan dakṣeṇa palagaṇḍena vā palagaṇḍāntevāsinā vā dārumayī strī vā puruṣo vā yantrayuktaḥ kṛto bhavet /",
  "S06bsu049_u:9193": "sa yasya kṛtyasyārthāya kṛtaḥ,",
  "S06bsu049_u:9194": "tacca kṛtyaṃ karoti /",
  "S06bsu049_u:9195": "sa ca dārusaṃghāto 'vikalpaḥ /",
  "S06bsu049_u:9196": "tatkasya hetoḥ?",
  "S06bsu049_u:9197": "avikalpatvādeva bhagavan dārusaṃghātasya /",
  "S06bsu049_u:9198": "evameva bhagavan bodhisattvo mahāsattvo yasya kṛtyasya kṛtaśa imāṃ prajñāpāramitāṃ bhāvayati,",
  "S06bsu049_u:9199": "tacca kṛtyaṃ karoti,",
  "S06bsu049_u:9200": "sā ca prajñāpāramitā avikalpā /",
  "S06bsu049_u:9201": "tatkasya hetoḥ?",
  "S06bsu049_u:9202": "avikalpatvādeva bhagavan asyāḥ prajñāpāramitāyā iti //",
  "S06bsu049_u:9203": "āryāṣṭasāhasrikāyāṃ prajñāpāramitāyāṃ māyopamaparivarto nāma ṣaḍviṃśatitamaḥ //",
  "S06bsu049_u:9204": "_______________________________________________________________",
  "S06bsu049_u:9205": "(Vaidya 220)",
  "S06bsu049_u:9206": "ASP_27: sāraparivartaḥ saptaviṃśatitamaḥ /",
  "S06bsu049_u:9207": "atha khalvāyuṣmān śāriputra āyuṣmantaṃ subhūtimetadavocat - sāre batāyamāyuṣman subhūte bodhisattvo mahāsattvaścarati,",
  "S06bsu049_u:9208": "yaḥ prajñāpāramitāyāṃ carati /",
  "S06bsu049_u:9209": "evamukte āyuṣmān subhūtirāyuṣmantaṃ śāriputrametadavocat - sāre batāyamāyuṣman śāriputra bodhisattvo mahāsattvaścarati,",
  "S06bsu049_u:9210": "yaḥ prajñāpāramitāyāṃ carati //",
  "S06bsu049_u:9211": "atha khalu saṃbahulānāṃ kāmāvacarāṇāṃ devaputrasahasrāṇāmetadabhavat - namaskartavyāste sattvāḥ,",
  "S06bsu049_u:9212": "yairanuttarāyāṃ samyaksaṃbodhau cittānyutpāditāni abhinirhṛtāni /",
  "S06bsu049_u:9213": "ye ceha gambhīrāyāṃ prajñāpāramitāyāṃ caranti,",
  "S06bsu049_u:9214": "tathā caranto bhūtakoṭiṃ na sākṣātkurvanti,",
  "S06bsu049_u:9215": "yaduta śrāvakabhūmau vā pratyakabuddhabhūmau vā /",
  "S06bsu049_u:9216": "anenāpi paryāyeṇa duṣkarakārakā bodhisattvā mahāsattvā veditavyāḥ,",
  "S06bsu049_u:9217": "ye dharmāṇāṃ dharmatāyāṃ caranti,",
  "S06bsu049_u:9218": "na ca tāṃ dharmatāṃ sākṣātkurvanti /",
  "S06bsu049_u:9219_0": "atha khalvāyuṣmān subhūtisteṣāṃ saṃbahulānāṃ kāmāvacarāṇāṃ devaputrasahasrāṇāṃ cetasaiva",
  "S06bsu049_u:9219_1": "cetaḥparivitarkamājñāya tāni saṃbahulāni kāmāvacarāṇāṃ devaputrāṇāṃ sahasrāṇyāmantrayante",
  "S06bsu049_u:9219_2": "sma - nedaṃ devaputrāsteṣāṃ bodhisattvānāṃ mahāsattvānāṃ duṣkaram,",
  "S06bsu049_u:9220": "yatte tāṃ bhūtakoṭiṃ na sākṣātkurvanti /",
  "S06bsu049_u:9221": "idaṃ tu devaputrāsteṣāṃ bodhisattvānāṃ mahāsattvānāṃ duṣkaraṃ caiva paramaduṣkaraṃ caiva,",
  "S06bsu049_u:9222": "yadaprameyānasaṃkhyeyānapramāṇān sattvān parinirvāpayiṣyāma iti saṃnāhaṃ saṃnahyante /",
  "S06bsu049_u:9223": "te ca sattvā atyantatayā na saṃvidyante,",
  "S06bsu049_u:9224": "asaṃvidyamānā nopalabhyante,",
  "S06bsu049_u:9225": "sattvaviviktatvāt /",
  "S06bsu049_u:9226": "evaṃ vainayikā atyantatayā na saṃvidyante /",
  "S06bsu049_u:9227": "evaṃ ca bodhisattvā mahāsattvā anuttarāṃ samyaksaṃbodhimabhisaṃboddhuṃ saṃprasthitāḥ sattvān vineṣyāma iti,",
  "S06bsu049_u:9228": "ākāśaṃ sa devaputrā vinetavyaṃ manyeta yaḥ sattvān vinetavyān manyeta /",
  "S06bsu049_u:9229": "tatkasya hetoḥ?",
  "S06bsu049_u:9230": "ākāśaviviktatayā hi devaputrāḥ sattvaviviktatā veditavyā /",
  "S06bsu049_u:9231": "anena devaputrāḥ paryāyeṇa duṣkarakārakā bodhisattvā mahāsattvāḥ,",
  "S06bsu049_u:9232": "ye 'saṃvidyamānānāmanupalabhyamānānāṃ sattvānāṃ kṛtaśaḥ saṃnāhaṃ saṃnahyante /",
  "S06bsu049_u:9233": "ākāśena na sa devaputrāḥ sārdhaṃ veditavyaṃ manyeta,",
  "S06bsu049_u:9234": "yaḥ sattvānāṃ kṛtaśaḥ saṃnāhaṃ saṃnaddhavyaṃ manyeta /",
  "S06bsu049_u:9235": "ayaṃ ca saṃnāho bodhisattvena mahāsattvena sattvānāṃ kṛtaśaḥ saṃnaddhaḥ /",
  "S06bsu049_u:9236": "sarvātyantatayā sattvānupalabdhiruktā tathāgatenārhatā samyaksaṃbuddhena /",
  "S06bsu049_u:9237": "sā ca sattvaviviktatayaiva veditavyā,",
  "S06bsu049_u:9238": "vainayikavivaktatayā ca sattvaviviktatā veditavyā /",
  "S06bsu049_u:9239": "sacedatraivaṃ bhāṣyamāṇe bodhisattvo mahāsattvo na saṃsīdati,",
  "S06bsu049_u:9240": "veditavyametaddevaputrāḥ - caratyayaṃ bodhisattvo mahāsattvaḥ prajñāpāramitāyām /",
  "S06bsu049_u:9241": "tatkasya hetoḥ?",
  "S06bsu049_u:9242": "sattvaviviktatayā hi rūpaviviktatā veditavyā /",
  "S06bsu049_u:9243": "evaṃ sattvaviviktatayā vedanāsaṃjñāsaṃskāraviviktatā veditavyā /",
  "S06bsu049_u:9244": "sattvaviviktatayā vijñānaviviktatā veditavyā /",
  "S06bsu049_u:9245": "evaṃ yāvatsattvaviviktatayā sarvadharmaviviktatā veditavyā /",
  "S06bsu049_u:9246": "evaṃ devaputrāḥ sarvadharmaviviktatā draṣṭavyā /",
  "S06bsu049_u:9247": "evaṃ devaputrāḥ sarvadharmaviviktatāyāṃ bhāṣyamāṇāyāṃ bodhisattvo mahāsattvo na saṃsīdati /",
  "S06bsu049_u:9248": "yato na saṃsīdati,",
  "S06bsu049_u:9249": "tataścarati prajñāpāramitāyām //",
  "S06bsu049_u:9250": "atha khalu bhagavān jānanneva āyuṣmantaṃ subhūtimetadavocat - kiṃ kāraṇaṃ subhūte bodhisattvo mahāsattva evaṃ sarvadharmaviviktatāyāṃ bhāṣyamāṇāyāṃ na saṃsīdati?",
  "S06bsu049_u:9251": "subhūtirāha - (Vaidya 221)",
  "S06bsu049_u:9252": "viviktatvādbhagavanna saṃsīdati /",
  "S06bsu049_u:9253": "anena bhagavan kāranena bodhisattvo mahāsattvaḥ sarvadharmaviviktatāyāṃ bhāṣyamāṇāyāṃ na saṃsīdati /",
  "S06bsu049_u:9254": "nāpi bhagavan kaściddharmaḥ saṃsīdati /",
  "S06bsu049_u:9255": "tatkasya hetoḥ?",
  "S06bsu049_u:9256": "na hi bhagavan kaściddharma upalabhyate,",
  "S06bsu049_u:9257": "yaḥ saṃsīdet /",
  "S06bsu049_u:9258": "so 'pi bhagavan dharmo nopalabhyeta,",
  "S06bsu049_u:9259": "yena dharmeṇa yo dharmaḥ saṃsīdet /",
  "S06bsu049_u:9260": "bhagavānāha - evametatsubhūte, evam etat /",
  "S06bsu049_u:9261": "api tu khalu punaḥ subhūte sacedevaṃ bhāṣyamāṇe deśyamāne nirdiśyamāne evamupadiśyamāne bodhisattvo mahāsattvo na saṃsīdati na viṣīdati na viṣādamāpadyate,",
  "S06bsu049_u:9262": "nāvalīyate na saṃlīyate,",
  "S06bsu049_u:9263": "na vipṛṣṭhīkaroti mānasam,",
  "S06bsu049_u:9264": "na bhagnapṛṣṭhīkaroti,",
  "S06bsu049_u:9265": "notrasyati na saṃtrasyati na saṃtrāsamāpadyate,",
  "S06bsu049_u:9266": "carati prajñāpāramitāyām /",
  "S06bsu049_u:9267": "subhutirāha - evametadbhagavan,",
  "S06bsu049_u:9268": "evametatsugata /",
  "S06bsu049_u:9269": "sacedbhagavan bodhisattvo mahāsattva evaṃ carati,",
  "S06bsu049_u:9270": "carati prajñāpāramitāyām /",
  "S06bsu049_u:9271": "evaṃ carantaṃ bodhisattvaṃ mahāsattvaṃ sendrakā devāḥ sabrahmakāḥ saprajāpatikāḥ seśānāḥ sarṣinaranārīgaṇā ārātprāñjalībhūtā namasyanti /",
  "S06bsu049_u:9272": "bhagavānāha - na kevalaṃ subhūte evaṃ carantaṃ bodhisattvaṃ mahāsattvaṃ sendrakā devāḥ sabrahmakāḥ saprajāpatikāḥ seśānāḥ sarṣinaranārīgaṇā ārātprāñjalībhūtā namasyanti,",
  "S06bsu049_u:9273_0": "ye 'pi te subhūte brahmakāyikā devā brahmapurohitā brahmapārṣadyā mahābrahmāṇaḥ parīttābhā",
  "S06bsu049_u:9273_1": "apramāṇābhā ābhāsvarāḥ parīttaśubhā apramāṇaśubhāḥ śubhakṛtsnā anabhrakāḥ puṇyaprasavā",
  "S06bsu049_u:9273_2": "bṛhatphalā asaṃjñisattvā abṛhā atapāḥ sudṛśāḥ sudarśanā akaniṣṭhāś ca devāḥ,",
  "S06bsu049_u:9274": "te 'pi subhūte taṃ bodhisattvaṃ mahāsattvaṃ prajñāpāramitāyāṃ evaṃ carantaṃ namasyanti /",
  "S06bsu049_u:9275": "ye 'pi te subhūte aprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhā etarhi tiṣṭhanti dhriyante yāpayanti,",
  "S06bsu049_u:9276": "te 'pi buddhā bhagavantaḥ prajñāpāramitāyāmevaṃ carantaṃ bodhisattvaṃ mahāsattvaṃ buddhacakṣuṣā paśyanti /",
  "S06bsu049_u:9277": "te ca subhūte bodhisattvaṃ mahāsattvāṃ prajñāpāramitāyāṃ carantamanugṛhṇanti,",
  "S06bsu049_u:9278": "samanvāharanti /",
  "S06bsu049_u:9279": "ye ca khalu punaḥ subhūte bodhisattvā mahāsattvāḥ prajñāpāramitāyāṃ carantastathāgatairarhadbhiḥ samyaksaṃbuddhairanugṛhyante samanvāhriyante,",
  "S06bsu049_u:9280": "te te subhūte bodhisattvā mahāsattvā avinivartanīyā anuttarāyāḥ samyaksaṃbodherdhārayitavyāḥ /",
  "S06bsu049_u:9281": "na ca teṣāmantarāyā utpatsyante mārato vā anyato vā /",
  "S06bsu049_u:9282": "tatkasya hetoḥ?",
  "S06bsu049_u:9283": "ye subhūte trisāhasramahāsāhasre lokadhātau sattvāḥ,",
  "S06bsu049_u:9284": "te sarve mārāḥ pāpīyāṃso bhaveyuḥ /",
  "S06bsu049_u:9285": "ekaikaś ca māraḥ pāpīyāṃstāvatīreva mārasenā abhinirmimīte /",
  "S06bsu049_u:9286": "te 'pi subhūte mārāḥ pāpīyāṃsastasya buddhasamanvāhṛtasya bodhisattvasya mahāsattvasya prajñāpāramitāyāṃ carato na pratibalā antarāyaṃ kartumanuttarāyāḥ samyaksaṃbodheḥ /",
  "S06bsu049_u:9287": "tiṣṭhantu khalu punaḥ subhūte trisāhasramahāsāhasre lokadhātau sarvasattvā mārāḥ pāpīyāṃsaḥ,",
  "S06bsu049_u:9288": "yāvanta subhūte gaṅgānadīvālukopameṣu trisāhasramahāsāhasreṣu lokadhātuṣu sattvāḥ,",
  "S06bsu049_u:9289": "te 'pi sarve mārāḥ pāpīyāṃso bhaveyuḥ,",
  "S06bsu049_u:9290": "ekaikaś ca māraḥ pāpīyāṃstāvatīreva mārasenā abhinirmimīte,",
  "S06bsu049_u:9291": "te 'pi subhūte mārāḥ pāpīyāṃsastasya buddhasamanvāhṛtasya bodhisattvasya mahāsattvasya prajñāpāramitāyāṃ carato na pratibalā antarāyaṃ kartumanuttarāyāḥ samyaksaṃbodheḥ /",
  "S06bsu049_u:9292": "dvābhyāṃ subhūte dharmābhyāṃ samanvāgato bodhisattvo mahāsattvastasmin samaye durdharṣo bhavati māraiḥ pāpīyobhirmārakāyikābhirvā devatābhiḥ /",
  "S06bsu049_u:9293": "katamābhyāṃ dvābhyām?",
  "S06bsu049_u:9294": "yaduta sarvasattvāścāsya aparityaktā bhavanti,",
  "S06bsu049_u:9295": "sarvadharmāś ca anena śūnyatāto vyavalokitā bhavanti /",
  "S06bsu049_u:9296": "(Vaidya 222) ābhyāṃ subhūte dvābhyāṃ dharmābhyāṃ samanvāgato bodhisattvo mahāsattvo durgharṣo bhavati māraiḥ pāpīyobhirmārakāyikābhirvā devatābhiḥ /",
  "S06bsu049_u:9297": "aparābhyāṃ subhūte dvābhyāṃ dharmābhyāṃ samanvāgato bodhisattvo mahāsattvo durgharṣo bhavati māraiḥ pāpīyobhirmārakāyikābhirvā devatābhiḥ /",
  "S06bsu049_u:9298": "katamābhyāṃ dvābhyām?",
  "S06bsu049_u:9299": "yaduta yathāvādī tathākārī ca bhavati,",
  "S06bsu049_u:9300": "buddhaiś ca bhagavadbhiḥ samanvāhriyate /",
  "S06bsu049_u:9301": "ābhyāṃ subhūte dvābhyāṃ samanvāgato bodhisattvo mahāsattvo durgharṣo bhavati māraiḥ pāpīyobhirmārakāyikābhirvā devatābhiḥ /",
  "S06bsu049_u:9302": "evaṃ carataḥ subhūte bodhisattvasya mahāsattvasya devā apyupasaṃkramitavyaṃ maṃsyante /",
  "S06bsu049_u:9303": "upasaṃkramya ca paripraṣṭavyaṃ maṃsyante,",
  "S06bsu049_u:9304": "paripraśnīkartavyaṃ maṃsyante,",
  "S06bsu049_u:9305": "paryupāsitavyaṃ maṃsyante,",
  "S06bsu049_u:9306": "utsāhaṃ cāsya vardhayiṣyanti - kṣipraṃ tvaṃ kulaputra anuttarāṃ samyaksaṃbodhimabhisaṃbhotsyase /",
  "S06bsu049_u:9307": "tasmāttarhi kulaputra anenaiva vihāreṇa vihara yaduta prajñāpāramitāvihāreṇa /",
  "S06bsu049_u:9308": "tatkasya hetoḥ?",
  "S06bsu049_u:9309": "etenaiva hi tvaṃ kulaputra vihāreṇa viharan anāthānāṃ sattvānāṃ nātho bhaviṣyasi,",
  "S06bsu049_u:9310": "atrāṇānāṃ sattvānāṃ trātā bhaviṣyasi,",
  "S06bsu049_u:9311": "aśaraṇānāṃ sattvānāṃ śaraṇaṃ bhaviṣyasi,",
  "S06bsu049_u:9312": "alayanānāṃ sattvānāṃ layanaṃ bhaviṣyasi,",
  "S06bsu049_u:9313": "aparāyaṇānāṃ sattvānāṃ parāyaṇaṃ bhaviṣyasi,",
  "S06bsu049_u:9314": "advīpānāṃ sattvānāṃ dvīpo bhaviṣyasi,",
  "S06bsu049_u:9315": "andhānāṃ sattvānāmāloko bhaviṣyasi,",
  "S06bsu049_u:9316": "apariṇāyakānāṃ sattvānāṃ pariṇāyako bhaviṣyasi,",
  "S06bsu049_u:9317": "agatikānāṃ sattvānāṃ gatirbhaviṣyasi,",
  "S06bsu049_u:9318": "mārgapranaṣṭānāṃ sattvānāmapratiśaraṇānāṃ mārgapraṇetā pratiśaraṇaṃ bhaviṣyasi /",
  "S06bsu049_u:9319": "evaṃ te devaputrāstasya bodhisattvasya mahāsattvasyotsāhaṃ vardhayiṣyanti /",
  "S06bsu049_u:9320": "tatkasya hetoḥ?",
  "S06bsu049_u:9321": "etena hi subhūte prajñāpāramitāvihāreṇa viharato bodhisattvasya mahāsattvasya ye te 'prameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
  "S06bsu049_u:9322_0": "te 'pi bhikṣusaṃghaparivṛtā bodhisattvagaṇapuraskṛtāḥ prajñāpāramitāyāṃ carato viharatastasya",
  "S06bsu049_u:9322_1": "bodhisattvasya mahāsattvasya ebhirevaṃrūpairguṇaiḥ samanvāgatasya yaduta prajñāpāramitāviharaṇaguṇaiḥ,",
  "S06bsu049_u:9323": "buddhā bhagavanto nāma ca gotraṃ ca balaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9324": "udānaṃ codānayanti tasya bodhisattvasya mahāsattvasya /",
  "S06bsu049_u:9325": "tadyathāpi nāma subhūte ahametarhi ratnaketorbodhisattvasya mahāsattvasya,",
  "S06bsu049_u:9326": "śikhino bodhisattvasya mahāsattvasya nāma ca gotraṃ ca balaṃ ca varṇaṃ ca rūpaṃ ca parikīrtayamānarūpo dharmaṃ deśayāmi,",
  "S06bsu049_u:9327": "udānaṃ codānayāmi apareṣāṃ ca bodhisattvānāṃ mahāsattvānām,",
  "S06bsu049_u:9328": "ya etarhi akṣobhyasya tathāgatasyārhataḥ samyaksaṃbuddhasyāntike brahmacaryaṃ caranti /",
  "S06bsu049_u:9329": "evameva subhūte te 'pi buddhā bhagavanto ye etarhi iha mama buddhakṣetre bodhisattvā mahāsattvā brahmacaryaṃ caranti,",
  "S06bsu049_u:9330": "anena ca prajñāpāramitāvihāreṇa viharanti,",
  "S06bsu049_u:9331": "teṣāṃ ca bodhisattvānāṃ mahāsattvānāṃ nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9332": "udānaṃ codānayanti //",
  "S06bsu049_u:9333": "subhūtirāha - kiṃ sarveṣāmeva bhagavan bodhisattvānāṃ mahāsattvānāṃ nāma ca gotraṃ ca balaṃ ca varṇaṃ ca rūpaṃ ca parikīrtayamānarūpāste buddhā bhagavanto dharmaṃ deśayanti,",
  "S06bsu049_u:9334": "udānaṃ codānayanti?",
  "S06bsu049_u:9335": "bhagavānāha - no hīdaṃ subhūte /",
  "S06bsu049_u:9336": "na subhūte sarveṣāṃ bodhisattvānāṃ mahāsattvānāṃ nāma ca gotraṃ ca balaṃ ca varṇaṃ ca rūpaṃ ca parikīrtayamānarūpāste buddhā bhagavanto dharmaṃ (Vaidya 223)",
  "S06bsu049_u:9337": "deśayanti, udānaṃ codānayanti,",
  "S06bsu049_u:9338": "kiṃ tarhi subhūte ye te 'vinivartanīyā bodhisattvā mahāsattvāḥ sarvasaṅgavigatāḥ,",
  "S06bsu049_u:9339": "teṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9340": "udānaṃ codānayanti //",
  "S06bsu049_u:9341": "subhūtirāha - santi bhagavan avinivartanīyān bodhisattvān mahāsattvān sthāpayitvā tato 'nye bodhisattvā mahāsattvāḥ,",
  "S06bsu049_u:9342": "yeṣāṃ te buddhā bhagavanto nāma ca gotraṃ ca balaṃ varṇaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9343": "udānaṃ codānayanti?",
  "S06bsu049_u:9344": "bhagavānāha - santi subhūte pratipakṣabalino bodhisattvayānikāḥ pudgalāḥ avinivartanīyān bodhisattvān mahāsattvān sthāpayitvā,",
  "S06bsu049_u:9345": "yeṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9346": "udānaṃ codānayanti /",
  "S06bsu049_u:9347": "te punaḥ katame?",
  "S06bsu049_u:9348": "ye etarhi akṣobhyasya tathāgatasyārhataḥ samyaksaṃbuddhasya bodhisattvacaryāmanuśikṣamāṇarūpā bodhisattvacārikāṃ caranti,",
  "S06bsu049_u:9349": "anuśikṣamāṇarūpā viharanti,",
  "S06bsu049_u:9350_0": "ime te subhūte bodhisattvayānikāḥ pudgalā avinivartanīyān bodhisattvān mahāsattvān",
  "S06bsu049_u:9350_1": "sthāpayitvā yeṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ",
  "S06bsu049_u:9350_2": "ca parikīrtayamānarūpā dharmaṃ deśayanti,",
  "S06bsu049_u:9351": "udānaṃ codānayanti /",
  "S06bsu049_u:9352": "ye 'pi te subhūte ratnaketorbodhisattvasya mahāsattvasya bodhisattvacaryāmanuśikṣamāṇarūpā bodhisattvacaryāṃ caranti,",
  "S06bsu049_u:9353": "anuśikṣamāṇā viharanti,",
  "S06bsu049_u:9354_0": "ime 'pi te subhūte bodhisattvā mahāsattvā avinivartanīyān bodhisattvān mahāsattvān",
  "S06bsu049_u:9354_1": "sthāpayitvā yeṣāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ",
  "S06bsu049_u:9354_2": "ca parikīrtayamānarūpā dharmaṃ deśayanti,",
  "S06bsu049_u:9355": "udānaṃ codānayanti //",
  "S06bsu049_u:9356": "punaraparaṃ subhūte ye bodhisattvā mahāsattvāḥ prajñāpāramitāyāṃ carantaḥ sarvadharmā anutpattikā ityadhimuñcanti,",
  "S06bsu049_u:9357": "na ca tāvadanutpattikadharmakṣāntipratilabdhā bhavanti /",
  "S06bsu049_u:9358": "sarvadharmāḥ śāntā ityadhimuñcanti,",
  "S06bsu049_u:9359": "na ca sarvadharmeṣvavinivartanīyavaśitāprāptimavakrāntā bhavanti /",
  "S06bsu049_u:9360": "anenāpi subhūte vihāreṇa viharatāṃ teṣāṃ bodhisattvānāṃ mahāsattvānāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9361": "udānaṃ codānayanti /",
  "S06bsu049_u:9362": "yeṣāṃ khalu punaḥ subhūte bodhisattvānāṃ mahāsattvānāṃ te buddhā bhagavanto nāma ca gotraṃ ca balaṃ ca varṇaṃ ca rūpaṃ ca parikīrtayamānarūpā dharmaṃ deśayanti,",
  "S06bsu049_u:9363": "udānaṃ codānayanti,",
  "S06bsu049_u:9364": "prahīṇā teṣāṃ śrāvakabhūmiḥ pratyekabuddhabhūmiś ca /",
  "S06bsu049_u:9365": "buddhabhūmireva teṣāṃ pratikāṅkṣitavyā /",
  "S06bsu049_u:9366": "te 'pi vyākariṣyante 'nuttarāyāṃ samyaksaṃbodhau /",
  "S06bsu049_u:9367": "tatkasya hetoḥ?",
  "S06bsu049_u:9368_0": "yeṣāṃ hi subhūte bodhisattvānāṃ mahāsattvānāṃ evaṃ prajñāpāramitāyāṃ caratāṃ te buddhā",
  "S06bsu049_u:9368_1": "bhagavanto nāma ca gotraṃ ca balaṃ ca varṇaṃ na rūpaṃ ca parikīrtayamānarūpā dharmaṃ deśayanti,",
  "S06bsu049_u:9369": "udānaṃ codānayanti,",
  "S06bsu049_u:9370": "te 'pyavinivartanīyatāyāṃ sthāsyanti //",
  "S06bsu049_u:9371": "punaraparaṃ subhūte ye bodhisattvā mahāsattvā imāṃ gambhīrāṃ prajñāpāramitāṃ bhāṣyamāṇāṃ śrutvā adhimokṣyanti,",
  "S06bsu049_u:9372": "na dhandhāyiṣyanti,",
  "S06bsu049_u:9373": "na kāṅkṣiṣyanti,",
  "S06bsu049_u:9374": "na vicikitsiṣyanti,",
  "S06bsu049_u:9375": "evametadyathā tathāgatenārhatā samyaksaṃbuddhena bhāṣitamityadhimucya vistareṇa śroṣyanti,",
  "S06bsu049_u:9376": "evaṃ ca cittamutpādayiṣyanti - (Vaidya 224)",
  "S06bsu049_u:9377": "imāṃ vayaṃ prajñāpāramitāmakṣobhyasya tathāgatasyārhataḥ samyaksaṃbuddhasyāntikādvistareṇa śṛṇuyāmeti,",
  "S06bsu049_u:9378": "teṣāṃ ca bodhisattvayānikānāṃ pudgalānāṃ ye cāsya buddhakṣetre brahmacaryaṃ caranti,",
  "S06bsu049_u:9379": "teṣāṃ cāntikādimāmeva prajñāpāramitāṃ śrutvā adhimokṣyanti,",
  "S06bsu049_u:9380": "te 'pyenāṃ prajñāpāramitāmadhimucyamānā yathā tathāgatena bhāṣitā tathā cādhimokṣyante,",
  "S06bsu049_u:9381": "tathā cādhimucyamānā avinivartanīyatāyāṃ sthāsyanti /",
  "S06bsu049_u:9382": "evaṃ subhūte bahukaraṃ prajñāpāramitāyāḥ śravaṇam api vadāmi,",
  "S06bsu049_u:9383": "kaḥ punarvādo ya enāmadhimokṣyanti /",
  "S06bsu049_u:9384": "adhimucya tathatvāya sthāsyanti /",
  "S06bsu049_u:9385": "tathatvāya pratipatsyante /",
  "S06bsu049_u:9386": "tathatvāya sthitvā tathatvāya pratipadya tiṣṭhanti tathatāyām /",
  "S06bsu049_u:9387": "tathatāyāṃ tiṣṭhantaḥ sarvajñatāyāṃ ca dharmaṃ deśayanti //",
  "S06bsu049_u:9388": "subhūtirāha - yadā bhagavaṃstathatāvinirmukto nānyaḥ kaściddharma upalabhyate,",
  "S06bsu049_u:9389": "tadā ko 'yaṃ bhagavan dharmaḥ sthāsyati tathatāyām,",
  "S06bsu049_u:9390": "ko vā ayamanuttarāṃ samyaksaṃbodhimabhisaṃbhotsyate,",
  "S06bsu049_u:9391": "ko vā ayamimaṃ dharmaṃ deśayiṣyati?",
  "S06bsu049_u:9392": "evamukte bhagavānāyuṣmantaṃ subhūtimetadavocat - yatsubhūte evaṃ vadasi - yadā tathatāvinirmukto nānyaḥ kaściddharma upalabhyate,",
  "S06bsu049_u:9393": "tadā ko 'yaṃ bhagavan dharmastathatāyāṃ sthāsyati,",
  "S06bsu049_u:9394": "ko vācamanuttarāṃ samyaksaṃbodhimabhisaṃbhotsyate,",
  "S06bsu049_u:9395": "ko vāyamimaṃ dharmaṃ deśayiṣyatīti /",
  "S06bsu049_u:9396": "na subhūte tathatāvinirmukto 'nyaḥ kaściddharma upalabhyate,",
  "S06bsu049_u:9397": "yo dharmastathatāyāṃ sthāsyati /",
  "S06bsu049_u:9398": "tathataiva tāvatsubhūte nopalabhyate,",
  "S06bsu049_u:9399": "kaḥ punarvādo yastathatāyāṃ sthāsyati /",
  "S06bsu049_u:9400": "na subhūte tathatā anuttarāṃ samyaksaṃbodhimabhisaṃbudhyate /",
  "S06bsu049_u:9401": "so 'pi subhūte dharmo na kaścidupalabhyate,",
  "S06bsu049_u:9402": "yo 'nuttarāṃ samyaksaṃbodhimabhisaṃbuddho vā,",
  "S06bsu049_u:9403": "abhisaṃbhotsyate vā,",
  "S06bsu049_u:9404": "abhisaṃbudhyate vā /",
  "S06bsu049_u:9405": "na subhūte tathatā dharmaṃ deśayati /",
  "S06bsu049_u:9406": "so 'pi subhūte nopalabhyate,",
  "S06bsu049_u:9407": "yo dharmo deśyeta //",
  "S06bsu049_u:9408": "atha khalu śakro devānāmindro bhagavantametadavocat - gambhīrā bhagavan prajñāpāramitā /",
  "S06bsu049_u:9409": "duṣkarakārakā bhagavan bodhisattvā mahāsattvāḥ,",
  "S06bsu049_u:9410": "ye 'nuttarāṃ samyaksaṃbodhimabhisaṃboddhukāmāḥ /",
  "S06bsu049_u:9411": "tatkasya hetoḥ?",
  "S06bsu049_u:9412": "na ca nāma bhagavan kaściddharmastathatāyāṃ tiṣṭhati,",
  "S06bsu049_u:9413": "nāpi kaściddharmo 'nuttarāṃ samyaksaṃbodhimabhisaṃbudhyate,",
  "S06bsu049_u:9414": "nāpi kaściddharmaṃ deśayati /",
  "S06bsu049_u:9415": "atra ca te nāvalīyante,",
  "S06bsu049_u:9416": "nāpi kāṅkṣanti,",
  "S06bsu049_u:9417": "nāpi dhandhāyante //",
  "S06bsu049_u:9418": "atha khalvāyuṣmān subhūtiḥ śakraṃ devānāmindrametadavocat - yatkauśika evaṃ vadasi - duṣkarakārakā bodhisattvā mahāsattvāḥ,",
  "S06bsu049_u:9419": "yeṣāmevaṃ gambhīreṣu dharmeṣu bhāṣyamāṇeṣu na bhavati /",
  "S06bsu049_u:9420": "kāṅkṣāyitatvaṃ dhandhāyitatvaṃ veti /",
  "S06bsu049_u:9421": "sarvadharmeṣu kauśika śūnyeṣu kasyātra kāṅkṣāyitatā vā bhavati dhandhāyitatā vā bhavati?",
  "S06bsu049_u:9422": "śakra āha - yadyadeva āryasubhūtirnirdiśati,",
  "S06bsu049_u:9423": "tattadeva śūnyatāmārabhya nirdiśati,",
  "S06bsu049_u:9424": "na ca kvacitsajjati /",
  "S06bsu049_u:9425": "tadyathāpi nāma antarīkṣe iṣuḥ kṣipto naiva kvacitsajjati,",
  "S06bsu049_u:9426": "evameva āryasubhūterdharmadeśanā na kvacitsajjati //",
  "S06bsu049_u:9427": "atha khalu śakro devānāmindro bhagavantametadavocat - kaccidahaṃ bhagavan subhūtiṃ sthaviramārabhya evaṃ bhāṣamāṇaṃ evaṃ nirdiśaṃstathāgatasyoktavādī bhavāmi dharmavādī ca,",
  "S06bsu049_u:9428": "dharmasya cānudharmaṃ vyākurvan vyākaromi?",
  "S06bsu049_u:9429": "evamukte bhagavān śakraṃ devānāmindrametadavocat - yatkhalu (Vaidya 225)",
  "S06bsu049_u:9430": "tvaṃ kauśika evaṃ bhāṣase - evametatkauśika, evam etat /",
  "S06bsu049_u:9431": "evaṃ bhāṣamāṇaṃ evaṃ nirdiśaṃstathāgatasyoktavādī bhavasi dharmavādī ca,",
  "S06bsu049_u:9432": "dharmasya cānudharmaṃ vyākurvan vyākaroṣi /",
  "S06bsu049_u:9433": "tatkasya hetoḥ?",
  "S06bsu049_u:9434": "yadyadeva hi kauśika subhūteḥ sthavirasya pratibhāti,",
  "S06bsu049_u:9435": "tattadeva kauśika śūnyatāmārabhya pratibhāti /",
  "S06bsu049_u:9436": "tatkasya hetoḥ?",
  "S06bsu049_u:9437": "subhūtirhi kauśika sthaviraḥ prajñāpāramitām api tāvanna samanupaśyati,",
  "S06bsu049_u:9438": "nopalabhate,",
  "S06bsu049_u:9439": "kutaḥ punaryaḥ prajñāpāramitāyāṃ carati /",
  "S06bsu049_u:9440": "bodhimeva tāvannopalabhate,",
  "S06bsu049_u:9441": "kiṃ punaryo bodhimabhisaṃbhotsyate /",
  "S06bsu049_u:9442": "sarvajñatāmeva tāvannopalabhate,",
  "S06bsu049_u:9443": "kutaḥ punaryaḥ sarvajñatāmanuprāpsyati /",
  "S06bsu049_u:9444": "tathatāmeva tāvannopalabhate,",
  "S06bsu049_u:9445": "kutaḥ punaryastathāgato bhaviṣyati /",
  "S06bsu049_u:9446": "anutpādameva tāvannopalabhate,",
  "S06bsu049_u:9447": "kiṃ punaryo 'nutpādaṃ sākṣātkariṣyati /",
  "S06bsu049_u:9448": "bodhisattvameva tāvannopalabhate,",
  "S06bsu049_u:9449": "kutaḥ punaryo bodhimabhisaṃbhotsyate /",
  "S06bsu049_u:9450": "balānyeva tāvannopalabhate,",
  "S06bsu049_u:9451": "kutaḥ punaryo balasamaṅgī bhaviṣyati /",
  "S06bsu049_u:9452": "vaiśāradyānyeva tāvannopalabhate,",
  "S06bsu049_u:9453": "kutaḥ punaryo viśārado bhaviṣyati /",
  "S06bsu049_u:9454": "dharmameva tāvannopalabhate,",
  "S06bsu049_u:9455": "kutaḥ punaryo dharmaṃ deśayiṣyati /",
  "S06bsu049_u:9456": "sarvadharmaviviktavihāreṇa sarvadharmānupalambhavihāreṇa hi kauśika subhūtiḥ sthaviro viharati /",
  "S06bsu049_u:9457": "yaḥ khalu punarayaṃ kauśika subhūteḥ sthavirasya sarvadharmaviviktavihāraḥ sarvadharmānupalambhavihāraśca,",
  "S06bsu049_u:9458": "eṣa kauśika vihāro bodhisattvasya mahāsattvasya prajñāpāramitāyāṃ carato viharataḥ śatatamīm api kalaṃ nopaiti /",
  "S06bsu049_u:9459": "sahasratamīm api śatasahasratamīm api koṭītamīm api koṭīśatatamīm api koṭīsahasratamīm api koṭīśatasahasratamīm api koṭīniyutaśatasahasratamīm api kalāṃ nopaiti /",
  "S06bsu049_u:9460": "saṃkhyām api kalām api gaṇanām api upamām api aupamyam api upanisām api upaniṣadam api na kṣamate /",
  "S06bsu049_u:9461": "tathāgatavihāraṃ hi kauśika sthāpayitvā tato 'nyān sarvān vihārānabhibhavatyayaṃ vihāraḥ,",
  "S06bsu049_u:9462": "yo 'yaṃ bodhisattvasya mahāsattvasya prajñāpāramitāyāṃ carato viharato vihāraḥ /",
  "S06bsu049_u:9463": "ayaṃ kauśika teṣāṃ sarvavihārāṇāmagra ākhyāyate,",
  "S06bsu049_u:9464": "śreṣṭha ākhyāyate,",
  "S06bsu049_u:9465": "jyeṣṭha ākhyāyate,",
  "S06bsu049_u:9466": "vara ākhyāyate,",
  "S06bsu049_u:9467": "pravara ākhyāyate,",
  "S06bsu049_u:9468": "praṇīta ākhyāyate,",
  "S06bsu049_u:9469": "uttama ākhyāyate,",
  "S06bsu049_u:9470": "anuttama ākhyāyate,",
  "S06bsu049_u:9471": "niruttara ākhyāyate,",
  "S06bsu049_u:9472": "asama ākhyāyate,",
  "S06bsu049_u:9473": "asamasama ākhyāyate /",
  "S06bsu049_u:9474": "sarvaśrāvakapratyekabuddhavihārānayaṃ vihāro 'bhibhavati,",
  "S06bsu049_u:9475": "yo 'yaṃ bodhisattvasya mahāsattvasya prajñāpāramitāyāṃ carato viharato vihāraḥ /",
  "S06bsu049_u:9476_0": "tasmāttarhi kauśika sarvasattvānāmagratāṃ gantukāmena śreṣṭhatāṃ gantukāmena jyeṣṭhatāṃ",
  "S06bsu049_u:9476_1": "gantukāmena varatāṃ gantukāmena pravaratāṃ gantukāmena praṇītatāṃ gantukāmena uttamatāṃ",
  "S06bsu049_u:9476_2": "gantukāmena anuttamatāṃ gantukāmena niruttaratāṃ gantukāmena asamatāṃ gantukāmena",
  "S06bsu049_u:9476_3": "asamasamatāṃ gantukāmena kauśika kulaputreṇa vā kuladuhitrā vā anena vihāreṇa vihartavyam,",
  "S06bsu049_u:9477": "yo 'yaṃ bodhisattvānāṃ mahāsattvānāṃ prajñāpāramitāyāṃ caratāṃ viharatāṃ vihāra iti //",
  "S06bsu049_u:9478": "āryāṣṭasāhasrikāyāṃ prajñāpāramitāyāṃ sāraparivarto nāma saptaviṃśatitamaḥ //",
  "S06bsu049_u:9479": "_______________________________________________________________",
  "S06bsu049_u:9480": "(Vaidya 226)",
  "S06bsu049_u:9481": "ASP_28: avakīrṇakusumaparivarto 'ṣṭāviṃśatitamaḥ /",
  "S06bsu049_u:9482": "atha khalu tasmin samaye 'nyataro devaputrastrāyastriṃśairdevaputraiḥ sārdhaṃ māndāravāṇi mahāmāndāravāṇi ca puṣpāṇi gṛhītvā yena bhagavāṃstenopasaṃkrāntaḥ /",
  "S06bsu049_u:9483": "ṣaṣṭhaṃ śataṃ ca bhikṣūṇāṃ tasminneva samaye tasyāmeva parṣadi saṃnipatitaṃ saṃniṣaṇṇaṃ cābhūt /",
  "S06bsu049_u:9484": "te utthāyāsanebhya ekāṃsānyuttarāsaṅgāni kṛtvā dakṣiṇāni jānumaṇḍalāni pṛthivyāṃ pratiṣṭhāpya yena bhagavāṃstenāñjaliṃ praṇamayāmāsuḥ /",
  "S06bsu049_u:9485": "teṣā bhikṣūṇāṃ buddhānubhāvena te 'ñjalipragrahā māndāravamahāmāndāravāṇāṃ puṣpāṇāṃ paripūrṇā abhūvan /",
  "S06bsu049_u:9486": "te tairmāndāravairmahāmāndāravaiś ca puṣpaistathāgatamarhantaṃ samyaksaṃbuddhamavākiran,",
  "S06bsu049_u:9487": "abhyavākiran,",
  "S06bsu049_u:9488": "abhiprākiran,",
  "S06bsu049_u:9489": "evaṃ ca vācamabhāṣanta - vayaṃ bhagavan asyāṃ prajñāpāramitāyāṃ cariṣyāmaḥ,",
  "S06bsu049_u:9490": "vayaṃ bhagavan anena anuttareṇa prajñāpāramitāvihāreṇa vihāriṣyāma iti //",
  "S06bsu049_u:9491": "atha khalu bhagavāṃstasyāṃ velāyāṃ smitaṃ prādurakarot /",
  "S06bsu049_u:9492": "dharmatā khalu punareṣāṃ buddhānāṃ bhagavatām - yadā smitaṃ prāduṣkurvanti,",
  "S06bsu049_u:9493": "atha tadā nānāvarṇā anekavarṇā raśmayo bhagavato mukhadvārānniścaranti - tadyathā nīlapītalohitāvadātamāñjiṣṭhasphaṭikarajatasuvarṇavarṇāḥ /",
  "S06bsu049_u:9494": "te niścarya anantāparyantān lokadhātūnābhayā avabhāsya yāvadbrahmalokamabhyudgamya punareva pratyudāvṛtya bhagavantaṃ triḥ pradakṣiṇīkṛtya bhagavato mūrdhanyantardhīyante //",
  "S06bsu049_u:9495_0": "atha khalvāyuṣmānānanda utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ",
  "S06bsu049_u:9495_1": "pṛthivyāṃ pratiṣṭhāpya yena bhagavāṃstenāñjaliṃ praṇamayya bhagavantametadavocat",
  "S06bsu049_u:9495_2": "- nāhetukaṃ nāpratyayaṃ tathāgatā arhantaḥ samyaksaṃbuddhāḥ smitaṃ prāduṣkurvanti /",
  "S06bsu049_u:9496": "ko bhagavan hetuḥ,",
  "S06bsu049_u:9497": "kaḥ pratyayaḥ smitasya prāduṣkaraṇāya?",
  "S06bsu049_u:9498": "evamukte bhagavānāyuṣmantamānandametadavocat - idamānanda bhikṣūṇāṃ ṣaṣṭhaṃ śatamanāgate 'dhvani tārakopame kalpe anuttarāṃ samyaksaṃbodhimabhisaṃbhotsyate,",
  "S06bsu049_u:9499": "abhisaṃbudhya ca sattvebhyo dharmaṃ deśayiṣyati /",
  "S06bsu049_u:9500": "sarve caikanāmāno bhaviṣyanti yaduta avakīrṇakusumanāmānaḥ /",
  "S06bsu049_u:9501": "tathāgatā arhantaḥ samyaksaṃbuddhāḥ śāstāro loke bhaviṣyanti /",
  "S06bsu049_u:9502": "teṣāṃ khalu punarānanda avakīrṇakusumanāmnāṃ tathāgatānāmarhatāṃ samyaksaṃbuddhānāṃ sarveṣāṃ samaḥ śrāvakasaṃgho bhaviṣyati /",
  "S06bsu049_u:9503": "sarveṣāṃ ca teṣāmavakīrṇakusumanāmnāṃ tathāgatānāmarhatāṃ samyaksaṃbuddhānāṃ samamevāyuḥpramāṇaṃ bhaviṣyati viṃśatikalpasahasrāṇi /",
  "S06bsu049_u:9504": "sarveṣāmeva caikaikasya vaistārikaṃ pravacanaṃ bhaviṣyati pṛthuvaipulyaprāptaṃ devamanuṣyeṣu /",
  "S06bsu049_u:9505": "sarveṣāmeva ca saddharmaḥ samaṃ sthāsyati,",
  "S06bsu049_u:9506": "viṃśatimeva kalpasahasrāṇyekaikasya /",
  "S06bsu049_u:9507": "sarve ca te yato yata eva grāmanagaranigamajanapadarāṣṭrarājadhānīto 'bhiniṣkramiṣyanti,",
  "S06bsu049_u:9508": "abhiniṣkramya yatra yatra dharmacakraṃ pravartayiṣyanti,",
  "S06bsu049_u:9509": "pravartya ca yatra yatra ca vihariṣyanti,",
  "S06bsu049_u:9510": "yato yataś ca yatra yatraiva ca pravekṣanti,",
  "S06bsu049_u:9511": "yena yena ca yato yata eva cābhiniṣkramiṣyanti,",
  "S06bsu049_u:9512": "tatastatastatra tatra teṣāṃ praviśatāmabhiniṣkrāmatāṃ viharatāṃ ca pañcavarṇikānāṃ puṣpāṇāṃ puṣpavarṣāḥ pravartiṣyante /",
  "S06bsu049_u:9513": "tasmāttarhi ānanda bodhisattvairmahāsattvairuttamena vihāreṇa vihartukāmaiḥ prajñāpāramitāvihāreṇa (Vaidya 227)",
  "S06bsu049_u:9514": "vihartavyam /",
  "S06bsu049_u:9515": "tathāgatavihāreṇa ānanda vihartukāmaiḥ prajñāpāramitāvihāreṇa vihartavyam /",
  "S06bsu049_u:9516": "ye hi kecidānanda bodhisattvā mahāsattvāḥ prajñāpāramitāyāṃ cariṣyanti,",
  "S06bsu049_u:9517": "niṣṭhā tatra gantavyā - manuṣyebhya evaite cyutā bhaviṣyanti /",
  "S06bsu049_u:9518": "te ihopapannāstuṣitebhya eva vā devanikāyebhyaścyutā bhaviṣyanti manuṣyeṣvevopapannāḥ /",
  "S06bsu049_u:9519": "tatkasya hetoḥ?",
  "S06bsu049_u:9520": "tathā hi manuṣyeṣu tuṣiteṣu ca deveṣu iyaṃ prajñāpāramitā vistareṇa pracariṣyatīti /",
  "S06bsu049_u:9521": "tathāgatāvalokitāḥ khalu punarānanda te bodhisattvā mahāsattvā veditavyāḥ,",
  "S06bsu049_u:9522": "ya iha prajñāpāramitāyāṃ cariṣyanti,",
  "S06bsu049_u:9523": "ya imāṃ prajñāpāramitāmudgrahīṣyanti,",
  "S06bsu049_u:9524": "dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti,",
  "S06bsu049_u:9525": "antaśo likhiṣyanti,",
  "S06bsu049_u:9526_0": "udgṛhya dhārayitvā vācayitvā paryavāpya pravartya deśayitvopadiśyoddiśya svādhyāyya",
  "S06bsu049_u:9526_1": "antaśo likhitvā bodhisattvān mahāsattvānavavadiṣyanti anuśāsiṣyanti saṃdarśayiṣyanti",
  "S06bsu049_u:9526_2": "samādāpayiṣyanti samuttejayiṣyanti saṃpraharṣayiṣyanti /",
  "S06bsu049_u:9527": "avaropitakuśalamūlāste ānanda bodhisattvā mahāsattvā veditavyāstathāgateṣvarhatsu samyaksaṃbuddheṣu /",
  "S06bsu049_u:9528": "na kevalaṃ śrāvakapratyekabuddhānāmantike taiḥ kuśalamūlānyavaropitāni iha prajñāpāramitāyāṃ śikṣitum,",
  "S06bsu049_u:9529": "niḥsaṃśayaṃ khalu punarānanda tathāgateṣvarhatsu samyaksaṃbuddheṣu taiḥ kuśalamūlānyavaropitāni bodhisattvairmahāsattvaiḥ,",
  "S06bsu049_u:9530": "ya iha prajñāpāramitāyāṃ śikṣante,",
  "S06bsu049_u:9531": "na cotrāsamāpadyante /",
  "S06bsu049_u:9532": "ye ca ānanda enāṃ prajñāpāramitāmudgrahīṣyanti dhārayiṣyanti vācayiṣyanti paryavāpsyanti pravartayiṣyanti deśayiṣyantyupadekṣyantyuddekṣyanti svādhyāsyanti likhiṣyanti ca,",
  "S06bsu049_u:9533": "arthataś ca dharmataś ca nayataścānugamiṣyanti,",
  "S06bsu049_u:9534": "niṣṭhā ānanda tatra gantavyā - saṃmukhībhūtāste abhūvan bodhisattvā mahāsattvāstathāgatānāmarhatāṃ samyaksaṃbuddhānāmiti /",
  "S06bsu049_u:9535": "ye caināṃ prajñāpāramitāṃ na pratikrośanti,",
  "S06bsu049_u:9536": "na prativahanti,",
  "S06bsu049_u:9537": "na pratikopayanti,",
  "S06bsu049_u:9538": "na pratisaṃharanti,",
  "S06bsu049_u:9539": "na pratiṣedhayanti,",
  "S06bsu049_u:9540": "na pratikṣipanti,",
  "S06bsu049_u:9541": "na pratibādhitavyāṃ maṃsyante,",
  "S06bsu049_u:9542": "te 'pyānanda bodhisattvā mahāsattvāḥ pūrvajinakṛtādhikārā veditavyāḥ //",
  "S06bsu049_u:9543": "kiṃcāpyānanda bodhisattvena mahāsattvena tathāgatānāmarhatāṃ samyaksaṃbuddhānāmantike kuśalamūlamavaropitam,",
  "S06bsu049_u:9544": "evaṃ hi tanna śrāvakapratyekabuddhatvāya dāsyati vipākam /",
  "S06bsu049_u:9545": "sacedbodhisattvo mahāsattvo 'nuttarāyāṃ samyaksaṃbodhau na visaṃvādayiṣyati praṇidhānam,",
  "S06bsu049_u:9546": "api tu khalu punarānanda prāyeṇa tena bodhisattvena mahāsattvena kṛtajñena bhavitavyaṃ prajñāpāramitāyāṃ caritavatā /",
  "S06bsu049_u:9547_0": "tasmāttarhi te ānanda parīndāmi anuparīndāmi imāṃ prajñāpāramitāṃ bhūyasyā mātrayā",
  "S06bsu049_u:9547_1": "akṣarasaṃnipātādudgrahaṇāya dhāraṇāya vācanāya paryavāptaye pravartanāya cirasthitaye",
  "S06bsu049_u:9547_2": "yatheyaṃ nāntardhīyeta /",
  "S06bsu049_u:9548": "sacettvamānanda yo mayā te dharmo deśitaḥ sākṣāt sthāpayitvā prajñāpāramitām,",
  "S06bsu049_u:9549": "tāṃ sarvāṃ dharmadeśanāmudgṛhya punareva vipraṇāśayeḥ,",
  "S06bsu049_u:9550": "punarevotsṛjeḥ vismārayeḥ,",
  "S06bsu049_u:9551": "na me tvamānanda etāvatā aparāddhaḥ syāḥ /",
  "S06bsu049_u:9552": "yatkhalu punastvamānanda prajñāpāramitāpratisaṃyuktaṃ padaṃ vā padasāmantakaṃ vā nāśayeḥ,",
  "S06bsu049_u:9553": "utsṛjeḥ,",
  "S06bsu049_u:9554": "vismārayeḥ,",
  "S06bsu049_u:9555": "tāvatā tvamānanda mamāparāddhaḥ syāḥ,",
  "S06bsu049_u:9556": "na ca me tvaṃ cittamārādhayeḥ /",
  "S06bsu049_u:9557": "sacetpunastvamānanda prajñāpāramitāmudgṛhya punareva nāśayeḥ,",
  "S06bsu049_u:9558": "punarevotsṛjeḥ,",
  "S06bsu049_u:9559": "vismārayeḥ,",
  "S06bsu049_u:9560": "na tvayāhaṃ satkṛto gurukṛtaḥ syām,",
  "S06bsu049_u:9561": "na mānito na pūjito nārcito nāpacāyitaḥ syām /",
  "S06bsu049_u:9562": "ye 'pi (Vaidya 228) te ānanda atītānāgatapratyutpannā buddhā bhagavantaḥ,",
  "S06bsu049_u:9563": "te 'pi tvayā ānanda na satkṛtā na gurukṛtā na mānitā na pūjitā nārcitā nāpacāyitā bhavanti /",
  "S06bsu049_u:9564": "sacetpunastvamānanda prajñāpāramitāmudgṛhya punareva nāśayeḥ,",
  "S06bsu049_u:9565": "punarevotsṛjeḥ,",
  "S06bsu049_u:9566": "vismārayeḥ,",
  "S06bsu049_u:9567": "tāvatā tvamānanda mamāparāddhaḥ syāḥ,",
  "S06bsu049_u:9568": "na ca me tvaṃ cittamārādhayeḥ /",
  "S06bsu049_u:9569": "tatkasya hetoḥ?",
  "S06bsu049_u:9570": "uktametadānanda tathāgatena - prajñāpāramitā atītānāgatapratyutpannānāṃ tathāgatānāmarhatāṃ samyaksaṃbuddhānāṃ mātā jananī janayitrī sarvajñatāyā āhāriketi /",
  "S06bsu049_u:9571": "tasmāttarhi ānanda parīndāmi anuparīndāmi te imāṃ prajñāpāramitām,",
  "S06bsu049_u:9572": "yatheyaṃ nāntardhīyeta /",
  "S06bsu049_u:9573": "udgrahītavyeyamānanda prajñāpāramitā,",
  "S06bsu049_u:9574": "dhārayitavyeyamānanda prajñāpāramitā,",
  "S06bsu049_u:9575": "vācayitavyeyamānanda prajñāpāramitā,",
  "S06bsu049_u:9576": "paryavāptavyeyamānanda prajñāpāramitā,",
  "S06bsu049_u:9577": "pravartayitavyeyamānanda prajñāpāramitā,",
  "S06bsu049_u:9578": "deśayitavyeyamānanda prajñāpāramitā,",
  "S06bsu049_u:9579": "upadeṣṭavyeyamānanda prajñāpāramitā,",
  "S06bsu049_u:9580": "uddeṣṭavyeyamānanda prajñāpāramitā,",
  "S06bsu049_u:9581": "svādhyātavyeyamānanda prajñāpāramitā,",
  "S06bsu049_u:9582": "likhitavyeyamānanda prajñāpāramitā,",
  "S06bsu049_u:9583": "bhāvayitavyeyamānanda prajñāpāramitā /",
  "S06bsu049_u:9584": "sumanasikṛtā ca sudhṛtā ca suparyavāptā ca supravartitā ca tvayā ānanda iyaṃ prajñāpāramitā kartavyā /",
  "S06bsu049_u:9585": "suparivyaktenākṣarapadavyañjanena suniruktā codgrahītavyā /",
  "S06bsu049_u:9586": "tatkasya hetoḥ?",
  "S06bsu049_u:9587": "atītānāgatapratyutpannānāṃ hi ānanda tathāgatānāmarhatāṃ samyaksaṃbuddhānāṃ dharmakāyateti tāṃ dharmatāṃ pramāṇīkṛtya /",
  "S06bsu049_u:9588_0": "yathā tattvamānanda etarhi me tathāgatasya tiṣṭhato dhriyamāṇasya yāpayato hitaiṣitayā",
  "S06bsu049_u:9588_1": "premato vā gauravato vā kalyāṇato vā sparśavihārato vā kartavyaṃ vā dātavyaṃ vā samanvāhartavyaṃ vā manyase,",
  "S06bsu049_u:9589_0": "tathaiva tvayā ānanda iyaṃ prajñāpāramitā udgrahītavyā dhārayitavyā vācayitavyā paryavāptavyā",
  "S06bsu049_u:9589_1": "pravartayitavyā deśayitavyā upadeṣṭavyā uddeṣṭavyā svādhyātavyā likhitavyā bhāvayitavyā",
  "S06bsu049_u:9589_2": "satkartavyā gurukartavyā mānayitavyā pūjayitavyā arcayitavyā apacāyitavyā,",
  "S06bsu049_u:9590": "tayā hitaiṣitayā tena premṇā tena gauraveṇa tayā guṇavattayā /",
  "S06bsu049_u:9591": "evaṃ tvayā ānanda ahaṃ pūjito bhavāmi,",
  "S06bsu049_u:9592": "te ca bodhisattvā mahāsattvāḥ /",
  "S06bsu049_u:9593": "atītānāgatapratyutpannānāṃ ca buddhānāṃ bhagavatāmantike prema ca prasādaś ca gauravaṃ cotpāditaṃ bhavati /",
  "S06bsu049_u:9594": "yadi te ānanda ahaṃ priyo manaāpo 'parityaktastathāgataḥ,",
  "S06bsu049_u:9595": "tataste ānanda iyaṃ prajñāpāramitā priyā manaāpā aparityajanīyā bhavatu,",
  "S06bsu049_u:9596": "yathā te ekapadam api na praṇaśyet,",
  "S06bsu049_u:9597": "yathā nāntardhīyeta /",
  "S06bsu049_u:9598_0": "bahv api te ānanda ahaṃ bhāṣeyaṃ prajñāpāramitāyāḥ parīndanāmāramya kalpaṃ vā kalpāvaśeṣaṃ",
  "S06bsu049_u:9598_1": "vā kalpaśataṃ vā kalpasahasraṃ vā kalpaśatasahasraṃ vā kalpakoṭīṃ vā kalpakoṭīśataṃ",
  "S06bsu049_u:9598_2": "vā kalpakoṭīsahasraṃ vā kalpakoṭīśatasahasraṃ vā tato vā upari /",
  "S06bsu049_u:9599": "saṃkṣepeṇa ānanda yādṛśastavāhaṃ śāstā,",
  "S06bsu049_u:9600": "tādṛśī te prajñāpāramitā śāstā /",
  "S06bsu049_u:9601": "yādṛśāste atītānāgatapratyutpannā buddhā bhagavantaḥ sadevamānuṣāsurasya lokasya śāstāraḥ,",
  "S06bsu049_u:9602": "tādṛśī prajñāpāramitā sadevamānuṣāsurasya lokasya śāstā /",
  "S06bsu049_u:9603": "tasmāttarhi ānanda aparimāṇā prajñāpāramitā /",
  "S06bsu049_u:9604": "aparimāṇayā parīndanayā prajñāpāramitāṃ te parīndāmyanuparīndāmi sadevamānuṣāsurasya lokasya hitāya sukhāya /",
  "S06bsu049_u:9605": "yasya ānanda tathāgato na parityaktaḥ,",
  "S06bsu049_u:9606": "dharmo na parityaktaḥ,",
  "S06bsu049_u:9607": "saṃgho na parityaktaḥ,",
  "S06bsu049_u:9608": "atītānāgatapratyutpannānāṃ buddhānāṃ bhagavatāṃ bodhirna parityaktā,",
  "S06bsu049_u:9609": "tasya prajñāpāramitā aparityaktā bhavatu /",
  "S06bsu049_u:9610": "iyamasmākamanuśāsanī /",
  "S06bsu049_u:9611": "(Vaidya 229) yo 'pi kaścidānanda enāṃ prajñāpāramitāmudgṛhṇīyāddhārayetparyadvācayedāpnuyātpravartayeddeśayedupadiśeduddiśetsvādhyāyet likhedbhāvayet,",
  "S06bsu049_u:9612": "atītānāgatapratyutpannānāṃ buddhānāṃ bhagavatāṃ tena bodhiranuparigṛhītā bhavet /",
  "S06bsu049_u:9613": "yo hi kaścidānanda enāṃ prajñāpāramitāṃ pralujyamānāmanuparigṛhṇīte,",
  "S06bsu049_u:9614": "atītānāgatapratyutpannānāṃ buddhānāṃ bhagavatāṃ tena bodhiranuparigṛhītā bhavati /",
  "S06bsu049_u:9615": "tatkasya hetoḥ?",
  "S06bsu049_u:9616": "prajñāpāramitānirjātā hi ānanda buddhānāṃ bhagavatāṃ bodhiḥ /",
  "S06bsu049_u:9617": "ye 'pi te ānanda abhūvannatīte 'dhvani tathāgatā arhantaḥ samyaksaṃbuddhāḥ,",
  "S06bsu049_u:9618": "teṣāmapyānanda buddhānāṃ bhagavatāṃ prajñāpāramitānirjātaiva anuttarā samyaksaṃbodhirabhūt /",
  "S06bsu049_u:9619": "te 'pi te ānanda anāgate 'dhvani bhaviṣyanti tathāgatā arhantaḥ samyaksaṃbuddhāḥ,",
  "S06bsu049_u:9620": "teṣāmapyānanda buddhānāṃ bhagavatāṃ prajñāpāramitānirjātaiva anuttarā samyaksaṃbodhirbhaviṣyati /",
  "S06bsu049_u:9621": "ye 'pi te ānanda aprameyeṣvasaṃkhyeṣu lokadhātuṣu tathāgatā arhantaḥ samyaksaṃbuddhā etarhi tiṣṭhanti dhriyante yāpayanti,",
  "S06bsu049_u:9622": "teṣāmapyānanda buddhānāṃ bhagavatāṃ prajñāpāramitānirjātaiva anuttarā samyaksaṃbodhiḥ /",
  "S06bsu049_u:9623_0": "tasmāttarhi ānanda bodhisattvena mahāsattvena anuttarāṃ samyaksaṃbodhimabhisaṃboddhukāmena",
  "S06bsu049_u:9623_1": "ṣaṭsu pāramitāsu śikṣitukāmena iyameva prajñāpāramitā śrotavyā udgrahītavyā dhārayitavyā",
  "S06bsu049_u:9623_2": "vācayitavyā paryavāptavyā pravartayitavyā deśayitavyopadeṣṭavyoddeṣṭavyā svādhyātavyā likhitavyā /",
  "S06bsu049_u:9624": "ihaiva prajñāpāramitāyāṃ śikṣitavyaṃ yogamāpattavyam /",
  "S06bsu049_u:9625": "tatkasya hetoḥ?",
  "S06bsu049_u:9626": "eṣā hi ānanda prajñāpāramitā bodhisattvānāṃ mahāsattvānāṃ mātā jananī janayitrī /",
  "S06bsu049_u:9627": "ye 'pi kecidānanda bodhisattvā mahāsattvāḥ ṣaṭsu pāramitāsu śikṣitvā niryātāḥ,",
  "S06bsu049_u:9628": "niryāsyanti niryānti ca anuttarāyāṃ samyaksaṃbodhau,",
  "S06bsu049_u:9629": "sarve te ānanda prajñāpāramitāmāgamya ṣaṭsu pāramitāsu śikṣitāḥ /",
  "S06bsu049_u:9630": "te 'pi sarve enāmeva prajñāpāramitāmāgamya ṣaṭsu pāramitāsu nirjātāḥ /",
  "S06bsu049_u:9631": "tatkasya hetoḥ?",
  "S06bsu049_u:9632": "prajñāpāramitānirjātā hi ānanda sarvāḥ pāramitāḥ āhārikā bhavantyanuttarāyāḥ samyaksaṃbodheḥ /",
  "S06bsu049_u:9633": "tasmāttarhi ānanda bhūyasyā mātrayā enāṃ prajñāpāramitāṃ dvitīyakam api tṛtīyakam api parīndāmyanuparīndāmi te,",
  "S06bsu049_u:9634": "yatheyaṃ nāntardhīyeta /",
  "S06bsu049_u:9635": "eṣā hi ānanda tathāgatānāmarhatāṃ samyaksaṃbuddhānāmakṣayo dharmakoṣaḥ,",
  "S06bsu049_u:9636": "yaduta prajñāpāramitā /",
  "S06bsu049_u:9637": "tatkasya hetoḥ?",
  "S06bsu049_u:9638": "yo hi ānanda atīte 'dhvani anavarāgre saṃsāre sattvānāṃ buddhairbhagavadbhirdharmo deśitaḥ,",
  "S06bsu049_u:9639": "sarvaḥ sa ita eva dharmakoṣāt,",
  "S06bsu049_u:9640": "yaduta prajñāpāramitātaḥ /",
  "S06bsu049_u:9641": "ye 'pi te ānanda anāgate 'dhvani buddhā bhagavanto 'parimite saṃsāre 'nuttarāṃ samyaksaṃbodhimabhisaṃbudhya sattvānāṃ dharmaṃ deśayiṣyanti,",
  "S06bsu049_u:9642": "te 'pi buddhā bhagavanta ita eva dharmakoṣāt,",
  "S06bsu049_u:9643": "yaduta prajñāpāramitātaḥ /",
  "S06bsu049_u:9644": "ye 'pi te ānanda etarhi aprameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
  "S06bsu049_u:9645": "dharmaṃ ca deśayanti,",
  "S06bsu049_u:9646": "teṣāmapyānanda buddhānāṃ bhagavatāmita eva dharmakoṣātprabhāvanā bhavati,",
  "S06bsu049_u:9647": "yaduta prajñāpāramitātaḥ /",
  "S06bsu049_u:9648": "tasmāttarhi ānanda akṣaya eṣa dharmakoṣo yaduta prajñāpāramitākoṣaḥ /",
  "S06bsu049_u:9649_0": "sacettvamānanda śrāvakayāni śrāvakayānikānāṃ pudgalānāṃ śrāvakabhūmau dharmaṃ deśayes",
  "S06bsu049_u:9649_1": "tasyāṃ ca dharmadeśanāyāṃ ye trisāhasramahāsāhasre lokadhātau satvās te sarve arhatvaṃ",
  "S06bsu049_u:9649_2": "sākṣāt kuryus tathāpi tvayā me śrāvakeṇa dharmacakrapravartanānupravartanato dharmadeśayatā",
  "S06bsu049_u:9649_3": "śrāvakakṛtyaṃ na kṛtaṃ syāt sacet punas tvam ānanda bodhisatvasya mahāsatvasya ekam",
  "S06bsu049_u:9649_4": "api prajñāpāramitāpratisaṃyuktaṃ dharmaṃ deśayeḥ saṃprakāśayeḥ evam ahaṃ tvayā śrāvakeṇa",
  "S06bsu049_u:9649_5": "dharmacakrapravartanānuvartanato dharmaṃ deśayanato ārādhitaḥ syān. na tu tayā paurvikayā",
  "S06bsu049_u:9649_6": "dharmadeśanayā yayā te trisāhasramahāsāhasre lokadhātau sarvasatvā arhatvaṃ prāpitās.",
  "S06bsu049_u:9649_7": "teṣāṃ cārhatāṃ yad dānamayaṃ puṇyakriyāvastu śīlamayaṃ puṇyakriyāvastu bhāvanāmayaṃ",
  "S06bsu049_u:9649_8": "puṇyakriyāvastu tat kiṃ manyase ānandāpi nu sa bahu puṇyaskandhaḥ?” /",
  "S06bsu049_u:9650": "ānandaḥ āha /",
  "S06bsu049_u:9651": "“bahu bhagavan/",
  "S06bsu049_u:9652": "bahu sugata/",
  "S06bsu049_u:9653": "” bhagavān āha /",
  "S06bsu049_u:9654": "“tata sa ānanda/",
  "S06bsu049_u:9655": "śrāvakayānikaḥ pudgalo bahutaraṃ puṇyaṃ prasavati yo bodhisatvānāṃ mahāsatvānāṃ prajñāpāramitāpratisaṃyuktaṃ dharmaṃ deśayati. ato 'pi sa ānanda/",
  "S06bsu049_u:9656": "bahutaraṃ puṇyaṃ prasavati yo bodhisatvo mahāsatvo 'parasya bodhisatvasya mahāsatvasya prajñāpāramitāpratisaṃyuktaṃ dharmaṃ deśayati /",
  "S06bsu049_u:9657": "antaśa ekadivasam api tiṣṭhatv ānandaikadivasam antaśaḥ purobhaktam api. tiṣṭhatv ānanda/",
  "S06bsu049_u:9658": "purobhaktam api. tiṣṭhatv ānanda/",
  "S06bsu049_u:9659": "purobhaktaṃ deśitaḥ /",
  "S06bsu049_u:9660": "antaśa ekanālikām api ekanālikāntaram api vā tiṣṭhatv ānanda/",
  "S06bsu049_u:9661": "ekanālikāntaram antaśo muhūrtam api tiṣṭhatv ānanda/",
  "S06bsu049_u:9662": "muhūrtam antaśa ekalavam api tiṣṭhatv ānanda/",
  "S06bsu049_u:9663": "ekalavam antaśa ekakṣaṇasaṃnipātam api yo hy ānanda/",
  "S06bsu049_u:9664": "bodhisatvo mahāsatvaḥ aparasya bodhisatvasya mahāsatvasya ekakṣaṇalavam api prajñāpāramitāpratisaṃyuktaṃ dharmaṃ deśayanty ayaṃ tato 'tibahutaraṃ puṇyaṃ prasavati /",
  "S06bsu049_u:9665": "idaṃ hy ānanda/",
  "S06bsu049_u:9666": "tasya bodhisatvasya mahāsatvasya dharmadānaṃ sarvaśrāvakapratyekabuddhayānikānāṃ pudgalānāṃ kuśalamūlāny abhibhavati //",
  "S06bsu049_u:9667": "evam ānanda/",
  "S06bsu049_u:9668_0": "kuśalamūlasamanvāgato bodhisatvo mahāsatva evam etat kuśalamūlaṃ samanvāharann asthānam",
  "S06bsu049_u:9668_1": "etad ānandānavakāśo yat sa bodhisatvo mahāsatvo vivartetānuttarāyāḥ samyaksaṃbodher",
  "S06bsu049_u:9668_2": "naitat sthānaṃ vidyate” //",
  "S06bsu049_u:9669_0": "atha khalu bhagavāṃs tasyāṃ velāyāṃ tathārūpam ṛddhyabhisaṃskāram abhisaṃskṛtavān",
  "S06bsu049_u:9669_1": "yathārūpeṇa ṛddhyabhisaṃskṛtena tāś catasraḥ parṣado bhikṣubhikṣuṇyupāsakopāsikādevanāgayakṣagandharvāsuragaruḍakinnaramahoragā",
  "S06bsu049_u:9669_2": "manuṣyāmanuṣyā vā sarve te buddhānubhāvenākṣobhyaṃ tathāgatam arhantaṃ samyaksaṃbuddhaṃ",
  "S06bsu049_u:9669_3": "paśyanti sma bhikṣusaṃghaparivṛtaṃ bodhisattvagaṇapuraskṛtaṃ (Vaidya 230)",
  "S06bsu049_u:9670_0": "dharmaṃ deśayantaṃ sāgaropamāyāṃ gambhīrāyāmakṣobhyāyāṃ parṣadi bodhisattvairmahāsattvairacintyaguṇasamanvāgataiḥ",
  "S06bsu049_u:9670_1": "parivṛtaṃ puraskṛtaṃ sarvaiścārhadbhiḥ kṣīṇāsravairniḥkleśairvaśībhūtaiḥ suvimuktacittaiḥ",
  "S06bsu049_u:9670_2": "suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ",
  "S06bsu049_u:9670_3": "parikṣīṇabhavasaṃyojanaiḥ samyagājñāsuvimuktacitaiḥ sarvacetovaśiparamapāramiprāptaiḥ //",
  "S06bsu049_u:9671": "atha khalu bhagavāṃstamṛddhyabhisaṃskāraṃ punareva pratisaṃharati sma /",
  "S06bsu049_u:9672": "pratisaṃhṛte ca bhagavatā tasmin ṛddhyabhisaṃskāre na bhūyaḥ sa bhagavānakṣobhyastathāgato 'rhan samyaksaṃbuddhaḥ saṃdṛśyate sma /",
  "S06bsu049_u:9673": "te ca sarve bodhisattvā mahāsattvāḥ,",
  "S06bsu049_u:9674": "te ca mahāśrāvakāḥ,",
  "S06bsu049_u:9675": "tacca buddhakṣetraṃ tāsāṃ catasṛṇāṃ gandharvāsuragaruḍakinnaramahoragāṇāṃ manuṣyāmanuṣyāṇāṃ ca na cakṣuṣa ābhāsaṃ bhūya āgacchanti sma /",
  "S06bsu049_u:9676": "tatkasya hetoḥ?",
  "S06bsu049_u:9677": "pratisaṃhṛto hi tathāgatenārhatā samyaksaṃbuddhena sa ṛddhyabhisaṃskāraḥ /",
  "S06bsu049_u:9678": "tena te sarve sarveṣāṃ teṣāṃ na bhūyaścakṣuṣa ābhāsamāgacchanti sma //",
  "S06bsu049_u:9679": "atha khalu bhagavānāyuṣmantamānandamāmantrayate sma - evamānanda sarvadharmā na cakṣuṣo 'pyābhāsamāgacchanti,",
  "S06bsu049_u:9680": "na dharmādharmāṇāmābhāsamāgacchanti,",
  "S06bsu049_u:9681": "na dharmādharmān paśyanti,",
  "S06bsu049_u:9682": "na dharmādharmān jānanti /",
  "S06bsu049_u:9683": "tatkasya hetoḥ?",
  "S06bsu049_u:9684": "sarvadharmā hi ānanda ajānakā apaśyakāḥ,",
  "S06bsu049_u:9685": "na kāryasamarthāḥ /",
  "S06bsu049_u:9686": "tatkasya hetoḥ?",
  "S06bsu049_u:9687": "nirīhakā hi ānanda sarvadharmā agrāhyā ākāśanirīhakatayā /",
  "S06bsu049_u:9688": "acintyā hyānanda sarvadharmā māyāpuruṣopamāḥ /",
  "S06bsu049_u:9689": "avedakā hyānanda sarvadharmā asadbhāvatāmupādāya /",
  "S06bsu049_u:9690": "evaṃ caranta ānanda bodhisattvā mahāsattvāścaranti prajñāpāramitāyam /",
  "S06bsu049_u:9691": "na kaṃciddharmamabhiniviśante /",
  "S06bsu049_u:9692": "evaṃ śikṣamāṇā ānanda bodhisattvā mahāsattvāḥ śikṣante prajñāpāramitāyām /",
  "S06bsu049_u:9693": "sarvaśikṣāparamapāramitāṃ mahābodhiṃ prāptukāmena bodhisattvena mahāsattvena prajñāpāramitāyāṃ śikṣitavyam /",
  "S06bsu049_u:9694": "tatkasya hetoḥ?",
  "S06bsu049_u:9695": "eṣā hyānanda śikṣā sarvaśikṣāṇāmagrā ākhyāyate,",
  "S06bsu049_u:9696": "śreṣṭhā ākhyāyate,",
  "S06bsu049_u:9697": "jyeṣṭhā ākhyāyate,",
  "S06bsu049_u:9698": "varā ākhyāyate,",
  "S06bsu049_u:9699": "pravarā ākhyāyate,",
  "S06bsu049_u:9700": "praṇītā ākhyāyate,",
  "S06bsu049_u:9701": "uttamā ākhyāyate,",
  "S06bsu049_u:9702": "anuttamā ākhyāyate,",
  "S06bsu049_u:9703": "niruttarā ākhyāyate,",
  "S06bsu049_u:9704": "asamā ākhyāyate,",
  "S06bsu049_u:9705": "asamasamā ākhyāyate,",
  "S06bsu049_u:9706": "sarvalokahitāvahā sarvalokasukhāvahā anāthānāṃ nāthakarī buddhānujñātā buddhapraśastā /",
  "S06bsu049_u:9707_0": "asyāmānanda prajñāpāramitāyāṃ śikṣitvā atra śikṣāyāṃ sthitvā tathāgatā arhantaḥ samyaksaṃbuddhā",
  "S06bsu049_u:9707_1": "imaṃ trisāhasramahāsāhasraṃ lokadhātumekena padāṅguṣṭhenotkṣipya punareva nikṣipeyuḥ /",
  "S06bsu049_u:9708": "na ca teṣāṃ buddhānāṃ bhagavatāmevaṃ syāt - utkṣipto vāyaṃ trisāhasramahāsāhasro lokadhātuḥ nikṣipto veti /",
  "S06bsu049_u:9709": "tatkasya hetoḥ?",
  "S06bsu049_u:9710": "aprameyāsaṃkhyeyaguṇasamanvāgatā hi prajñāpāramitā /",
  "S06bsu049_u:9711": "asyāmānanda prajñāpāramitāśikṣāyāṃ śikṣitvā buddhā bhagavanto 'tītānāgatapratyutpanneṣu dharmeṣvasaṅgatāmanuprāptāḥ /",
  "S06bsu049_u:9712": "yāvatya ānanda kāścicchikṣāḥ atītānāgatapratyutpanne 'dhvani,",
  "S06bsu049_u:9713": "sarvāsāṃ tāsāmānanda śikṣāṇāmiyameva prajñāpāramitāśikṣā agrā ākhyāyate,",
  "S06bsu049_u:9714": "śreṣṭhā ākhyāyate,",
  "S06bsu049_u:9715": "jyeṣṭhā ākhyāyate,",
  "S06bsu049_u:9716": "varā ākhyāyate,",
  "S06bsu049_u:9717": "pravarā ākhyāyate,",
  "S06bsu049_u:9718": "praṇītā ākhyāyate,",
  "S06bsu049_u:9719": "uttamā ākhyāyate,",
  "S06bsu049_u:9720": "anuttamā ākhyāyate,",
  "S06bsu049_u:9721": "niruttarā ākhyāyate,",
  "S06bsu049_u:9722": "asamā ākhyāyate,",
  "S06bsu049_u:9723": "asamasamā ākhyāyate /",
  "S06bsu049_u:9724": "apramāṇā hyānanda prajñāpāramitā /",
  "S06bsu049_u:9725": "akṣayā hyānanda prajñāpāramitā /",
  "S06bsu049_u:9726": "aparyantā hyānanda prajñāpāramitā /",
  "S06bsu049_u:9727": "tatkasya hetoḥ ?",
  "S06bsu049_u:9728": "asattvādeva (Vaidya 231)",
  "S06bsu049_u:9729": "prajñāpāramitāyāḥ /",
  "S06bsu049_u:9730": "ākāśasya hi sa ānanda pramāṇaṃ vā kṣayaṃ vā paryantaṃ vā grahītavyaṃ manyetaḥ,",
  "S06bsu049_u:9731": "yaḥ prajñāpāramitāyāḥ pramāṇaṃ vā kṣayaṃ vā paryantaṃ vā grahītavyaṃ manyeta /",
  "S06bsu049_u:9732": "tatkasya hetoḥ?",
  "S06bsu049_u:9733": "apramāṇā hyānanda prajñāpāramitā /",
  "S06bsu049_u:9734": "akṣayā hyānanda prajñāpāramitā /",
  "S06bsu049_u:9735": "aparyantā hyānanda prajñāpāramitā /",
  "S06bsu049_u:9736": "na mayā ānanda prajñāpāramitāyāḥ pramāṇaṃ vā kṣayo vā paryanto vā ākhyātaḥ /",
  "S06bsu049_u:9737": "nāmakāyapadakāyavyañjanakāyāḥ khalu punarānanda pramāṇabaddhāḥ /",
  "S06bsu049_u:9738": "neyamānanda prajñāpāramitā pramāṇabaddhā /",
  "S06bsu049_u:9739": "tatkasya hetoḥ?",
  "S06bsu049_u:9740": "na hyānanda nāmakāyapadakāyavyañjanakāyāḥ prajñāpāramitā /",
  "S06bsu049_u:9741": "na hi pramāṇavatīyamānanda prajñāpāramitā /",
  "S06bsu049_u:9742": "aparimāṇā hyānanda prajñāpāramitā //",
  "S06bsu049_u:9743": "ānanda āha - kena punaḥ kāraṇena bhagavan bhagavatā prajñāpāramitāyāḥ pramāṇaṃ nākhyātam ?",
  "S06bsu049_u:9744": "bhagavānāha - akṣayatvādānanda prajñāpāramitāyāstathāgataḥ pramāṇaṃ na nirdiśati /",
  "S06bsu049_u:9745": "viviktatvādānanda prajñāpāramitāyāḥ pramāṇaṃ tathāgatena nākhyātam /",
  "S06bsu049_u:9746": "na hyānanda viviktasya dharmasya viviktatāpyupalabhyate,",
  "S06bsu049_u:9747": "kutaḥ punarasya pramāṇaṃ bhaviṣyati?",
  "S06bsu049_u:9748": "evamānanda prajñāpāramitā aprameyatvādapramāṇā aparimāṇā /",
  "S06bsu049_u:9749": "ye 'pi te ānanda atīte 'dhvanyabhūvaṃstathāgatā arhantaḥ samyaksaṃbuddhāḥ,",
  "S06bsu049_u:9750": "te 'pyānanda ita eva prajñāpāramitātaḥ prabhāvitāḥ /",
  "S06bsu049_u:9751": "na cānanda iyaṃ prajñāpāramitā kṣīṇā vā parikṣīṇā vā /",
  "S06bsu049_u:9752": "ye 'pi te ānanda anāgate 'dhvani bhaviṣyanti tathāgatā arhantaḥ samyaksaṃbuddhāḥ,",
  "S06bsu049_u:9753": "te 'pyānanda ita eva prajñāpāramitātaḥ prabhāvayiṣyante /",
  "S06bsu049_u:9754": "na cānanda iyaṃ prajñāpāramitā kṣeṣyate vā parikṣeṣyate vā /",
  "S06bsu049_u:9755": "ye 'pi te ānanda etarhyaprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhāstiṣṭhanti dhriyante yāpayanti,",
  "S06bsu049_u:9756": "te 'pyānanda ita eva prajñāpāramitātaḥ prabhāvyante /",
  "S06bsu049_u:9757": "na ceyamānanda prajñāpāramitā kṣīyate vā parikṣīyate vā /",
  "S06bsu049_u:9758": "ahamapyānanda etarhi tathāgato 'rhan samyaksaṃbuddhaḥ /",
  "S06bsu049_u:9759": "mamāpyānanda ita eva prajñāpāramitātaḥ prabhāvanā /",
  "S06bsu049_u:9760": "na cānanda iyaṃ prajñāpāramitā kṣīyate vā parikṣīyate vā /",
  "S06bsu049_u:9761": "tatkasya hetoḥ?",
  "S06bsu049_u:9762": "ākāśaṃ hi sa ānanda kṣayayitavyaṃ manyeta,",
  "S06bsu049_u:9763": "yaḥ prajñāpāramitāṃ kṣayayitavyāṃ manyeta /",
  "S06bsu049_u:9764": "tasmāttarhyānanda akṣayeyaṃ prajñāpāramitā //",
  "S06bsu049_u:9765": "atha khalvāyuṣmataḥ subhūteretadabhavat - gambhīramidaṃ sthānaṃ tathāgatena bhāṣitam /",
  "S06bsu049_u:9766": "yannvahaṃ tathāgataṃ pṛccheyametatsthānam /",
  "S06bsu049_u:9767": "atha khalvāyuṣmān subhūtirbhagavantametadavocat - akṣayā bhagavan prajñāpāramitā?",
  "S06bsu049_u:9768": "bhagavānāha - akṣayā hi subhūte prajñāpāramitā yaduta ākāśākṣayatvātsarvadharmānutpādataḥ /",
  "S06bsu049_u:9769": "subhūtirāha - kathaṃ bhagavan bodhisattvena mahāsattvena prajñāpāramitā abhinirhartavyā?",
  "S06bsu049_u:9770": "bhagavānāha - rūpākṣayatvena subhūte bodhisattvena mahāsattvena prajñāpāramitā abhinirhartavyā /",
  "S06bsu049_u:9771": "evaṃ vedanāsaṃjñāsaṃskārāḥ /",
  "S06bsu049_u:9772": "vijñānākṣayatvena subhūte bodhisattvena mahāsattvena prajñāpāramitā abhinirhartavyā /",
  "S06bsu049_u:9773": "evaṃ khalu subhūte bodhisattvena mahāsattvena prajñāpāramitā abhinirhartavyā /",
  "S06bsu049_u:9774": "avidyākṣayatvena subhūte bodhisattvena mahāsattvena prajñāpāramitā abhinirhartavyā /",
  "S06bsu049_u:9775": "evaṃ saṃskārākṣayatvena vijñānākṣayatvena nāmarūpākṣayatvena ṣaḍāyatanākṣayatvena sparśākṣayatvena (Vaidya 232)",
  "S06bsu049_u:9776_0": "vedanākṣayatvena tṛṣṇākṣayatvena upādānākṣayatvena bhavākṣayatvena jātyakṣayatvena",
  "S06bsu049_u:9776_1": "jarāmaraṇākṣayatvena śokaparidevaduḥkhadaurmanasyopāyāsākṣayatvena subhūte bodhisattvena",
  "S06bsu049_u:9776_2": "mahāsattvena prajñāpāramitā abhinirhartavyā /",
  "S06bsu049_u:9777": "iyaṃ subhūte bodhisattvasya mahāsattvasya antadvayavivarjitā pratītyasamutpādavyavalokanā /",
  "S06bsu049_u:9778": "evaṃ vyavalokayan subhūte bodhisattvo mahāsattvaḥ pratītyanutpādamanādyantamadhyaṃ taṃ vyavalokayati /",
  "S06bsu049_u:9779": "ayaṃ subhūte bodhisattvasya mahāsattvasyāveṇiko dharmo bodhimaṇḍe niṣaṇṇasya,",
  "S06bsu049_u:9780": "yadevaṃ pratītyasamutpādaṃ vyavalokayati /",
  "S06bsu049_u:9781": "evaṃ vyavalokayataḥ subhūte bodhisattvasya mahāsattvasya pratītyasamutpādaḥ sarvajñajñānapratilambho bhavati /",
  "S06bsu049_u:9782": "yo hi kaścitsubhūte bodhisattvo mahāsattvaḥ anena akṣayābhinirhāreṇa prajñāpāramitāyāṃ caran pratītyasamutpādaṃ vyavalokayati,",
  "S06bsu049_u:9783": "sa na śrāvakabhūmau vā pratyekabuddhabhūmau vā sthāsyati,",
  "S06bsu049_u:9784": "api tu sthāsyati sarvajñatāyām /",
  "S06bsu049_u:9785": "ye kecitsubhūte bodhisattvā mahāsattvā vivartante 'nuttarāyāḥ samyaksaṃbodheḥ,",
  "S06bsu049_u:9786": "sacet imān manasikārānidaṃ copāyakauśalyamanāgamya na jānanti - kathaṃ prajñāpāramitāyāṃ caratā bodhisattvena mahāsattvena akṣayābhinirhāreṇa prajñāpāramitā abhinirhartavyā,",
  "S06bsu049_u:9787": "kathaṃ ca akṣayābhinirhāreṇa prajñāpāramitāyāṃ pratītyasamutpādo vyavalokayitavya iti /",
  "S06bsu049_u:9788": "ye kecitsubhūte bodhisattvā mahāsattvā vivṛttā vivartante,",
  "S06bsu049_u:9789": "vivartsyante ca anuttarāyāḥ samyaksaṃbodheḥ,",
  "S06bsu049_u:9790": "sarve te idamupāyakauśalyamanāgamya vivṛttā vivartante vivartsyante ca /",
  "S06bsu049_u:9791": "ye kecitsubhūte bodhisattvā mahāsattvā na vivṛttā na vivartante na vivartsyante ca,",
  "S06bsu049_u:9792": "sarve te imāṃ prajñāpāramitāmāgamya na vivṛttā na vivartante na vivartsyante ca anuttarāyāḥ samyaksaṃbodheḥ /",
  "S06bsu049_u:9793": "evaṃ prajñāpāramitāyāṃ caratā bodhisattvena mahāsattvena akṣayābhinirhāreṇa prajñāpāramitā abhinirhartavyā /",
  "S06bsu049_u:9794": "evaṃ ca akṣayābhinirhāreṇa prajñāpāramitāyāṃ pratītyasamutpādo vyavalokayitavyaḥ /",
  "S06bsu049_u:9795": "evaṃ khalu punaḥ subhūte bodhisattvo mahāsattvaḥ pratītyasamutpādaṃ vyavalokayan na kaṃciddharmamahetukamutpadyamānaṃ samanupaśyati,",
  "S06bsu049_u:9796": "na kaṃciddharmaṃ nityaṃ vā dhruvaṃ vā śāśvataṃ vā avipariṇāmadharmakaṃ vā samanupaśyati /",
  "S06bsu049_u:9797": "na kaṃciddharmaṃ kārakaṃ vā vedakaṃ vā samanupaśyati /",
  "S06bsu049_u:9798": "iyaṃ subhūte bodhisattvasya mahāsattvasya imāṃ prajñāpāramitāmakṣayābhinirhāreṇa abhinirharato 'syāṃ prajñāpāramitāyāṃ carataḥ pratītyasamutpādavyavalokanā /",
  "S06bsu049_u:9799": "yasmin samaye subhūte bodhisattvo mahāsattvaḥ prajñāpāramitāmakṣayābhinirhāreṇa abhinirharan pratītyasamutpādaṃ vyavalokayati,",
  "S06bsu049_u:9800": "tasmin samaye subhūte bodhisattvo mahāsattvo na rūpaṃ samanupaśyati,",
  "S06bsu049_u:9801": "na vedanāṃ na saṃjñāṃ na saṃskārān,",
  "S06bsu049_u:9802": "na vijñānaṃ samanupaśyati,",
  "S06bsu049_u:9803": "nāvidyāṃ samanupaśyati /",
  "S06bsu049_u:9804_0": "evaṃ na saṃskārānna vijñānaṃ na nāmarūpaṃ na ṣaḍāyatanaṃ na sparśaṃ na vedanāṃ na",
  "S06bsu049_u:9804_1": "tṛṣṇāṃ nopādānaṃ na bhavaṃ na jātiṃ na jarāmaraṇaṃ na śokaparidevaduḥkhadaurmanasyopāyāsān samanupaśyati /",
  "S06bsu049_u:9805": "idaṃ buddhakṣetramiti na samanupaśyati,",
  "S06bsu049_u:9806": "anyadbuddhakṣetramiti na samanupaśyati /",
  "S06bsu049_u:9807": "tam api dharmaṃ na samanupaśyati,",
  "S06bsu049_u:9808": "yena dharmeṇa idaṃ vā anyadvā buddhakṣetraṃ samanupaśyet /",
  "S06bsu049_u:9809": "iyaṃ sā subhūte bodhisattvānāṃ mahāsattvānāṃ prajñāpāramitā /",
  "S06bsu049_u:9810": "yasmin samaye subhūte bodhisattvo mahāsattvaḥ prajñāpāramitāyāṃ carati,",
  "S06bsu049_u:9811": "tasmin samaye māraḥ pāpīyān paramaśokaśalyasamarpito bhavati /",
  "S06bsu049_u:9812": "(Vaidya 233) tadyathāpi nāma subhūte puruṣo mātāpitṛṣu kālagateṣu paramaśokaśalyasamarpito bhavati,",
  "S06bsu049_u:9813": "evameva subhūte yasmin samaye bodhisattvo mahāsattvaḥ prajñāpāramitāyāṃ carati,",
  "S06bsu049_u:9814": "tasmin samaye māraḥ pāpīyān paramaśokaśalyasamarpito bhavati //",
  "S06bsu049_u:9815": "subhūtirāha - kimeka eva bhagavan māraḥ pāpīyān paramaśokaśalyasamarpito bhavati,",
  "S06bsu049_u:9816": "utāho bahavo mārāḥ pāpīyāṃsaḥ paramaśokaśalyasamarpitā bhavanti,",
  "S06bsu049_u:9817": "utāho ye trisāhasramahāsāhasre lokadhātau mārāḥ pāpīyāṃsaḥ te 'pi sarve tasmin samaye paramaśokaśalyasamarpitā bhavanti?",
  "S06bsu049_u:9818": "evamukte bhagavānāyuṣmantaṃ subhūtimetadavocat - yasmin samaye subhūte bodhisattvo mahāsattvaḥ prajñāpāramitāvihāreṇa viharati,",
  "S06bsu049_u:9819": "tasmin samaye ye trisāhasramahāsāhasre lokadhātau mārāṃ pāpīyāṃsaḥ te sarve paramaśokaśalyasamarpitā bhavanti,",
  "S06bsu049_u:9820": "svakasvakeṣvāsaneṣu na ramante /",
  "S06bsu049_u:9821": "tatkasya hetoḥ?",
  "S06bsu049_u:9822": "prajñāpāramitāvihāreṇa hi viharato 'sya subhūte bodhisattvasya mahāsattvasya sadevamānuṣāsuro loko 'vatāraṃ na labhate grahaṇāya,",
  "S06bsu049_u:9823": "gādhaṃ na labhate,",
  "S06bsu049_u:9824": "yatrainaṃ gṛhītvā viheṭhayedvā vivartayedvā anuttarāyāḥ samyaksaṃbodheḥ /",
  "S06bsu049_u:9825": "tasmāttarhiḥ subhūte bodhisattvena mahāsattvena anuttarāṃ samyaksaṃbodhimabhisaṃboddhukāmena prajñāpāramitāyāṃ caritavyam /",
  "S06bsu049_u:9826": "tatkasya hetoḥ?",
  "S06bsu049_u:9827": "prajñāpāramitāyāṃ hi subhūte carato bodhisattvasya mahāsattvasya dānapāramitā bhāvanāparipūriṃ gacchati,",
  "S06bsu049_u:9828": "evaṃ śīlapāramitā kṣāntipāramitā vīryapāramitā dhyānapāramitā bhāvanāparipūriṃ gacchati /",
  "S06bsu049_u:9829": "prajñāpāramitāyāṃ hi subhūte carato bodhisattvasya mahāsattvasya sarvāḥ ṣaṭ pāramitā bhāvanāparipūriṃ gacchanti,",
  "S06bsu049_u:9830": "sarvāṇi copāyakauśalyāni bhāvanāparipūriṃ gacchanti /",
  "S06bsu049_u:9831": "tasya bodhisattvasya mahāsattvasya prajñāpāramitāyāṃ carato yāni kānicinmārakarmāṇyutpadyeran,",
  "S06bsu049_u:9832": "sarvāṇi tānyutpadyamānānyeva sa prajñāsyati,",
  "S06bsu049_u:9833": "prajānan visarjayiṣyati /",
  "S06bsu049_u:9834": "sarvopāyakauśalyāni subhūte parigrahītukāmena bodhisattvena mahāsattvena prajñāpāramitāyāṃ caritavyam,",
  "S06bsu049_u:9835": "prajñāpāramitā bhāvayitavyā /",
  "S06bsu049_u:9836": "yasmin samaye subhūte bodhisattvo mahāsattvaḥ prajñāpāramitāyāṃ carati,",
  "S06bsu049_u:9837": "prajñāpāramitāmabhinirharati,",
  "S06bsu049_u:9838": "tasmin samaye subhūte na bodhisattvena mahāsattvena ye 'prameyeṣvasaṃkhyeyeṣu lokadhātuṣu buddhā bhagavantastiṣṭhanti dhriyante yāpayanti,",
  "S06bsu049_u:9839": "te samanvāhartavyāḥ /",
  "S06bsu049_u:9840": "teṣām api itonirjātaiva sarvajñatā yaduta prajñāpāramitātaḥ /",
  "S06bsu049_u:9841": "evaṃ samanvāhṛtya tena bodhisattvena mahāsattvena punarevaṃ cittamutpādayitavyam - ahamapyetān dharmānanuprāpsyāmi ye tairbuddhairbhagavadbhiranuprāptā iti /",
  "S06bsu049_u:9842": "evaṃ subhūte bodhisattvena mahāsattvena prajñāpāramitāyāṃ caratā ime cittotpādā utpādayitavyā abhinirhartavyā divasasyātyayena,",
  "S06bsu049_u:9843": "antaśo 'cchaṭāsaṃghātamātrakam api /",
  "S06bsu049_u:9844": "yaś ca subhūte aupalambhiko bodhisattvo mahāsattvo gaṅgānadīvālukopamān kalpān dānaṃ dadyāt,",
  "S06bsu049_u:9845": "ayameva tata aupalambhikādbodhisattvānmahāsattvādbahutaraṃ puṇyaṃ prasavati,",
  "S06bsu049_u:9846": "yo 'yaṃ bodhisattvo mahāsattvo divasasyātyayena imāṃ prajñāpāramitāmabhinirharet,",
  "S06bsu049_u:9847": "antaśo 'cchaṭāsaṃghātamātrakam api /",
  "S06bsu049_u:9848": "ayaṃ bodhisattvo mahāsattvo 'vinivartanīyatāyāṃ sthāsyati /",
  "S06bsu049_u:9849": "tathāgatasamanvāhṛtaḥ sa bodhisattvo mahāsattvo veditavyaḥ,",
  "S06bsu049_u:9850": "yo 'syāṃ prajñāpāramitāyāṃ caran imāṃścittotpādānutpādayati divasasyātyayena (Vaidya 234)",
  "S06bsu049_u:9851": "antaśo 'cchaṭāsaṃghātamātrakam api /",
  "S06bsu049_u:9852": "kaḥ punarvādo yasyeme cittotpādā divasamanuvarteran /",
  "S06bsu049_u:9853": "tathāgatasamanvāhṛtasya hi subhūte bodhisattvasya mahāsattvasya kā gatiḥ pratikāṅkṣitavyā?",
  "S06bsu049_u:9854": "tathāgatasamanvāhṛtasya hi subhūte bodhisattvasya mahāsattvasya nānyā gatiḥ pratikāṅkṣitavyā anyatrānuttarāyāḥ samyaksaṃbodheḥ /",
  "S06bsu049_u:9855": "abhavyaścāsāvapāyeṣūpapattum /",
  "S06bsu049_u:9856": "svargopapattireva tasya pratikāṅkṣitavyā /",
  "S06bsu049_u:9857": "tatrāpi tathāgatairavirahito bhaviṣyati,",
  "S06bsu049_u:9858": "tathāgatāvirahiteṣu ca buddhakṣetreṣūpapatsyate,",
  "S06bsu049_u:9859": "sattvāṃś ca paripācayiṣyati /",
  "S06bsu049_u:9860": "ime 'pi subhūte guṇāḥ,",
  "S06bsu049_u:9861": "ime 'pyanuśaṃsā bodhisattvasya mahāsattvasya prajñāpāramitāyāṃ carataḥ,",
  "S06bsu049_u:9862": "prajñāpāramitāmabhinirharataḥ,",
  "S06bsu049_u:9863": "imāṃścittotpādānutpādayataḥ antaśo 'cchaṭāsaṃghātamātrakam api /",
  "S06bsu049_u:9864": "kaḥ punarvādo yasyeme cittotpādā divasamanuvarteran,",
  "S06bsu049_u:9865": "tadyathāpi nāma subhūte gandhahastino bodhisattvasya mahāsattvasya ya etarhyakṣobhyasya tathāgatasyārhataḥ samyaksaṃbuddhasyāntike brahmacaryaṃ caratīti //",
  "S06bsu049_u:9866": "āryāṣṭasāhasrikāyāṃ prajñāpāramitāyāmavakīrṇakusumaparivarto nāmāṣṭāviṃśatitamaḥ //",
  "S06bsu049_u:9867": "_______________________________________________________________",
  "S06bsu049_u:9868": "(Vaidya 235)",
  "S06bsu049_u:9869": "ASP_29: anugamaparivarta ekonatriṃśattamaḥ /",
  "S06bsu049_u:9870": "punaraparaṃ subhūte bodhisattvena mahāsattvena evaṃ prajñāpāramitā anugantavyā - sarvadharmāsaṅgataḥ prajñāpāramitā anugantavyā /",
  "S06bsu049_u:9871": "sarvadharmāsaṃbhedanataḥ prajñāpāramitā anugantavyā /",
  "S06bsu049_u:9872": "sarvadharmāsaṃbhavataḥ prajñāpāramitā anugantavyā /",
  "S06bsu049_u:9873": "sarvadharmānirvikārasamā iti prajñāpāramitā anugantavyā /",
  "S06bsu049_u:9874": "sarvadharmāṇāmanātmavijñaptitaḥ prajñānubodhanataḥ prajñāpāramitā anugantavyā /",
  "S06bsu049_u:9875": "sarvadharmāś ca nāmamātreṇa vyavahāramātreṇābhilapyante iti prajñāpāramitā anugantavyā /",
  "S06bsu049_u:9876": "vyavahāraś ca na kvacinna kutaścinna kaścidvyavahāraḥ /",
  "S06bsu049_u:9877": "sarvadharmā avyavahārā avyāhārā avyavahṛtā avyāhṛtā iti prajñāpāramitā anugantavyā /",
  "S06bsu049_u:9878": "sarvadharmāpramāṇataḥ prajñāpāramitā anugantavyā /",
  "S06bsu049_u:9879": "rūpāpramāṇataḥ prajñāpāramitā anugantavyā /",
  "S06bsu049_u:9880": "evaṃ vedanāpramāṇataḥ saṃjñāpramāṇataḥ saṃskārāpramāṇataḥ /",
  "S06bsu049_u:9881": "vijñānāpramāṇataḥ prajñāpāramitā anugantavyā /",
  "S06bsu049_u:9882": "sarvadharmānimittataḥ prajñāpāramitā anugantavyā /",
  "S06bsu049_u:9883": "sarvadharmanirvedhataḥ prajñāpāramitā anugantavyā /",
  "S06bsu049_u:9884": "sarvadharmaprakṛtipariśuddhitaḥ prajñāpāramitā anugantavyā /",
  "S06bsu049_u:9885": "sarvadharmāvacanataḥ prajñāpāramitā anugantavyā /",
  "S06bsu049_u:9886": "sarvadharmāṇāmanirodhataḥ prahāṇasamatayā prajñāpāramitā anugantavyā /",
  "S06bsu049_u:9887": "sarvadharmāṇāṃ nirvāṇaprāptitastathatāsamatayā prajñāpāramitā anugantavyā /",
  "S06bsu049_u:9888": "sarvadharmā nāgacchanti,",
  "S06bsu049_u:9889": "na gacchanti,",
  "S06bsu049_u:9890": "ajānānā ajātā atyantājātita iti prajñāpāramitā anugantavyā /",
  "S06bsu049_u:9891": "ātmaparādarśanataḥ prajñāpāramitā anugantavyā /",
  "S06bsu049_u:9892": "sarvadharmā āryārhantaḥ prakṛtipariśuddhā iti prajñāpāramitā anugantavyā /",
  "S06bsu049_u:9893": "apahṛtabhārāḥ sarvadharmābhārānāropaṇatayeti prajñāpāramitā anugantavyā /",
  "S06bsu049_u:9894": "sarvadharmādeśāpradeśataḥ prajñāpāramitā anugantavyā /",
  "S06bsu049_u:9895": "tatkasya hetoḥ ?",
  "S06bsu049_u:9896": "rūpaṃ hi subhūte adeśamapradeśaṃ prakṛtisvabhāvataḥ /",
  "S06bsu049_u:9897": "evaṃ vedanā saṃjñā saṃskārāḥ /",
  "S06bsu049_u:9898": "vijñānaṃ hi subhūte adeśamapradeśaṃ prakṛītisvabhāvataḥ sarvadharmanirodhaprahlādanatvāditi prajñāpāramitā anugantavyā /",
  "S06bsu049_u:9899": "aratyaviratitaḥ prajñāpāramitā anugantavyā /",
  "S06bsu049_u:9900": "araktāviraktatayā prajñāpāramitā anugantavyā /",
  "S06bsu049_u:9901": "tatkasya hetoḥ?",
  "S06bsu049_u:9902": "rūpaṃ hi subhūte satattvena svabhāvena na rajyate na virajyate /",
  "S06bsu049_u:9903": "evaṃ vedanā saṃjñā saṃskārāḥ /",
  "S06bsu049_u:9904": "vijñānaṃ hi subhūte satattvena svabhāvena na rajyate na virajyate prakṛtipariśuddhatvāditi prajñāpāramitā anugantavyā /",
  "S06bsu049_u:9905": "sarvadharmā asaktāḥ saṅgāsaṅgavigatā iti prajñāpāramitā anugantavyā /",
  "S06bsu049_u:9906": "bodhiḥ sarvadharmā buddhajñānāvabodhanatayeti prajñāpāramitā anugantavyā /",
  "S06bsu049_u:9907": "sarvadharmaśūnyānimittāpraṇihitatayā prajñāpāramitā anugantavyā /",
  "S06bsu049_u:9908": "sarvadharmā bhaiṣajyamaitrīpūrvaṃgamatayeti prajñāpāramitā anugantavyā /",
  "S06bsu049_u:9909": "sarvadharmā maitrīvihāriṇaḥ karuṇāvihāriṇo muditāvihāriṇa upekṣāvihāriṇa iti prajñāpāramitā anugantavyā /",
  "S06bsu049_u:9910": "sarvadharmā brahmabhūtā doṣānutpādanataḥ sarvadoṣānutpādanata iti prajñāpāramitā anugantavyā /",
  "S06bsu049_u:9911": "sarvadharmāṇāmapraṇihitato 'pratihatita iti prajñāpāramitā anugantavyā /",
  "S06bsu049_u:9912": "samudrāparyantatayā prajñāpāramitāparyantatā anugantavyā /",
  "S06bsu049_u:9913": "gaganāparyantatayā prajñāpāramitāparyantatā anugantavyā /",
  "S06bsu049_u:9914": "meruvicitratayā prajñāpāramitāvicitratā anugantavyā /",
  "S06bsu049_u:9915": "rūpāparyantatayā prajñāpāramitāparyantatā (Vaidya 236)",
  "S06bsu049_u:9916": "anugantavyā /",
  "S06bsu049_u:9917": "evaṃ vedanā saṃjñā saṃskārāḥ /",
  "S06bsu049_u:9918": "vijñānāparyantatayā prajñāpāramitāparyantatā anugantavyā /",
  "S06bsu049_u:9919": "sūryaraśmimaṇḍalāparyantāvabhāsanatayā prajñāpāramitāparyantatā anugantavyā /",
  "S06bsu049_u:9920": "sarvaśabdāparyantatayā prajñāpāramitāparyantatā anugantavyā /",
  "S06bsu049_u:9921": "sarvabuddhadharmasamudāgamāparyantatayā prajñāpāramitāparyantatā anugantavyā /",
  "S06bsu049_u:9922": "sarvasattvadhātupuṇyajñānasaṃbhārāparyantatayā prajñāpāramitāparyantatā anugantavyā /",
  "S06bsu049_u:9923": "pṛthivīdhātvaparyantatayā prajñāpāramitāparyantatā anugantavyā /",
  "S06bsu049_u:9924": "evamabdhātutejodhātuvāyudhātvākāśadhātuvijñānadhātvaparyantatayā prajñāpāramitāparyantatā anugantavyā /",
  "S06bsu049_u:9925": "kuśalākuśaladharmasaṃcayāpramāṇatayā prajñāpāramitāpramāṇatā anugantavyā /",
  "S06bsu049_u:9926": "sarvadharmasaṃcayāpramāṇatayā prajñāpāramitāpramāṇatā anugantavyā /",
  "S06bsu049_u:9927": "sarvadharmasamādhyaparyantatāpratilambhitayā prajñāpāramitāparyantatā anugantavyā /",
  "S06bsu049_u:9928": "sarvabuddhadharmāparyantatayā prajñāpāramitāparyantatā anugantavyā /",
  "S06bsu049_u:9929": "sarvadharmāparyantatayā prajñāpāramitāparyantatā anugantavyā /",
  "S06bsu049_u:9930": "śūnyatāparyantatayā prajñāpāramitāparyantatā anugantavyā /",
  "S06bsu049_u:9931": "cittacaitasikāparyantatayā prajñāpāramitāparyantatā anugantavyā /",
  "S06bsu049_u:9932": "cittacaritāparyantatayā prajñāpāramitāparyantatā anugantavyā /",
  "S06bsu049_u:9933": "kuśalākuśaladharmāparimāṇatayā prajñāpāramitāparimāṇatā anugantavyā /",
  "S06bsu049_u:9934": "siṃhanādanadanatayā prajñāpāramitānadanatā anugantavyā /",
  "S06bsu049_u:9935": "sarvadharmākopyatayā prajñāpāramitākopyatā anugantavyā /",
  "S06bsu049_u:9936": "tatkasya hetoḥ ?",
  "S06bsu049_u:9937": "rūpaṃ hi subhūte samudrasamam /",
  "S06bsu049_u:9938": "evaṃ vedanāṃ saṃjñā saṃskārāḥ /",
  "S06bsu049_u:9939": "vijñānaṃ hi subhūte samudrasamam /",
  "S06bsu049_u:9940": "rūpaṃ hi gaganasamam /",
  "S06bsu049_u:9941": "evaṃ vedanā saṃjñā saṃskārāḥ /",
  "S06bsu049_u:9942": "vijñānaṃ gaganasamam /",
  "S06bsu049_u:9943": "rūpaṃ vicitramerūsamam /",
  "S06bsu049_u:9944": "evaṃ vedanā saṃjñā saṃskārāḥ /",
  "S06bsu049_u:9945": "vijñānaṃ vicitramerusamam /",
  "S06bsu049_u:9946": "rūpamaparyantasamam /",
  "S06bsu049_u:9947": "evaṃ vedanā saṃjñā saṃskārāḥ /",
  "S06bsu049_u:9948": "vijñānamaparyantasamam /",
  "S06bsu049_u:9949": "rūpaṃ sūryamaṇḍalaraśmyutpādasamam /",
  "S06bsu049_u:9950": "evaṃ vedanā saṃjñā saṃskārāḥ /",
  "S06bsu049_u:9951": "vijñānaṃ sūryamaṇḍalaraśmyutpādasamam /",
  "S06bsu049_u:9952": "rūpaṃ sarvaśabdāparyantasamam /",
  "S06bsu049_u:9953": "evaṃ vedanā saṃjñā saṃskārāḥ /",
  "S06bsu049_u:9954": "vijñānaṃ sarvaśabdāparyantasamam /",
  "S06bsu049_u:9955": "rūpaṃ sarvasattvadhātvaparyantasamam /",
  "S06bsu049_u:9956": "evaṃ vedanā saṃjñā saṃskārāḥ /",
  "S06bsu049_u:9957": "vijñānaṃ sarvasattvadhātvaparyantasamam /",
  "S06bsu049_u:9958": "rūpaṃ sarvabuddhadharmasamudāgamāparyantasamam /",
  "S06bsu049_u:9959": "evaṃ vedanā saṃjñā saṃskārāḥ /",
  "S06bsu049_u:9960": "vijñānaṃ sarvabuddhadharmasamudāgamāparyantasamam /",
  "S06bsu049_u:9961": "rūpaṃ sarvasattvadhātupuṇyajñānasaṃbhārāparyantasamam /",
  "S06bsu049_u:9962": "evaṃ vedanā saṃjñā saṃskārāḥ /",
  "S06bsu049_u:9963": "vijñānaṃ sarvasattvadhātupuṇyajñānasaṃbhārāparyantasamam /",
  "S06bsu049_u:9964": "rūpaṃ pṛthivīsamam /",
  "S06bsu049_u:9965": "evaṃ vedanā saṃjñā saṃskārāḥ /",
  "S06bsu049_u:9966": "vijñānaṃ pṛthivīsamam /",
  "S06bsu049_u:9967": "rūpamapsamam /",
  "S06bsu049_u:9968": "evaṃ vedanā saṃjñā saṃskārāḥ /",
  "S06bsu049_u:9969": "vijñānamapsamam /",
  "S06bsu049_u:9970": "rūpaṃ tejaḥsamam /",
  "S06bsu049_u:9971": "evaṃ vedanā saṃjñā saṃskārāḥ /",
  "S06bsu049_u:9972": "vijñānaṃ tejaḥsamam /",
  "S06bsu049_u:9973": "rūpaṃ vāyusamam /",
  "S06bsu049_u:9974": "evaṃ vedanā saṃjñā saṃskārāḥ /",
  "S06bsu049_u:9975": "vijñānaṃ vāyusamam /",
  "S06bsu049_u:9976": "rūpamākāśasamam /",
  "S06bsu049_u:9977": "evaṃ vedanā saṃjñā saṃskārāḥ /",
  "S06bsu049_u:9978": "vijñānamākāśasamam /",
  "S06bsu049_u:9979": "rūpaṃ vijñānasamam /",
  "S06bsu049_u:9980": "evaṃ vedanā saṃjñā saṃskārāḥ /",
  "S06bsu049_u:9981": "vijñānaṃ vijñānasamam /",
  "S06bsu049_u:9982": "rūpaṃ kuśalākuśaladharmasaṃcayavigatam /",
  "S06bsu049_u:9983": "evaṃ vedanā saṃjñā saṃskārāḥ /",
  "S06bsu049_u:9984": "vijñānaṃ kuśalākuśaladharmasaṃcayavigatam /",
  "S06bsu049_u:9985": "rūpaṃ sarvadharmasaṃcayavigatam /",
  "S06bsu049_u:9986": "evaṃ vedanā saṃjñā saṃskārāḥ /",
  "S06bsu049_u:9987": "vijñānaṃ sarvadharmasaṃcayavigatam /",
  "S06bsu049_u:9988": "rūpaṃ sarvadharmasamādhyaparyantatāsamam /",
  "S06bsu049_u:9989": "evaṃ vedanā saṃjñā saṃskārāḥ /",
  "S06bsu049_u:9990": "vijñānaṃ sarvadharmasamādhyaparyantatāsamam /",
  "S06bsu049_u:9991": "rūpaṃ vigamaḥ,",
  "S06bsu049_u:9992": "rūpasvabhāvo rūpatathatā buddhadharmāḥ /",
  "S06bsu049_u:9993": "evaṃ vedanā saṃjñā saṃskārāḥ /",
  "S06bsu049_u:9994": "vijñānaṃ vigamaḥ, (Vaidya 237)",
  "S06bsu049_u:9995": "vijñānasvabhāvo vijñānatathatā buddhadharmāḥ /",
  "S06bsu049_u:9996": "rūpaṃ sarvadharmāparyantadharmatā /",
  "S06bsu049_u:9997": "evaṃ vedanā saṃjñā saṃskārāḥ /",
  "S06bsu049_u:9998": "vijñānaṃ sarvadharmāparyantadharmatā /",
  "S06bsu049_u:9999": "rūpaṃ śūnyamaparyantadharmatā /",
  "S06bsu049_u:10000": "evaṃ vedanā saṃjñā saṃskārāḥ /",
  "S06bsu049_u:10001": "vijñānaṃ śūnyamaparyantadharmatā /",
  "S06bsu049_u:10002": "rūpaṃ cittacaitasikāparyantatā /",
  "S06bsu049_u:10003": "evaṃ vedanā saṃjñā saṃskārāḥ /",
  "S06bsu049_u:10004": "vijñānaṃ cittacaitasikāparyantatā /",
  "S06bsu049_u:10005": "rūpaṃ cittacaritotpattiḥ /",
  "S06bsu049_u:10006": "evaṃ vedanā saṃjñā saṃskārāḥ /",
  "S06bsu049_u:10007": "vijñānaṃ cittacaritotpattiḥ /",
  "S06bsu049_u:10008": "rūpaṃ kuśalamakuśalam,",
  "S06bsu049_u:10009": "yāvadanupalabdhiḥ /",
  "S06bsu049_u:10010": "evaṃ vedanā saṃjñā saṃskārāḥ /",
  "S06bsu049_u:10011": "vijñānaṃ kuśalamakuśalam,",
  "S06bsu049_u:10012": "yāvadanupalabdhiḥ /",
  "S06bsu049_u:10013": "rūpaṃ siṃhanādasamam /",
  "S06bsu049_u:10014": "evaṃ vedanā saṃjñā saṃskārāḥ /",
  "S06bsu049_u:10015": "vijñānaṃ siṃhanādasamam /",
  "S06bsu049_u:10016": "rūpamakopyam /",
  "S06bsu049_u:10017": "evaṃ vedanā saṃjñā saṃskārāḥ /",
  "S06bsu049_u:10018": "vijñānamakopyam /",
  "S06bsu049_u:10019": "evaṃ hi subhūte bodhisattvena mahāsattvena prajñāpāramitā anugantavyā //",
  "S06bsu049_u:10020": "yadāyaṃ subhūte bodhisattvo mahāsattva evamenāṃ prajñāpāramitāmanugamiṣyati,",
  "S06bsu049_u:10021": "vyavacārayiṣyati avatariṣyati avabhotsyate cintayiṣyati tulayiṣyati upaparīkṣiṣyate bhāvayiṣyati sarvamāyāśāṭhyavivarjitairmanasikāraiḥ,",
  "S06bsu049_u:10022": "sarvamanyanāvivarjitairmanasikāraiḥ,",
  "S06bsu049_u:10023": "ātmotkarṣaṇavivarjitairmanasikāraiḥ,",
  "S06bsu049_u:10024": "sarvakausīdyavivarjitairmanasikāraiḥ,",
  "S06bsu049_u:10025": "parapaṃsanāvivarjitairmanasikāraiḥ,",
  "S06bsu049_u:10026": "ātmasaṃjñāvivarjitairmanasikāraiḥ,",
  "S06bsu049_u:10027": "sattvasaṃjñāvivarjitairmanasikāraiḥ,",
  "S06bsu049_u:10028": "lābhasatkāraślokavivarjitairmanasikāraiḥ,",
  "S06bsu049_u:10029": "pañcanīvaraṇavivarjitairmanasikāraiḥ,",
  "S06bsu049_u:10030": "īrṣyāmātsaryavivarjitairmanasikāraiḥ,",
  "S06bsu049_u:10031": "sarveñjanāvivarjitairmanasikāraiḥ,",
  "S06bsu049_u:10032": "tadā nāsya durlabhā bhaviṣyati sarvaguṇānāṃ paripūriḥ,",
  "S06bsu049_u:10033": "buddhakṣetrasyānuttarāṇāṃ ca buddhadharmāṇāṃ paripūririti //",
  "S06bsu049_u:10034": "āryāṣṭasāhasrikāyāṃ prajñāpāramitāyāmanugamaparivarto nāmaikonatriṃśattamaḥ //",
  "S06bsu049_u:10035": "_______________________________________________________________",
  "S06bsu049_u:10036": "(Vaidya 238)",
  "S06bsu049_u:10037": "ASP_30: sadāpraruditaparivartastriṃśattamaḥ /",
  "S06bsu049_u:10038": "punaraparaṃ subhūte tatheyaṃ prajñāpāramitā paryeṣṭavyā,",
  "S06bsu049_u:10039": "yathā sadāpraruditena bodhisattvena mahāsattvena paryeṣitā,",
  "S06bsu049_u:10040": "ya etarhi bhīṣmagarjitanirghoṣasvarasya tathāgatasyārhataḥ samyaksaṃbuddhasyāntike brahmacaryaṃ carati /",
  "S06bsu049_u:10041": "evamukte āyuṣmān subhūtirbhagavantametadavocat - kathaṃ bhagavan sadāpraruditena bodhisattvena mahāsattveneyaṃ prajñāpāramitā paryeṣitā?",
  "S06bsu049_u:10042_0": "evamukte bhagavānāyuṣmantaṃ subhūtimetadavocat - sadāpraruditena subhūte bodhisattvena",
  "S06bsu049_u:10042_1": "mahāsattvena pūrvaṃ prajñāpāramitāṃ paryeṣamāṇena kāye 'narthikena jīvitanirapekṣeṇa",
  "S06bsu049_u:10042_2": "lābhasatkāraślokeṣvaniśritena paryeṣamāṇena paryeṣitā /",
  "S06bsu049_u:10043": "tena prajñāpāramitāṃ paryeṣamāṇena araṇyagatena antarīkṣānnirghoṣaḥ śruto 'bhūt - gaccha tvaṃ kulaputra pūrvasyāṃ diśi /",
  "S06bsu049_u:10044": "tataḥ prajñāpāramitāṃ śroṣyasi /",
  "S06bsu049_u:10045": "tathā ca gaccha,",
  "S06bsu049_u:10046": "yathā na kāyaklamathamanasikāramutpādayasi,",
  "S06bsu049_u:10047": "na styānamiddhamanasikāramutpādayasi,",
  "S06bsu049_u:10048": "na bhojanamanasikāramutpādayasi,",
  "S06bsu049_u:10049": "na pānīyamanasikāramutpādayasi,",
  "S06bsu049_u:10050": "na rātrimanasikāramutpādayasi,",
  "S06bsu049_u:10051": "na divasamanasikāramutpādayasi,",
  "S06bsu049_u:10052": "na śītamanasikāramutpādayasi,",
  "S06bsu049_u:10053": "noṣṇamanasikāramutpādayasi /",
  "S06bsu049_u:10054": "mā ca kvaciccittaṃ praṇidhāḥ adhyātmaṃ vā bahirdhā vā /",
  "S06bsu049_u:10055": "mā ca kulaputra vāmenālokayan gāḥ,",
  "S06bsu049_u:10056": "mā dakṣiṇena,",
  "S06bsu049_u:10057": "mā pūrveṇa,",
  "S06bsu049_u:10058": "mā paścimena,",
  "S06bsu049_u:10059": "mottareṇa,",
  "S06bsu049_u:10060": "mordhvam,",
  "S06bsu049_u:10061": "mādhaḥ,",
  "S06bsu049_u:10062": "mā ca anuvidiśamavalokayan gāḥ /",
  "S06bsu049_u:10063": "tathā ca kulaputra gaccha,",
  "S06bsu049_u:10064": "yathā nātmato na satkāyataścalasi /",
  "S06bsu049_u:10065": "yathā na rūpataścalasi,",
  "S06bsu049_u:10066": "yathā na vedanāto na saṃjñāto na saṃskārataḥ,",
  "S06bsu049_u:10067": "yathā na vijñānataścalasi /",
  "S06bsu049_u:10068": "yo hyataścalati,",
  "S06bsu049_u:10069": "sa vitiṣṭhate /",
  "S06bsu049_u:10070": "kuto vitiṣṭhate?",
  "S06bsu049_u:10071": "buddhadharmebhyo vitiṣṭhate /",
  "S06bsu049_u:10072": "yo buddhadharmebhyo vitiṣṭhate,",
  "S06bsu049_u:10073": "sa saṃsāre carati /",
  "S06bsu049_u:10074": "yaḥ saṃsāre carati,",
  "S06bsu049_u:10075": "sa na carati prajñāpāramitāyām /",
  "S06bsu049_u:10076": "sa prajñāpāramitāṃ nānuprāpnotīti //",
  "S06bsu049_u:10077": "evamukte sadāprarudito bodhisattvo mahāsattvastaṃ nirghoṣametadavocat - evaṃ vai kariṣyāmi /",
  "S06bsu049_u:10078": "tatkasya hetoḥ?",
  "S06bsu049_u:10079": "ahaṃ hi sarvasattvānāmālokaṃ kartukāmo buddhadharmān samudānetukāma iti /",
  "S06bsu049_u:10080": "evamukte sa nirghoṣaḥ sadāpraruditaṃ bodhisattvaṃ mahāsattvametadavocat - sādhu sādhu kulaputra sadāprarudita //",
  "S06bsu049_u:10081": "atha khalu sadāprarudito bodhisattvo mahāsattvaḥ punar api śabdamaśrauṣīt /",
  "S06bsu049_u:10082": "evaṃ cāśrauṣīt - śūnyatānimittāpraṇihiteṣu ca tvayā kulaputra sarvadharmeṣvadhimuktimutpādya prajñāpāramitā paryeṣṭavyā /",
  "S06bsu049_u:10083": "nimittaparivarjitena bhāvaparivarjitena sattvadṛṣṭiparivarjitena ca tvayā bhavitavyam /",
  "S06bsu049_u:10084": "pāpamitrāṇi ca tvayā kulaputra parivarjayitavyāni /",
  "S06bsu049_u:10085": "kalyāṇamitrāṇi ca tvayā sevitavyāni bhaktavyāni paryupāsitavyāni,",
  "S06bsu049_u:10086": "yāni ca śūnyatānimittāpraṇihitānutpādājātāniruddhābhāvāḥ sarvadharmā iti dharmaṃ deśayanti /",
  "S06bsu049_u:10087": "evaṃ tvaṃ kulaputra pratipadyamāno nacireṇa prajñāpāramitāṃ śroṣyasi pustakagatāṃ vā dharmabhāṇakasya bhikṣoḥ kāyagatām /",
  "S06bsu049_u:10088": "yasya ca tvaṃ kulaputra antikātprajñāpāramitāṃ śṛṇuyāḥ śāstṛsaṃjñā tvayā tatrotpādayitavyā /",
  "S06bsu049_u:10089": "kṛtajñena ca tvayā bhavitavyaṃ kṛtavedinā ca - eṣa mama kalyāṇamitraṃ yasyemāṃ prajñāpāramitāmantikācchṛṇomi /",
  "S06bsu049_u:10090": "yāmahaṃ śṛṇvan (Vaidya 239)",
  "S06bsu049_u:10091": "kṣiprameva avinivartanīyo bhaviṣyāmyanuttarāyāḥ samyaksaṃbodheḥ,",
  "S06bsu049_u:10092": "āsannaś ca bhaviṣyāmi tathāgatānāmarhatāṃ samyaksaṃbuddhānām /",
  "S06bsu049_u:10093": "tathāgatāvirahiteṣu buddhakṣetreṣūpapatsye /",
  "S06bsu049_u:10094": "akṣaṇāṃś ca vivarjayiṣyāmi /",
  "S06bsu049_u:10095": "kṣaṇasaṃpadaṃ ca ārāgayiṣyāmīti /",
  "S06bsu049_u:10096": "imāstvayā kulaputra anuśaṃsāḥ paritulayamānena dharmabhāṇake bhikṣau śāstṛsaṃjñotpādayitavyā /",
  "S06bsu049_u:10097": "na ca tvayā kulaputra lokāmiṣapratisaṃyuktayā cittasaṃtatyā dharmabhāṇako bhikṣuranubaddhavyaḥ /",
  "S06bsu049_u:10098": "dharmārthikena ca tvayā dharmagauraveṇa dharmabhāṇako bhikṣuranubaddhavyaḥ /",
  "S06bsu049_u:10099": "mārakarmāṇi ca tvayā avaboddhavyāni /",
  "S06bsu049_u:10100": "asti hi kulaputra māraḥ pāpīyān dharmabhāṇakasya bodhisattvasya mahāsattvasya rūpaśabdagandharasasparśānupasaṃharati sevituṃ bhaktuṃ paryupāsitum /",
  "S06bsu049_u:10101": "tāṃścāsāvabhibhūya upāyakauśalyena parisevate bhajate paryupāste /",
  "S06bsu049_u:10102": "tatra ca tvayā kulaputra dharmabhāṇake bhikṣau nāprasādacittamutpādayitavyam /",
  "S06bsu049_u:10103": "api tvevaṃ cittamutpādayitavyam - nāhaṃ tadupāyakauśalyaṃ jāne,",
  "S06bsu049_u:10104": "yadeṣa upāyakauśalyaṃ prajānāti /",
  "S06bsu049_u:10105": "eṣa sattvavinayena sattvānāṃ kuśalamūlaparigrahamupādāya enān dharmān pratisevate bhajate paryupāste /",
  "S06bsu049_u:10106": "na hi kvacidbodhisattvānāṃ mahāsattvānāṃ saṅgo vā ārambaṇaṃ vā saṃvidyate /",
  "S06bsu049_u:10107": "tatkṣaṇaṃ ca tvayā kulaputra dharmāṇāṃ bhūtanayaḥ pratyavekṣitavyaḥ /",
  "S06bsu049_u:10108": "katamaś ca kulaputra dharmāṇāṃ bhūtanayaḥ?",
  "S06bsu049_u:10109": "yaduta sarvadharmā asaṃkleśā avyavadānāḥ /",
  "S06bsu049_u:10110": "tatkasya hetoḥ?",
  "S06bsu049_u:10111": "sarvadharmā hi svabhāvena śūnyāḥ /",
  "S06bsu049_u:10112": "sarvadharmā hi niḥsattvā nirjīvā niṣpoṣā niṣpuruṣā niṣpudgalā māyopamāḥ svapnopamāḥ pratiśrutkopamāḥ pratibhāsopamāḥ /",
  "S06bsu049_u:10113": "evaṃ tvaṃ kulaputra sarvadharmāṇāṃ bhūtanayaṃ pratyavekṣamāṇo dharmabhāṇakamanubadhnan nacireṇa prajñāpāramitāyāṃ niryāsyasi /",
  "S06bsu049_u:10114": "aparam api tvaṃ kulaputra mārakarma samanvāhareḥ /",
  "S06bsu049_u:10115": "sacetkulaputra dharmabhāṇakaḥ prajñāpāramitārthikaṃ kulaputramavasādayati,",
  "S06bsu049_u:10116": "na samanvāharati,",
  "S06bsu049_u:10117": "tatra tvayā kulaputra na prativāṇiḥ kartavyā /",
  "S06bsu049_u:10118": "api tu dharmārthikenaiva dharmagauraveṇaiva anirviṇṇamānasena dharmabhāṇako bhikṣuranubaddhavyaḥ //",
  "S06bsu049_u:10119": "atha khalu sadāprarudito bodhisattvo mahāsattvastasya nirghoṣasyāntikādimāmanuśāsanīṃ pratigṛhya yena pūrvā dik tena pratikrāmati sma /",
  "S06bsu049_u:10120": "aciraprakrāntasya cāsyaitadabhūt - na mayā sa nirghoṣaḥ paripṛṣṭaḥ - kiyaddūraṃ mayā gantavyamiti /",
  "S06bsu049_u:10121": "sa tatraiva pṛthivīpradeśe sthito 'bhūt /",
  "S06bsu049_u:10122": "tatra rudan krandan śocan paridevamānaḥ evaṃ cintayati sma - asminneva pṛthivīpradeśe ekaṃ vā rātriṃdivamatināmayiṣyāmi,",
  "S06bsu049_u:10123": "dve vā,",
  "S06bsu049_u:10124": "trīṇi vā,",
  "S06bsu049_u:10125": "catvāri vā,",
  "S06bsu049_u:10126": "pañca vā,",
  "S06bsu049_u:10127": "ṣaḍ vā,",
  "S06bsu049_u:10128": "sapta vā rātriṃdivānyatināmayiṣyāmi /",
  "S06bsu049_u:10129": "na kāyaklamathamanasikāramutpādayiṣyāmi /",
  "S06bsu049_u:10130": "na styānamiddhamanasikāramutpādayiṣyāmi /",
  "S06bsu049_u:10131": "na bhojanamanasikāramutpādayiṣyāmi /",
  "S06bsu049_u:10132": "na pānīyamanasikāramutpādayiṣyāmi /",
  "S06bsu049_u:10133": "na rātrimanasikāramutpādayiṣyāmi /",
  "S06bsu049_u:10134": "na divasamanasikāramutpādayiṣyāmi /",
  "S06bsu049_u:10135": "na śītamanasikāramutpādayiṣyāmi /",
  "S06bsu049_u:10136": "noṣṇamanasikāramutpādayiṣyāmi,",
  "S06bsu049_u:10137": "yāvanna prajñāpāramitāṃ śroṣyāmīti /",
  "S06bsu049_u:10138": "tadyathāpi nāma subhūte kaścideva puruṣaḥ ekaputrake kālagate mahatā duḥkhadaurmanasyena samanvāgato 'bhavat,",
  "S06bsu049_u:10139": "tasya putraśokena nānyaḥ kaścinmanasikāraḥ pravartate,",
  "S06bsu049_u:10140": "api tvekaputrakamanasikāra eva pravartate /",
  "S06bsu049_u:10141": "evameva subhūte sadāpraruditasya bodhisattvasya mahāsattvasya tasmin (Vaidya 240)",
  "S06bsu049_u:10142": "samaye nānyaḥ kaścinmanasikāraḥ pravartate sma,",
  "S06bsu049_u:10143": "api tu kadā nāmāhaṃ tāṃ prajñāpāramitāṃ śroṣyāmīti //",
  "S06bsu049_u:10144": "atha khalu subhūte sadāpraruditasya bodhisattvasya mahāsattvasya tathotkaṇṭhitasya tathāgatavigrahaḥ purataḥ sthitvā sādhukāramadāt - sādhu sādhu kulaputra,",
  "S06bsu049_u:10145": "yastvamenāṃ vācaṃ bhāṣase /",
  "S06bsu049_u:10146": "evaṃ hi kulaputra paurvakair api tathāgatairarhadbhiḥ samyaksaṃbuddhaiḥ pūrvaṃ bodhisattvacaryāṃ caradbhiḥ prajñāpāramitā paryeṣitā,",
  "S06bsu049_u:10147": "yathā tvametarhi paryeṣase /",
  "S06bsu049_u:10148": "tena hi tvaṃ kulaputra etenaiva vīryeṇa etenaivotsāhenaṃ etayaivārthikatayā etayaiva cchandikatayā anubadhya pūrvāmeva diśaṃ gaccha /",
  "S06bsu049_u:10149": "asti kulaputra itaḥ pañcabhiryojanaśatairgandhavatī nāma nagarī saptaratnamayī,",
  "S06bsu049_u:10150": "saptabhiḥ prākārairanuparikṣiptā,",
  "S06bsu049_u:10151": "saptabhiḥ parikhābhiḥ saptabhistālapaṅktibhiranuparikṣiptā,",
  "S06bsu049_u:10152": "dvādaśa yojanāni āyāmena,",
  "S06bsu049_u:10153": "dvādaśa yojanāni vistāreṇa,",
  "S06bsu049_u:10154_0": "ṛddhā ca sphītā ca kṣemā ca subhikṣā ca ākīrṇabahujanamanuṣyā ca pañcabhirantarāpaṇavīthiśatairālekhyavicitrasadṛśairdarśanīyairnirviddhā",
  "S06bsu049_u:10154_1": "asamasamairanutpīḍajanayugyayānasaṃkramaṇasthānasthāpitaiḥ sumāpitā /",
  "S06bsu049_u:10155": "samantataḥ prākārāś ca tasyā nagaryāḥ saptaratnamayāḥ /",
  "S06bsu049_u:10156": "teṣāṃ ca saptaratnamayānāṃ prākārāṇāṃ jāmbūnadasya suvarṇasya khoḍakaśīrṣāṇi pramāṇavantyupodgatāni /",
  "S06bsu049_u:10157": "sarvasmiṃś ca khoḍakaśīrṣe saptaratnamayo vṛkṣo jāto nānāvicitrai ratnamayaiḥ phalaiḥ phalavān /",
  "S06bsu049_u:10158": "sarvataś ca khoḍakavṛkṣādratnamayaṃ sūtraṃ dvitīyaṃ khoḍakavṛkṣāntaramavasaktam /",
  "S06bsu049_u:10159": "sarvāvatī ca sā nagarī sauvarṇena kiṅkiṇījālena praticchannā /",
  "S06bsu049_u:10160": "tasya ca kiṅkiṇījālasya vāteneritasya valgurmanojño rañjanīyaḥ śabdo niścarati /",
  "S06bsu049_u:10161": "tadyathāpi nāma pañcāṅgikasya tūryasya sametya saṃgītyāṃ kuśalairgandharvaiḥ saṃpravāditasya valgurmanojño rañjanīyo nirghoṣo niścarati,",
  "S06bsu049_u:10162": "evameva tasya kiṅkiṇījālasya vāteritasya valgurmanojño rañjanīyo nirghoṣo niścarati /",
  "S06bsu049_u:10163": "tena ca śabdena te sattvāḥ krīḍanti ramante paricārayanti /",
  "S06bsu049_u:10164": "samantācca tasyā nagaryāḥ parikhā vāriparipūrṇā anusārivārivāhinyo vāriṇo nātiśītasya nātyuṣṇasya pūrṇāḥ /",
  "S06bsu049_u:10165": "tasmiṃś ca vāriṇi nāvaḥ saptānāṃ ratnānāṃ vicitrā darśanīyāsteṣāmeva sattvānāṃ pūrvakarmavipākenābhinirvṛttāḥ,",
  "S06bsu049_u:10166": "yāsu te sattvā abhiruhya krīḍanti ramante paricārayanti /",
  "S06bsu049_u:10167": "sarvaṃ ca tadvāri utpalapadmakumudapuṇḍarīkasaṃchāditam,",
  "S06bsu049_u:10168": "anyaiś ca abhijātābhijātaiḥ sugandhagandhibhiḥ puṣpaiḥ saṃchāditam /",
  "S06bsu049_u:10169": "nāsti sā kācittrisāhasramahāsāhasre lokadhātau puṣpajātiryā tatra nāsti /",
  "S06bsu049_u:10170": "samantācca tasyā nagaryāḥ pañcodyānaśatāni /",
  "S06bsu049_u:10171": "sarvāṇi tāni saptaratnamayāni vicitrāṇi darśanīyāni /",
  "S06bsu049_u:10172": "ekaikasmiṃścodyāne pañca pañca puṣkariṇīśatāni /",
  "S06bsu049_u:10173": "krośaḥ krośaḥ pramāṇaṃ samantāttatpuṣkariṇīnām /",
  "S06bsu049_u:10174": "sarvāsu tāsu puṣkariṇīṣu saptaratnamayāni vicitrāṇi darśanīyāni utpalapadmakumudapuṇḍarīkāṇi jātāni,",
  "S06bsu049_u:10175": "yaistadudakaṃ saṃchāditam /",
  "S06bsu049_u:10176": "sarvāṇi ca tānyutpalapadmakumudapuṇḍarīkāni śakaṭacakrapramāṇapariṇāhāni sugandhāni nīlāni nīlavarṇāni nīlanidarśanāni nīlanirbhāsāni,",
  "S06bsu049_u:10177": "pītāni pītavarṇāni pītanidarśanāni pītanirbhāsāni,",
  "S06bsu049_u:10178": "lohitāni lohitavarṇāni lohitanidarśanāni lohitanirbhāsāni,",
  "S06bsu049_u:10179": "avadātāni avadātavarṇānyavadātanidarśanānyavadātanirbhāsāni /",
  "S06bsu049_u:10180": "sarvāś ca tāḥ puṣkariṇyo haṃsasārasakāraṇḍavakrauñcacakravākopanikūjitāḥ /",
  "S06bsu049_u:10181": "(Vaidya 241) sarvāni ca tānyudyānāni amamānyaparigrahāṇi,",
  "S06bsu049_u:10182": "teṣāmeva sattvānāṃ pūrvakarmavipākenābhinirvṛttāni,",
  "S06bsu049_u:10183": "yathāpi nāma dīrgharātraṃ prajñāpāramitāyāṃ caritavatāṃ buddhanetrīcitrīkārānugatasugataśrutacittānāṃ sattvānāṃ dīrgharātraṃ gambhīreṣu dharmeṣvadhimuktānām /",
  "S06bsu049_u:10184": "tatra ca kulaputra gandhavatyāṃ nagaryāṃ madhyeśṛṅgāṭakasya dharmodgatasya bodhisattvasya mahāsattvasya gṛhaṃ yojanaṃ samantāt /",
  "S06bsu049_u:10185": "saptānāṃ ratnānāṃ citraṃ darśanīyam /",
  "S06bsu049_u:10186": "saptabhiḥ prākāraiḥ saptabhistālapaṅktibhiranuparikṣiptam /",
  "S06bsu049_u:10187": "tasmiṃś ca gṛhe catvāryudyānāni gṛhaparibhogopabhogaparibhogāya /",
  "S06bsu049_u:10188": "nityapramuditaṃ ca nāmodyānam /",
  "S06bsu049_u:10189": "aśokaṃ ca nāma śokavigataṃ ca nāma puṣpacitraṃ ca nāmodyānam /",
  "S06bsu049_u:10190": "ekaikasmiṃścodyāne 'ṣṭāvaṣṭau puṣkariṇyo yaduta bhadrā ca nāma,",
  "S06bsu049_u:10191": "bhadrottamā ca nāma,",
  "S06bsu049_u:10192": "nandā ca nāma,",
  "S06bsu049_u:10193": "nandottamā ca nāma,",
  "S06bsu049_u:10194": "kṣamā ca nāma,",
  "S06bsu049_u:10195": "kṣamottamā ca nāma,",
  "S06bsu049_u:10196": "niyatā ca nāma,",
  "S06bsu049_u:10197": "avivāhā ca nāma /",
  "S06bsu049_u:10198": "tāsāṃ ca khalu puṣkariṇīnāmekaṃ pārśvaṃ sauvarṇamayaṃ dvitīyaṃ pārśvaṃ rūpyamayaṃ tṛtīyaṃ pārśvaṃ vaidūryamayaṃ caturthaṃ pārśvaṃ sphaṭikamayam /",
  "S06bsu049_u:10199": "adhobhūmiḥ karketanamayī,",
  "S06bsu049_u:10200": "suvarṇavālukāstīrṇā /",
  "S06bsu049_u:10201": "ekaikasyāṃ ca puṣkariṇyāmaṣṭāvaṣṭau sopānāni nānāvicitrai ratnamayaiḥ sopānaphalakaiḥ pratimaṇḍitāni /",
  "S06bsu049_u:10202": "sarvasmiṃś ca sopānaphalakavivarāntare jāmbūnadasya suvarṇasya kadalīvṛkṣo jātaḥ /",
  "S06bsu049_u:10203": "sarvāś ca tāḥ puṣkariṇyo nānotpalapadmakumudapuṇḍarīkasaṃchāditasalilā haṃsasārasakāraṇḍavakrauñcacakravākopakūjitāḥ /",
  "S06bsu049_u:10204": "samantācca tāsāṃ puṣkariṇīnāṃ nānācitrāḥ puṣpavṛkṣā jātāḥ /",
  "S06bsu049_u:10205": "teṣāṃ puṣpavṛkṣāṇāṃ vāteneritāni puṣpāṇi puṣkariṇīṣu patanti /",
  "S06bsu049_u:10206": "sarvāsu ca tāsu puṣkariṇīṣu candanagandhikaṃ vāri,",
  "S06bsu049_u:10207": "varṇopetaṃ rasopetaṃ sparśopetam /",
  "S06bsu049_u:10208": "tatra ca dharmodgato bodhisattvo mahāsattvaḥ saparivāro 'ṣṭaṣaṣṭayā strīsahasraiḥ sārdhaṃ pañcabhiḥ kāmaguṇaiḥ samarpitaḥ samanvaṅgībhūtaḥ krīḍati ramate paricārayati / ye 'pi",
  "S06bsu049_u:10209": "tatra nagare anye sattvā vāstavyāḥ,",
  "S06bsu049_u:10210": "striyaś ca puruṣāśca,",
  "S06bsu049_u:10211": "te 'pi sarve nityapramuditā udyāneṣu puṣkariṇīṣu ca pañcabhiḥ kāmaguṇaiḥ samarpitāḥ samanvaṅgībhūtāḥ krīḍanti ramante paricārayanti /",
  "S06bsu049_u:10212": "sa khalu punardharmodgato bodhisattvo mahāsattvaḥ sārdhaṃ parivāreṇa tāvatkālaṃ krīḍati ramate paricārayati,",
  "S06bsu049_u:10213": "tatastrikālaṃ prajñāpāramitāṃ deśayati /",
  "S06bsu049_u:10214": "ye 'pi te sattvāstatra gandhavatyāṃ nagaryāṃ vāstavyāḥ te 'pi madhyenagaraśṛṅgāṭakasya dharmodgatasya bodhisattvasya mahāsattvasya āsanaṃ prajñapayanti,",
  "S06bsu049_u:10215": "suvarṇapādakaṃ vā rūpyapādakaṃ vā vaiḍūryapādakaṃ vā sphaṭikapādakaṃ vā,",
  "S06bsu049_u:10216": "tūlikāstīrṇaṃ vā,",
  "S06bsu049_u:10217": "goṇikāstīrṇaṃ vā,",
  "S06bsu049_u:10218": "uparigarbholikaṃ vā,",
  "S06bsu049_u:10219": "kāśikavastrapratyāstaraṇaṃ vā ardhakrośamuccaistvena /",
  "S06bsu049_u:10220": "upariṣṭāccāntarīkṣe cailavitānaṃ muktāvicitritaṃ samaṃ sahitā niratāḥ kimayaṃ saṃsthita iti susaṃsthitavicitravipākatayā dhārayanti /",
  "S06bsu049_u:10221": "samantācca taṃ pṛthivīpradeśaṃ pañcavarṇikaiḥ kusumairabhyavakiranti saṃpravikiranti /",
  "S06bsu049_u:10222": "nānāgandhadhūpadhūpitaṃ ca taṃ pṛthivīpradeśaṃ kurvanti,",
  "S06bsu049_u:10223": "yathāpīdaṃ dharmāśayaviśuddhyā tasya dharmodgatasya bodhisattvasya mahāsattvasya dharmagauraveṇa ca /",
  "S06bsu049_u:10224": "tatra dharmodgato bodhisattvo mahāsattvo niṣaṇṇaḥ prajñāpāramitāṃ deśayati /",
  "S06bsu049_u:10225": "evaṃrūpeṇa kulaputra dharmagauraveṇa dharmāṇāṃ saṃniśrayatayā (Vaidya 242)",
  "S06bsu049_u:10226": "śraddheyaśraddadhānatayā śraddhotpādanena te sattvā dharmodgatasya bodhisattvasya mahāsattvasyāntikātprajñāpāramitāṃ śṛṇvanti /",
  "S06bsu049_u:10227": "tatra ca bahūni prāṇiśatāni bahūni prāṇisahasrāṇi bahūni prāṇiśatasahasrāṇi saṃnipatitāni devamanuṣyāṇāṃ śṛṇvanti /",
  "S06bsu049_u:10228": "tato 'nye keciduddiśanti,",
  "S06bsu049_u:10229": "kecitsvādhyāyanti,",
  "S06bsu049_u:10230": "kecillikhanti,",
  "S06bsu049_u:10231": "kecidyoniśomanasikāreṇānugacchanti /",
  "S06bsu049_u:10232": "sarvaṃ ca te sattvā avinipātadharmāṇo 'vinivartanīyā anuttarāyāḥ samyaksaṃbodheḥ /",
  "S06bsu049_u:10233": "tasya tvaṃ kulaputra dharmodgatasya bodhisattvasya mahāsattvasyāntikaṃ gaccha /",
  "S06bsu049_u:10234": "tataḥ śroṣyasi prajñāpāramitām /",
  "S06bsu049_u:10235": "sa hi tava kulaputra dīrgharātraṃ kalyāṇamitraṃ saṃdarśakaḥ samādāpakaḥ samuttejakaḥ saṃpraharṣako 'nuttarāyāḥ samyaksaṃbodheḥ /",
  "S06bsu049_u:10236": "tenāpi kulaputra pūrvamevaṃ prajñāpāramitā paryeṣitā,",
  "S06bsu049_u:10237": "yathā tvametarhi paryeṣase /",
  "S06bsu049_u:10238": "gaccha tvaṃ kulaputra rātriṃdivamadhiṣṭhitamanasikāramutpādayamāno nacireṇa prajñāpāramitāṃ śroṣyasi //",
  "S06bsu049_u:10239": "atha khalu sadāprarudito bodhisattvo mahāsattvaḥ idaṃ śrutvā tuṣṭa udagra āttamanaskaḥ pramuditaḥ prītisaumanasyajāto 'bhūt /",
  "S06bsu049_u:10240": "tadyathāpi nāma puruṣaḥ saviṣeṇa śalyena viddho nānyaṃ manasikāramutpādayati,",
  "S06bsu049_u:10241": "api tu kadā nāmāhaṃ śalyahartāraṃ vaidyaṃ lapsye yo mamedaṃ śalyamuddhariṣyati,",
  "S06bsu049_u:10242": "yo māmito duḥkhānmocayiṣyatīti /",
  "S06bsu049_u:10243": "evameva sadāprarudito bodhisattvo mahāsattvastasmin samaye nānyaṃ kaṃciddharmaṃ manasi karoti,",
  "S06bsu049_u:10244": "api tu kadā nāmāhaṃ taṃ kulaputraṃ drakṣyāmi yo māṃ prajñāpāramitāṃ śrāvayiṣyati,",
  "S06bsu049_u:10245": "yanmama dharmaṃ śrutvā upalambhamanasikārāḥ prahāsyanta iti //",
  "S06bsu049_u:10246": "atha khalu sadāprarudito bodhisattvo mahāsattvastasminneva pṛthivīpradeśe sthitaḥ tasya dharmodgatasya bodhisattvasya mahāsattvasya prajñāpāramitāṃ deśayataḥ śṛṇoti sma /",
  "S06bsu049_u:10247": "śṛṇvaṃś ca sarvadharmeṣvaniśritasaṃjñāmutpādayati sma /",
  "S06bsu049_u:10248": "tasyānekāni samādhimukhānyāmukhībhūtānyabhūvan /",
  "S06bsu049_u:10249": "tadyathāsarvadharmasvabhāvavyavalokano nāma samādhiḥ /",
  "S06bsu049_u:10250": "sarvadharmasvabhāvānupalabdhirnāma samādhiḥ /",
  "S06bsu049_u:10251": "sarvadharmasvabhāvajñānanirgamo nāma samādhiḥ /",
  "S06bsu049_u:10252": "sarvadharmanirnānātvo nāma samādhiḥ /",
  "S06bsu049_u:10253": "sarvadharmanirvikāradarśī nāma samādhiḥ /",
  "S06bsu049_u:10254": "sarvadharmāvabhāsakaro nāma samādhiḥ /",
  "S06bsu049_u:10255": "sarvadharmatamopagato nāma samādhiḥ /",
  "S06bsu049_u:10256": "sarvadharmajñānavidhvaṃsano nāma samādhiḥ /",
  "S06bsu049_u:10257": "sarvadharmavidhūnano nāma samādhiḥ /",
  "S06bsu049_u:10258": "sarvadharmānupalabdhirnāma samādhiḥ /",
  "S06bsu049_u:10259": "kusumābhikīrṇo nāma samādhiḥ /",
  "S06bsu049_u:10260": "sarvadharmātmabhāvābhinirhāro nāma samādhiḥ /",
  "S06bsu049_u:10261": "māyāvivarjito nāma samādhiḥ /",
  "S06bsu049_u:10262": "ādarśamaṇḍalapratibhāsanirhāro nāma samādhiḥ /",
  "S06bsu049_u:10263": "sarvasattvarutanirhāro nāma samādhiḥ /",
  "S06bsu049_u:10264": "rajopagato nāma samādhiḥ /",
  "S06bsu049_u:10265": "sarvasattvābhipramodano nāma samādhiḥ /",
  "S06bsu049_u:10266": "sarvasattvarutakauśalyānugato nāma samādhiḥ /",
  "S06bsu049_u:10267": "nānārutapadavyañjanābhinirhāro nāma samādhiḥ /",
  "S06bsu049_u:10268": "astambhito nāma samādhiḥ /",
  "S06bsu049_u:10269": "prakṛtyavyavahāro nāma samādhiḥ /",
  "S06bsu049_u:10270": "anāvaraṇavimokṣaprāpto nāma samādhiḥ /",
  "S06bsu049_u:10271": "rājopagato nāma samādhiḥ /",
  "S06bsu049_u:10272": "nāmaniruktipadavyañjano nāma samādhiḥ /",
  "S06bsu049_u:10273": "sarvadharmavipaśyano nāma samādhiḥ /",
  "S06bsu049_u:10274": "sarvadharmaviṣayāpagato nāma samādhiḥ /",
  "S06bsu049_u:10275": "sarvadharmānāvaraṇakoṭirnāma samādhiḥ /",
  "S06bsu049_u:10276": "gaganakalpo nāma samādhiḥ /",
  "S06bsu049_u:10277": "vajropamo nāma samādhiḥ /",
  "S06bsu049_u:10278": "āsannarūparājo nāma samādhiḥ /",
  "S06bsu049_u:10279": "asapatnarājo nāma samādhiḥ /",
  "S06bsu049_u:10280": "jayalabdho nāma samādhiḥ /",
  "S06bsu049_u:10281": "avivartyacakṣurnāma samādhiḥ /",
  "S06bsu049_u:10282": "dharmadhātuniyato nāma samādhiḥ /",
  "S06bsu049_u:10283": "dharmadhātunirgato nāma samādhiḥ /",
  "S06bsu049_u:10284": "āśvāsadātā nāma samādhiḥ /",
  "S06bsu049_u:10285": "siṃhābhigarjito (Vaidya 243)",
  "S06bsu049_u:10286": "nāma samādhiḥ /",
  "S06bsu049_u:10287": "sarvasattvābhibhavano nāma samādhiḥ /",
  "S06bsu049_u:10288": "vigatarajo nāma samādhiḥ /",
  "S06bsu049_u:10289": "asaṃkliṣṭo nāma samādhiḥ /",
  "S06bsu049_u:10290": "padmavyūho nāma samādhiḥ /",
  "S06bsu049_u:10291": "kāṅkṣocchedano nāma samādhiḥ /",
  "S06bsu049_u:10292": "sarvasārānugato nāma samādhiḥ /",
  "S06bsu049_u:10293": "sarvadharmābhyudgato nāma samādhiḥ /",
  "S06bsu049_u:10294": "abhijñābalavaiśāradyaprāpto nāma samādhiḥ /",
  "S06bsu049_u:10295": "sarvadharmanirvedhako nāma samādhiḥ /",
  "S06bsu049_u:10296": "sarvadharmavibhavamudrā nāma samādhiḥ /",
  "S06bsu049_u:10297": "sarvadharmavibhavasamudro nāma samādhiḥ /",
  "S06bsu049_u:10298": "sarvadharmanirviśeṣadarśī nāma samādhiḥ /",
  "S06bsu049_u:10299": "sarvadṛṣṭikṛtagahanavivarjito nāma samādhiḥ /",
  "S06bsu049_u:10300": "tamopagato nāma samādhiḥ /",
  "S06bsu049_u:10301": "sarvadharmanimittāpagato nāma samādhiḥ /",
  "S06bsu049_u:10302": "sarvasaṅgavimukto nāma samādhiḥ /",
  "S06bsu049_u:10303": "sarvakausīdyāpagato nāma samādhiḥ /",
  "S06bsu049_u:10304": "gambhīradharmaprabhākaro nāma samādhiḥ /",
  "S06bsu049_u:10305": "merukalpo nāma samādhiḥ /",
  "S06bsu049_u:10306": "asaṃhāryo nāma samādhiḥ /",
  "S06bsu049_u:10307": "māramaṇḍalavidhvaṃsanakaro nāma samādhiḥ /",
  "S06bsu049_u:10308": "trailokyānabhiniviṣṭo nāma samādhiḥ /",
  "S06bsu049_u:10309": "raśminirhāro nāma samādhiḥ /",
  "S06bsu049_u:10310": "tathāgatadarśano nāma samādhiḥ /",
  "S06bsu049_u:10311": "sarvatathāgatadarśī nāma samādhiḥ /",
  "S06bsu049_u:10312": "sa eṣu samādhiṣu sthitaḥ san daśadiśi loke buddhān bhagavataḥ paśyati sma aprameyānasaṃkhyeyān imāmeva prajñāpāramitāṃ prakāśayato bodhisattvebhyo mahāsattvebhyaḥ /",
  "S06bsu049_u:10313": "te ca tathāgatāḥ sādhukāraṃ dadati sma,",
  "S06bsu049_u:10314": "svāsanaṃ cāsya kurvanti sma /",
  "S06bsu049_u:10315": "evaṃ cāvocan - asmābhir api kulaputra pūrvaṃ bodhisattvacaryāṃ caradbhirevameva prajñāpāramitā parigaveṣitā /",
  "S06bsu049_u:10316": "parigaveṣamāṇaiś ca ete eva samādhayaḥ pratilabdhāḥ,",
  "S06bsu049_u:10317": "ye tvayaitarhi pratilabdhāḥ /",
  "S06bsu049_u:10318": "enāṃś ca samādhīn pratilabhya gatiṃgatāḥ saṃvṛttāḥ,",
  "S06bsu049_u:10319": "prajñāpāramitāyāmavinivartanīyeṣu buddhadharmeṣu pratiṣṭhitāḥ /",
  "S06bsu049_u:10320": "te vayameteṣāmeva samādhīnāṃ prakṛtiṃ svabhāvaṃ vyavalokayantastaṃ dharmaṃ na samanupaśyāmo yaḥ samāpadyate vā vyuttiṣṭhate vā,",
  "S06bsu049_u:10321": "yo bodhāya caret,",
  "S06bsu049_u:10322": "yo vā anuttarāṃ samyaksaṃbodhimabhisaṃbudhyeta /",
  "S06bsu049_u:10323": "iyaṃ sā kulaputra prajñāpāramitā,",
  "S06bsu049_u:10324": "yā na kenaciddharmeṇa manyamānatā /",
  "S06bsu049_u:10325": "amanyamānatāsthitairasmābhiriyamevaṃrūpā kāyasya suvarṇavarṇatā pratilabdhā /",
  "S06bsu049_u:10326": "dvātriṃśacca mahāpuruṣalakṣaṇāni /",
  "S06bsu049_u:10327": "aśītiścānuvyañjanāni /",
  "S06bsu049_u:10328": "vyāmaprabhatā ca /",
  "S06bsu049_u:10329": "acintyaṃ ca anuttaraṃ buddhajñānaṃ buddhaprajñā,",
  "S06bsu049_u:10330": "anuttaraś ca buddhasamādhiḥ,",
  "S06bsu049_u:10331": "sarvabuddhadharmaguṇapāramitā ca anuprāptā yasyā guṇapāramitāyā na śakyaṃ tathāgataireva tāvatpramāṇaṃ grahītuṃ paryanto vā nidarśayitum,",
  "S06bsu049_u:10332": "kiṃ punaḥ śrāvakapratyekabuddhaiḥ?",
  "S06bsu049_u:10333": "tasmāttarhi kulaputra eteṣveva tvayā dharmeṣu gauravamutpādayitavyaṃ bhūyasyā mātrayā arthikatayā chandikatayā ca /",
  "S06bsu049_u:10334": "arthikasya hi kulaputra chandikasya ca na durlabhā bhavatyanuttarā samyaksaṃbodhiḥ /",
  "S06bsu049_u:10335": "kalyāṇamitreṣu ca tvayā kulaputra tīvraṃ gauravamutpādayitavyam,",
  "S06bsu049_u:10336": "prema ca karaṇīyam,",
  "S06bsu049_u:10337": "prasādaś ca karaṇīyaḥ /",
  "S06bsu049_u:10338": "kalyāṇamitraparigṛhītā hi bodhisattvā mahāsattvāḥ kṣiprameva anuttarāṃ samyaksaṃbodhimabhisaṃbudhyante //",
  "S06bsu049_u:10339": "atha khalu sadāprarudito bodhisattvo mahāsattvastāṃstathāgatānetadavocat - ko 'smākaṃ kalyāṇamitramiti?",
  "S06bsu049_u:10340": "ta enametadavocan - dīrgharātraṃ tvaṃ kulaputra dharmodgatena bodhisattvena mahāsattvena anuttarāyāṃ samyaksaṃbodhau paripācitaḥ parigṛhītaś ca /",
  "S06bsu049_u:10341": "prajñāpāramitāyāmupāyakauśalye buddhadharmeṣu ca śikṣāpitaḥ /",
  "S06bsu049_u:10342": "sa tava kulaputra parigrāhakaḥ kalyāṇamitraṃ ca /",
  "S06bsu049_u:10343": "tattvayā kṛtajñatayā kṛtaveditayā ca satkṛtya tatkṛtaṃ dhārayitavyam /",
  "S06bsu049_u:10344": "sacettvaṃ kulaputra dharmodgataṃ bodhisattvaṃ (Vaidya 244)",
  "S06bsu049_u:10345": "mahāsattvamekaṃ vā kalpaṃ dvau vā kalpau trīn vā kalpān kalpaśataṃ vā kalpasahasraṃ vā kalpaśatasahasraṃ vā tato vā uttare cailoṇḍukamiva śirasā parikarṣeḥ,",
  "S06bsu049_u:10346": "sarvasattvasukhopasthānaṃ cāsyopasthāpayeḥ,",
  "S06bsu049_u:10347": "yāvantastrisāhasramahāsāhasre lokadhātau rūpaśabdagandharasasparśāḥ,",
  "S06bsu049_u:10348": "tān sarvānupanāmayeḥ /",
  "S06bsu049_u:10349": "evam api tvayā kulaputra tasya kulaputrasya naiva kṛtasya pratikṛtaṃ bhavet /",
  "S06bsu049_u:10350": "tatkasya hetoḥ?",
  "S06bsu049_u:10351": "tasya hi kulaputra kulaputrasya anubhāvena tavaiṣāmevaṃrūpāṇāṃ samādhīnāṃ pratilambhaḥ saṃvṛttaḥ /",
  "S06bsu049_u:10352": "prajñāpāramitopāyakauśalyaśravaś ca prajñāpāramitāpratilambhaś ca saṃvṛttaḥ //",
  "S06bsu049_u:10353": "atha khalu te tathāgatāḥ sadāpraruditaṃ bodhisattvaṃ mahāsattvaṃ samāśvāsya antarhitā abhūvan /",
  "S06bsu049_u:10354": "sa ca kulaputrastebhyaḥ samādhibhyo vyudasthāt /",
  "S06bsu049_u:10355": "vyutthitasya cāsya etadabhūt - kutaste tathāgatāḥ,",
  "S06bsu049_u:10356": "kva vā te tathāgatā iti /",
  "S06bsu049_u:10357": "sa tāṃstathāgatānapaśyan mahatīmutkaṇṭhāṃ paritasanaṃ cāpannaḥ /",
  "S06bsu049_u:10358": "tasyaitadabhūt - āryo dharmodgato bodhisattvo mahāsattvo dhāraṇīpratilabdhaḥ pañcābhijñaḥ pūrvajinakṛtādhikāraḥ mama saṃparigrāhakaḥ kalyāṇamitraṃ ca /",
  "S06bsu049_u:10359": "dīrgharātraṃ ca mama tenārthaḥ kṛtaḥ /",
  "S06bsu049_u:10360": "yannvahametamarthaṃ dharmodgataṃ bodhisattvaṃ mahāsattvamabhigamyopasaṃkramya paripṛccheyam - kutaste tathāgatā āgatāḥ,",
  "S06bsu049_u:10361": "kva vā te tathāgatā gatā iti //",
  "S06bsu049_u:10362": "atha khalu sadāprarudito bodhisattvo mahāsattvo dharmodgate bodhisattve mahāsattve prema ca prasādaṃ ca citrīkāraṃ ca gauravaṃ ca upasthāpayati /",
  "S06bsu049_u:10363": "upasthāpya evaṃ prācintayat - kiyadrūpayā nu khalvahaṃ satkriyayā taṃ dharmodgataṃ bodhisattvaṃ mahāsattvamupasaṃkrāmeyam?",
  "S06bsu049_u:10364": "daridraścāsmi /",
  "S06bsu049_u:10365_0": "na ca me kiṃcittathārūpaṃ vastraṃ vā ratnaṃ vā suvarṇaṃ vā maṇayo vā muktā vā vaidūryaṃ",
  "S06bsu049_u:10365_1": "vā śaṅkhaśilā vā pravālaṃ vā rajataṃ vā puṣpaṃ vā dhūpo vā gandho vā mālyaṃ vā vilepanaṃ",
  "S06bsu049_u:10365_2": "vā cūrṇaṃ vā cīvaraṃ vā chatraṃ vā dhvajaṃ vā ghaṇṭā vā patākā vā saṃvidyate /",
  "S06bsu049_u:10366": "kenāhaṃ dharmodgataṃ bodhisattvaṃ mahāsattvaṃ satkuryāṃ gurukuryām?",
  "S06bsu049_u:10367": "na ca mamaitatpratirūpaṃ bhavet,",
  "S06bsu049_u:10368": "yadahamevameva dharmodgataṃ bodhisattvaṃ mahāsattvamupasaṃkrāmeyam /",
  "S06bsu049_u:10369": "daridraścāsmi /",
  "S06bsu049_u:10370": "na ca me prītirvā prāmodhaṃ votpadyate //",
  "S06bsu049_u:10371": "atha khalu sadāprarudito bodhisattvo mahāsattva evaṃrūpairguṇairgauravamanasikārairgacchan anupūrveṇa anyataraṃ nagaramanuprāpto 'bhūt /",
  "S06bsu049_u:10372": "tatra tasyāntarāpaṇamadhyagatasya etadabhūt - yannvahamimamātmabhāvaṃ vikrīya tena mūlyena dharmodgatasya bodhisattvasya mahāsattvasya satkāraṃ kuryām /",
  "S06bsu049_u:10373": "dīrgharātraṃ hi mamātmabhāvasahasrāṇi bhagnāni kṣīṇāni niruddhāni vikrītāni /",
  "S06bsu049_u:10374": "punaḥ punaraparimāṇe saṃsāre aparimāṇāni ca nirayaduḥkhāni mayā kāmahetoḥ kāmanidānamanubhūtāni /",
  "S06bsu049_u:10375": "na punarevaṃrūpāṇāṃ dharmāṇāṃ kṛtaśa evaṃrūpāṇāṃ vā sattvānāṃ satkārāyeti /",
  "S06bsu049_u:10376": "atha khalu sadāprarudito bodhisattvo mahāsattvontarāpaṇamadhyagataḥ śabdamanuśrāvayāmāsa,",
  "S06bsu049_u:10377": "ghoṣamudīrayati sma - kaḥ puruṣeṇārthikaḥ,",
  "S06bsu049_u:10378": "kaḥ puruṣeṇārthikaḥ,",
  "S06bsu049_u:10379": "kaḥ puruṣaṃ kretumicchatīti //",
  "S06bsu049_u:10380_0": "atha khalu mārasya pāpīyasa etadabhūt - ayaṃ sadāprarudito bodhisattvo mahāsattvo",
  "S06bsu049_u:10380_1": "dharmakāmatayā yadyātmānaṃ vikrīya dharmodgatasya bodhisattvasya mahāsattvasya satkāraṃ",
  "S06bsu049_u:10380_2": "kariṣyati, (Vaidya 245)",
  "S06bsu049_u:10381": "prajñāpāramitāmupāyakauśalyaṃ ca pariprakṣyati - kathaṃ bodhisattvo mahāsattvaḥ prajñāpāramitāyāṃ caran kṣipramanuttarāyāṃ samyaksaṃbodhau pariniṣpatsyate iti,",
  "S06bsu049_u:10382": "tadā śrutasāgaratāṃ cānuprāpsyati,",
  "S06bsu049_u:10383": "adhṛṣyaś ca bhaviṣyati māreṇa vā mārakāyikābhirvā devatābhiḥ,",
  "S06bsu049_u:10384": "sarvaguṇapāramitāṃ cānuprāpsyati /",
  "S06bsu049_u:10385": "tatra ca bahūnāṃ sattvānāmarthaṃ kariṣyati /",
  "S06bsu049_u:10386": "tāṃś ca mama viṣayādatikrāmayiṣyati anyāṃś ca anuttarāṃ samyaksaṃbodhimabhisaṃbudhya /",
  "S06bsu049_u:10387": "yannvahamasyāntarāyaṃ kuryāmiti //",
  "S06bsu049_u:10388": "atha khalu māraḥ pāpīyāṃstān brāhmaṇagṛhapatikāṃstathā pratyutthāpayāmāsa,",
  "S06bsu049_u:10389": "yathā te taṃ ghoṣaṃ nāśrauṣuḥ sadāpraruditasya bodhisattvasya mahāsattvasya - kaḥ puruṣeṇārthikaḥ,",
  "S06bsu049_u:10390": "kaḥ puruṣeṇārthikaḥ,",
  "S06bsu049_u:10391": "kaḥ puruṣaṃ kretumicchatīti /",
  "S06bsu049_u:10392": "atha khalu sadāprarudito bodhisattvo mahāsattvo yadā ātmanaḥ krāyakaṃ na labhate,",
  "S06bsu049_u:10393": "tadā ekāntaṃ gatvā prārodīt,",
  "S06bsu049_u:10394": "aśrūṇi prāvartayat /",
  "S06bsu049_u:10395": "evaṃ cāvocat - aho batāsmākaṃ durlabdhā lābhāḥ,",
  "S06bsu049_u:10396": "ye vayamātmabhāvasyāpi krāyakaṃ na labhāmahe - yadvayamātmabhāvaṃ vikrīya dharmodgataṃ bodhisattvaṃ mahāsattvaṃ satkuryāmeti //",
  "S06bsu049_u:10397_0": "atha khalu śakrasya devānāmindrasyaitadabhūt - yannvahaṃ sadāpraruditaṃ bodhisattvaṃ",
  "S06bsu049_u:10397_1": "mahāsattvaṃ tulayeyam - kiṃ nvayaṃ sadāprarudito bodhisattvo mahāsattvo 'dhyāśayapratipanna",
  "S06bsu049_u:10397_2": "ātmabhāvaparityāgaṃ prati dharmakāmatayā, uta neti /",
  "S06bsu049_u:10398": "atha khalu śakro devānāmindro māṇavakaveṣamabhinirmāya yena sadāprarudito bodhisattvo mahāsattvaḥ,",
  "S06bsu049_u:10399": "tenopasaṃkrāmati sma /",
  "S06bsu049_u:10400": "upasaṃkramya sadāpraruditaṃ bodhisattvaṃ mahāsattvametadavocat - kiṃ tvaṃ kulaputra dīnadīnamanā utkaṇṭhitamānaso 'śrūṇi pravartayamānaḥ sthitaḥ?",
  "S06bsu049_u:10401": "sadāpraruditastamevamāha - ahaṃ māṇavaka ātmānaṃ vikretukāmaḥ /",
  "S06bsu049_u:10402": "asya cātmabhāvasya krāyakaṃ na labhe /",
  "S06bsu049_u:10403": "taṃ māṇavakarūpī śakra āha - kasya punastvaṃ kulaputra arthāya ātmānaṃ vikretukāmaḥ?",
  "S06bsu049_u:10404": "sadāpraruditastamāha - ahaṃ māṇavaka dharmakāmatayā imamātmānaṃ vikrīya dharmapūjāṃ kartukāmaḥ,",
  "S06bsu049_u:10405": "āryaṃ dharmodgataṃ bodhisattvaṃ mahāsattvaṃ satkartukāmaḥ /",
  "S06bsu049_u:10406": "so 'hamasyātmabhāvasya krāyakaṃ na labhe /",
  "S06bsu049_u:10407": "tasya me etadabhūt - aho batāhamatyalpapuṇyaḥ,",
  "S06bsu049_u:10408": "yo 'hamasyātmabhāvasyāpi krāyakaṃ na labhe,",
  "S06bsu049_u:10409": "yena taṃ vikrīya prajñāpāramitāyāḥ pūjāṃ kuryām,",
  "S06bsu049_u:10410": "āryaṃ ca dharmodgataṃ bodhisattvaṃ mahāsattvaṃ satkuryāmiti /",
  "S06bsu049_u:10411": "atha khalu māṇavakaḥ sadāpraruditaṃ bodhisattvaṃ mahāsattvametadavocat - na khalu mama kulaputra puruṣeṇa kṛtyam /",
  "S06bsu049_u:10412": "api tu khalu punaḥ piturbhe yajño yaṣṭavyaḥ /",
  "S06bsu049_u:10413": "tatra me puruṣasya hṛdayena kṛtyam,",
  "S06bsu049_u:10414": "lohitena ca asthimajjayā ca /",
  "S06bsu049_u:10415": "taddāsyasi tvaṃ krayeṇa?",
  "S06bsu049_u:10416": "atha khalu sadāpraruditasya bodhisattvasya mahāsattvasyaitadabhūt - lābhā me paramasulabdhāḥ,",
  "S06bsu049_u:10417": "pariniṣpannaṃ cātmabhāvaṃ jāne prajñāpāramitopāyakauśalye buddhadharmeṣu ca,",
  "S06bsu049_u:10418": "yanmayāyaṃ māṇavakaḥ krāyako labdhaḥ hṛdayasya rudhirasya ca asthimajjāyāśceti /",
  "S06bsu049_u:10419": "sa hṛṣṭacittaḥ kalyacittaḥ pramuditacittastaṃ māṇavakametadavocat - dāsyāmi māṇavaka yena yenaiva te iti ātmabhāvādarthaḥ /",
  "S06bsu049_u:10420": "sa tametadavocat - kiṃ te kulaputra mūlyaṃ dadāmi?",
  "S06bsu049_u:10421": "sa tametadavocat - yatte māṇavaka parityaktam, taddehīti /",
  "S06bsu049_u:10422": "atha khalu sadāprarudito bodhisattvo mahāsattvastīkṣṇaṃ śastraṃ gṛhītvā dakṣiṇaṃ bāhuṃ viddhvā lohitaṃ niḥsrāvayati sma /",
  "S06bsu049_u:10423": "dakṣiṇaṃ coruṃ viddhvā nirmāṃsaṃ kṛtvā asthi bhettuṃ kuḍyamūlamupasaṃkrāmati sma /",
  "S06bsu049_u:10424": "(Vaidya 246) atha khalu anyatarā śreṣṭhidārakā upariṣṭātprāsādatalagatābhūt /",
  "S06bsu049_u:10425": "sā adrākṣītsadāpraruditaṃ bodhisattvaṃ mahāsattvaṃ bāhuṃ viddhvā rudhiraṃ niḥsrāvya ūruṃ nirmāṃsaṃ kṛtvā asthi bhettuṃ kuḍyamūlamupasaṃkrāntam /",
  "S06bsu049_u:10426": "tasyā etadabhūt - kiṃ nu khalvayaṃ kulaputra ātmanaivātmanaḥ īdṛśīṃ kāraṇāṃ kārayati?",
  "S06bsu049_u:10427": "yannvahamenaṃ kulaputramupasaṃkramya paripṛccheyam /",
  "S06bsu049_u:10428": "atha khalu sā śreṣṭhidārikā yena sadāprarudito bodhisattvo mahāsattvastenopasaṃkrāntā /",
  "S06bsu049_u:10429": "upasaṃkramya sadāpraruditaṃ bodhisattvaṃ mahāsattvametadavocat - kiṃ nu khalu tvaṃ kulaputra evaṃrūpāmātmanaḥ prāṇahāriṇīṃ kāraṇāṃ kārayasi?",
  "S06bsu049_u:10430": "kiṃ cānena rudhireṇa kariṣyasi tvamasthimajjābhyāṃ ca?",
  "S06bsu049_u:10431": "sadāprarudita āha - asya dārike māṇavakasyāntike idaṃ vikrīya prajñāpāramitāṃ pūjayiṣyāmi,",
  "S06bsu049_u:10432": "āryaṃ ca dharmodgataṃ bodhisattvaṃ mahāsattvaṃ satkariṣyāmi //",
  "S06bsu049_u:10433": "atha khalu sā śreṣṭhidārikā sadāpraruditaṃ bodhisattvaṃ mahāsattvatadavocat - kā punaste kulaputra tato guṇajātirniṣpatsyate guṇaviśeṣo vā,",
  "S06bsu049_u:10434": "yattvamātmano hṛdayaṃ rudhiraṃ cāsthimajjānaṃ ca vikrīya taṃ kulaputraṃ satkartukāmaḥ?",
  "S06bsu049_u:10435": "sa tāṃ dārikāmetadavocat - sa dārike kulaputro 'smākaṃ prajñāpāramitāmupāyakauśalyaṃ copadekṣyati /",
  "S06bsu049_u:10436": "tatra ca vayaṃ śikṣiṣyāmahe /",
  "S06bsu049_u:10437": "tatra vayaṃ śikṣamāṇāḥ sarvasattvānāṃ pratiśaraṇaṃ bhaviṣyāmaḥ /",
  "S06bsu049_u:10438": "anuttarāṃ samyaksaṃbodhimabhisaṃbudhya suvarṇavarṇaṃ ca kāyaṃ pratilapsyāmahe /",
  "S06bsu049_u:10439": "dvātriṃśacca mahāpuruṣalakṣaṇāni aśītiṃ cānuvyañjanāni vyāmaprabhatāṃ ca anantaraśmitāṃ ca mahāmaitrī ca mahākaruṇāṃ ca mahāmuditāṃ ca mahopekṣāṃ ca /",
  "S06bsu049_u:10440": "catvāri vaiśāradyāni pratilapsyāmahe,",
  "S06bsu049_u:10441": "catasraś ca pratisaṃvidaḥ pratilapsyāmahe,",
  "S06bsu049_u:10442": "aṣṭādaśa ca āveṇikabuddhadharmān pratilapsyāmahe,",
  "S06bsu049_u:10443": "pañca ca abhijñāḥ,",
  "S06bsu049_u:10444": "acintyāṃ ca śīlaviśuddhim,",
  "S06bsu049_u:10445": "acintyāṃ ca samādhiviśuddhim,",
  "S06bsu049_u:10446": "acintyāṃ ca prajñāviśuddhim,",
  "S06bsu049_u:10447": "daśa ca tathāgatabalāni pratilapsyāmahe /",
  "S06bsu049_u:10448": "anuttaraṃ ca buddhajñānamabhisaṃbhotsyāmahe /",
  "S06bsu049_u:10449": "anuttaraṃ ca dharmaratnaṃ pratilapsyāmahe,",
  "S06bsu049_u:10450": "yena ca sarvasattvānāṃ saṃvibhāgaṃ kariṣyāma iti //",
  "S06bsu049_u:10451": "atha khalu sā śreṣṭhidārikā sadāpraruditaṃ bodhisattvaṃ mahāsattvametadavocat - āścaryaṃ kulaputra yāvadudārāḥ praṇītāścāmī tvayā dharmāḥ parikīrtitāḥ /",
  "S06bsu049_u:10452": "ekaikasyāpi tāvatkulaputra evaṃrūpasya dharmasyārthāya gaṅgānadīvālukopamān api kalpānātmabhāvāḥ parityaktavyā bhaveyuḥ,",
  "S06bsu049_u:10453": "prāgeva bahūnāmarthāya ekaḥ /",
  "S06bsu049_u:10454": "tathodārāḥ praṇītāścāmī tvayā dharmāḥ parikīrtitāḥ,",
  "S06bsu049_u:10455": "yathā mamāpyete rocante kṣamante ca /",
  "S06bsu049_u:10456": "api nu khalu punaḥ kulaputra yena yenaivārthena te kṛtyam,",
  "S06bsu049_u:10457_0": "tattatte dāsyāmi suvarṇaṃ vā maṇīn vā muktāṃ vā rajataṃ vā vaidūryaṃ vā musāragalvaṃ",
  "S06bsu049_u:10457_1": "vā lohitārkaṃ vā sphāṭikaṃ vā puṣpaṃ vā dhūpaṃ vā gandhaṃ vā mālyaṃ va vilepanaṃ",
  "S06bsu049_u:10457_2": "vā cūrṇaṃ vā vastraṃ vā chatraṃ vā dhvajaṃ vā ghaṇṭāṃ vā patākāṃ vā dīpaṃ vā /",
  "S06bsu049_u:10458": "tena tvaṃ taṃ dharmodgataṃ bodhisattvaṃ mahāsattvaṃ satkariṣyasi /",
  "S06bsu049_u:10459": "mā ca ātmana imāmevaṃrūpāṃ kāraṇāṃ kārṣīḥ /",
  "S06bsu049_u:10460": "vayam api tvayaiva sārdhaṃ gamiṣyāmaḥ,",
  "S06bsu049_u:10461": "yenāryo dharmodgato bodhisattvo mahāsattvaḥ /",
  "S06bsu049_u:10462": "vayam api tvayaiva sārdhaṃ kuśalamūlānyavaropayiṣyāmaḥ,",
  "S06bsu049_u:10463": "yaduta eṣāmevaṃrūpāṇāṃ dharmāṇāṃ pratilambhāyeti //",
  "S06bsu049_u:10464": "(Vaidya 247) atha khalu śakro devānāmindro māṇavakaveṣamantardhāpayitvā svakenātmabhāvena sadāpraruditasya bodhisattvasya mahāsattvasya purato 'sthāt,",
  "S06bsu049_u:10465": "idaṃ cāvocat - sādhu sādhu kulaputra,",
  "S06bsu049_u:10466": "yasya te iyamevaṃrūpā dṛḍhasamādānatā /",
  "S06bsu049_u:10467_0": "evaṃrūpayā ca dharmārthikatayā pūrvakair api tathāgatairarhadbhiḥ samyaksaṃbuddhaiḥ",
  "S06bsu049_u:10467_1": "pūrvaṃ bodhisattvacaryāṃ caradbhiḥ prajñāpāramitāmupāyakauśalyaṃ ca paripṛcchadbhiranuttarā",
  "S06bsu049_u:10467_2": "ca samyaksaṃbodhirabhisaṃbuddhā,",
  "S06bsu049_u:10468": "dharmaratnaṃ ca pratilabdham /",
  "S06bsu049_u:10469": "tanna mama kulaputra hṛdayena kāryam,",
  "S06bsu049_u:10470": "na rudhireṇa,",
  "S06bsu049_u:10471": "nāsthimajjābhyām,",
  "S06bsu049_u:10472": "api tu khalu punarahaṃ tvāmeva mīmāṃsitukāma ihāgataḥ /",
  "S06bsu049_u:10473": "vṛṇīṣva kulaputra varam /",
  "S06bsu049_u:10474": "kiyadrūpaṃ te varaṃ dāsyāmīti?",
  "S06bsu049_u:10475": "sa tāmāha - anuttarān me śakra buddhadharmān dehīti /",
  "S06bsu049_u:10476": "devendra āha - na mamātra kulaputra viṣaye viṣayitā /",
  "S06bsu049_u:10477": "buddhānāṃ punarbhagavatāmatra viṣaye viṣayitā /",
  "S06bsu049_u:10478": "anyaṃ varaṃ vṛṇīṣveti /",
  "S06bsu049_u:10479": "sadāprarudita āha - alpotsukastvaṃ devendra bhava atra sthāne mamātmabhāvaparipūrimupādāya /",
  "S06bsu049_u:10480": "svayamevāhamatra devendra satyādhiṣṭhānaṃ kariṣyāmi /",
  "S06bsu049_u:10481": "yenāhaṃ satyena avinivartanīyo 'nuttarāyāḥ samyaksaṃbodhervyākṛtastathāgatairarhadbhiḥ samyaksaṃbuddhaiḥ,",
  "S06bsu049_u:10482": "jñātaścāsmyaśāṭhyenādhyāśayena,",
  "S06bsu049_u:10483": "tena devendra satyena satyavacanena mama yathāpaurāṇo 'yamātmabhāvo bhavatu /",
  "S06bsu049_u:10484": "atha khalu tatkṣaṇaṃ tallavaṃ tanmuhūrtaṃ sadāpraruditasya bodhisattvasya mahāsattvasya buddhānubhāvena āśayapariśuddhyā ca yathāpaurāṇo 'sya kāyaḥ saṃsthito 'bhūt,",
  "S06bsu049_u:10485": "arogo nirupadravaś ca /",
  "S06bsu049_u:10486": "atha khalu śakro devānāmindro māraś ca pāpīyān niṣpratibhānaḥ sadāpraruditasya bodhisattvasya mahāsattvasyottare pratibhānamapratipadyamānastatraivāntarhito 'bhūt //",
  "S06bsu049_u:10487": "atha khalu sā śreṣṭhidārikā sadāpraruditaṃ bodhisattvaṃ mahāsattvametadavocat - ehi tvaṃ kulaputra /",
  "S06bsu049_u:10488": "yenāsmākaṃ niveśanam,",
  "S06bsu049_u:10489": "tenopasaṃkrāma /",
  "S06bsu049_u:10490": "ahaṃ te mātāpitṝṇāmantikāttaddhanaṃ dāpayiṣyāmi,",
  "S06bsu049_u:10491": "yena tvaṃ tāṃ prajñāpāramitāṃ pūjayiṣyasi,",
  "S06bsu049_u:10492": "taṃ cāryaṃ dharmodgataṃ bodhisattvaṃ mahāsattvaṃ satkariṣyasi,",
  "S06bsu049_u:10493": "yaduta dharmakāmatayā /",
  "S06bsu049_u:10494": "atha khalu sadāprarudito bodhisattvo mahāsattvaḥ sārdhaṃ tayā śreṣṭhadārikayā yenāsyāḥ svakaṃ niveśanaṃ tenopasaṃkrāmati sma /",
  "S06bsu049_u:10495": "upasaṃkramya dvāramūle 'sthāt //",
  "S06bsu049_u:10496_0": "atha khalu sā śreṣṭhidārikā svakaṃ niveśanaṃ praviśya svāṃ mātaraṃ pitaraṃ caitadavocat",
  "S06bsu049_u:10496_1": "- amba tāta daddhvaṃ hiraṇyaṃ suvarṇaṃ ratnāni maṇīn vastrāṇi puṣpadhūpagandhamālyavilepanacūrṇacīvaracchatradhvajaghaṇṭāpatākāḥ /",
  "S06bsu049_u:10497": "nānāvidhāś ca divyā vādyaprakṛtīrutsṛjata,",
  "S06bsu049_u:10498": "mām api sārdhamebhiḥ pañcabhirdārikāśatairyā mamopasthāyikā yuṣmabhireva dattāḥ /",
  "S06bsu049_u:10499": "gamiṣyāmyaham api sadāpraruditena bodhisattvena mahāsattvena sārdhaṃ dharmodgatasya bodhisattvasya mahāsattvasyāntikaṃ tasya pūjārthaṃ ca /",
  "S06bsu049_u:10500": "so 'smākaṃ dharmaṃ deśayiṣyati /",
  "S06bsu049_u:10501": "tena vayaṃ buddhadharmān pratilapsyāmahe /",
  "S06bsu049_u:10502": "atha khalu tau tasyā dārikāyā mātāpitarau tāṃ dārikāmetadavocatām - kaḥ punareṣa dārike sadāprarudito nāma bodhisattvo mahāsattvaḥ,",
  "S06bsu049_u:10503": "kva vā sa etarhi tiṣṭhati?",
  "S06bsu049_u:10504": "dārikā āha - eṣa kulaputro 'smākameva niveśanadvāramūle 'vasthitaḥ /",
  "S06bsu049_u:10505": "eṣa ca kulaputro 'dhyāśayena anuttarāṃ samyaksaṃbodhimabhisaṃboddhuṃ saṃprasthitaḥ,",
  "S06bsu049_u:10506": "yaduta sarvasattvānaparimāṇataḥ saṃsāraduḥkhānmocayitukāmaḥ,",
  "S06bsu049_u:10507": "sarvadharmakāmatayātmānaṃ (Vaidya 248)",
  "S06bsu049_u:10508": "vikrīya prajñāpāramitāṃ pūjayitukāmaḥ,",
  "S06bsu049_u:10509": "āryaṃ ca dharmodgataṃ bodhisattvaṃ mahāsattvaṃ satkartukāmaḥ /",
  "S06bsu049_u:10510": "tasya cātmabhāvasya kaṃcitkrāyakaṃ na labhate /",
  "S06bsu049_u:10511": "alabhamānaḥ san duḥkhito durmanāḥ pradhyāyan dīnamanā aśrūṇi pravartayamānaḥ sthitaḥ /",
  "S06bsu049_u:10512": "sa śakreṇa devānāmindreṇa māṇavakarūpamabhinirmāyoktaḥ - kiṃ tvaṃ kulaputra duḥkhī durmanāḥ pradhyāyan dīnamānaso 'śrūṇi pravartayamānaḥ sthita iti?",
  "S06bsu049_u:10513": "sa tamāha - ātmānaṃ vikretukāmo 'ham /",
  "S06bsu049_u:10514": "tasya ca krāyakaṃ na labhe /",
  "S06bsu049_u:10515": "māṇavakarūpī śakrastamāha - kasya punastvaṃ kulaputra arthāyātmānaṃ vikretukāmaḥ?",
  "S06bsu049_u:10516": "sadāpraruditenoktaḥ - prajñāpāramitāṃ pūjayiṣyāmi,",
  "S06bsu049_u:10517": "āryaṃ ca dharmodgataṃ bodhisattvaṃ mahāsattvaṃ satkariṣyāmi yaduta dharmakāmatayā /",
  "S06bsu049_u:10518": "tatra pratibaddhāś ca me buddhadharmā iti /",
  "S06bsu049_u:10519": "māṇavakarūpī śakrastamāha - na mama kulaputra tvayārthaḥ /",
  "S06bsu049_u:10520": "api tu khalu punaḥ piturme yajño bhaviṣyati /",
  "S06bsu049_u:10521": "tatra me puruṣasya hṛdayena rūdhireṇa asthimajjābhyāṃ ca kṛtyamiti /",
  "S06bsu049_u:10522": "tata eṣa kulaputro 'viṣaṇṇamānasa āha - dāsyāmīti /",
  "S06bsu049_u:10523": "sa tīkṣṇaṃ śastraṃ gṛhītvā ātmano bāhuṃ viddhvā lohitaṃ niḥsrāvya ūruṃ ca nirmāṃsaṃ kṛtvā asthi bhettuṃ kuḍyamūlamupasaṃkrāntaḥ ekānte sthitvā asthi bhittvā majjānaṃ ca dāsyāmīti /",
  "S06bsu049_u:10524": "ahaṃ cainaṃ kulaputramupariṣṭātprāsādatalagatā kṣaradrudhiramadrākṣam /",
  "S06bsu049_u:10525": "tasyā mamaitadabhūt - kiṃ nu khalvayaṃ puruṣa ātmanaivātmana evaṃrūpāṃ kāraṇāṃ kārayatīti?",
  "S06bsu049_u:10526": "tamenamahamupasaṃkramyaivamavocam - kimarthaṃ tvayā kulaputra ātmanaivātmana evaṃ kṣaradrūdhiraṃ śarīraṃ vikṛtaṃ kṛtam?",
  "S06bsu049_u:10527": "tata eṣa māmevamāha - asya dārike māṇavakasya lohitaṃ hṛdayamasthi majjānaṃ ca dāsyāmīti /",
  "S06bsu049_u:10528": "tatkasya hetoḥ?",
  "S06bsu049_u:10529": "na mamānyatkiṃciddhanaṃ saṃvidyate /",
  "S06bsu049_u:10530": "daridro 'smīti /",
  "S06bsu049_u:10531": "tamenamahamevamavocam - kiṃ punastvaṃ tena dhanena kariṣyasīti?",
  "S06bsu049_u:10532": "sa eṣa māmetadavocat - prajñāpāramitāṃ pūjayiṣyāmi,",
  "S06bsu049_u:10533": "taṃ cāryaṃ dharmodgataṃ bodhisattvaṃ mahāsattvaṃ satkariṣyāmi yaduta dharmakāmatayeti /",
  "S06bsu049_u:10534": "tamenamahamevamavocam - kā punaste kulaputra tato guṇajātirbhaviṣyati guṇaviśeṣo veti?",
  "S06bsu049_u:10535": "tataḥ so 'cintyān me buddhaguṇān varṇayati saṃprakāśayati,",
  "S06bsu049_u:10536": "aprameyāṃś ca buddhadharmān - eṣāmevaṃrūpāṇāṃ buddhadharmāṇāṃ me tata āgamo bhaviṣyatīti /",
  "S06bsu049_u:10537": "tasya me mahattaraṃ prītiprāmodyamutpannaṃ tānacintyān buddhaguṇān śrutvā /",
  "S06bsu049_u:10538": "evaṃ ca me 'bhūt - āścaryaṃ yāvadduṣkarakārakaścāyaṃ kulaputro 'tīva dharmakāmaśca,",
  "S06bsu049_u:10539": "yo 'yamevaṃrūpamātmanaḥ śarīrasya pīḍāsthānamutsahate /",
  "S06bsu049_u:10540": "ayaṃ hi nāma kulaputro dharmakāmatayā ātmānaṃ parityajati /",
  "S06bsu049_u:10541": "kasmādasmābhirdharmo na pūjayitavyaḥ?",
  "S06bsu049_u:10542": "evaṃrūpeṣu ca sthāneṣu praṇidhānaṃ na kartavyaṃ syāt,",
  "S06bsu049_u:10543": "yeṣāmasmākaṃ prabhūtā vipulāś ca bhogāḥ saṃvidyante iti /",
  "S06bsu049_u:10544": "sāhamenaṃ kulaputrametadavocam - mā mā tvaṃ kulaputra imāmevaṃrūpāmātmanaḥ prāṇahāriṇīṃ kāraṇāṃ kārṣīḥ /",
  "S06bsu049_u:10545": "ahaṃ te prabhūtaprabhūtaṃ dhanamanupradāpayiṣyāmi yena tavārthaḥ /",
  "S06bsu049_u:10546": "tena tvaṃ tamāryaṃ dharmodgataṃ bodhisattvaṃ mahāsattvaṃ satkariṣyasi gurukariṣyasi /",
  "S06bsu049_u:10547": "aham api tvayaiva sārdhaṃ yena dharmodgato bodhisattvo mahāsattvaḥ tenopasaṃkramiṣyāmi /",
  "S06bsu049_u:10548": "aham api tasya kulaputrasya pūjāṃ kariṣyāmi /",
  "S06bsu049_u:10549": "vayamapyevaṃrūpān dharmānniṣpādayiṣyāmo yaduta anuttarān buddhadharmān ye tvayā parikīrtitā iti /",
  "S06bsu049_u:10550": "tanmāmamba tāta anujānīta /",
  "S06bsu049_u:10551": "prabhūtaprabhūtaṃ ca me dhanaskandhaṃ daddhvam,",
  "S06bsu049_u:10552": "yenāhametenaiva kulaputreṇa sārdhaṃ gatvā āryaṃ dharmodgataṃ bodhisattvaṃ mahāsattvaṃ pūjayiṣyāmi //",
  "S06bsu049_u:10553": "(Vaidya 249) atha khalu tau tasyā dārikāyā mātāpitarau tāṃ dārikāmetadavocatām - āścaryaṃ yāvadduṣkaraṃ ca tvametasya kulaputrasya sthānamācakṣe /",
  "S06bsu049_u:10554": "ekāṃśenaiva te dharmā acintyāḥ,",
  "S06bsu049_u:10555": "sarvalokaviśiṣṭāḥ sarvasattvasukhāvahāśca,",
  "S06bsu049_u:10556": "yeṣāmeṣa kṛtaśaḥ kulaputro duṣkaraṃ sthānamevamutsahate /",
  "S06bsu049_u:10557": "anujānīva āvāṃ tvāṃ dārike /",
  "S06bsu049_u:10558": "āvayorapyavakāśaṃ kuru,",
  "S06bsu049_u:10559": "yadāvām api gacchāvastvayaiva sārdhaṃ taṃ dharmodgataṃ bodhisattvaṃ mahāsattvaṃ draṣṭuṃ vandituṃ paryupāsituṃ pūjayituṃ ca //",
  "S06bsu049_u:10560": "atha khalu sā śreṣṭhidārikā dharmodgatasya bodhisattvasya mahāsattvasya pūjārthaṃ satkārārthaṃ ca prasthitāṃ svāṃ mātaraṃ pitaraṃ ca viditvā etadavocat - amba tāta evaṃ kuruta,",
  "S06bsu049_u:10561": "yathā vadata /",
  "S06bsu049_u:10562": "nāhaṃ kasyacitkuśalapakṣasyāntarāyaṃ karomi /",
  "S06bsu049_u:10563": "ityuktvā evaṃ sā śreṣṭhidārikā dharmodgatasya bodhisattvasya mahāsattvasya pūjārthaṃ satkārārthaṃ ca prasthitā babhūva //",
  "S06bsu049_u:10564": "atha khalu sā śreṣṭhidārikā pañca rathaśatānyalaṃkārayāmāsa /",
  "S06bsu049_u:10565": "tāni ca pañca dārikāśatānyalaṃkārayāmāsa /",
  "S06bsu049_u:10566_0": "alaṃkṛtya nānāvarṇāni vicitrāṇi puṣpāṇi gṛhītvā nānāraṅgāṇi vastrāṇi puṣpadhūpagandhamālyavilepanacūrṇacīvaracchatradhvajaghaṇṭāpatākāś",
  "S06bsu049_u:10566_1": "ca gṛhītvā nānāratnāni ca vicitrāṇi nānāratnamayāni ca vicitrāṇi puṣpāṇi gṛhītvā",
  "S06bsu049_u:10566_2": "prabhūtaprabhūtaṃ khādanīyaṃ bhojanīyaṃ svādanīyaṃ ca gṛhītvā ekaṃ rathaṃ sadāpraruditena",
  "S06bsu049_u:10566_3": "bodhisattvena mahāsattvena sārdhamabhiruhya taiḥ pañcabhī rathaśataiḥ pañcadārikāśatābhirūḍhaiḥ",
  "S06bsu049_u:10566_4": "parivṛttā puraskṛtā mahatā ca parivāreṇa mātāpitṛpūrvaṃgamā yena pūrvā dik tena prakrāntā /",
  "S06bsu049_u:10567_0": "anupūrveṇa ca gacchan sadāprarudito bodhisattvo mahāsattvo 'drākṣīddūrādeva tāṃ gandhavatīṃ",
  "S06bsu049_u:10567_1": "nagarīṃ saptānāṃ ratnānāṃ citrāṃ darśanīyāṃ saptabhiḥ prākāraiḥ saptaratnamayairanuparikṣiptāṃ",
  "S06bsu049_u:10567_2": "saptabhistoraṇaiḥ saptabhiḥ parikhābhiḥ saptabhistālapaṅktibhiranuparikṣiptāṃ dvādaśa",
  "S06bsu049_u:10567_3": "yojanāni vistāreṇa dvādaśa yojanānyāyāmena ṛddhāṃ sphītāṃ ca kṣemāṃ ca subhikṣāṃ",
  "S06bsu049_u:10567_4": "ca ākīrṇabahujanamanuṣyāṃ ca pañcabhirantarāpaṇavīthīśatairālekhyavicitracitrasadṛśairdarśanīyairnirviddhāṃ",
  "S06bsu049_u:10567_5": "samasamairanutpīḍajanayugyayānasaṃkramaṇasthānasthāpitaiḥ sumāpitāṃ ca /",
  "S06bsu049_u:10568_0": "madhye ca nagaraśṛṅgāṭakasya adrākṣīddharmodgataṃ bodhisattvaṃ mahāsattvaṃ dharmāsanagatamanekaśatayā",
  "S06bsu049_u:10568_1": "parṣadā anekasahasrayā anekaśatasahasrayā parṣadā parivṛttaṃ puraskṛtaṃ dharmaṃ deśayantam /",
  "S06bsu049_u:10569": "sahadarśanenaiva ca tasya evaṃrūpaṃ sukhaṃ saṃpratilabhate sma tadyathāpi nāma prathamadhyānasamāpanno bhikṣurekāgreṇa manasikāreṇa /",
  "S06bsu049_u:10570": "dṛṣṭvā cāsya etadabhūt - na mama pratirūpametadbhavet,",
  "S06bsu049_u:10571": "yadahaṃ rathagata eva dharmodgataṃ bodhisattvaṃ mahāsattvamupasaṃkrāmeyam /",
  "S06bsu049_u:10572": "yannvahaṃ rathādavatareyam /",
  "S06bsu049_u:10573": "sa tato rathādavātarat /",
  "S06bsu049_u:10574": "tāny api pañca dārikāśatāni śreṣṭhidārikayā saha rathebhyo 'vateruḥ /",
  "S06bsu049_u:10575_0": "atha khalu sadāprarudito bodhisattvo mahāsattvaḥ śreṣṭhidārikāpūrvaṃgamaiḥ pañcabhirdārikāśataiḥ",
  "S06bsu049_u:10575_1": "parivṛtaḥ puraskṛto 'parimāṇapūjāvyūhena yena dharmodgato bodhisattvo mahāsattvaḥ",
  "S06bsu049_u:10575_2": "tenopasaṃkrāmati sma //",
  "S06bsu049_u:10576": "tena khalu punaḥ samayena dharmodgatena bodhisattvena mahāsattvena prajñāpāramitāyāḥ kṛtaśaḥ saptaratnamayaṃ kūṭāgāraṃ kāritamabhūt lohitacandanālaṃkṛtaṃ muktājālaparikṣiptam /",
  "S06bsu049_u:10577": "caturṣu kūṭāgārakoṇeṣu maṇiratnāni sthāpitāni,",
  "S06bsu049_u:10578": "yāni pradīpakṛtyaṃ kurvanti sma /",
  "S06bsu049_u:10579": "catasraś ca dhūpaghaṭikā (Vaidya 250)",
  "S06bsu049_u:10580": "rūpamayyaścaturdiśamavasaktāḥ,",
  "S06bsu049_u:10581": "yatra śuddhaṃ kṛṣṇāguru dhūpyate sma yaduta prajñāpāramitāyāḥ pūjārtham /",
  "S06bsu049_u:10582": "tasya ca kūṭāgārasya madhye saptaratnamayaḥ paryaṅkaḥ prajñapto 'bhūt /",
  "S06bsu049_u:10583": "caturṇāṃ ratnānāṃ peḍā kṛtā,",
  "S06bsu049_u:10584": "yatra prajñāpāramitā prakṣiptā suvarṇapaṭṭeṣu likhitā vilīnena vaidūryeṇa /",
  "S06bsu049_u:10585": "tacca kūṭāgāraṃ nānācitrapaṭṭadāmabhiḥ pralambamānairalaṃkṛtamabhūt //",
  "S06bsu049_u:10586": "atha khalu sadāprarudito bodhisattvo mahāsattvaḥ sārdhaṃ śreṣṭhidārikāpūrvaṃgamaiḥ pañcadārikāśataiḥ taṃ kūṭāgāramadrākṣīdaparimāṇena pūjāvyūhena pratimaṇḍitam /",
  "S06bsu049_u:10587": "anekāni ca tatra devatāsahasrāṇyadrākṣīt,",
  "S06bsu049_u:10588": "śakraṃ ca devānāmindraṃ divyairmāndāravapuṣpairdivyaiścandanacūrṇairdivyaiś ca suvarṇacūrṇairdivyaiś ca rūpyacūrṇaistaṃ kūṭāgāramavakirantamabhyavakirantamabhiprakirantam /",
  "S06bsu049_u:10589": "divyāni ca vādyānyaśrauṣīt /",
  "S06bsu049_u:10590_0": "dṛṣṭvā śrutvā ca sadāprarudito bodhisattvo mahāsattvaḥ śakraṃ devānāmindrametadavocat",
  "S06bsu049_u:10590_1": "- kimarthaṃ tvaṃ devendra anekairdevatāsahasraiḥ sārdhamidaṃ ratnamayaṃ kūṭāgāraṃ",
  "S06bsu049_u:10590_2": "divyairmāndāravaiḥ puṣpairdivyaiścandanacūrṇairdivyaiḥ suvarṇacūrṇairdivyaiś ca rūpyacūrṇairavakirasi",
  "S06bsu049_u:10590_3": "abhyavakirasi abhiprakirasi?",
  "S06bsu049_u:10591": "imāni ca divyāni vādyāni devairuparyantarīkṣe pravāditāni?",
  "S06bsu049_u:10592": "evamukte śakro devānāmindraḥ sadāpraruditaṃ bodhisattvaṃ mahāsattvametadavocat - na tvaṃ kulaputra jānīṣe?",
  "S06bsu049_u:10593": "eṣā hi sā prajñāpāramitā bodhisattvānāṃ mahāsattvānāṃ mātā pariṇāyikā,",
  "S06bsu049_u:10594": "yatra śikṣamāṇā bodhisattvā mahāsattvāḥ sarvaguṇapāramitānugatān sarvabuddhadharmān sarvākārajñatāṃ ca kṣipramanuprāpnuvantīti /",
  "S06bsu049_u:10595": "evamukte sadāprarudito bodhisattvo mahāsattvaḥ śakraṃ devānāmindrametadavocat - kvāsau kauśika prajñāpāramitā,",
  "S06bsu049_u:10596": "yā bodhisattvānāṃ mahāsattvānāṃ mātā pariṇāyikā?",
  "S06bsu049_u:10597_0": "śakra āha - eṣā kulaputra asya kūṭāgārasya madhye suvarṇapaṭṭeṣu vilīnena vaidūryeṇa",
  "S06bsu049_u:10597_1": "likhitvā āryeṇa dharmodgatena bodhisattvena mahāsattvena saptabhirmudrābhirmudrayitvā sthāpitā /",
  "S06bsu049_u:10598": "sā na sukarā asmābhistava darśayitum /",
  "S06bsu049_u:10599": "atha khalu sadāprarudito bodhisattvo mahāsattvaḥ sārdhaṃ śreṣṭhidārikāpramukhai pañcabhirdārikāśataiḥ samagrībhūtaiḥ,",
  "S06bsu049_u:10600": "yānyanena puṣpāṇi gṛhītāni mālyadāmāni ca vastraratnāni ca dhūpagandhamālyavilepanacūrṇacīvaracchatradhvajaghaṇṭāpatākāś ca suvarṇarūpyamayāni ca puṣpāṇi,",
  "S06bsu049_u:10601": "taiḥ prajñāpāramitāyāḥ pūjāmakārṣuḥ,",
  "S06bsu049_u:10602": "anyatarānyataraṃ ca tataḥ pratyaṃśaṃ sthāpayāmāsuḥ yaduta dharmodgatasya bodhisattvasya mahāsattvasya satkārāya //",
  "S06bsu049_u:10603_0": "atha khalu sadāprarudito bodhisattvo mahāsattvastāni ca śreṣṭhidārikāpramukhāni pañca",
  "S06bsu049_u:10603_1": "dārikāśatāni puṣpadhūpamālyavilepanacūrṇacīvaracchatradhvajaghaṇṭāpatākābhiḥ suvarṇarūpyamayaiś",
  "S06bsu049_u:10603_2": "ca puṣpairdivyaiś ca vādyaiḥ prajñāpāramitāṃ pūrvaṃ pūjayitvā yena dharmodgato bodhisattvo",
  "S06bsu049_u:10603_3": "mahāsattvastenopasaṃkramya dharmodgataṃ bodhisattvaṃ mahāsattvaṃ puṣpadhūpagandhamālyavilepanacūrṇacīvaracchatradhvajaghaṇṭāpatākābhiścandanacūrṇaiḥ",
  "S06bsu049_u:10603_4": "suvarṇarūpyamayaiś ca puṣpairavākiran abhyavākiran abhiprākiran,",
  "S06bsu049_u:10604": "divyāni ca vādyāni saṃpravādayati sma dharmapūjāmevopādāya //",
  "S06bsu049_u:10605": "atha khalu tāni puṣpāṇi dharmodgatasya bodhisattvasya mahāsattvasyopariṣṭānmūrdhni puṣpakūṭāgāraṃ prātiṣṭhan /",
  "S06bsu049_u:10606": "tāni ca nānāvarṇāni puṣpāṇi suvarṇarūpyamayāni ca puṣpāṇi (Vaidya 251)",
  "S06bsu049_u:10607": "vihāyasi vitānamiva sthitāni /",
  "S06bsu049_u:10608": "tāny api cīvarāṇi vastraratnāni ca antarīkṣe nānāratnamayo 'bhramaṇḍapa iva saṃsthito 'bhūt /",
  "S06bsu049_u:10609": "adrākṣītkhalu sadāprarudito bodhisattvo mahāsattvastāni ca pañca dārikāśatāni śreṣṭhidārikāpramukhāni dharmodgatasya bodhisattvasya mahāsattvasyedamevaṃrūpamṛddhiprātihāryam /",
  "S06bsu049_u:10610": "dṛṣṭvā ca punareṣāmetadabhūt - āścaryaṃ yāvanmaharddhikaścāyaṃ dharmodgato bodhisattvo mahāsattvo yāvanmahānubhāvo yāvanmahaujaskaḥ /",
  "S06bsu049_u:10611": "bodhisattvacaryāmeva tāvaccarato 'sya kulaputrasyaivaṃrūpā ṛddhivikurvaṇā,",
  "S06bsu049_u:10612": "kiṃ punaryadāyamanuttarāṃ samyaksaṃbodhimabhisaṃbuddho bhaviṣyatīti //",
  "S06bsu049_u:10613_0": "atha khalu tāni śreṣṭhidārikāpūrvaṃgamāni pañca dārikāśatāni dharmodgate bodhisattve",
  "S06bsu049_u:10613_1": "mahāsattve spṛhāmutpādya sarvāstāḥ samagrībhūtā adhyāśayena anuttarāyāṃ samyaksaṃbodhau",
  "S06bsu049_u:10613_2": "cittamutpādayāmāsuḥ,",
  "S06bsu049_u:10614": "evaṃ cāvocan - anena vayaṃ kuśalamūlena anāgate 'dhvani tathāgatā arhantaḥ samyaksaṃbuddhā bhavema /",
  "S06bsu049_u:10615": "bodhisattvacaryāṃ ca vayaṃ carantya eteṣāmeva dharmāṇāṃ lābhinyo bhavema,",
  "S06bsu049_u:10616": "yeṣāṃ dharmāṇāmayaṃ dharmodgato bodhisattvo mahāsattvo lābhī /",
  "S06bsu049_u:10617": "evameva ca prajñāpāramitāṃ satkuryāma gurukuryāma,",
  "S06bsu049_u:10618": "yathāyaṃ dharmodgato bodhisattvo mahāsattvaḥ satkaroti gurukaroti /",
  "S06bsu049_u:10619": "bahujanasya ca saṃprakāśayema yathāyaṃ dharmodgato bodhisattvo mahāsattvaḥ saṃprakāśayati /",
  "S06bsu049_u:10620": "evameva ca prajñāpāramitayā upāyakauśalyena ca samanvāgatā bhavema /",
  "S06bsu049_u:10621": "pariniṣpadyemahi ca yathāyaṃ dharmodgato bodhisattvo mahāsattvaḥ prajñāpāramitayā upāyakauśalyena ca samanvāgataḥ pariniṣpannaś ca //",
  "S06bsu049_u:10622_0": "atha khalu sadāprarudito bodhisattvo mahāsattvastāni ca śreṣṭhidārikāpramukhāni pañca",
  "S06bsu049_u:10622_1": "dārikāśatāni prajñāpāramitāṃ pūjayitvā dharmodgataṃ ca bodhisattvaṃ mahāsattvaṃ satkṛtya",
  "S06bsu049_u:10622_2": "dharmodgatasya bodhisattvasya mahāsattvasya pādau śirasābhivandya ekānte sagauravāḥ",
  "S06bsu049_u:10622_3": "sapratīkṣāḥ prāñjalīn kṛtvātiṣṭhan /",
  "S06bsu049_u:10623_0": "ekānte sthitaś ca sadāprarudito bodhisattvo mahāsattvo dharmodgataṃ bodhisattvaṃ",
  "S06bsu049_u:10623_1": "mahāsattvametadavocat - ihāhaṃ kulaputra prajñāpāramitāṃ gaveṣamāṇo 'raṇyagato nirghoṣamaśrauṣam",
  "S06bsu049_u:10623_2": "- gaccha kulaputra pūrvāṃ diśam /",
  "S06bsu049_u:10624": "tataḥ prajñāpāramitāṃ śroṣyasīti /",
  "S06bsu049_u:10625": "so 'haṃ samyak taṃ nirghoṣaṃ śrutvā yena pūrvā dik tena saṃprasthitaḥ /",
  "S06bsu049_u:10626": "tasya me etadabhūt - samyak ca mayā nirghoṣaḥ śrutaḥ /",
  "S06bsu049_u:10627": "na ca mayā sa nirghoṣaḥ paripṛṣṭaḥ - kiyaddūraṃ mayā gantavyam,",
  "S06bsu049_u:10628": "kasya vā antikātprajñāpāramitāṃ śroṣyāmi lapsye veti /",
  "S06bsu049_u:10629": "tasya me mahaddaurmanasyamabhūt /",
  "S06bsu049_u:10630": "so 'haṃ tena daurmanasyena mahatīmutkaṇṭhāṃ paritapanaṃ cāpanno 'bhūvam /",
  "S06bsu049_u:10631": "tasminneva pṛthivīpradeśe saptarātriṃdivānyatināmayāmi utkaṇṭhitaḥ /",
  "S06bsu049_u:10632": "nāhārasamudācāramutpādayāmi /",
  "S06bsu049_u:10633": "api tu prajñāpāramitāmeva manasi karomi - kiyaddūraṃ mayā gantavyam,",
  "S06bsu049_u:10634": "kuto vā prajñāpāramitāṃ lapsye śravaṇāya?",
  "S06bsu049_u:10635": "na ca mayā sa nirghoṣaḥ paripṛṣṭaḥ iti /",
  "S06bsu049_u:10636": "tato me tathāgatavigrahaḥ purataḥ prādurbhūtaḥ /",
  "S06bsu049_u:10637": "sa māmevamāha - gaccha kulaputra itaḥ pañcabhiryojanaśatairanupūrveṇa gandhavatī nāma nagarī /",
  "S06bsu049_u:10638": "tatra drakṣyasi dharmodgataṃ bodhisattvaṃ mahāsattvaṃ prajñāpāramitāṃ deśayantaṃ prakāśayantamiti /",
  "S06bsu049_u:10639": "tato 'haṃ mahatodāreṇa prītiprāmodyena samanvāgataḥ /",
  "S06bsu049_u:10640": "so 'haṃ tenaiva mahatodāreṇa prītiprāmodyena sphuṭastataḥ pṛthivīpradeśānna calitaḥ,",
  "S06bsu049_u:10641": "tava ca prajñāpāramitāṃ deśayataḥ śṛṇomi /",
  "S06bsu049_u:10642": "tasya me śṛṇvato bahūni samādhimukhāni prādurbhūtāni /",
  "S06bsu049_u:10643": "(Vaidya 252) tatra sthitaṃ māṃ daśadiglokadhātusthitā buddhā bhagavantaḥ samāśvāsayanti,",
  "S06bsu049_u:10644": "sādhukāraṃ ca dadati - sādhu sādhu kulaputra,",
  "S06bsu049_u:10645": "ete samādhayaḥ prajñāpāramitānirjātāḥ,",
  "S06bsu049_u:10646": "yatra sthitairasmābhiḥ sarvabuddhadharmāḥ pariniṣpāditā iti /",
  "S06bsu049_u:10647": "te māṃ tathāgatāḥ sādhu ca suṣṭhu ca saṃdarśya samādāpya samuttejya saṃpraharṣya antarhitāḥ /",
  "S06bsu049_u:10648": "ahaṃ ca tataḥ samādhervyutthitaḥ /",
  "S06bsu049_u:10649": "tasya me etadabhūt - kuto nu te tathāgatā āgatāḥ,",
  "S06bsu049_u:10650": "kva vā te tathāgatā gatā iti?",
  "S06bsu049_u:10651": "tasya ca me etadabhūt - āryo dharmodgato bodhisattvo mahāsattvo dhāraṇīpratilabdhaḥ pañcābhijñaḥ pūrvajinākṛtādhikāro 'varopitakuśalamūlaḥ,",
  "S06bsu049_u:10652": "prajñāpāramitāyāṃ upāyakauśalye ca suśikṣitaḥ /",
  "S06bsu049_u:10653": "sa me enamarthaṃ yathāvadvicariṣyati,",
  "S06bsu049_u:10654": "yataste tathāgatā āgatā yatra vā te tathāgatā gatā iti /",
  "S06bsu049_u:10655": "so 'haṃ tasya tathāgatavigrahasya nirghoṣaṃ śrutvā yathānuśiṣṭaṃ yena pūrvāṃ dik tena saṃprasthitaḥ /",
  "S06bsu049_u:10656": "āgacchaṃścāhaṃ dūrata evāryamadrākṣaṃ dharmaṃ deśayantam /",
  "S06bsu049_u:10657": "sahadarśanācca mamedṛśaṃ sukhaṃ prādurabhūt,",
  "S06bsu049_u:10658": "tadyathāpi nāma prathamadhyānasamāpannasya bhikṣorekāgramanasikārasya /",
  "S06bsu049_u:10659": "so 'haṃ tvāṃ kulaputra pṛcchāmi - kutaste tathāgatā āgatāḥ,",
  "S06bsu049_u:10660": "kutra te tathāgatā gatā iti?",
  "S06bsu049_u:10661": "deśaya me kulaputra teṣāṃ tathāgatānāmāgamanaṃ gamanaṃ ca /",
  "S06bsu049_u:10662": "yathā vayaṃ teṣāṃ tathāgatānāmāgamanaṃ gamanaṃ ca jānīma,",
  "S06bsu049_u:10663": "avirahitāś ca bhavema tathāgatadarśaneneti //",
  "S06bsu049_u:10664": "āryāṣṭasāhasrikāyāṃ prajñāpāramitāyāṃ sadāpraruditaparivarto nāma triṃśattamaḥ //",
  "S06bsu049_u:10665": "_______________________________________________________________",
  "S06bsu049_u:10666": "(Vaidya 253)",
  "S06bsu049_u:10667": "ASP_31: dharmodgataparivarta ekatriṃśattamaḥ /",
  "S06bsu049_u:10668": "evamukte dharmodgato bodhisattvo mahāsattvaḥ sadāpraruditaṃ bodhisattva mahāsattvametadavocat - na khalu kulaputra tathāgatāḥ kutaścidāgacchanti vā gacchanti vā /",
  "S06bsu049_u:10669": "acalitā hi tathatā /",
  "S06bsu049_u:10670": "yā ca tathatā,",
  "S06bsu049_u:10671": "sa tathāgataḥ /",
  "S06bsu049_u:10672": "na hi kulaputra anutpāda āgacchati vā gacchati vā /",
  "S06bsu049_u:10673": "yaś ca anutpādaḥ,",
  "S06bsu049_u:10674": "sa tathāgataḥ /",
  "S06bsu049_u:10675": "na hi kulaputra bhūtakoṭyā āgamanaṃ vā gamanaṃ vā prajñāyate /",
  "S06bsu049_u:10676": "yā ca bhūtakoṭiḥ,",
  "S06bsu049_u:10677": "sa tathāgataḥ /",
  "S06bsu049_u:10678": "na hi kulaputra śūnyatāyā āgamanaṃ vā gamanaṃ vā prajñāyate /",
  "S06bsu049_u:10679": "yā ca śūnyatā,",
  "S06bsu049_u:10680": "sa tathāgataḥ /",
  "S06bsu049_u:10681": "na hi kulaputra yathāvattāyā āgamanaṃ vā gamanaṃ vā prajñāyate /",
  "S06bsu049_u:10682": "yā ca yathāvattā,",
  "S06bsu049_u:10683": "sa tathāgataḥ /",
  "S06bsu049_u:10684": "na hi kulaputra virāgasyāgamanaṃ vā gamanaṃ vā prajñāyate /",
  "S06bsu049_u:10685": "yā ca virāgatā,",
  "S06bsu049_u:10686": "sa tathāgataḥ /",
  "S06bsu049_u:10687": "na hi kulaputra nirodhasyāgamanaṃ vā gamanaṃ vā prajñāyate /",
  "S06bsu049_u:10688": "yaś ca nirodhaḥ,",
  "S06bsu049_u:10689": "sa tathāgataḥ /",
  "S06bsu049_u:10690": "na hi kulaputra ākāśadhātorāgamanaṃ vā gamanaṃ vā prajñāyate /",
  "S06bsu049_u:10691": "yaś ca ākāśadhātuḥ,",
  "S06bsu049_u:10692": "sa tathāgataḥ /",
  "S06bsu049_u:10693": "na hi kulaputra anyatra ebhyo dharmebhyastathāgataḥ /",
  "S06bsu049_u:10694": "yā ca kulaputra eṣāmeva dharmāṇāṃ tathatā,",
  "S06bsu049_u:10695": "yā ca sarvadharmatathatā,",
  "S06bsu049_u:10696": "yā ca tathāgatatathatā,",
  "S06bsu049_u:10697": "ekaivaiṣā tathatā /",
  "S06bsu049_u:10698": "nāsti kulaputra tathatāyā dvaidhīkāraḥ /",
  "S06bsu049_u:10699": "ekaivaiṣā tathatā kulaputra /",
  "S06bsu049_u:10700": "tathatā na dve na tisraḥ /",
  "S06bsu049_u:10701": "gaṇanāvyativṛttā kulaputrā tathatā yaduta asattvāt /",
  "S06bsu049_u:10702": "tadyathāpi nāma kulaputra puruṣo grīṣmābhitapto grīṣmāṇāṃ paścime māse 'bhigate madhyāhnakālasamaye marīcikāṃ paśyet syandamānām /",
  "S06bsu049_u:10703": "sa tena tena pradhāvet - atrodakaṃ pāsyāmi,",
  "S06bsu049_u:10704": "apānīyaṃ pāsyāmīti /",
  "S06bsu049_u:10705": "tatkiṃ manyase kulaputra kuta etadudakamāgataṃ kva vā tadudakaṃ gacchati,",
  "S06bsu049_u:10706": "pūrvaṃ vā mahāsamudraṃ dakṣiṇaṃ vā paścimaṃ vā uttaraṃ vā?",
  "S06bsu049_u:10707": "sadāprarudita āha - na hi kulaputra marīcikāyāmudakaṃ saṃvidyate /",
  "S06bsu049_u:10708": "kiṃ punarasyāgamanaṃ vā gamanaṃ vā prajñāyate?",
  "S06bsu049_u:10709": "sa khalu punaḥ kulaputra puruṣo grīṣmābhitapto bālajātīyo duṣprajñajātīyo marīcikāṃ dṛṣṭvā anudake udakasaṃjñāmutpādayati /",
  "S06bsu049_u:10710": "na punastatrodakaṃ svabhāvataḥ saṃvidyate /",
  "S06bsu049_u:10711": "dharmodgata āha - evametatkulaputra, evam etat /",
  "S06bsu049_u:10712": "evameva kulaputra ye kecittathāgatarūpeṇa vā ghoṣeṇa vā abhiniviṣṭāḥ,",
  "S06bsu049_u:10713": "te tathāgatasyāgamanaṃ ca gamanaṃ ca kalpayanti /",
  "S06bsu049_u:10714": "ye ca tathāgatasyāgamanaṃ ca gamanaṃ ca kalpayanti,",
  "S06bsu049_u:10715": "sarve te bālajātīyā duṣprajñajātīyā iti vaktavyāḥ,",
  "S06bsu049_u:10716": "tadyathāpi nāma sa eva puruṣo yo 'nudake udakasaṃjñāmutpādayati /",
  "S06bsu049_u:10717": "tatkasya hetoḥ?",
  "S06bsu049_u:10718": "na hi tathāgato rūpakāyato draṣṭavyaḥ /",
  "S06bsu049_u:10719": "dharmakāyāstathāgatāḥ /",
  "S06bsu049_u:10720": "na ca kulaputra dharmatā āgacchati vā gacchati vā /",
  "S06bsu049_u:10721": "evameva kulaputra nāsti tathāgatānāmāgamanaṃ vā gamanaṃ vā /",
  "S06bsu049_u:10722": "tadyathāpi nāma kulaputra māyākāranirmitasya hastikāyasya vā aśvakāyasya vā rathakāyasya vā pattikāyasya vā nāstyāgamanaṃ vā gamanaṃ vā,",
  "S06bsu049_u:10723": "evameva kulaputra nāsti tathāgatānāmāgamanaṃ vā gamanaṃ vā /",
  "S06bsu049_u:10724": "tadyathāpi nāma kulaputra puruṣaḥ suptaḥ svapnāntaragata ekaṃ vā tathāgataṃ paśyet,",
  "S06bsu049_u:10725": "dvau vā trīn vā caturo vā pañca vā ṣaḍvā sapta vā aṣṭau vā nava vā daśa vā viṃśatiṃ vā triṃśadvā catvāriṃśadvā pañcāśadvā śataṃ vā sahasraṃ vā,",
  "S06bsu049_u:10726": "tato vā uttare /",
  "S06bsu049_u:10727": "sa prativibuddhaḥ san ekam api tathāgataṃ na paśyet /",
  "S06bsu049_u:10728": "tatkiṃ manyase kulaputra kutaste tathāgatā āgatāḥ kva vā te tathāgatā gatā iti?",
  "S06bsu049_u:10729": "sadāprarudita āha - na khalu punaḥ kulaputra svapne kasyaciddharmasya (Vaidya 254)",
  "S06bsu049_u:10730": "pariniṣpattiḥ prajñāyate /",
  "S06bsu049_u:10731": "mṛṣāvādo hi svapno 'bhūt /",
  "S06bsu049_u:10732": "dharmodgata āha - evameva kulaputra sarvadharmāḥ svapnopamā uktā bhagavatā /",
  "S06bsu049_u:10733": "ye kecitkulaputra svapnopamān sarvadharmāṃstathāgatena nirdeśitān yathābhūtaṃ na prajānanti,",
  "S06bsu049_u:10734": "te tathāgatān nāmakāyena vā rūpakāyena vā abhiniviśya tathāgatānāmāgamanaṃ vā gamanaṃ vā kalpayanti /",
  "S06bsu049_u:10735": "yathāpi nāma dharmatāmaprajānanto ye ca tathāgatānāmāgamanaṃ vā gamanaṃ vā kalpayanti,",
  "S06bsu049_u:10736": "sarve te bālajātīyāḥ pṛthagjanāḥ /",
  "S06bsu049_u:10737": "sarve te ṣaḍgatikaṃ saṃsāraṃ gatāḥ,",
  "S06bsu049_u:10738": "gacchanti gamiṣyanti ca /",
  "S06bsu049_u:10739": "sarve te prajñāpāramitāyā dūre /",
  "S06bsu049_u:10740": "sarve te buddhadharmāṇāṃ dūre /",
  "S06bsu049_u:10741": "ye khalu punaḥ kulaputra svapnopamān sarvadharmān svapnopamāḥ sarvadharmā iti tathāgatena deśitān yathābhūtaṃ prajānanti,",
  "S06bsu049_u:10742": "na te kasyaciddharmasyāgamanaṃ vā gamanaṃ vā kalpayanti,",
  "S06bsu049_u:10743": "utpādaṃ vā nirodhaṃ vā /",
  "S06bsu049_u:10744": "ye ca na kasyaciddharmasyāgamanaṃ vā gamanaṃ vā kalpayanti,",
  "S06bsu049_u:10745": "utpādaṃ vā nirodhaṃ vā,",
  "S06bsu049_u:10746": "te dharmatayā tathāgataṃ prajānanti /",
  "S06bsu049_u:10747": "ye ca tathāgataṃ dharmatayā prajānanti,",
  "S06bsu049_u:10748": "na te tathāgatānāmāgamanaṃ vā gamanaṃ vā kalpayanti /",
  "S06bsu049_u:10749": "ye ca tathāgatasyedṛśīṃ dharmatāṃ prajānanti,",
  "S06bsu049_u:10750": "te āsannā anuttarāyāḥ samyaksaṃbodheścaranti /",
  "S06bsu049_u:10751": "te ca prajñāpāramitāyāṃ caranti /",
  "S06bsu049_u:10752": "te ca bhagavataḥ śrāvakāḥ amoghaṃ rāṣṭrapiṇḍaṃ paribhuñjate /",
  "S06bsu049_u:10753": "te ca lokasya dakṣiṇīyāḥ /",
  "S06bsu049_u:10754": "tadyathāpi nāma kulaputra mahāsamudre ratnāni na pūrvasyā diśa āgacchanti,",
  "S06bsu049_u:10755": "na dakṣiṇasyāḥ,",
  "S06bsu049_u:10756": "na paścimāyāḥ,",
  "S06bsu049_u:10757": "nottarasyāḥ,",
  "S06bsu049_u:10758": "na vidigbhyo nādhastānnopariṣṭānna kutaściddeśebhyo digbhya āgacchanti,",
  "S06bsu049_u:10759": "api tu khalu punaḥ sattvānāṃ kuśalamūlānyupādāya mahāsamudre ratnānyutpadyante /",
  "S06bsu049_u:10760": "na va tānyahetukānyutpadyante /",
  "S06bsu049_u:10761": "hetupratyayakāraṇādhīnāni pratītyasamutpannāni /",
  "S06bsu049_u:10762": "nirudhyamānāni ca tāni ratnāni ca kvaciddaśadiśi loke saṃkrāmanti /",
  "S06bsu049_u:10763": "api tu khalu punaryeṣāṃ pratyayānāṃ satāṃ tāni ratnāni prabhāvyante,",
  "S06bsu049_u:10764": "teṣāṃ pratyayānāmasatāṃ na teṣāṃ ratnānāṃ prabhāvanā bhavati /",
  "S06bsu049_u:10765": "evameva kulaputra teṣāṃ tathāgatānāṃ kāyapariniṣpattirna kutaściddaśadiśi lokādāgatā,",
  "S06bsu049_u:10766": "nāpi kvaciddaśadiśi loke gacchati /",
  "S06bsu049_u:10767": "na ca ahetuko buddhānāṃ bhagavatāṃ kāyaḥ /",
  "S06bsu049_u:10768": "pūrvacaryāpariniṣpanno hetupratyayādhīnaḥ kāraṇasamutpannaḥ pūrvakarmavipākādutpannaḥ /",
  "S06bsu049_u:10769": "sa na kvaciddaśadiśi loke 'sti /",
  "S06bsu049_u:10770": "api tu khalu punaryeṣāṃ pratyayānāṃ satāṃ kāyābhiniṣpattirbhavati,",
  "S06bsu049_u:10771": "teṣāṃ pratyayānāmasatāṃ kāyābhiniṣpattirna prajñāyate /",
  "S06bsu049_u:10772": "tadyathāpi nāma kulaputra vīṇāyāḥ śabda utpadyamāno na kutaścidāgacchati,",
  "S06bsu049_u:10773": "nirudhyamāno 'pi na kvacidgacchati,",
  "S06bsu049_u:10774": "na kvacitsaṃkrāmati,",
  "S06bsu049_u:10775": "pratītya ca hetupratyayasāmagrīmutpadyate hetvadhīnaḥ pratyayādhīnaḥ /",
  "S06bsu049_u:10776_0": "tadyathāpi nāma droṇīṃ ca pratītya carma ca pratītya tantrīś ca pratītya daṇḍaṃ ca",
  "S06bsu049_u:10776_1": "pratītya upadhānīś ca pratītya koṇaṃ ca pratītya puruṣasya ca tajjavyāyāmaṃ pratītya",
  "S06bsu049_u:10776_2": "evamayaṃ vīṇāyāḥ śabdo niścarati hetvadhīnaḥ pratyayādhīnaḥ /",
  "S06bsu049_u:10777": "sa ca śabdo na droṇyā niścarati,",
  "S06bsu049_u:10778": "na carmaṇo na tantrībhyo na daṇḍānnopadhānībhyo na koṇānna puruṣasya tajjavyāyāmataḥ śabdo niścarati,",
  "S06bsu049_u:10779": "api tu khalu punaḥ sarveṣāṃ samāyogācchabdaḥ prajñapyate /",
  "S06bsu049_u:10780": "nirudhyamāno 'pi śabdo na kvacidgacchati /",
  "S06bsu049_u:10781": "evameva kulaputra buddhānāṃ bhagavatāṃ kāyaniṣpattirhetvadhīnā pratyayādhīnā anekakuśalamūlaprayogapariniṣpannā ca /",
  "S06bsu049_u:10782": "na caikato hetuto na caikataḥ pratyayato na caikataḥ kuśalamūlato buddhakāyaprabhāvanā /",
  "S06bsu049_u:10783": "na ca nairhetukī /",
  "S06bsu049_u:10784": "(Vaidya 255) bahuhetupratyayasāmagryāṃ samutpannā sā na kutaścidāgacchati /",
  "S06bsu049_u:10785": "hetupratyayasāmagryāmasatyāṃ na kvacidgacchati /",
  "S06bsu049_u:10786": "evaṃ tvayā kulaputra teṣāṃ tathāgatānāmāgamanaṃ ca gamanaṃ ca draṣṭavyam /",
  "S06bsu049_u:10787": "sarvadharmāṇām api kulaputra",
  "S06bsu049_u:10788": "tvayā iyameva dharmatā anugantavyā /",
  "S06bsu049_u:10789": "yataḥ kulaputra tvamevaṃ tathāgatāṃś ca sarvadharmāṃś ca anutpannānaniruddhāṃś ca saṃprajñāsyasi,",
  "S06bsu049_u:10790": "tatastvaṃ niyato bhaviṣyasyanuttarāyāṃ samyaksaṃbodhau /",
  "S06bsu049_u:10791": "prajñāpāramitāyāmupāyakauśalye ca niyataṃ cariṣyasi //",
  "S06bsu049_u:10792": "asmin khalu punastathāgatānāmanāgatyagamananirdeśe bhāṣyamāṇe mahān bhūmicālo 'bhūt /",
  "S06bsu049_u:10793": "sarvaś ca trisāhasramahāsāhasro lokadhātuḥ ṣaḍvikāramahādaśamahānimittaṃ kampate prakampate saṃprakampate,",
  "S06bsu049_u:10794": "calati pracalati saṃpracalati,",
  "S06bsu049_u:10795": "vedhate pravedhate saṃpravedhate,",
  "S06bsu049_u:10796": "raṇati praraṇati saṃpraraṇati,",
  "S06bsu049_u:10797": "kṣubhyati prakṣubhyati saṃprakṣubhyati,",
  "S06bsu049_u:10798": "garjati pragarjati saṃpragarjati sma /",
  "S06bsu049_u:10799": "sarvāṇi ca mārabhavanāni saṃkṣobhitāni jihmībhūtāni cābhūvan /",
  "S06bsu049_u:10800": "ye kecana trisāhasramahāsāhasre lokadhātau tṛṇagulmauṣadhivanaspatayaḥ,",
  "S06bsu049_u:10801": "te sarve yena dharmodgato bodhisattvo mahāsattvastena praṇatā abhūvan /",
  "S06bsu049_u:10802": "akālapuṣpāṇi cotsṛjanti sma /",
  "S06bsu049_u:10803": "upariṣṭācca antarīkṣānmahāpuṣpavarṣaḥ prāvarṣat /",
  "S06bsu049_u:10804": "śakraś ca devānāmindraścatvāraś ca mahārājāno dharmodgataṃ bodhisattvaṃ mahāsattvaṃ divyaiścandanacūrṇairdivyaiś ca puṣpairavākiran abhyavākiran abhiprākiran /",
  "S06bsu049_u:10805": "evaṃ ca vācamabhāṣanta - sādhu sādhu kulaputra /",
  "S06bsu049_u:10806": "tava kulaputra anubhāvena adyāsmābhiḥ paramārthanirjātā kathā deśyamānā śrutā sarvalokavipratyanīkā,",
  "S06bsu049_u:10807": "yatrābhūmiḥ sarvasatkāyadṛṣṭipratiṣṭhitānāṃ sarvāsaddṛṣṭyabhiviniviṣṭānāṃ sattvānām //",
  "S06bsu049_u:10808": "atha khalu sadāprarudito bodhisattvo mahāsattvo dharmodgataṃ bodhisattvaṃ mahāsattvametadavocat - kaḥ punaḥ kulaputra atra hetuḥ,",
  "S06bsu049_u:10809": "kaḥ pratyayo 'sya mahataḥ pṛthivīcālasya loke prādurbhāvāya?",
  "S06bsu049_u:10810_0": "dharmodgato bodhisattvo mahāsattva āha - imaṃ kulaputra tathāgatānāmanāgatyagamananirdeśaṃ",
  "S06bsu049_u:10810_1": "tava ca pṛcchato mama ca nirdiśato 'ṣṭānāṃ prāṇisahasrāṇāmanutpattikadharmakṣāntipratilambho 'bhūt /",
  "S06bsu049_u:10811": "aśīteś ca prāṇiniyutānāmanuttarāyāṃ samyaksaṃbodhau cittānyutpannāni,",
  "S06bsu049_u:10812": "catuḥṣaṣṭeś ca prāṇisahasrāṇāṃ virajāṃsi vigatamalāni dharmeṣu dharmacakṣūṃṣi viśuddhāni //",
  "S06bsu049_u:10813": "atha khalu sadāprarudito bodhisattvo mahāsattvaḥ paramodāreṇa prītiprāmodyena samanvāgato 'bhūt - lābhā me paramasulabdhāḥ,",
  "S06bsu049_u:10814": "yasya me prajñāpāramitāmimaṃ ca tathāgatānāmanāgatyagamananirdeśaṃ paripṛcchataḥ iyatāṃ sattvānāmarthaḥ kṛtaḥ /",
  "S06bsu049_u:10815": "etadevāsmākaṃ paryāptaṃ kuśalaṃ bhavedanuttarāyāḥ samyaksaṃbodheḥ pariniṣpattaye /",
  "S06bsu049_u:10816": "na ca me bhūyo vicikitsā pravartate 'nuttarāyāḥ samyaksaṃbodheḥ /",
  "S06bsu049_u:10817": "niḥsaṃśayamahaṃ tathāgato bhaviṣyāmyarhan samyaksaṃbuddhaḥ /",
  "S06bsu049_u:10818_0": "sa tenaiva prītiprāmodyena samanvāgataḥ saptatālaṃ vihāyasamabhyudgamya saptatāle",
  "S06bsu049_u:10818_1": "sthitvā evaṃ cintayati sma - kenāhametarhi antarīkṣe sthitaḥ dharmodgataṃ bodhisattvaṃ",
  "S06bsu049_u:10818_2": "mahāsattvaṃ satkuryāmiti?",
  "S06bsu049_u:10819": "atha khalu śakro devānāmindra sadāpraruditaṃ bodhisattvaṃ mahāsattvamabhyudgataṃ dṛṣṭvā cetasaiva cāsya cittamājñāya divyāni cāsmai māndāravāṇi puṣpāṇyupanāmayati sma,",
  "S06bsu049_u:10820": "evaṃ cāvocat - ebhistvaṃ kulaputra divyaiḥ puṣpairdharmodgataṃ bodhisattvaṃ (Vaidya 256)",
  "S06bsu049_u:10821": "mahāsattvaṃ satkuru /",
  "S06bsu049_u:10822": "satkartavyo hi kulaputra asmābhistava parigrāhakaḥ /",
  "S06bsu049_u:10823": "tava hi kulaputra anubhāvena adya bahūnāṃ prāṇisahasrāṇāmarthaḥ kṛtaḥ /",
  "S06bsu049_u:10824": "durlabhāḥ kulaputra evaṃrūpāḥ sattvāḥ,",
  "S06bsu049_u:10825": "ye sarvasattvānāṃ kṛtaśo 'prameyānasaṃkhyeyān kalpānutsahante mahāntaṃ bhāramudvoḍhuṃ yathā tvayā utsoḍham //",
  "S06bsu049_u:10826": "atha khalu sadāprarudito bodhisattvo mahāsattvaḥ śakrasya devānāmindrasyāntikānmāndāravāṇi puṣpāṇi gṛhītvā dharmodgataṃ bodhisattvaṃ mahāsattvamavākirat,",
  "S06bsu049_u:10827": "abhyavākirat,",
  "S06bsu049_u:10828": "abhiprākirat /",
  "S06bsu049_u:10829": "svakena ca kāyena dharmodgataṃ bodhisattvaṃ mahāsattvamabhicchādayati sma /",
  "S06bsu049_u:10830": "evaṃ ca vācamabhāṣata - eṣo 'haṃ kulaputra adyāgreṇa tavātmānaṃ niryātayāmi upasthānaparicaryāyai /",
  "S06bsu049_u:10831": "sa ātmānaṃ niryātya dharmodgatasya bodhisattvasya mahāsattvasya purataḥ prāñjaliṃ kṛtvāsthāt //",
  "S06bsu049_u:10832": "atha khalu sā śreṣṭhidārikā tāni ca pañca dārikāśatāni sadāpraruditaṃ bodhisattvaṃ mahāsattvametadavocat - etā vayam api kulaputra tavātmānaṃ niryātayāmaḥ,",
  "S06bsu049_u:10833": "vayamapyanena kuśalamūlena eteṣāmeva dharmāṇāṃ lābhinyo bhavema,",
  "S06bsu049_u:10834": "tvayaiva ca sārdhaṃ punaḥ punarbuddhāṃś ca bhagavato bodhisattvāṃś ca satkuryāma gurukuryāma /",
  "S06bsu049_u:10835": "āsannībhūtāś ca tavaiva bhavema /",
  "S06bsu049_u:10836": "atha khalu sadāprarudito bodhisattvo mahāsattvaḥ śreṣṭhidārikāṃ tāni ca pañca dārikāśatānyetadavocat - yadi me yūyaṃ dārikā adhyāśayamanuvartadhvam,",
  "S06bsu049_u:10837": "adhyāśayena ca mahyamātmānaṃ niryātayata,",
  "S06bsu049_u:10838": "evamahaṃ yuṣmān pratīccheyam /",
  "S06bsu049_u:10839": "dārikā āhuḥ - anuvartiṣyāmahe tava vayamāśayenādhyāśayena ca /",
  "S06bsu049_u:10840": "vayaṃ tavātmānaṃ niryātayāmo yathecchākaraṇīyatāyai /",
  "S06bsu049_u:10841_0": "atha khalu sadāprarudito bodhisattvo mahāsattvastāni śreṣṭhidārikāpramukhāni pañca",
  "S06bsu049_u:10841_1": "dārikāśatāni sarvālaṃkārabhūṣitāni kṛtvā tāni ca pañca rathaśatānyalaṃkṛtya sarvāṇi",
  "S06bsu049_u:10841_2": "ca tāni dharmodgatāya bodhisattvāya mahāsattvāya niryātayati sma upasthānaparicaryāyaiḥ",
  "S06bsu049_u:10841_3": "- imāḥ kulaputra ahaṃ tavopasthāyikā niryātayāmi,",
  "S06bsu049_u:10842": "imāni ca pañca rathaśatāni niryātayāmi paribhogāyeti //",
  "S06bsu049_u:10843": "atha khalu śakro devānāmindrastasmai kulaputrāya sādhukāramadāt - sādhu sādhu kulaputra /",
  "S06bsu049_u:10844": "bodhisattvairmahāsattvaiḥ sarvasvaparityāgibhirbhavitavyam /",
  "S06bsu049_u:10845": "evaṃrūpeṇa ca tyāgacittena bodhisattvo mahāsattvaḥ kṣipramanuttarāṃ samyaksaṃbodhimabhisaṃbudhyate /",
  "S06bsu049_u:10846": "evaṃ ca dharmabhāṇakāṇāṃ pūjāṃ kṛtvā śakyaṃ prajñāpāramitāmupāyakauśalyaṃ ca śrotum /",
  "S06bsu049_u:10847_0": "tair api kulaputra paurvakaistathāgatairarhadbhiḥ samyaksaṃbuddhaiḥ pūrvaṃ bodhisattvacaryāṃ",
  "S06bsu049_u:10847_1": "caradbhirevaṃrūpa eva tyāge sthitvā anuttarā samyaksaṃbodhiḥ samudānītā prajñāpāramitāmupāyakauśalyaṃ",
  "S06bsu049_u:10847_2": "ca paripraśnayadbhiriti //",
  "S06bsu049_u:10848_0": "atha khalu dharmodgato bodhisattvo mahāsattvastāni śreṣṭhidārikāpramukhāni pañca",
  "S06bsu049_u:10848_1": "dārikāśatāni pañca rathaśatāni sadāpraruditasya bodhisattvasya mahāsattvasya kuśalaparipūrimupādāya pratigṛhṇīte sma /",
  "S06bsu049_u:10849": "pratigṛhya ca sadāpraruditāyaiva kulaputrāya pratiniryātayāmāsa /",
  "S06bsu049_u:10850": "atha khalu dharmodgato bodhisattvo mahāsattva utthāyāsanāt svakaṃ gṛhaṃ prāvikṣat sūryasya cāstaṃgamanakālo 'bhūt //",
  "S06bsu049_u:10851": "atha khalu sadāpraruditasya bodhisattvasya mahāsattvasyaitadabhūt - naitanmama sādhu pratirūpaṃ bhavet,",
  "S06bsu049_u:10852": "yadahaṃ dharmakāmatayā āgatya niṣīdeyam,",
  "S06bsu049_u:10853": "śayyāṃ ca parikalpayeyam /",
  "S06bsu049_u:10854": "yannvahaṃ dvābhyāmeva (Vaidya 257)",
  "S06bsu049_u:10855": "īryāpathābhyāṃ sthitvā sthānena caṃkrameṇa ca kālamatināmayeyam,",
  "S06bsu049_u:10856": "yāvaddharmodgato bodhisattvo mahāsattvaḥ svakādgṛhānnirgato bhaviṣyati yaduta dharmasaṃprakāśanāyeti //",
  "S06bsu049_u:10857": "atha khalu dharmodgato bodhisattvo mahāsattvaḥ sapta varṣāṇyekasamādhisamāpanna evābhūt /",
  "S06bsu049_u:10858": "aprameyairasaṃkhyeyairbodhisattvasamādhisahasraiḥ prajñāpāramitopāyakauśalyanirjātairvyāhārṣīt /",
  "S06bsu049_u:10859": "sadāprarudito 'pi bodhisattvo mahāsattva sapta varṣāṇi dvābhyāmeva īryāpathābhyāṃ kālamatināmayan na styānamiddhamavakrāmayāmāsa /",
  "S06bsu049_u:10860": "sapta varṣāṇi ca kāmavitarkamutpādayāmāsa,",
  "S06bsu049_u:10861": "na vyāpādavitarkaṃ na vihiṃsāvitarkamutpādayāmāsa,",
  "S06bsu049_u:10862": "na rasagṛddhiṃ na cittaudbilyamutpādayāmāsa /",
  "S06bsu049_u:10863": "api tu kadā nāma dharmodgato bodhisattvo mahāsattvo 'smātsamādhervyutthāsyati,",
  "S06bsu049_u:10864": "yannu vayaṃ dharmodgatasya bodhisattva mahāsattvasya dharmāsanaṃ prajñapayiṣyāmaḥ,",
  "S06bsu049_u:10865": "yatrāsau kulaputro niṣadya dharmaṃ deśayiṣyatīti /",
  "S06bsu049_u:10866": "taṃ ca pṛthivīpradeśaṃ susiktaṃ sumṛṣṭaṃ ca kariṣyāmo nānāpuṣpābhikīrṇam,",
  "S06bsu049_u:10867": "yatra pṛthivīpradeśe dharmodgato bodhisattvo mahāsattvaḥ prajñāpāramitāmupāyakauśalyaṃ ca saṃprakāśayiṣyatīti cintayāmāsa /",
  "S06bsu049_u:10868_0": "tāny api śreṣṭhidārikāpramukhāni pañca dārikāśatāni sadāpraruditasya bodhisattvasya",
  "S06bsu049_u:10868_1": "mahāsattvasyānuśikṣamāṇāni dvābhyāmeva īryāpathābhyāṃ kālamatināmayāmāsuḥ sarvāḥ",
  "S06bsu049_u:10868_2": "kriyāstasyānuvartamānāḥ //",
  "S06bsu049_u:10869": "atha khalu sadāprarudito bodhisattvo mahāsattvo divyaṃ nirghoṣamaśrauṣīt - itaḥ saptame divase dharmodgato bodhisattvo mahāsattvo 'smātsamādhervyutthāsyati,",
  "S06bsu049_u:10870": "vyutthāya ca madhyenagarasya niṣadya dharmaṃ deśayiṣyatīti /",
  "S06bsu049_u:10871_0": "atha khalu sadāprarudito bodhisattvo mahāsattvastaṃ divyaṃ nirghoṣaṃ śrutvā tuṣṭa",
  "S06bsu049_u:10871_1": "udagra āttamanāḥ pramuditaḥ prītisaumanasyajātastaṃ pṛthivīpradeśaṃ śodhayāmāsa sārdhaṃ",
  "S06bsu049_u:10871_2": "śreṣṭhidārikāpramukhaiḥ pañcadārikāśataiḥ,",
  "S06bsu049_u:10872": "dharmāsanaṃ ca prajñapayāmāsa saptaratnamayam,",
  "S06bsu049_u:10873": "svakaṃ cottarāsaṅgaṃ kāyādavatārya tasyāsanasyopari prajñapayati sma /",
  "S06bsu049_u:10874_0": "atha khalu tā dārikāḥ svakasvakānuttarāsaṅgān kāyādavatārya pañcottarāsaṅgaśatāni",
  "S06bsu049_u:10874_1": "tatrāsane prajñapayāmāsuḥ atrāsane dharmodgato bodhisattvo mahāsattvo niṣadya dharmaṃ deśayiṣyatīti /",
  "S06bsu049_u:10875": "evaṃ tāś ca sarvā dārikā dharmodgatasya bodhisattvasya mahāsattvasya dharmāsanamāstīrya tuṣṭā udagrā āttamanasaḥ pramuditāḥ prītisaumanasya jātā abhūvan //",
  "S06bsu049_u:10876": "atha khalu sadāprarudito bodhisattvo mahāsattvastaṃ pṛthivīpradeśaṃ sektukāmaḥ /",
  "S06bsu049_u:10877": "na codakaṃ samantātparyeṣamāṇo 'pi labhate,",
  "S06bsu049_u:10878": "yena taṃ pṛthivīpradeśaṃ siñcet /",
  "S06bsu049_u:10879": "yathāpi nāma māreṇa pāpīyasā tatsarvamudakamantardhāpitamabhūt,",
  "S06bsu049_u:10880": "apyeva nāma asya sadāpraruditasya bodhisattvasya mahāsattvasyodakamalabhamānasya cittaṃ khidyeta,",
  "S06bsu049_u:10881": "duḥkhadaurmanasyaṃ ca bhavet,",
  "S06bsu049_u:10882": "cittasya vā anyathātvaṃ bhavet,",
  "S06bsu049_u:10883": "yenāsya kuśalamūlasyāntardhānaṃ bhavet,",
  "S06bsu049_u:10884": "na vā pūjā bhrājeran //",
  "S06bsu049_u:10885": "atha khalu sadāpraruditasya bodhisattvasya mahāsattvasyaitadabhūt - yannvahamātmanaḥ kāyaṃ viddhvā imaṃ pṛthivīpradeśaṃ rudhireṇa siñceyam /",
  "S06bsu049_u:10886": "tatkasya hetoḥ?",
  "S06bsu049_u:10887": "ayaṃ hi pṛthivīpradeśa uddhatarajaskaḥ /",
  "S06bsu049_u:10888": "mā rajodhāturito bhūpradeśāddharmodgatasya bodhisattvasya mahāsattvasya kāye nipatet /",
  "S06bsu049_u:10889": "kiṃ vā anenātmabhāvenāvaśyaṃ bhedanadharmiṇā kuryām?",
  "S06bsu049_u:10890": "varaṃ khalu punarmamāyaṃ kāya (Vaidya 258)",
  "S06bsu049_u:10891": "evaṃrūpayā kriyayā vinaśyatu,",
  "S06bsu049_u:10892": "na tu niḥsāmarthyakriyayā /",
  "S06bsu049_u:10893": "api ca kāmahetoḥ kāmanidānaṃ bahūni me ātmabhāvasahasrāṇi punaḥ punaḥ saṃsāre saṃsarato bhinnāni,",
  "S06bsu049_u:10894": "na punarevaṃrūpeṣu sthāneṣu saddharmaparigrahasya kṛtaśaḥ /",
  "S06bsu049_u:10895": "yadi punarbhidyante,",
  "S06bsu049_u:10896": "kāmamevaṃrūpeṣu bhidyantāmiti /",
  "S06bsu049_u:10897": "atha khalu sadāprarudito bodhisattvo mahāsattva iti pratisaṃkhyāya tīkṣṇaṃ śastraṃ gṛhītvā svakāyaṃ samantato viddhvā taṃ pṛthivīpradeśaṃ svarudhireṇa sarvamasiñcat /",
  "S06bsu049_u:10898_0": "tāny api śreṣṭhidārikāpramukhāni pañcadārikāśatāni sadāpraruditasya bodhisattvasya",
  "S06bsu049_u:10898_1": "mahāsattvasyānuśikṣamāṇāni sarvāṇi tāni tīkṣṇāni śastrāṇi gṛhītvā svakasvakāni śarīrāṇi",
  "S06bsu049_u:10898_2": "viddhvā taṃ pṛthivīpradeśaṃ svakasvakairlohitaiḥ sarvamasiñcan /",
  "S06bsu049_u:10899": "na ca sadāpraruditasya bodhisattvasya mahāsattvasya tāsāṃ vā sarvāsāṃ dārikāṇāṃ cittasyānyathātvamabhūt,",
  "S06bsu049_u:10900": "yatra sa māraḥ pāpīyānavatāraṃ labhet kuśalamūlāntarāyakaraṇāya //",
  "S06bsu049_u:10901": "atha khalu śakrasya devānāmindrasyaitadabhūt - āścaryaṃ yāvaddharmakāmaścāyaṃ sadāprarudito bodhisattvo mahāsattvaḥ,",
  "S06bsu049_u:10902": "yāvaddṛḍhasamādānaś ca yāvanmahāsaṃnāhasaṃnaddhaś ca anapekṣaḥ kāye jīviteṣu bhogeṣu ca,",
  "S06bsu049_u:10903": "anuttarāyāḥ samyaksaṃbodheradhigamāya adhyāśayasaṃprasthitaḥ /",
  "S06bsu049_u:10904": "yaduta sarvasattvān mocayiṣyāmyaparimāṇataḥ saṃsāraduḥkhādanuttarāṃ samyaksaṃbodhimabhisaṃbudhyeti /",
  "S06bsu049_u:10905": "atha khalu śakro devānāmindrastatsarvaṃ lohitodakaṃ divyaṃ candanodakamadhyatiṣṭhat,",
  "S06bsu049_u:10906": "samantācca tasya pṛthivīpradeśasya acintyaṃ paramodāraṃ gandhaṃ yasya divyasya candanodakasya paripūrṇam /",
  "S06bsu049_u:10907": "yojanaśataṃ gandho vāti //",
  "S06bsu049_u:10908": "atha śakro devānāmindraḥ sadāpraruditaṃ bodhisattvaṃ mahāsattvametadavocat - sādhu sādhu kulaputra /",
  "S06bsu049_u:10909": "sādhu te kulaputra acintyaṃ vīryam,",
  "S06bsu049_u:10910": "sādhvī ca te anuttarā dharmakāmatā dharmaparīṣṭiś ca /",
  "S06bsu049_u:10911": "evaṃrūpeṇa kulaputra adhyāśayena evaṃrūpeṇa vīryeṇa evaṃrūpayā ca dharmakāmatayā taiḥ paurvakaistathāgatairarhadbhiḥ samyaksaṃbuddhairanuttarā samyaksaṃbodhiḥ samudānītā //",
  "S06bsu049_u:10912": "atha khalu sadāpraruditasya bodhisattvasya mahāsattvasyaitadabhūt - prajñaptaṃ mayā dharmodgatasya bodhisattvasya mahāsattvasya dharmāsanam /",
  "S06bsu049_u:10913": "ayaṃ ca pṛthivīpradeśaḥ susiktaḥ susaṃmṛṣṭaś ca kṛtaḥ /",
  "S06bsu049_u:10914": "kuto nu khalvahaṃ puṣpāṇi labheyam,",
  "S06bsu049_u:10915": "yairahamimaṃ pṛthivīpradeśaṃ puṣpābhikīrṇaṃ kuryām,",
  "S06bsu049_u:10916": "dharmodgataṃ ca bodhisattvaṃ mahāsattvaṃ dharmaṃ deśayantaṃ dharmāsane niṣaṇṇamabhyavakireyam?",
  "S06bsu049_u:10917": "atha khalu śakro devānāmindraḥ sadāpraruditaṃ bodhisattvaṃ mahāsattvametadavocat - imāni te kulaputra pratigṛhāṇa divyāni māndāravāṇi puṣpāṇi /",
  "S06bsu049_u:10918": "ebhistvamimaṃ pṛthivīpradeśaṃ puṣpābhikīrṇaṃ kuru,",
  "S06bsu049_u:10919": "dharmodgataṃ ca bodhisattvaṃ mahāsattvaṃ dharmaṃ deśayantaṃ dharmāsane niṣaṇṇamabhyavakira /",
  "S06bsu049_u:10920": "sa tasmai divyaṃ khārīsahasraṃ divyānāṃ māndāravapuṣpāṇāmupanāmayati sma /",
  "S06bsu049_u:10921": "atha khalu sadāprarudito bodhisattvo mahāsattvastāni puṣpāṇi gṛhītvā anyataraiḥ puṣpaistaṃ pṛthivīpradeśaṃ puṣpābhikīrṇamakārṣīt,",
  "S06bsu049_u:10922": "anyataraiś ca puṣpairdharmodgataṃ bodhisattvaṃ mahāsattvamabhyavākirat //",
  "S06bsu049_u:10923": "atha khalu dharmodgato bodhisattvo mahāsattvaḥ saptānāṃ varṣāṇāmatyayena tataḥ samādhervyutthāya yena dharmāsanaṃ tenopasaṃkramya prajñapta evāsane nyaṣīdat,",
  "S06bsu049_u:10924": "anekaśatasahasrayā parṣadā parivṛtaḥ puraskṛtaḥ prajñāpāramitāṃ deśayāmāsa //",
  "S06bsu049_u:10925": "(Vaidya 259) atha khalu sadāprarudito bodhisattvo mahāsattvaḥ sahadarśanenaiva dharmodgatasya bodhisattvasya mahāsattvasya tādṛśaṃ sukhaṃ pratilabhate sma,",
  "S06bsu049_u:10926": "tadyathāpi nāma prathamadhyānasamāpanna ekāgramanasikāro bhikṣuḥ /",
  "S06bsu049_u:10927": "tatreyaṃ dharmodgatasya bodhisattvasya mahāsattvasya prajñāpāramitādeśanāyaduta sarvadharmasamatayā prajñāpāramitāsamatā /",
  "S06bsu049_u:10928": "sarvadharmaviviktatayā prajñāpāramitāviviktatā /",
  "S06bsu049_u:10929": "sarvadharmācalanatayā prajñāpāramitācalanatā /",
  "S06bsu049_u:10930": "sarvadharmāmananatayā prajñāpāramitāmananatā /",
  "S06bsu049_u:10931": "sarvadharmāstambhitatayā prajñāpāramitāstambhitatā /",
  "S06bsu049_u:10932": "savadharmaikarasatayā prajñāpāramitaikarasatā /",
  "S06bsu049_u:10933": "sarvadharmāparyantatayā prajñāpāramitāparyantatā /",
  "S06bsu049_u:10934": "sarvadharmānutpādatayā prajñāpāramitānutpādatā /",
  "S06bsu049_u:10935": "sarvadharmānirodhatayā prajñāpāramitānirodhatā /",
  "S06bsu049_u:10936": "gaganāparyantatayā prajñāpāramitāparyantatā /",
  "S06bsu049_u:10937": "samudrāparyantatayā prajñāpāramitāparyantatā /",
  "S06bsu049_u:10938": "meruvicitratayā prajñāpāramitāvicitratā /",
  "S06bsu049_u:10939": "gaganākalpanatayā prajñāpāramitākalpanatā /",
  "S06bsu049_u:10940": "rūpāparyantatayā prajñāpāramitāparyantatā /",
  "S06bsu049_u:10941": "evaṃ vedanā saṃjñā saṃskārāḥ /",
  "S06bsu049_u:10942": "vijñānāparyantatayā prajñāpāramitāparyantatā /",
  "S06bsu049_u:10943": "pṛthivīdhātvaparyantatatā prajñāpāramitāparyantatā /",
  "S06bsu049_u:10944": "evamabdhātutejodhātuvāyudhātvākāśadhātvaparyantatayā prajñāpāramitāparyantatā /",
  "S06bsu049_u:10945": "vijñānadhātvaparyantatayā prajñāpāramitāparyantatā /",
  "S06bsu049_u:10946": "vajropamadharmasamatayā prajñāpāramitāsamatā /",
  "S06bsu049_u:10947": "sarvadharmāsaṃbhedanatayā prajñāpāramitāsaṃbhedanatā /",
  "S06bsu049_u:10948": "sarvadharmānupalabdhitayā prajñāpāramitānupalabdhitā /",
  "S06bsu049_u:10949": "sarvadharmābhibhāvanāsamatayā prajñāpāramitābhibhāvanāsamatā /",
  "S06bsu049_u:10950": "sarvadharmaniśceṣṭatayā prajñāpāramitāniśceṣṭatā /",
  "S06bsu049_u:10951": "sarvadharmācintyatayā prajñāpāramitācintyatā veditavyeti //",
  "S06bsu049_u:10952": "atha khalu sadāpraruditasya bodhisattvasya mahāsattvasya tathāniṣaṇṇasyaiva tasyāṃ belāyāṃ sarvadharmasamatā nāma samādhirājo jātaḥ /",
  "S06bsu049_u:10953": "yataḥ sarvadharmaviviktaś ca nāma samādhiḥ,",
  "S06bsu049_u:10954": "sarvadharmācalanaś ca nāma samādhiḥ,",
  "S06bsu049_u:10955": "sarvadharmāmananaś ca nāma samādhiḥ,",
  "S06bsu049_u:10956": "sarvadharmāstambhitaś ca nāma samādhiḥ,",
  "S06bsu049_u:10957": "sarvadharmaikarasaś ca nāma samādhiḥ,",
  "S06bsu049_u:10958": "sarvadharmāparyantaś ca nāma samādhi,",
  "S06bsu049_u:10959": "sarvadharmānutpādaś ca nāma samādhiḥ,",
  "S06bsu049_u:10960": "sarvadharmānirodhaś ca nāma samādhiḥ,",
  "S06bsu049_u:10961": "gaganāparyataś ca nāma samādhiḥ,",
  "S06bsu049_u:10962": "samudrāparyantaś ca nāma samādhiḥ,",
  "S06bsu049_u:10963": "meruvicitraś ca nāma samādhiḥ,",
  "S06bsu049_u:10964": "gaganākalpaś ca nāma samādhiḥ,",
  "S06bsu049_u:10965": "rūpāparyantaś ca nāma samādhiḥ /",
  "S06bsu049_u:10966": "evaṃ vedanā saṃjñā saṃskārāḥ /",
  "S06bsu049_u:10967": "vijñānāparyantaś ca nāma samādhiḥ,",
  "S06bsu049_u:10968": "pṛthivīdhātvaparyantaśva nāma samādhiḥ,",
  "S06bsu049_u:10969": "evamabdhātutejodhātuvāyudhātvākāśadhātvaparyantaś ca nāma samādhiḥ,",
  "S06bsu049_u:10970": "vijñānadhātvaparyantaś ca nāma samādhiḥ,",
  "S06bsu049_u:10971": "vajropamaś ca nāma samādhiḥ,",
  "S06bsu049_u:10972": "sarvadharmāsaṃbhedaś ca nāma samādhiḥ,",
  "S06bsu049_u:10973": "sarvadharmānupalabdhiś ca nāma samādhiḥ,",
  "S06bsu049_u:10974": "sarvadharmāvibhāvanāsamatā ca nāma samādhiḥ,",
  "S06bsu049_u:10975": "sarvadharmaniśceṣṭaś ca nāma samādhiḥ,",
  "S06bsu049_u:10976": "sarvadharmācintyaś ca nāma samādhiḥ /",
  "S06bsu049_u:10977": "evaṃpramukhāni ṣaṣṭiḥ samādhimukhaśatasahasrāṇi sadāpraruditena bodhisattvena mahāsattvena pratilabdhānyabhūvanniti //",
  "S06bsu049_u:10978": "āryāṣṭasāhasrikāyāṃ prajñāpāramitāyāṃ dharmodgataparivarto nāmaikatriṃśattamaḥ //",
  "S06bsu049_u:10979": "_______________________________________________________________",
  "S06bsu049_u:10980": "(Vaidya 260)",
  "S06bsu049_u:10981": "ASP_32: parīndanāparivarto dvātriṃśattamaḥ /",
  "S06bsu049_u:10982": "sahapratilabdhānāṃ ca subhūte ṣaṣṭyāḥ samādhimukhaśatasahasrāṇāṃ sadāprarudito bodhisattvo mahāsattvaḥ pūrvasyāṃ diśi,",
  "S06bsu049_u:10983": "dakṣiṇasyāṃ paścimāyāmuttarasyāṃ diśi,",
  "S06bsu049_u:10984_0": "vidikṣu adha ūrdhvaṃ ca diśi daśasu dikṣu gaṅgānadīvālukopameṣu trisāhasramahāsāhasreṣu",
  "S06bsu049_u:10984_1": "lokadhātuṣu gaṅgānadīvālukopamān buddhān bhagavataḥ paśyati sma bhikṣusaṃghaparivṛtān",
  "S06bsu049_u:10984_2": "bodhisattvaguṇapuraskṛtān etaireva nayairebhireva nāmabhiretairevākṣarairimāmeva",
  "S06bsu049_u:10984_3": "prajñāpāramitāṃ bhāṣamāṇān /",
  "S06bsu049_u:10985": "tadyathāpi nāma ahametarhi asminneva trisāhasramahāsāhasre lokadhātau dharmaṃ deśayāmi bhikṣusaṃghaparivṛto bodhisattvagaṇapuraskṛtaḥ,",
  "S06bsu049_u:10986": "ebhireva nayairebhireva nāmabhirebhirevākṣarairimāmeva prajñāpāramitāṃ bhāṣe /",
  "S06bsu049_u:10987": "so 'cintyena bāhuśrutyena śrutasāgaratayā ca samanvāgato 'bhūt,",
  "S06bsu049_u:10988": "sarvāsu ca jātiṣu na jātu buddhavirahito 'bhūt /",
  "S06bsu049_u:10989": "yatra yatra buddhā bhagavantaḥ saṃmukhībhūtā bhavanti,",
  "S06bsu049_u:10990": "tatra tatropapadyate sma /",
  "S06bsu049_u:10991": "avirahitaś ca bhavati sma buddhairbhagavadbhiḥ,",
  "S06bsu049_u:10992": "antataḥ svapnāntaragato 'pi /",
  "S06bsu049_u:10993": "sarve ca anena akṣaṇā vivarjitāḥ,",
  "S06bsu049_u:10994": "kṣaṇasaṃpaccārāgitā //",
  "S06bsu049_u:10995_0": "tatra khalu punarbhagavānāyuṣmantamānandamāmantrayate sma - tadanenāpi te ānanda",
  "S06bsu049_u:10995_1": "paryāyeṇa evaṃ veditavyam - ityapīyaṃ prajñāpāramitā bodhisattvānāṃ mahāsattvānāṃ",
  "S06bsu049_u:10995_2": "sarvajñajñānasyāhāriketi /",
  "S06bsu049_u:10996": "tasmāttarhi ānanda bodhisattvairmahāsattvaiḥ sarvajñajñānaṃ pratilabdhukāmairasyāṃ prajñāpāramitāyāṃ caritavyam /",
  "S06bsu049_u:10997": "iyaṃ prajñāpāramitā śrotavyā udgrahītavyā dhārayitavyā vācayitavyā paryavāptavyā pravartayitavyā deśayitavyopadeṣṭavyoddeṣṭavyā svādhyātavyā likhitavyā /",
  "S06bsu049_u:10998_0": "tathāgatādhiṣṭhānena mahāpustake pravyaktapravyaktairakṣaraiḥ sulikhitāṃ kṛtvā satkartavyā",
  "S06bsu049_u:10998_1": "gurukartavyā mānayitavyā pūjayitavyā arcayitavyā apacāyitavyā puṣpairdhūpairgandhairmālyairvilepanaiścūrṇaiścīvarairvādyairvastraiśchatrairdhvajairghaṇṭābhiḥ patākābhiḥ,",
  "S06bsu049_u:10999": "samantācca dīpamālābhiḥ,",
  "S06bsu049_u:11000": "bahuvidhābhiś ca pūjābhiḥ /",
  "S06bsu049_u:11001": "iyamasmākamantikādānanda anuśāsanī /",
  "S06bsu049_u:11002": "tatkasya hetoḥ?",
  "S06bsu049_u:11003": "atra hi prajñāpāramitāyāṃ sarvajñajñānapariniṣpattirbhaviṣyati /",
  "S06bsu049_u:11004": "tatkiṃ manyase ānanda śāstā te tathāgataḥ?",
  "S06bsu049_u:11005": "ānanda āha - śāstā me bhagavan,",
  "S06bsu049_u:11006": "śāstā me sugata /",
  "S06bsu049_u:11007": "evamukte bhagavānāyuṣmantamānandametadavocat - śāstā te ānanda tathāgataḥ /",
  "S06bsu049_u:11008": "paricarito 'smyānanda tvayā maitreṇa kāyakarmaṇā manaāpena,",
  "S06bsu049_u:11009": "maitreṇa vākkarmaṇā manaāpena,",
  "S06bsu049_u:11010": "maitreṇa manaḥkarmaṇā manaāpena /",
  "S06bsu049_u:11011": "tasmāttarhi ānanda yathaiva tvayā mamaitarhi tiṣṭhato dhriyamāṇasya yāpayato 'smin samucchraye prema ca prasādaś ca gauravaṃ ca kṛtam,",
  "S06bsu049_u:11012": "tathaiva tvayā ānanda mamātyayādasyāṃ prajñāpāramitāyāṃ kartavyam /",
  "S06bsu049_u:11013": "dvir api trir api te ānanda parīndāmi anuparīndāmi enāṃ prajñāpāramitām,",
  "S06bsu049_u:11014": "yatheyaṃ nāntardhīyeta,",
  "S06bsu049_u:11015": "yathā nāsyāṃ tvamanyaḥ puruṣaḥ syāḥ /",
  "S06bsu049_u:11016": "yāvadānanda iyaṃ prajñāpāramitā loke pracariṣyati,",
  "S06bsu049_u:11017": "tāvattathāgatastiṣṭhatīti veditavyam /",
  "S06bsu049_u:11018": "tāvattathāgato dharmaṃ deśayatīti veditavyam /",
  "S06bsu049_u:11019": "avirahitāste ānanda sattvā buddhadarśanena dharmaśravaṇena saṃghopasthānena ca veditavyam /",
  "S06bsu049_u:11020": "tathāgatāntikāvacarāste ānanda sattvā veditavyāḥ,",
  "S06bsu049_u:11021": "ya enāṃ prajñāpāramita (Vaidya 261)",
  "S06bsu049_u:11022_0": "śroṣyantyudgrahīṣyanti dhārayiṣyanti vācayiṣyanti paryavāpsyanti pravartayiṣyanti",
  "S06bsu049_u:11022_1": "deśayiṣyantyupadekṣyantyuddekṣyanti svādhyāsyanti likhiṣyanti satkariṣyanti gurukariṣyanti",
  "S06bsu049_u:11022_2": "mānayiṣyanti pūjayiṣyantyarcayiṣyantyapacāyiṣyanti puṣpadhūpagandhamālyavilepanacūrṇacīvaracchatradhvajaghaṇṭāpatākābhiḥ,",
  "S06bsu049_u:11023": "samantācca dīpamālābhiḥ,",
  "S06bsu049_u:11024": "bahuvidhābhiś ca pūjābhiriti //",
  "S06bsu049_u:11025": "idamavocadbhagavān āttamanāḥ /",
  "S06bsu049_u:11026_0": "te ca maitreyapramukhā bodhisattvā mahāsattvāḥ āyuṣmāṃś ca subhūtirāyuṣmāṃś ca śāriputraḥ",
  "S06bsu049_u:11026_1": "āyuṣmāṃścānandaḥ śakraś ca devānāmindraḥ sadevamānuṣāsuragaruḍagandharvaś ca loko",
  "S06bsu049_u:11026_2": "bhagavato bhāṣitamabhyanandanniti //",
  "S06bsu049_u:11027": "āryāṣṭasāhasrikāyāṃ prajñāpāramitāyāṃ parīndanāparivarto nāma dvātriṃśattamaḥ //",
  "S06bsu049_u:11028": "samāptā ceyaṃ bhagavatyā āryāṣṭasāhasrikāyāḥ prajñāpāramitā sarvatathāgatajananī bodhisattvapratyekajinaśrāvakāṇāṃ mātā,",
  "S06bsu049_u:11029_0": "dharmamudrā dharmolkā dharmanābhirdharmabherī dharmanetrī dharmaratnanidhānam akṣayo",
  "S06bsu049_u:11029_1": "dharmaḥ acintyādbhutadarśananakṣatramālā sadevamānuṣāsuragandharvalokavanditā sarvasukhaheturiti //",
  "S06bsu049_u:11030": "prajñāpāramitāṃ samyagudgṛhya paryavāpya ca dhārayitvā pravartya enāṃ viharantu sadārthina iti //",
  "S06bsu049_u:11031": "ye dharmā hetuprabhāvā hetusteṣāṃ tathāgato hyavadat /",
  "S06bsu049_u:11032": "teṣāṃ ca yo nirodha evaṃvādī mahāśramaṇaḥ //",
  "S06bsu049_u:11033": "deyadharmo 'yaṃ pravaramahāyānayāyinyāḥ paramopāsikasaurājrasutalakṣmīdharasya /",
  "S06bsu049_u:11034": "yadatra puṇyaṃ tadbhavatvācāryopādhyāyamātāpitṛpūrvaṃgamaṃ kṛtvā sakalasattvarāśeranuttarajñānāvāptaye iti //"
}