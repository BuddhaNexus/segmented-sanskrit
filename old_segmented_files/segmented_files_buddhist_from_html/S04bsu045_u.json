{
  "S04bsu045_u:0": "Ārya Saṃghāṭa Sūtra",
  "S04bsu045_u:1": "svastiḥ",
  "S04bsu045_u:2": "namaḥ sarvabuddhabodhisattvebhyaḥ //",
  "S04bsu045_u:3": "[SaSū 1] evaṃ mayā śrutamekasmin samaye bhagavān rājagṛhe viharati sma /",
  "S04bsu045_u:4": "gṛddhrakūṭe parvate mahatā bhikṣusaṃghena / sārdhaṃ",
  "S04bsu045_u:5": "[SaSū 2] dvāviṃśatibhirbhikṣusahasraiḥ tadyathā āyuṣmatā cājñātakauṇḍinyena /",
  "S04bsu045_u:6": "āyuṣmatā ca mahāmaudgalyāyena /",
  "S04bsu045_u:7": "āyuṣmatā ca śāradvatīputreṇa /",
  "S04bsu045_u:8": "āyuṣmatā ca mahākāśyapena /",
  "S04bsu045_u:9": "āyuṣmatā ca rāhulena /",
  "S04bsu045_u:10": "āyuṣmatā ca bakkulena /",
  "S04bsu045_u:11": "āyuṣmatā ca bhadravāsena /",
  "S04bsu045_u:12": "āyuṣmatā ca bhadraśriyā /",
  "S04bsu045_u:13": "āyuṣmatā ca nandaśriyā /",
  "S04bsu045_u:14": "āyuṣmatā ca jāṅgulena /",
  "S04bsu045_u:15": "āyuṣmatā ca subhūtinā /",
  "S04bsu045_u:16": "āyuṣmatā ca revatena /",
  "S04bsu045_u:17": "āyuṣmatā ca nandasenena /",
  "S04bsu045_u:18": "āyuṣmatā cānandena /",
  "S04bsu045_u:19": "evaṃpramukhairdvāviṃśatibhirbhikṣusahasraiḥ /",
  "S04bsu045_u:20": "[SaSū 3] dvāṣaṣṭibhiśca bodhisattvasahasraiḥ tadyathā maitreyeṇa ca bodhisattvena mahāsattvena /",
  "S04bsu045_u:21": "sarvaśūreṇa ca bodhisattvena mahāsattvena /",
  "S04bsu045_u:22": "kumāraśriyā ca bodhisattvena mahāsattvena /",
  "S04bsu045_u:23": "kumāravāsinā ca bodhisattvena mahāsattvena /",
  "S04bsu045_u:24": "kumārabhadreṇa ca bodhisattvena mahāsattvena /",
  "S04bsu045_u:25": "anūnena ca (nāma)",
  "S04bsu045_u:26": "bodhisattvena mahāsattvena /",
  "S04bsu045_u:27": "maṃjuśriyā ca kumārabhūtena bodhisattvena mahāsattvena /",
  "S04bsu045_u:28": "samantabhadrena ca bodhisattvena mahāsattvena /",
  "S04bsu045_u:29": "sudarśanena ca bodhisattvena mahāsattvena /",
  "S04bsu045_u:30": "bhaiṣajyarājena ca bodhisattvena mahāsattvena /",
  "S04bsu045_u:31": "(vajrasenena ca bodhisattvena mahāsattvena /",
  "S04bsu045_u:32": ") evaṃpramukhairdvāṣaṣṭibhirbodhisattvasahasraiḥ",
  "S04bsu045_u:33": "[SaSū 4] dvāṣaṣṭibhiśca devaputrasahasraiḥ tadyathā arjunena ca devaputreṇa /",
  "S04bsu045_u:34": "bhadreṇa ca devaputreṇa /",
  "S04bsu045_u:35": "subhadreṇa ca devaputreṇa /",
  "S04bsu045_u:36": "dharmarucinā ca devaputreṇa /",
  "S04bsu045_u:37": "candanagarbheṇa ca devaputreṇa /",
  "S04bsu045_u:38": "candavāsinā ca devaputreṇa /",
  "S04bsu045_u:39": "candanena ca devaputreṇa /",
  "S04bsu045_u:40": "candanasenena ca devaputreṇa /",
  "S04bsu045_u:41": "evaṃpramukhairdvāṣaṣṭibhirdevaputrasahasraiḥ //",
  "S04bsu045_u:42": "[SaSū 5] aṣṭābhiśca devakanyāsahasraiḥ tadyathā mṛdaṃginyā ca devakanyāyā /",
  "S04bsu045_u:43": "prāsādavatyā ca devakanyāyā /",
  "S04bsu045_u:44": "mahātmasaṃprayuktayā ca devakanyāyā /",
  "S04bsu045_u:45": "varṣaśriyāyā ca devakanyāyā /",
  "S04bsu045_u:46": "(padmaśriyāya ca devakanyāyā /",
  "S04bsu045_u:47": ") prajāpativāsinyā ca devakanyāyā /",
  "S04bsu045_u:48": "balinyā ca devakanyāyā /",
  "S04bsu045_u:49": "subāhuyuktayā ca devakanyāyā /",
  "S04bsu045_u:50": "evaṃpramukhairaṣṭābhirdevakanyāsahasraiḥ",
  "S04bsu045_u:51": "[SaSū 6] aṣṭābhiśca nāgarājasahasraiḥ tadyathā apalālena ca nāgarājñā /",
  "S04bsu045_u:52": "elapatreṇa ca nāgarājñā /",
  "S04bsu045_u:53": "timiṅgilena ca nāgarājñā /",
  "S04bsu045_u:54": "kuṃbhasāreṇa ca nāgarājñā /",
  "S04bsu045_u:55": "kuṃbhaśīrṣeṇa ca nāgarājñā /",
  "S04bsu045_u:56": "sunandena ca nāgarājñā /",
  "S04bsu045_u:57": "suśākhena ca nāgarājñā /",
  "S04bsu045_u:58": "gavaśīrṣeṇa ca nāgārājñā /",
  "S04bsu045_u:59": "evaṃpramukhairaṣṭābhirnāgarājasahasrais",
  "S04bsu045_u:60_0": "[SaSū 7] te sarve yena rājagṛhaṃ mahānagaraṃ yena gṛddhrakūṭaḥ parvato yena ca bhagavāṃcchākyamunistathāgato",
  "S04bsu045_u:60_1": "'rhan samyaksaṃbuddhastenopasaṃkrāmadupasaṃkramya bhagavataḥ pādau śirasābhivandya",
  "S04bsu045_u:60_2": "bhagavantaṃ triṣpradakṣiṇīkṛtya bhagavataḥ puratastasthire /",
  "S04bsu045_u:61_0": "[SaSū 8] (etadavocan deśayatu bhagavāṃ dharmaṃ deśayatu sugataḥ dharmaṃ yaṃ śrutvāsme",
  "S04bsu045_u:61_1": "kṣipramanuttarā samyaksaṃbodhimabhisaṃbuddhyema yena ca sarvasattvānāṃ karmāvaraṇakṣayo bhaveyāt)",
  "S04bsu045_u:62": "bhagavāṃśca tūṣṇībhāvenādhivāsayati sma /",
  "S04bsu045_u:63_0": "[SaSū 9] atha khalu sarvaśūro bodhisattvo mahāsattvaḥ utthāyāsanādekāṃsamuttarāsaṅgaṃ",
  "S04bsu045_u:63_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāṃjaliṃ praṇamayya",
  "S04bsu045_u:63_2": "bhagavantametadavocat",
  "S04bsu045_u:64": "[SaSū 10] bahvyo bhagavan devakoṭyopsarakanyākoṭyo bodhisattvakoṭyaḥ bahvyo bhagavaṃcchrāvakakoṭyaḥ sannipatitāḥ sanniṣaṇṇā dharmaśravaṇāya /",
  "S04bsu045_u:65": "tatsādhu bhagavan teṣāṃ yathāsannipatitānāṃ (sanniṣaṇṇānāṃ)",
  "S04bsu045_u:66": "tathāgato 'rhan samyaksaṃbuddhastathārūpaṃ dharmanayapraveśaṃ deśayatu /",
  "S04bsu045_u:67_0": "yathaiṣāṃ syāddīrgharātramarthāya hitāya sukhāya devānāṃ ca manuṣyānāṃ ca yathārūpeṇa",
  "S04bsu045_u:67_1": "dharmanayapraveśena deśitena vṛddhānāṃ sattvānāṃ saha śravaṇenaiva sarvakarmāvaraṇāni",
  "S04bsu045_u:67_2": "caiṣāṃ parikṣayaṃ gaccheyuḥ daharāśca sattvāḥ kuśaleṣu dharmeṣvabhiyujyamānā viśeṣāmadhigaccheyurna",
  "S04bsu045_u:67_3": "hīyeranna parihīyeran kuśalairdharmaiḥ //",
  "S04bsu045_u:68_0": "[SaSū 11] evamukte bhagavān sarvaśūraṃ bodhisattvaṃ mahāsattvametadavocat - sādhu",
  "S04bsu045_u:68_1": "sādhu sarveśūra sādhu khalu punastvaṃ sarvaśūra yastvaṃ tathāgatamarhantaṃ samyaksaṃbuddhametamarthaṃ",
  "S04bsu045_u:68_2": "paripraṣṭavyaṃ manyase /",
  "S04bsu045_u:69": "tena hi tvaṃ sarvaśūra śṛṇu sādhu ca suṣṭhu ca manasikuru................. te /",
  "S04bsu045_u:70": "[SaSū 12] evaṃ bhagavanniti sarvaśūro bodhisattvo mahāsattvo bhagavataḥ pravyaśrauṣād /",
  "S04bsu045_u:71": "[SaSū 13] bhagavan asyaitadavocat asti sarvaśūra [(saddharmaparyāyo /",
  "S04bsu045_u:72": "yena dharmaparyāyeṇa sarvasatvānāṃ paṃcānantaryāṇi karmāvaraṇani kṣayaṃ ................... /",
  "S04bsu045_u:73": "tathānye ca karmāvaraṇāni kṣayaṃ gacchante /",
  "S04bsu045_u:74": "kṣipraṃ cānuttarāṃ samyaksaṃbodhim abhisaṃbuddhayaṃteḥkataro bhagavaṃ saddharmaparyāyaḥ",
  "S04bsu045_u:75": "[SaSū 14] bhagavānāhaḥ)",
  "S04bsu045_u:76": "saṃghāṭo nāma dharmaparyāya /",
  "S04bsu045_u:77": "ya etarhi jambudvīpe pracariṣyati /",
  "S04bsu045_u:78": "yaḥ kaścit sarvaśūremaṃ saṃghāṭaṃ dharmaparyāyaṃ śroṣyati /",
  "S04bsu045_u:79": "tasya pañcānantaryāṇi karmāṇi parikṣayaṃ yāsyanti /",
  "S04bsu045_u:80": "avaivartikāśca bhaviṣyantyanuttarāyāṃ samyaksaṃbodhau /",
  "S04bsu045_u:81": "[SaSū 15] tatkiṃ manyase sarvaśūra ya imaṃ saṃghāṭasūtraṃ dharmaparyāyaṃ śroṣyati /",
  "S04bsu045_u:82": "yathaikasya tathāgatasya [satkāraṃ kṛtvā] puṇyaskandhastathā tāvantaṃ puṇyaskandhaḥ sa sattva prasaviṣyatīti /",
  "S04bsu045_u:83": "naivaṃ sarvaśūra draṣṭavyaṃ /",
  "S04bsu045_u:84": "[SaSū 16] sarvaśūro bodhisattva āha /",
  "S04bsu045_u:85": "yathā kathaṃ punarbhagavan draṣṭavyaṃ /",
  "S04bsu045_u:86": "bhagavānāha /",
  "S04bsu045_u:87": "yathā gaṃgānadībālukāsamānāṃ tathāgatānāṃ arhatāṃ samyaksaṃbuddhānāṃ (satkāraṃ kṛtvā)",
  "S04bsu045_u:88": "puṇyaskandhastāvantaṃ sarvaśūra te satvāḥ puṇyaskandhaṃ prasaviṣyanti /",
  "S04bsu045_u:89": "ye sarvaśūra imaṃ saṃghāṭaṃ dharmaparyāyaṃ śroṣyanti te sarve avaivartikā bhaviṣyanti (anuttarasyāṃ samyaksaṃbodheḥ) /",
  "S04bsu045_u:90": "sarve ca tathāgataṃ drakṣyanti /",
  "S04bsu045_u:91": "sarve ca tathāgatadarśāvino bhaviṣyanti /",
  "S04bsu045_u:92": "sarve cānuttarāṃ samyaksaṃbodhimabhisaṃbhotsyante /",
  "S04bsu045_u:93": "adhṛṣyāśca bhaviṣyanti mārena pāpīmatā /",
  "S04bsu045_u:94": "te ca sarve tadeva kuśaladharmamanuprāpsyanti /",
  "S04bsu045_u:95": "ye sarvaśūra imaṃ saṃghāṭasūtraṃ śroṣyanti /",
  "S04bsu045_u:96": "te sarve utpādanirodhaṃ jñāsyanti /",
  "S04bsu045_u:97": "[SaSū 17] atha te sarve (yathāsannipatitā bodhisattvā mahāśrāvakā)",
  "S04bsu045_u:98_0": "devanāgamanuṣyāpsarakanyākoṭyastena kālena tena samayenotthāyāsanebhyaḥ ekāṃsānyuttarāsaṃgāni",
  "S04bsu045_u:98_1": "kṛtvā dakṣiṇāni jānumaṇḍalāni pṛthivyāṃ pratiṣṭhāpya yena bhagavāṃstenāṃjalayaḥ praṇamayya (te sarve)",
  "S04bsu045_u:99": "bhagavantaṃ paripṛcchanti sma /",
  "S04bsu045_u:100": "kiyantaṃ bhagavannekasya tathāgatasya (satkāraṃ kṛtvā)",
  "S04bsu045_u:101": "puṇyaskandhaḥ",
  "S04bsu045_u:102": "[SaSū 18] bhagavān āha /",
  "S04bsu045_u:103": "śṛṇu kulaputrā;",
  "S04bsu045_u:104_0": "ekasya buddhasya puṇyaskandhasya pramāṇaṃ tadyathā mahāsamudre udakabindavaḥ yāvanto",
  "S04bsu045_u:104_1": "jaṃbudvīpe paramāṇavaḥ yathā gaṃgānadībālikāsamāḥ sattvāste sarve daśabhūmipratiṣṭhitā",
  "S04bsu045_u:104_2": "bodhisattvā bhaveyuḥ yacca teṣāṃ bodhisattvānāṃ puṇyaskandhamato bahutaraṃ puṇyaskandhamekasya",
  "S04bsu045_u:104_3": "buddhasya (puṇyaskandham) /",
  "S04bsu045_u:105": "ataśca te sarvaśūra sattvā bahutaraṃ puṇyaskandhaṃ prasaviṣyanti ya imaṃ saṃghāṭaṃ dharmaparyāyaṃ śroṣyanti /",
  "S04bsu045_u:106": "yāvanna śakyaṃ gaṇanāyogena tasya puṇyaskandhasya paryantamadhigantuṃ /",
  "S04bsu045_u:107": "yasya sarvaśūra tasmin kāle tasmin samaye etad vacanaṃ śrutvā mahānutsāho bhaviṣyati sa evamaprameyaṃ puṇyaskandhaṃ prasaviṣyati /",
  "S04bsu045_u:108": "[SaSū 19] atha khalu sarvaśūro bodhisattvo mahāsattvo bhagavantametadavocat - katame te bhagavan sattvā ye dharmaparitṛṣitā bhaviṣyanti /",
  "S04bsu045_u:109": "evamukte bhagavān sarvaśūraṃ bodhisattvaṃ mahāsattvametadavocat - dvāvimau sarvaśūra sattvau dharmaparitṛṣitau /",
  "S04bsu045_u:110": "katamau dvau /",
  "S04bsu045_u:111": "yadutaikaḥ sarvaśūra sarvasattvasamacittaḥ dvitīyaḥ sarvaśūra yo dharmaṃ śrutvā sarvasattvānāṃ samaṃ prakāśayati (imau dvau dharmaparitṛṣitau) /",
  "S04bsu045_u:112": "[SaSū 20] sarvaśūro bodhisattva āha - katamaṃ bhagavan dharmaṃ śrutvā sarvasattvānāṃ samaprakāśanā;",
  "S04bsu045_u:113": "bhagavān āha - ekaḥ sarvaśūra dharmaṃ śrutvā bodhāya pariṇāmayaṃti /",
  "S04bsu045_u:114": "yadā ca bodhāya pariṇāmayati tadā sarvasattvā dharmaparitṛṣitā bhaviṣyanti /",
  "S04bsu045_u:115": "dvitīyassarvaśūra yo mahāyānamavagāhayati sa nityaṃ dharmaparitṛṣito bhavat /",
  "S04bsu045_u:116_0": "[SaSū 21] atha te devanāgamanuṣyāpsarasakoṭya utthāyāsanād bhagavataḥ purataḥ prāṃjalayo",
  "S04bsu045_u:116_1": "bhūtvā bhagavantametadavocan vayaṃ bhagavan dharmaparitṛṣitāḥ paripūrayatu bhagavān",
  "S04bsu045_u:116_2": "asmākaṃ sarvasattvānāṃ cāśā /",
  "S04bsu045_u:117_0": "[SaSū 22] atha khalu bhagavāṃstasyāṃ velāyāṃ smitaṃ prāduṣcakāraḥ atha khalu sarvaśūro",
  "S04bsu045_u:117_1": "bodhisattvo mahāsattva utthāyāsanādyena bhagavāṃstenāṃjaliṃ praṇamayya bhagavantametadavocat",
  "S04bsu045_u:117_2": "- ko bhagavan hetuḥ kaḥ pratyayaḥ smitasya prāduṣkaraṇāya /",
  "S04bsu045_u:118": "[SaSū 23] atha khalu bhagavān sarvaśūraṃ bodhisattvaṃ mahāsattvaṃ āmantrayāmāsa /",
  "S04bsu045_u:119": "ye sarvaśūra sattvā ihāgatvā te sarve anuttarāṃ samyaksaṃbodhimabhisaṃbuddhyante /",
  "S04bsu045_u:120": "sarve te tathāgatagocarapariniṣpattaye pariniṣpadyante /",
  "S04bsu045_u:121_0": "[SaSū 24] sarvaśūro bodhisattva āha - ko bhagavan hetuḥ kaḥ pratyayaḥ yadete sattvā",
  "S04bsu045_u:121_1": "ihagatvānuttarāṃ samyaksaṃbodhimabhisaṃbuddhyante bhagavānāha - sādhu sādhu sarvaśūra",
  "S04bsu045_u:121_2": "yastvaṃ tathāgatametamarthaṃ paripraṣṭavyaṃ manyase /",
  "S04bsu045_u:122": "tena hi sarvaśūra śṛṇu /",
  "S04bsu045_u:123": "iha sarvaśura pariṇāmanaviśeṣo draṣṭavyaḥ /",
  "S04bsu045_u:124_0": "[SaSū 25] bhūtapūrvaṃ sarvaśūrātīte 'dhvanyasaṃkhyeyaiḥ kalpairyadāpi tena kālena",
  "S04bsu045_u:124_1": "tena samayena ratnaśrīrnāma tathāgato 'rhan samyaksaṃbuddho loko udapādi vidyācaraṇasaṃpannaḥ",
  "S04bsu045_u:124_2": "sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu045_u:125_0": "[SaSū 26] tena khalu punaḥ sarvaśūra kālenāhaṃ māṇāvako bhūvan ye sattvāḥ sāṃprataṃ",
  "S04bsu045_u:125_1": "mayā buddhajñāne pratiṣṭhapitāste sarve tena kālena tena samayena mṛgā abhūvan tena",
  "S04bsu045_u:125_2": "ca kālena tena samayenāhamevaṃ praṇidhānamakārṣīd ye kecin mṛgāḥ sāṃprataṃ duḥkhena",
  "S04bsu045_u:125_3": "paripīḍitāḥ ete sarve mama buddhakṣetra upapadyeran sarvāṃśca tānahaṃ buddhajñāne",
  "S04bsu045_u:125_4": "pratiṣṭhāpayeyaṃ te ca mṛgāstadvacanaṃ śrutvā evaṃ vācamabhāṣanta - evaṃ bhavatu;",
  "S04bsu045_u:126": "tena sarvaśūra kuśalamūlenaite sattvā ihagatvānuttarāṃ samyaksaṃbodhimabhisaṃbhotsyante //",
  "S04bsu045_u:127": "[SaSū 27] atha khalu sarvaśuro bodhisattvo mahāsattvo bhagavato 'ntikāttadutsāhaṃ śrutvā bhagavantametadavocat - kiyantaṃ bhagavaṃsteṣāṃ sattvānāṃ āyuṣpramāṇaṃ bhaviṣyati /",
  "S04bsu045_u:128": "bhagavān āha /",
  "S04bsu045_u:129": "caturaśītiḥ kalpasahasrāṇi teṣāṃ sattvānāmāyuṣpramāṇaṃ bhaviṣyati /",
  "S04bsu045_u:130": "[SaSū 28] sarvaśūro bodhisattva āha - kiyantaṃ bhagavan kalpasya pramāṇaṃ /",
  "S04bsu045_u:131": "bhagavān āha - śṛṇu kulaputra /",
  "S04bsu045_u:132": "tadyathāpi nāma sarvaśūra kaścideva puruṣo nagaraṃ kārayeddvādaśayojanāyāmavistāraṃ ūrdhvena trīṇi yojanāni pramāṇaṃ /",
  "S04bsu045_u:133": "tacca nagaraṃ tilaphalakaiḥ paripūrṇaṃ kuryāt (sa ca puruṣa śirajīvī syāt)",
  "S04bsu045_u:134_0": "atha sa puruṣo varṣaśatasyātyayāttatastilaphalakaiḥ paripūrṇānnagarād ekaṃ tilaphalakaṃ",
  "S04bsu045_u:134_1": "bahirnikṣipedanena paryāyeṇa sa puruṣaḥ sarvāṇi tāni tilaphalakāni kṣayaṃ kuryāt",
  "S04bsu045_u:134_2": "paryavadānaṃ kuryāt tacca nagaramamūlamapratiṣṭhānāṃ bhavenna cādyāpi ca kalpaṃ kṣīyeta //",
  "S04bsu045_u:135": "[SaSū 29] punaraparaṃ sarvaśūra (aparāṃ te upamā kariṣyāmyasyaivārthasya prasiddhaye /",
  "S04bsu045_u:136": ") tadyathāpi nāma parvato bhavet paṃcaviṃśad yojanāni pramāṇena dvādaśa yojanānyūrdhvena /",
  "S04bsu045_u:137_0": "atha kaścideva puruṣastasya parvatasya pārśve gṛhaṃ kārayet sa dīrghasyādhvano varṣaśatasyātyayena",
  "S04bsu045_u:137_1": "kāśikena vastreṇaikavārā parimārjayedevaṃ kṛtvā tasya parvatasya kṣayo bhavenna ca kalpaṃ kṣīyeta /",
  "S04bsu045_u:138": "etatsarvaśūra kalpasya pramāṇaṃ /",
  "S04bsu045_u:139": "[SaSū 30] atha khalu sarvaśūro bodhisattvo mahāsattva utthāyāsanād (ekāṃsamuttarāsaṃgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāṃjaliṃ praṇāmya)",
  "S04bsu045_u:140": "bhagavantametadavocat - ekapariṇāmanayā bhagavannevaṃ bahu puṇyaskandhaṃ prasavati /",
  "S04bsu045_u:141": "yadutāśītiḥ kalpān sukhamāyuṣpramāṇaṃ bhaviṣyati /",
  "S04bsu045_u:142": "kaḥ punarvādo yastathāgataśāsane bahutaramadhikāraṃ kariṣyati /",
  "S04bsu045_u:143": "tasya kiyantamāyuṣpramāṇaṃ bhaviṣyati /",
  "S04bsu045_u:144": "[SaSū 31] bhagavān āha - śṛṇu kulaputra ya imaṃ saṃghāṭaṃ sūtraṃ śroṣyati /",
  "S04bsu045_u:145": "tasya caturaśītiḥ kalpasahasrāṇyāyuṣpramāṇaṃ bhaviṣyati /",
  "S04bsu045_u:146": "kaḥ punarvādo yaḥ saṃghāṭaṃ sūtraṃ likhāpayiṣyati vācayiṣyati /",
  "S04bsu045_u:147": "sa sarvaśūraḥ sattvo bahutaraṃ puṇyaskandhaṃ prasaviṣyati /",
  "S04bsu045_u:148": "yaḥ sarvaśūra prasannacittaḥ saṃghāṭaṃ sūtramadhyāśayena namaskariṣyati sa paṃcanavati kalpāṃ jātau jātismaro bhaviṣyati /",
  "S04bsu045_u:149": "ṣaṣṭi kalpasahasrāṇi rājā cakravartī bhaviṣyati /",
  "S04bsu045_u:150": "dṛṣṭeva dharme sarvaśūra sarveṣāṃ priyo bhaviṣyati manāpaḥ na sa sarvaśūra śastreṇa kālaṃ kariṣyati /",
  "S04bsu045_u:151": "priyo bhaviṣyati manāpaḥ na sa sarvaśūra śastreṇa kālaṃ kariṣyati /",
  "S04bsu045_u:152": "na viṣeṇa (nodakena nāgnau)",
  "S04bsu045_u:153": "kālaṃ kariṣyati /",
  "S04bsu045_u:154": "kākhordaṃ cāsya na kramiṣyati /",
  "S04bsu045_u:155": "maraṇakālasamaye carimanirodhe vartamāne navati buddhākoṭyaḥ saṃmukhaṃ drakṣyati /",
  "S04bsu045_u:156": "te ca sarvaśūra buddhā bhagavanta āśvāsayanti /",
  "S04bsu045_u:157_0": "mā bhaiḥ satpuruṣa tvayā saṃghāṭaṃ sūtraṃ mahādharmaparyāyaṃ subhāṣitaṃ śrutaṃ śrutvā",
  "S04bsu045_u:157_1": "iyān puṇyaskandhaḥ prasūtaḥ teṣāṃ paṃcanavati buddhakoṭyaḥ pṛthak pṛthag lokadhātuṣu",
  "S04bsu045_u:157_2": "buddhā bhagavanto vyākariṣyanti /",
  "S04bsu045_u:158": "kaḥ punarvādaḥ sarvaśūra ya imaṃ saṃghāṭasūtraṃ mahādharmaparyāyaṃ sakalasamāptaṃ vistareṇa śroṣyati /",
  "S04bsu045_u:159": "(lekhayiṣyati vācayiṣyati bhāvayiṣyati //)//",
  "S04bsu045_u:160": "[SaSū 32] atha khalu sarvaśūro bodhisattvo mahāsattvo bhagavantametadavocat - ahaṃ bhagavan saṃghāṭasūtraṃ mahādharmaparyāyaṃ śroṣyāmi /",
  "S04bsu045_u:161": "kiyantaṃ (ahaṃ)",
  "S04bsu045_u:162": "bhagavan puṇyaskandhaṃ prasaviṣyāmi /",
  "S04bsu045_u:163": "bhagavānāha - yāvanto gaṃgānadībālikāsamānāṃ buddhānāṃ bhagavatāṃ (satkāraṃ kṛtvā)",
  "S04bsu045_u:164": "puṇyaskandhastāvantaṃ sarvaśūra sa sattvaḥ puṇyaskandhaṃ prasaviṣyati /",
  "S04bsu045_u:165": "[SaSū 33] sarvaśūro bodhisattva āha - yadahaṃ bhagavan saṃghāṭasūtraṃ dharmaparyāyaṃ śṛṇomi nāhaṃ bhagavaṃstṛptiṃ saṃjānāmi /",
  "S04bsu045_u:166": "bhagavān āha - sādhu sādhu sarvaśūra yastvaṃ dharmāṇāṃ tṛptiṃ na saṃjānāni /",
  "S04bsu045_u:167": "ahamapi sarvaśūra dharmāṇāṃ tṛptiṃ na saṃjānāmi /",
  "S04bsu045_u:168": "kaḥ punarvādaḥ sarvaśūra yad bālapṛthagjanāstṛptiṃ jñāsyanti /",
  "S04bsu045_u:169": "[SaSū 34] yaḥ kaścit sarvaśūra kulaputro vā kuladuhitā vā mahāyāne prasādaṃ janayiṣyanti /",
  "S04bsu045_u:170": "sa kalpasahasraṃ vinipātaṃ na gamiṣyati /",
  "S04bsu045_u:171": "paṃca kalpasahasrāṇi tiryakṣurnopapatsyate /",
  "S04bsu045_u:172": "dvādaśa kalpasahasrāṇi durbuddhiṃ sa bhavisyati /",
  "S04bsu045_u:173": "aṣṭādaśa kalpasahasrāṇi pratyantime janapade nopapatsyate /",
  "S04bsu045_u:174": "viṃśati kalpasahasrāṇi pradānaśūro bhaviṣyati /",
  "S04bsu045_u:175": "paṃcaviṃśat kalpasahasrāṇi devaloke upapatsyate /",
  "S04bsu045_u:176": "paṃcatriṃśat kalpasahasrāṇi brahmacaryaṃ cariṣyati /",
  "S04bsu045_u:177": "sa catvāriṃśat kalpasahasrāṇi niṣkrāntagṛhāvāso bhaviṣyati /",
  "S04bsu045_u:178": "paṃcāśat kalpasahasrāṇi dharmadharo bhaviṣyati /",
  "S04bsu045_u:179": "paṃcaṣaṣṭiḥ kalpasahasrāṇi maraṇānusmṛtiṃ bhāvayiṣyati /",
  "S04bsu045_u:180": "tasya sarvaśūra kulaputrasya vā kuladuhiturvā na kiṃcit pāpakāni karmāṇi saṃvetsyante /",
  "S04bsu045_u:181": "na ca tasya māraḥ pāpīmānavatāraṃ lapsyate /",
  "S04bsu045_u:182": "na jātu mātukukṣāvupapatsyate /",
  "S04bsu045_u:183": "ye sarvaśūra imaṃ saṃghāṭaṃ dharmaparyāyaṃ śroṣyanti /",
  "S04bsu045_u:184": "te yatra yatropapatsyante tatra tatra paṃcanavatyāsaṃkhyeyaiḥ kalpairvinipātaṃ na gamiṣyanti /",
  "S04bsu045_u:185": "aśītiḥ kalpasahasrāṇi śrutadharā bhaviṣyanti /",
  "S04bsu045_u:186": "kalpaśatasahasraṃ prāṇātipātāt prativiratā bhaviṣyanti navānavati kalpasahasrāṇi mṛṣāvādāt prativiratā bhaviṣyanti /",
  "S04bsu045_u:187": "trayodaśa kalpasahasrāṇi piśunavacanāt prativiratā bhaviṣyanti /",
  "S04bsu045_u:188": "durlabhāste sarvaśūra sattvā ya iman dharmaparyāyaṃ śroṣyanti /",
  "S04bsu045_u:189_0": "[SaSū 35] atha khalu sarvaśūro bodhisattvo mahāsattva utthāyāsanād ekāṃsamuttarāsaṃgaṃ",
  "S04bsu045_u:189_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāṃjaliṃ praṇāmya",
  "S04bsu045_u:189_2": "bhagavantametadavocat - kiyantaṃ bhagavaṃ(ste sattvā)",
  "S04bsu045_u:190": "apuṇyaskandhaṃ prasaviṣyati /",
  "S04bsu045_u:191": "ya iman dharmaparyāyaṃ pratikṣepsyanti /",
  "S04bsu045_u:192": "bhagavānāha - bahu sarvaśūra saddharmapratikṣepādapuṇyaskandhaṃ prasaviṣyati /",
  "S04bsu045_u:193": "[SaSū 36] sarvaśūra āha - kiyantaṃ bhagavan sattvānāṃ pāpakaṃ karmaskandhaṃ bhaviṣyati /",
  "S04bsu045_u:194": "bhagavānāha - alamalaṃ sarvaśūra mā me pāpakaṃ karmaskandhaṃ paripṛcchaḥ api tu sarvaśūra śṛṇu nirdekṣyāmi teṣāṃ saddharmapratikṣepakānāṃ pāpakaṃ akuśalaskandhaṃ /",
  "S04bsu045_u:195": "yāvantaṃ te pāpakamakuśalaskandhaṃ pratigṛhīṣyanti /",
  "S04bsu045_u:196": "ya iman dharmaparyāyaṃ pratikṣipanti /",
  "S04bsu045_u:197_0": "yaśca sarvaśūra dvādaśagaṃgānadībālikāsamānān tathāgatānāmarhatāṃ samyaksaṃbuddhānāmantike",
  "S04bsu045_u:197_1": "duṣṭacittamutpādayedyaścemaṃ saṃghāṭasūtraṃ pratikṣipedayaṃ tato bahutaraṃ pāpakam",
  "S04bsu045_u:197_2": "(kuśalaskandha prādurbhaviṣyati /",
  "S04bsu045_u:198": "ataḥ sarvaśūra-m-)",
  "S04bsu045_u:199": "akuśalaskandhaṃ prasaviṣyanti /",
  "S04bsu045_u:200": "ataste sarvaśūra saddharmapratikṣepakā sattvāḥ bahutaramakuśalaskandhaṃ prasaviṣyanti ye mahāyāne āghātacittamutpādayiṣyanti /",
  "S04bsu045_u:201": "dagdhāste sarvaśūra sattvā dagdhā eva /",
  "S04bsu045_u:202": "[SaSū 37] sarvaśūra āha - na te bhagavan sattvā śakyaṃ mocayituṃ /",
  "S04bsu045_u:203": "bhagavān āha - śṛṇu sarvaśūra;",
  "S04bsu045_u:204": "na śakyā mocayituṃ tadyathāpi nāma sarvaśūra kaścideva puruṣaḥ kasyacit sattvasya śīrṣaṃcchiṃdyād atha sa puruṣaḥ kenacid bhaiṣajyena praliṃpena mākṣikena vā śarkarayā vā /",
  "S04bsu045_u:205": "guḍena vā ghṛtena vā tailena vā taṃ śīrṣaṃ pralepayet tatkiṃ manyase sarvaśūra śakyaṃ sa sattvaḥ punarapyutthāpayituṃ /",
  "S04bsu045_u:206": "[SaSū 38] sarvaśūro bodhisattva āha - na śakyaṃ bhagavan na śakyaṃ sugata /",
  "S04bsu045_u:207": "bhagavān āha - (evameva sarvaśūra na śakya[ṃ]te sa sattvo mocayituṃ bahubhirupāyairyo mahāyānasyāgh[āta]cittam [u]t[p]ādayiti //)//",
  "S04bsu045_u:208": "[SaSū 39]punaraparaṃ sarvaśūra /",
  "S04bsu045_u:209": "tadyathāpi nāma dvitīyaḥ puruṣo bhavet sa tīkṣṇena śastreṇāparasya sattvasya prahāraṃ dadyāt sa na śaknuyādekaprahāreṇa jīvitādvyavaropayituṃ /",
  "S04bsu045_u:210": "kiṃ cāpi sarvaśūra braṇamutpadyeta /",
  "S04bsu045_u:211": "atha ca punarbhaiṣajyayogaṃ kartavyaṃ tadā braṇāt parimucyate /",
  "S04bsu045_u:212": "yadā parimukto bhavati tadā duḥkhaṃ smarati /",
  "S04bsu045_u:213": "ahamidānīñjānāmi na kadācit punaḥ pāpakamakuśalaṃ karmābhisaṃskāraṃ kariṣyāmi /",
  "S04bsu045_u:214": "[SaSū 40] evameva sarvaśūra sa saddharmapratikṣepakaḥ puruṣo yadā narake duḥkhaṃ smarati tadā sarvapāpaṃ parivarjayati /",
  "S04bsu045_u:215": "yadā sarvapāpaṃ parivarjayati /",
  "S04bsu045_u:216": "tadā sarvadharmā āmukhīkariṣyati (yadā)",
  "S04bsu045_u:217": "sarvadharmā āmukhīkṛtvā (tadā)",
  "S04bsu045_u:218": "sarvakuśaladharmapāripūriṅ kariṣyati /",
  "S04bsu045_u:219_0": "tadyathāpi nāma sarvaśūra mṛtasya puruṣasya mātāpitarau śocanti paridevanti na ca",
  "S04bsu045_u:219_1": "śaknuvanti trātumevameva sarvaśūra bālapṛthagjanāḥ sattvā na śaknuvantyātmahitaṃ",
  "S04bsu045_u:219_2": "parahitaṃ vā kartuṃ nirāśā iva mātāpitara gatā iti /",
  "S04bsu045_u:220": "evameva sarvaśūra nirāśā bhavanti te sattvā maraṇakālasamaye /",
  "S04bsu045_u:221": "[SaSū 41] dvāvimau sarvaśūra sattvānāṃ nairāśyau maraṇakālasamaye /",
  "S04bsu045_u:222": "katamau dvau /",
  "S04bsu045_u:223": "yadutaikaḥ sattvaḥ pāpaṃ karma karoti kārāpayati vā /",
  "S04bsu045_u:224": "dvitīyaḥ sarvaśūra saddharmaṃ pratikṣipati /",
  "S04bsu045_u:225": "imau dvau sattvānāṃ nairāśyau maraṇakālasamaye /",
  "S04bsu045_u:226": "[SaSū 42] sarvaśūro bodhisattva āha - kā bhadanta bhagavaṃsteṣāṃ sattvānāṃ gatiḥ ko 'bhisaṃparāyo bhavati /",
  "S04bsu045_u:227": "bhagavānāha - anantā gatiḥ sarvaśūra saddharmapratikṣepakānāṃ sattvānāṃ ananto 'bhisaṃparāyaḥ kalpameva te sarvaśūra raurave mahānarake duḥkhaṃ vedanāṃ vedayiṣyanti /",
  "S04bsu045_u:228": "kalpaṃ saṃghāte /",
  "S04bsu045_u:229": "kalpaṃ tapane kalpaṃ pratāpane /",
  "S04bsu045_u:230": "kalpaṃ kālasūtre mahānarake /",
  "S04bsu045_u:231": "kalpaṃ mahāvīcau mahānarake /",
  "S04bsu045_u:232": "kalpaṃ romaharṣe mahānarake /",
  "S04bsu045_u:233": "kalpaṃ hahe mahānarake /",
  "S04bsu045_u:234": "(kalpaṃ tapane mahānarake)",
  "S04bsu045_u:235": "imeṣvaṣṭasu mahānarakeṣu sarvaśūra aṣṭau kalpāḥ saddharmapratikṣepakaiḥ sattvairduḥkhamanubhavitavyam //",
  "S04bsu045_u:236": "[SaSū 43]atha khalu sarvaśūro bodhisattvo mahāsattvo bhagavantametadavocat - duḥkhaṃ bhagavan duḥkhaṃ sugata notsahāmi śrotuṃ /",
  "S04bsu045_u:237": "atha khalu bhagavāṃstasyāṃ velāyāmimā gāthā abhāṣataḥ //",
  "S04bsu045_u:238": "(1) yastvaṃ notsahase śrotumidaṃ vākyaṃ mahābhayam",
  "S04bsu045_u:239": "narake yathaikāntaduḥkhe sattvā vindanti vedanāṃ",
  "S04bsu045_u:240": "(2) yat karoti śubhaṃ karmaṃ sukhaṃ tasya bhaviṣyati /",
  "S04bsu045_u:241": "yatkarotyaśubhaṃ karma duḥkhameva bhaviṣyati /",
  "S04bsu045_u:242": "(3) jātasya maraṇaṃ duḥkhaṃ śokaṃ duḥkho 'tha bandhanaṃ",
  "S04bsu045_u:243": "nityaṃ duḥkhaṃ hi bālasya sukhaheto na vetti yaḥ",
  "S04bsu045_u:244": "(4) paṇḍitānāṃ sukhaṃ yo vai smarate buddhamuttamam",
  "S04bsu045_u:245": "prasannāśca mahāyāne na te yāsyanti durgatim",
  "S04bsu045_u:246": "(5) evameva sarvaśūra pūrvakarma pracoditaṃ /",
  "S04bsu045_u:247": "alpaṃ hi kṛyate karma anantaṃ bhujyate phalaṃ /",
  "S04bsu045_u:248": "(6) bījamalpaṃ yathā vāpya prabhūtaṃ labhate phalaṃ",
  "S04bsu045_u:249": "buddhakṣetra tu sukṣetre uptādbījādmahāphalaṃ",
  "S04bsu045_u:250": "(7) paṇḍitānāṃ sukhaṃ bhavati ramante jinaśāsane /",
  "S04bsu045_u:251": "vivarjayanti pāpāni kurvanti kuśalaṃ bahu;",
  "S04bsu045_u:252": "(8) vālamātraṃ pradāsyanti ye dānaṃ mama śāsane /",
  "S04bsu045_u:253": "aśītiḥ kalpasahasrāṇi mahābhogā mahādhanāḥ",
  "S04bsu045_u:254": "(9) yatra yatropapadyante nityaṃ dānaṃ smaranti te /",
  "S04bsu045_u:255": "evaṃ mahāphalā hyeṣā gaṃbhīrā buddhadakṣiṇāḥ //",
  "S04bsu045_u:256_0": "[SaSū 44] atha khalu sarvaśūro bodhisattvo mahāsattvo bhagavantametadavocat - kathaṃ",
  "S04bsu045_u:256_1": "bhagavan bhagavataḥ śāsane dharmo jñātavyaḥ kathaṃ bhagavan saṃghāṭaṃ sūtraṃ dharmaparyāyaṃ",
  "S04bsu045_u:256_2": "śrutvā kuśalamūlaṃ parigṛhītaṃ bhaviṣyati /",
  "S04bsu045_u:257": "bhagavān āha - yaḥ sarvaśūra dvādaśagaṃgānadībālikāsamāṃstathāgatānarhataḥ samyaksaṃbuddhān sarvasukhopadhānairupatiṣṭheta /",
  "S04bsu045_u:258": "yaścemaṃ saṃghāṭasūtraṃ dharmaparyāyaṃ śṛṇuyādevameva tasya puṇyaskandho jñātavyaḥ /",
  "S04bsu045_u:259_0": "[SaSū 45] sarvaśūro bodhisattva āha - kathaṃ bhagavan kuśalamūlaparipūriḥ kartavyāḥ",
  "S04bsu045_u:259_1": "evamukte bhagavān sarvaśūraṃ bodhisattvaṃ mahāsattvametadavocat - yat sarvaśūra kuśalamūlaṃ",
  "S04bsu045_u:259_2": "tat tathāgatasamaṃ jñātavyaṃ sarvaśūra āha - katamacca bhagavan kuśalamūlaṃ tathāgatasamaṃ jñātavyaṃ /",
  "S04bsu045_u:260": "bhagavān āha - dharmabhāṇakaḥ sarvaśūra tathāgatasamo jñātavyaḥ sarvaśūra āha - katamo bhagavan dharmabhāṇakaḥ bhagavān āha - yaḥ saṃghāṭaṃ sūtraṃ śrāvayati sa dharmabhāṇakaḥ",
  "S04bsu045_u:261": "[SaSū 46] sarvaśūro bodhisattva āha - ye bhagavan saṃghāṭasūtraṃ dharmaparyāyaṃ śroṣyanti /",
  "S04bsu045_u:262": "te īdṛśaṃ puṇyaskandhaṃ prasaviṣyanti /",
  "S04bsu045_u:263": "kaḥ punarvādo ye likhiṣyanti (svayaṃ vā likhiṣyanti)",
  "S04bsu045_u:264": "vācayiṣyanti /",
  "S04bsu045_u:265": "kiyantaṃ te bhagavan puṇyaskandhaṃ prasaviṣyanti /",
  "S04bsu045_u:266": "bhagavān āha - śṛṇu sarvaśūra /",
  "S04bsu045_u:267_0": "tadyathā caturṣu dikṣvekaikasyān diśi dvādaśagaṃgānadībālikāsamāṃstathāgatān arhataḥ",
  "S04bsu045_u:267_1": "samyaksaṃbuddhā dvādaśagaṃgānadībālikāsamān kalpān avatiṣṭhanto dharmaṃ deśayeyurasya",
  "S04bsu045_u:267_2": "saṃghāṭasūtrasya dharmaparyāyasya puṇyaskandhaṃ varṇayeyurlekhayatastasya puṇyaskandhasya",
  "S04bsu045_u:267_3": "na śakyaṃ paryantamadhigantuṃ vācayā vā vyāhartuṃ /",
  "S04bsu045_u:268_0": "aṣṭācatvāriṅśadbhirapi gaṃgānādibālikāsamairbuddhairbhagavadbhirna śakyaṃ likhyamānasya",
  "S04bsu045_u:268_1": "yatpuṇyaskandhaṃ tadvyāhartuṃ kaḥ punarvādo ye vācayiṣyanti cintayiṣyanti vā ye vā",
  "S04bsu045_u:268_2": "dharmadhyānā bhaviṣyanti /",
  "S04bsu045_u:269": "[SaSū 47] sarvaśūro bodhisattva āha - kiyantaṃ bhagavan vācayamānāḥ puṇyaskandhaṃ prasaviṣyanti //",
  "S04bsu045_u:270": "atha khalu bhagavāṃstasyāṃ velāyāmimā gāthā abhāṣatāḥ //",
  "S04bsu045_u:271": "(10) catuṣpadāyāṃ gāthāyāṃ vācitāyāṃ tu yacchubhaṃ /",
  "S04bsu045_u:272": "caturaśīti gaṃgāyā bālikā syuḥ samā jināḥ",
  "S04bsu045_u:273": "(11) te vācitasyeha yatpuṇyaṃ kathayeyuraviṣṭhitāḥ",
  "S04bsu045_u:274": "na ca kṣīyeta tatpuṇyaṃ yāvad vyākaraṇaṃ bhavet",
  "S04bsu045_u:275": "(12) buddhānāṃ koṭayo 'śītistiṣṭheyuḥ kalpatāttakān",
  "S04bsu045_u:276": "mahāyānaguṇāḥ sarve varṇayeyurdaśo diśaḥ",
  "S04bsu045_u:277": "(13) saṃghāṭasya ca yatpuṇyaṃ tat kṣayaṃ naiva ca vrajet",
  "S04bsu045_u:278": "buddhānān durlabhā evamanantā dharmadeśanāḥ",
  "S04bsu045_u:279_0": "[SaSū 48] tena khalu punaḥ kālena tena samayena caturaśītirdevaputrakoṭiśatasahasrāṇi",
  "S04bsu045_u:279_1": "yena tathāgato yena ca saṃghāṭasūtraṃ dharmaparyāyanirdeśaṃ tenāṃñjalayaḥ praṇāmya",
  "S04bsu045_u:279_2": "bhagavantametadavocan - sādhu sādhu bhagavan yena bhagavatā īdṛśaṃ dharmanidhānaṃ",
  "S04bsu045_u:279_3": "jaṃbudvīpe sthāpitaṃ /",
  "S04bsu045_u:280": "(49) anye cāṣṭādaśa koṭīsahasrāṇi nigranthānāṃ yena bhagavāmstenopasaṃkrāmanupasaṃkramya bhagavantamevamāhuḥ jaya bhoḥ śramaṇo gautama;",
  "S04bsu045_u:281": "bhagavānāha - tathāgato nityameva jayati /",
  "S04bsu045_u:282": "bho nigranthatīrthikāḥ kathaṃ yuṣmākaṃ tīrthikānāṃ jayaṃ te 'vocan jayatu jayatveva śramaṇo gautama;",
  "S04bsu045_u:283": "bhagavānāha - nāhaṃ yuṣmākaṃ jayaṃ paśyāmi / āha ca -",
  "S04bsu045_u:284": "(14) viparītā sthitā yūyaṃ bhaviṣyati jayaḥ kathaṃ",
  "S04bsu045_u:285": "yūyaṃ śṛṇutha nigranthā vakṣyāmi bhavatāṃ hitaṃ",
  "S04bsu045_u:286": "(15) bālabuddheḥ sukhaṃ nāsti kiṃ jayaṃ vo bhaviṣyati /",
  "S04bsu045_u:287": "darśayiṣyāmyahaṃ mārgaṃ gaṃbhīraṃ buddhacakṣuṣāḥ //",
  "S04bsu045_u:288_0": "[SaSū 50] atha te nigranthā bhagavato 'ntike kruddhā aprasādacittamutpādayāmāsuḥ",
  "S04bsu045_u:288_1": "tena khalu punaḥ kālena tena samayena śakro devānāmindro (tasyāṃ parṣadiḥ sannipatito",
  "S04bsu045_u:288_2": "bhūt sanniṣaṇṇaḥ sa tānanyatīrthikānigranthāṃ bhagavato 'ntike kruddhānabhivīkṣya)",
  "S04bsu045_u:289": "vajraṃ parāhanat",
  "S04bsu045_u:290": "[SaSū 51] atha te 'ṣṭādaśa koṭyo nigranthānāṃ bhītāstrastā mahātā duḥkhadaurmanasyenārtā asrukaṇṭhā paridevanti /",
  "S04bsu045_u:291": "tathāgataśca svakamātmānamantardhitaṃ darśayati sma /",
  "S04bsu045_u:292": "atha te nigranthā asrumukhā rudanti tathāgataṃ apaśyantaśca gāthāṃ babhāṣire /",
  "S04bsu045_u:293": "(16) nāsti kaścidiha trāṇāṃ na mātā na pitā tathā /",
  "S04bsu045_u:294": "atavīmiha paśyāma śūnyāgārāṃ nirālayāṃ /",
  "S04bsu045_u:295": "(17) udakaṃ caiva naivāsti na vṛkṣā na ca pakṣīṇāḥ",
  "S04bsu045_u:296": "janaṃ cātra na paśyāma anāthā duḥkhavedanāṃ",
  "S04bsu045_u:297": "(18) vedayāmo mahāghorāmapaśyantaśtathāgataṃ",
  "S04bsu045_u:298": "(ko nu syāccharaṇaṃ nātho yena trāyena mahābhayāt //)//",
  "S04bsu045_u:299": "[SaSū 52] tena khalu punaḥ kālena tena samayena te 'ṣṭādaśa koṭyo nigranthānāṃ utthāyāyanebhyo jānudvayaṃ bhūmau nipātya śabdamudīrayanti ghoṣamanuśrāvayanti /",
  "S04bsu045_u:300": "(19) tathāgataḥ kāruṇikaḥ saṃbuddhi dbipadottamaḥ",
  "S04bsu045_u:301": "kuruṣva hitamasmākaṃ trāyasva kṛpaṇaṃ jagat",
  "S04bsu045_u:302": "[SaSū 53] atha bhagavān smitaṃ prāduṣkṛtvā sarvaśūraṃ bodhisattvaṃ mahāsattvamāmantrayati /",
  "S04bsu045_u:303": "gaccha sarvaśūra nigranthānāmanyatīrthikānān dharman deśaya /",
  "S04bsu045_u:304": "evamukte sarvaśūro bodhisattvo mahāsattvo bhagavantametadavocat - nanu bhagavan kālaparvatāḥ sumeroḥ parvatarājasya śirasā praṇamanti /",
  "S04bsu045_u:305": "tiṣṭhati tathāgate 'haṃ dharman deśayāmi /",
  "S04bsu045_u:306": "bhagavān āha - alaṃ kulaputra bahu tathāgatānāmupāyakauśalyaṃ gaccha sarvaśūra vyavalokaya daśa diśi lokadhātūn paśya kva tathāgataṃ paśyasi /",
  "S04bsu045_u:307": "kutra vā tathāgatasyāsanaṃ prajñaptaṃ (paśyasi) /",
  "S04bsu045_u:308": "ahameva sarvaśūra svayaṃ nigranthānāṃ anyatīrthikānāṃ dharman deśayiṣyāmi /",
  "S04bsu045_u:309": "[SaSū 54] sarvaśūro bodhisattva āha - kasya bhadanta bhagavan ṛddhyānubhāvena gacchāmi /",
  "S04bsu045_u:310": "svaṛddhervā /",
  "S04bsu045_u:311": "atha vā tathāgatasya ṛddhyānubhāvena gacchāmi /",
  "S04bsu045_u:312_0": "bhagavān āha - svakena sarvaśūra ṛddhibalādhiṣṭhānena gacchaḥ punareva sarvaśūra",
  "S04bsu045_u:312_1": "tathāgatasya ṛddhyānubhāvenāgacchaḥ atha khalu sarvaśūro bodhisattvo mahāsattva utthāyāsanād",
  "S04bsu045_u:312_2": "bhagavantaṃ pradakṣiṇikṛtya tatraivāntardhitaḥ //",
  "S04bsu045_u:313": "[SaSū 55] atha khalu bhagavāṃsteṣāṃ anyatīrthikānāṃ dharman deśayati /",
  "S04bsu045_u:314": "jātirmārṣā duḥkhaṃ jātireva duḥkhaṃ jātasya sato bahūni bhayānyutpadyante /",
  "S04bsu045_u:315": "jātasya vyādhibhayamutpadyate vyādherjarābhayamutpadyate /",
  "S04bsu045_u:316": "jīrṇasya mṛtyubhayamutpadyate /",
  "S04bsu045_u:317": "ta āhuḥ katamad bhagavāñjātasya bhayaṃ",
  "S04bsu045_u:318": "[SaSū 56] bhagavān āha - jātaṃ jātamiti nāma /",
  "S04bsu045_u:319": "jātasya puruṣasya bahūni bhayāṇi jāyante rājabhayaṃ jāyate corabhayaṃ jāyate /",
  "S04bsu045_u:320": "agnibhayaṃ jāyate /",
  "S04bsu045_u:321": "viṣabhayaṃ jāyate /",
  "S04bsu045_u:322": "udakabhayaṃ jāyate /",
  "S04bsu045_u:323": "vāyubhayaṃ jāyate /",
  "S04bsu045_u:324": "āvartabhayaṃ jāyate /",
  "S04bsu045_u:325": "svakṛtānāṃ karmaṇāṃ bhayaṃ jāyate /",
  "S04bsu045_u:326": "evaṃ bhagavatā jātinidānaṃ bahuprakāraṃ dharman deśayataḥ",
  "S04bsu045_u:327": "[SaSū 57] tena kālena tena samayena teṣāmanyatīrthikānāṃ nigranthānāṃ (śrutvā)",
  "S04bsu045_u:328": "mahāsantrāso bhavadevaṃ cāhuḥ na bhūyo vayaṃ bhagavannutsahāmahe jatiduḥkhamanubhavituṃ",
  "S04bsu045_u:329_0": "[SaSū 58] asmin khalu punaḥ saṃghāṭe dharmaparyāye bhagavatā bhāṣyamāṇe te 'ṣṭādaśa",
  "S04bsu045_u:329_1": "koṭyo nigranthā anyatīrthikāḥ pariniṣpannā abhūvannanuttarasyāḥ samyaksaṃbodheḥ svakāye",
  "S04bsu045_u:329_2": "cāṣṭādaśa bodhisattvasahasrāḥ daśamahābhūmipratiṣṭhitāḥ /",
  "S04bsu045_u:330": "sarve nānārdhivikurvitāni (svakāyamanekaprakāraṃ)",
  "S04bsu045_u:331": "sandarśayāmāsuḥ tadyathā aśvarūpaṃ /",
  "S04bsu045_u:332": "hastirūpaṃ /",
  "S04bsu045_u:333": "siṃharūpaṃ vyāghrarūpaṃ garuḍarūpaṃ sumerurūpaṃ nandikarūpaṃ kecid vṛkṣarūpaṃ /",
  "S04bsu045_u:334": "te sarve padmāsane paryaṃkena niṣīdanti /",
  "S04bsu045_u:335": "nava koṭīsahasrāṇi bodhisattvānāṃ bhagavato dakṣiṇe pārśve niṣīdanti /",
  "S04bsu045_u:336": "nava koṭīsahasrāṇi (bodhisattvānāṃ)",
  "S04bsu045_u:337": "bhagavato vāme pārśve niṣīdanti /",
  "S04bsu045_u:338": "tathāgatastu nityasamāhitaḥ upāyakauśalyena sattvānāṃ dharman deśayan saṃdṛśyate /",
  "S04bsu045_u:339": "[SaSū 59] yāvat saptame rātṛdivasena tathāgataḥ pāṇitalaṃ prasārayati /",
  "S04bsu045_u:340": "jānāti ca bhagavān yaḥ sarvaśūro bodhisattvo mahāsattvastasyāḥ padmottarāyā lokadhātorihāgacchatīti /",
  "S04bsu045_u:341": "yadā ca sarvaśūro bodhisattvo mahāsattvo gatastadā sapta rātrindivasaistāṃ padmottarāṃ lokadhātumanuprāptaḥ svaṛddhibalādhiṣṭhānena /",
  "S04bsu045_u:342": "yadā ca bhagavān bahuṃ prasārayati /",
  "S04bsu045_u:343_0": "tadā sarvaśūro bodhisattvo mahāsattvo bhagavataḥ purata sthitaḥ bhagavantaṃ saptakṛt",
  "S04bsu045_u:343_1": "pradakṣiṇīkṛtya bhagavato 'ntike cittaṃ prasādayamāno yena tathāgatastenāṃjaliṃ praṇāmya",
  "S04bsu045_u:343_2": "bhagavantametadavocat -",
  "S04bsu045_u:344": "[SaSū 60] gato 'smi bhagavan daśasu dikṣu sarvalokadhātuṣu dṛṣṭāni me bhagavan navānavati koṭīsahasrāṇi (lokadhātunāṃ /",
  "S04bsu045_u:345": "dṛṣṭāni ca me bhagavan navati koṭīsahasrāṇi)",
  "S04bsu045_u:346": "buddhakṣetrāṇāmekayā ṛddhyāḥ dvitīyayā ṛddhyā buddhānāṃ bhagavatāṃ koṭīśatasahasraṃ /",
  "S04bsu045_u:347": "[SaSū 60] gato 'smi bhagavan daśasu dikṣu sarvalokadhātuṣu dṛṣṭāni me bhagavan navānavati koṭīsahasrāṇi (lokadhātunāṃ /",
  "S04bsu045_u:348": "dṛṣṭāni ca me bhagavan navati koṭīsahasrāṇi)",
  "S04bsu045_u:349": "buddhakṣetrāṇāmekayā ṛddhyāḥ dvitīyayā ṛddhyā buddhānāṃ bhagavatāṃ koṭīśatasahasraṃ /",
  "S04bsu045_u:350": "[SaSū 61] yāvat saptame rātṛdivase tāṃ padmottarāṃ lokadhātumanuprāptaḥ atrāntaraṃ akṣobhyakoṭīsahasraṃ buddhakṣetrāṇāṃ dṛṣṭaṃ tato 'haṃ teṣāṃ buddhānāṃ bhagavatāmṛddhiṃ paśyāmi /",
  "S04bsu045_u:351": "dvānavatiṣu buddhakṣetrakoṭīnayutaśatasahasreṣu tathāgatā dharman deśayanti /",
  "S04bsu045_u:352": "aśītiṣu koṭīśatasahasreṣu buddhakṣetreṣu tatraiva divase aśīti koṭīśatasahasrāṇi tathāgatānāmarhatāṃ samyaksaṃbuddhānāṃ loka utpannāni /",
  "S04bsu045_u:353": "sarvāṃśca tānahaṃ tathāgatān vanditvā punareva prakrāntaḥ",
  "S04bsu045_u:354_0": "[SaSū 62] tatraiva divase bhagavannekonacatvāriṃśatsu buddhakṣetrakoṭīsahasrāṇyatikramya",
  "S04bsu045_u:354_1": "sarveṣu ca teṣvekūnacatvāriṃśatsu buddhakṣetrakoṭīsahasreṣvekūnacatvāriṃśat koṭīsahasrāṇi",
  "S04bsu045_u:354_2": "bodhisattvānāṃ niṣkramya tatraiva divase 'nuttarāṃ samyaksaṃbodhimabhisaṃbuddhāḥ",
  "S04bsu045_u:354_3": "vanditāśca me bhagavan te tathāgatā arhantaḥ samyaksaṃbuddhāstṛguptaṃ pradakṣiṇīkṛtya ṛddhyā cāntardhitaḥ",
  "S04bsu045_u:355": "[SaSū 63] ṣaṣṭikoṭiṣu bhagavan buddhakṣetreṣu buddhān bhagavataḥ paśyāmi /",
  "S04bsu045_u:356": "vanditāni ca me bhagavan tāni buddhakṣetrāṇi te ca buddhā bhagavantastataścāhaṃ prakrāntaṃ /",
  "S04bsu045_u:357": "[SaSū 64] anyeṣu ca bhagavan koṭīśateṣu buddhakṣetreṣu tathāgatāḥ parinirvāyamāṇān paśyāmi /",
  "S04bsu045_u:358": "vanditāśca me te tathāgatāstataścāhaṃ prakrāntaḥ /",
  "S04bsu045_u:359": "[SaSū 65] dṛṣṭaṃ ca me bhagavannapareṣu paṃcanavatikoṭiṣu buddhakṣetreṣu saddharmamantardhāyantaṃ /",
  "S04bsu045_u:360": "cittāyāso me bhagavaṃstatra jātaḥ asrūṇi ca pramuṃcāmi /",
  "S04bsu045_u:361": "anyāṃśca rodamānān bahūn devanāgayakṣarākṣasān kāmarūpinaśca mahatā śokaśalyasamarpitān paśyāmi /",
  "S04bsu045_u:362": "evamaparaṃ buddhakṣetraṃ niravaśeṣaṃ dagdhaṃ sasamudraṃ sasumeruṃ sapṛthivīpradeśaṃ tamapi bhagavan vanditvā nirāśībhūtaḥ",
  "S04bsu045_u:363": "[SaSū 66] prakrānto 'smi yāvadahaṃ bhagavan tāṃ padmottarāṃ lokadhātumanuprāptaḥ tasyāṃ ca bhagavan padmottarāyāṃ lokadhātau paṃca koṭīśatasahasrāṇyāsanānāṃ prajñaptān paśyāmi /",
  "S04bsu045_u:364": "dakṣiṇasyān diśi koṭīśatasahasrāṇyāsanānāṃ prajñaptān paśyāmi /",
  "S04bsu045_u:365": "vāmena pārśvena koṭīśatasahasramāsanānāṃ prajñaptān paśyāmi /",
  "S04bsu045_u:366": "pūrvasyān diśi koṭīśatasahasramāsanānāṃ prajñaptān paśyāmi /",
  "S04bsu045_u:367": "paścimāyān diśi koṭīśatasahasramāsanānāṃ prajñaptān paśyāmi /",
  "S04bsu045_u:368": "ūrdhvāyāṃ diśi koṭīśatasahasramāsanānāṃ prajñaptān paśyāmi /",
  "S04bsu045_u:369": "[SaSū 67] sarvāṇi ca bhagavan tānyāsanāni saptaratnamayāni /",
  "S04bsu045_u:370": "sarveṣu ca teṣvāsaneṣu tathāgatā arhantaḥ samyaksaṃbuddhā niṣaṇṇā dharman deśayanti /",
  "S04bsu045_u:371": "tatrāhaṃ bhagavannāścaryaprāptastāṃstathāgatān abhivandya paripṛcchāmi /",
  "S04bsu045_u:372": "kinnāmeyaṃ bhagavan lokadhātuḥ /",
  "S04bsu045_u:373": "te tathāgatā āhuḥ padmottarā nāmeyaṃ kulaputra lokadhātuḥ",
  "S04bsu045_u:374_0": "[SaSū 68] tato 'haṃ bhagavaṃstān pradakṣiṇīkṛtya punarapi tāṃstathāgatān paripṛcchāmi",
  "S04bsu045_u:374_1": "- kinnāma iha buddhakṣetre tathāgataḥ te tathāgatā āhuḥ padmagarbho nāma kulaputra",
  "S04bsu045_u:374_2": "tathāgato 'rhan samyaksaṃbuddho ya iha buddhakṣetre buddhakṛtyaṃ karoti /",
  "S04bsu045_u:375": "tatastān ahametadavocat - bahūni tathāgatakoṭīniyutaśatasahasrāṇi dṛśyante /",
  "S04bsu045_u:376": "tanna jānāmi katama sa padmagarbho nāma tathāgato 'rhan samyaksaṃbuddha iti /",
  "S04bsu045_u:377": "te tathāgatā āhuḥ vayan te kulaputra taṃ padmagarbhaṃ tathāgataṃ darśayiṣyāma /",
  "S04bsu045_u:378": "yaḥ sa padmagarbho nāma tathāgato 'rhan samyaksaṃbuddhaḥ",
  "S04bsu045_u:379": "[SaSū 69] atha tatkṣaṇādeva te sarve tathāgatakāyā antardhitāḥ sarve ca bodhisattvarūpāṇi sandṛśyante /",
  "S04bsu045_u:380": "ekameva tathāgataṃ paśyāmi /",
  "S04bsu045_u:381": "yathāhaṃ tasya tathāgatasya pādau śirasābhivandya purataḥ sthitaḥ āsanaṃ ca prādurbhūtaṃ /",
  "S04bsu045_u:382": "sa ca māṃ tathāgata evamāha /",
  "S04bsu045_u:383": "niṣīda kulaputrātra āsane /",
  "S04bsu045_u:384": "[SaSū 70] athāhaṃ tasminnāsane niṣaṇṇaḥ tadā ca bhagavannanekānyāsanāni prādurbhūtāni /",
  "S04bsu045_u:385": "na ca kaścit teṣvāsaneṣu niṣaṇṇaṃ paśyāmi /",
  "S04bsu045_u:386": "(tadahaṃ tathāgataṃ paripṛcchāmi /",
  "S04bsu045_u:387": "na bhagava eṣvāsaneṣu ekaṃ api sattvaṃ niṣaṇṇaṃ paśyāmi /",
  "S04bsu045_u:388": ") sa bhagavān māmevamāha /",
  "S04bsu045_u:389": "nākṛtakuśalamūlāḥ kulaputra sattvā eṣvāsaneṣu śaknuvanti niṣattum tamahaṃ taṃ tathāgatamidamavocat - kīdṛśaṃ bhagavan sattvāḥ kuśalamūlaṃ kṛtvā /",
  "S04bsu045_u:390": "eṣvāsaneṣu niṣīdanti /",
  "S04bsu045_u:391": "sa maṃ bhagavannevamāha /",
  "S04bsu045_u:392": "śṛṇu kulaputra ye sattvāḥ saṃghāṭaṃ sūtraṃ dharmaparyāyaṃ śroṣyanti /",
  "S04bsu045_u:393": "te tena kuśalamūlena eṣvāsaneṣu niṣatsyante /",
  "S04bsu045_u:394": "kaḥ punarvādo ye likhiṣyanti vācayiṣyanti /",
  "S04bsu045_u:395": "tvayā sarvaśūra saṃghāṭaṃ dharmaparyāyaṃ śrutaṃ yastvamatrāsane niṣīdita /",
  "S04bsu045_u:396": "anyatra kastaveha buddhakṣetre 'bhyaṃntarapraveśaṃ dadyāt",
  "S04bsu045_u:397": "[SaSū 71] evamukte tena bhagavatā ahaṃ taṃ bhagavantametadavocat - kiyantaṃ bhagavan sa sattvaḥ puṇyaskandhaṃ prasaviṣyati ya imaṃ saṃghāṭaṃ dharmaparyāyaṃ śroṣyati /",
  "S04bsu045_u:398_0": "atha sa bhagavāṃ padmagarbhastathāgato 'rhan samyaksaṃbuddhastasyāṃ velāyāṃ smitaṃ",
  "S04bsu045_u:398_1": "praduṣkārṣīt tadahaṃ bhagavan smitakāraṇaṃ taṃ bhagavantaṃ paripṛṣṭavān ko bhagavan",
  "S04bsu045_u:398_2": "hetuḥ kiṃ kāraṇaṃ yat tathāgataḥ smitaṃ prāduṣkaroti /",
  "S04bsu045_u:399": "[SaSū 72] sa bhagavānāha /",
  "S04bsu045_u:400": "śṛṇu kulaputra sarvaśūraḥ (bodhisattvo mahāsattvo mahāsthāmaprāptaḥ)",
  "S04bsu045_u:401_0": "tadyathāpi nāma kulaputra kaścideva rājā bhaveccakravarttī caturdvīpeśvaraḥ sa caturṣu",
  "S04bsu045_u:401_1": "dvīpakṣetreṣu tile vāpayet tatkiṃ manyase sarvaśūra bahūni tasya bījānyutpadyeran sarvaśūra āha /",
  "S04bsu045_u:402": "bahūni bhagavan bahūni sugata /",
  "S04bsu045_u:403": "[SaSū 73] sa bhagavānāha /",
  "S04bsu045_u:404_0": "tataḥ sarvaśūra kaścit sattvo bhaved yastāni tilaphalakānyekarāśiṃ kuryādanyatarāḥ",
  "S04bsu045_u:404_1": "puruṣastatastilaphalarāśercaikaṃ tilaphalakaṃ gṛhya dvitīye pārśve sthāpayet tatkiṃ",
  "S04bsu045_u:404_2": "manyase sarvaśūra śaknuyāt sa sattvastāni tilaphalakāni gaṇayituṃ vopamāṃ kartum",
  "S04bsu045_u:404_3": "sarvaśūro bodhisattva āha /",
  "S04bsu045_u:405": "no hīdaṃ bhagavan no hīdaṃ sugata;",
  "S04bsu045_u:406": "na śakyaṃ tāni tilaphalakāni gaṇayituṃ",
  "S04bsu045_u:407": "[SaSū 74] bhagavān āha - evameva sarvaśūrāsya saṃghāṭasya dharmaparyāyasya yatpuṇyaskandhaṃ tanna śakyamanupamyaṃ kartumanyatra tathāgatena /",
  "S04bsu045_u:408_0": "tadyathā sarvaśūra yāvantaste tilaphalakāstāvāntastathāgatā bhaveyuḥ te sarve 'sya",
  "S04bsu045_u:408_1": "saṃghāṭasya dharmaparyāyasya śravaṇakuśalamūlapuṇyaṃ parikīrtayeyurna copamayāpi",
  "S04bsu045_u:408_2": "puṇyasya kṣayo bhavet kaḥ punarvādo yo likhiṣyati /",
  "S04bsu045_u:409": "vācayiṣyati /",
  "S04bsu045_u:410": "[SaSū 75] sarvaśūro bodhisattva āha /",
  "S04bsu045_u:411": "kiyantaṃ bhagavan likhataḥ puṇyaṃ bhavati ya iman dharmaparyāyaṃ likhayati /",
  "S04bsu045_u:412": "bhagavān āha /",
  "S04bsu045_u:413": "śṛṇu kulaputra /",
  "S04bsu045_u:414": "tadyathāpi nāma kulaputra kaścideva puruṣo bhaved yastrisāhasramahāsāhasryāṃ lokadhātau tṛṇaṃ vā kāṣṭhaṃ vā taṃ sarvamaṃgulimātraṃcchindyāt",
  "S04bsu045_u:415": "[SaSū 76] dvitīyāmupamāṃ śṛṇu sarvaśūra;",
  "S04bsu045_u:416_0": "tadyathāpi nāma yāvantastrisāhasramahāsāhasryāṃ lokadhātau śilān vā prapātān vā mṛttikān",
  "S04bsu045_u:416_1": "vā paramāṇurajo vā te sarve rājānaścakravartino bhaveyuścaturdvīpeśvarāḥ saptaratnasamanvāgatāḥ",
  "S04bsu045_u:416_2": "tatkiṃ manyase sarvaśūra yasteṣāṃ tāvatāṃ rājñāṃ cakravartināṃ puṇyaskandhaṃ na śakyaṃ",
  "S04bsu045_u:416_3": "tasyopamāṃ kartuṃ sarvasattvairapi /",
  "S04bsu045_u:417": "sarvaśūro bodhisattva āha /",
  "S04bsu045_u:418": "na śakyaṃ bhagavannanyatra tathāgatāt",
  "S04bsu045_u:419_0": "[SaSū 77] bhagavān āhaivameva sarvaśūra na śakyaṃ saṃghāṭasūtrasya dharmaparyāyasya",
  "S04bsu045_u:419_1": "likhyamānasya puṇyaskandhopamāṃ kartumyāvantasteṣāṃ rājñāṃ cakravartināṃ puṇyamato",
  "S04bsu045_u:419_2": "bahutaraṃ puṇyaṃ prasavati ya ito dharmaparyāyādekākṣaramapi likhitvā sthāpayedbahutaraṃ",
  "S04bsu045_u:419_3": "tasya puṇyaṃ vadāmi na tveva teṣāṃ rājñāṃ cakravartināṃ /",
  "S04bsu045_u:420_0": "[SaSū 78] evameva sarvaśūra bodhisattvasya mahāsattvasya mahāyānasaddharmadhārakasya",
  "S04bsu045_u:420_1": "pratipattisthitasya yatpuṇyaṃ tanna śakyaṃ rājabhiścakravartibhirabhibhavituṃ evamevāsya",
  "S04bsu045_u:420_2": "saṃghāṭasya dharmaparyāyasya lekhanādyatpuṇyaṃ tanna śakyamupamāṃ kartuṃ /",
  "S04bsu045_u:421": "imaṃ sarvaśūra saṃghāṭaṃ sūtraṃ puṇyanidhānāni darśayati /",
  "S04bsu045_u:422": "sarvakleśānupaśamayati /",
  "S04bsu045_u:423": "sarvadharmolkāṃ jvālayati /",
  "S04bsu045_u:424": "sarvamārān pāpīmataḥ parājayati /",
  "S04bsu045_u:425": "sarvabodhisattvabhavanānyujvālayati /",
  "S04bsu045_u:426": "sarvadharmanirhārānabhinirharati /",
  "S04bsu045_u:427_0": "[SaSū 79] evamukte sarvaśūro bodhisattvo mahāsattvo bhagavantametadavocat - iha bhagavan",
  "S04bsu045_u:427_1": "brahmacaryaṃ paramaduṣkaracaryāḥ tatkasya hetoḥ durlabhā bhagavaṃstathāgatacaryāḥ",
  "S04bsu045_u:427_2": "evameva durlabhā brahmacaryāḥ yadā ca brahmacaryaṃ cariṣyati /",
  "S04bsu045_u:428": "tadā tathāgataṃ saṃmukhaṃ drakṣyati /",
  "S04bsu045_u:429": "rātṛndivaṃ ca tathāgatadarśanaṃ bhaviṣyati /",
  "S04bsu045_u:430": "yadā ca tathāgataṃ paśyati tadā pariśuddhaṃ buddhakṣetraṃ paśyati /",
  "S04bsu045_u:431": "yadā pariśuddhaṃ buddhakṣetraṃ paśyati /",
  "S04bsu045_u:432": "tadā sarvadharmanidhānāni paśyati /",
  "S04bsu045_u:433": "yadā sarvadharmanidhānāni paśyati /",
  "S04bsu045_u:434": "tadāsya maraṇakālasamaye trāsaṃ notpadyate na sa jātu mātuḥ kukṣāvupapatsyate /",
  "S04bsu045_u:435": "na tasya jātu śoko bhaviṣyati /",
  "S04bsu045_u:436": "na ca tṛṣṇāpāśena baddho bhaviṣyati /",
  "S04bsu045_u:437": "[SaSū 80] evamukte bhagavān sarvaśūraṃ bodhisattvaṃ mahāsattvametadavocat - tatkiṃ manyase sarvaśūra nanu durlabhastathāgatānamutpādaḥ āha /",
  "S04bsu045_u:438": "durlabho bhagavan durlabhaḥ sugata;",
  "S04bsu045_u:439": "bhagavān āha /",
  "S04bsu045_u:440": "evameva sarvaśūra durlabho yaṃ saṃghāto dharmaparyāyaḥ yeṣāṃ khalu punaḥ sarvaśūrāyaṃ saṃghāṭo dharmaparyāyaḥ śrotrāvabhāsamāgamiṣyati /",
  "S04bsu045_u:441": "so 'śītiḥ kalpāṃ jātyā jātismaro bhaviṣyati /",
  "S04bsu045_u:442": "ṣaṣṭi kalpasahasrāṇi cakravartirājyaṃ pratilapsyate /",
  "S04bsu045_u:443": "aṣṭau kalpasahasrāṇi śakratvaṃ pratilapsyate /",
  "S04bsu045_u:444": "paṃcaviṃśatiḥ kalpasahasrāṇi śuddhāvāsakāyikānān devānāṃ sahabhāvyatāyāṃ upapatsyate /",
  "S04bsu045_u:445": "aṣṭātṛṃśat kalpasahasrāṇi mahābrahmā bhaviṣyati /",
  "S04bsu045_u:446": "[SaSū 81] navānavatiḥ kalpasahasrāṇi vinipātaṃ na gamiṣyati /",
  "S04bsu045_u:447": "kalpaśatasahasraṃ preteṣu nopapatsyate /",
  "S04bsu045_u:448": "aṣṭāviṃśati kalpasahasrāṇi tiryakṣurnopapatsyate /",
  "S04bsu045_u:449": "trayodaśa kalpasahasrāṇyasurakāyikeṣu nopapatsyate /",
  "S04bsu045_u:450": "na śastreṇa kālaṃ kariṣyati (na viṣeṇa nāgninā na cāsya paropakramabhayaṃ bhaviṣyati) /",
  "S04bsu045_u:451": "[SaSū 82] paṃcaviṃśatiḥ kalpasahasrāṇi na duṣprajño bhaviṣyati /",
  "S04bsu045_u:452": "sapta kalpasahasrāṇi prajñācarito bhaviṣyati /",
  "S04bsu045_u:453": "nava kalpasahasrāṇi prāsādiko bhaviṣyati /",
  "S04bsu045_u:454": "darśanīyaḥ yathā tathāgatasyārhataḥ samyaksaṃbuddhasya rūpakāyapariniṣpattistathā tasya bhaviṣyati /",
  "S04bsu045_u:455": "paṃcadaśa kalpasahasrāṇi na strībhāveṣūpapatsyate /",
  "S04bsu045_u:456": "ṣoḍaśa kalpasahasrāṇi vyādhiḥ kāye nākramiṣyati /",
  "S04bsu045_u:457": "paṃcatṛṃśatkalpasahasrāṇi divyacakṣurbhaviṣyati /",
  "S04bsu045_u:458": "[SaSū 83] ekonaviṃśat kalpasahasrāṇi nāgayoniṣu nopapatsyate /",
  "S04bsu045_u:459": "ṣaṭ kalpasahasrāṇi na krodhābhibhūto bhaviṣyati /",
  "S04bsu045_u:460": "sapta kalpasahasrāṇi daridrakuleṣu nopapatsyate /",
  "S04bsu045_u:461": "aśītiḥ kalpasahasrāṇi dvau dvīpau paribhuṃkte /",
  "S04bsu045_u:462": "yadā daridro bhavati tadā īdṛśaṃ sukhaṃ pratilapsyate /",
  "S04bsu045_u:463": "dvādaśa kalpasahasrāṇi andhayoniṣu nopapatsyate /",
  "S04bsu045_u:464": "trayodaśa kalpasahasrāṇi apāyeṣu nopapatsyate /",
  "S04bsu045_u:465": "ekādaśa kalpasahasrāṇi kṣāntivādī bhaviṣyati /",
  "S04bsu045_u:466": "maraṇakālasamaye carimavijñānanirodhe vartamāne na viparītasaṃjñī bhaviṣyati /",
  "S04bsu045_u:467": "na ca krodhābhibhūto bhaviṣyati /",
  "S04bsu045_u:468": "[SaSū 84] sa pūrvasyān diśi dvādaśa gaṃgānadībālikāsamān buddhān bhagavataḥ saṃmukhan drakṣyati /",
  "S04bsu045_u:469": "dakṣiṇasyāṃ diśi viṃśatirbuddhakoṭī saṃmukhan drakṣyati /",
  "S04bsu045_u:470": "paścimasyān diśi paṃcaviṃśatirgaṃgānadībālikāsamān buddhān bhagavataḥ saṃmukhaṃ drakṣyati /",
  "S04bsu045_u:471": "uttarasyān diśi viṃśatirgaṃgānadībālukāsamān buddhāṃ bhagavataḥ saṃmukhaṃ drakṣyati /",
  "S04bsu045_u:472": "urdhvāyāṃ diśi navati koṭīsahasrāṇi buddhānāṃ bhagavatāṃ saṃmukhaṃ drakṣyati /",
  "S04bsu045_u:473": "adhastāddiśi koṭīśataṃ gaṃgānadībālukāsamān buddhān bhagavataḥ saṃmukhan drakṣyati /",
  "S04bsu045_u:474": "[SaSū 85] te ca sarve tathāgatāstaṃ kulaputramāśvāsayanti /",
  "S04bsu045_u:475": "mā bhaiḥ kulaputra tvayā saṃghāṭaṃ (sūtran)",
  "S04bsu045_u:476": "dharmaparyāyaṃ śrutvā iyantaḥ sāṃparāyikāni guṇānuśaṃsamukhāni ca bhaviṣyanti /",
  "S04bsu045_u:477": "paśyasi tvaṃ bhoḥ kulaputremānyanekāni gaṃgānadībālikāsamāni tathāgatakoṭīniyutaśatasahasrāṇi /",
  "S04bsu045_u:478": "āha /",
  "S04bsu045_u:479": "paśyāmi bhagavan paśyāmi sugata /",
  "S04bsu045_u:480": "(bhagavān) āha /",
  "S04bsu045_u:481": "ete bhoḥ kulaputra tathāgatāstava sakāśamupasaṃkrāntā darśanāya /",
  "S04bsu045_u:482": "āha /",
  "S04bsu045_u:483": "kiṃ mayā kuśalakarma kṛtaṃ yeneme bahavastathāgatā āgatā /",
  "S04bsu045_u:484": "[SaSū 86] āha / śṛṇu kulaputra tvayā mānuṣyakamātmabhāvaṃ pratilabhya saṃghāṭaṃ dharmaparyāyaṃ śrotrāvabhāsamāgataṃ /",
  "S04bsu045_u:485": "tena tvayā etāvat puṇyaskandhaṃ prasūtaṃ /",
  "S04bsu045_u:486": "(sarvaśūra) āha /",
  "S04bsu045_u:487": "yadi mama bhagavanna etāvān puṇyaskandhaḥ kaḥ punarvādo yaḥ sakalasamāptaṃ śroṣyati /",
  "S04bsu045_u:488": "[SaSū 87] (bhagavān)",
  "S04bsu045_u:489": "āhālaṃ bhoḥ kulaputra śṛṇu catuṣpadikāyā gāthāyā (śrutāyāḥ)",
  "S04bsu045_u:490": "puṇyaṃ varṇayāmi /",
  "S04bsu045_u:491": "tadyathā kulaputra trayodaśa gaṃgānadībālikāsamānāṃ tathāgatānāṃ arhatāṃ samyaksaṃbuddhānāṃ yaḥ puṇyasakandhastato bahutaraṃ puṇyaskandhaṃ prasavati /",
  "S04bsu045_u:492": "yaścatuṣpadikāmapi gāthāmito dharmaparyāyācchroṣyati /",
  "S04bsu045_u:493": "yaśca trayodaśa gaṃgānadībālukāsamāṃstathāgatānarhataḥ samyaksaṃbuddhān pūjayati /",
  "S04bsu045_u:494": "yaścetaḥ saṃghāṭāddharmaparyāyādantaśaścatuṣpādikāmapi gāthāṃ śroṣyati /",
  "S04bsu045_u:495": "ayaṃ tato bahutaraṃ puṇyaskandhaṃ prasaviṣyati /",
  "S04bsu045_u:496": "kaḥ punarvādo yaḥ sakalasamāptaṃ śroṣyati /",
  "S04bsu045_u:497": "na tasya puṇyaskandhasya śakyamupamāṃ kartum",
  "S04bsu045_u:498": "[SaSū 88] śṛṇu kulaputra yaścemaṃ saṃghāṭaṃ (nāma)",
  "S04bsu045_u:499": "sūtraṃ dharmaparyāyaṃ sakalasamāptaṃ vistareṇa śroṣyati /",
  "S04bsu045_u:500_0": "yaśca sarvasyāṃ tṛsāhasramahāsāhasryāṃ lokadhātau tilaṃ vāpayedyāvantaste tilaphalakāstāvanto",
  "S04bsu045_u:500_1": "rājānaścakravartino bhaveyuratha kaścideva puruṣo bhavedāḍhyo mahādhano mahābhogaḥ",
  "S04bsu045_u:500_2": "atha khalu sa puruṣasteṣāṃ sarveṣāṃ rājñāṃ cakravartināṃ yathākāmikaṃ dānan dadyāt",
  "S04bsu045_u:500_3": "tatkiṃ manyase sarvaśūrāpi tu sa puruṣastatonidānaṃ bahu puṇyaṃ prasaved āha /",
  "S04bsu045_u:501": "bahu bhagavan bahu sugata;",
  "S04bsu045_u:502": "bhagavān āha - yāvantaḥ kulaputra teṣāṃ rājñāṃ cakravartināṃ dānan dadataḥ puṇyaskandhaḥ yaścaikasya srotaāpannasya dānan dadyādayaṃ tato bahutaraṃ puṇyaskandhaṃ prasavati /",
  "S04bsu045_u:503": "[SaSū 89] ye trisāhasramahāsāhasryāṃ lokadhātau sattvāste sarve srotaāpanā bhaveyusteṣāṃ sarverṣāṃ dānan dadato yatpuṇyaskandhaṃ ayaṃ tato bahutaraṃ puṇyaskandhaṃ prasavati /",
  "S04bsu045_u:504_0": "ya ekasya sakṛdāgāmino dānan dadyād ye trisāhasramahāsāhasryām lokadhātau sattvāste",
  "S04bsu045_u:504_1": "sarve sakṛdāgāmino bhaveyuḥ teṣāṃ sarveṣāṃ dānan dadato yaḥ puṇyaskandhaḥ ayan tato",
  "S04bsu045_u:504_2": "bahutaraṃ puṇyaskandhaṃ prasavati /",
  "S04bsu045_u:505_0": "ya ekasyānāgāmino dānān dadyād ye trisāhasramahāsāhasryāṃ lokadhātau sattvāste sarve",
  "S04bsu045_u:505_1": "nāgāmino bhaveyuḥ teṣāṃ sarveṣāṃ dānan dadato yaḥ puṇyaskandhaṃ ayaṃ tato bahutaraṃ",
  "S04bsu045_u:505_2": "puṇyaskandhaṃ prasavati ya ekasyārhato dānan dadyād ye trisāhasramahāsāhasryāṃ lokadhātau",
  "S04bsu045_u:505_3": "sattvāste sarve 'rhanto bhaveyuḥ teṣāṃ sarveṣāṃ dānan dadato yaḥ puṇyaskandhaḥ ayaṃ",
  "S04bsu045_u:505_4": "tato bahutaraṃ puṇyaskandhaṃ prasavati /",
  "S04bsu045_u:506_0": "ya ekasya pratyekabuddhasya dānan dadyād ye trisāhasramahāsāhasryāṃ lokadhātau sattvāste",
  "S04bsu045_u:506_1": "sarve pratyekabuddhā bhaveyusteṣān sarveṣāṃ dānan dadato yaḥ puṇyaskandhaḥ ayaṃ tato",
  "S04bsu045_u:506_2": "bahutaraṃ puṇyaskandhaṃ prasavati ya ekasya bodhisattvasya dānan dadyād ye trisāhasramahāsāhasryāṃ",
  "S04bsu045_u:506_3": "lokadhātau sattvāste sarve bodhisattvā bhaveyusteṣāṃ sarveṣāṃ dānan dadato yaḥ puṇyaskandhaḥ",
  "S04bsu045_u:506_4": "ayaṃ tato bahutaraṃ puṇyaskandhaṃ prasavati /",
  "S04bsu045_u:507": "ya ekasya tathāgatasya cittaṃ prasādayed",
  "S04bsu045_u:508": "[SaSū 90] yaśca trisāhasramahāsāhasryāṃ lokadhātau tathāgataparipūrṇāyāṃ cittaṃ prasādayed yaścemaṃ saṃghāṭasūtraṃ dharmaparyāyaṃ likhiṣyati /",
  "S04bsu045_u:509": "kimaṃga punaḥ sarvaśūra ya iman dharmaparyāyaṃ śroṣyati /",
  "S04bsu045_u:510": "śrutvā ca dhārayiṣyati vācayiṣyati paryavāpsyati parebhyaśca vistareṇa saṃprakāśayiṣyati /",
  "S04bsu045_u:511": "kaḥ punarvādaḥ sarvaśūra ya imaṃ saṃghāṭasūtraṃ dharmaparyāyaṃ cittaprasādena namaskariṣyati /",
  "S04bsu045_u:512": "[SaSū 91] tatkiṃ manyase sarvaśūra śakyamidaṃ sūtraṃ bālapṛthagjanaiḥ śrotuṃ āha /",
  "S04bsu045_u:513": "no hīdaṃ bhagavan āha /",
  "S04bsu045_u:514": "ye ca śroṣyanti na ca prasādamutpādayiṣyanti /",
  "S04bsu045_u:515": "śṛṇu sarvaśūra santi kecit sarvaśūra bālapṛthagjanāḥ sattvāḥ ye śaknuyurmahāsamudre gādhaṃ labdhum āha /",
  "S04bsu045_u:516": "no hīdaṃ bhagavan",
  "S04bsu045_u:517": "[SaSū 92] (bhagavān) āha /",
  "S04bsu045_u:518": "asti punaḥ sarvaśūra kaścit sattvo ya ekapāṇitalena samudraṃ kṣapayed āha /",
  "S04bsu045_u:519": "no hīdaṃ bhagavan no hīdaṃ sugata /",
  "S04bsu045_u:520": "bhagavān āha /",
  "S04bsu045_u:521": "yathā sarvaśūra nāsti sa kaścit sattvo yaḥ śaknuyādekapāṇitalena /",
  "S04bsu045_u:522": "mahāsamudraṃ śoṣayituṃ /",
  "S04bsu045_u:523": "evameva sarvaśūra ye hīnādhimuktikāḥ sattvāḥ na śakyaṃ tairayan dharmaparyāyaḥ śrotuṃ yaiḥ sarvaśūrāśītirgaṃgānadībālukāsamāni tathāgatakoṭīniyutaśatasahasrāṇi na dṛṣṭāni /",
  "S04bsu045_u:524": "na taiḥ śakyamayaṃ saṃghāṭaṃ dharmaparyāyaṃ likhituṃ /",
  "S04bsu045_u:525": "yairnavati gaṃgānadībālikāsamāni tathāgatāni na dṛṣṭāni na taiḥ śakyamayan dharmaparyāyaḥ śrotum",
  "S04bsu045_u:526": "[SaSū 93] yena tathāgatakoṭīśatasahasrāṇi na dṛṣṭāni ta iman dharmaparyāyaṃ śrutvā pratikṣipanti /",
  "S04bsu045_u:527": "yaiḥ sarvaśūra gaṃgānadībālukāsamāni tathāgatakoṭīśatāni dṛṣṭāni ta iman dharmaparyāyaṃ śrutvā prasādacittamutpādayanti harṣayanti yathābhūtaṃ prajānanti /",
  "S04bsu045_u:528": "ya imaṃ saṃghāṭaṃ dharmaparyāyaṃ yathābhūtaṃ śaddadhanti na pratikṣipanti /",
  "S04bsu045_u:529_0": "[SaSū 94] śṛṇu sarvaśūra ye kecid asmāt saṃghāṭāddharmaparyāyadekākṣarāmapi catuṣpadikāṃ",
  "S04bsu045_u:529_1": "gāthāṃ likhiṣyanti teṣāṃ sarvaśūra sattvānāṃ tataḥ paścāt paṃcanavati koṭīsahasrāni",
  "S04bsu045_u:529_2": "lokadhātunāmatikramya yathā sukhāvatīlokadhātustathā teṣāṃ buddhakṣetraṃ bhaviṣyati /",
  "S04bsu045_u:530": "teṣāṃ ca sarvaśūra sattvānāṃ caturaśītiḥ kalpasahasrāṇyāyuṣpramāṇaṃ bhaviṣyati /",
  "S04bsu045_u:531": "[SaSū 95] śṛṇu sarvaśūra ye bodhisattvā mahāsattvā asmāt saṃghāṭāddharmaparyāyādantaśaścatuṣpadikāmapi gāthāṃ śroṣyanti /",
  "S04bsu045_u:532": "badyathā sarvaśūra kaścit sattvo bhaved (raudraḥ sāhasikaḥ saddharmavimukhaḥ paralokanirapekṣaḥ pāpakārī)",
  "S04bsu045_u:533_0": "yaḥ paṃcānantaryāṇi karmāṇi kuryāt kārayed vā kriyamāṇāni vānumodet sacet sa itaḥ",
  "S04bsu045_u:533_1": "saṃghāṭāddharmaparyāyaccatuṣpadikamapi gāthāṃ śṛṇuyāt tasya tāni paṃcānantaryāṇi",
  "S04bsu045_u:533_2": "karmāṇi parikṣayaṃ gaccheyuḥ",
  "S04bsu045_u:534": "[SaSū 96] śṛṇu sarvaśūra /",
  "S04bsu045_u:535": "punaraparaṃ guṇamāmantrayāmi /",
  "S04bsu045_u:536": "tadyathāpi kaścit sattvo bhavedyaḥ stūpabhedaṃ kārayet saṃghabhedaṃ ca /",
  "S04bsu045_u:537": "bodhisattvaṃ samādheruccālayet buddhajñānasyāntarāyaṃ kuryāt mātāpitaraṃ jīvitādvyāvaropayed",
  "S04bsu045_u:538": "atha sa sattvaḥ paścādvipratisārībhūtaḥ śoceta parideveta naṣṭo 'ham anena kāyena naṣṭaṃ me paralokamiti /",
  "S04bsu045_u:539": "kalpaṃ evāhaṃ naṣṭaḥ tato 'sya mahācittāyāsaṃ bhaveta duḥkhāṃ vedanāṃ vedayeta /",
  "S04bsu045_u:540": "kaṭukāṃ vedanāṃ vedayeta /",
  "S04bsu045_u:541": "tasya sarvaśūra sattvasya sarvasattvāḥ parivarjayanti jugupsanti (ca) /",
  "S04bsu045_u:542": "dagdho naṣṭa eṣā sattva laukikalokottarāddharma naṣṭo 'nekāni kalpāni yathā dagdhasthūṇaṃ /",
  "S04bsu045_u:543": "[SaSū 97] evamevāyaṃ puruṣaḥ yathā sucitraṃ gṛhaṃ dagdhasthūṇaṃ na śobhate /",
  "S04bsu045_u:544": "evamevāyaṃ sa puruṣa iha loke na śobhate /",
  "S04bsu045_u:545": "yatra yatra ca gacchati tatra tatra sattvaiḥ paribhāṣyate praharanti ca;",
  "S04bsu045_u:546": "kṣutpipāsārdito 'pi na kiṃcillabhate /",
  "S04bsu045_u:547": "tato duḥkhāṃ vedanāṃ vedayati /",
  "S04bsu045_u:548": "[SaSū 98] sa kṣutpipāsāhetunā paribhāṣāhetunā prahārahetunā stūpabhedaṃ ca paṃcānantaryāṇi ca karmāṇi samanusmarati /",
  "S04bsu045_u:549": "sa tato duḥkhaṃ nirvedacittamutpādayati /",
  "S04bsu045_u:550": "kutrāhaṃ yāsyāmi ko me trāta bhavisyati /",
  "S04bsu045_u:551": "[SaSū 99] sa evaṃ cintayati gamiṣyāmyahaṃ parvatagirikandareṣu praviśāmi tatra me kālakriyā bhaviṣyati na ca me iha kaści trātāsti / āha ca //",
  "S04bsu045_u:552": "(20) kṛtaṃ me pāpakaṃ karma dagdhasthūnaṃ nirantaram",
  "S04bsu045_u:553": "nemaṃ loke śobhayiṣye na śobhayiṣyāmi paratra caḥ",
  "S04bsu045_u:554": "(21) antargṛhe na śobhāmi na śobhāmi ca bāhira /",
  "S04bsu045_u:555": "(sarvatraiva na śobhāmi pāpakārī tathāsmyahaṃ //)//",
  "S04bsu045_u:556": "(22) doṣahetoḥ kṛtaṃ pāpaṃ tena yāsyāmi durgatim",
  "S04bsu045_u:557": "paratra duḥkhitaḥ kutra vasiṣyāmi ha durgatau //",
  "S04bsu045_u:558": "(23) śṛṇvanti devatā vācā aśrukaṇṭhaṃ prarodati /",
  "S04bsu045_u:559": "aho nirāśakṣ paralokaṃ prayāsyāmiḥ durgatiṃ //",
  "S04bsu045_u:560": "taṃ devatā āhuḥ",
  "S04bsu045_u:561": "(24) mūḍho 'si gaccha puruṣa maivaṃ cintaya duḥkhitaḥ",
  "S04bsu045_u:562": "śaraṇaṃ na ca me trāṇaṃ duḥkhāṃ vindāmi vedanām",
  "S04bsu045_u:563": "(25) mātṛghāṭaṃ pitṛghāṭaṃ paṃcānantaryāñca me kṛtaṃ",
  "S04bsu045_u:564": "parvate mūrdhni gacchāmi tata ātmā tyajāmyaham",
  "S04bsu045_u:565": "(26) mā gaccha mūḍhapuruṣa karma mā kuru pāpakaṃ /",
  "S04bsu045_u:566": "bahu tvayā kṛtaṃ pāpaṃ vyāpannena hi cetasā",
  "S04bsu045_u:567": "(27) kurvanti ye ātmaghātaṃ narakaṃ yānti duḥkhitāḥ",
  "S04bsu045_u:568": "tataḥ patanti bhūmīṣu krandanti śokavedanāḥ",
  "S04bsu045_u:569": "(28) na tena vīryeṇa bhavanti buddhā",
  "S04bsu045_u:570": "bhavanti naivāpi na śrāvakaṃ labhyati mokṣayānam",
  "S04bsu045_u:571": "anyasya vīryasya kuruṣva yatham",
  "S04bsu045_u:572": "(29) gacchasya taṃ paravata yena so ṛṣi gatvā ca taṃ dṛṣṭva ṛṣirmahātmā /",
  "S04bsu045_u:573": "vanditvā pādau śirasā ca tasya trāṇaṃ bhavāhī mama agrasattva",
  "S04bsu045_u:574": "(30) deśehi dharmaṃ kuśalaṃ muhūrttam bhāto 'smi trasto ati[[rivā]]duḥkhapīḍitaḥ",
  "S04bsu045_u:575": "(tato gataḥ sa puruṣu bhītabhītas)",
  "S04bsu045_u:576": "(taṃ parvataṃ yatra riśirmahātmā /)",
  "S04bsu045_u:577": "(31) (vanditvā pādau hi tadā mahārṣeḥ)",
  "S04bsu045_u:578": "(provāca vākyaṃ samudīraṃ yā gīrā /)",
  "S04bsu045_u:579": "(deśehi dharmaṃ mama pāpakāriṇaḥ)",
  "S04bsu045_u:580": "(kṛpāṃ janitvā paraduḥkhitasya //)//",
  "S04bsu045_u:581": "(32) ṛṣirvadantaṃ śṛṇu sattvasāra niṣadya cintasya kṣaṇaṃ kuruṣva /",
  "S04bsu045_u:582": "(śṛṇuṣva vākyaṃ mama duḥkhitasya)",
  "S04bsu045_u:583": "(śrutvā hyupāyaṃ paricintayasva /)",
  "S04bsu045_u:584": "(33) bhītaḥ sa trasto ati [[rivā]] duḥkhapīḍitas tato niṣaṇṇaḥ kṣaṇa [[vara]] taṃ muhūrtam deśemi pāpaṃ kṛta yan mayā bahū ṛṣe hi vācaṃ idamabravīti /",
  "S04bsu045_u:585": "ṛṣirāha /",
  "S04bsu045_u:586": "(34) bhuṃśāhi taṃ bhojanu yaddadāmi duḥkhena ca krandasi śokapīḍitaḥ",
  "S04bsu045_u:587": "kṣudhā pipāsāya ca pīḍītastvaṃ nirāśakaśca tribhavādbhaviṣyasi /",
  "S04bsu045_u:588": "(35) bhojanānyupanāmitvā ṛṣiḥ sattva prasādayan",
  "S04bsu045_u:589": "mṛṣṭaṃ bhuṃja manāpaṃ ca śarīre tarpanārthikaṃ /",
  "S04bsu045_u:590": "(36) paścāt te dharma bhāṣāmi sarvapāpakṣayaṃkaram",
  "S04bsu045_u:591": "tasya tadbhojanaṃ mṛṣṭaṃ muhūrtaṃ bhuktavān asau /",
  "S04bsu045_u:592": "(37) bhuktvā hastau ca prakṣālya kṛtvā pradakṣiṇaṃ ṛṣiṃ /",
  "S04bsu045_u:593": "paryaṃkena niṣīditvā vadat yat pāpakaṃ kṛtam",
  "S04bsu045_u:594": "(38) mātṛghātaṃ pitṛghātaṃ stūpabhedaṃ mayā kṛtaṃ /",
  "S04bsu045_u:595": "bodhisattvasya buddhatve antarāyaṃ kṛtaṃ mayā /",
  "S04bsu045_u:596": "(39) tasya tadvacanaṃ śrutvā ṛṣirvākyamathābravīt",
  "S04bsu045_u:597": "asādhustava [[bho]] puruṣa yat kṛtaṃ pāpakaṃ tvayā /",
  "S04bsu045_u:598": "(40) deśehi pāpakaṃ karma kṛtaṃ kārāpitaṃ ca yat //",
  "S04bsu045_u:599": "atha khalu tasmin kāle sa puruṣaḥ śokaśalyasamarpita bhītastrasta udvigna ko me trātā bhaviṣyatītyāha ca //",
  "S04bsu045_u:600": "(41) kṛtaṃ me pāpakaṃ karma duḥkhāṃ vetsyāmi vedanāṃ /",
  "S04bsu045_u:601": "narake raurave ghore tathaiva ca pratāpane //",
  "S04bsu045_u:602": "atha khalu sa puruṣastasya ṛṣerjānudvayaṃ bhūmau nipātyāha ca /",
  "S04bsu045_u:603": "(42) deśeyaṃ pāpakaṃ karma yatkṛtaṃ kāritaṃ mayā /",
  "S04bsu045_u:604": "māphalaṃ pāpakaṃ bhotu mā me syā duḥkhavedanāṃ /",
  "S04bsu045_u:605": "(43) ṛṣistrāṇaṃ bhaven mahyamāsanne haṃ bhaven tava",
  "S04bsu045_u:606": "niṣkaukṛtyasya śāntasya śamyantaṃ pāpakān mama;",
  "S04bsu045_u:607": "[SaSū 100] atha khalu sa riṣistena kālena tena samayena taṃ puruṣametadavocat - evaṃ cāśvāsayati /",
  "S04bsu045_u:608": "mā bhaiḥ kulaputrāhaṃ te trāṇaṃ bhaviṣyāmyahan te gatirahaṃ parāyaṇaṃ bhaviṣyāmi /",
  "S04bsu045_u:609": "saṃmukhaṃ dharma śṛṇu śrutaṃ tvayā kiṃcit saṃghāṭaṃ nāma dharmaparyāyaṃ /",
  "S04bsu045_u:610": "sa āha /",
  "S04bsu045_u:611": "na me kadācicchrutaṃ /",
  "S04bsu045_u:612": "ṛṣirāha - ko 'gnidagdhasya sattvasya dharman deśayatyanyatra yaḥ karuṇāvihāritayā sattvānāṃ dharman deśayati /",
  "S04bsu045_u:613": "āha /",
  "S04bsu045_u:614": "śṛṇu kulaputra",
  "S04bsu045_u:615": "[SaSū 101] bhūtapūrvaṃ (mayā)",
  "S04bsu045_u:616": "asaṃkhyeyaiḥ kalpairasaṃkhyeyatarairyadāsītteno kālena tena samayena vimalacandro nāma rājābhūddhārmiko dharmarājā /",
  "S04bsu045_u:617": "tasya khalu punaḥ kulaputra rājño vimalacandrasya gṛhe putro jātaḥ",
  "S04bsu045_u:618_0": "[SaSū 102] atha sa rājā vimalacandro lakṣaṇanaimittikāṃcchāstrapāṭhakān brāhmaṇān",
  "S04bsu045_u:618_1": "sannipātya kumāramupadarśyaivamāha - kiṃ brāhmaṇa kumārasya nimittaṃ paśyatha śobhanamaśobhanaṃ veti /",
  "S04bsu045_u:619": "tatraiko naimittiko brāhmaṇaḥ kathayatyasādhurayaṃ mahārāja kumāro jātaḥ āsādhuriti /",
  "S04bsu045_u:620": "rājā śrutvā sasaṃbhrama papraccha /",
  "S04bsu045_u:621": "kimidaṃ brāhmaṇā naimittikaḥ kathayatyayaṃ deva rājakumāro yadi sapta varṣāṇi jīvati sa eṣa mātāpitaraṃ jīvitādvyāvaropayiṣyati /",
  "S04bsu045_u:622": "tato 'sa rājā evamāha /",
  "S04bsu045_u:623": "varaṃ me jīvitāntarāyo bhavatu māccāhaṃ putraṃ vadheyaṃ /",
  "S04bsu045_u:624": "tatkasmāt kadācit karhacilloke manuṣyotpādaṃ labhyate /",
  "S04bsu045_u:625": "nāhaṃ tathā kariṣyāmi /",
  "S04bsu045_u:626": "yadimaṃ mānuṣyakaṃ kāyaṃ virāgayiṣyāmi /",
  "S04bsu045_u:627": "[SaSū 103] atha sa kumāro vardhate yadanya varṣadvayena vardhante tadāsāvekena māsena vardhate /",
  "S04bsu045_u:628": "jānāti ca sa rājā vimalacandro yaṃ kumāro mama karmopacayena vardhate /",
  "S04bsu045_u:629": "tato rājā tasya kumārasya paṭṭamābandhyaivamāha /",
  "S04bsu045_u:630": "tava rājyaṃ bhavatu vipulaṃ ca kīrtirājyabhogaiśvaryaṃ ca kāraya dharmeṇa mā adharmeṇa /",
  "S04bsu045_u:631": "tatastasya rājā paṭṭaṃ badhvā rājeti nāmadheyamakarot sa ca rājā vimalacandro na bhūyaḥ svaviṣaye rājyaṃ kārayaty",
  "S04bsu045_u:632_0": "[SaSū 104] atha te triṃśadamātyakoṭyo yena sa rājā vimalacandrastenopasaṃkrāntā upetya",
  "S04bsu045_u:632_1": "taṃ rājānaṃ vimalacandramevamāhuḥ kasmāt tvaṃ bhoḥ mahārāja svaviṣaye na bhūyo rājyaṃ kārayasi /",
  "S04bsu045_u:633": "rājāha - bahūnyasaṃkhyeyāni kalpāni /",
  "S04bsu045_u:634": "yanmayā rājyabhogaiśvaryādhipatyaṃ kāritaṃ na ca me kadācid viṣayeṣu tṛptirāsīttena ca kālena tena samayena na cireṇa kālāntareṇa sa putrastaṃ mātāpitaraṃ jīvitādvyāvaropayati /",
  "S04bsu045_u:635": "tena ca tatra paṃcānantaryāṇi karmānyupacitāni /",
  "S04bsu045_u:636": "ahaṃ ca bhoḥ puruṣa tāvacciraṃ kālasamayamanusmarāmi /",
  "S04bsu045_u:637": "yathādya śvo vā /",
  "S04bsu045_u:638": "[SaSū 105] yadā tasya rājño duḥkhā vedanā utpannāḥ tadā sa rājā vipratisārībhūto srukaṇṭhaḥ paridevati pāpaṃ me karma kṛtamiti /",
  "S04bsu045_u:639_0": "avīcau mahānarake duḥkhāṃ vedanāṃ pratyanubhaviṣyāmīti tato 'haṃ kāruṇyacittamutpādya",
  "S04bsu045_u:639_1": "tatra gatvā tasya rājño dharman deśayitavān atha sa rāja taṃ dharmaṃ śrutvā tasya",
  "S04bsu045_u:639_2": "tāni paṃcānantaryāṇi karmāṇi kṣipraṃ niravaśeṣaṃ parikṣayaṃ gatāni /",
  "S04bsu045_u:640": "āha ca /",
  "S04bsu045_u:641": "(44) saṃghāṭaṃ dharmaparyāyaṃ sūtrarājaṃ mahātapāḥ",
  "S04bsu045_u:642": "ye śroṣyanti iman dharman padaṃ prāpsyantyanuttaram",
  "S04bsu045_u:643": "(45) sarvapāpakṣayaṃ bhavati /",
  "S04bsu045_u:644": "sarvakleśāṃcchamiṣyati /",
  "S04bsu045_u:645": "śṛṇu dharmaṃ pravakṣyāmi yena kṣipraṃ vimokṣase /",
  "S04bsu045_u:646": "(46) catuṣpadāyāṃ gāthāyāṃ bhāṣyamāṇaṃ nirantaraṃ",
  "S04bsu045_u:647": "sarvapāpakṣayaṃ kṛtvā srotāpanno bhaviṣyasi /",
  "S04bsu045_u:648": "(47) tato dānaṃ udānemi sarvapāpapramocanaṃ /",
  "S04bsu045_u:649": "vimocitā duḥkhitā sattvā nārakādbhayabhairavāt",
  "S04bsu045_u:650": "(48) tataḥ sa puruṣotthāya āsanādañjalīkṛtaḥ",
  "S04bsu045_u:651": "praṇamya śirasā tasya sādhukāraṃ prayacchati /",
  "S04bsu045_u:652": "(49) sādhu kalyāṇamitrāṇāṃ sādhu pāpavināśakaḥ",
  "S04bsu045_u:653": "sādhu saṃghāṭanirdeśaṃ ye śroṣyanti mahānayaṃ //",
  "S04bsu045_u:654_0": "[SaSū 106] atha khalu tena kālena tena samayenoparyantarikṣe sthitāni dvādaśa devaputrasahasrāṇi",
  "S04bsu045_u:654_1": "kṛtāṃjalipuṭāni tam ṛṣimupagamya pādau śirasā praṇamyaivamāhuḥ bhagavan kevacciraṃ",
  "S04bsu045_u:654_2": "smarasi mahātapaḥ evaṃ catvāri koṭī nāgarājñāmāgatya aṣṭādaśa koṭīsahasrāṇi yakṣarājñāmāgatya",
  "S04bsu045_u:654_3": "yena sa ṛṣistenāṃjaliṃ praṇāmyaivamāhuḥ kevacciraṃ smarasi /",
  "S04bsu045_u:655": "[SaSū 107] mahātmā ṛṣirāha /",
  "S04bsu045_u:656": "śatamasaṃkhyeyakalpakoṭīniyutasahasrāṇi samanusmarāmi /",
  "S04bsu045_u:657": "āha /",
  "S04bsu045_u:658": "kena kuśalakarmaṇā /",
  "S04bsu045_u:659": "muhūrtamātreṇaivaṃ pāpaṃ karma (sarvapāpakarma)",
  "S04bsu045_u:660": "praśāntam (āha /",
  "S04bsu045_u:661": "saṃghāṭaṃ dharmaparyāyaṃ śrutvā)",
  "S04bsu045_u:662": "(anena kuśalakarmaṇā sarvapāpakarma praśāntam)",
  "S04bsu045_u:663": "[SaSū 108] ye ca tatra sattvāḥ sannipatitāḥ yairimaṃ dharmaparyāyaṃ śrutvā śraddadhānatā vā kṛtā pattīyanaṃ vā /",
  "S04bsu045_u:664": "te sarve vyākriyante 'nuttarāyāṃ samyaksaṃbodhau /",
  "S04bsu045_u:665": "yena ca puruṣeṇa tāṇi paṃcānantaryāṇi karmāṇi kṛtāni /",
  "S04bsu045_u:666": "tenemaṃ saṃghāṭaṃ dharmaparyāyaṃ śrutvā muhūrtamātreṇa tāni paṃcānantaryāṇi karmāṇi niravaśeṣaṃ parikṣayaṃ paryādānaṃ kṛtāṇi /",
  "S04bsu045_u:667": "tasyānekāni kalpakoṭīniyutaśatasahasrāṇi sarvadurgatidvārāṇi pithitāni bhavanti /",
  "S04bsu045_u:668": "dvātriṃśaddevalokadvārāṇyapāvṛtāni bhavanti /",
  "S04bsu045_u:669": "ya itaḥ saṃghāṭāddharmaparyāyādantaśaścatuṣpadikāmapi gāthāṃ śroṣyati /",
  "S04bsu045_u:670": "tasyetādṛśāni kuśalamūlāni bhaviṣyanti /",
  "S04bsu045_u:671": "kaḥ punarvādo yaḥ saṃghāṭasūtraṃ satkariṣyati gurukariṣyati mānayiṣyati pūjayiṣyati /",
  "S04bsu045_u:672": "puṣpadhūpagandhamālyavilepanacūrṇacīvaracchatradhvajapatākābhirvādyāṃjalikarmapraṇāmaṃ vā kariṣyati /",
  "S04bsu045_u:673": "ekāṃ vārāṃ anumodiṣyatyevaṃ ca vakṣyati /",
  "S04bsu045_u:674": "sādhu subhāṣitamiti /",
  "S04bsu045_u:675": "[SaSū 109] atha khalu sarvaśūro bodhisattvo mahāsattvo bhagavantametadavocat - kiyantaṃ bhagavannañjalipraṇāmāt puṇyaskandhaṃ prasavati /",
  "S04bsu045_u:676": "ye te saṃghāṭaṃ dharmaparyāyaṃ bhāṣyamāṇaṃ śrutvāñjaliṃ kṛtvā praṇamanti /",
  "S04bsu045_u:677_0": "bhagavān āha - śṛṇu kulaputra yena paṃcānantaryāṇi karmāṇi kṛtāṇi kāritāni kriyamāṇāni",
  "S04bsu045_u:677_1": "vānumoditāni bhaveyuḥ yadi sa itat saṃghāṭāddharmaparyāyādantaśaścatuṣpadikāmapi",
  "S04bsu045_u:677_2": "gāthāṃ śrutvāñjaliṃ praṇāmayiṣyati /",
  "S04bsu045_u:678": "tasya (tāni) sarvāṇi paṃcānantaryāṇi karmāṇi kṣayaṃ gatāni bhaviṣyanti /",
  "S04bsu045_u:679": "kaḥ punarvādaḥ sarvaśūra yaḥ sakalasamāptamevāyaṃ dharmaparyāyaṃ śroṣyatyayaṃ tato bahutaraṃ puṇyaskandhaṃ prasaviṣyati /",
  "S04bsu045_u:680": "[SaSū 110] upamāṃ te kulaputra kariṣyāmi /",
  "S04bsu045_u:681": "asya saṃghāṭasūtrārthasya vijñaptaye /",
  "S04bsu045_u:682": "tadyathāpi nāma sarvaśūrānavataptasya nāgarājasya bhavane na kadācit sūryo vabhāsayati /",
  "S04bsu045_u:683": "tataśca paṃca mahānadyaḥ pravahanti /",
  "S04bsu045_u:684": "atha kaścideva puruṣo bhaved yastāsāṃ paṃcānāṃ mahānadīnāmudakasya bindūni gaṇayet tatkiṃ manyase sarvaśūra śakyaṃ teṣāmudakavindunāṃ gaṇanāyogena paryantamadhigantum āha /",
  "S04bsu045_u:685": "no hīdaṃ bhagavan no hīdaṃ sugata,",
  "S04bsu045_u:686_0": "bhagavān āha - evameva sarvaśūra na śakyaṃ saṃghāṭasūtrasya dharmaparyāyasya kuśalamūlaṃ",
  "S04bsu045_u:686_1": "kalpena vā kalpaśatena vā kalpasahasreṇa vā kalpaśatasahasreṇa vā kalpakoṭīniyutaśatasahasreṇa",
  "S04bsu045_u:686_2": "vā gaṇanayā paryantamadhigantuṃ /",
  "S04bsu045_u:687": "[SaSū 111] tatkiṃ manyase sarvaśūra duṣkaraṃ tasya ya imaṃ saṃghāṭaṃ dharmaparyāyaṃ muhūrtaṃ prakāśayeta /",
  "S04bsu045_u:688": "āha - duṣkaraṃ bhagavaṃ duṣkaraṃ sugata,",
  "S04bsu045_u:689": "bhagavān āha - ataḥ suduṣkarataraṃ sarvaśūra tasya ya imaṃ saṃghāṭaṃ dharmaparyāyaṃ śākṣyati śrotum",
  "S04bsu045_u:690": "[SaSū 112] tadyathā anavataptāt (mahāsarasaḥ)",
  "S04bsu045_u:691": "paṃca mahānadyaḥ pravahanti /",
  "S04bsu045_u:692_0": "tāsāṃ paṃcānāṃ mahānadīnāṃ pravahatāmudakavindūnna śakyaṃ kenacidgaṇakena vā gaṇakamahāmātrena",
  "S04bsu045_u:692_1": "vā gaṇanayā paryantamadhigantumevamevāsya dharmaparyāyasya puṇyaskandhasya na śakyaṃ",
  "S04bsu045_u:692_2": "paryantamadhigantum sarvaśūra āha - katamāstā bhagavan paṃca mahānadya /",
  "S04bsu045_u:693": "bhagavān āha - tadyathā /",
  "S04bsu045_u:694": "gaṃgā sītā vakṣuḥ yamunāścandrabhāgā ca /",
  "S04bsu045_u:695": "imā sarvaśūra paṃca mahānadyo mahāsamudre praviśanti /",
  "S04bsu045_u:696": "ekaikā ca mahānadī paṃcamahānadīśataparivārāḥ //",
  "S04bsu045_u:697": "[SaSū 113] punaraparaṃ sarvaśūra paṃcemā mahānadyaḥ ākāśe pravahanti /",
  "S04bsu045_u:698": "yā satatasamitamudakavindubhiḥ prajāṃ plāvayanti /",
  "S04bsu045_u:699": "tāśca paṃca mahānadyaḥ ekaikā sahasraparivārāḥ āha - katamāstā bhagavan paṃca mahānadyaḥ sahasrāparivārāḥ yā ākāśe pravahanti /",
  "S04bsu045_u:700": "bhagavān āha - sundarī nāma (nadī)",
  "S04bsu045_u:701": "sahasraparivārā,",
  "S04bsu045_u:702": "śaṃkhā nāma (nadī)",
  "S04bsu045_u:703": "sahasraparivārā,",
  "S04bsu045_u:704": "vahantī nāma (nadī)",
  "S04bsu045_u:705": "sahasraparivārā,",
  "S04bsu045_u:706": "citrasenā nāma (nadī)",
  "S04bsu045_u:707": "sahasraparivārā,",
  "S04bsu045_u:708": "dharmavṛttā nāma (nadī)",
  "S04bsu045_u:709": "sahasraparivārā,",
  "S04bsu045_u:710": "imāstā sarvaśūra paṃca mahanadyaḥ sahasraparivārā yā jaṃbūdvīpe autsukyamāpadyante /",
  "S04bsu045_u:711": "yāḥ kālena kālaṃ jaṃbūdvīpe bindubhirvarṣadhārāḥ pramuṃcanti /",
  "S04bsu045_u:712": "tena puṣpaphalasasyānyabhiruhyanti /",
  "S04bsu045_u:713": "yadā jaṃbūdvīpe (vindūbhi)",
  "S04bsu045_u:714": "varṣadhārāḥ prapatanti /",
  "S04bsu045_u:715": "tadā udakaṃ jāyate /",
  "S04bsu045_u:716": "jātaṃ codakaṃ sarvakṣetrārāmāṇi saṃtarpayati sukhaṃ ca kārayati /",
  "S04bsu045_u:717": "tadyathāpi nāma sarvaśūra prajāpati sarvajaṃbūdvīpe sukhaṃ kārayati /",
  "S04bsu045_u:718": "[SaSū 114] evaṃ eva sarvaśurāyaṃ saṃghāṭo dharmaparyāya bahujanahitāya bahujanasukhāya jaṃbūdvīpe prakāśitaḥ yathā (ca sarvaśūra)",
  "S04bsu045_u:719": "devānāṃ trāyastiṃśānāmāyuṣpramāṇaṃ na tathā manuṣyāṇāṃ /",
  "S04bsu045_u:720": "(tatra) katame ca sarvaśūra trāyastriṃśā devāḥ yatra śakro devānāmindraḥ prativasati /",
  "S04bsu045_u:721": "te trāyastriṃśā nāma devāḥ santi (tadyathā)",
  "S04bsu045_u:722": "sarvaśūra sattvāḥ ya ekaṃ vāksucaritaṃ bhāṣante /",
  "S04bsu045_u:723": "teṣāṃ na śakyaṃ puṇyaskandhasyopamāṃ kartuṃ /",
  "S04bsu045_u:724": "(yan te devamanuṣyeṣvanupamaṃ saukhyamanubhavanti /)",
  "S04bsu045_u:725": "[SaSū 115] santi sarvaśūra sattvāḥ ya ekaṃ vagduścaritaṃ bhāṣante na śakyaṃ teṣāṃ narakatiryakṣūpamāṃ kartum yat te sattvāḥ narakatiryakpretaduḥkhāṃ vedanāṃ vedayanti /",
  "S04bsu045_u:726": "na (ca) kaścit teṣāṃ trātā bhavati tatra te nirāśāḥ paridevante narakeṣu prapatamānāḥ tad akalyāṇamitravaśena draṣṭavyaṃ /",
  "S04bsu045_u:727": "ye sattvā vāksucaritaṃ bhāṣante teṣāṃ na śakyaṃ puṇyaskandhasyopamāṃ kartuṃ /",
  "S04bsu045_u:728": "tat kalyāṇamitravaśena draṣṭavyaṃ /",
  "S04bsu045_u:729": "[SaSū 116] yadā kalyāṇamitraṃ paśyati tadā tathāgato dṛṣṭo bhavati /",
  "S04bsu045_u:730": "yadā tathāgataṃ paśyati /",
  "S04bsu045_u:731": "tadā (tasya) sarvapāpakṣayo bhavati /",
  "S04bsu045_u:732": "yadā sarvapāpakṣayo bhavati /",
  "S04bsu045_u:733": "tadā prajāpatirjaṃbūdvīpe autsukyaṃ karoti /",
  "S04bsu045_u:734": "yadā prajāpatirjaṃbudvīpe autsukyaṃ karoti /",
  "S04bsu045_u:735": "tadā jaṃbūdvīpakanāṃ sattvānāṃ sukhasya na śakyamupamāṃ kartumevamevāyaṃ sarvaśūra saṃghāṭo dharmaparyāya jaṃbūdvīpakānāṃ sattvānāṃ buddhakṛtyaṃ karoti /",
  "S04bsu045_u:736": "tadā na śakyaṃ teṣāṃ sattvānāṃ puṇyaskandhasyopamāṃ kartum",
  "S04bsu045_u:737": "[SaSū 117] tadyathāpi nāma sarvaśūra yatremāḥ paṃca mahānadyaḥ saṃbhedaṃ samavasaraṇaṃ gacchanti /",
  "S04bsu045_u:738": "tatra na śakyamudakasya pramāṇamudgrahītuṃ /",
  "S04bsu045_u:739": "etāvadudakakuṃbhā vā udakakuṃbhaśatāni vā udakakuṃbhasahasrāṇi vā udakakuṃbhaśatasahasrāṇi vā /",
  "S04bsu045_u:740": "api tu bahutvādudakasya mahān udakaskandha iti saṃkhyāṃ gacchati /",
  "S04bsu045_u:741": "[SaSū 118] evameva sarvaśūra yadā jaṃbūdvīpakā sattvā imaṃ saṃghātaṃ dharmaparyāyaṃ śroṣyanti /",
  "S04bsu045_u:742": "śrutvā codgrahīṣyanti dhārayiṣyanti /",
  "S04bsu045_u:743": "vācayiṣyanti paryavāpsyanti /",
  "S04bsu045_u:744": "pareṣāṃ ca vistareṇa saṃprakāśayiṣyanti pratipatyā ca saṃpādayiṣyanti /",
  "S04bsu045_u:745": "tadā na śakyaṃ teṣāṃ sattvānāṃ puṇyaskandhasya pramāṇaṃ udgrahītumapi tu bahutvāt puṇyasya mahān puṇyaskandha iti saṃkhyāṃ gacchati /",
  "S04bsu045_u:746_0": "[SaSū 119] ye sarvaśūra sattvāḥ saṃghāṭaṃ dharmaparyāyaṃ na śroṣyanti na taiḥ śakyamanuttarāṃ",
  "S04bsu045_u:746_1": "samyaksaṃbodhimabhisaṃboddhum na śakyaṃ dharmacakraṃ pravartayitum na śakyaṃ dharmagaṇḍī",
  "S04bsu045_u:746_2": "parāhanitum na śakyaṃ tairdharmasiṃhāsanamabhiroḍhuṃ na śakyaṃ (tai)",
  "S04bsu045_u:747": "nirvāṇadhātumanupraveṣṭuṃ /",
  "S04bsu045_u:748": "na śakyamaprameyai raśmibhiravabhāsayitum ya imaṃ sarvaśūra saṃghāṭaṃ dharmaparyāyaṃ na śroṣyanti na śakyaṃ tairbodhimaṇḍe niṣattuṃ /",
  "S04bsu045_u:749": "[SaSū 120] sarvaśūra āha - pṛcchāmi bhagavaṃ pṛcchāmi sugata,",
  "S04bsu045_u:750": "kaṃcideva kautuhalam bhagavān āha - pṛccha tvaṃ sarvaśūra yad yad evākāṃkṣasyahaṃ te niṣkāṃkṣaṃ kariṣyāmi (sarvaśūra)",
  "S04bsu045_u:751": "āha - katamaḥ sa bhagavan ṛṣirabhūd yena te sattvāḥ paṃcabhirānantaryaiḥ karmabhiḥ parimokṣitāḥ avaivarttikabhūmau ca pratiṣṭhāpitāḥ bhagavān āha -",
  "S04bsu045_u:752": "(50) sūkṣmaṃ vacana buddhānāṃ sarvaśūra śṛṇohi me",
  "S04bsu045_u:753": "saṃghāṭadarśanaṃ sūtraṃ ṛṣirūpeṇa darśitaṃ",
  "S04bsu045_u:754": "(51) saṃghāṭo buddharūpaṃ ca darśayatyanukampayā /",
  "S04bsu045_u:755": "yathā balikagaṃgāyā rūpaṃ darśayate tathā /",
  "S04bsu045_u:756": "(52) buddho darśayate rūpaṃ dharman deśayate svayam",
  "S04bsu045_u:757": "buddhaṃ ya icchate draṣṭuṃ (lokanāthaṃ jinottamaṃ //)//",
  "S04bsu045_u:758": "(53) (saṃghāṭastena śrotavyaḥ)",
  "S04bsu045_u:759": "saṃghāṭaṃ buddhasādṛśaṃ /",
  "S04bsu045_u:760": "buddhas tatra bhaven nityaṃ saṃghāṭaṃ yatra tiṣṭhati /",
  "S04bsu045_u:761": "[SaSū 121] bhagavān āha - śṛṇu kulaputra /",
  "S04bsu045_u:762": "bhūtapūrvaṃ sarvaśūrātīte dhvani navānavatyasaṃkhyeyaṅ kalpān anusmarāmi /",
  "S04bsu045_u:763": "(tatra) dvādaśa buddhakoṭya babhūvan ratnottamanāmānastathāgatā arhantaḥ samyaksaṃbuddhāḥ ahaṃ tena kālena tena samayena pradānaśūro bhūvaṃ candra nāma /",
  "S04bsu045_u:764": "te ca me dvādaśa buddhakoṭya paryupāsitāḥ khādanīyabhojanīyamālyagandhavilepanena yathāsukhaṃ /",
  "S04bsu045_u:765": "praṇītenāhāreṇa sarvasukhopadhānenopasthitāḥ upasthāpya ca tatraiva mayā sarvaśūra vyākaraṇamanuttarāyāṃ samyaksaṃbodhau pratilabdham",
  "S04bsu045_u:766": "[SaSū 122] abhijānāmyahaṃ sarvaśūrāṣṭādaśa buddhakoṭya sarve ratnāvabhāsanāmānastathāgatā loka utpannā abhūvan tatrāhamapi pradānaśūro bhūvan garbhaseno nāma /",
  "S04bsu045_u:767": "te cāṣṭādaśa buddhakoṭyo mayā paryupāsitāḥ pūjitāśca /",
  "S04bsu045_u:768": "yathā tathāgatānāṃ pratyarhaṃ gandhamālyavilepanālaṃkāravibhūṣaṇaiḥ tatra ca me vyākaraṇamanuttarāyāṃ samyaksaṃbodhau pratilabdhaṃ /",
  "S04bsu045_u:769": "[SaSū 123] anusmarāmyahaṃ sarvaśūra viṣmaśatirbuddhakoṭyaḥ śikhisaṃbhavanāmānastathāgatā arhantaḥ samyaksaṃbuddhā loka udapadyanta,",
  "S04bsu045_u:770": "pūjitā me te buddhā bhagavanto yathā pratyarheṇa pūjasatkāreṇa tatraiva ca me vyākaraṇamanuttarāyāṃ samyaksaṃbodhau pratilabdham na cādyāpi kālasamayamabhūdvyākaraṇāya //",
  "S04bsu045_u:771_0": "[SaSū 124] anusmarāmyahaṃ sarvaśūra viṃśatyeva buddhakoṭyaḥ kāśyapa nāmānastathāgatā",
  "S04bsu045_u:771_1": "arhantaḥ samyaksaṃbuddhā loka udapadyantaḥ tatrāhamapi pradānaśūro bhūvan kṛtaṃ me",
  "S04bsu045_u:771_2": "teṣāṃ tathāgatānāmupasthānaṃ /",
  "S04bsu045_u:772": "gandhena mālyena vilepanena tathāgatagurūpasthānenopasthitāḥ yathā tathāgatānāṃ gurugauravaṃ kartavyaṃ tathā kṛtaṃ /",
  "S04bsu045_u:773": "tatraiva ca me vyākaraṇamanuttarāyāṃ samyaksaṃbodhau pratilabdhaṃ /",
  "S04bsu045_u:774_0": "[SaSū 125] anusmarāmyahaṃ sarvaśūra ṣoḍaśa buddhakoṭyo bhūvan vimalaprabhāsanāmāna",
  "S04bsu045_u:774_1": "tathāgatā arhantaḥ samyaksaṃbuddhāḥ tena ca kālena tena samayenāhaṃ gṛhapatirabhūvadāḍhyo",
  "S04bsu045_u:774_2": "mahādhano mahābhogaḥ sarvasvaparityāgī (mahātyāgī /",
  "S04bsu045_u:775": ") /",
  "S04bsu045_u:776": "te ca mayā ṣoḍaśa buddhakoṭyaḥ pūjitā āstaraṇaprāvaraṇena gandhena mālyena vilepanena vibhūṣaṇācchādanena ca /",
  "S04bsu045_u:777": "yathā tathāgatānāṃ gurūpasthānaṃ (kartavyaṃ tathā ca mayā) kṛtaṃ /",
  "S04bsu045_u:778": "tatraiva ca me vyākaraṇamanuttarāyāṃ samyaksaṃbodhau pratilabdhaṃ /",
  "S04bsu045_u:779": "na ca me kālaṃ na samayamabhūdvyākaraṇāya //",
  "S04bsu045_u:780_0": "[SaSū 126] śṛṇu sarvaśūrānusmarāmyahaṃ paṃcanavatirbuddhakoṭyo loka utpannānyabhūvan",
  "S04bsu045_u:780_1": "sarve śākyamunisahanāmānastathāgatā arhantaḥ samyaksaṃbuddhāḥ ahaṃ ca tena kālena",
  "S04bsu045_u:780_2": "tena samayena ca rājā bhūddhārmiko dharmarājā,",
  "S04bsu045_u:781": "paryupāsitā me (te)",
  "S04bsu045_u:782": "paṃcanavatirbuddhakoṭyaḥ śākyamunināmadheyāstathāgatāḥ gandhena mālyena vilepanenāstaraṇapravaraṇena cchatradhvajapatākābhiśca /",
  "S04bsu045_u:783": "tatraiva ca me vyākaraṇamanuttarāyāṃ samyaksaṃbodhau pratilabdham //",
  "S04bsu045_u:784": "[SaSū 127] anusmarāmyahaṃ sarvaśūra navatirbuddhakoṭyaḥ krakatsudanāmānastathāgatā arhantaḥ samyaksaṃbuddhā loka udapadyanta,",
  "S04bsu045_u:785": "ahaṃ ca tena kālena tena samayena brāhmakumāro 'bhūva āḍhyo mahādhano mahābhogaḥ pradānadātā sarvasvaparityāgī /",
  "S04bsu045_u:786": "te ca mayā tathāgatā sarve upasthitāḥ gandhena mālyena vilepanenāstarāṇaprāvaraṇena vibhūṣaṇācchādanena /",
  "S04bsu045_u:787": "yādṛśaṃ ca tathāgatānāmupasthānaṃ (tathā teṣāṃ mayā pratyarhamupasthānaṃ)",
  "S04bsu045_u:788": "kṛtaṃ tatraiva ca me vyākaraṇaṃ anuttarāyāṃ samyaksaṃbodhau pratilabdhaṃ na ca me kālaṃ na samayaṃ vyākaraṇāya //",
  "S04bsu045_u:789": "[SaSū 128] anusmarāmyahaṃ sarvaśūrāṣṭādaśa buddhakoṭyaḥ loka udapadyanta ;",
  "S04bsu045_u:790_0": "sarve kanakamunināmānastathāgatā arhantaḥ samyaksaṃbuddhāḥ ahaṃ ca tena kālena tena",
  "S04bsu045_u:790_1": "samayena pradānaśūro bhūvan paryupāsitā me te tathāgatā arhantaḥ samyaksaṃbuddhāḥ",
  "S04bsu045_u:790_2": "pujitāśca gandhena mālyena vilepanenāstaraṇaprāvaraṇena vibhūṣaṇena /",
  "S04bsu045_u:791": "yathā tathāgatānāṃ gurupasthānāṃ tathā me upasthitāḥ tatraiva ca me vyākaraṇamanuttarāyāṃ samyaksaṃbodhau pratilabdhaṃ na ca me kālaṃ na samayaṃ vyākaraṇāyai /",
  "S04bsu045_u:792": "[SaSū 129] anusmarāmyahaṃ sarvaśūra trayodaśa buddhakoṭyo loka udapadyanta;",
  "S04bsu045_u:793": "sarve vabhāsaśirnāmānastathāgatā arhantaḥ samyaksaṃbuddhāḥ te ca me tathāgatāḥ pūjitā āstaraṇaprāvaraṇena gandhena mālyena vilepanācchādanavibhūṣaṇena /",
  "S04bsu045_u:794_0": "yathā tathāgatānāṃ gurūpasthānaṃ kṛtaṃ tadṛśamupasthānamupasthitāḥ taiśca tathāgatairnānādharmamukhāni",
  "S04bsu045_u:794_1": "bhāṣitāni arthavinayaviniścayā tatraiva ca me vyākaraṇamanuttarāyāṃ samyaksaṃbodhau",
  "S04bsu045_u:794_2": "pratilabdhaṃ na cādyāpi samayaṃ vyākaraṇāya /",
  "S04bsu045_u:795": "[SaSū 130] anusmarāmyahaṃ sarvaśūra paṃcaviṃśatirbuddhakoṭyaḥ puṣyanāmānastathāgatā arhantaḥ samyaksaṃbuddhā loka udapādyanta;",
  "S04bsu045_u:796": "ahaṃ ca tena kālena tena samayena prabrajito 'bhūvam paryupāsitā me te tathāgatā yathā ānandaitarhi mamopasthāyakaupasthānamupatiṣṭhati /",
  "S04bsu045_u:797": "tādṛśaṃ ca me te tathāgatā upasthitāḥ tatraiva ca me vyākaraṇamanuttarāyāṃ samyaksaṃbodhau pratilabdhaṃ na cādyāpi me samayamabhūdvyākaraṇāya /",
  "S04bsu045_u:798": "[SaSū 131] anusmarāmyahaṃ sarvaśūra aṣṭādaśa buddhakoṭyo vipaśyināmānastathāgatā arhantaḥ samyaksaṃbuddhā loka udapadyanta;",
  "S04bsu045_u:799": "paryupāsitā me te tathāgatā arhantaḥ samyaksaṃbuddhāḥ ābharaṇaprāvaraṇenācchādanagandhamālyavilepanena yathā tathāgatopasthānaṃ tathā (me) upasthitā /",
  "S04bsu045_u:800": "ahaṃ ca tena kālena tena samayena prabrajito 'bhūvan tatraiva ca (me)",
  "S04bsu045_u:801": "vyākaraṇamanuttarāyāṃ samyaksaṃbodhau pratilabdhavān na cādyapi samayaṃ vyākaraṇāya na cireṇa kālena /",
  "S04bsu045_u:802_0": "[SaSū 132] yaḥ paścimako vipaśyi loka utpannaḥ sa imaṃ saṃghāṭaṃ dharmaparyāyaṃ bhāṣitavān",
  "S04bsu045_u:802_1": "tamahaṃ jñātvā tasmin samaye jaṃbudvīpe saptaratnavarṣaṃ pravṛṣṭavān tadā te jāṃbudvīpakāḥ",
  "S04bsu045_u:802_2": "sattvā adaridrā saṃvṛttāḥ tatraiva cāhaṃ vyākaraṇamanuttarāyāṃ samyaksaṃbodhau pratilabdhavān",
  "S04bsu045_u:802_3": "tataścireṇa kālasamayenādyāpi (ca)",
  "S04bsu045_u:803": "māṃ na vyākaroti (anutpattikadharmakṣāntivyākaraṇena /)",
  "S04bsu045_u:804_0": "[SaSū 133] āha / katamaḥ sa bhagavān kālaḥ katamaḥ sa samayaḥ bhagavān āha - śṛṇu",
  "S04bsu045_u:804_1": "sarvaśūra tato dvyasaṃkhyeyaiḥ kalpairdīpaṃkaro nāma tathāgato 'rhan samyaksaṃbuddho loka udapādi /",
  "S04bsu045_u:805_0": "tato 'haṃ sarvaśura tena kālena tena samayena megho nāma aṇavako bhūvan yadā ca bhagavan",
  "S04bsu045_u:805_1": "dīpaṃkarastathāgato loka utpannaḥ tadāhamapi tasmin kāle tasmin samaye brahmacaryamacārṣaṃ",
  "S04bsu045_u:805_2": "māṇavakarūpeṇa tato 'haṃ bhagavantan dīpaṃkaran tathāgataṃ dṛṣṭvā prasāda pratilabdhaḥ",
  "S04bsu045_u:805_3": "saptabhirutpalairavakīrṇavāṃ tacca tathāgatāvaropitaṃ kuśalamūlamanuttarāyāṃ samyaksaṃbodhau",
  "S04bsu045_u:805_4": "pariṇāmitam sa ca mān dīpaṃkarastathāgato vyākārṣīdbhaviṣyasi tvaṃ māṇavakānāgate",
  "S04bsu045_u:805_5": "'dhvanyasaṃkhyeyaiḥ kalpaiḥ śākyamunirnāma tathāgato 'rhan samyaksaṃbuddha iti /",
  "S04bsu045_u:806": "[SaSū 134] tato 'haṃ sarvaśūra dvādaśatālamātraṃ vihāyasamantarīkṣe sthitvānutpattikadharmakṣāntiṃ pratilabdhavān yacca me sarvaśūrāsaṃkhyeyeṣu kalpeṣu brahmacaryaṃ cīrṇaṃ /",
  "S04bsu045_u:807": "yacca pāramitāpratisaṃyuktaṃ kuśalamūlaṃ tatsarvamāmukhībhūtamivānusmarāmi yathādya śvo vā /",
  "S04bsu045_u:808": "tatra mayā sarvaśūrānekāni sattvakoṭīniyutaśatasahasrāṇi kuśaleṣu dharmeṣu pratiṣṭhāpitāni /",
  "S04bsu045_u:809": "kaḥ punarvāda sarvaśūra ya etarhyahama anuttarāṃ samyaksaṃbodhimabhisaṃbuddhaḥ sarvasattvahitaiṣiṇaḥ kāruṇikaḥ sattvānāṃ nirodhadharman deśayiṣyāmi /",
  "S04bsu045_u:810": "[SaSū 135] naitatsthānaṃ vidyate /",
  "S04bsu045_u:811": "tatkasya hetoḥ bahuprakāraṃ cāhaṃ sarvaśūra sattvānān dharman deśayāmi /",
  "S04bsu045_u:812": "yathārūpavainayikānāṃ sattvānāṃ tathārūpeṇa dharman deśayāmi /",
  "S04bsu045_u:813": "devarūpeṇa devaloke (devānāṃ)",
  "S04bsu045_u:814": "dharman deśayāmi /",
  "S04bsu045_u:815": "nāgabhavaṇe nāgarūpeṇa (nāgānānaṃ)",
  "S04bsu045_u:816": "dharman deśayāmi /",
  "S04bsu045_u:817": "yakṣabhavane yakṣarūpena (yakṣānāṃ)",
  "S04bsu045_u:818": "dharman deśayāmi /",
  "S04bsu045_u:819": "pretabhavane pretarūpeṇa (pretānāṃ)",
  "S04bsu045_u:820": "dharman deśayāmi /",
  "S04bsu045_u:821": "manuṣyaloke manuṣyarūpena (manuṣyāṇāṃ)",
  "S04bsu045_u:822": "dharman deśayāmi /",
  "S04bsu045_u:823": "buddhavainayikānāṃ sattvānāṃ buddharūpeṇa dharman deśayāmi /",
  "S04bsu045_u:824": "bodhisattvāvainayikānāṃ sattvānāṃ bodhisattvarūpeṇa dharman deśayāmi /",
  "S04bsu045_u:825": "śrāvakavainayikānāṃ sattvānāṃ śrāvakarūpeṇa dharman deśayāmi /",
  "S04bsu045_u:826": "yena yena rūpeṇa sattvā vinayaṃ gacchanti tena tena rūpeṇāhaṃ sattvānān dharman deśayāmi /",
  "S04bsu045_u:827": "evaṃ bahuprakāram ahaṃ sarvaśūra sattvānān dharman deśayāmi /",
  "S04bsu045_u:828": "[SaSū 136] tatkasya hetoryathaiva sarvaśūra sattvā bahuprakāraṃ dharmaṃ śṛṇvanti /",
  "S04bsu045_u:829": "tathaiva te sattvasārāḥ bahuprakāraṃ sattvānān dharman deśayanti /",
  "S04bsu045_u:830": "te ca sattvāsteṣu tathāgateṣu kuśalamūlānyavaropayanti /",
  "S04bsu045_u:831": "dānāni ca dadanti /",
  "S04bsu045_u:832": "puṇyāni ca kurvanti /",
  "S04bsu045_u:833": "svārthe ca pratijāgaranti /",
  "S04bsu045_u:834": "maraṇānusmṛtiṃ ca bhāvayiṣyanti /",
  "S04bsu045_u:835": "te caivaṃrūpaṃ kuśalaṃ karmābhisaṃskāramabhisaṃskariṣyanti /",
  "S04bsu045_u:836": "tenaiva ca dharmaśravaṇakuśalamūlahetunā tat pūrvakaṃ kuśalamūlaṃ saṃsmariṣyanti /",
  "S04bsu045_u:837": "teṣāṃ tad bhaviṣyati dīrgharātramarthāya hitāya sukhāya devānāṃ ca manuṣyāṇāṃ ca /",
  "S04bsu045_u:838": "evaṃ hi sarvaśūra saṃghāṭasūtrasya dharmaparyāyasya sahaśravaṇamātreṇaivamaprameyā(-m-asaṃkhyeyā)",
  "S04bsu045_u:839": "guṇānuśaṃsā bhaviṣyanti /",
  "S04bsu045_u:840_0": "[SaSū 137] atha te sattvāḥ parasparamevamāhuḥ astyanyaḥ kaścit kuśalo dharmaphalavipākaḥ",
  "S04bsu045_u:840_1": "yasya kṛtatvādupacitatvādanuttarāṃ samyaksaṃbodhimabhisaṃboddhyate sarvasattvāhitaiṣiṇaśca bhavanti //",
  "S04bsu045_u:841_0": "[SaSū 138] atha bhagavaṃsteṣāṃ sattvānāṃ cetasaiva cetaḥparivitarkamājñāya tānetadavocat",
  "S04bsu045_u:841_1": "- asti kulaputrā ye dharmaṃ pattīyanti te evaṃ vakṣyanti asti dharmo yathābhūtaḥ",
  "S04bsu045_u:841_2": "teṣāṃ mahāphalaṃ sukhavipākamanuttaraṃ dharmasukhaṃ bhaviṣyati /",
  "S04bsu045_u:842": "[SaSū 139] ye sattvā mohamūḍhāsta evaṃ vakṣyanti /",
  "S04bsu045_u:843": "na santi dharmāḥ na santi dharmānāṃ pāragaḥ sa teṣāṃ mahāphalaṃ kaṭukavipākamapāyeṣupapatsyate /",
  "S04bsu045_u:844": "punaḥ punaśca te (mohapuruṣā)",
  "S04bsu045_u:845": "apāyabhūmiparāyaṇā bhaviṣyanti /",
  "S04bsu045_u:846": "[SaSū 140] aṣṭau kalpān nairāyikān duḥkhaṃ vedanāmanubhaviṣyanti /",
  "S04bsu045_u:847": "dvādaśa kalpāni pretayoniṣu duḥkhaṃ vedanāṃ vedayiṣyanti /",
  "S04bsu045_u:848": "ṣoḍaśa kalpānyasureṣūpapatsyante /",
  "S04bsu045_u:849": "nava kalpasahasrāni bhūtapiśācayoniṣūpapatsyante /",
  "S04bsu045_u:850": "caturdaśa kalpasahasrāṇi ajihvakā bhaviṣyanti /",
  "S04bsu045_u:851": "ṣoḍaśa kalpasahasrāṇi mātugarbhe kālaṃ kariṣyati /",
  "S04bsu045_u:852": "dvādaśa kalpasahasrāṇi māṃsapiṇḍā bhaviṣyanti /",
  "S04bsu045_u:853": "ekādaśa kalpasahasrāṇi jātyandhabhūtāḥ prajāsyanti /",
  "S04bsu045_u:854": "duḥkhām vedanāṃ vedayamānā /",
  "S04bsu045_u:855": "(jātyandhaṃ ca dṛṣṭvā)",
  "S04bsu045_u:856": "[SaSū 141] tadā mātāpitṛbhyāmevaṃ bhaviṣyati /",
  "S04bsu045_u:857": "nirāsvādamasmābhirduḥkhamanubhūtaṃ nirāsvādamasmākāṃ putro 'jātaḥ nirāsyādaṃ navā māsāḥ kukṣau dhāritaḥ śītoṣṇāṃ vedanāṃ vedayamānaiḥ kṣutpipāsāsuḥkhāṇi ca pratyanubhūtāni /",
  "S04bsu045_u:858": "bahūni ca dṛṣṭadharmavedanīyāni duḥkhāni dṛṣṭvā putro 'jātaḥ na ca gṛhe mātāpitrāvutsukau kṛtau na svakāyaṃ /",
  "S04bsu045_u:859": "tato mātāpitṛbhyāṃ mahatī nirāśatā bhaviṣyati /",
  "S04bsu045_u:860": "evameva sarvaśūra nirāśāḥ saddharmapratikṣepakāḥ sattvāḥ narakatiryakpretaparāyaṇāḥ te ca tasmin maraṇakālasamaye mahatā śokāśalyasamarpitā bhaviṣyanti /",
  "S04bsu045_u:861": "[SaSū 142] ye sarvaśūra sattvā evaṃ vāgbhāṣante asti dharmaḥ asti dharmāṇāṃ pāragaḥ te tena kuśalamūlena viṃśāti kalpāṇyuttarakuruṣūpapatsyante /",
  "S04bsu045_u:862": "paṃcaviṃśati kalpasahasrāṇi trāyastriṃśānān devānāṃ sahabhāvyatāyāmupapatsyante /",
  "S04bsu045_u:863": "trayastriṃśadbhyo devebhyaścyavitvā uttarakuruṣupapatsyante /",
  "S04bsu045_u:864": "na ca mātuḥ kukṣāvupapatsyante /",
  "S04bsu045_u:865": "lokadhātuśatasahasraṃ ca drakṣyanti /",
  "S04bsu045_u:866": "sarve (ca tāṃ lokadhātavaḥ)",
  "S04bsu045_u:867": "sukhāvatīnāmānaḥ sarvabuddhakṣetrasandarśanan dṛṣṭvā tatraiva pratiṣṭhānāṃ kṛtvā tatraiva bodhimabhisambhotsyante /",
  "S04bsu045_u:868": "[SaSū 143] evaṃ hi sarvaśūra mahāprabhāvo yaṃ saṃghāṭo dharmaparyāyaḥ ye 'smiṃścittaprasādaṃ kariṣyanti /",
  "S04bsu045_u:869": "na te jātu viṣamaparihāreṇa kālaṃ kariṣyanti /",
  "S04bsu045_u:870": "pariśuddhaśīlasamavāgatāste (sattvā)",
  "S04bsu045_u:871": "bhaviṣyanti /",
  "S04bsu045_u:872": "[SaSū 144] santi sarvaśūra sattvā ya evaṃ vaksyanti rātrindivaṃ tathāgato bahūni sattvāni parimocayanti /",
  "S04bsu045_u:873": "adyāpi sattvadhātuḥ kṣayaṃ na gacchanti /",
  "S04bsu045_u:874": "bahavo bodhāya praṇidhānaṃ kurvati /",
  "S04bsu045_u:875": "bahavaḥ svargaloka upapadyante /",
  "S04bsu045_u:876": "bahavo nirvṛtimanuprāpnuvanti /",
  "S04bsu045_u:877": "atha kena hetunā sattvānāṃ kṣayo na bhavati //",
  "S04bsu045_u:878": "II. maitreyaparipṛcchā /",
  "S04bsu045_u:879_0": "[SaSū 145] athānyatīrthikacarakaparibrājakanigranthānāmetadabhavat gamiṣyāmo vayaṃ",
  "S04bsu045_u:879_1": "śramaṇena gautamena sārdhaṃ vivādaṃ kariṣyāmaḥ atha khalu caturnavati brāhmaṇānyatīrthikacarakaparibrājakāḥ",
  "S04bsu045_u:879_2": "anekāni ca nigranthaśatāni yena rājagṛhaṃ mahānagaraṃ tenopasaṃkrāmanti /",
  "S04bsu045_u:880": "tena ca kālena tena samayena bhagavān smitāṃ prāduṣcakāra; //",
  "S04bsu045_u:881_0": "[SaSū 146] atha khalu maitreyo bodhisattvo mahāsattva utthāyāsanādekāṃsamuttarāsaṃgaṃ",
  "S04bsu045_u:881_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāṃjaliṃ praṇamya",
  "S04bsu045_u:881_2": "bhagavantametadavocat - ko bhagavan hetuḥ kaḥ pratyayaḥ smitasya prāduṣkaraṇāya /",
  "S04bsu045_u:882": "nāhetuṃ nāpratyayaṃ tathāgatā arhantaḥ samyaksaṃbuddhā smitaṃ prāduṣkurvanti /",
  "S04bsu045_u:883": "[SaSū 147] bhagavānāha - śṛṇu kulaputrādyeha rājagṛhe mahānagare mahāsannipāto bhaviṣyati /",
  "S04bsu045_u:884": "āha /",
  "S04bsu045_u:885": "ke bhagavan ihāyāsyanti /",
  "S04bsu045_u:886": "devā vā nāgā vā yakṣā vā manuṣyā vā amanuṣyā vā /",
  "S04bsu045_u:887": "bhagavānāha - sarva ete maitreyādyehāgamiṣyanti /",
  "S04bsu045_u:888": "devanāgayakṣamanuṣyāmanuṣyāḥ caturaśītiṃ ca sahasrāṇi brāhmaṇānāmihāyāsyanti /",
  "S04bsu045_u:889": "[SaSū 148] navati koṭīsahasrāṇi tīrthikacarakaparibrājakanigranthānāmihā yāsyanti /",
  "S04bsu045_u:890": "te mayā sārdhaṃ vivādaṃ kariṣyanti /",
  "S04bsu045_u:891": "teṣāṃ sarveṣāṃ vivādaśamanāya dharman deśayiṣyāmi /",
  "S04bsu045_u:892": "sarve ca te brāhmaṇā anuttarāyāṃ samyaksambodhau cittamutpādayiṣyanti /",
  "S04bsu045_u:893": "navati koṭīśatasahasrāṇyanyatīrthikacarakaparibrājakanigranthāḥ sarve srotaāpattiphalaṃ prāpsyanti /",
  "S04bsu045_u:894": "[SaSū 149] aṣṭādaśa koṭīsahasrāṇi nāgarājñāmāgamiṣyanti /",
  "S04bsu045_u:895": "ye mamāntikāddharmaṃ śroṣyanti /",
  "S04bsu045_u:896": "śrutvā ca (tā)",
  "S04bsu045_u:897": "sarve 'nuttarāyāṃ samyaksaṃbodhau cittānyutpādayiṣyanti /",
  "S04bsu045_u:898": "[SaSū 150] ṣaṣṭi koṭīsahasrāni śuddhāvāsakāyikānāṃ devaputrāṇāmāgamiṣyanti /",
  "S04bsu045_u:899": "dvātriṃśadbhiḥ koṭīsahasrairmāraḥ pāpīyān saparivāra āyāsyati /",
  "S04bsu045_u:900": "dvādaśa koṭīsahasrāṇi asurarājñāmāgamiṣyanti /",
  "S04bsu045_u:901": "paṃcamātrāṇi (ca)",
  "S04bsu045_u:902": "rājaśatāni saparivārāṇyāyāsyanti dharmaśravaṇāya /",
  "S04bsu045_u:903": "te sarve mamāntikāddharmaṃ śrutvānuttarāyāṃ samyaksaṃbodhau cittānyutpādayiṣyanti //",
  "S04bsu045_u:904": "[SaSū 151] atha khalu maitreyo bodhisattvo mahāsattvo bhagavataḥ pādau śirasā vanditvā bhagavantaṃ (tṛṣ)",
  "S04bsu045_u:905": "pradakṣiṇīkṛtvā tatraivāntardhitataḥ //",
  "S04bsu045_u:906": "III. sarvaśūraparipṛcchā (2)",
  "S04bsu045_u:907_0": "[SaSū 152] atha khalu sarvaśūro bodhisattvo mahāsattva utthāyāsanādekāṃsamuttarāsaṃgaṃ",
  "S04bsu045_u:907_1": "kṛtvā dakṣiṇaṃ jānumaṇḍalaṃ pṛthivyaṃ pratiṣṭhāpya yena bhagavāṃstenāṃjaliṃ praṇāmya",
  "S04bsu045_u:907_2": "bhagavantametadavocat - kinnāmo bhagavan paṃcamātrāṇi rājaśatāni /",
  "S04bsu045_u:908": "[SaSū 153] bhagavān āha - śṛṇu sarvaśūra nado nāma rājā sunando nāma rājā /",
  "S04bsu045_u:909": "upanando nāma rājā /",
  "S04bsu045_u:910": "jinarṣabho nāma rājā /",
  "S04bsu045_u:911": "brahmaseno nāma rājā /",
  "S04bsu045_u:912": "brahmaghoṣo nāma rājā /",
  "S04bsu045_u:913": "sudarśano nāma rājā /",
  "S04bsu045_u:914": "jayaseno nāma rājā /",
  "S04bsu045_u:915": "nandaseno nāma rājā /",
  "S04bsu045_u:916": "biṃbisāro nāma rājā /",
  "S04bsu045_u:917": "prasenajinnāma rājā /",
  "S04bsu045_u:918": "virūḍhako nāma rājā /",
  "S04bsu045_u:919": "evaṃpramukhāni paṃcamātrāṇi rājaśatāni /",
  "S04bsu045_u:920": "ekaiko rāja viṃśatikoṭīsahasraparivāraḥ te sarve 'nuttarāyāṃ samyaksaṃbodhau saṃprasthitāḥ sthāpayitvā rājā virūḍhakaḥ",
  "S04bsu045_u:921": "[SaSū 154] pūrvasyān diśi tṛṃśatkoṭīsahasrāni bodhisattvānāmāgacchanti /",
  "S04bsu045_u:922": "(dakṣiṇāyāṃ diśāyāṃ paṃcāśatkoṭīsahasrāni bodhisattvānāmāgacchanti;",
  "S04bsu045_u:923": "paścimāyān diśāyāṃ ṣaṣṭi koṭīsahasrāṇi bodhisattvānāmāgacchanti /",
  "S04bsu045_u:924": ") uttarasyān diśi aśīti koṭīsahasrāṇi bodhisattvānām āgacchanti /",
  "S04bsu045_u:925": "adhastāddiśi navati koṭīsahasrāni bodhisattvānāmāgacchanti /",
  "S04bsu045_u:926": "ūrdhvāyān diśi śata koṭīsahasrāṇi bodhisattvānāmāgacchanti /",
  "S04bsu045_u:927": "sarve ca daśabhūmipratiṣṭhitāḥ",
  "S04bsu045_u:928": "[SaSū 155] atha te sarve bodhisattvā yena rājagṛhaṃ mahānagaraṃ yena ca gṛddhrakūṭaparvato yena bhagavāṃstenopasaṃkrāntā bhagavato darśanāya (;vandanāya) /",
  "S04bsu045_u:929": "sarve ca te bodhisattvānuttarāṃ samyaksaṃbodhiṃ saṃprasthitāḥ",
  "S04bsu045_u:930": "[SaSū 156] atha khalu bhagavān sarvaśūraṃ bodhisattvaṃ mahāsattvamāmantrayati (sma;)",
  "S04bsu045_u:931": "gaccha tvaṃ sarvaśūra daśasu dikṣu sarvalokadhātuṣu bodhisattvānāṃ evaṃ vada /",
  "S04bsu045_u:932": "adya tathāgato rājagṛhe mahānagare dharman deśayati /",
  "S04bsu045_u:933": "tadyūyaṃ sarve daśasu dikṣu lokadhātuṣu sthitā añjalīn praṇāmayatha;",
  "S04bsu045_u:934": "anuśrāvya ca muhūrtamātreṇa ca punarevāgaccha dharmaśravaṇāya /",
  "S04bsu045_u:935": "[SaSū 157] atha khalu sarvaśūro bodhisattvo mahāsattva utthāyāsanād bhagavataḥ pādau śirasābhivandya bhagavantaṃ (tṛṣ)",
  "S04bsu045_u:936": "pradakṣiṇīkṛtya ṛddhibalenāntardhitaḥ",
  "S04bsu045_u:937": "[SaSū 158] atha khalu sarvaśūro bodhisattvo mahāsattvo daśasu dikṣu lokadhātuṣu gatvā bodhisattvānāmārocayati /",
  "S04bsu045_u:938": "adya mārṣā śākyamunistathāgato 'rhan samyaksaṃbuddhaḥ sahāyāṃ lokadhātau rājagṛhe mahānagare sattvānān dharmaṃ deśayati /",
  "S04bsu045_u:939": "tadyūyaṃ sādhukāramanuprayacchath;",
  "S04bsu045_u:940": "tadyuṣmākamadyaiva hitāya sukhāya mahālābho bhaviṣyati /",
  "S04bsu045_u:941": "[SaSū 159] atha khalu sarvaśūro bodhisattvo mahāsattvo daśasu dikṣu lokadhātuṣu gatvā sarvabuddhān paryupāsya bodhisattvānāmārocayati /",
  "S04bsu045_u:942_0": "tadyathāpi nāma balavān puruṣo cchaṭāsaṃghāṭaṃ kuryādatrāntare sarvaśūro bodhisattvo",
  "S04bsu045_u:942_1": "mahāsattvo yena rājagṛhaṃ mahānagaraṃ yena ca bhagavāṃstenāgatya bhagavataḥ purata",
  "S04bsu045_u:942_2": "sthitaḥ tatra ca sarve brāhmaṇānyatīrthikacarakaparibrājakanigranthā sannipatitāḥ",
  "S04bsu045_u:942_3": "bahavaśca devanāgamanuṣyāmanuṣyāḥ paṃcamātrāṇi ca rājaśatāni saparivārāṇi sannipatitāni /",
  "S04bsu045_u:943": "trayastriṃśatkoṭīsahasrāṇi mārāṇāṃ pāpīyasāṃ saparivārāḥ sannipatitā /",
  "S04bsu045_u:944": "[SaSū 160] atha khalu punaḥ tena samayena rājagṛhaṃ mahānagaraṃ prakaṃpitam atha khalu daśasu dikṣu lokadhātuṣi divyaṃ candanacūrṇaṃ pravarṣitaṃ /",
  "S04bsu045_u:945": "divyaṃ ca puṣpavarṣaṃ pravarṣitaṃ /",
  "S04bsu045_u:946": "tad bhagavato mūrdhasandhau kūṭāgāraḥ saṃsthitaḥ tena khalu punaḥ samayena tathāgatasya purataḥ śakro devānāmindro vajraṃ parāhanat",
  "S04bsu045_u:947": "[SaSū 161] atha khalu tasmin samaye caturdiśaṃ catvāro vātarājanaḥ saṃkṣubdhāḥ pravānti /",
  "S04bsu045_u:948": "yena ca rājagṛhe mahānagare saṃkarā vā paṃsavo vā bālikā vā tatsarvaṃ nagarādbahiḥ prakṣipanti /",
  "S04bsu045_u:949": "daśasu dikṣu lokadhātuṣu gandhodakavarṣaṃ pravarṣanti /",
  "S04bsu045_u:950": "daśasu dikṣu lokadhātuṣūtpalapadmakumudapuṇḍarīkāni pravarṣanti /",
  "S04bsu045_u:951": "te ca puṣpāsteṣāṃ sattvānāmuparimurdhni puṣpacchatrāṇi tasthire /",
  "S04bsu045_u:952": "tathāgatasya coparimurdhni uparyantarīkṣe caturaśītiḥ kūṭāgārasahasrāṇi saṃsthitāni /",
  "S04bsu045_u:953": "teṣu ca caturaśītiṣu puṣpakūṭāgārasahasreṣu caturaśīti sahasrāṇyāsanānāṃ prajñaptāni saptaratnamayāni prādurbhūtāni /",
  "S04bsu045_u:954": "sarvatra cāsane tathāgato niṣaṇṇo dharman deśayati /",
  "S04bsu045_u:955": "atha khalvayaṃ trisāhasramahāsāhasro lokadhātuḥ ṣaḍvikāraṃ prakampitaḥ //",
  "S04bsu045_u:956_0": "[SaSū 162] atha khalu sarvaśūro bodhisattvo mahāsattvo yena bhagavāṃstenāṃjaliṃ praṇamya",
  "S04bsu045_u:956_1": "bhagavantametadavocat - ko bhagavan hetuḥ kaḥ pratyayo yadimānyevaṃrūpāṇi rājagṛhe",
  "S04bsu045_u:956_2": "mahānagare prātihāryāṇi;",
  "S04bsu045_u:957": "sandṛśyante /",
  "S04bsu045_u:958_0": "bhagavān āha - tadyathā kaścideva puruṣaḥ syāccañcalaścapalo 'haṃkāramamakārasthitaḥ",
  "S04bsu045_u:958_1": "sa ca daridro bhavet tasya rājā śīrṣaṃ parimārjayedatha sa puruṣo 'dhimānādyāvādrājadvāraṃ",
  "S04bsu045_u:958_2": "gatvā balasā taṃ rājakulaṃ praveṣṭuṃ icchedatha te rājāmātyapārṣadyāstaṃ puruṣaṃ",
  "S04bsu045_u:958_3": "gṛhṇīyurbahubhiśca prakāraistāḍayeyur",
  "S04bsu045_u:959": "[SaSū 163] atha tena kālena tena samayena sa rājā śṛṇuyād etaṃ prakṛtiṃ sa daridrapuruṣo balasābhyantaraṃ praveṣṭukāma iti /",
  "S04bsu045_u:960": "śrutvā cāsyaivaṃ bhaved avaśyamayaṃ mama ghātayitukāmaḥ tataḥ sa rājā ruṣṭastān pārṣadyānevaṃ vaded gacchantu bhavanta etaṃ puruṣaṃ parvatavivaraṃ nītvā jīvitādvyaparopayatha;",
  "S04bsu045_u:961": "sarvaparivāraṃ mātāpitṛputraduhitṛdāsīdāsakarmakarāṇāṃ ca vyasanamāpādayatha /",
  "S04bsu045_u:962": "atha te sarve jīvitādvyavaropitāḥ tasya (ca)",
  "S04bsu045_u:963": "sarve svajanabandhuvargāḥ paramaśokaśalyasamarpitā bhaveyuḥ",
  "S04bsu045_u:964": "[SaSū 164] evameva sarvaśūra tathāgato 'pyarhan samyaksaṃbuddhaḥ sattvānān dharman deśayati /",
  "S04bsu045_u:965": "tatra yathā sa puruṣo 'dhimānika evaṃ bālapṛthagjanāstathāgataṃ rūpavarṇaliṃgasaṃsthānato nimittamudgṛhya tathāgatakāyamiti saṃjānanti /",
  "S04bsu045_u:966": "[SaSū 165] tatra te bahūn dharmaṃcchrutvādhimāne patanti nānāpralāpān pralapanti /",
  "S04bsu045_u:967": "ahaṃkāramamakāreṇābhibhūtāḥ (sattvāḥ)",
  "S04bsu045_u:968": "svayameva dharmaṃ na śṛṇvanti na prakāśayanti /",
  "S04bsu045_u:969": "yaḥ kaścit sūtraṃ vā gāthāṃ vāntaśo dṛṣṭāntaṃ vā teṣāṃ ārocayati /",
  "S04bsu045_u:970": "tatte na gṛhṇanti na śrotramavadadhanti /",
  "S04bsu045_u:971": "vayaṃ svayaṃ jānīmaha iti /",
  "S04bsu045_u:972": "tatkasya hetoryathāpīdamadhimānatvātte ca bāhuśrutyena pramādamāpadyante /",
  "S04bsu045_u:973": "[SaSū 166] ye bālapṛthagjanaiḥ sārdhaṃ samavadhānaṃ kurvanti /",
  "S04bsu045_u:974": "na te tathārūpaṃ dharmopasaṃhitaṃ vacanaṃ śroṣyanti /",
  "S04bsu045_u:975": "tettena bāhuśrutyena pramattā bhaviṣyanti /",
  "S04bsu045_u:976": "te tathārūpāḥ puruṣāḥ svakāvyāni sthāpayanti /",
  "S04bsu045_u:977": "svagranthāni dānāni sthāpayanti /",
  "S04bsu045_u:978": "te sarvalokaṃ cātmānaṃ ca visaṃpādayanti /",
  "S04bsu045_u:979": "vyarthaṃ ca rāṣṭrapiṇḍaṃ prabhūtaṃ paribhokṣyanti /",
  "S04bsu045_u:980": "bhuktvā ca na samyak pariṇamayiṣyaṃti /",
  "S04bsu045_u:981": "maraṇakālasamaye ca teṣāṃ mahāsantrāso bhaviṣyati /",
  "S04bsu045_u:982": "[SaSū 167] te ca sattvāstaṃ vakṣyanti /",
  "S04bsu045_u:983": "bahavastvayā vayaṃ śilpajñānaṃ śikṣāpitāḥ kathaṃ tvaṃ svamātmānaṃ na śaknuṣe parisaṃsthāpayituṃ /",
  "S04bsu045_u:984": "sa teṣāṃ evaṃ vadenna śakyaṃ mārṣā idānīmātmānaṃ parisaṃsthāpayituṃ /",
  "S04bsu045_u:985": "[SaSū 168] tatra te sattvā(stasya tadbhāṣitaṃ śrutvā)",
  "S04bsu045_u:986": "nānāprakāraṃ paridevayiṣyanti /",
  "S04bsu045_u:987": "yathā tasyaikapudgalasyarthena bahavo jñatṛsaṃghā jīvitādvyavaropitā anaparādhinaḥ svakarmapratyayena /",
  "S04bsu045_u:988_0": "evameva te sattvā maraṇakālasamaye teṣāṃ paridevatāṃ narakatiryagyoniparāyaṇaṃ ātmānaṃ",
  "S04bsu045_u:988_1": "samanupaśyantaḥ akalyāṇamitrahetoḥ evameva yuṣmākaṃ brāhmaṇānāmanyatīrthikacarakaparibrājakanigranthānāmevaṃ vadāmi /",
  "S04bsu045_u:989": "mā yūyaṃ pramattā bhavathaḥ tadyathāpināmājātapakṣaḥ śakunirna śaknotyākāśe prakramituṃ devalokagamanāya /",
  "S04bsu045_u:990": "evameva yuṣmābhir(ahaṃkāramamakārasthitair)",
  "S04bsu045_u:991": "na śakyaṃ nirvāṇaṃ anuprāptuṃ na yuṣmākaṃ tathā ṛddhiḥ saṃvidyate /",
  "S04bsu045_u:992": "tatkasya hetoḥ karmaprakaraṇena yūyaṃ kukkuṭayonyā ivotpannāḥ na cireṇāyaṃ kāyo bhedanadharmā maraṇaparyavasāno bhaviṣyati /",
  "S04bsu045_u:993": "maraṇakālasamaye nirāsvādanatā paritasyanatā ca bhaviṣyati /",
  "S04bsu045_u:994": "[SaSū 169] kimayaṃ asmābhirātmabhāvaḥ sandhārito ye vayaṃ na devasukhaṃ na manuṣyalokasukhaṃ pratyanubhaviṣyāma /",
  "S04bsu045_u:995": "nāpi nirvāṇapadasthā bhaviṣyāma;",
  "S04bsu045_u:996": "nirarthakamasmābhiḥ śarīramudbūḍhaṃ /",
  "S04bsu045_u:997": "kā gatirasmābhiḥ kaḥ parāyaṇaṃ bhaviṣyati /",
  "S04bsu045_u:998": "kutropapattiḥ kutra (vā)",
  "S04bsu045_u:999": "nirodho bhaviṣyati /",
  "S04bsu045_u:1000": "[SaSū 170] atha (khalu)",
  "S04bsu045_u:1001": "bhagavāṃs(punarapi)",
  "S04bsu045_u:1002": "teṣāṃ anyatīrthikacarakaparibrājakanigranthabrāhmaṇānamantrayati /",
  "S04bsu045_u:1003": "mā yūyaṃ mārṣā ratnamayājjaṃbūdvīpānnirāśā bhaviṣyadhve;",
  "S04bsu045_u:1004": "mā yāyaṃ dharmaratnāt paribāhyā bhaviṣyatheti /",
  "S04bsu045_u:1005": "pṛcchatha yūyaṃ mārṣāstathāgataṃ yadyadevākāṃkṣathāhaṃ yuṣmākaṃ sarvābhiprāyān paripūrayiṣyāmi /",
  "S04bsu045_u:1006": "[SaSū 171] atha khalu te sarve brāhmaṇānyatīrthikacarakaparibrājakanigranthā utthāyāsanebhyaḥ ekāṃsāni cīvarāṇi pravṛtyāṃjalayaḥ pragṛhya bhagavantaṃ paripṛcchanti (sma) /",
  "S04bsu045_u:1007": "bahūni bhagavaṃ sattvāni rātrindivastathāgataḥ saṃsārā parimocayati /",
  "S04bsu045_u:1008": "na ca sattvadhātorūnatvaṃ vā pūrṇatvaṃ vā prajñāyate /",
  "S04bsu045_u:1009": "ko bhagavan hetuḥ kaḥ pratyayaḥ yatte sattvā samānā utpādanirodhaṃ darśayanti //0//",
  "S04bsu045_u:1010": "(saṃghāṭe mahādharmaparyāye sarvaśūraparipṛcchā samāptā //",
  "S04bsu045_u:1011": "0 // //)//",
  "S04bsu045_u:1012": "IV. bhaiṣajyasenaparipṛcchā /",
  "S04bsu045_u:1013": "[SaSū 172] tatra khalu bhagavān bhaiṣajyasenaṃ bodhisattvaṃ mahāsattvamāmantrayati sma /",
  "S04bsu045_u:1014": "mahāsannāhaṃ sannahyanti tīrthyā /",
  "S04bsu045_u:1015": "mahākaukṛtyavinodanārthāya /",
  "S04bsu045_u:1016": "mahādharmolkājvālanāya /",
  "S04bsu045_u:1017": "mahāpraśnanidānaṃ paripṛcchanti /",
  "S04bsu045_u:1018": "(śṛṇutha yūyaṃ kulaputrā ihānantāparyanta pṛthivīdhāturabdhātustejodhāturvāyudhāturato nāṃtataraḥ sattvadhātuḥ santi ca sattvāḥ ye sattvahitārthamutpādanirodhaṃ darśayaṃti)",
  "S04bsu045_u:1019": "paścime tu kāle bhaviṣyanti daharā sattvā vṛddhā vā ye utpādanirodhaṃ kariṣyanti /",
  "S04bsu045_u:1020": "santi bhaiṣajyasena vṛddhā sattvā daharā iva na kiṃcijjānanti /",
  "S04bsu045_u:1021": "[SaSū 173] tadyathāpi nāma bhaiṣajyasena kaścideva puruṣaḥ śiraṃ śocayeta navakāni ca vastrāṇi pravṛṇuyāt sa ca gṛhādbahirniṣkrameta /",
  "S04bsu045_u:1022": "tamenaṃ sattvā āmantrayanti /",
  "S04bsu045_u:1023": "suprāvṛtāni te navakāni vastrāṇīti /",
  "S04bsu045_u:1024": "atha kaścidevāparaḥ sattvo bhavet sa śiraḥ śocayeta purāṇakāni ca vastrāṇi (śocayitvā)",
  "S04bsu045_u:1025": "prāvṛṇuyāt tāni ca śithilakāni bhavanti na ca śobhante /",
  "S04bsu045_u:1026": "sa ca puruṣaḥ susnātaśirā bhavati vastraṃ cāsya na śobhate /",
  "S04bsu045_u:1027": "evameva bhaiṣajyasena saṃti vṛddhā sattvā ye jaṃbūdvīpaṃ na śobhayanti /",
  "S04bsu045_u:1028": "daharāstu sattvā utpādanirodhaṃ darśayanti /",
  "S04bsu045_u:1029_0": "[SaSū 174] atha khalu te sarve 'nyatīrthikacarakaparibrājakanigranthabrāhmaṇā utthāyasanād",
  "S04bsu045_u:1029_1": "bhagavantametadavocan - ko bhagavannasmākaṃ vṛddho vā daharo vā bhagavān āha - vṛddhā",
  "S04bsu045_u:1029_2": "yūyaṃ punaḥ punarnarakatiryakpreteṣu duḥkhāṃ vedanāṃ dṛṣṭvā tadadyāpi yūyaṃ tṛptiṃ nādhigacchatha;",
  "S04bsu045_u:1030_0": "[SaSū 175] atha khalu te sarve brāhmaṇānyatīrthikacarakaparibrājakanigranthāḥ sarve",
  "S04bsu045_u:1030_1": "ca nāgarājāno bhagavantametadavocan - na bhūyo bhagavannutsahāma saṃsāre duḥkhāṃ",
  "S04bsu045_u:1030_2": "vedanāmanubhavituṃ te cānyatīrthikacarakaparibrājakanigranthabrāhmaṇā evamāhuḥ na",
  "S04bsu045_u:1030_3": "santi daharā sattvā ye śaknuyurdharmatāṃ sākṣāt kartum //",
  "S04bsu045_u:1031_0": "[SaSū 176] atha khalu bhaiṣajyaseno bodhisattvo mahāsattvo bhagavantametadavocat",
  "S04bsu045_u:1031_1": "- paśya bhadanta bhagavan kiyadduradhimocyā ime sattvāḥ bhagavān āha - śṛṇu bhaiṣajyasena",
  "S04bsu045_u:1031_2": "saṃprataṃ tathāgataḥ sarvalokapratyakṣaṃ karoti /",
  "S04bsu045_u:1032": "[SaSū 177] atha khalu catunavati koṭīsahasrāṇi navakānāṃ sattvānāṃ te tathāgatasya purataḥ sthitāḥ na ca tathāgataṃ bandanti nālapanti na saṃlapanti /",
  "S04bsu045_u:1033": "tūṣṇīṃbhāvenādhivāsayanti /",
  "S04bsu045_u:1034_0": "atha khalu bhaiṣajyaseno bodhisattvo mahāsattvo bhagavantametadavocat - ko bhagavan",
  "S04bsu045_u:1034_1": "hetuḥ kaḥ pratyayo yadete sattvā bhagavantaṃ nālapanti na saṃlapanti na vandanti",
  "S04bsu045_u:1034_2": "na ca bhagavantaṃ paripṛcchanti /",
  "S04bsu045_u:1035": "bhagavān āha - śṛṇu bhaiṣajyasena ye sattvā evaṃ vadanti na śakyaṃ navakaiḥ sattvairdharmatā sākṣāt kartum //",
  "S04bsu045_u:1036": "ta ete bhaiṣajyasena navakāḥ sattvā yuṣmābhirdraṣṭavyāḥ te ca sattvā evaṃ āhurvayaṃ bhadanta bhagavan navakāḥ sattvā vayaṃ bhadanta sugata navakāḥ sattvā /",
  "S04bsu045_u:1037": "bhagavān āha - eṣāṃ bho sattvānāṃ lokapratyakṣaṃ sāṃprataṃ svaśarīrāllokasya pramānaṃ darśayatha /",
  "S04bsu045_u:1038_0": "[SaSū 178] tena khalu punaḥ kālena tena samayena caturnavati koṭīsahasrāṇi navakānāṃ",
  "S04bsu045_u:1038_1": "sattvānāṃ kāyasya bhedādantarikṣe sthitvā daśabhūmipratilabdhā abhūvan atha khalu",
  "S04bsu045_u:1038_2": "bhaiṣajyaseno bodhisattvo mahāsattvo bhagavantametadavocat - sulabdhā lābhā bhagavannīdṛśāḥ",
  "S04bsu045_u:1038_3": "sattvāḥ ye saṃsāre parikṣayāya paryadānāya vīryamārabhante /",
  "S04bsu045_u:1039": "adyaiva bhagavannime sattvā utpannāḥ adyaiva bhagavannime sattvāḥ parimuktāḥ (adyaiva)",
  "S04bsu045_u:1040": "sarve daśabhūmipratiṣṭhitā dṛṣṭāḥ //",
  "S04bsu045_u:1041": "[SaSū 179] atha khalu sarvabrāhmaṇānyatīrthikacarakaparibrājakanigranthā nāgarājāno 'pi mārāśca pāpīyānaṃ saparivāraṃ upasaṃkrāntaṃ vicakṣuṣkaraṇāya;",
  "S04bsu045_u:1042": "sarve ca te bhagavantametadavocanniha vayaṃ bhagavan tathāgatasyāntikamupasaṃkrāntā vicakṣuṣkaraṇāya /",
  "S04bsu045_u:1043": "te vayaṃ bhagavanniman dharmaparyāyaṃ śrutvā prasādapratilabdhā abhūvan buddhe ca dharme ca /",
  "S04bsu045_u:1044": "tatrāsmākaṃ bhagavan sarveṣāṃ evaṃ bhagavatyevaṃrūpaṃ buddhasukhaṃ pratilabhema; //",
  "S04bsu045_u:1045": "evaṃrūpāśca tathāgatā arhantaḥ samyaksaṃbuddhā loke bhavema;",
  "S04bsu045_u:1046": "[SaSū 180] bhagavān āhaivametadbhadramukhā evametadyathā yūyaṃ tathāgatasyārhataḥ samyaksaṃbuddhasyāntikamupasaṃkrāntāḥ tairyuṣmābhirimaṃ saṃghāṭaṃ (sūtraṃ)",
  "S04bsu045_u:1047": "dharmaparyāyaṃ śrutvānuttarāyāḥ samyaksaṃbodheścittānyutpāditāni /",
  "S04bsu045_u:1048": "tena yūyaṃ bhadramukhāḥ kuśalamūlena na cireṇa kālenānuttarāṃ samyaksaṃbodhimabhisaṃbhotsyadhve /",
  "S04bsu045_u:1049": "atha samantarabhāṣitā ca bhagavateyaṃ vāg",
  "S04bsu045_u:1050_0": "[SaSū 181] atha tāvadeva teṣāṃ sarveṣāmanyatīrthikacarakaparibrājakanigranthabrāhmaṇānāmanutpattikadharmakṣāntipraitlabdho",
  "S04bsu045_u:1050_1": "'bhūvat sarve ca daśabhūmipratiṣṭhitā bodhisattvāḥ saṃvṛttāḥ sarve ca te bodhisattvā",
  "S04bsu045_u:1050_2": "uparyantarīkṣe sapta tālān vaihāyasamabhyudgamya saptaratnamayāni kūṭāgārāṇi tathāgatasyopanāmayanti /",
  "S04bsu045_u:1051": "sarve ca nānāvikurvādhiṣṭhānardhyabhisaṃkārān abhisaṃskurvanti /",
  "S04bsu045_u:1052": "atha tāvadeva te sarve bhagavata uparimūrdhni sthitvā bhagavantaṃ nānāpuṣpairabhyavakiranti /",
  "S04bsu045_u:1053": "tathāgatāṃśca manasi kurvanti /",
  "S04bsu045_u:1054": "svakāye ca buddhasaṃjñāmutpādayantyanekāni ca devaputrakoṭīniyutaśatasahasrāṇi (divyapuṣp[SaSū ai]s)",
  "S04bsu045_u:1055": "tathāgatamabhyavakiranti (smaḥ) /",
  "S04bsu045_u:1056": "[SaSū 182] evaṃ ca vācamabhāśanta;",
  "S04bsu045_u:1057_0": "mahālābhaḥ śramaṇo gautamaḥ mahākṣetraṃ lokanāthaḥ samādhibalādhānaprāptaḥ vijño",
  "S04bsu045_u:1057_1": "vijñārthikaḥ yaḥ īdṛśān sattvān saṃsārādanupūrveṇopāyakauśalyena parimocayatyekena",
  "S04bsu045_u:1057_2": "subhāṣitamātreṇa etāvanti sattvāni saṃsārāt parimucyante //",
  "S04bsu045_u:1058_0": "[SaSū 183] atha khalu bhaiṣajyaseno bodhisattvo mahāsattva utthāyāsanādekāṃsamuttarāsaṃgaṃ",
  "S04bsu045_u:1058_1": "kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃs tenāṃjaliṃ praṇamya",
  "S04bsu045_u:1058_2": "bhagavantametadavocat - ko bhagavan hetuḥ kaḥ pratyayo ya eta devaputrā evaṃ vānniścārayanti /",
  "S04bsu045_u:1059": "bahūni cardhyabhisaṃskāraṃ kurvanti /",
  "S04bsu045_u:1060": "bahubhiśca guṇavarṇastavaistathāgatamabhistavanti sma /",
  "S04bsu045_u:1061": "bhagavān āha - śṛṇu kulaputra na hi te māṃ stunvanti /",
  "S04bsu045_u:1062": "svakāyameva stunvanti /",
  "S04bsu045_u:1063": "svakāyameva dharmarājāsane sthāpayiṣyanti /",
  "S04bsu045_u:1064": "svakāyamevagradharmāsane pratiṣṭhāpayiṣyanti /",
  "S04bsu045_u:1065": "svakāyādeva dharmaraśmin niścārayiṣyanti /",
  "S04bsu045_u:1066": "sarvabuddhaparigṛhītāśca bhaviṣyantyanuttarāsyāḥ samyaksaṃbodherabhisaṃbodhāyābhisaṃbudhya ca dharman deśayiṣyanti (ca) //",
  "S04bsu045_u:1067_0": "[SaSū 184] atha khalu bhaiṣajyaseno bodhisattvo mahāsattvo bhagavantametadavocat",
  "S04bsu045_u:1067_1": "- bahavo bhadanta bhagavan sattvāḥ bahavo bhadanta sugataḥ sattvā rātrindivaṃ parimucyante",
  "S04bsu045_u:1067_2": "tadadyāpi sattvānāṃ kṣayo na bhavati /",
  "S04bsu045_u:1068": "bhagavān āha - sādhu sādhu bhaiṣajyasena yastvaṃ tathāgatametamarthaṃ paripraṣṭavyaṃ manyase /",
  "S04bsu045_u:1069_0": "śṛṇu bhaiṣajyasena tadyathāpi nāma bhaiṣajyasena kaścideva puruṣo bhavedāḍhyo mahādhano",
  "S04bsu045_u:1069_1": "mahābhogaḥ prabhūtabhogaḥ bahudhanadhānyakośakoṣṭhāgārasamanvāgataḥ bahudāsadāsīkarmakarapauruṣeyāni",
  "S04bsu045_u:1069_2": "cāsya syuḥ bahūni ca dhanaskandhāni bhaveyuḥ bahūni ca kṣetrārāmāṇi saṃvidyeran bahūni ca dhanadhānyāni /",
  "S04bsu045_u:1070": "tadyathā yavagodhumaśālitilamāṣamudgādīni sa ca puruṣo vasantakāle sarvāni tāni dhanadhānyāni vāpayeta /",
  "S04bsu045_u:1071": "atha yāvadapareṇa kālasamayena sarvāṇi tāni dhanadhānyāni paripadyaran sa paripakvānīti viditvā sa yāvadabhyantaragṛhe praveśayeta;",
  "S04bsu045_u:1072": "sa puruṣastāni dhanadhānyāni gṛhasyābhyantare pṛthak pṛthak sthāpayati /",
  "S04bsu045_u:1073": "sthāpayitvā paribhuṃkte /",
  "S04bsu045_u:1074": "yāvadvasantakāle (samaye)",
  "S04bsu045_u:1075": "punareva tāni bījāni vāpayati /",
  "S04bsu045_u:1076": "[SaSū 185] evameva bhaiṣajyasena ime sattvāḥ pūrvaṃ śubhaṃ karma kṛtvā paścāt teṣāṃ karmaṇāṃ parikṣayāt punaḥ punarapi puṇyakṣetrameṣante kuśalamūlānyavaropayanti /",
  "S04bsu045_u:1077": "kuśalamūlānyavaropayitvā tatra ca kuśaladharme pratipatya saṃpādayanti /",
  "S04bsu045_u:1078": "pratipattisaṃpannā sarvadharmān vardhayanti /",
  "S04bsu045_u:1079": "sarvadharmān vardhayitvā prītiprāmodyamutpādayanti /",
  "S04bsu045_u:1080": "tena ca prītiprāmodyacittena bhaiṣajyasenānekāni kalpakoṭīsahasrāṇi na nāśyante /",
  "S04bsu045_u:1081": "evameva bhaiṣajyasena prathamacittotpādiko bodhisattvo na kadācid vināśadharmā bhavati /",
  "S04bsu045_u:1082": "saṃkṣiptena sarvadharmān prajānāti /",
  "S04bsu045_u:1083": "[SaSū 186] āha / kathaṃ bhagavan prathamacittotpādiko bodhisattvaḥ svapnaṃ paśyati /",
  "S04bsu045_u:1084": "bhagavān āha /",
  "S04bsu045_u:1085": "bahūni bhaiṣajyasena prathamacittotpādiko bodhisattvaḥ svapnāntare bhayāni paśyati /",
  "S04bsu045_u:1086": "tatkasya hetoryadā svapnāntare bhayāni paśyati /",
  "S04bsu045_u:1087": "tadā sarvapāpakāni karmāṇi pariśodhayati /",
  "S04bsu045_u:1088": "na śakyaṃ bhaiṣajyasena pāpakarmaṇā sattvena tīvraṃ duḥkhamapanayituṃ na ca pāpena svapnena dṛṣṭenāsya bhayaṃ bhavati /",
  "S04bsu045_u:1089": "[SaSū 187] bhaiṣajyasena āha - katamāni bhagavan prathamacittotpādiko bodhisattvaḥ svapnāntare bhayāni paśyati /",
  "S04bsu045_u:1090": "bhagavān āha - agniṃ bhaiṣajyasena prajvalitaṃ paśyati /",
  "S04bsu045_u:1091": "tatra tena bodhisattvenaivaṃ cittaṃ utpādayitavyaṃ sarvakleśāni me dagdhāḥ dvitīyaṃ bhaiṣajyasena udakaṃ paśyati luḍitaṃ saṃpraluḍitaṃ /",
  "S04bsu045_u:1092": "tatra tena prathamacittotpādikena bodhisattvena na bhettavyaṃ /",
  "S04bsu045_u:1093": "tatkasya hetoḥ evaṃ hi bhaiṣajyasena bodhisattvena sarvamohabandhanāni vinivartya sarvapāpakṣayaṃ kṛtaṃ bhavati /",
  "S04bsu045_u:1094": "tṛtīyaṃ bhaiṣajyasena prathamacittotpādiko bodhisattvaḥ svapnaṃ paśyati mahābhayaṃ /",
  "S04bsu045_u:1095": "āha - katamaṃ bhagavan",
  "S04bsu045_u:1096": "[SaSū 188] bhagavān āha - svaśarīre śīrṣaṃ muṇḍitaṃ paśyati /",
  "S04bsu045_u:1097": "tatra tena bhaiṣajyasena prathamacittotpādikena bodhisattvena na bhettavyaṃ tatkasya hetoḥ tenaivaṃ cittamutpādayitavyaṃ rāgadveṣamohāni me muṇḍitāni bhavanti /",
  "S04bsu045_u:1098": "ṣaḍgatikaṃ ca me saṃsāraṃ parājitaṃ bhaviṣyati /",
  "S04bsu045_u:1099": "na hi tasya narakāvāso bhaviṣyati /",
  "S04bsu045_u:1100": "na tiryakṣu na preteṣu (vā)",
  "S04bsu045_u:1101": "nāsureṣu (vā)",
  "S04bsu045_u:1102": "na nāgeṣu na deveṣu pariśuddheṣu bhaiṣajyasena buddhakṣetreṣu prathamacittotpādiko bodhisattvaḥ upapattiṃ pratigṛhṇāti /",
  "S04bsu045_u:1103": "[SaSū 189] (bhaviṣyati)",
  "S04bsu045_u:1104": "bhaiṣajyasena paścime kāle paścime samaye yadi kaścit sattvo bodhau cittaṃ pariṇamayiṣyati /",
  "S04bsu045_u:1105": "tena mahatī paribhāṣaṇā draṣṭavyā /",
  "S04bsu045_u:1106": "paribhūtavāsaśca bhaviṣyati /",
  "S04bsu045_u:1107": "tatra(tena) bhaiṣajyasena prathamacittotpādikena bodhisattvena na parikhedacittamutpādayitavyaṃ na vyavasitavyaṃ /",
  "S04bsu045_u:1108_0": "[SaSū 190] bahavo bhaiṣajyasena mayā dharmā deśitāḥ mayā ca bhaiṣajyasenānekāni kalpaniyutaśatasahasrāni",
  "S04bsu045_u:1108_1": "duṣkaracaryā cīrṇā na mayā bhaiṣajyasena rājyabhogārthāya vā vṛttibhogārthāya vā",
  "S04bsu045_u:1108_2": "aiśvaryabhogārthāya vā duṣkaracaryā cīrṇāḥ svabhāvadharmāvabodhāya bhaiṣajyasena",
  "S04bsu045_u:1108_3": "mayā duṣkaracaryā cīrṇāḥ na ca me tāvadanuttarā samyaksaṃbodhimabhisaṃbuddhā yāvanna",
  "S04bsu045_u:1108_4": "mayāyaṃ dharmaparyāyaḥ śrutaḥ yasminstu bhaiṣajyasena kālasamaye mayāyaṃ saṃghāṭo",
  "S04bsu045_u:1108_5": "dharmaparyāya śrutaḥ tatraiva me divase anuttarā samyaksaṃbodhimabhisaṃbuddhā gaṃbhīro",
  "S04bsu045_u:1108_6": "yaṃ bhaiṣajyasena dharmaparyāyaḥ durlabho 'sya bhaiṣajyasena dharmaparyāyasya kalpakoṭīniyutaśatasahasrairapi",
  "S04bsu045_u:1108_7": "śravaḥ paramadurlabho bhaiṣajyasena tathāgatānāmutpādaḥ paramadurlabhā bhaiṣajyasenāsya",
  "S04bsu045_u:1108_8": "dharmaparyāyasya dhārakaḥ",
  "S04bsu045_u:1109": "[SaSū 191] ye te iman dharmaparyāyaṃ śroṣyanti /",
  "S04bsu045_u:1110": "sarve te nuttarāṃ samyaksaṃbodhim abhisaṃbhotsyante /",
  "S04bsu045_u:1111": "kalpaśatasahasraṃ bhaiṣajyasena sattvā saṃsārāt paścānmukhaṃ kariṣyanti /",
  "S04bsu045_u:1112": "pariṣuddhaṃ ca buddhakṣetraṃ pratilapsyante /",
  "S04bsu045_u:1113": "nirodhamārgaṃ ca prajñasyanti /",
  "S04bsu045_u:1114": "bhavyāś ca te niśrayaṃ prajñātuṃ /",
  "S04bsu045_u:1115": "bhavyāḥ kuśalasthānaṃ prajñatuṃ /",
  "S04bsu045_u:1116": "bhavyā abhijñākuśalasthānaṃ prajñatum bhavyāḥ kuśalasthānanirodhaṃ prajñātum",
  "S04bsu045_u:1117": "[SaSū 192] nirodhameva bhaiṣajyasena kimarthamucyate /",
  "S04bsu045_u:1118": "āha /",
  "S04bsu045_u:1119": "artha ucyate bhagavan dharmasthānam bhagavānāha - katamaṃ bhaiṣajyasena dharmasthānaṃ /",
  "S04bsu045_u:1120": "āha /",
  "S04bsu045_u:1121": "dharma ucyate bhagavannārabdhavīryatā /",
  "S04bsu045_u:1122": "ārabdhaśīlatā /",
  "S04bsu045_u:1123": "śīlasamanvāgamatā dharmanidhānamityucyate /",
  "S04bsu045_u:1124": "idaṃ bhagavan dharmanidhānaṃ saṃbhavati /",
  "S04bsu045_u:1125": "bhagavān āha - sādhu sādhu bhaiṣajyasena yas(tvaṃ)",
  "S04bsu045_u:1126": "tathāgatametamarthaṃ paripraṣṭavyaṃ manyase /",
  "S04bsu045_u:1127": "[SaSū 193] āha / kena kāreṇana bhagavan tathāgatā loka utpadyante /",
  "S04bsu045_u:1128": "bhagavān āha - ye bhaiṣajyasena bāhuśrutyasamanvāgamaṃ prajānanti /",
  "S04bsu045_u:1129": "te tathāgatānāmutpādaṃ prajānanti /",
  "S04bsu045_u:1130": "te tathāgatānāmutpādaṃ jñātvā idaṃ tathāgatānāmutpādasukhasthānaṃ prajānanti /",
  "S04bsu045_u:1131": "yadā ca tathāgatā loka utpadyante tadā sattvā sarvadharmān prajānanti /",
  "S04bsu045_u:1132": "upāyakuśalān dharmān prajānanti /",
  "S04bsu045_u:1133": "laukikalokottarān dharmān prajānanti /",
  "S04bsu045_u:1134": "laukikalokottarāṇi jñānāni prajānanti /",
  "S04bsu045_u:1135": "[SaSū 194] āha jñānamevaṃ jñātvā katamaṃ nirvāṇaṃ prajānanti /",
  "S04bsu045_u:1136": "bhagavānāha - dharmameva bhaiṣajyasena prajānanti /",
  "S04bsu045_u:1137": "dharmameva jñātvā (evameva)",
  "S04bsu045_u:1138": "bhaiṣajyasena dharmasaṃgrahaṃ prajānatāṃ prathamo lābha utpadyate /",
  "S04bsu045_u:1139": "yathāśrutaṃ gṛhya dhārmikameva lābho bhaviṣyati /",
  "S04bsu045_u:1140_0": "[SaSū 195] tadyathāpi nāma bhaiṣajyasena kaścideva puruṣo vāṇijako bhavet sa lābhahetorgacchan",
  "S04bsu045_u:1140_1": "parakyasvakasya suvarṇasya puruṣabhārasahasraṃ gṛhītvā gacchet tasya gacchatastau",
  "S04bsu045_u:1140_2": "mātāpitarāvevamāhutuḥ śṛṇu kulaputra idaṃ suvarṇasya puruṣabhārasahasraṃ gṛhītaṃ parakyasvakasya ca;",
  "S04bsu045_u:1141": "ta tvayedaṃ suvarṇaṃ sugṛhītaṃ kartavyaṃ na ca kiṃcidato vināśayitavyaṃ mahālābhaṃ kṛtvā suvarṇaṃ eva sugṛhītaṃ kuru tadasmākaṃ mahālābho bhaviṣyati /",
  "S04bsu045_u:1142": "sukhaṃ ca jīviṣyāmaḥ sa ca putrastau mātāpitarāvevaṃ vadedevaṃ kariṣyāmi /",
  "S04bsu045_u:1143": "ityuktvā sa vāṇijakaḥ suvarṇaṃ gṛhītvā gacchedatha sa vāṇijakaḥ pramādādyāvan māsamātreṇa sarvaṃ suvarṇaṃ vināśayedvilayaṃ kuryāt",
  "S04bsu045_u:1144": "[SaSū 196] atha sa puruṣaḥ paramacintāmāpannaḥ śokaśalyenāviddhahṛdayaḥ sahrīravatrāpyena ca svagṛhaṃ na paraviśeta;",
  "S04bsu045_u:1145_0": "tasya tau mātāpitarau śṛṇuyātāṃ evaṃ yuvābhyāṃ putreṇa tat suvarṇaṃ sarvaṃ vināśitamiti",
  "S04bsu045_u:1145_1": "śrutvā nirāśībhūtau śokaśalyenābhyāhatahṛdayau vastrāṇi pāṭayataḥ śocataḥ krandataḥ",
  "S04bsu045_u:1145_2": "evaṃ ca paridevataḥ duṣputro 'smākaṃ gṛhe putrarūpeṇotpannaḥ sakalaṃ eva gṛhaṃ vināśītavān",
  "S04bsu045_u:1145_3": "asmākamanāthaṃ kṛtvā dāsau karmakarau kṛtau;",
  "S04bsu045_u:1146": "tasya tau mātāpitarau cintāparigatahṛdayau nirāśau kālagatau tatastena putreṇa śrutaṃ matāpitarau me nirāśau kālagatau;",
  "S04bsu045_u:1147": "so 'pi putro nirāśa eva kālagataḥ",
  "S04bsu045_u:1148": "[SaSū 197] evameva bhaiṣajyasena tathāgato 'pyetamarthaṃ bhāṣate /",
  "S04bsu045_u:1149": "ye sattvā mama śasane na prasīdanti te nirāśībhūtā maraṇakālasamaye śokaśalyābhyāhatahṛdayā mahādharmaratnabahiṣkṛtāḥ kālaṃ kurvanti /",
  "S04bsu045_u:1150": "yathā tau mātāpitarau nirāśau śocataḥ paridevataḥ suvarṇahetoḥ śokaśalyābhyāhatahṛdayau parakyasvakena suvarṇena śokaśalyaparigatau cintāmāpadya kālagatauḥ",
  "S04bsu045_u:1151": "[SaSū 198] evameva bhaiṣajyasena ye mama śasane na prasīdante paścān maraṇakālasamaye paritapyamānāḥ paridevanto duḥkhāṃ vedanāṃ vedayanti /",
  "S04bsu045_u:1152": "pūrvakṛtāni ca puṇyāni paribhuktvā na bhūyo 'nyāni puṇyāni kurvanti sukṣetragatāni /",
  "S04bsu045_u:1153": "tatra teṣāṃ puṇyaparikṣīṇānāṃ śokaśalyaparigatahṛdayānāṃ tena kālena tena samayena narakatiryagyoniyamalokopapattiṃ ghorāṃ dāruṇān dṛṣṭvā maraṇakālasamaye evaṃ bhavati /",
  "S04bsu045_u:1154": "ko me trātā bhavedyadahaṃ naraka (gati)",
  "S04bsu045_u:1155": "tiryakpretayamalokaviṣayaṃ na paśyeyan na ca tāṃ duḥkhāṃ vedanāṃ vedayeyaṃ /",
  "S04bsu045_u:1156": "[SaSū 199] tasyaivaṃ pralapataḥ paralokamākramataḥ tau mātāpitarāvevamāhataḥ kiṃ kariṣyāma putraka;",
  "S04bsu045_u:1157": "gāthābhiścāddhyābhāṣataḥ (54)",
  "S04bsu045_u:1158": "grahītuṃ śakyate naiva vyādhirduḥkhaṃ mahābhayaṃ /",
  "S04bsu045_u:1159": "nāsti te maraṇaṃ putra glānasya maraṇādbhayaṃ /",
  "S04bsu045_u:1160": "(55) mokṣo bhaviṣyate tubhyaṃ vyādherhi bhayabhairavāt",
  "S04bsu045_u:1161": "dhṛtiṃ kuruṣva he putra tataḥ siddhirbhaviṣyati /",
  "S04bsu045_u:1162": "putra āha -",
  "S04bsu045_u:1163": "(56) niruddhyate me vijñānaṃ kāyo me pīḍyate bhṛśam",
  "S04bsu045_u:1164": "sarve aṅgāni duḥkhanti mṛtyuṃ paśyāmi ātmanaḥ",
  "S04bsu045_u:1165": "(57) na paśyataścakṣuṣī me karṇau me na śṛṇonti ca /",
  "S04bsu045_u:1166": "śrotraṃ punarna lapsyāmi na kāyaḥ saṃsahiṣyati /",
  "S04bsu045_u:1167": "(58) aṅgamaṃgāni duḥkhanti kāṣṭhā iva acetanāḥ",
  "S04bsu045_u:1168": "visvādayasi me amba nāgataṃ maraṇaṃ tava;",
  "S04bsu045_u:1169": "mātā āha -",
  "S04bsu045_u:1170": "(59) vaktuṃ nārhasi putraivaṃ mā me trāsaparāṃ kuru /",
  "S04bsu045_u:1171": "kāyaṃ tava jvarākrāntaṃ viprakārāṇi paśyasi /",
  "S04bsu045_u:1172": "putra āha -",
  "S04bsu045_u:1173": "(60) na paśyāmi jvaraṃ kāyerna ca vyādhirna duḥkhati /",
  "S04bsu045_u:1174": "paśyāmi maranaṃ ghoraṃ hataṃ kāyaṃ ca me bhṛśam",
  "S04bsu045_u:1175": "(61) paśyāmi ātmanā sarvaṃ kāyaṃ duḥkhaprapīḍitaṃ /",
  "S04bsu045_u:1176": "gacchāmi kasya śaraṇaṃ ko me trātā bhaviṣyati /",
  "S04bsu045_u:1177": "(62) mātāpitā vadet putra devakrodhaṃ hi te bhavet",
  "S04bsu045_u:1178": "devebhyo yajanaṃ kṛtvā tataḥ svastirbhaviṣyati /",
  "S04bsu045_u:1179": "putrā āha -",
  "S04bsu045_u:1180": "(63) kariṣyathā yūyameva yena svastirbhaven mama /",
  "S04bsu045_u:1181": "śīghraṃ śīghraṃ ca gatvā vai pṛcchathā devapālakam",
  "S04bsu045_u:1182": "[SaSū 200] atha tasya tau mātāpitarau devakukaṃ gatvā devasya dhūpaṃ dāpayanti /",
  "S04bsu045_u:1183": "atha sa devapālakaḥ devasya dhūpaṃ datvaivaṃ vācaṃ bhāṣate /",
  "S04bsu045_u:1184": "devaste kruddhaḥ devasyopakāraḥ kartavyaḥ yajanaṃ kartavyaṃ /",
  "S04bsu045_u:1185": "tatra paśurghātayitavyaḥ puruṣaśca ghātayitavyaḥ tataste putro vyādheḥ parimokṣyate /",
  "S04bsu045_u:1186": "atha tau mātāpitarau tasyām velāyāmevaṃ cintayataḥ kiṃ kariṣyāmo daridrāścāsma /",
  "S04bsu045_u:1187": "yadi devo na parasīdiṣyati tadasmākaṃ putraḥ kālaṃ kariṣyati /",
  "S04bsu045_u:1188": "atha vā prasādaṃ kuryāttadvayaṃ paramadaridrāḥ paśuṃ puruṣaṃ cānayāma /",
  "S04bsu045_u:1189": "[SaSū 201] atha tau śīghraśīghraṃ svagṛhaṃ gatvā yatkiṃcidgṛhe pariṣkāraṃ saṃvidyate tatsarvaṃ vikrīya;",
  "S04bsu045_u:1190_0": "paśukrayārthe gacchataḥ atha tāvadanyataraṃ puruṣaṃ evaṃ vadeyuḥ dehi bhoḥ puruṣaḥ",
  "S04bsu045_u:1190_1": "suvarṇamasmākaṃ yācitaṃ yadi śaknumo daśame divase punarapi dātuṃ tacchobhanamatha",
  "S04bsu045_u:1190_2": "na śaknumo dātuṃ tadvayaṃ tava dāsā bhaviṣyāmaḥ karmakarāḥ tau ca taṃ suvarṇaṃ gṛhītvā",
  "S04bsu045_u:1190_3": "gaccheyuḥ paśuṃ puruṣaṃ krotuṃ /",
  "S04bsu045_u:1191": "[SaSū 202] atha tābhyāṃ ca paśuḥ puruṣa krītaḥ sa ca puruṣo na jānīyādyan māmete jīvitādvyavaropayiṣyanti /",
  "S04bsu045_u:1192": "atha tau mātāpitarau saṃmohamāpannau na bhūyaḥ svagṛhaṃ praviṣṭau /",
  "S04bsu045_u:1193": "tau devakulaṃ gatvā taṃ devapalakamāmantrayanti /",
  "S04bsu045_u:1194": "śīghramidānīṃ yajanaṃ kuruṣva /",
  "S04bsu045_u:1195": "atha tau mātāpitarau svayameva taṃ paśuṃ ghātayataḥ taṃ ca puruṣaṃ jīvitādvyavaropayataḥ tataḥ sa devapālaka ārabdho yajñaṃ yajanāya medaṃ prajvālayati /",
  "S04bsu045_u:1196": "tataḥ sa devo 'vatīrya evaṃ kathayati /",
  "S04bsu045_u:1197": "tava putro mayā parigṛhītā iti /",
  "S04bsu045_u:1198_0": "tatastau mātāpitarau prītiprāmodyena sphuṭāvāhatuḥ varaṃ putro jīvatu vayaṃ dāsā",
  "S04bsu045_u:1198_1": "bhaviṣyāmaḥ tatastau mātāpitarau nivartya suyaṣṭāṃ devaṃ kṛtvā yāvat svagṛhaṃ gatvā",
  "S04bsu045_u:1198_2": "tadā taṃ putraṃ kālagataṃ paśyanti /",
  "S04bsu045_u:1199": "tatastau mātāpitarau mahatā duḥkhadaurmanasyena śokaśalyenāviddhahṛdayau nirāśībhūtau /",
  "S04bsu045_u:1200": "tatraiva kālagatau /",
  "S04bsu045_u:1201": "evameva bhaiṣajyasenākalyāṇamitrasaṃsargatā draṣṭavyāḥ",
  "S04bsu045_u:1202": "[SaSū 203] āha / pṛcchāmi (tāvad)",
  "S04bsu045_u:1203": "bhagavan pṛcchāmi sugata; āha /",
  "S04bsu045_u:1204": "pṛccha bhaiṣajyasena /",
  "S04bsu045_u:1205": "āha /",
  "S04bsu045_u:1206": "kutra bhagavan teṣāṃ sattvānāmupapattiḥ ko 'bhisaṃparāyaḥ āha /",
  "S04bsu045_u:1207": "alaṃ bhaiṣajyasena kin tavānenārthena paripṛṣṭena /",
  "S04bsu045_u:1208": "āha /",
  "S04bsu045_u:1209": "pṛcchāmi bhagavan pṛcchāmi sugata;",
  "S04bsu045_u:1210": "bhagavān āha /",
  "S04bsu045_u:1211": "tatra bhaiṣajyasena mātā raurave mahānarake upapannā;",
  "S04bsu045_u:1212": "pitā saṃghāte mahānarake upapannaḥ putrastapane mahānarake upapannaḥ devapālako mahāvicau mahānarake upapannaḥ",
  "S04bsu045_u:1213": "[SaSū 204] āha / anaparādhikasya bhagavan puruṣasya kutropapattiḥ ko 'syābhisaṃparāyaḥ /",
  "S04bsu045_u:1214": "bhagavān āha - iha bhaiṣajyasenānaparādhikasya puruṣasya trāyastriṃśānan devanāṃ sahabhāvyatāyāmupapattirdraṣṭavyā; āha /",
  "S04bsu045_u:1215_0": "ko bhagavan hetuḥ kaḥ pratyayo yat sa puruṣastrāyastriṃśatā devānāṃ sahabhāvyatāyāmupapannaḥ",
  "S04bsu045_u:1215_1": "bhagavān āha - śṛṇu bhaiṣajyasena sa puruṣo maraṇakālasamaye jīvitādvyavaropyamāṇastathāgatasyopari",
  "S04bsu045_u:1215_2": "cittaṃ prasādyaivaṃ vācamabhāṣataḥ namastasya bhagavate tathāgatasyārhataḥ samyaksaṃbuddhasyetyekavārākṛtaṃ /",
  "S04bsu045_u:1216": "sa tena bhaiṣajyasena kuśalamūlena ṣaṣṭiḥ kalpān trāyastriṃśatāṃ devānāṃ sukhamanubhaviṣyati /",
  "S04bsu045_u:1217": "aśītiḥ kalpāṃ jātyā jātismaro bhaviṣyati /",
  "S04bsu045_u:1218": "jātau jātau ca sarvaśokavigato bhaviṣyati /",
  "S04bsu045_u:1219": "jātamātraśca sarvaduḥkhāni nirvāpayiṣyati /",
  "S04bsu045_u:1220": "na hi te sarvasattvā śakyaṃ parinirvāpayitum",
  "S04bsu045_u:1221_0": "[SaSū 205] evamukte bhaiṣajyaseno bodhisattvo mahāsattvo bhagavantametadavocat -",
  "S04bsu045_u:1221_1": "kathaṃ bhagavan na śakyaṃ sarvasattvāḥ parinirvāpayitum bhagavān āha - vīryaṃ bhaiṣajyasenārabdhavyam āha /",
  "S04bsu045_u:1222": "katamo bhagavan vīryāraṃbhaḥ bhagavān āha /",
  "S04bsu045_u:1223": "śṛṇu bhaiṣajyasena vīryamucyate phalānāṃ darśanaṃ /",
  "S04bsu045_u:1224": "yaduta srotaāpattiphalaṃ nāma vīryasthānaṃ /",
  "S04bsu045_u:1225": "sakṛdāgāmiphalaṃ nāma vīryasthānaṃ /",
  "S04bsu045_u:1226": "anāgāmiphalaṃ nāma vīryasthānaṃ /",
  "S04bsu045_u:1227": "arhatvaphalamarhannirodhaśca nāma vīryasthānaṃ /",
  "S04bsu045_u:1228": "pratyekabuddhaphalaṃ pratyekabuddhaphalajñānaṃ nāma vīryasthānaṃ /",
  "S04bsu045_u:1229": "bodhisattvabhūmiphalaṃ ca bodhisthānaṃ vīryasthānaṃ nāma /",
  "S04bsu045_u:1230": "ime bhaiṣajyasena vīryasthānānāṃ nāmāni /",
  "S04bsu045_u:1231": "[SaSū 206] āha / kathaṃ bhagavan srotaāpanno darśayitavyaḥ srotaāpattiphalañca /",
  "S04bsu045_u:1232": "bhagavān āha /",
  "S04bsu045_u:1233": "tadyathāpi nāma kaścideva bhaiṣajyasena puruṣa vṛkṣaṃ vāpayeta /",
  "S04bsu045_u:1234": "vāpitasya vṛkṣasya tatraiva divase aṅkuraṃ viruhyeta /",
  "S04bsu045_u:1235": "yatraiva divase aṅkuraṃ viruhyanta tatraiva divase tadaṅkuraṃ yojanamadhastādgacchete;",
  "S04bsu045_u:1236": "dvitīyaśca puruṣa evameva vṛkṣaṃ vāpayeta;",
  "S04bsu045_u:1237_0": "atha tatraivadivase vātakṣobhena tasya vṛkṣasya nāṅkurāni viruhyeranatha sa puruṣastasmāt",
  "S04bsu045_u:1237_1": "sthānāt taṃ vṛkṣaṃ uddharetathānyataraśca puruṣaḥ kalahabhaṇḍanavigrahavivādaṃ kuryāt",
  "S04bsu045_u:1237_2": "kimarthaṃ me bhūmiṃ khanasīti /",
  "S04bsu045_u:1238_0": "[SaSū 207] tena ca kālena tena samayena rājā aśrauśīdevaṃ dvau puruṣau parasparakalahabhaṇḍanavigrahajātau",
  "S04bsu045_u:1238_1": "vivadataḥ tena ca rājñā tayordūtaḥ preṣitaḥ gaccha bhoḥ puruṣa tau dvau puruṣāvānaya;",
  "S04bsu045_u:1239": "evaṃ deveti sa puruṣastasya rājñaḥ pratiśrutya tvaramāṇarūpaḥ pradhātvā tau puruṣāvetadavocat - rājā yuvayorāmantrayati /",
  "S04bsu045_u:1240": "atha tāvadeva tatraiva puruṣa bhītastrasta dvitīyaśca puruṣo 'bhīto 'nutrastaḥ yena sa rājā tenopanītāvupanīya rājña purataḥ sthāpitāvatha sa rājā tayorevamāha /",
  "S04bsu045_u:1241": "kimidaṃ bho yuvayoḥ kalahabhaṇḍanavigrahavivādo jātaḥ",
  "S04bsu045_u:1242": "[SaSū 208] atha khalu tau dvau puruṣāvutthāya taṃ rājānametadavocatāṃ śṛṇu mahārājāsmākaṃ na kiṃcit pṛthivīpradeśaḥ saṃvidyate /",
  "S04bsu045_u:1243": "yācitake pṛthivīpradeśe vṛkṣo vāpitaḥ tatraiva divase vāpitastatraiva divase 'ṅkuraṃ patrāṇi puṣpāṇi phalāṇi ca prādurbhūtāni āmārdhaṃ pakvārdhaṃ ca /",
  "S04bsu045_u:1244": "etena ca dvitīyena puruṣeṇa tatraiva divase tasmin pṛthivīpradeśe vṛkṣo vāpita /",
  "S04bsu045_u:1245": "tasya ca vṛkṣasya nāṃkurāṇi rohanti /",
  "S04bsu045_u:1246": "vātena kṣubhitena na patrāṇi na puṣpāṇi na phalāni prādurbhūtāni /",
  "S04bsu045_u:1247": "na ca mahārāja yojanamadhastādasya mūlaṃ gacchati /",
  "S04bsu045_u:1248": "sa eṣa puruṣo mayā sārdhaṃ vivadati tavāparādha iti /",
  "S04bsu045_u:1249": "api (tu) ca deva svayameva parīkṣya jānīyān nātra mama kiṃcidaparādhaḥ saṃvidyate /",
  "S04bsu045_u:1250": "[SaSū 209] atha khalu sa rājā triṃśatkoṭyo 'mātyānāmāhūyaikadhye 'saṃpātyaivamāha /",
  "S04bsu045_u:1251": "kathayatha yūyaṃ /",
  "S04bsu045_u:1252": "āmātyā āhuḥ kiṃ kathayāma mahārāja rājāha /",
  "S04bsu045_u:1253": "kva yuṣmābhi dṛṣṭaṃ vā śrutaṃ vā yatraiva divase vṛkṣo vāpitastatraiva divase 'ṅkuraṃ viruhyate /",
  "S04bsu045_u:1254": "patrāṇi puṣpāni phalāni ca jāyante /",
  "S04bsu045_u:1255": "pakvardha-m-āmārdhāni niścayamidaṃ bhavadbhiḥ kartavyaṃ /",
  "S04bsu045_u:1256": "atha khalu te amātya utthāyāsanāt taṃ rājānamevamāhuḥ asmākaṃ mahārāja niścayamidaṃ na śobhate kartuṃ na ca śakṣyāmo 'sya niścayaṃ vaktuṃ /",
  "S04bsu045_u:1257": "vismayamidaṃ mahārāja eṣa eva puruṣastāvatpraṣṭavyaḥ vada bhoḥ puruṣa kiṃ satyametamarthaṃ yadvadasi /",
  "S04bsu045_u:1258": "āha /",
  "S04bsu045_u:1259": "satyaṃ mahārājaitamarthaṃ / rājāha /",
  "S04bsu045_u:1260": "(64) na śrutaṃ naiva ca puṣyāma duḥśrāddheyaṃ vacastava /",
  "S04bsu045_u:1261": "vṛkṣo yatra dine vuptastatraivāṅkurito dine /",
  "S04bsu045_u:1262": "(65) patrāḥ puṣpaṃ phalaṃ dattaṃ dine tatraiva bhāṣasi /",
  "S04bsu045_u:1263": "kṛtāṃjāliḥ sa puruṣastaṃ rājānamathāvravīt",
  "S04bsu045_u:1264": "(66ab) gaccha svayam vāpaya taruṃ paśya ruhyati aṅkuram //",
  "S04bsu045_u:1265": "[SaSū 210] atha khalu sa rājā tṛṃśatkoṭibhiramātyaiḥ sārdhaṃ bahirniṣkrāmati /",
  "S04bsu045_u:1266": "tau ca dvau puruṣau cārakāvarodhaṃ kārayati /",
  "S04bsu045_u:1267": "tataḥ sa rājā svayameva vṛkṣaṃ vāpayati /",
  "S04bsu045_u:1268": "na ca sa vṛkṣo aṅkurāṇi dadāti na patrāṇi na puṣpāṇi na phalāni /",
  "S04bsu045_u:1269": "atha sa rājā ruṣṭa evamāha /",
  "S04bsu045_u:1270": "gacchantu bhavantaḥ śīghramānayantu dārupāṭakāni kuṭhārāṇi /",
  "S04bsu045_u:1271": "yāvadānayitvā yastena puruṣeṇa vāpito vṛkṣaḥ sapatrāṇi puṣpaphalaḥ prādurbhūtaḥ taṃ vṛkṣaṃ roṣācchedayati /",
  "S04bsu045_u:1272_0": "[SaSū 211] taṃ caikaṃ vṛkṣaṃ cchinnaṃ dvādaśa vṛkṣāḥ prādurbhūtāḥ dvādaśa vṛkṣā cchinnāścaturviṃśati",
  "S04bsu045_u:1272_1": "vṛkṣāḥ prādurbhūtāḥ saptaratnamayāḥ samūlāḥ sapatrāḥ sapahalāḥ sāṃkurāḥ atha tebhyāścaturviṃśati",
  "S04bsu045_u:1272_2": "vṛkṣebhyaścaturviṃśati pakṣiṇaḥ kurkuṭāḥ prādurbhūtāni /",
  "S04bsu045_u:1273": "suvarṇacūḍāni suvarṇatuṇḍāni saptaratnamayāni pakṣmāṇi /",
  "S04bsu045_u:1274": "atha khalu sa rājā roṣābhibhūtaḥ svahastena kuṭhāraṃ gṛhya taṃ vṛkṣaṃ parāhanati /",
  "S04bsu045_u:1275": "tataśca vṛkṣātparāhatādamṛtodakaṃ pravahati /",
  "S04bsu045_u:1276": "[SaSū 212] atha (khalu)",
  "S04bsu045_u:1277": "sa rājā saṃvignamanā ājñāpayati /",
  "S04bsu045_u:1278": "gacchatha tau puruṣau tataścārakābandhanān mocayadhvamevam deveti /",
  "S04bsu045_u:1279": "tatkṣanameva pradhāvitvā tau puruṣau tataścārakabandhanān mokṣayitvā yena taṃ vṛkṣaṃ tenopanīyataḥ atha sa rājā papriccha /",
  "S04bsu045_u:1280_0": "kim ayaṃ vṛkṣastvadvāpitaḥ eko bhūtvā cchidyamāno dviguṇaviddhyābhvardhamānaḥ yāvaccaturviṃśatudhā",
  "S04bsu045_u:1280_1": "gataḥ madvāpitastu vṛkṣo nāṃkurāṇi na patrāṇi na puṣpāṇi na phalāni dattavān tataḥ sa puruṣa evamāha /",
  "S04bsu045_u:1281": "yādṛśāni mahārāja mama puṇyāṇi na tava tādṛśāni puṇyāni saṃvidyante /",
  "S04bsu045_u:1282": "[SaSū 213] atha khalu te triṃśadamātyakoṭyastasya puruṣasyobhau jānumaṇḍalau pṛthivyāṃ pratiṣṭhāpyaivamāhuḥ tvayā rājyaṃ kārayitavyaṃ nāyaṃ pūrvimako rājā śobhate /",
  "S04bsu045_u:1283": "atha (khalu) sa puruṣastān amātyān gāthābhiḥ pratyabhāṣata; //",
  "S04bsu045_u:1284": "(66cd) rājyabhogaiśca me nārtho na dhānyena dhanena vā /",
  "S04bsu045_u:1285": "(67) prasādo mama buddhebhyo bhaveyaṃ dvipadottamaḥ //",
  "S04bsu045_u:1286": "brajennirvāṇadhātau hi śānte yatra tathāgataḥ",
  "S04bsu045_u:1287": "(68) deśeya dharmaṃ yuṣmākaṃ nirvāṇapuragāminaṃ //",
  "S04bsu045_u:1288": "paryaṃkamabandhitvā pratijñāṃ akarottataḥ",
  "S04bsu045_u:1289": "(69) pūrvaṃ mayā kṛtaṃ pāpaṃ rājño bandhanamāgataḥ",
  "S04bsu045_u:1290": "idan tu kṛtvā praṇidhiṃ mama pāpakṣayo bhavet //",
  "S04bsu045_u:1291": "[SaSū 214] atha khalu te caturviṃśati pakṣiṇakukkuṭakoṭyo vajratuṇḍena tūryāṇi parāhanati sma //",
  "S04bsu045_u:1292": "atha khalu tena kālena tena samayena dvātriṃśati kūṭāgārasahasrāṇi prādurbhūtāni /",
  "S04bsu045_u:1293": "ekaikaṃ ca kūṭāgāraṃ paṃcaviṃśatiyojanapramāṇaṃ prādurabhavat ekaikasmiṃśca kūṭāgāre paṃcaviṃśati pakṣiṇakukkuṭāḥ prādurbhūtāni /",
  "S04bsu045_u:1294": "suvarṇacūḍāni suvarṇatuṇḍāni suvarṇamukhāni /",
  "S04bsu045_u:1295": "te mānuṣyakaṃ vācaṃ niścārayanti /",
  "S04bsu045_u:1296": "(70) asādhuste mahārāja yadbṛkṣa ccheditastvayā /",
  "S04bsu045_u:1297": "koṭīśatāni vṛkṣāṇāṃ caturviṃśat sthitāḥ punaḥ",
  "S04bsu045_u:1298": "(71) pāpena karmaṇānena aniṣṭhaṃ bhokṣyase phalam",
  "S04bsu045_u:1299": "[[na]] jānīṣe kīdṛśaḥ sattvo yenāyaṃ vāpito drumaḥ",
  "S04bsu045_u:1300": "rājāha -",
  "S04bsu045_u:1301": "(72) na jānāmi imaṃ arthaṃ vyakurudhavaṃ mahātapā /",
  "S04bsu045_u:1302": "kīdṛśo 'sau mahāsattvo yenāyaṃ vāpito drumaḥ pakṣiṇa āhuḥ",
  "S04bsu045_u:1303": "(73) eṣo hi lokapradyoto utpatsyati vināyakaḥ",
  "S04bsu045_u:1304": "mocakaḥ sarvasattvānāṃ saṃsārabhavabandhanāt //",
  "S04bsu045_u:1305": "rājāha -",
  "S04bsu045_u:1306": "(74) katamo dvitīyaḥ sattvo yasya vṛkṣaṃ na rūhati /",
  "S04bsu045_u:1307": "kiṃ vā karma kṛtaṃ tena pāpamācakṣva me dvijāḥ",
  "S04bsu045_u:1308": "pakṣiṇa āhuḥ -",
  "S04bsu045_u:1309": "(75) devadatto hi mūḍho 'sau yasya vṛkṣaṃ na rūhati /",
  "S04bsu045_u:1310": "na kṛtaṃ kuśalaṃ kiṃcid ruhyate sya kathaṃ druma //",
  "S04bsu045_u:1311_0": "[SaSū 214] atha khalu tena kālena tena samayena tṛṃśatkoṭya āmātyānāmiman dharmaparyāyaṃ",
  "S04bsu045_u:1311_1": "śrutvā sarve daśabhūmipratiṣṭhitā bodhisattvā abhijñāpratilabdhāḥ saṃvṛttāḥ sa ca",
  "S04bsu045_u:1311_2": "rājā daśabhūmipratiṣṭhitaḥ kuśaladharmābhisamayamanuprāptaḥ //",
  "S04bsu045_u:1312_0": "[SaSū 215] atha khalu bhaiṣajyaseno bodhisattvo mahāsattvo bhagavantametadavocat",
  "S04bsu045_u:1312_1": "- ko bhagavan hetuḥ kaḥ pratyayo yattriṃśatkoṭyo janānāṃ daśabhūmipratiṣṭhitā abhijñāpratilabdhā",
  "S04bsu045_u:1312_2": "saṃvṛttāḥ bhagavān āha - śṛṇu bhaiṣajyasena vyākariṣyāmi /",
  "S04bsu045_u:1313": "atha khalu bhagavāṃstasyāṃ velāyāṃ smitaṃ prāduṣcakāra;",
  "S04bsu045_u:1314": "atha tāvadeva tasmin samaye bhagavato mukhadvārāccaturaśīti raśmiśatasahasrāṇi naścaranti smānekavarṇāni nānāvarṇānyanekaśatasahasravarṇāni /",
  "S04bsu045_u:1315": "tadyathā nīlapītalohitāvadātamaṃjiṣṭhāsphaṭikarajatavarṇāni /",
  "S04bsu045_u:1316": "tā anantāparyantāni lokadhātavo 'vabhāsya punareva pratyudāvṛtyā (taṃ)",
  "S04bsu045_u:1317": "bhagavantaṃ tṛṣpradakṣiṇīkṛtya bhagavato mūrdhanyantardhīyanta /",
  "S04bsu045_u:1318_0": "[SaSū 216] atha khalu bhaiṣajyaseno bodhisattvo mahāsattvaḥ utthāyāsanādekāṃsaṃ cīvaraṃ",
  "S04bsu045_u:1318_1": "prāvṛtya dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāṃjaliṃ praṇamayya",
  "S04bsu045_u:1318_2": "bhagavantametadavocat - ko bhagavan hetuḥ kaḥ pratyayaḥ smitasya prāduṣkaraṇāyaḥ",
  "S04bsu045_u:1318_3": "nāhetukaṃ nāpratyayaṃ tathāgatā arhantaḥ samyaksaṃbuddhāḥ smitaṃ prāduṣkurvanti /",
  "S04bsu045_u:1319": "bhagavān āha - paśyasi tvaṃ bhaiṣajyasena caturdiśaṃ lokadhātau samantājjanakāyamāgacchantaṃ mamāntike /",
  "S04bsu045_u:1320": "āha /",
  "S04bsu045_u:1321": "nohīdaṃ bhagavan na paśyāmi /",
  "S04bsu045_u:1322": "bhagavān āha - tena hi bhaiṣajyasena vyavalokaya paśya janakāyaṃ",
  "S04bsu045_u:1323_0": "[SaSū 217] atha khalu bhaiṣajyaseno bodhisattvo mahāsattvo vyavalokyādrākṣīt pūrvasyān",
  "S04bsu045_u:1323_1": "diśyeko vṛkṣaḥ prādurbhūtaḥ saptayojanasahasrapramāṇaḥ tatraikānte paṃcaviṃśati koṭīsahasrāṇi",
  "S04bsu045_u:1323_2": "janakāyasya sannipatitāni /",
  "S04bsu045_u:1324": "te ca na bhāṣante na jalpanti nālapanti na saṃlapanti na bhuṃjanti nottiṣṭhanti na caṃkramanti tūṣṇīṃbhāvenādhivāsayanti /",
  "S04bsu045_u:1325": "dakṣiṇasyān diśi-m-eko vṛkṣaḥ prādurbhūtaḥ saptayojanasahasrapramāṇaḥ tatra paṃcaviṃśati koṭīsahasrāṇi janakāyasya sannipatitāni /",
  "S04bsu045_u:1326": "te na jalpanti nālapanti na saṃlapanti /",
  "S04bsu045_u:1327": "na bhāṣante nottiṣṭhanti na caṃkramanti /",
  "S04bsu045_u:1328": "tūṣṇīṃbhāvenādhivāsyanti /",
  "S04bsu045_u:1329": "paścimāyāṃ diśyeko vṛkṣaḥ prādurbhūtaḥ saptayojanasahasrapramāṇaḥ tatra paṃcaviṃśati koṭīsahasrāṇi janakāyasya sannipatitāni /",
  "S04bsu045_u:1330": "te na jalpanti nālapanti na saṃlapanti /",
  "S04bsu045_u:1331": "na bhāṣanti nottiṣṭhanti na caṃkramanti /",
  "S04bsu045_u:1332": "tūṣṇīṃbhāvenādhivāsayanti /",
  "S04bsu045_u:1333": "uttarasyān diśi-m-eko vṛkṣaḥ prādurbhūtaḥ saptayojanasahasrapramāṇaḥ tatra paṃcaviṃśati koṭīsahasrāṇi janakāyasya sannipatitāni /",
  "S04bsu045_u:1334": "te na jalpanti nālapanti na saṃlapanti na bhāṣanti nottiṣṭhanti /",
  "S04bsu045_u:1335": "na caṃkramanti tūṣṇīṃbhāvenādhivāsayanti /",
  "S04bsu045_u:1336": "ūrdhvāyān diśyeko vṛkṣaḥ prādurbhūtaḥ saptayojanasahasrapramāṇaḥ tatra paṃcaviṃśati koṭīsahasrāṇi janakāyasya sannipatitāni /",
  "S04bsu045_u:1337": "te na jalpanti nālapanti na saṃlapanti na bhāṣanti /",
  "S04bsu045_u:1338": "nottiṣṭhanti na caṃkramanti /",
  "S04bsu045_u:1339": "tūṣṇīṃbhāvenādhivāsyanti /",
  "S04bsu045_u:1340": "adhastāddiśyeko vṛkṣo prādurbhūtaḥ saptayojanasahasrapramāṇaḥ tatra ca paṃcaviṃśati koṭīsahasrāṇi janakāyasya sannipatitāni /",
  "S04bsu045_u:1341": "te na jalpanti nālapanti na saṃlapanti na bhāṣanti nottiṣṭhānti /",
  "S04bsu045_u:1342": "na caṃkramanti /",
  "S04bsu045_u:1343": "tūṣṇībhāvenādhivāsayanti //",
  "S04bsu045_u:1344_0": "[SaSū 218] atha khalu bhaiṣajyaseno bodhisattvo mahāsattvo bhagavantametadavocat",
  "S04bsu045_u:1344_1": "- pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kaṃcideva pradeśaṃ",
  "S04bsu045_u:1344_2": "sacenme bhagavān avakāśaṃ kuryāt pṛṣṭaḥ praśnavyākaraṇāya /",
  "S04bsu045_u:1345_0": "evamukte bhagavān bhaiṣajyasenaṃ bodhisattvaṃ mahāsattvametadavocat - pṛccha tvaṃ",
  "S04bsu045_u:1345_1": "bhaiṣajyasena yadyadevākāṃkṣasyahan te tasya tasyaiva praśnasya paripṛṣṭasya vyākaraṇena cittamārādhayiṣye /",
  "S04bsu045_u:1346_0": "[SaSū 219] evamukte bhaiṣajyaseno bodhisattvo mahāsattvo bhagavantametadavocat -",
  "S04bsu045_u:1346_1": "kimetad bhagavaṃścaturdiśe lokadhātuṣu janakāyamāgatyāvasthito yāvadadhastā ūrdhvāyāṃ",
  "S04bsu045_u:1346_2": "diśi paṃcāśat koṭyo janakāyamāgatyāvasthitaḥ te ca bhagavantaṃ nālapanti na saṃlapanti /",
  "S04bsu045_u:1347": "na jalpanti na vadanti na bhāṣanti /",
  "S04bsu045_u:1348": "nottiṣṭhanti na caṃkramanti /",
  "S04bsu045_u:1349": "tūṣṇīṃbhāvenādhivāsayanti /",
  "S04bsu045_u:1350": "ko bhagavan hetuḥ kaḥ pratyayaḥ bhagavān āha - gaccha tvaṃ bhaiṣajyasena svayameva tāṃstathāgatān paripṛcchā;",
  "S04bsu045_u:1351": "yato lokadhātāvete janakāyā āgatā /",
  "S04bsu045_u:1352": "āha /",
  "S04bsu045_u:1353": "kasya bhagavan ṛddhibalādhānena gacchāmi /",
  "S04bsu045_u:1354": "tathāgatasyardhyānubhāvena uta svardhyā;",
  "S04bsu045_u:1355": "bhagavān āha - svakena bhaiṣajyasena ṛddhibalādhānena gaccha /",
  "S04bsu045_u:1356": "punarapi tathāgatasyardhyānubhāvenāgaccha;",
  "S04bsu045_u:1357_0": "[SaSū 220] atha khalu bhaiṣajyaseno bodhisattvo mahāsattvo bhagavantaṃ tṛguptaṃ pradakṣiṇīkṛtya",
  "S04bsu045_u:1357_1": "tatraivāntardhitaḥ atha khalvito lokadhātā ṣaṇnavati lokadhātukoṭīratikramya candrapradīpā",
  "S04bsu045_u:1357_2": "nāma lokadhātuḥ tatra candrāvatikṣetro nāma tathāgato 'rhan samyaksaṃbuddha etarhi",
  "S04bsu045_u:1357_3": "tiṣṭhati dhṛyate yāpayati /",
  "S04bsu045_u:1358": "aśītikoṭī bodhisattvamahāsattvasahasraparivṛtaḥ puraskṛto dharman deśayati sma /",
  "S04bsu045_u:1359": "tām lokadhātuṃ bhaiṣajyaseno bodhisattvo 'nuprāptaḥ",
  "S04bsu045_u:1360_0": "[SaSū 221] atha khalu bhaiṣajyaseno bodhisattvo mahāsattvo yena bhagavāṃstenopasaṃkrānta",
  "S04bsu045_u:1360_1": "upasaṃkramya tasya bhagavataścandrāvatikṣetrasya tathāgatasyārhataḥ samyaksaṃbuddhasya",
  "S04bsu045_u:1360_2": "pādau śirasābhivandya purata sthitaḥ sthitvā yena sa bhagavāṃstenāṃjaliṃ praṇamya",
  "S04bsu045_u:1360_3": "bhagavantametadavocat - āgato 'smi bhagavan ṣaṇnavati lokadhātukoṭīsahasrāṇyatikramya",
  "S04bsu045_u:1360_4": "bhagavataḥ śākyamunestathāgatasya buddhakṣetrāt sahāyā lokadhātoḥ na cāhaṃ bhagavaṃstāvanti",
  "S04bsu045_u:1360_5": "sattvāni kvacit paśyāmi /",
  "S04bsu045_u:1361": "yāvanti tatra dṛṣṭāni /",
  "S04bsu045_u:1362_0": "ko bhagavan hetuḥ kaḥ pratyayo yat sahāyāṃ lokadhātau bhagavataḥ śākyamunestathāgatasya",
  "S04bsu045_u:1362_1": "purato bahujanakāyaḥ sannipatito daśadigabhyāgatastatrasthaḥ paśyāmyāsīttāni cehastho na paśyāmi /",
  "S04bsu045_u:1363": "[SaSū 222] sa bhagavān āha - tatraiva bhaiṣajyasena saṃcaranti saṃtiṣṭhanti /",
  "S04bsu045_u:1364": "āha /",
  "S04bsu045_u:1365": "yathā kathaṃ punarbhagavan bhagavān āha - acetanavṛkṣasaṃbhūtāni sattvāni /",
  "S04bsu045_u:1366": "āha /",
  "S04bsu045_u:1367": "kena bhagavan dṛṣṭaṃ kena śrutaṃ yad acetane vṛkṣe manuṣyā jāyante /",
  "S04bsu045_u:1368": "sa bhagavān āha - na bhaiṣajyasena tvayā dṛṣṭaṃ (vā)",
  "S04bsu045_u:1369": "na śrutaṃ (vā)",
  "S04bsu045_u:1370": "yadacetane vṛkṣe manuṣyā jāyaṃte /",
  "S04bsu045_u:1371": "āha /",
  "S04bsu045_u:1372": "na me bhagavan dṛṣṭaṃ na śrutaṃ yadacetane vṛkṣe manuṣyā jāyante /",
  "S04bsu045_u:1373": "sa bhagavān āha - icchasi tvaṃ bhaiṣajyasena draṣṭuṃ tadahaṃ sāṃprataṃ darśayiṣyāmi /",
  "S04bsu045_u:1374": "āha /",
  "S04bsu045_u:1375": "icchāmi bhagavannicchāmi sugata;",
  "S04bsu045_u:1376": "[SaSū 223] atha khalu bhagavāṃścandrāvatikṣetrastathāgatastasyāṃ velāyāṃ śatapuṇyavicitritaṃ svaṃ bāhuṃ prasārayati sma /",
  "S04bsu045_u:1377": "tataśca bāhutaḥ koṭīśatasahasraṃ janakāyānāṃ prādurabhavatekaikaśca janakāyo bāhuśataṃ prasārya nānāgandhavilepanaistathāgatamabhyavakiranti /",
  "S04bsu045_u:1378": "atha sa bhagavāṃścandrāvatikṣetrastathāgato bhaiṣajyasenaṃ bodhisattvaṃ mahāsattvamāmantrayati /",
  "S04bsu045_u:1379": "paśyasi tvaṃ bhaiṣajyasena eṣa janakāyastathāgataṃ nānāgandhamālyavilepanairabhyavakiranti /",
  "S04bsu045_u:1380": "āha /",
  "S04bsu045_u:1381": "paśyāmi bhagavan paśyāmi sugata ;",
  "S04bsu045_u:1382": "sa bhagavān āha - ete acetanā janakāyāḥ prādurbhūtāḥ eta acetanā manuṣyāḥ pratyājātāḥ //",
  "S04bsu045_u:1383": "atha khalu teṣāṃ koṭīśatasahasrāṇāmekaikasya yadbāhuśataṃ te sarve vikīryante /",
  "S04bsu045_u:1384_0": "[SaSū 224] atha khalu bhaiṣajyaseno bodhisattvo mahāsattvastaṃ dṛṣṭvā bhagavantametadavocat",
  "S04bsu045_u:1384_1": "- kimidaṃ bhagavan kimidaṃ sugataḥ yan manuṣyāṇāṃ muhūrtamātreṇa bāhuśataṃ vikīrṇam",
  "S04bsu045_u:1384_2": "yadi bhagavaṃcchatabāhavo na mucyante kaḥ punarvādo dvibāhukā manuṣyā mokṣyante /",
  "S04bsu045_u:1385": "bhagavān āha - evameva bhaiṣajyasenācetanāḥ sattvā jāyante /",
  "S04bsu045_u:1386": "acetanā niruddhyante /",
  "S04bsu045_u:1387": "asmākamapi bhaiṣajyasena śarīramacetanabhūtaṃ manyitavyaṃ /",
  "S04bsu045_u:1388": "āha /",
  "S04bsu045_u:1389": "katame bhagavan sattvā ye daharāḥ katame vṛddhāḥ bhagavān āha - santi bhaiṣajyasena daharāḥ sattvā santi vṛddhāḥ āha /",
  "S04bsu045_u:1390": "katame bhagavan daharā katame vṛddhāḥ āha /",
  "S04bsu045_u:1391": "ye te sāmprataṃvikīrṇā te vṛddhāḥ ye te vṛkṣebhyo nirjātāste daharā /",
  "S04bsu045_u:1392": "āha /",
  "S04bsu045_u:1393": "icchāmi bhagavan daharāṇi sattvāni draṣṭum",
  "S04bsu045_u:1394": "[SaSū 225] atha khalu sa bhagavāṃścandrāvatikṣetrastathāgato dakṣiṇaṃ pāṇitalaṃ prasārayati /",
  "S04bsu045_u:1395": "atha daśabhyo digbhyaḥ koṭīśatasahasraṃ janakāyānāṃ āgacchanti /",
  "S04bsu045_u:1396": "adhastādūrdhvāyān diśi paṃcāśat koṭī janakāyasyāgacchanti /",
  "S04bsu045_u:1397": "āgatvā ca te janakāyā bhagavataḥ pādau śirasābhivandya na ca tathāgatamālapanti na saṃlapanti tūṣṇīṃbhāvenādhivāsayanti sma /",
  "S04bsu045_u:1398": "[SaSū 226] atha khalu bhaiṣajyaseno bodhisattvo mahāsattvo bhagavantametadavocat - kimete bhagavan sattvāstathāgataṃ nālapanti na saṃlapanti tūṣṇīṃbhāvenādhivāsayanti /",
  "S04bsu045_u:1399": "bhagavān āha - na jānāsi bhaiṣajyasena acetanaḥ pṛthivīpradeśo nālapanti na saṃlapanti /",
  "S04bsu045_u:1400": "(na) dharmaskandhaṃ prajānāti /",
  "S04bsu045_u:1401": "tatkasya hetoḥ ihaikatyā bhaiṣajyasena daharā sattvāḥ notpādaṃ jānanti na nirodhaṃ jānanti /",
  "S04bsu045_u:1402": "dṛṣṭvā ca na jarā na vyādhirna śoko na paridevaḥ na priyaviprayogo nāpriyasaṃprayogaḥ na priyādvinābhāvaḥ na maraṇaṃ nākālamṛtyu /",
  "S04bsu045_u:1403": "nāpi tāni sarvakaṭukāni duḥkhāṇi dṛṣṭvā udyogamāpadyante kutaste jñāsyanti /",
  "S04bsu045_u:1404": "punaḥ punaste bhaiṣajyasena śikṣayitavyāni /",
  "S04bsu045_u:1405": "[SaSū 227] atha khalu bhaiṣajyaseno bodhisattvo mahāsattvo bhagavantametadavocat - kuto bhagavan daharā sattvā āgacchanti /",
  "S04bsu045_u:1406": "kutaścyavanti /",
  "S04bsu045_u:1407": "kutropapadyante /",
  "S04bsu045_u:1408": "ye dharmaṃ na jānanti (na buddhyanti) /",
  "S04bsu045_u:1409": "bhagavān āha - śṛṇu bhaiṣajyasena yan mānuṣyakamātmabhāvaṃ pratigṛhṇanti /",
  "S04bsu045_u:1410": "tanna rupyakāreṇa kṛtaṃ /",
  "S04bsu045_u:1411": "na cīmarakāreṇa kṛtaṃ /",
  "S04bsu045_u:1412": "na kāṣṭhakāreṇa kṛtaṃ /",
  "S04bsu045_u:1413": "na kulālena kṛtaṃ /",
  "S04bsu045_u:1414": "na rājabhayenotpadyate /",
  "S04bsu045_u:1415": "strīpuruṣasaṃyogāt pāpena karmaṇā saṃyuktaṃ saṃbhavati /",
  "S04bsu045_u:1416": "punaḥ punaśca teṣāṃ sattvānāṃ śilpāni śikṣāpayanti /",
  "S04bsu045_u:1417": "anantaṃ ca teṣāṃ kaṭukaṃ duḥkhaṃ saṃbhavati /",
  "S04bsu045_u:1418": "kaṭukā vedanāḥ tatra teṣāṃ pūrvakṛtānāṃ pāpakānāṃ karmaṇāṃ vipākamanubhavanti /",
  "S04bsu045_u:1419": "ihaiva te bhaiṣajyasena daharāḥ sattvā āgatā ya ete (nālapanti na saṃlapanti)",
  "S04bsu045_u:1420": "nottiṣṭhanti ya īdṛśān duḥkhāṃ vedanāmanubhavanti /",
  "S04bsu045_u:1421": "anena kāraṇena bhaiṣajyasena nālapanti na saṃlapanti /",
  "S04bsu045_u:1422": "evaṃ te bhaiṣajyasena daharāḥ sattvāḥ kuśalamajānānāḥ notpādaṃ jānanti na nirodhaṃ jānanti /",
  "S04bsu045_u:1423": "na ca te mānuṣyakamātmabhāvaṃ pratilapsyante /",
  "S04bsu045_u:1424": "ime ucyante bhaiṣajyasena daharāḥ sattvā /",
  "S04bsu045_u:1425": "[SaSū 228] āha / kathaṃ bhagavan daharāḥ sattvā utpadyante kathaṃ nirudhyante /",
  "S04bsu045_u:1426": "bhagavān āha - tadyathāpi nāma bhaiṣajyasena kaścideva puruṣa agniṃ kāṣṭhena parimārjayetta tasyānupūrveṇa taṃ kāṣṭhamagninā pradīpyeta /",
  "S04bsu045_u:1427": "evameva bhaiṣajyasena mānuṣyātmabhāvaṃ prathamaṃ saṃjāyate /",
  "S04bsu045_u:1428": "jātaṃ ca san vedanāṃ vedayati /",
  "S04bsu045_u:1429": "āha /",
  "S04bsu045_u:1430": "ko trābhijāto jātaḥ kaḥ parinirvṛtaḥ bhagavān āha - buddha eva bhaiṣajyasenābhijāto jātaḥ tathāgata eva parinirvṛtaḥ",
  "S04bsu045_u:1431_0": "[SaSū 229] tadyathāpi nāma bhaiṣajyasena kasmiṃcidandhakāragṛhe timirāgāre rājñā",
  "S04bsu045_u:1431_1": "puruṣo bandhanāvarodhaḥ kṛtaḥ syāt tatra sa puruṣo 'ndhakāragṛhe praviṣṭaḥ antargṛhe",
  "S04bsu045_u:1431_2": "timiraṃ timirāgāraṃ paśyet athānyaḥ ka kaścit puruṣaḥ pūrvaduḥkhavedanābhirdṛṣṭaścintayennaṣṭa",
  "S04bsu045_u:1431_3": "eṣa puruṣaḥ anabhyasitaḥ duḥkho jīvite vināśaṃ yāsyati /",
  "S04bsu045_u:1432_0": "sa tatrāgnimānayitvā tatrābhyantargṛhe sukṣmamagnim cchorayet sa ca puruṣaścārakāvaruddhastamagniraśmiṃ",
  "S04bsu045_u:1432_1": "paśyeddṛṣṭvā cāśvasto bhaved utsāhaṃ ca vardhayet sa cāgniḥ kenacideva hetunā prajvaleta;",
  "S04bsu045_u:1433": "tena cāgninjvālena tadgṛhaṃ samantataḥ prajvalet sa ca puruṣastatraiva dahyet taṃ ca dagdhaṃ rājā śrutvā cintāyāsamāpadyeta /",
  "S04bsu045_u:1434": "tasyaivaṃ bhavenna bhūyo 'haṃ svaviṣaye kaṃcit sattvaṃ cārakāvarodhaṃ kariṣyāmi /",
  "S04bsu045_u:1435": "atha sa rājā teṣāṃ svaviṣayanivāsināṃ sattvānāmevaṃ samāśvāsayet mā yūyaṃ bhavantaḥ sattvā bhāyatha mā utrasatha;",
  "S04bsu045_u:1436": "abhayaṃ yuṣmākaṃ bhavatuḥ na mama viṣaye bhūyo daṇḍopacāraṃ (vā)",
  "S04bsu045_u:1437": "bandhanāvarodhaṃ vā bhaviṣyati /",
  "S04bsu045_u:1438": "na ca kasyacit sattvasya jīvitavināśaṃ kariṣyāmi /",
  "S04bsu045_u:1439": "nirbhayā bhavantaḥ sattvā yūyaṃ bhavatha /",
  "S04bsu045_u:1440": "[SaSū 230] evameva bhaiṣajyasena tathāgataḥ sarvakleśadagdhaḥ sarvavyādhipraśāntaḥ yathā sa puruṣo gṛhadāhāt svakāyaṃ dahati /",
  "S04bsu045_u:1441": "(sarva)sattvānāmarthāya hitāya sukhāya (ca)",
  "S04bsu045_u:1442": "pratipanno bhavati /",
  "S04bsu045_u:1443_0": "sattvān vadhabandhanāvarodheṣu parimocayedevameva tathāgato rāgadveṣamohamalaprahīṇaḥ",
  "S04bsu045_u:1443_1": "sarvasattvānān dīpa iva loka utpannaḥ sattvān mocayati narakatiryakpretāsurakāyebhyaḥ",
  "S04bsu045_u:1443_2": "daharāṃśca (sattvāṃ)",
  "S04bsu045_u:1444": "vṛddhāṃśca sattvān mocayati /",
  "S04bsu045_u:1445": "[SaSū 231] atha tāvadevoparyantarīkṣādimā gāthā niścacārā; //",
  "S04bsu045_u:1446": "(76) aho kṣetraṃ jinakṣetraṃ sukṣtremabhisaṃskṛtaṃ /",
  "S04bsu045_u:1447": "vuptāni yatra bījāni na vināśaṃ brajanti hi /",
  "S04bsu045_u:1448": "(77) buddhakṣetraṃ jinakṣetraṃ praśastaṃ jinaśāsanaṃ /",
  "S04bsu045_u:1449": "śāstā karotyupāyaṃ hi sarvasattvaparigrahe /",
  "S04bsu045_u:1450": "(78) sthito nirvānadhātau san dṛśyate dharaṇītale /",
  "S04bsu045_u:1451": "śāntaṃ kṛtvā sarvalokaṃ buddhaḥ śodheti dakṣiṇāṃ /",
  "S04bsu045_u:1452": "(79) moceti navakān sattvān moceti ca purāṇakān",
  "S04bsu045_u:1453": "mocayitvānupūrveṇa sarvasattvāstridhātukāt",
  "S04bsu045_u:1454": "(80) baddhā hi narakadvārastiryakpretā vimocitāḥ",
  "S04bsu045_u:1455": "śāntiḥ kṛtā hi lokesmin paraloke sukhaṃ kṛtaṃ //",
  "S04bsu045_u:1456": "[SaSū 232] atha khalu bhagavāṃstasyāṃ velāyāṃ smitaṃ prāduṣcakāra / āha ca -",
  "S04bsu045_u:1457": "(81) sādhu darśanu sādhūnāṃ buddhānām sādhu darśanaṃ /",
  "S04bsu045_u:1458": "sādhu dharmaguṇaḥ kṣetraṃ saṃghasāmagridarśanam",
  "S04bsu045_u:1459": "(82) sādhu saṃghātanirdeśaṃ sarvapāpavināśanaṃ",
  "S04bsu045_u:1460": "ye śroṣyanti idaṃ sūtraṃ padaṃ prāpsyantyanuttaraṃ",
  "S04bsu045_u:1461": "[SaSū 233] atha khalu bhaiṣajyaseno bodhisattvo mahāsattvo yena bhagavāṃstenāṃjaliṃ praṇamayya bhagavantametadavocat - ko bhagavan hetuḥ kaḥ pratyayaḥ smitasya prāduṣkaraṇāya /",
  "S04bsu045_u:1462": "bhagavān āha - paśyasi tvaṃ kulaputraitāni daharāṇi sattvāni /",
  "S04bsu045_u:1463": "āha /",
  "S04bsu045_u:1464": "paśyāmi bhagavan paśyāmi sugata;",
  "S04bsu045_u:1465": "bhagavān āha - sarva ete bhaiṣajyasenādyaiva daśabhūmipratiṣṭhitā bodhisattvā bhaviṣyanti //",
  "S04bsu045_u:1466_0": "[SaSū 234] atha khalu bhaiṣajyaseno bodhisattvo mahāsattvo 'śītiryojanasahasrāṇyūrdhavamuparyantarīkṣe",
  "S04bsu045_u:1466_1": "sthādathāśītirdevaputrakoṭīsahasrāṇi bhagavata upari puṣpavarṣaṃ pravarṣanti te ca",
  "S04bsu045_u:1466_2": "daharāḥ sattvā dṛṣṭvā sarve 'ñjalayaḥ kṛtvā namaskurvanti /",
  "S04bsu045_u:1467": "[SaSū 235] atha khalu bhaiṣajyaseno bodhisattvo mahāsattvo antarīkṣastha evaṃ vāg bhāṣate /",
  "S04bsu045_u:1468": "yena trisāhasramahāsāhasro lokadhātuḥ śabdenāpūrayati /",
  "S04bsu045_u:1469": "dvātriṃśan mahānarakopapannāḥ sattvāstaṃ śabdaṃ śṛṇvanti /",
  "S04bsu045_u:1470": "dvātriṃśacca devanikāyāstaṃ śabdaṃ śṛṇvanti /",
  "S04bsu045_u:1471": "trisāhasramahāsāhasraśca lokadhātuḥ ṣaḍvikāraṃ prakampitaḥ caturaśītiśca nāgarājasahasrāṇi mahāsamudre saṃkṣubdāni /",
  "S04bsu045_u:1472": "triṃśat koṭīsahasrāṇi rākṣasānām imaṃ jaṃbūdvīpamāgatāni /",
  "S04bsu045_u:1473": "paṃcaviṃśat koṭīsahasrāṇi pretānāṃ yakṣānāṃ rākṣasānāmaḍakavatyāṃ rājadhānyāmāgatāni bhagavataḥ purato mahāsannipātaḥ saṃsthitaḥ //",
  "S04bsu045_u:1474": "[SaSū 236] atha khalu bhagavāṃsteṣān daharāṇāṃ sattvānān dharman deśayati /",
  "S04bsu045_u:1475": "daśasu dikṣu lokadhātukoṭīniyutaśatasahasreṣu bodhisattvā mahāsattvāḥ svakasvakābhyo ṛddhibhirāgatāni /",
  "S04bsu045_u:1476_0": "atha khalu bhaiṣajyaseno bodhisattvo mahāsattvo yena bhagavāṃstenāṃjaliṃ praṇamayya",
  "S04bsu045_u:1476_1": "bhagavantametadavocat - bahavo bhagavan bahavo sugata bodhisattvāḥ sannipatitāḥ sanniṣaṇṇāḥ",
  "S04bsu045_u:1476_2": "bahūni ca bhagavan devanāgāni sannipatitāni sanniṣaṇṇāni /",
  "S04bsu045_u:1477": "punaścānekāni rākṣasapretānyaḍakavatyāṃ rājadhānyamāgatya sannipatitāni sanniṣaṇṇānyabhūvan dharmaśravaṇāya //",
  "S04bsu045_u:1478": "[SaSū 237] tatra khalu bhagavān bhaiṣajyasenaṃ bodhisattvaṃ mahāsattvamāmantrayati /",
  "S04bsu045_u:1479": "āgaccha kulaputra;",
  "S04bsu045_u:1480": "atha khalu bhaiṣajyaseno bodhisattvo mahāsattvo ṛddhibalenordhvādavatīrya yena bhagavāṃstenāṃjaliṃ praṇamayya bhagavantametadavocat - dharmaskandho (bhagavan)",
  "S04bsu045_u:1481": "dharmaskandha iti /",
  "S04bsu045_u:1482": "bhagavannucyate kiyatā bhagavan dharmaskandha ityucyate /",
  "S04bsu045_u:1483": "bhagavān āha - dharmaskandha iti kulaputrocyate /",
  "S04bsu045_u:1484": "yo brahmacaryaṃ paryeṣate brahmacaryaṃ paryeṣya sarvapāpādviramati /",
  "S04bsu045_u:1485": "paśyasi tvaṃ kulaputrāmī daharā sattvā abrahmacaryād viramanti /",
  "S04bsu045_u:1486": "āha paśyāmi bhagavan paśyāmi sugata; āha /",
  "S04bsu045_u:1487": "te nūnan dhāraṇīpratilabdhā bhaviṣyanti /",
  "S04bsu045_u:1488": "sarvadharmasamanvāgatāśca bhaviṣyanti /",
  "S04bsu045_u:1489": "āha /",
  "S04bsu045_u:1490": "kenopāyena bhagavan bahūni sattvāni sannipatitāni /",
  "S04bsu045_u:1491": "dharmaskandhaṃ śrotum",
  "S04bsu045_u:1492": "[SaSū 238] atha khalu bhagavāṃ bhaiṣajyasenaṃ bodhisattvaṃ mahāsattvamāmantrayati /",
  "S04bsu045_u:1493": "bahavo bhaiṣajyasena sattvāḥ santi /",
  "S04bsu045_u:1494": "ye jātireva duḥkhaṃ na śṛṇvanti /",
  "S04bsu045_u:1495": "jarā eva duḥkhaṃ na śṛṇvanti /",
  "S04bsu045_u:1496": "vyādhireva duḥkhaṃ na śṛṇvanti /",
  "S04bsu045_u:1497": "śokaduḥkhaṃ paridevaduḥkhaṃ priyaviprayogaduḥkhamapriyasaṃprayogaduḥkhaṃ maraṇaṃ tu sarvaduḥkhaṃ harate /",
  "S04bsu045_u:1498": "kāyajīvitamidamucyate bhaiṣajyasena sarvaduḥkham",
  "S04bsu045_u:1499": "[SaSū 239] atha khalu te daharāḥ sattvā imannirdeśaṃ śrutvā yena bhagavāṃstenāṃjalayaḥ praṇamayya bhagavantametadavocan asmākamapi bhagavan marttavyaṃ /",
  "S04bsu045_u:1500": "bhagavān āha - yuṣmābhirapi kulaputrāḥ sarvasattvaiśca martavyamiti /",
  "S04bsu045_u:1501": "āha /",
  "S04bsu045_u:1502": "kathaṃ bhagavan maraṇakālamākramati /",
  "S04bsu045_u:1503_0": "bhagavān āha - maraṇakāle kulaputrāścarimavijñāne vijñānanirodho nāma vātaḥ vijñānavibhramo",
  "S04bsu045_u:1503_1": "nāma vātaḥ vijñānasaṃkṣobhasaṃyukto nāma vātaḥ ime trayaḥ kulaputrā vātā maraṇakālasamaye",
  "S04bsu045_u:1503_2": "carimavijñāne saṃluḍanti (saṃkṣubhanti)",
  "S04bsu045_u:1504": "saṃkṣobhamutpādayanti /",
  "S04bsu045_u:1505": "ta āhu /",
  "S04bsu045_u:1506": "katamāni bhagavan trīṇi maraṇakālasamaye vijñānanirodhe vartamāne śarīraṃ nirghātayanti /",
  "S04bsu045_u:1507": "bhagavān āha - śastrakaśca nāma mārṣāḥ sūcakaśca nāma mārṣāḥ ṣṭhīlakaśca nāma;",
  "S04bsu045_u:1508": "ye śarīraṃ nirghātayaṃti /",
  "S04bsu045_u:1509": "āha /",
  "S04bsu045_u:1510": "kimetadbhagavaṃccharīraṇ nāma;",
  "S04bsu045_u:1511": "bhagavān āha - ādīptakaśca nāma mārṣā dahanavāsakaśca nāma;",
  "S04bsu045_u:1512": "meḍikaśca nāma;",
  "S04bsu045_u:1513": "śṛṃgārikaśca nāma /",
  "S04bsu045_u:1514": "śmaśānikaśca nāma;",
  "S04bsu045_u:1515": "durbuddhikaśca nāma /",
  "S04bsu045_u:1516": "bhāragurukaśca nāma;",
  "S04bsu045_u:1517": "jātiparipīḍitaśca nāma;",
  "S04bsu045_u:1518": "jātisaṃkṣubhitaśca nāma;",
  "S04bsu045_u:1519": "jīvitaparibhāvikaśca nāma;",
  "S04bsu045_u:1520": "maraṇapriyaviprayogakaśca nāma;",
  "S04bsu045_u:1521": "ime mārṣā ucyante śarīranāmānaḥ",
  "S04bsu045_u:1522": "[SaSū 240] ta āhu / kathaṃ bhagavan mṛyate kathaṃ jīvati /",
  "S04bsu045_u:1523": "bhagavān āha - vijñānaṃ nāmāyuṣmanto mriyate /",
  "S04bsu045_u:1524": "puṇyaṃ nāmāyuṣmanto jīvati /",
  "S04bsu045_u:1525": "śarīraṃ nāma mārṣā mṛyate snāyukoṭībhirbaddham caturaśītibhiḥ sirākūrvasahasrai romakūpairbaddham dvādaśabhiḥ sahasrairaṃgānāṃ baddhaṃ /",
  "S04bsu045_u:1526": "ṣaṣṭyuttaraistribhiḥ śatairasthīnāṃ baddham caturaśītiḥ kṛmikulaśatānyabhyantare vasanti teṣāṃ sarveṣāṃ praṇakānāṃ maraṇaṃ saṃvidyate /",
  "S04bsu045_u:1527": "maraṇanirodhaṃ ca saṃvidyate tatra sarve te prāṇakā nirāśā bhavanti /",
  "S04bsu045_u:1528": "yadā sa puruṣo mṛyate tadā sarvaprāṇakānāṃ vātasaṃkṣobhaḥ saṃluḍati anyonyaparibhākṣanārthāya tadā te duḥkhāṃ vedanāṃ vedayanti /",
  "S04bsu045_u:1529": "anye punaḥ putraśokaṃ kurvanti /",
  "S04bsu045_u:1530": "anye duhitṛśokaṃ jñātṛśokaṃ sarve eva te śokaśalyaviddhāḥ anyonyabhakṣaṇamārabhante /",
  "S04bsu045_u:1531": "sarve te anupūrveṇa parasparaṃ bhakṣayanta;",
  "S04bsu045_u:1532": "dvau prāṇakāvavatiṣṭhante /",
  "S04bsu045_u:1533": "tau saptāhamabhiyudhyataḥ yāva saptāhe 'tikrānte tata ekaḥ prāṇako nirmathyate /",
  "S04bsu045_u:1534": "eko mucyate /",
  "S04bsu045_u:1535": "tat katama āyuṣmanta ucyate dharmaḥ tatkiṃ manyadhve yathā sarvaprāṇakānāṃ anyonyanirodhena maraṇaṃ /",
  "S04bsu045_u:1536": "[SaSū 241] evameva bālapṛthagjanā sattvā anyonyaviradhamāpdyante /",
  "S04bsu045_u:1537": "te jātyā na bibhyanti /",
  "S04bsu045_u:1538": "vyādhibhyo na bibhyanti /",
  "S04bsu045_u:1539": "maraṇā na bibhyanti yathā (tau)",
  "S04bsu045_u:1540": "dvau prāṇakau yudhyataḥ evameva bālapṛthagjanāḥ parasparaṃ yudhyante /",
  "S04bsu045_u:1541": "atha maraṇakālasamaye ucyate sādhu puruṣaiḥ kiṃ tvaṃ bho puruṣa viśvāsamāpadyase /",
  "S04bsu045_u:1542": "kiṃ tvayā manuṣyaloke na kiṃcidādīnavaṃ dṛṣṭaṃ /",
  "S04bsu045_u:1543": "na jātyā[d ā]dīnavo dṛṣṭaḥ na jarayā na vyādherādīnavo dṛṣṭa /",
  "S04bsu045_u:1544": "na maraṇādādīnavo dṛṣṭa /",
  "S04bsu045_u:1545": "āha /",
  "S04bsu045_u:1546": "dṛṣṭo me āyuṣmanta jātyā[d ā]dīnavo jarayā vyādherādīnavo dṛṣṭaḥ sarvapaścān maraṇādādīnavo dṛṣṭaḥ āha /",
  "S04bsu045_u:1547": "kathaṃ na kṛtāni yat karaṇīyāni kuśalamūlāni /",
  "S04bsu045_u:1548": "tat kathaṃ tvayā bhoḥ puruṣa na kṛtamubhayorlokayo hitasaṃvartakāni dharmaskandhakuśalamūlāni /",
  "S04bsu045_u:1549": "dvitīyaṃ mārṣāḥ pṛcchāmi /",
  "S04bsu045_u:1550": "kathaṃ tvayā na kṛtaḥ kuśalamūlasaṃbhāraḥ yastvaṃ parimuktaḥ syājjātyā jarayā vyādhermaraṇāt tat kathaṃ te na kṛtaṃ yoniśomanasikārapratyavekṣaṇāṃ kiṃ tvayā bhoḥ puruṣa śrutaṃ /",
  "S04bsu045_u:1551": "pṛthivyāṃ gaṇḍyāṃ ākoṭanaśabdaṃ /",
  "S04bsu045_u:1552_0": "na ca dṛṣṭā jāṃbudvīpakā manuṣyā dānāni dadantaḥ puṇyāni ca kurvantaḥ upavāsamupavasantaḥ",
  "S04bsu045_u:1552_1": "tathāgatakṣetre kuśalamūlabījānyavaropayantaḥ gandhaṃ vā mālyaṃ vā dīpaṃ va na tvayā",
  "S04bsu045_u:1552_2": "dṛṣṭaṃ khādanīyabhojanīyaṃ vā dīyamānam na ca te dṛṣṭāstathāgatasya catasraḥ parṣadaḥ",
  "S04bsu045_u:1552_3": "santarpyamānāḥ bhikṣurvā bhikṣuṇī vā upāsako vā upāsikā vā imāṃścatasraḥ parṣadaḥ",
  "S04bsu045_u:1552_4": "śāsane 'bhinivustāḥ evaṃ tasya hitāni vadantyālapanti ca /",
  "S04bsu045_u:1553": "na hi devakṛtaṃ kiṃcit asādhustvayā bhoḥ puruṣa kṛtam imimaṃ jaṃbudvīpamāgatya;",
  "S04bsu045_u:1554": "[SaSū 242] tasya mṛtasya dharmarājā tasmin kāle taṃ puruṣaṃ anuśāsan tā gāthā bhāṣate -",
  "S04bsu045_u:1555": "(83) dṛṣṭvā tathāgatotpādaḥ śrutvā gaṇḍīparāhatām",
  "S04bsu045_u:1556": "śrutvā dharman deśayamānaṃ śantaṃ nirvāṇagāminaṃ /",
  "S04bsu045_u:1557": "(84) kasmāt te na kṛtaṃ puṇyaṃ paralokasukhāvaham",
  "S04bsu045_u:1558": "bhokṣyase narake duḥkham aniṣṭhakarmaṇaḥ phalam",
  "S04bsu045_u:1559": "[SaSū 243] atha sa puruṣastaṃ dharmarājānaṃ gāthābhi pratyabhāṣata -",
  "S04bsu045_u:1560": "(85) bālabuddhirahaṃ āsīt pāpamitravaśānugaḥ",
  "S04bsu045_u:1561": "kṛtaṃ me pāpakaṃ karma kāmabhrāntena cetasā //",
  "S04bsu045_u:1562": "(86) kāmaśca me citastasya āgataṃ dāruṇaṃ phalam",
  "S04bsu045_u:1563": "kṛtā me prāṇināṃ hiṃsā sāṃghikaṃ ca vināśitaṃ /",
  "S04bsu045_u:1564": "(87) kṛtaṃ me stūpabhedaṃ ca praduṣṭenānatarātmanā",
  "S04bsu045_u:1565": "dauṣṭhulyaṃ bhāṣitaṃ vākyaṃ mātā me paritāpitā //",
  "S04bsu045_u:1566": "(88) aparādhaṃ vijānāmi svaśarīreṇa yat kṛtaṃ",
  "S04bsu045_u:1567": "raurave narake paśyāmyupapattiṃ sudāruṇe /",
  "S04bsu045_u:1568": "(89) saṃghāte vedanāṃ vetsye tathaiva ca pratāpane /",
  "S04bsu045_u:1569": "mahāvīcau ca kaṭukāmanubhaviṣyāmi vedanāṃ",
  "S04bsu045_u:1570": "(90) mahāpadme ca narake krandayiṣyāmi suduḥkhitaḥ",
  "S04bsu045_u:1571": "vārā śataṃ kālasūtre utpatsyāmi mahābhaye",
  "S04bsu045_u:1572": "(91) hatāśca nārakā sattvāḥ punaḥ paśyanti te bhayam",
  "S04bsu045_u:1573": "yojanānāṃ śataṃ bhūyaḥ pratipadyanti mahābhayam",
  "S04bsu045_u:1574": "(92) dvāran te na labhiṣyanti punaḥ kuṃbhe pratāpitāḥ",
  "S04bsu045_u:1575": "kṣūraṃ tu nāma narakaṃ sahasraṃ kṣūrasaṃbhavam",
  "S04bsu045_u:1576": "(93) śatam sahasraṃ koṭīnāṃ kṣūrāṇāṃ jāyate grataḥ",
  "S04bsu045_u:1577": "taistasya bhidyante gātraṃ karmabhi duṣkṛtaiḥ svakaiḥ //",
  "S04bsu045_u:1578": "(94) vātakṣobhā mahāghorā sarvaṃ cchindanti tāṃ tanum",
  "S04bsu045_u:1579": "anubhāvyā mayā duḥkhā īdṛśā narake dhruvam",
  "S04bsu045_u:1580": "(95) drakṣyante sarvasattvā me kāyaṃ duḥkhaprapīḍitaṃ /",
  "S04bsu045_u:1581": "arthā parakyā ādattā mayā veśmasya kāraṇāt",
  "S04bsu045_u:1582": "(96) putrā duhitaro mahya bhrātā ca bhāginī tathā",
  "S04bsu045_u:1583": "mātā pitā caiva mama mitrajñātigaṇo 'pi ca",
  "S04bsu045_u:1584": "(97) dāsakarmakarāścaiva gāvo bhṛtyaḥ paśuṃ tathā /",
  "S04bsu045_u:1585": "bhrānto smyahaṃ kukāryeṣu rupyasauvarṇabhājanaiḥ",
  "S04bsu045_u:1586": "(98) vastraistathā susūkṣmaiśca bhrāntaḥ kārāpane gṛhe",
  "S04bsu045_u:1587": "suvicitraṃ gṛhaṃ kṛtvā naranārīsamākulaṃ /",
  "S04bsu045_u:1588": "(99) vīṇāstūryāḥ parāhatya rataṃ me durdamaṃ manaḥ",
  "S04bsu045_u:1589": "gātraṃ gandhodakairliptaṃ kṛtajño 'dyāpi naiva saḥ",
  "S04bsu045_u:1590": "(100) acetana śarīrastvaṃ bhrānto 'smi tava kāraṇāt",
  "S04bsu045_u:1591": "na vidyā te mama trātā kaścit sattvaḥ punarbhavet",
  "S04bsu045_u:1592": "(101) vātakṣobhe mahāghore śarīraparitāpane /",
  "S04bsu045_u:1593": "bhuktā rasā svāduvanto jihvayā vividhāstathā",
  "S04bsu045_u:1594": "(102) śīrṣe mālāśca bahavo baddhā śvitrāḥ suśobhanāḥ",
  "S04bsu045_u:1595": "rūpeṇa bhrāmitaścakṣuścakṣutrāṇaṃ na vidyate /",
  "S04bsu045_u:1596": "(103) pāpānāṃ cakṣuṣī heturmayā dṛṣṭvātu yatkṛtam",
  "S04bsu045_u:1597": "śrotrau hetuśca me bhūyaḥ bāhū vajraparāhatāḥ",
  "S04bsu045_u:1598": "(104) hastebhyaḥ kaṭakā baddhā aṅgulīyebhi yaṃtrikā /",
  "S04bsu045_u:1599": "grīvāyāṃ muktihārāṇi pādau cāpi svalaṃkṛtau",
  "S04bsu045_u:1600": "(105) jālāni kṛtvā tatraiva sauvaraṇaṃ saṃsthitaṃ tataḥ",
  "S04bsu045_u:1601": "gātrai ca vividhā ratnā sauvarṇakaṭakāstathā /",
  "S04bsu045_u:1602": "(106) udārai ramito bhogairmanasaṃbṛhaṇairapi /",
  "S04bsu045_u:1603": "sparśaṃ ca sukumāraṃ me tṛṣṇagrastena sevitaṃ /",
  "S04bsu045_u:1604": "(107) nānāstaraṇaśayyābhiḥ kāyaḥ krīḍāpito mayā/",
  "S04bsu045_u:1605": "snāto gandhodakairviśadairgandhaiścāpi pralepitaḥ",
  "S04bsu045_u:1606": "(108) karpūracandanairdivyairdhūpanaiścāpi dhūpitaḥ",
  "S04bsu045_u:1607": "kastūrikāsamāyukto vāso varṇakaraḥ kṛtaḥ",
  "S04bsu045_u:1608": "(109) gandhavārṣikatailena sumanācaṇpakādibhiḥ",
  "S04bsu045_u:1609": "makṣitaḥ pāṇḍuraṃ vastraṃ prāvṛtaṃ sūkṣmakāśikaṃ",
  "S04bsu045_u:1610": "(110) avatīrya hastipṛṣṭhādaśvapṛṣṭhe bhiruhya ca",
  "S04bsu045_u:1611": "rājāhamiti manyāmi jano me dhāvate grataḥ",
  "S04bsu045_u:1612": "(111) antaḥpuraṃ vijānāmi gīte nṛtye suśīkṣitaḥ",
  "S04bsu045_u:1613": "nirāparādhā mṛgayā hatā kāṇḍaiśca me mṛgā",
  "S04bsu045_u:1614": "(112) īdṛśaṃ me kṛtaṃ pāpaṃ paralokamajānatā /",
  "S04bsu045_u:1615": "paramāṃsā mayā bhuktāstato duḥkhamidaṃ mama //",
  "S04bsu045_u:1616": "(113) maraṇaṃ me na vijñātamāgamiṣyati dāruṇaṃ",
  "S04bsu045_u:1617": "bālabuddhirahaṃ āsīccharīraṃ poṣitaṃ mayā /",
  "S04bsu045_u:1618": "(114) āgataṃ maraṇaṃ me dya kaścittrātā na vidyate /",
  "S04bsu045_u:1619": "yūyaṃ hi jñātayaḥ sarve mukhaṃ me kiṃ nirīkṣatha /",
  "S04bsu045_u:1620": "(115) kasmād vastraṃ pāṭayadhvaṃ pralāpaiścāpi kiṃkṛte /",
  "S04bsu045_u:1621": "keśān kasmād vikiratha raktaṃ kiṃ vā kariṣyati",
  "S04bsu045_u:1622": "(116) pāṃsuṃ ca śīrṣe kṣipatha urastāḍaṃ karotha kim",
  "S04bsu045_u:1623": "jīvaṃ nāhaṃ vāritavyaḥ pāpāt kiṃ ruditena vaḥ",
  "S04bsu045_u:1624": "(117) śarīraṃ me vṛkabhojyaṃ kurkurāṇāṃ ca vāyasām",
  "S04bsu045_u:1625": "bhaviṣyate pakṣiṇāṃ ca vṛthā puṣṭaṃ ayan tanuḥ",
  "S04bsu045_u:1626": "(118) maraṇoragasaṃspṛṣṭo jāyate 'pi sudāruṇaḥ",
  "S04bsu045_u:1627": "tathopayojyaṃ bhaiṣajyaṃ yathāsmān mucyate bhayāt",
  "S04bsu045_u:1628": "(119) yan me vaidyāḥ pradāsyanti bhaiṣajyaṃ na tadiṣyate",
  "S04bsu045_u:1629": "sāṃprataṃ dharmabhaiṣajyaṃ kleśoragavimocakam",
  "S04bsu045_u:1630": "(120) mṛyato mama dātavyaṃ mā memaṃ saṃprayacchatha /",
  "S04bsu045_u:1631": "poṣyamāṇaśarīro yamavaśyaṃ nāśameṣyati /",
  "S04bsu045_u:1632": "(121) pāpaskandhaṃ kimākṣipya yatpaścā duḥkhadāyakam",
  "S04bsu045_u:1633": "poṣito me pṛyaṃ kāyaḥ kṛtaghnatvaṃ kariṣyati /",
  "S04bsu045_u:1634": "(122) putrā duhitaraṃ kiṃ me cakṣuṣā sannirīkṣatha /",
  "S04bsu045_u:1635": "trāyadhvamasmād rogān me rudadhvaṃ kinnirarthakam",
  "S04bsu045_u:1636": "(123) yūyaṃ hi putra duhitṛ kṛtaghnā mama sāmpratam",
  "S04bsu045_u:1637": "yuṣmākaṃ poṣaṇārthāya parakīyaṃ mayā hṛtaṃ /",
  "S04bsu045_u:1638": "(124) sāprataṃ maraṇaṃ prāptaṃ nirāśaṃ mām karotha kim",
  "S04bsu045_u:1639": "jātidurgatisaṃtrasto maraṇena ca pīḍitaḥ",
  "S04bsu045_u:1640": "(125) vedanā saṃjñā saṃskārāḥ sparṣaṃ paramavedanāḥ",
  "S04bsu045_u:1641": "tṛṣṇāyā bhrāmyate bālaḥ prāpnoti kaṭukaṃ phalaṃ;",
  "S04bsu045_u:1642": "(126) śokabandhana mahya tu jātasya viṣame kule",
  "S04bsu045_u:1643": "alpapuṇyaṃ tu māṃ jñātvā śocayiṣyantyapare janāḥ",
  "S04bsu045_u:1644": "(127) dānaśīlaparibhraṣṭo dharmāccāpi parānmukhaḥ",
  "S04bsu045_u:1645": "punarbhavaṃ na jānīte kleśoragaviṣārditā",
  "S04bsu045_u:1646": "(128) bhrāmyate vidyayā bālo yatra mokṣaṃ na vidyate /",
  "S04bsu045_u:1647": "mokṣārthaṃ na vijānāti bhrāntaḥ pāpaṃ karoti ca",
  "S04bsu045_u:1648": "(129) kleśaiśca bhrāmyate bālo nityaṃ vyākṣiptamānasaḥ //",
  "S04bsu045_u:1649": "dahyate hyagninā dīptaḥ kāyo vividhabandhanaḥ",
  "S04bsu045_u:1650": "(130) vibhrānto bhramate kāyo yatra saukhyaṃ na vidyate /",
  "S04bsu045_u:1651": "tacca saukhyaṃ na jānāti yadabhyantasukhāvaham",
  "S04bsu045_u:1652": "(131) buddhānām sukhadaṃ kṣetraṃ dharmacakraṃ mahāgadam",
  "S04bsu045_u:1653": "śīlaṃ ca satyaṃ śīlanāṃ brahmaghoṣāstathāgatā //",
  "S04bsu045_u:1654": "[SaSū 244] atha khalu bhagavān bhaiṣajyasenaṃ bodhisattvaṃ mahāsattvamāmantrayetadavocat - evaṃ ca bhaiṣajyasena sattvā maraṇakāle paridevanti /",
  "S04bsu045_u:1655": "na na hi teṣāṃ kaścittrātā bhaviṣyatyanyatra sukṛtānāṃ karmāṇāṃ phalavipākaṃ ca gāthā cemā bhāṣate //",
  "S04bsu045_u:1656": "(132) kṛtvā tu pāpakaṃ karma narakeṣu patanti hi",
  "S04bsu045_u:1657": "bhuṃjante cīmaraṃ taptaṃ pīvante lohapānakam",
  "S04bsu045_u:1658": "(133) kāyebhyo varṣate 'ṅgāraṃ dagdhāḥ krandanti dāruṇam",
  "S04bsu045_u:1659": "dahyatyeṣāṃ taccharīraṃ narakesmin mahābhaye /",
  "S04bsu045_u:1660": "(134) na vijānanti saukhyāni dharmaṃ ca na vijānate",
  "S04bsu045_u:1661": "bālo bhramatyadharmeṇa saukhyaṃ nāpnoti kiṃcana;",
  "S04bsu045_u:1662": "(135) śraddhāśīlena saṃpannaḥ prajñāyukto mahātapāḥ",
  "S04bsu045_u:1663": "mitraṃ bhajati kalyāṇaṃ śīghraṃ bhoti tathāgataḥ",
  "S04bsu045_u:1664": "(136) vīryamārabhate śreyaṃ buddhalokopapattaye",
  "S04bsu045_u:1665": "deśetha kuśalaṃ dharmaṃ sarvasattvaparigrahaṃ",
  "S04bsu045_u:1666": "(137) maitraṃ cittaṃ samāpanno brahmacaryaparāyaṇaḥ",
  "S04bsu045_u:1667": "śrutvaivaṃ bhaiṣajyasena pratipattiparo bhavet",
  "S04bsu045_u:1668": "(138) vimuktidarśanaṃ buddhaṃ guṣṭaśabdaṃ vināyakaṃ /",
  "S04bsu045_u:1669": "lokasya mātāpitaraṃ bodhicittaṃ taducyate /",
  "S04bsu045_u:1670": "(139) kalyāṇamitrāṃ paramāṃ suduṣkaraṃ yo deśayet",
  "S04bsu045_u:1671": "[[iha]] dharma loke śṛṇvanti ye gauravādbuddhaśāsanaṃ",
  "S04bsu045_u:1672": "te bhonti buddhāḥ sugatā narottamāḥ",
  "S04bsu045_u:1673": "(140) lokanāthā bhavantyete sarvasattvapramocakāḥ",
  "S04bsu045_u:1674": "śāntebhyo buddhakṣetrebhyo ye bhavanti sagauravāḥ //",
  "S04bsu045_u:1675": "[SaSū 245] atha khalu bhaiṣajyaseno bodhisattvo mahāsattvo bhagavantametadavocat - kim idaṃ bhagavan pṛthivī kaṃpati saṃprakaṃpati /",
  "S04bsu045_u:1676": "evamukte bhagavān bhaiṣajyasenaṃ bodhisattvaṃ mahāsattvametadavocat - vyavalokaya bhaiṣajyasena kiṃ paśyasi /",
  "S04bsu045_u:1677": "vyavalokitaṃ bhaiṣajyasenena bodhisattvena mahāsattvena /",
  "S04bsu045_u:1678": "atha tāvadeva caturbhyo digbhyaḥ paśyati /",
  "S04bsu045_u:1679": "pṛthivīvivaraṃ dadāti /",
  "S04bsu045_u:1680": "pṛthivyā vivṛtāyāṃ paśyati /",
  "S04bsu045_u:1681": "pṛthivīvivarebhyo viṃśati koṭyo manuṣyāṇāṃ jāyante /",
  "S04bsu045_u:1682": "adhastāddiśi viṃśati koṭyo manuṣyānāṃ jāyante /",
  "S04bsu045_u:1683": "ūrdhvāyāṃ diśāyāṃ paṃcaviṃśati koṭyo manuṣyānāṃ jāyante /",
  "S04bsu045_u:1684": "[SaSū 246] atha te daharāḥ sattvā vyavalokya bhagavantametadavocan katame bhagavanniha jātā /",
  "S04bsu045_u:1685": "bhagavān āha - paśyatha yūyamime janakāyāḥ ta āhuḥ paśyāmo bhagavan bhagavān āha - ime janakāyā yuṣmākaṃ sakhāyā jātāḥ ta āhuḥ eteṣāmapi bhagavan sattvānāṃ maraṇaṃ bhaviṣyatīti;",
  "S04bsu045_u:1686": "bhagavān āha - evametan mārṣāḥ sarvasattvānāmapi maraṇaṃ bhaviṣyati /",
  "S04bsu045_u:1687_0": "[SaSū 247] atha te pūrvimakā sattvā daharāḥ ye prathamataramutpannāste yena bhagavāṃstenāṃjaliṃ",
  "S04bsu045_u:1687_1": "praṇamayya bhagavantametadavocan - notsahāmo vayaṃ punarbhagavaṃ jātiṃ maraṇaṃ ca",
  "S04bsu045_u:1687_2": "draṣṭum bhagavān āha - tatkiṃ yūyamutsahatha vīryavalālabdham ta āhuḥ tathāgataṃ",
  "S04bsu045_u:1687_3": "saṃmukhaṃ paśyemaḥ tasya ca sakāśāddharmaśravaṇaṃ mṛṣṭaṃ manāpaṃ śṛṇuyāmaḥ tathāgataśrāvakasaṃghaṃ",
  "S04bsu045_u:1687_4": "ca niṣaṇṇaṃ paśyemaḥ bodhisattvān mahardhikān mahānubhāvān paśyemaḥ īdṛśaṃ ca bhagavannotsahāmo",
  "S04bsu045_u:1687_5": "jātiṃ maraṇaṃ ca draṣṭum",
  "S04bsu045_u:1688": "[SaSū 248] atha khalu bhaiṣajyaseno bodhisattvo mahāsattvo ṛddhibalenotthāyāsanāt sārdhaṃ taiḥ paṃcabhirbodhisattvaśataiḥ te sarve ṛddhyā utthāyoparyantarīkṣe caṃkramanti /",
  "S04bsu045_u:1689": "paryaṃkañca badhvā dhyāyanti /",
  "S04bsu045_u:1690": "teṣāṃ sarvakāyebhyaḥ siṃhā niṣkrāmanti /",
  "S04bsu045_u:1691": "vyāghrā niṣkrāmanti /",
  "S04bsu045_u:1692": "vyāḍā niṣkrāmanti /",
  "S04bsu045_u:1693": "hastino niṣkrāmanti /",
  "S04bsu045_u:1694": "mahāṛddhivikurvitāni darśayanti /",
  "S04bsu045_u:1695": "parvateṣu ca paryaṃkaṃ badhvā niṣīdanti /",
  "S04bsu045_u:1696": "viṃśatiryojanasahasrāṇyūrdhvamāruhanti /",
  "S04bsu045_u:1697": "daśa koṭīsahasrāṇi candramasūryāṇi-m-avataranti /",
  "S04bsu045_u:1698_0": "[SaSū 249] atha khalu te daharāḥ sattvā bhagavantametadavocan - ko bhagavan hetuḥ",
  "S04bsu045_u:1698_1": "kaḥ pratyayo mahāraśmyāvabhāsasya mahacca ṛddhivikurvitā loke prādurbhūtāḥ bhagavān",
  "S04bsu045_u:1698_2": "āha - paśyatha kulaputrā etau candrasūryau prādurbhūtau /",
  "S04bsu045_u:1699": "ta āhu /",
  "S04bsu045_u:1700": "paśyāmo bhadanta bhagavan paśyāmo bhadanta sugata;",
  "S04bsu045_u:1701": "bhagavān āha - eṣa bodhisattvaiḥ svakāyād raśmyāvabhāso ṛddhiprātihāryaṃ ca darśitaṃ sandarśayitvā sattvānān dharman deśayanti /",
  "S04bsu045_u:1702_0": "bahujanahitāya bahujanasukhāya lokānukaṃpāyairmahato janakāyasyārthāya hitāya sukhāya",
  "S04bsu045_u:1702_1": "devānāṃ ca manuṣyāṇāṃ ca ihaiva te mānuṣyake kāye vīryabalamupadarśayitvā īdṛśam",
  "S04bsu045_u:1702_2": "ṛddhibalamupadarśayanti /",
  "S04bsu045_u:1703": "āha /",
  "S04bsu045_u:1704": "deśayatu bhagavān raśmyāvabhāsaprādurbhāvāya dharmam",
  "S04bsu045_u:1705": "[SaSū 250] evamukte bhagavān bhaiṣajyasenaṃ bodhisattvaṃ mahāsattvametadavocat - paśyasi tvaṃ bhaiṣajyasena trisāhasramahāsāhasro lokadhātuḥ ṣaḍvikāraṃ prakaṃpitaḥ āha /",
  "S04bsu045_u:1706": "paśyāmi bhagavaṃ paśyāmi sugata /",
  "S04bsu045_u:1707": "tasya mama bhagavannevaṃ bhavatvahaṃ tathāgatametamarthaṃ paripṛccheyaṃ /",
  "S04bsu045_u:1708": "bhagavān āha - pṛccha tvaṃ bhaiṣajyasena yadyadevākāṃkṣasyahaṃ te tasya tasyaiva praśnasya vyākaraṇena cittamārādhayiṣyāmi nirdekṣyāmi vibhajiṣyāmi /",
  "S04bsu045_u:1709": "bhaiṣajyasena yadatītānāgatapratyutpanneṣvadhvasu tatsarvaṃ darśayiṣyāmi /",
  "S04bsu045_u:1710": "āha /",
  "S04bsu045_u:1711": "deśayatu me bhagavan kaukṛtyavinodanārthaṃ /",
  "S04bsu045_u:1712": "ihāhaṃ bhagavan paśyāmi tathāgataṃ caturaśītibhirdevaputrasahasraiḥ parivṛtaṃ caturaśītibhiḥ koṭīsahasrairbodhisattvaiḥ parivṛtaṃ;",
  "S04bsu045_u:1713": "dvādaśabhiḥ koṭīsahasrairnāgarājñāṃ parivṛtaṃ /",
  "S04bsu045_u:1714": "aṣṭādaśabhiḥ koṭīsahasrairbhūtānāṃ parivṛtaṃ paṃcaviṃśatibhiḥ koṭīsahasraiḥ pretapiśācaiḥ parivṛtaṃ /",
  "S04bsu045_u:1715": "[SaSū 251] bhagavān āha - nūnamete bhaiṣajyasena sattvāḥ ya iha parṣadi mamāntike sannipatitā sanniṣaṇṇā dharmaśravaṇāya /",
  "S04bsu045_u:1716": "ta ete bhaiṣajyasenādyaiva saṃsāraṃ paścanmukhaṃ kariṣyanti /",
  "S04bsu045_u:1717": "adyaiva daśabhūmipratilābhino bhaviṣyanti /",
  "S04bsu045_u:1718": "daśabhūmipratiṣṭhitā nirvāṇadhātaumanuprāpsyanti /",
  "S04bsu045_u:1719": "sarvasattvahitaiṣiṇaḥ jarāmaraṇaparimokṣaṇārthāya kṛtadharmāḥ sukhāvahāḥ kleśapāśaṃ nirjitvā prāpsyante buddhaśāsanāṃ /",
  "S04bsu045_u:1720": "āha /",
  "S04bsu045_u:1721": "kimete bhagavan sattvā bahūni sattvasthānāni nānāvicitraiḥ karmabhiṛ utpannāni /",
  "S04bsu045_u:1722": "te bhagavantaṃ parivāryāvasthitāni",
  "S04bsu045_u:1723": "bhagavān āha - śṛṇu bhaiṣajyasena /",
  "S04bsu045_u:1724": "āha ca -",
  "S04bsu045_u:1725": "(141) mūḍhāḥ sattvā na jānanti kuto mokṣo bhaviṣyati /",
  "S04bsu045_u:1726": "bahavo navakāḥ sattvāḥ adya prāpsyanti dhāraṇim",
  "S04bsu045_u:1727": "(142) jñāsyante te sarvadharmān prāptaye daśabhūmināṃ",
  "S04bsu045_u:1728": "bhūmayo daśa prāpsyanti buddhakṛtyaṃ kariṣyataḥ",
  "S04bsu045_u:1729": "(143) vartiṣyanti dharmacakraṃ dharmavarṣaṃ pravarṣiṣūḥ",
  "S04bsu045_u:1730": "ramaṇīyaṃ śāsanaṃ mahyaṃ yena sattvāḥ samāgatāḥ",
  "S04bsu045_u:1731": "(144) devanāgāśca pretāśca asurāśca sudāruṇāḥ",
  "S04bsu045_u:1732": "daśabhūmipratiṣṭhante dharmaśabdaparāhatāḥ",
  "S04bsu045_u:1733": "(145) dharmabherī udāharaṃ dharmaśaṃkhaprapūraṇaṃ",
  "S04bsu045_u:1734": "adyaiṣāṃ navasattvānāṃ vīryasthāmo bhaviṣyati /",
  "S04bsu045_u:1735": "(146) dharmaṃ prāpsyanti adyeme yathā prāptaṃ tathāgataiḥ //",
  "S04bsu045_u:1736": "[SaSū 252] atha paṃcamātrāṇi sahasrāṇi daharāṇāṃ sattvānāmutthāyāsanebhyo yena bhagavāṃstenāṃjaliṃ praṇamayya bhagavantametadavocan -",
  "S04bsu045_u:1737": "(147) gurubhāro bhagavan kāyo dāruṇaśca mahābhaya /",
  "S04bsu045_u:1738": "saṃsāre yena badhyāmaḥ paryantamavijānakāḥ",
  "S04bsu045_u:1739": "(148) mārgan tu na vijānāmo mārgameva na dṛśyate /",
  "S04bsu045_u:1740": "andhabhūtā vayaṃ nātha asmākaṃ kuru saṃgrahaṃ /",
  "S04bsu045_u:1741": "(149) adhyeṣāma vayaṃ vīra dharman deśaya nāyaka;",
  "S04bsu045_u:1742": "alpaprajñā vayaṃ jātā anabhijñāḥ sukhasya hi;",
  "S04bsu045_u:1743": "(150) dharman deśaya asmākaṃ duḥkhān mocaya dāruṇāt",
  "S04bsu045_u:1744": "yatra yatropapadyemaḥ syād asmād buddhadarśanaṃ //",
  "S04bsu045_u:1745": "[SaSū 253] atha khalu bhaiṣajyaseno bodhisattvo mahāsattvo yena te daharā sattvāstenopasaṃkrāmadupasaṃkramya tān daharān sattvāṅ gāthāyā adhyabhāṣatā -",
  "S04bsu045_u:1746": "(151) bhūṃjadhvaṃ bhojanaṃ yūyaṃ pivadhvaṃ rasamadbhutam",
  "S04bsu045_u:1747": "paścādviśāradā bhūtvā dharmaṃ śroṣyatha nirbhayaṃ /",
  "S04bsu045_u:1748": "ta āhuḥ -",
  "S04bsu045_u:1749": "(152) bhadanta sthavira kastvaṃ najānīmo vayaṃ tava;",
  "S04bsu045_u:1750": "prāsādikastvaṃ paśyāmaḥ śāntarūpaṃ mahāyaśaḥ",
  "S04bsu045_u:1751": "(153) muktaṃ narakatiryakṣuḥ pretalokān mahābhayāt",
  "S04bsu045_u:1752": "śāntaste sarvapāpāni yathā jagati śobhase",
  "S04bsu045_u:1753": "(154) paśyāma haste karakaṃ saptaratnasamanvitam",
  "S04bsu045_u:1754": "sūtraṃ ratnāmayaṃ kāye tejarāśau viveṣṭitaṃ /",
  "S04bsu045_u:1755": "(155) prativoḍhuṃ na śaktā sma śāntavākyasya te vaca /",
  "S04bsu045_u:1756": "bhaktena kāryaṃ nāsmākaṃ pānena svādunā na ca /",
  "S04bsu045_u:1757": "(156) bhaktāduccāra saṃbhavati pānān mūtraṃ tathaiva ca /",
  "S04bsu045_u:1758": "śoṇitaṃ ca rasādbhavati raktān māṃsaṃ ca saṃbhavet",
  "S04bsu045_u:1759": "(157) nāsmākaṃ bhojanaṃ kāryaṃ pānān caiva sausaṃskṛtaṃ;",
  "S04bsu045_u:1760": "vastrāṇi naiva sūkṣmāṇi paṭṭāpaṭṭakasaṃhitā /",
  "S04bsu045_u:1761": "(158) kaṭakāśca na sauvarṇāḥ kāryā muktilatā na ca;",
  "S04bsu045_u:1762": "aṅguliyairnaiva kāryaṃ sarve te nityadharmiṇaḥ",
  "S04bsu045_u:1763": "(159) jīvitairarthikāśca sma na ca gacchema durgatim",
  "S04bsu045_u:1764": "arthikā dharmadānena na devānāṃ sukhairapi;",
  "S04bsu045_u:1765": "(160) kalyāṇamitratā kāryā na rājyaṃ cakravartināṃ /",
  "S04bsu045_u:1766": "cakravartī mariṣyanti tyaktvā dvīpān suśobhanāṃ /",
  "S04bsu045_u:1767": "(161) na putrāḥ pṛṣṭhato yānti na bhāryā na ca dhītarāḥ",
  "S04bsu045_u:1768": "saptaratnā nivartyante nāpi yāsyanti pṛṣṭhataḥ",
  "S04bsu045_u:1769": "(162) saṃnnipātya bahujano na ca yāsyanti pṛṣṭhataḥ",
  "S04bsu045_u:1770": "purataśca na dhāvante vaśaṃ bhūyo na vartati /",
  "S04bsu045_u:1771": "(163) ekajanmikarājāno bhrāmitā nityayā bahu;",
  "S04bsu045_u:1772": "kṛtvā pāpāni karmāṇi rauravaṃ prapatanti te /",
  "S04bsu045_u:1773": "(164) caturdiśaṃ paryaṇvitvā saptaratnairmahardhikaiḥ",
  "S04bsu045_u:1774": "yāsyate kva ca sā ṛddhiryadā vatsyati raurave /",
  "S04bsu045_u:1775": "(165) mṛtā ṛddhiṃ na śaknonti yatra bhūmirna vidyate",
  "S04bsu045_u:1776": "sthavira śṛṇuṣva asmākaṃ gaccha yena tathāgataḥ",
  "S04bsu045_u:1777": "(166) kāṃkṣāma darśanaṃ tasya mātāpitroryathaiva hi /",
  "S04bsu045_u:1778": "nāsmākaṃ vidyate mātā na pitā bhrātarau na ca",
  "S04bsu045_u:1779": "(167) saiva lokagururmātā pitā caiva tathāgataḥ",
  "S04bsu045_u:1780": "saiva candraśca sūryaśca kṣemamārgapradarśakaḥ",
  "S04bsu045_u:1781": "(168) mocakaḥ sa hi saṃsārād yena bhūyo na jāyate /",
  "S04bsu045_u:1782": "sa nāvātarako oghāt kleśoghācca mahābhayāt",
  "S04bsu045_u:1783": "(169) tena pratāritāḥ sattvāḥ na bhūyo vinivartitā",
  "S04bsu045_u:1784": "saddharmo deśitastena agrabodhīya kāraṇāt",
  "S04bsu045_u:1785": "(170) nāsmākaṃ bhojanenārtho na rājyaphalakāṃkṣiṇaḥ",
  "S04bsu045_u:1786": "na devalokagamanaṃ kāryaṃ narakabhīrubhiḥ",
  "S04bsu045_u:1787": "(171) sukhaṃ mānuṣyakaṃ janma dṛśyate yatra sarvavit",
  "S04bsu045_u:1788": "alpāyuṣāśca dṛśyante duṣkṛtaiḥ karmabhiḥ svakaiḥ",
  "S04bsu045_u:1789": "(172) rajyante kāmabhogaiste vindanti maraṇaṃ na ca;",
  "S04bsu045_u:1790": "jānanti na ca bhāyante nirodhotpādavāṃcitāḥ",
  "S04bsu045_u:1791": "(173) sukṣmān dharmān na jānanti sūkṣmaṃ kāryaṃ na kurvante /",
  "S04bsu045_u:1792": "śāntaṃ dhātuṃ na jānanti avidyākrāntacetasaḥ",
  "S04bsu045_u:1793": "(174) cyavanto na ca khidyante jāyantaśca punaḥ puna",
  "S04bsu045_u:1794": "dīrgharātraṃ duḥkhahatā nityatā daṇḍatāḍitāḥ",
  "S04bsu045_u:1795": "(175) parakīyaṃ hariṣyanti ghātyante bandhane tathā /",
  "S04bsu045_u:1796": "paṃcabandhanabaddhāste pūrvapāpena coditāḥ",
  "S04bsu045_u:1797": "(176) nirāśāśca mariṣyanti śokaśalyasamarpitā /",
  "S04bsu045_u:1798": "niruddhyamāne vijñāne karuṇaṃ paridevate /",
  "S04bsu045_u:1799": "(177) ko nu trātā bhaveyurme sarvān bhogān dadāmyahaṃ /",
  "S04bsu045_u:1800": "suvarṇarupyasphaṭikaṃ dāso 'pi ca bhavāmyahaṃ /",
  "S04bsu045_u:1801": "(178) sarvaṃ karma kariṣyāmi dāsayogyaṃ ca yadbhavet",
  "S04bsu045_u:1802": "na rājyabhogairme kāryaṃ na dhānyena dhanena ca /",
  "S04bsu045_u:1803": "(179) svaśarīreṇa me kāryaṃ pāpakārī na mucyate",
  "S04bsu045_u:1804": "evaṃ hi sthavirāsmākaṃ na kāryaṃ bhojanaṃ bhavet",
  "S04bsu045_u:1805": "(180) rājāno 'pi mariṣyanti yairbhuktaṃ mṛṣṭabhojanam",
  "S04bsu045_u:1806": "devaputrā mariṣyanti pītvā vai pānamuttamam",
  "S04bsu045_u:1807": "(181) nānārasamāyuktaṃ saṃskṛtaṃ pānabhojanam",
  "S04bsu045_u:1808": "ānīya purato rājā jihvayā spṛśati bhojana /",
  "S04bsu045_u:1809": "(182) rasagṛddhā hi rājānaḥ pāpaṃ kurvantyanalpakaṃ /",
  "S04bsu045_u:1810": "rajyantyanityehi rasehi yatra sāraṃ na vidyate /",
  "S04bsu045_u:1811": "(183) pānaṃ na kāryaṃ asmākaṃ na ca kāryaṃ hi bhojanaṃ /",
  "S04bsu045_u:1812": "dharmatā īdṛśī kāryā duḥkhān mucyema yadvayam",
  "S04bsu045_u:1813": "(184) tṛṣṇābandhananirmuktaṃ tṛṣṇākleśavimokṣanam",
  "S04bsu045_u:1814": "sarvabandhananirmuktaṃ taṃ buddhaṃ śaraṇaṃ gatāḥ",
  "S04bsu045_u:1815": "(185) vayaṃ hi śaraṇaṃ yāmo lokanāthaṃ maharṣiṇam",
  "S04bsu045_u:1816": "vandanāya vayaṃ yāmaḥ sattvānāṃ priyadarśanam",
  "S04bsu045_u:1817": "(186) nāmaṃ tava na jānāmo nāmamācakṣva śobhanaṃ /",
  "S04bsu045_u:1818": "bhaiṣajyaseno bodhisattva āha -",
  "S04bsu045_u:1819": "yūyaṃ hi śrotumicchadhvaṃ nāmaṃ sarvajanasya ca /",
  "S04bsu045_u:1820": "(187) vṛtaḥ koṭīśatasahasrairnavakaiḥ sattvaistathāgataḥ",
  "S04bsu045_u:1821": "ta āhuḥ tava tu śrotumicchāmo nāmaṃ sarvaguṇodbhavaṃ /",
  "S04bsu045_u:1822": "(188) gaṃbhīraṃ śrūyate nāma yastvaṃ buddhānā śrāvakaḥ āha /",
  "S04bsu045_u:1823": "bhaiṣajyaseno nāmnāhaṃ sattvānāṃ bhaiṣajyo hyahaṃ",
  "S04bsu045_u:1824": "(189) yuṣmākaṃ deśayaiṣyāmi sarveṣāmauṣadhaṃ varaṃ /",
  "S04bsu045_u:1825": "sarvavyādhipraśamanaṃ sarvavyādhihate jane /",
  "S04bsu045_u:1826": "(190) rāgo vyādhirmahāvyādhirloke naśyati dāruṇaḥ",
  "S04bsu045_u:1827": "moho vyādhirmahāghoro yena bhrāmyantyabuddhayaḥ",
  "S04bsu045_u:1828": "(191) vrajanti narakaṃ sattvāstiryakpreteṣu vai tathā;",
  "S04bsu045_u:1829": "dveṣagrastā ime bālāsteṣāṃ śāntiḥ kathaṃ bhavet //",
  "S04bsu045_u:1830": "ta āhuḥ -",
  "S04bsu045_u:1831": "(192) mucyema sarvaduḥkhātaḥ śrutvā dharmamimaṃ śubhaṃ /",
  "S04bsu045_u:1832": "muktaśca sarvaduḥkhebhyo bālabuddhirajānakāḥ",
  "S04bsu045_u:1833": "(193) śroṣyāmahe dharmadānaṃ pāpakarmavivarjitāḥ",
  "S04bsu045_u:1834": "sarvapāpaṃ vivarjitvā prahīṇabhayabhairavāḥ",
  "S04bsu045_u:1835": "(194) drakṣyāma śīghraṃ saṃbuddhaṃ sarvavyādhipramocakaṃ /",
  "S04bsu045_u:1836": "vaidyarājaṃ mahāvaidyaṃ duḥkhitānāṃ cikitsakaṃ /",
  "S04bsu045_u:1837": "(195) gaccha sthavira śīghraṃ tvaṃ vandanāya tathāgataṃ /",
  "S04bsu045_u:1838": "vandasva cāsmadvacanā brūhi lokavināyakaṃ /",
  "S04bsu045_u:1839": "(196) praśāmaya imaṃ vyādhiṃ praśamayāgniṃ sudāruṇam",
  "S04bsu045_u:1840": "kāyo yaṃ jvalitaḥ sarvo dahyamāno na śāmyate /",
  "S04bsu045_u:1841": "(197) duḥkhārditānāmasmākaṃ kāryuṇyaṃ kuru subrata;",
  "S04bsu045_u:1842": "kāyabhāro mahābhārastīkṣṇabhāraḥ sudāruṇaḥ",
  "S04bsu045_u:1843": "(198) dveṣamohasamākrānta udvahanti janāḥ sadā;",
  "S04bsu045_u:1844": "punaḥ punarbahaṃtyete mokṣabhāraṃ ajānakāḥ",
  "S04bsu045_u:1845": "(199) martavyaṃ na vijānante trāso notpadyate tha ca /",
  "S04bsu045_u:1846": "mokṣamārgaṃ ajānānā mokṣamārgamapaśyakāḥ",
  "S04bsu045_u:1847": "(200) asmākaṃ maraṇaṃ nāsti kadāciditi susthitāḥ",
  "S04bsu045_u:1848": "saṃbhrāntā na vijānanti paśyanto mātaraṃ mṛtā;",
  "S04bsu045_u:1849": "(201) pitaraṃ na smarantyanye nityaṃ ca vyādhipīḍitāḥ",
  "S04bsu045_u:1850": "kleśakarmapraluḍitāḥ kathaṃ bhūṃjāma bhojanaṃ /",
  "S04bsu045_u:1851": "(202) duḥkhāntaṃ na vijānāmaḥ śramāmo 'tha nirarthakaṃ /",
  "S04bsu045_u:1852": "asmākamīdṛśān duḥkhāṃ jātyavidyānidānataḥ",
  "S04bsu045_u:1853": "(203) mahābhayaṃ gurubhāraṃ saṃjñāsaṃskāravedanā /",
  "S04bsu045_u:1854": "tṛṣṇāyā bhrāmyate bālo yo dharmaṃ na vijānate /",
  "S04bsu045_u:1855": "(204) jāto loke hyanarthāya kāyabhāraparivṛta",
  "S04bsu045_u:1856": "snānānulepanaiḥ kāryaṃ śucirvastraṃ suśobhanaṃ;",
  "S04bsu045_u:1857": "(205) mṛṣṭaṃ ca bhojanaṃ kāryaṃ yaccharīre manoramaṃ /",
  "S04bsu045_u:1858": "paṃcatūryāmanojñaṃ ca śrotraṃ yācayate tathā /",
  "S04bsu045_u:1859": "(206) saptaratnasamutthāne rūpe rajyanti cakṣuṣī /",
  "S04bsu045_u:1860": "sarvaṃ rasaṃ ca mṛṣṭaṃ ca jihvā yācayate 'pi ca /",
  "S04bsu045_u:1861": "(207) sparśaṃ ca mṛdukaṃ sūkṣmaṃ kāyaḥ prārthayate sadā /",
  "S04bsu045_u:1862": "māṃsadvayaṃ śarīreṇa niṣpīḍya ratī jāyate /",
  "S04bsu045_u:1863": "(208) kāyo hyacetano hyeṣa ratiṃ kastatra vindati /",
  "S04bsu045_u:1864": "pādau me ramatastatra prāvṛtaṃ carma sundaraṃ /",
  "S04bsu045_u:1865": "(209) bhavanti maraṇatrāṇa na vastraṃ na vilepanam",
  "S04bsu045_u:1866": "bhaveccharīraṃ na trāṇaṃ kiṃ punarvastralepanaṃ /",
  "S04bsu045_u:1867": "(210) puruṣa ucyate kāyameti śvāsaṃ mahābalaṃ",
  "S04bsu045_u:1868": "tīkṣṇaṃ balaṃ pratisaṃkhyā taṃ taccharīre mahāguṇaṃ /",
  "S04bsu045_u:1869": "(211) krīḍayā bhrāmitaḥ pūrvamaśvahastiparivṛtaḥ",
  "S04bsu045_u:1870": "mokṣadharmamajānāno rato 'haṃ pāpakarmaṇi /",
  "S04bsu045_u:1871": "(212) krīḍyā kārāpitaṃ pāpaṃ paralokamajānatā;",
  "S04bsu045_u:1872": "punaḥ punaśca jāto 'haṃ punarmaraṇamāgataḥ",
  "S04bsu045_u:1873": "(213) śokaḥ punaḥ punardṛṣṭaṃ paridevitabandhanaṃ /",
  "S04bsu045_u:1874": "mātṝṇāṃ maraṇaṃ dṛṣṭaṃ dṛṣṭāśca pitaro mṛtā /",
  "S04bsu045_u:1875": "(214) jñātayo bhaginī caiva putrā bhāryā mṛtāpi ca /",
  "S04bsu045_u:1876": "śūnyāḥ sarve hi saṃskārāḥ ko hi rajyet sacetanaḥ",
  "S04bsu045_u:1877": "(215) viśvāsaṃ hi mayā jñātaṃ lobhagrastena cetasā;",
  "S04bsu045_u:1878": "śāntaṃ dharmaṃ nopalabdhaṃ maraṇaṃ nābhinanditaṃ /",
  "S04bsu045_u:1879": "(216) tena dānaṃ na dattaṃ me lobhenāvṛtacetasā;",
  "S04bsu045_u:1880": "kaḥ syā lobhasamo pāpo yo 'dyāpi na nivartate /",
  "S04bsu045_u:1881": "(217) saṃbhrāntā hi vayaṃ jātāḥ saṃbhrāntaṃ sakalaṃ jagat",
  "S04bsu045_u:1882": "saṃbhrāntāḥ śabdaṃ śṛṇumo asaddharmaparigrahaṃ /",
  "S04bsu045_u:1883": "(218) mokṣaṃ dhyānāśca margāmaḥ śarīraṃ nodvahāmahe /",
  "S04bsu045_u:1884": "buddhā bhavema lokārthe śāstāro guravo jage /",
  "S04bsu045_u:1885": "(219) buddho mātāpitā loke buddho mārgapradarśakaḥ",
  "S04bsu045_u:1886": "pravarṣate dharmavarṣaṃ jaṃbudvīpe samantataḥ",
  "S04bsu045_u:1887": "(220) mūḍhā sattvā na jānanti dharmāṇāṃ saṃgrahaṃ kathaṃ /",
  "S04bsu045_u:1888": "bodhau cittaṃ nāmayitvā labhyate dharmasaṃgrahaḥ",
  "S04bsu045_u:1889": "(221) śunyatāḥ sarvasasṃkārāḥ śunyā bhogā dhanaṃ tathā /",
  "S04bsu045_u:1890": "paśyāma śunyamātmānaṃ dṛṣṭvā jātā nirāśatā;",
  "S04bsu045_u:1891": "(222) sthavira bhaiṣajyasena-m-asmākaṃ vacanaṃ śṛṇu;",
  "S04bsu045_u:1892": "dūraṃ ca te visarjema bodhisattvānā kāraṇāt",
  "S04bsu045_u:1893": "(223) bodhisattvā na khidyante vīryavanto mahātapāḥ",
  "S04bsu045_u:1894": "smṛtvā saṃsāradoṣāṇi kurvante guṇasaṃgrahaṃ;",
  "S04bsu045_u:1895": "(224) gacchasva yena śāstāsau pṛccha cāsmāka kāranāt",
  "S04bsu045_u:1896": "pratilabdhasukhaḥ śāstā mā kiṃcit khidyate jinaḥ",
  "S04bsu045_u:1897": "(225) parājitastvayā māraḥ sabalaśca savāhanaḥ",
  "S04bsu045_u:1898": "śīghramujvālitaṃ dharmaṃ sarvasattvasukhāvahaṃ /",
  "S04bsu045_u:1899": "(226) na cāsmābhiḥ śruto dharmo yena buddhā bhavemahe /",
  "S04bsu045_u:1900": "gacchasva śīghraṃ sthavira asmākaṃ hitakāraṇāt",
  "S04bsu045_u:1901": "(227) nottarāmo vayaṃ yāvanna paśyāmastathāgataṃ /",
  "S04bsu045_u:1902": "dvātṛṃśalakṣaṇadharaṃ sthitā sarve sagauravāḥ //",
  "S04bsu045_u:1903": "bhaiṣajyaseno bodhisattva āha -",
  "S04bsu045_u:1904": "(228) ūrdhvaṃ tāvannirīkṣadhvaṃ kiṃ paśyadhvaṃ hi sāṃprataṃ;",
  "S04bsu045_u:1905": "(229) avalokayanti te ūrdhvaṃ sthitā paṃca anūnakāḥ",
  "S04bsu045_u:1906": "śatāstrayaḥ sahasrāṇi kūṭāgārāḥ samantataḥ",
  "S04bsu045_u:1907": "(230) saptaratnasamārūḍhā ratnajālasvalaṃkṛtāḥ",
  "S04bsu045_u:1908": "padmaṃ praphullaṃ madhye ca divyagandhapramuñcanaṃ /",
  "S04bsu045_u:1909": "(231) pṛcchanti sthaviraṃ tatra kimetadiha dṛśyate",
  "S04bsu045_u:1910": "kūṭāgārā ratnajālāḥ padmakesarasaṃsthitāḥ",
  "S04bsu045_u:1911": "bhaiṣajayasena āha -",
  "S04bsu045_u:1912": "(232) sthānānyetāni yuṣmākaṃ gacchadhvaṃ buddhadarśanaṃ /",
  "S04bsu045_u:1913": "vandadhvaṃ lokapradyotaṃ yo 'sau lokottaro guruḥ //",
  "S04bsu045_u:1914": "ta āha -",
  "S04bsu045_u:1915": "(233) tatra mārgaṃ na jānīmo na paśyāmastathāgataṃ /",
  "S04bsu045_u:1916": "yatra mārgaṃ na jānīmaḥ kva gacchāma vandituṃ /",
  "S04bsu045_u:1917": "bhaiṣajyasena āha -",
  "S04bsu045_u:1918": "(234) vandanāya ca gantavyaṃ śāstāramamṛtaprabhaṃ /",
  "S04bsu045_u:1919": "anantamākāśamiva parāmārṣṭuṃ na śakyate /",
  "S04bsu045_u:1920": "(235) sthāne tiṣṭhatyasau śāstā yathā tiṣṭhanti meravaḥ",
  "S04bsu045_u:1921": "sumerorupamā syāttu gādhaṃ caiva mahodadhe /",
  "S04bsu045_u:1922": "(26) tṛsāhasrācca rajaso na jñānādbuddhasaṃbhavāt",
  "S04bsu045_u:1923": "vandito lokapradyoto bodhisattvairdaśaddiśe //",
  "S04bsu045_u:1924": "ta āhuḥ -",
  "S04bsu045_u:1925": "(237) vilokaya lokanātha pūrayāsmakamāśayaṃ /",
  "S04bsu045_u:1926": "cittena vandito 'smābhiḥ śāstā labdhāstataḥ phalaṃ /",
  "S04bsu045_u:1927": "bhaiṣajyaseno bodhisattva āha -",
  "S04bsu045_u:1928": "(238) na gandhai rajyate śāstā na mālyairna",
  "S04bsu045_u:1929": "vilepanaiḥ hetuṃ gṛhṇāti sattvānāṃ yena mucyanti saṃskṛtāt",
  "S04bsu045_u:1930": "(239) saṃgrāmaṃ na kurute tasya māraḥ paramadāruṇaṃ;",
  "S04bsu045_u:1931": "damito hi mano yena buddhaṃ ca śaraṇaṃ gataḥ",
  "S04bsu045_u:1932": "(240) mṛtyorna yāsyati vaśaṃ kṣipraṃ prāpsyati dhāraṇī",
  "S04bsu045_u:1933": "cittaprasādaṃ kṛtvāsau śāstāraṃ paśyate tataḥ",
  "S04bsu045_u:1934": "[SaSū 254] atha khalu bhagavān kalaviṅkarutasvaramanojñaghoṣastathāgataḥ smitaṃ prāduṣcakāra;",
  "S04bsu045_u:1935_0": "atha khalu bhaiṣajyaseno bodhisattvo mahāsattva utthāyāsanād yena bhagavāṃstenāṃjaliṃ",
  "S04bsu045_u:1935_1": "praṇamya bhagavantametadavocat - ko bhagavan hetuḥ kaḥ pratyayaḥ smitasya prāduṣkaraṇāya",
  "S04bsu045_u:1935_2": "yadbhagavato mukhadvārāccaturaśīti raśmiśatasahasrāṇi niścaranti /",
  "S04bsu045_u:1936": "taiśca raśmibhiriyaṃ trisāhasramahāsāhasrā lokadhāturavabhāsena sphuṭābhūt sarve ca dvātṛṃśan mahānirayā sphuṭā abhūvan dvātṛṃśatiśca devabhavanānyavabhāsitāni /",
  "S04bsu045_u:1937_0": "tāśca raśmayo nānāvarṇāḥ tadyathā nīlapītalohitāvadātamaṃjiṣṭhāsphaṭikarajatavaraṇāḥ",
  "S04bsu045_u:1937_1": "etāśca raśmayo bhagavato mukhadvārānniścarya trisāhasramahāsāhasrāyāṃ lokadhātau",
  "S04bsu045_u:1937_2": "sattvānāṃ sarvamukhopadhānaṃ kṛtvā punareva pratyudāvṛtya bhagavantaṃ saptakṛt pradakṣiṇākṛtya",
  "S04bsu045_u:1937_3": "bhagavato mūrdhanyantaradhīyanta;",
  "S04bsu045_u:1938_0": "[SaSū 255] atha khalu bhaiṣajyaseno bodhisattvo mahāsattvo bhagavantametadavocat",
  "S04bsu045_u:1938_1": "- pṛccheyamahaṃ bhagavantaṃ tathāgatamarhantaṃ samyaksaṃbuddhaṃ kañcideva pradeśaṃ",
  "S04bsu045_u:1938_2": "sacenme bhagavān avakāśaṃ kuryāt pṛṣṭaḥ praśnavyākaraṇāya; //",
  "S04bsu045_u:1939": "evamukte bhagavāṃ bhaiṣajyasenaṃ bodhisattvaṃ mahāsattvametadavocat - pṛccha tvaṃ bhaiṣajyasena yadyadevākāṃkṣasyahaṃ te tasya tasyaiva (pṛṣṭasya)",
  "S04bsu045_u:1940": "praśnasya vyākaraṇena cittamāradhayiṣyāmi /",
  "S04bsu045_u:1941_0": "[SaSū 256] evamukte bhaiṣajyaseno bodhisattvo mahāsattvo bhagavantametadavocat -",
  "S04bsu045_u:1941_1": "tṛṃśatkoṭīsahasrāṇi bhagavannavakānāṃ sattvānāṃ prādurbhūtāni te tathāgatasya sūkṣmān",
  "S04bsu045_u:1941_2": "dharmadeśanāmavagāhanti /",
  "S04bsu045_u:1942": "sūkṣmaṃ bhagavan bṛddhānāṃ sattvānāṃ paribhāṣanti parivadanti paripīḍayanti /",
  "S04bsu045_u:1943": "na yūyaṃ bṛddhāḥ sattvā dharmaṃ jānītha nityaṃ yūyaṃmadharme cākuśale ca rajyatha /",
  "S04bsu045_u:1944": "tad bhagavān mṛṣṭā manāpā vāgbhāṣante tatkena kāraṇena bhagavantamevaṃ vāgbhāṣante /",
  "S04bsu045_u:1945": "bhagavān āha - na vijānāsi bhaiṣajyasena kena kāraṇenaite sattvā evaṃ vāgbhāṣante /",
  "S04bsu045_u:1946": "tathāgatasyaibhirmṛdukaṃ sukukāraṃ bhāṣitaṃ dharmaṃ śrutvā tenaite bhaiṣajyasena sarvadharmāṇāṃ arthamavabhotsyante sarvaguṇasamanvāgatāśca bhaviṣyanti /",
  "S04bsu045_u:1947": "sarve ca dhāraṇāmavagāhiṣyanti /",
  "S04bsu045_u:1948": "adya-d-agreṇa daśabhūmipratiṣṭhitā bhaviṣyanti /",
  "S04bsu045_u:1949": "adya mahādundubhiśabdaṃ prakariṣyanti /",
  "S04bsu045_u:1950": "adya mahādharmaprakārasamanvāgatā bhaviṣyanti /",
  "S04bsu045_u:1951": "paśyasi tvaṃ bhaiṣajyasena imāni kūṭāgārāṇi //",
  "S04bsu045_u:1952": "bhaiṣajyasena āha - paśyāmi bhagavan paśyāmi sugata /",
  "S04bsu045_u:1953": "bhagavān āha - adyeme bhaiṣajyasena daharāḥ sattvāḥ eṣu kūṭāgāreṣvabhiruhya dharmābhisamayamanuprāpsyanti /",
  "S04bsu045_u:1954": "adyeme sarvakuśaladharmapāripūriṃ kariṣyanti /",
  "S04bsu045_u:1955": "adya mahādharmadundubhiṃ parāhaniṣyanti /",
  "S04bsu045_u:1956": "anekeṣāṃ ca devanikāyānāmadya dharmābhisamayo bhaviṣyati /",
  "S04bsu045_u:1957": "bahūnāñca nairayikānāṃ sattvānāṃ vinipātasaṃprasthitānāṃ tathāgatajñānanirdeśaṃ śrutvā sarvasaṃsāraparāṅmukhaparājayo bhaviṣyati /",
  "S04bsu045_u:1958": "[SaSū 257] tasyām ca velāyāṃ vṛddhasattvairnavānavatibhiḥ koṭīśasraiḥ (sarve)",
  "S04bsu045_u:1959": "srotaāpattiphalaṃ prāptaṃ te ca sarvadharmasamanvāgatā bhaviṣyanti /",
  "S04bsu045_u:1960": "sarve te bhaiṣajyasena sarvaduḥkhaparivarjitā bhaviṣyanti /",
  "S04bsu045_u:1961": "sarve te bhaiṣajyasena sarvatathāgatadarśanaṃ niṣpādayiṣyanti /",
  "S04bsu045_u:1962": "sarve te bhaiṣajyasena mahādharmasamanvāgatā bhaviṣyanti /",
  "S04bsu045_u:1963": "avalokaya bhaiṣajyasena caturdiśaṃ",
  "S04bsu045_u:1964": "[SaSū 258] avalokayati bhaiṣajyaseno bodhisattvo mahāsattvaḥ samantā caturdiśaṃ sa paśyati pūrvasyān diśi paṃcāśat koṭyo gaṃgānadīvālikāsamāni bodhisattvānāmāgacchanti /",
  "S04bsu045_u:1965": "dakṣiṇasyān diśi ṣaṣṭi koṭī gaṃgānadīvālikāsamāni bodhisattvānāmāgacchanti /",
  "S04bsu045_u:1966": "paścimasyāṃn diśi saptati koṭī gaṃgānadīvālikāsamāni bodhisattvānāmāgacchanti /",
  "S04bsu045_u:1967": "uttarasyān diśyaśīti koṭyo gaṃgānadīvālikāsamāni bodhisattvānāmāgacchanti /",
  "S04bsu045_u:1968": "adhastāddiśi navakoṭīsahasrāṇi gaṃgānadīvālikāsamāni bodhisattvānāmāgacchanti /",
  "S04bsu045_u:1969": "ūrdhvāyāṃ diśi koṭīśatasahasraṃ gaṃgānadīvālikāsamāni bodhisattvānāmāgacchanti /",
  "S04bsu045_u:1970": "te cāgatāgatā bodhisattvā mahāsattvā bhagavataḥ purataḥ pādau śiraśābhivandyaikānte taśuḥ",
  "S04bsu045_u:1971_0": "[SaSū 259] ekāntasthitānāṃ daśadigbhyāgatānāṃ bodhisattvānām mahāsattvānāmatha bhaiṣajyaseno",
  "S04bsu045_u:1971_1": "bodhisattvo mahāsattvo bhagavantametadavocat - kimetad bhagavan khaga-m-antarīkṣe",
  "S04bsu045_u:1971_2": "kṛṣṇarūpaṃ lohitarūpaṃ (ca) paśyāmi /",
  "S04bsu045_u:1972": "bhagavān āha - kimidaṃ bhaiṣajyasena /",
  "S04bsu045_u:1973": "na saṃjānāsi yadetadantarīkṣe kṛṣṇarūpaṃ lohitarūpaṃ ca paśyasi /",
  "S04bsu045_u:1974": "āha /",
  "S04bsu045_u:1975": "na jānāmi bhagavan na jānāmi sugata /",
  "S04bsu045_u:1976": "bhagavān āha - eṣa tathāgata eva jānāti /",
  "S04bsu045_u:1977": "māro 'yaṃ bhaiṣajyasena vicakṣuskaraṇāyehopasaṃkrāntaḥ icchasi bhaiṣajyasenaitān bodhisattvān mahāsattvān draṣṭuṃ ya ete khagāntarīkṣe vyavasthitāḥ āha /",
  "S04bsu045_u:1978": "icchāmi bhagavannicchāmi sugata /",
  "S04bsu045_u:1979": "[SaSū 260] atha bhagavāṃstān bodhisattvān darśayitvā bhaiṣajyasenaṃ bodhisattvaṃ mahāsattvamāmantrayati sma /",
  "S04bsu045_u:1980": "īdṛśānāṃ bhaiṣajyasena koṭīśatagaṃgānadīvālikāsamāni bodhisattvānā āgatāni /",
  "S04bsu045_u:1981": "āha /",
  "S04bsu045_u:1982": "ko bhagavan hetuḥ kaḥ pratyayo yadete bodhisattvā etāvanta ihāgatā /",
  "S04bsu045_u:1983": "bhagavān āha - daharāṇāṃ sattvānāṃ pratyayena bhaiṣajyasena saṃprataṃ sarvasattvā dharmadhyānasamanvāgatā bhaviṣyanti /",
  "S04bsu045_u:1984": "paśyasi tvaṃ bhaiṣajyasena ya ete bodhisattvā mahāsattvā nānārūpā āgatā ṛddhibalādhānena /",
  "S04bsu045_u:1985_0": "āhāvalokitāni mayā koṭīśatagaṃgānadīvālikāsamā lokadhātavastatra mayā koṭīniyutaśatasahasragaṃgānadīvālikāsamā",
  "S04bsu045_u:1985_1": "bodhisattvā mahāsattvā dṛṣṭāḥ svakasvakena ṛddhibalena tiṣṭhanti nānārūpā nānāvarṇā",
  "S04bsu045_u:1985_2": "nānābalasaṃsthānāstiṣṭhanti /",
  "S04bsu045_u:1986": "āryadharmavihāreṣu te bodhisattvastiṣṭhanti /",
  "S04bsu045_u:1987": "dharmavihāreṣu te bodhisattvaparivārāstiṣṭhanti /",
  "S04bsu045_u:1988_0": "[SaSū 260] idamavocadbhagavān āttamanāḥ sarvaśuro bodhisattvo mahāsattvaḥ bhaiṣajyaseno",
  "S04bsu045_u:1988_1": "bodhisattvo mahāsattvaḥ sarve ca navapurāṇakā bodhisattvā mahāsattvāḥ sā ca sarvāvatī",
  "S04bsu045_u:1988_2": "parṣat sadevamānuṣāsuragandharvaśca loko bhagavato bhāṣitaṃ abhyanandat",
  "S04bsu045_u:1989": "Colophon B: // 0 // saṃghāṭaṃ nā[ma] mahāyānasūtraṃ mahādharmaparyāyaṃ //0//",
  "S04bsu045_u:1990": "Colophon D: // 0 // āryasaṃghāṭaṃ nāma dharmmaparyāyaṃ samāptam //0//"
}