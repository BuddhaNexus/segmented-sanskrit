{
  "SA11bsa054_u:0": "(Bcp 1)",
  "SA11bsa054_u:1": "śāntidevaviracitaḥ bodhicaryāvatāraḥ /",
  "SA11bsa054_u:2": "prajñākaramativiracitayā pañjikākhyavyākhyayā saṃvalitaḥ /",
  "SA11bsa054_u:3": "// om namo buddhāya /",
  "SA11bsa054_u:4": "1. bodhicittānuśaṃso nāma prathamaḥ paricchedaḥ /",
  "SA11bsa054_u:5": "sugatān sasutān sadharmakāyān praṇipatyādarato 'khilāṃśca bandyān /",
  "SA11bsa054_u:6": "sugatātmajasaṃvarāvatāraṃ kathayiṣyāmi yathāgamaṃ samāsāt // Bca_1.1 //",
  "SA11bsa054_u:7": "............ akhilāṃśca bandyāniti kalyāṇamitraprabhṛtīnām /",
  "SA11bsa054_u:8": "sugatātmajasaṃvarāvatāramiti abhidheyakathanam /",
  "SA11bsa054_u:9": "kathayiṣyāmīti prayojanābhidhānam /",
  "SA11bsa054_u:10": "saṃbandhapratipādanapadaṃ tu na vidyate,",
  "SA11bsa054_u:11": "sāmarthyādeva tu sa pratipattavyaḥ /",
  "SA11bsa054_u:12": "yathāgamamiti svātantryaparihārapadam /",
  "SA11bsa054_u:13": "samāsāditi punaruktatāparihāravacanam /",
  "SA11bsa054_u:14": "iti samudāyārthaḥ /",
  "SA11bsa054_u:15": "avayavārthastu ucyate /",
  "SA11bsa054_u:16": "sugatānityatra gataśabdena sarvapṛthagjanebhyo bhagavatāṃ vyavacchedaṃ darśayati,",
  "SA11bsa054_u:17": "teṣāṃ saṃsārāntargatatvāt,",
  "SA11bsa054_u:18": "bhagavatāṃ tu saṃsāravinirgatatvāt /",
  "SA11bsa054_u:19": "suśabdastu praśastādyarthatrayavṛttiviśiṣṭaṃ suga.......... /",
  "SA11bsa054_u:20": "tenāyamarthaḥ- praśastaṃ yathā bhavati evaṃ madhyamapratipadā kleśādyāvaraṇaprahāṇaṃ gatāḥ sugatāḥ /",
  "SA11bsa054_u:21": "anena prahāṇasaṃpattiruktā /",
  "SA11bsa054_u:22": "yadi vā /",
  "SA11bsa054_u:23": "praśastaṃ sarvadharmaniḥsvabhāvatātattvaṃ gatā adhigatāḥ sugatāḥ /",
  "SA11bsa054_u:24": "anena adhigamasaṃpadupadarśitā /",
  "SA11bsa054_u:25": "ya[di vā]..............tīrthikaśāstṛbhyo bhagavatāṃ viśeṣaścopadarśito bhavati /",
  "SA11bsa054_u:26": "teṣāmātmādibhāvābhiniveśavaśāt praśastagamanābhāvāt /",
  "SA11bsa054_u:27": "ātmādīnāṃ ca pramāṇabādhitatvāt /",
  "SA11bsa054_u:28": "saṃsārāpratipakṣatvācca apraśastaṃ gamanam /",
  "SA11bsa054_u:29": "apunarāvṛttyā vā gatāḥ,",
  "SA11bsa054_u:30": "punarjanmano rāgādinā ......... haṃkāraśuddhayā ahaṃkārabījasya avidyāyāḥ sarvathā prahāṇāt sugatāḥ /",
  "SA11bsa054_u:31": "anena strotaāpannasakṛdāgāmibodhisattvebhyo 'pi bhagavatāṃ viśeṣo darśitaḥ /",
  "SA11bsa054_u:32": "teṣāṃ praśastagamane 'pi sarvadhātvaprahāṇāt punarāvṛttisaṃbhavāt /",
  "SA11bsa054_u:33": "niḥśeṣaṃ vā ..........sarvavāsanāyā api kāyabāgbuddhivaiguṇyalakṣaṇāyāḥ svayamadhigatamārgoktāvapāṭavasya vā sarvathā prahāṇāt sugatāḥ /",
  "SA11bsa054_u:34": "etāvatā saṃpūrṇagāmitvaṃ bhagavatāṃ pratipāditam /",
  "SA11bsa054_u:35": "anenāpi anāgāmiśrāvakapratyekabuddhebhyo bhagavatāmasādhāraṇaguṇatvamāveditam /",
  "SA11bsa054_u:36": "teṣāṃ..........kāyavāgbuddhivaiguṇyasya svādhigatamārgoktayapāṭavasya ca saṃbhavāt /",
  "SA11bsa054_u:37": "evaṃ ca buddhatvamaśeṣaguṇasarasamasādhāraṇamaparayogibhiḥ",
  "SA11bsa054_u:38": "sugataśabdena khyāpitam /",
  "SA11bsa054_u:39": "tānevaṃbhūtān sugatānādarataḥ paramaprasādena praṇipatyeti (Bcp 2)",
  "SA11bsa054_u:40": "namaskṛtya sugatātmajasaṃvarāvatāraṃ kathayiṣyāmiti saṃbandhaḥ /",
  "SA11bsa054_u:41": "kiṃbhūtān? sasutāniti /",
  "SA11bsa054_u:42": "sutāśca munīnāmiha labdhapramuditādibhūmayo bodhisattvā eva gṛhyante /",
  "SA11bsa054_u:43": "teṣāmeva atra adhikṛtatvāt /",
  "SA11bsa054_u:44": "taiḥ saha /",
  "SA11bsa054_u:45": "anena viśeṣaṇena āryasaṃghasya namaskāro 'ntarbhāvitaḥ /",
  "SA11bsa054_u:46": "aparaṃ viśeṣaṇamāhasadharmakāyāniti /",
  "SA11bsa054_u:47": "sarvāpa [dvimu]kto bhagavatāṃ svābhāviko dharmakāyaḥ /",
  "SA11bsa054_u:48": "sa eva ca adhigamasvabhāvo dharmaḥ /",
  "SA11bsa054_u:49": "samūhārtho vā kāyaśabdaḥ janakāyo balakāya iti yathā /",
  "SA11bsa054_u:50": "tena pravacanasyāpi grahaṇam /",
  "SA11bsa054_u:51": "tena saha /",
  "SA11bsa054_u:52": "anenāpi dharmasya namaskāro 'ntarbhāvitaḥ iti /",
  "SA11bsa054_u:53": "ratnatrayanamaskāro 'yamityu[ktaṃ bhavati] //",
  "SA11bsa054_u:54": "nanu buddhāddharmo dharmataśca āryasaṃgha iti kramaḥ /",
  "SA11bsa054_u:55": "tat kimiti buddhānantaramāryasaṃghaḥ,",
  "SA11bsa054_u:56": "tadanu dharma iti vyatikramanirdeśaḥ? satyam /",
  "SA11bsa054_u:57": "iha ślokabandhānurodhād vyatikramanirdeśo veditavyaḥ /",
  "SA11bsa054_u:58": "yojanāttu sugatān sadharmakāyān sasutān praṇipatya,",
  "SA11bsa054_u:59": "iti anukrameṇaiva /",
  "SA11bsa054_u:60": "na kaścidatra doṣaḥ /",
  "SA11bsa054_u:61": "athavā /",
  "SA11bsa054_u:62": "bodhisattvānāmapi adhigatadharmatvādānurūpyeṇa dharmakāyo vidyata eva /",
  "SA11bsa054_u:63": "teṣāmapi saha dharmakāyena namaskaraṇaṃ pratipādanīyam /",
  "SA11bsa054_u:64": "te 'pi hi samadhigatadharmatayā sugatatvaniyatāḥ sugataprāyāḥ /",
  "SA11bsa054_u:65": "iti dharmāt pūrvaṃ nirdeśaḥ /",
  "SA11bsa054_u:66": "iti na kiṃcidayuktam /",
  "SA11bsa054_u:67": "kimetāneva?",
  "SA11bsa054_u:68": "netyāha- akhilāṃśca bandyāniti /",
  "SA11bsa054_u:69": "aparānapi samastān vandanīyān ācāryopādhyāyaprabhṛtīnapi /",
  "SA11bsa054_u:70": "ādarataḥ praṇipatyeti /",
  "SA11bsa054_u:71": "iti pūrvārdhena sugatādīnāṃ namaskṛtimabhidhāya aparārdhena abhidheyādīni pratipādayannāha- sugatātmajetyādi /",
  "SA11bsa054_u:72": "ātmano jātāḥ ātmajāḥ /",
  "SA11bsa054_u:73": "sugatānāmātmajāḥ jinaputrāḥ,",
  "SA11bsa054_u:74": "bodhisattvā ityarthaḥ /",
  "SA11bsa054_u:75": "teṣāṃ saṃvarāvatāram /",
  "SA11bsa054_u:76": "saṃvaraṇaṃ saṃvriyate vā aneneti saṃvaraḥ,",
  "SA11bsa054_u:77": "bodhicittagrahaṇapūrvakaṃ bodhisattvaśikṣāsamādānam /",
  "SA11bsa054_u:78": "tacca yathāvasaraṃ vakṣyāmaḥ /",
  "SA11bsa054_u:79": "tasya avataraṇam /",
  "SA11bsa054_u:80": "avatīryate tasmin vā anenetyavatāro mārgaḥ,",
  "SA11bsa054_u:81": "yena bodhisattvapadaprāptau sugatatvamavāpyate /",
  "SA11bsa054_u:82": "taṃ kathayiṣyāmi pratipādayiṣyāmi /",
  "SA11bsa054_u:83": "anena granthenetyarthaḥ /",
  "SA11bsa054_u:84": "evamanena pratipādyamānatvāt saṃvarāvatāraḥ abhidheyamasya,",
  "SA11bsa054_u:85": "ayamabhidhānaṃ saṃvarāvatārasya,",
  "SA11bsa054_u:86": "iti abhidhānābhidheyalakṣaṇaḥ saṃbandho 'pyarthāt kathitaḥ /",
  "SA11bsa054_u:87": "tatkathanaṃ ca abhidhānaprayojanam /",
  "SA11bsa054_u:88": "paramārthatastu abhidheyasvarūpavyutpattireva tatprayojanam /",
  "SA11bsa054_u:89": "abhidheyasya punaḥ śrutamayyādiprajñotpādanakrameṇa sarvāvaraṇavigamād buddhatvameva prayojanamiti prayojananiṣṭhā /",
  "SA11bsa054_u:90": "idaṃ ca sugatātmajasaṃvarāvatāraśabde eva antarbhāvitam /",
  "SA11bsa054_u:91": "tadanantaramevokteḥ /",
  "SA11bsa054_u:92": "yadanuśaṃsakathanena ca sūcayiṣyati /",
  "SA11bsa054_u:93": "aśucipratimāmimāṃ gṛhītvā jinaratnapratimāṃ karotyanardhām /",
  "SA11bsa054_u:94": "[bodhi 1.10]",
  "SA11bsa054_u:95": "iti saṃbandhābhidheyaprayojanāni pravṛttyaṅgatayā pratipāditāni /",
  "SA11bsa054_u:96": "anyathā anabhidheyādiśaṅkayā prekṣāvatāmatra pravṛttirna syāt /",
  "SA11bsa054_u:97": "nanu tvayā svātantrayeṇa kathitaṃ kathanaṃ kathaṃ grahīṣyantītyāha- yathāgamamiti /",
  "SA11bsa054_u:98": "āgamānatikrameṇa /",
  "SA11bsa054_u:99": "yathaiva pravacane bhagavadbhiḥ pratipāditaḥ, (Bcp 3)",
  "SA11bsa054_u:100": "tathā mayāpi tadarthānativṛttyā pratipādayitavyaḥ /",
  "SA11bsa054_u:101": "anena āgamāt svātantryaṃ parihṛtaṃ bhavati /",
  "SA11bsa054_u:102": "utsūtramidaṃ na bhavatītyarthaḥ /",
  "SA11bsa054_u:103": "pravacanārthāvagāhanamapi ca avakratayā anena ātmano darśitam /",
  "SA11bsa054_u:104": "idamapi pravṛttyaṅgameva /",
  "SA11bsa054_u:105": "nanu yadi yathāgamaṃ kathayitavyaḥ,",
  "SA11bsa054_u:106": "tarhi āgame eva tadabhilāṣiṇaḥ pravartiṣyante,",
  "SA11bsa054_u:107": "tatkimanenetyāha- samāsāditi /",
  "SA11bsa054_u:108": "saṃkṣepāt /",
  "SA11bsa054_u:109": "yadi nāma āgame 'pi kathitaḥ,",
  "SA11bsa054_u:110": "tathāpi tatra ativistareṇa nānāsūtrānteṣu pratipādanāt /",
  "SA11bsa054_u:111": "ahaṃ tu piṇḍīkṛtya saṃkṣepeṇa kathayiṣyāmīti viśeṣaḥ /",
  "SA11bsa054_u:112": "anena punaruktamidaṃ bhavatīti parihṛtam /",
  "SA11bsa054_u:113": "ayamapi ca apravṛttyaṅgatāparihāraḥ /",
  "SA11bsa054_u:114": "tasmāt pravṛttyaṅgattvādabhidheyādikathanamasaṃgataṃ na bhavati- tarhi praṇāmakaraṇamapārthakam /",
  "SA11bsa054_u:115": "tadapi śreyolābhādyarthamabhidhīyamānaṃ kathamapārthakam?",
  "SA11bsa054_u:116": "ayamasyābhiprāyaḥsugatādipraṇāmasamudbhūtapuṇyasaṃbhārasamākrāntacittasaṃtānasya pratanutarapurākṛtapāpavṛtterūpaśāntavighnasya ārabdhārthaparisamāptirupajāyate /",
  "SA11bsa054_u:117": "samastasādhujanagatamārgānugamanamapi ca anena ātmanaḥ prakāśitaṃ bhavet /",
  "SA11bsa054_u:118": "iṣṭadevatādinamaskṛtiśravaṇādāstikatvasaṃbhāvanayā śrotṛṇāmātmagranthe ca gauravamāpāditaṃ syāt /",
  "SA11bsa054_u:119": "atra ca sugataśabdena udbhāvitabhagavanduṇamāhātmyaśravaṇāt tadabhilāṣiṇaḥ tadupārjanapravaṇamānasāḥ sugatātmajasaṃvarāvatāraparijñānāya yatnavantaḥ asmin pravartante /",
  "SA11bsa054_u:120": "idamabhimatadevatādipraṇāmaphalam /",
  "SA11bsa054_u:121": "etena idamapi- yena yadabhimatamabhipretaṃ kartum,",
  "SA11bsa054_u:122": "sa tadeva karotu nānyat /",
  "SA11bsa054_u:123": "anyakaraṇe aprastutābhidhānamatiprasaṅgaśca syāt /",
  "SA11bsa054_u:124": "tadayamapi saṃvarāvatārakathane kṛtābhiprāyaḥ kimaprastutamiṣṭadevatādipraṇāmaṃ karoti?",
  "SA11bsa054_u:125": "prāguktadoṣadvayaprasaṅgāditi yaducyate,",
  "SA11bsa054_u:126": "tadapi nirākṛtaṃ bhavati,",
  "SA11bsa054_u:127": "tadupayogasya varṇitatvāt nāprastutābhidhānam /",
  "SA11bsa054_u:128": "yat prakṛtopayogi tadvaktavyaṃ nānyat,",
  "SA11bsa054_u:129": "ityatiprasaṅgo nāstīti sarvaṃ sustham //",
  "SA11bsa054_u:130": "nanu āgamānatiriktaṃ saṃkṣepeṇābhidhīyamānamapi kathamarthaviśeṣādyabhāvādviśeṣeṇa pravṛttyaṅgatayā kasyacidupādeyaṃ syāt?",
  "SA11bsa054_u:131": "tasmādāgamādadhikamapi kiṃcidatra vaktavyamityāśaṅkayāha-",
  "SA11bsa054_u:132": "na hi kiṃcidapūrvamatra vācyaṃ na ca saṃgrathanakauśalaṃ mamāsti /",
  "SA11bsa054_u:133": "ata eva na me parārthacintā svamano vāsayituṃ kṛtaṃ mayedam // Bca_1.2 //",
  "SA11bsa054_u:134": "naiva kiṃcidapūrvamaparamāgamādatiriktamasmin vaktavyamasti mama /",
  "SA11bsa054_u:135": "yasmādarthe vā hiśabdaḥ /",
  "SA11bsa054_u:136": "tarhi tadadhikaprameyānabhidhāne 'pi padārtharacanāviśeṣo bhaviṣyati /",
  "SA11bsa054_u:137": "tasmādapi viśeṣeṇa pravṛttiḥ syāditi /",
  "SA11bsa054_u:138": "atrāha- na ceti /",
  "SA11bsa054_u:139": "nāpi saṃgrathanamarthapadavinyāsaviśeṣaḥ,",
  "SA11bsa054_u:140": "tatra kauśalaṃ naipuṇyaṃ mamāsti /",
  "SA11bsa054_u:141": "avadhāraṇe vā cakāraḥ /",
  "SA11bsa054_u:142": "yadyevam, kathamasya parārthopayogitvamiti /",
  "SA11bsa054_u:143": "(Bcp 4) āha- ata eveti /",
  "SA11bsa054_u:144": "paraprasañjitameva abhyupagacchati /",
  "SA11bsa054_u:145": "yasmādapūrvaṃ vaktuṃ mama śaktirnāsti /",
  "SA11bsa054_u:146": "nāpi saṃgrathanakauśalamasti /",
  "SA11bsa054_u:147": "na ca parārthacintāpi /",
  "SA11bsa054_u:148": "parārthopayuktamidaṃ bhavatīti vikalpo 'pi me nāsti,",
  "SA11bsa054_u:149": "tatra śktivaiguṇyāt /",
  "SA11bsa054_u:150": "kimarthaṃ karaṇāya yatna iti cedāha- khamana iti /",
  "SA11bsa054_u:151": "ātmacittaṃ sugatātmajasaṃvarāvatārābhyāsarasena adhikādhikaṃ vāsayituṃ kṛtaṃ praṇitaṃ mayā prakaraṇamidam /",
  "SA11bsa054_u:152": "saṃvarāvatārakathanaṃ vā /",
  "SA11bsa054_u:153": "atītakālanirdeśaḥ antastattvaniṣpannaṃ manasi nidhāyeti //",
  "SA11bsa054_u:154": "nanu nātmārthaṃ granthapraṇayanaṃ dṛṣṭam,",
  "SA11bsa054_u:155": "na ca svayaṃkṛtenaiva ātmani viśeṣādhānam,",
  "SA11bsa054_u:156": "tāvataḥ saṃskāraviśeṣasya prāgevātmani vidyamānatvāditi / atrāha-",
  "SA11bsa054_u:157": "mama tāvadanena yāti vṛddhiṃ kuśalaṃ bhāvayituṃ prasādavegaḥ /",
  "SA11bsa054_u:158": "atha matsamadhātureva paśyedaparo 'pyenamato 'pi sārthako 'yam // Bca_1.3 //",
  "SA11bsa054_u:159": "anena granthena vā /",
  "SA11bsa054_u:160": "kuśalaṃ śubhamanaskāraṃ bhāvayitumārādhayitum /",
  "SA11bsa054_u:161": "vṛddhiṃ yāti prasādavegaḥ /",
  "SA11bsa054_u:162": "uttarottaravardhamānasya prasannacittasaṃtānasya pravāhavāhitayā pravṛttiḥ /",
  "SA11bsa054_u:163": "anena svārthakāritvamanubhavasiddhamasya nidarśayati /",
  "SA11bsa054_u:164": "parārthakāritvamapi leśataḥ saṃbhavati iti darśayannāha- atha matsametyādi /",
  "SA11bsa054_u:165": "atheti prakārāntaropanyāse /",
  "SA11bsa054_u:166": "svārthakāritvamasya tāvadanubhavasiddham /",
  "SA11bsa054_u:167": "yadi punarmama samānaprakṛtireva kaścidanyaḥ paśyedīkṣeta,",
  "SA11bsa054_u:168": "enaṃ granthamarthaṃ vā,",
  "SA11bsa054_u:169": "ato 'pi parārthopayuktatvādapi sārthakaḥ saprayojano 'yam /",
  "SA11bsa054_u:170": "parārthopayogasyāpi kathaṃcit saṃbhavāt /",
  "SA11bsa054_u:171": "anena ślokena nirabhimānatāmātmano darśayati //",
  "SA11bsa054_u:172": "idānīṃ saṃvarāvatārakathāṃ grāhayitumupoddhātaṃ racayannāha-",
  "SA11bsa054_u:173": "kṣaṇasaṃpadiyaṃ sudurlabhā pratilabdhā puruṣārthasādhanī /",
  "SA11bsa054_u:174": "yadi nātra vicintyate hitaṃ punarapyeṣa samāgamaḥ kutaḥ // Bca_1.4 //",
  "SA11bsa054_u:175": "aṣṭākṣaṇavinirmuktasya kṣaṇasya saṃpattiḥ samagratā /",
  "SA11bsa054_u:176": "iyaṃ sudurlabhā suṣṭhu duḥkhena labhyata iti kathaṃcitprāpyā /",
  "SA11bsa054_u:177": "mahārṇavayugacchidrakurmagrīvārpaṇopamā /",
  "SA11bsa054_u:178": "pratilabdhā prāptā,",
  "SA11bsa054_u:179": "sā ca puruṣārthasādhanī /",
  "SA11bsa054_u:180": "puruṣasya arthaḥ abhyudayaniḥśreyasalakṣaṇaḥ,",
  "SA11bsa054_u:181": "tasya sādhanī niṣpādanī /",
  "SA11bsa054_u:182": "tadaṅgatvāt tatra samartheti yāvat /",
  "SA11bsa054_u:183": "yadi ca evaṃbhūtāyāmapi asyāṃ (Bcp 5)",
  "SA11bsa054_u:184": "na hitaṃ vicintyate,",
  "SA11bsa054_u:185": "svaparasukhahetuḥ svargāpavargasādhanaṃ nopādīyate,",
  "SA11bsa054_u:186": "tadā punarapi bhūyo 'pi eṣa tathāgatotpādaḥ śraddhākśaṇavimukto manuṣyabhāvaḥ ityayaṃ samāgamaḥ samāveśo milanamiti yāvat /",
  "SA11bsa054_u:187": "kutaḥ katham?",
  "SA11bsa054_u:188": "na kathaṃcidbhaviṣyati sudurlabhatvāt /",
  "SA11bsa054_u:189": "akṣaṇāvasthāyāṃ dharmapravicayasya kartumaśakyatvāt,",
  "SA11bsa054_u:190": "ityabhiprāyaḥ /",
  "SA11bsa054_u:191": "yathoktamāryagaṇḍavyūhasūtre āryajayoṣmāyatanavimokṣe-",
  "SA11bsa054_u:192": "durlabhā aṣṭākṣaṇavinivṛttiḥ /",
  "SA11bsa054_u:193": "durlabho manuṣyabhāvapratilambhaḥ /",
  "SA11bsa054_u:194": "durlabhā kṣaṇasaṃpadviśuddhiḥ /",
  "SA11bsa054_u:195": "durlabho buddhotpādaḥ /",
  "SA11bsa054_u:196": "durlabhā avikalendriyatā /",
  "SA11bsa054_u:197": "durlabho buddhadharmaśravaṇaḥ /",
  "SA11bsa054_u:198": "durlabhaṃ satpuruṣasamavadhānam /",
  "SA11bsa054_u:199": "durlabhāni bhūtakalyāṇamitrāṇi /",
  "SA11bsa054_u:200": "durlabho bhūtanayānuśāsanyupasaṃhāraḥ /",
  "SA11bsa054_u:201": "durlabhaṃ samyagjīvitaṃ manuṣyaloke iti //",
  "SA11bsa054_u:202": "[gaṇḍavyūhasūtra 116]",
  "SA11bsa054_u:203": "idamevābhisaṃdhāyoktam-",
  "SA11bsa054_u:204": "mānuṣyaṃ durlabhaṃ loke buddhotpādo 'tidurlabhaḥ /",
  "SA11bsa054_u:205": "tato 'pi śraddhāpravrajyāpratipattiḥ sudurlabhā //",
  "SA11bsa054_u:206": "bodhau cittaṃ dṛḍhaṃ sarvasattvānāmanukampayā /",
  "SA11bsa054_u:207": "sarvaduḥkhapraśāntyarthaṃ durlabhānāṃ paraṃparā //",
  "SA11bsa054_u:208": "iti //",
  "SA11bsa054_u:209": "akṣaṇāḥ punarime-",
  "SA11bsa054_u:210": "narakapretatiryañco mlecchā dīrghāyuṣo 'marāḥ /",
  "SA11bsa054_u:211": "mithyādṛgbuddhakāntārau mūkatāṣṭāvihākṣaṇāḥ //",
  "SA11bsa054_u:212": "iti //",
  "SA11bsa054_u:213": "tasmādidānīmeva udyogaḥ kartavya iti //",
  "SA11bsa054_u:214": "sāṃprataṃ bodhicittagrahaṇāya tatrābhilāṣamutpādayitumanuśaṃsāmavatārayannāha-",
  "SA11bsa054_u:215": "rātrau yathā meghaghanāndhakāre vidyut kṣaṇaṃ darśayati prakāśam /",
  "SA11bsa054_u:216": "buddhānubhāvena tathā kadācillokasya puṇyeṣu matiḥ kṣaṇaṃ syāt // Bca_1.5 //",
  "SA11bsa054_u:217": "niśāyāṃ yathā jaladāgamasamaye meghairbahule tamasi sati saudāmanī kṣaṇalavamātramālokayati kiṃcidvastujātaṃ prakāśayati /",
  "SA11bsa054_u:218": "saivopamā atrāpi ityāha- buddhānubhāvenetyādi /",
  "SA11bsa054_u:219": "buddhā eva hi bhagavanto hitasukhopasaṃhārāya sadā bhavyābhavyatayā sarvasattvasaṃtānamavalokayantastiṣṭhanti /",
  "SA11bsa054_u:220": "yadā yatra yenopāyena yasmai yaṃ bhavyaṃ paśyanti tadā tatra tenopāyena tasmai tamadhitiṣṭhanti /",
  "SA11bsa054_u:221": "abhavyāvasthāyāmupekṣya viharanti /",
  "SA11bsa054_u:222": "iti tathāgatādhiṣṭhānena kathaṃciddurlabhotpattikatvāt /",
  "SA11bsa054_u:223": "lokasya janasya puṇyeṣu hitasukhahetuṣu kuśaleṣu karmasu buddhirmuhūrtamekaṃ bhavet /",
  "SA11bsa054_u:224": "tatra tasyā asthiratvāt /",
  "SA11bsa054_u:225": "anādisaṃsāre lokena akuśalapakṣasyaiva abhyastatvāt //",
  "SA11bsa054_u:226": "(Bcp 6) yadi nāma evam,",
  "SA11bsa054_u:227": "tataḥ kimityāha-",
  "SA11bsa054_u:228": "tasmācchubhaṃ durbalameva nityaṃ balaṃ tu pāpasya mahatsughoram /",
  "SA11bsa054_u:229": "tajjīyate 'nyena śubhena kena saṃbodhicittaṃ yadi nāma na syāt // Bca_1.6 //",
  "SA11bsa054_u:230": "yata evam, tasmācchubhaṃ puṇyaṃ durbalaṃ sāmarthyavikalameva,",
  "SA11bsa054_u:231": "vidyudunmeṣaprāyatvāt ati kṛśam /",
  "SA11bsa054_u:232": "nityaṃ sarvakālam /",
  "SA11bsa054_u:233": "kasya tarhi atiśayavad balamastītyāha- balaṃ tviti /",
  "SA11bsa054_u:234": "sāmarthyaṃ punaraśubhasya mahat,",
  "SA11bsa054_u:235": "meghaghanāndhakārasadṛśattvāttasya /",
  "SA11bsa054_u:236": "sughoramatibhayaṃkaraṃ narakādiduḥkhadāyakatvāt,",
  "SA11bsa054_u:237": "sudurjayatvācca /",
  "SA11bsa054_u:238": "bhavatu nāma mahat sāmarthyamasya,",
  "SA11bsa054_u:239": "tathāpi tadapareṇa balavatā puṇyena jeṣyate,",
  "SA11bsa054_u:240": "tathā ca na kācit kṣatiriti,",
  "SA11bsa054_u:241": "āha- tadityādi /",
  "SA11bsa054_u:242": "tat tādṛśaṃ mahāsāmarthyaṃ jīyate abhibhūyate /",
  "SA11bsa054_u:243": "anyena itareṇa /",
  "SA11bsa054_u:244": "kena? na kenāpītyarthaḥ /",
  "SA11bsa054_u:245": "kutaḥ punarevamucyate?",
  "SA11bsa054_u:246": "saṃbodhītyādi /",
  "SA11bsa054_u:247": "samyaksaṃbodhau buddhatve yaccittaṃ sarvasattvasamuddharaṇābhiprāyeṇa tatprāptyarthamadhyāśayena manasikāraḥ /",
  "SA11bsa054_u:248": "tadyadi nāma na bhavet,",
  "SA11bsa054_u:249": "mahāsāmarthyaṃ hi tadapareṇa mahīyasā parājīyate sūryeṇeva niśāndhakāraḥ /",
  "SA11bsa054_u:250": "na ca saṃbodhicittāt pratipakṣo mahīyānaparaḥ saṃbhavati /",
  "SA11bsa054_u:251": "tasmāt tatpratighātāya saṃbodhicittameva upādeyaṃ nānyadityabhiprāyaḥ //",
  "SA11bsa054_u:252": "ito 'pi saṃbodhicittamupādeyamityāha-",
  "SA11bsa054_u:253": "kalpānanalpān pravicintayadbhirdṛṣṭaṃ munīndrairhitametadeva /",
  "SA11bsa054_u:254": "yataḥ sukhenaiva sukhaṃ pravṛddhamutplāvayatyapramitāñjanaughān // Bca_1.7 //",
  "SA11bsa054_u:255": "eko 'ntarakalpaḥ kalpaḥ /",
  "SA11bsa054_u:256": "viṃśatirantarakalpāḥ kalpaḥ /",
  "SA11bsa054_u:257": "aśītirantarakalpāḥ kalpaḥ /",
  "SA11bsa054_u:258": "sa ca mahākalpa ityabhidhīyate /",
  "SA11bsa054_u:259": "tadiha mahākalpasyaiva grahaṇam /",
  "SA11bsa054_u:260": "analpān bahūn prathamāsaṃkhyeyāntargatān /",
  "SA11bsa054_u:261": "pravicintayadbhiḥ tātparyeṇa paribhāvayadbhiḥ /",
  "SA11bsa054_u:262": "dṛṣṭamadhigatam /",
  "SA11bsa054_u:263": "munīndraiḥ buddhairbhagavadbhirbodhisattvāvasthāyām /",
  "SA11bsa054_u:264": "hitaṃ sarvārthasādhanayogyam,",
  "SA11bsa054_u:265": "tadbījabhūtatvāt /",
  "SA11bsa054_u:266": "etadeva saṃbodhicittameva /",
  "SA11bsa054_u:267": "kathaṃ punaridameva hitamityāha- yata ityādi /",
  "SA11bsa054_u:268": "yasmāt sukhaṃ pravṛddhaṃ prakarṣagataṃ buddhatvalakṣaṇam /",
  "SA11bsa054_u:269": "apramitān aprameyān /",
  "SA11bsa054_u:270": "janaughān sattvasamūhān /",
  "SA11bsa054_u:271": "utplāvayati uttārayati saṃsāraduḥkhamahārṇavāt /",
  "SA11bsa054_u:272": "tasmādidameva hitam //",
  "SA11bsa054_u:273": "athavā / yasmāt sukhaṃ devamanuṣyasaṃpattilakṣaṇam /",
  "SA11bsa054_u:274": "pravṛddhaṃ vṛddhiṃ gatam /",
  "SA11bsa054_u:275": "arthāt saṃbodhicittādeva /",
  "SA11bsa054_u:276": "utplāvayati atiśayena saṃtarpayati /",
  "SA11bsa054_u:277": "saukaryādadhikataraṃ yadbhavati tadutplāvanamucyate /",
  "SA11bsa054_u:278": "yathā dadhnā vayamutplāvitā iti saukaryādadhikataraṃ dadhi bhūtamityarthaḥ //",
  "SA11bsa054_u:279": "(Bcp 7) yadi vā / yataḥ saṃbodhicittāt sukhaṃ pravṛddhamiti yojanīyam //",
  "SA11bsa054_u:280": "kathaṃ pravṛddhamityāha- sukhenaiveti /",
  "SA11bsa054_u:281": "na akṛcchreṇa /",
  "SA11bsa054_u:282": "na śiroluñcanādinā mahatā kaṣṭena /",
  "SA11bsa054_u:283": "tathā hi bodhicittasaṃvarādeva bodhisattvo 'mitapuṇyajñānasaṃbhārāt pravardhamāno devamanuṣyasaṃpattīḥ sukhamadhigacchan sattvāneva adhikataraṃ tābhiḥ saṃtarpayatīti /",
  "SA11bsa054_u:284": "yadvakṣyati-",
  "SA11bsa054_u:285": "evaṃ sukhātsukhaṃ gacchan ko viṣīdetsacetanaḥ /",
  "SA11bsa054_u:286": "bodhicittarathaṃ prāpya sarvakhedaśramāpaham //",
  "SA11bsa054_u:287": "iti // [bodhi. 7.30]",
  "SA11bsa054_u:288": "nanu bhagavatāmapi maitrībalādijātakeṣu [jātakamālā-8] mahadduṣkaraṃ śrūyate /",
  "SA11bsa054_u:289": "tat kathaṃ sukhenaiva sukhaṃ pravṛddhamiti?",
  "SA11bsa054_u:290": "naiṣa doṣaḥ /",
  "SA11bsa054_u:291": "yataḥ utpādyameva parahitasukhādhāyakaṃ duḥkhaṃ svaparayoḥ /",
  "SA11bsa054_u:292": "kṛpātmabhiḥ /",
  "SA11bsa054_u:293": "sukhameva tādṛśaṃ duḥkhaṃ paraduḥkhaduḥkhināṃ dhimatāmiti pratipādayiṣyate //",
  "SA11bsa054_u:294": "asmādapi svaparahitahetutvādbodhicittaṃ na parityājyameveti darśayannāha-",
  "SA11bsa054_u:295": "bhavaduḥkhaśatāni tartukāmairapi sattvavyasanāni hartukāmaiḥ /",
  "SA11bsa054_u:296": "bahusaukhyaśatāni bhoktukāmairna vimocyaṃ hi sadaiva bodhicittam // Bca_1.8 //",
  "SA11bsa054_u:297": "saṃsāraduḥkhaśatāni narakādigatiduḥkhānāmasātaveditānāṃ śatāni aparyantasamūhāṃ startukāmaiḥ parityaktumicchadbhiḥ śrāvakapratyekabuddhagotraiḥ /",
  "SA11bsa054_u:298": "na kevalamātmīyāni,",
  "SA11bsa054_u:299": "lokānāṃ jātyādiduḥkhānyapi hartukāmairapanetukāmairbodhisattvagotraiḥ /",
  "SA11bsa054_u:300": "na kevalaṃ svaparaduḥkhāni hartukāmaiḥ,",
  "SA11bsa054_u:301": "api ca,",
  "SA11bsa054_u:302": "bahūni sukhānyeva saukhyāni teṣāṃ śatāni devamanuṣyopapattilabhyāni anubhavitukāmaiḥ saṃsārasukhābhilāṣukairapi /",
  "SA11bsa054_u:303": "sadaiva sarvakālaṃ na vimocyamaparityājyaṃ bodhicittam /",
  "SA11bsa054_u:304": "svīkartavyamityarthaḥ /",
  "SA11bsa054_u:305": "athavā saṃbodhikāṅkṣiṇāmeva viśeṣaṇāni //",
  "SA11bsa054_u:306": "asmādapi guṇaviśeṣādbodhicittaṃ grāhyamityāha-",
  "SA11bsa054_u:307": "bhavacārakabandhano varākaḥ sugatānāṃ suta ucyate kṣaṇena /",
  "SA11bsa054_u:308": "sanarāmaralokavandanīyo bhavati smodita eva bodhicitte // Bca_1.9 //",
  "SA11bsa054_u:309": "saṃsāra eva bandhanāgāram,",
  "SA11bsa054_u:310": "tatra bandhanaṃ bandho rāgādaya eva yasyeti vigrahaḥ /",
  "SA11bsa054_u:311": "tādṛśo varākastapasvī san /",
  "SA11bsa054_u:312": "udite eva bodhicitte prathamataraṃ bodhicittasaṃvaragrahaṇasamaye /",
  "SA11bsa054_u:313": "sugatānāṃ suta ucyate,",
  "SA11bsa054_u:314": "buddhaputra ityabhidhīyate /",
  "SA11bsa054_u:315": "kṣaṇena tatkṣaṇameva /",
  "SA11bsa054_u:316": "na kevalamevamityāha- (Bcp 8)",
  "SA11bsa054_u:317": "sanarāmaretyādi /",
  "SA11bsa054_u:318": "saha narāmaraiḥ manuṣyadevairvartante ye asurādayo lokāḥ,",
  "SA11bsa054_u:319": "tesāmapi vandanīyo namaskaraṇīyaḥ stavanīyaśca bhavati sma /",
  "SA11bsa054_u:320": "smaśabdena atītakālābhidyotanādbodhicittodayasamaye eva bhūtaḥ //",
  "SA11bsa054_u:321": "asmādapi guṇānuśaṃsadarśanādbodhicittagrahaṇe yatnaḥ karaṇīya ityāha-",
  "SA11bsa054_u:322": "aśucipratimāmimāṃ gṛhītvā jinaratnapratimāṃ karotyanarghām /",
  "SA11bsa054_u:323": "rasajātamatīva vedhanīyaṃ sudṛḍhaṃ gṛhṇata bodhicittasaṃjñam // Bca_1.10 //",
  "SA11bsa054_u:324": "amedhyapratimāmimāṃ manuṣyādikalevarasvabhāvāṃ taddhātukāṃ tatsvabhāvām /",
  "SA11bsa054_u:325": "tena saṃvardhitāmityarthaḥ /",
  "SA11bsa054_u:326": "tāṃ gṛhītvā ādāya /",
  "SA11bsa054_u:327": "jina eva ratnam,",
  "SA11bsa054_u:328": "durlabhapratilambhādiguṇayogāt /",
  "SA11bsa054_u:329": "tasya pratimāṃ karoti niṣpādayati bodhicittam /",
  "SA11bsa054_u:330": "tathāgatavigrahaṃ nirvartayatītyarthaḥ /",
  "SA11bsa054_u:331": "kiṃ bhūtām? anarghām /",
  "SA11bsa054_u:332": "na vidyate argho mūlyaṃ yasyāḥ /",
  "SA11bsa054_u:333": "sarvatraidhātukātiśāyiguṇatvād guṇaparyantāparijñānācca /",
  "SA11bsa054_u:334": "tathoktāṃ tām /",
  "SA11bsa054_u:335": "ata eva rasajātaṃ rasaprakāram /",
  "SA11bsa054_u:336": "atyuccavedhakāritvādatīva vedhanīyam /",
  "SA11bsa054_u:337": "kartari anīyaḥ karaṇe vā /",
  "SA11bsa054_u:338": "tat tādṛśam /",
  "SA11bsa054_u:339": "bodhicittaṃ saṃjñā asya rasajātasya /",
  "SA11bsa054_u:340": "bodhicittāparavyapadeśam /",
  "SA11bsa054_u:341": "sudṛḍhaṃ gṛhṇata yathā gṛhītaṃ punarna calati gṛhṇīteti prāpte gṛhṇateti yathāgamapāṭhāt /",
  "SA11bsa054_u:342": "tasmājjinaratnamātmānaṃ kartukāmairbodhicittamahārasaḥ sudṛḍhaṃ grahītavyaḥ /",
  "SA11bsa054_u:343": "uktaṃ ca āryamaitreyavimokṣe [gaṇḍavyūhasūtra 502]",
  "SA11bsa054_u:344": "tadyathā kulaputra asti hāṭakaprabhāsaṃ nāma rasajātam /",
  "SA11bsa054_u:345": "tasyaikaṃ palaṃ lohapalasahasraṃ suvarṇīkaroti /",
  "SA11bsa054_u:346": "na ca tadrasapalaṃ śakyate tena lohapalasahasreṇa paryādātuṃ lohīkartuṃ vā /",
  "SA11bsa054_u:347": "evameva ekaḥ sarvajñatācittotpādarasadhātuḥ kuśalamūlapariṇāmanājñānasaṃgṛhītaḥ sarvakarmakleśāvaraṇalohāni paryādāya sarvadharmān sarvajñatāsuvarṇān karoti /",
  "SA11bsa054_u:348": "na ca sarvajñatācittotpādarasadhātuḥ śakyate sarvakarmakleśāvaraṇalohādibhiḥ paryādātuṃ tatkartuṃ veti //",
  "SA11bsa054_u:349": "bhavagatiṣu vibhūtikāmairapi nātra saṃśayo viparyāso vā kartavyaḥ ityupadarśayannāha-",
  "SA11bsa054_u:350": "suparīkṣitamaprameyadhībhirbahumūlyaṃ jagadekasārthavāhaiḥ /",
  "SA11bsa054_u:351": "gatipattanavipravāsaśīlāḥ sudṛḍhaṃ gṛhṇ ata bodhicittaratnam // Bca_1.11 //",
  "SA11bsa054_u:352": "gataya eva pattanāni paṇyadravyakrayavikrayanagarāṇi iha pattanāni /",
  "SA11bsa054_u:353": "tadvat śubhāśubhakarmapaṇyadravyakrayavikrayasthānāni gatipattanāni /",
  "SA11bsa054_u:354": "teṣu vipravāso vipravasanameva śīlaṃ svabhāvo yeṣāṃ te tathoktāḥ /",
  "SA11bsa054_u:355": "teṣāṃ saṃbodhanam /",
  "SA11bsa054_u:356": "he gatipattanavipravāsaśīlāḥ,",
  "SA11bsa054_u:357": "sudṛḍhaṃ gṛhṇata bodhicittaratnam /",
  "SA11bsa054_u:358": "bodhicittameva ratnaṃ ratnamiva /",
  "SA11bsa054_u:359": "yathā cintāmaṇimahāratnaṃ sarvadāridyadurgatipraśamanahetuḥ, (Bcp 9)",
  "SA11bsa054_u:360": "tathā idamapi bodhicittaratnam /",
  "SA11bsa054_u:361": "ayamabhiprāyaḥ- vaṇija eva sukhasaṃpattilābhārthino yūyam /",
  "SA11bsa054_u:362": "ataḥ idameva mahāratnaṃ mahatādareṇa gṛhṇata /",
  "SA11bsa054_u:363": "kutaḥ? bahumūlyamiti hetupadametat /",
  "SA11bsa054_u:364": "yasmādanarghamidaṃ sarvātiśāyi laukikalokottarasaṃpattinidānabhūtatvāt,",
  "SA11bsa054_u:365": "tasmādidameva grāhyamityarthaḥ /",
  "SA11bsa054_u:366": "kathamidaṃ jñāyata iti cedāha- suparīkṣitamiti /",
  "SA11bsa054_u:367": "suṣṭhu nirūpitaṃ samyaṅ nirṇītamityarthaḥ /",
  "SA11bsa054_u:368": "kairityāha- aprameyadhībhiḥ /",
  "SA11bsa054_u:369": "aprameyā pramātumaśakyā dhīrbuddhiryeṣāṃ taiḥ mahāprājñaiḥ buddhabodhisattvaiḥ /",
  "SA11bsa054_u:370": "etāvatā parīkṣāyāṃ skhalitamapi nāsti iti suparīkśitamucyate /",
  "SA11bsa054_u:371": "punarapi kiṃbhūtaiḥ?",
  "SA11bsa054_u:372": "jagadekasārthavāhaiḥ /",
  "SA11bsa054_u:373": "sārthaṃ vāhayantītyaṇ /",
  "SA11bsa054_u:374": "jagatāmeka eva sārthavāhāḥ karuṇāvaśavartino buddhā bhagavanto bodhisattvāśca, taiḥ /",
  "SA11bsa054_u:375": "yathā khalu vaṇijāṃ hitāhitaprāptiparihārayorhitaiṣiṇo jñānavantaśca sārthavāhā netāro bhavanti,",
  "SA11bsa054_u:376": "iti na tatra visaṃvādasaṃbhāvanā,",
  "SA11bsa054_u:377": "tathā atrāpītyabhiprāyaḥ /",
  "SA11bsa054_u:378": "tasmādidameva bodhicittaratnamanarghaṃ sudṛḍhaṃ grāhyamiti /",
  "SA11bsa054_u:379": "etacca tatraivoktam-",
  "SA11bsa054_u:380": "tadyathā kulaputra yāvaccandrasūryau manḍalaprabhayā avabhāsete /",
  "SA11bsa054_u:381": "atrāntare ye keciddhana dhānyaratnajātarūparajatapuṣpadhūpagandhamālyavilepanaparibhogāḥ,",
  "SA11bsa054_u:382": "te sarve vaśirājamahāmaṇiratnasya mūlyaṃ na kṣamante,",
  "SA11bsa054_u:383": "evameva yāvat triṣvapi adhvasu sarvajñajñānaṃ dharmadhātuviṣayamavabhāsayati /",
  "SA11bsa054_u:384": "atrāntare yāni kāni cit sarvadevamanuṣyasarvasattvasarvaśrāvakapratyekabuddhakuśalamūlāni sāsravānāsravāṇi sarvāṇi tāni bodhicittotpādavaśirājamahāmaṇiratnasya mūlyaṃ na kṣamante /",
  "SA11bsa054_u:385": "[gaṇḍavyūhasūtra-500] iti //",
  "SA11bsa054_u:386": "idamaparamasādhāraṇamatiśayavat kalpataroriva māhātmyamasya upadarśayannāha-",
  "SA11bsa054_u:387": "kadalīva phalaṃ vihāya yāti kṣayamanyat kuśalaṃ hi sarvameva /",
  "SA11bsa054_u:388": "satataṃ phalati kṣayaṃ na yāti prasavatyeva tu bodhicittavṛkṣaḥ // Bca_1.12 //",
  "SA11bsa054_u:389": "kadalī yathā palamekavāraṃ datvā na punaḥ phalati,",
  "SA11bsa054_u:390": "tathā bodhicittādanyadapi kuśalaṃ sarvameva kiṃcideva vipāke paripakve na punaḥ phaladānasamarthaṃ bhavati /",
  "SA11bsa054_u:391": "tāvataivāsya parikṣayāt,",
  "SA11bsa054_u:392": "vipākasya ca avyākṛtatayā punaḥ phalānubandhābhāvāt /",
  "SA11bsa054_u:393": "bodhicittasya punarayaṃ viśeṣaḥ ityāha- satatamityādi /",
  "SA11bsa054_u:394": "sarvakālaṃ phalati devamanuṣyopapattiṣu sukhasaṃpattipradānāt kṣayaṃ na yāti tadanyakuśalavat,",
  "SA11bsa054_u:395": "sthirasvabhāvatvāt /",
  "SA11bsa054_u:396": "pratikṣaṇamanekaprakāraiḥ śubhameghapravāhairāpūryamāṇatvācca prasavatyeva tu bodhicittavṛkṣaḥ,",
  "SA11bsa054_u:397": "avicchinnasukhasaṃpattiphalaprasavanāt,",
  "SA11bsa054_u:398": "uttarottaramaparā paraguṇaviśeṣajananācca /",
  "SA11bsa054_u:399": "bodhicittaṃ vṛkśa iva /",
  "SA11bsa054_u:400": "upamitaṃ vyāghrādibhiḥ iti samāsaḥ /",
  "SA11bsa054_u:401": "yasmādevam,",
  "SA11bsa054_u:402": "tasmādanuparatamatiśayavatsarvasukhasaṃpadaḥ prāptukāmaiḥ prekṣāvadbhiridameva grāhyam /",
  "SA11bsa054_u:403": "kathitaṃ caitadāryākṣayamatinirdeśe-",
  "SA11bsa054_u:404": "(Bcp 10) tadyathāpi nāma bhadanta śāradvatīputra mahāsamudrapatitasyodakabindornāstyantarā parikṣayaḥ paryādānaṃ yāvanna kalpaparyantaḥ iti,",
  "SA11bsa054_u:405": "evameva bodhipariṇāmitasya kuśalamūlasya nāstyantarā parikṣayaḥ paryādānaṃ yāvanna bodhimaṇḍaniṣadanam // iti //",
  "SA11bsa054_u:406": "na kevalaṃ sarvaśubhasaṃcayakāraṇam,",
  "SA11bsa054_u:407": "akuśalapakṣakṣayaheturapi bodhicittamiti sārdhaślokenāha-",
  "SA11bsa054_u:408": "kṛtvāpi pāpāni sudāruṇāni yadāśrayāduttarati kṣaṇena /",
  "SA11bsa054_u:409": "śūrāśrayeṇeva mahābhayāni nāśrīyate tatkathamajñasattvaiḥ // Bca_1.13 //",
  "SA11bsa054_u:410_0": "bodhicittagrahaṇātpūrvaṃ kṛtvāpi pāpāni akuśalakarmāṇi narakādiṣu duḥsahaduḥkhadāyakatvāt",
  "SA11bsa054_u:410_1": "sudāruṇāni atibhayaṃkarāṇi mahānti vā yasya bodhicittasyāśrayādāśrayaṇāt tadutpādanarakṣaṇavardhanasevanalakṣaṇāt",
  "SA11bsa054_u:410_2": "uttarati nistarati /",
  "SA11bsa054_u:411": "tatsāmarthyābhibhavena atikrāmatītyarthaḥ /",
  "SA11bsa054_u:412": "kṣaṇena ekasminneva kṣaṇe mahataḥ puṇyarāśeḥ samupārjanāt /",
  "SA11bsa054_u:413": "tadutpādanamātreṇa /",
  "SA11bsa054_u:414": "kathamivottarati?",
  "SA11bsa054_u:415": "śūrāśrayeṇeva mahābhayāni balavatpuruṣāśrayeṇa yathā mahāparādhaṃ kṛtvāpi kaściduttarati tadaparādhaphalānnirbhayo bhavati,",
  "SA11bsa054_u:416": "tathā prakṛte 'pi /",
  "SA11bsa054_u:417": "tadevaṃbhūtaṃ bodhicittaṃ kathaṃ kimiti nāśrīyate na sevyate?",
  "SA11bsa054_u:418": "ajñasattvaiḥ prajñāvikalairmūḍhajanairityarthaḥ /",
  "SA11bsa054_u:419": "āśrayaṇīyameva tadbhavediti bhāvaḥ /",
  "SA11bsa054_u:420": "idamapi tatraivoktam-",
  "SA11bsa054_u:421": "tadyathā kulaputra śūrasaṃniśritaḥ puruṣaḥ sarvaśatrubhyo na bibheti,",
  "SA11bsa054_u:422": "evameva bodhicittotpādaśūrasaṃniśrito bodhisattvaḥ sarvaduścaritaśatrubhyo na bibhetīti //",
  "SA11bsa054_u:423": "aparamapi bodhicittātpāpakṣayadṛṣṭāntamāha-",
  "SA11bsa054_u:424": "yugāntakālānalavanmahānti pāpāni yannirdahati kṣaṇena /",
  "SA11bsa054_u:425": "yugāntakāle pralayasamaye analo bahniḥ saptasūryodayasamudbhūtaḥ yathā sarvaṃ kāmādhātuṃ saprathamadhyānaṃ nirdahati,",
  "SA11bsa054_u:426": "niḥśeṣaṃ dahati yathā bhasmāpi nāvaśiṣyate,",
  "SA11bsa054_u:427": "tadvat pāpāni /",
  "SA11bsa054_u:428": "kiṃbhūtāni?",
  "SA11bsa054_u:429": "mahānti sumeruprakhyāni mahārauravādiduḥkhavipākāni yad bodhicittaṃ nirdahati tadvipākopaghātānnirmūlayati /",
  "SA11bsa054_u:430": "kṣaṇena nacireṇa /",
  "SA11bsa054_u:431": "nāśrīyate tatkathamajñasattvairiti saṃbandhaḥ kāryaḥ //",
  "SA11bsa054_u:432": "etadapi tatraivoktam- kalpoddāhāgnibhūtaṃ sarvaduṣkṛtanirdahanatayā /",
  "SA11bsa054_u:433": "pātālabhūtaṃ sarvākuśaladharmaparyādānakaraṇatayā iti //",
  "SA11bsa054_u:434": "nanu kṛtakarmāvipraṇāśavādī bhagavān,",
  "SA11bsa054_u:435": "tat kathamidamabhidhīyate?",
  "SA11bsa054_u:436": "satyamucyate /",
  "SA11bsa054_u:437": "bodhicittaprasūte pratikṣaṇamākāśadhātuvyāpake mahati puṇyaughe 'ntarbhūtatayā lavaṇapalopamanyāyena aprajñāyamānatvāt,",
  "SA11bsa054_u:438": "balavatā pratipakṣeṇa abhībhūtatvācca,",
  "SA11bsa054_u:439": "phaladānāsamarthaṃ dagdhameva tadityadoṣaḥ /",
  "SA11bsa054_u:440": "yadi vā nirupāyābhisaṃdhinā taduktam- nābhuktaṃ kṣīyate karmeti /",
  "SA11bsa054_u:441": "idaṃ tu sarvapāpanirmūlane (Bcp 11)",
  "SA11bsa054_u:442": "mahānupāyaḥ /",
  "SA11bsa054_u:443": "tathā hi- yadā bodhisattvaḥ sarvasattvānākāśadhātuvyāpinaḥ sarvaduḥkhāt samuddhṛtya sarvasukhasaṃpannān kariṣyāmītyadhyāśayena vicintayati /",
  "SA11bsa054_u:444": "pūrvakṛtaṃ ca pāpaṃ vidūṣaṇāsamudācārādibhiḥ kṣapayati,",
  "SA11bsa054_u:445": "tadā bodhicittabalādeva tatsaṃtāne pāpasya kaḥ sadbhāvaḥ,",
  "SA11bsa054_u:446": "yena codyasyāvakāśaḥ syāditi sarvaṃ nirākulam /",
  "SA11bsa054_u:447": "etāvatā yaduktam- tajjīyate 'nyena śubhena kena iti,",
  "SA11bsa054_u:448": "tadapi vispaṣṭīkṛtam /",
  "SA11bsa054_u:449": "anye punaḥ- aniyatavipākāpekṣayā sarvametaducyate,",
  "SA11bsa054_u:450": "niyatavipākasya tu karmaṇaḥ kenacitpratiṣeddhumaśakyatvādityāhuḥ //",
  "SA11bsa054_u:451": "itthamapi bodhicittamupādeyamityāha-",
  "SA11bsa054_u:452": "yasyānuśaṃsānamitānuvāca maitreyanāthaḥ sudhanāya dhīmān // Bca_1.14 //",
  "SA11bsa054_u:453": "yasya bodhicittasya anuśaṃsān svābhāvikān guṇān amitān apramāṇān maitreyanāthaḥ bhagavānajitaḥ /",
  "SA11bsa054_u:454": "kiṃbhūtaḥ? dhīmān bodhisattvaḥ /",
  "SA11bsa054_u:455": "uvāca uktavān /",
  "SA11bsa054_u:456": "sudhanāya sudhananāmne bodhisattvāya /",
  "SA11bsa054_u:457": "tathā ca āryagaṇḍavyūhasūtre [varṇitam-",
  "SA11bsa054_u:458": "bodhicittaṃ hi kulaputra bījabhūtaṃ sarvabuddhadharmāṇām /",
  "SA11bsa054_u:459": "kṣetrabhūtaṃ sarvajagacchukladharmavirohaṇatayā /",
  "SA11bsa054_u:460": "dharaṇibhūtaṃ sarvalokapratiśaraṇatayā /",
  "SA11bsa054_u:461": "yāvat pitṛbhūtaṃ sarvabodhisattvārakṣaṇatayā /",
  "SA11bsa054_u:462": "pe......... /",
  "SA11bsa054_u:463": "vaiśravaṇabhūtaṃ sarvadāridyasaṃchedanatayā /",
  "SA11bsa054_u:464": "cintāmaṇirājabhūtaṃ sarvārthasaṃsādhanatayā /",
  "SA11bsa054_u:465": "bhadraghaṭabhūtaṃ sarvābhiprāyaparipūraṇatayā /",
  "SA11bsa054_u:466": "śaktibhūtaṃ kleśaśatruvijayāya //",
  "SA11bsa054_u:467": "ityādi vistaraḥ //",
  "SA11bsa054_u:468": "nāśrīyate tat kathamajñasattvaiḥ iti atrāpi yojanīyam //",
  "SA11bsa054_u:469": "idānīṃ bodhicittasya prabhedaṃ darśayannāha-",
  "SA11bsa054_u:470": "tadbodhicittaṃ dvividhaṃ vijñātavyaṃ samāsataḥ /",
  "SA11bsa054_u:471": "bodhipraṇidhicittaṃ ca bodhiprasthānameva ca // Bca_1.15 //",
  "SA11bsa054_u:472": "tat samanantarapradarśitānuśaṃsaṃ bodhicittaṃ dvividhaṃ dviprakāraṃ vijñātavyaṃ veditavyam /",
  "SA11bsa054_u:473": "gotrabhūmyādigatānekaprakārasaṃbhave 'pi kathaṃ dvividhamityāha- samāsataḥ /",
  "SA11bsa054_u:474": "aparaprakārasaṃbhave 'pi saṃkṣepataḥ idaṃ dvividhamucyate /",
  "SA11bsa054_u:475": "dvividhamapi katham?",
  "SA11bsa054_u:476": "bodhipraṇidhicittamityekam,",
  "SA11bsa054_u:477": "bodhiprasthānamiti dvitīyam /",
  "SA11bsa054_u:478": "bodhau praṇidhiḥ,",
  "SA11bsa054_u:479": "tadeva cittaṃ tatra vā cittam /",
  "SA11bsa054_u:480": "yaccittaṃ praṇidhānādutpannaṃ bhavati dānādipravṛttivikalaṃ ca,",
  "SA11bsa054_u:481": "tat praṇidhicittam /",
  "SA11bsa054_u:482": "tadyathā- sarvajagatparitrāṇāya buddho bhaveyamiti prathamataraṃ prārthanākārā cetanā /",
  "SA11bsa054_u:483": "prasthāne cittaṃ prasthānameva vā cittam /",
  "SA11bsa054_u:484": "cittasya tatsvabhāvatvāt /",
  "SA11bsa054_u:485": "pūrvakamanaskārapuraḥsarameva yataḥ prabhṛti saṃvaragrahaṇapūrvakaṃ saṃbhāreṣu pravartate,",
  "SA11bsa054_u:486": "tat prasthānacittam /",
  "SA11bsa054_u:487": "iti uktakrameṇa dvaividhyam /",
  "SA11bsa054_u:488": "iyāneva bhedaḥ iti evakāreṇa pratipādayati /",
  "SA11bsa054_u:489": "cakāradvayaṃ parasparasamuccaye /",
  "SA11bsa054_u:490": "dvayorapi bodhicittatvaṃ darśayati /",
  "SA11bsa054_u:491": "tena pūrvakaṃ bodhicittaṃ na bhavatīti śaṅkāṃ nirasyati /",
  "SA11bsa054_u:492": "śūraṃgamasūtre ādyotpāditasyāpi bodhicittasya buddhatvahetutvābhidhānāt /",
  "SA11bsa054_u:493": "tathā āryagaṇḍavyūhe coktam-",
  "SA11bsa054_u:494": "(Bcp 12) durlabhāḥ kulaputra te sattvāḥ sattvaloke ye anuttarasyāṃ samyaksaṃbodhau cittaṃ praṇidadhati /",
  "SA11bsa054_u:495": "tato 'pi durlabhatamāste sattvāḥ ye anuttarāṃ samyaksaṃbodhimanuprasthitāḥ // iti //",
  "SA11bsa054_u:496": "idānīmuktameva prabhedamudāharaṇena vyaktīkurvannāha-",
  "SA11bsa054_u:497": "gantukāmasya gantuśca yathā bhedaḥ pratīyate /",
  "SA11bsa054_u:498": "tathā bhedo 'nayorjñeyo yāthāsaṃkhyena paṇḍitaiḥ // Bca_1.16 //",
  "SA11bsa054_u:499": "yathā kaścit puruṣaḥ abhimatadeśaprāptaye gantukāmaḥ gamanābhiprāyaḥ,",
  "SA11bsa054_u:500": "na tu punargacchatyeva,",
  "SA11bsa054_u:501": "anyaḥ punastatprāptaye prasthito gacchatyeva /",
  "SA11bsa054_u:502": "yadvadyathā /",
  "SA11bsa054_u:503": "tayorbhedo viśeṣaḥ pratīyate avagamyate,",
  "SA11bsa054_u:504": "tadvattathā bhedo nānātvamanayorbodhipraṇidhiprasthānacetasorjñeyaḥ avaboddhavyaḥ paṇḍitairvicakṣaṇaiḥ /",
  "SA11bsa054_u:505": "katham? yāthāsaṃkhyena /",
  "SA11bsa054_u:506": "svārthe 'pyaṇ /",
  "SA11bsa054_u:507": "prāktanaṃ praṇidhicittasya nidarśanaṃ paścāttanaṃ prasthānacetasaḥ iti saṃkhyārthaḥ //",
  "SA11bsa054_u:508": "tadetat praṇidhicittaṃ pratipattivikalamapi saṃsāre mahāphalaṃ bhagavatā varṇitamityāha-",
  "SA11bsa054_u:509": "bodhipraṇidhicittasya saṃsāre 'pi phalaṃ mahat /",
  "SA11bsa054_u:510": "yadi nāma tat pratipattivikalam,",
  "SA11bsa054_u:511": "tathāpi tasya āstāṃ tāvad buddhatvam,",
  "SA11bsa054_u:512": "saṃsāre 'pi devamanuṣyopapattisvabhāvaṃ sukhasaṃpattilakṣaṇaṃ phalaṃ mahat,",
  "SA11bsa054_u:513": "anyasmāt kuśalād bṛhat /",
  "SA11bsa054_u:514": "satataṃ phalatītyādiviśeṣaṇaviśiṣṭatvāt /",
  "SA11bsa054_u:515": "tathā coktamāryamaitreyavimokṣe [=gaṇḍavyūhasūtra-508]-",
  "SA11bsa054_u:516": "tadyathāpi nāma kulaputra bhinnamapi vajraratnaṃ sarvaprativiśiṣṭaṃ suvarṇālaṃkāramabhibhavati,",
  "SA11bsa054_u:517": "vajraratnanāma ca na vijahāti,",
  "SA11bsa054_u:518": "sarvadāridyaṃ ca vinivartayati,",
  "SA11bsa054_u:519": "evameva kulaputra pratipattibhinnamapi sarvajñatācittotpādavajraratnaṃ sarvaśrāvakapratyekabuddhaguṇasuvarṇālaṃkāramabhibhavati,",
  "SA11bsa054_u:520": "bodhicittanāma ca na vijahāti,",
  "SA11bsa054_u:521": "saṃsāradāridyaṃ ca vinivartayatīti //",
  "SA11bsa054_u:522": "tasmād yo 'pi pāramitāsu sarveṇa sarvaṃ sarvathā śikṣitumasamarthaḥ,",
  "SA11bsa054_u:523": "tenāpi bodhicittamutpādanīyam /",
  "SA11bsa054_u:524": "evamupāyaparigraheṇa mahāphalatvāt /",
  "SA11bsa054_u:525": "yathoktamāryāpararājāvavādakasūtre-",
  "SA11bsa054_u:526": "yasmāt tvaṃ mahārāja bahukṛtyo bahukaraṇīyaḥ,",
  "SA11bsa054_u:527": "asahaḥ sarveṇa sarvaṃ sarvathā sarvadā dānapāramitāyāṃ śikṣitum,",
  "SA11bsa054_u:528": "yāvat prajñāpāramitāyāṃ śikṣitum /",
  "SA11bsa054_u:529": "tasmāttarhi tvaṃ mahārāja evameva saṃbodhicchandaṃ śraddhāṃ prārthanāṃ praṇidhiṃ ca,",
  "SA11bsa054_u:530": "gacchannapi tiṣṭhannapi niṣaṇṇo 'pi śayāno 'pi jāgradapi bhuñjāno 'pi pibannapi,",
  "SA11bsa054_u:531": "satatamamitamanusmara,",
  "SA11bsa054_u:532": "manasi kuru, bhāvaya /",
  "SA11bsa054_u:533": "sarvabuddhabodhisattvapratyekabuddhāryaśrāvakapṛthagjanānāmātmanaśca atītānāgatapratyutpannāni kuśalamūlānipiṇḍayitvā tulayitvā anumodayasva agrayā anumodanayā /",
  "SA11bsa054_u:534": "anumodya ca sarvabuddhabodhisattvapratyekabuddhāryaśrāvakāṇāṃ pūjākarmāṇi niryātaya /",
  "SA11bsa054_u:535": "niryātya ca sarvasattvasādhāraṇāni kuru /",
  "SA11bsa054_u:536": "tataḥ sarvasattvānāṃ yāvat sarvajñatāpratilambhāya sarvabuddhadharmaparipūraṇāya dine dine traikālyamanuttarāyāṃ samyaksaṃbodhau pariṇāmaya /",
  "SA11bsa054_u:537": "evaṃ khalu tvaṃ mahārāja pratipannaḥ san rājyaṃ ca kārayiṣyasi,",
  "SA11bsa054_u:538": "rājyakṛtyāni ca na hāpayiṣyasi,",
  "SA11bsa054_u:539": "bodhisaṃbhārāṃśca paripūrayiṣyasi //",
  "SA11bsa054_u:540": "ityādikamuktvāha- (Bcp 13)",
  "SA11bsa054_u:541": "sa khalu punastvaṃ mahārāja samyaksaṃbodhicittakuśalamūlavipākena anekakṛtvo deveṣu upapanno 'bhūḥ /",
  "SA11bsa054_u:542": "anekakṛtvo manuṣyeṣu upapanno 'bhūḥ /",
  "SA11bsa054_u:543": "sarvāsu ca devamanuṣyopapattiṣu ādhipatyaṃ kārayiṣyasi /",
  "SA11bsa054_u:544": "iti vistaraḥ //",
  "SA11bsa054_u:545": "iti caryāvikale 'pi bodhicitte nāvamanyanā kāryā /",
  "SA11bsa054_u:546": "tasyāpi anantasaṃsāre sukhaprasavanāt /",
  "SA11bsa054_u:547": "yat punaḥ pratipattisāraṃ bodhicittaṃ tadatitarāṃ vipulaphalameveti siddhamityāha-",
  "SA11bsa054_u:548": "na tvavicchinnapuṇyatvaṃ yathā prasthānacetasaḥ // Bca_1.17 //",
  "SA11bsa054_u:549": "na tu na punaḥ /",
  "SA11bsa054_u:550": "yathā prasthānacittasya avicchinnapuṇyatvaṃ nirantaraśubhapravāha vāhitvam,",
  "SA11bsa054_u:551": "na tathā asyeti bhāvaḥ //",
  "SA11bsa054_u:552": "idameva avicchinnapuṇyatvaṃ vṛttadvayena prasādhayannāha-",
  "SA11bsa054_u:553": "yataḥ prabhṛtyaparyantasattvadhātupramokṣaṇe /",
  "SA11bsa054_u:554": "samādadāti taccittamanivartyena cetasā // Bca_1.18 //",
  "SA11bsa054_u:555": "tataḥprabhṛti suptasya pramattasyāpyanekaśaḥ /",
  "SA11bsa054_u:556": "avicchinnāḥ puṇyadhārāḥ pravartante nabhaḥsamāḥ // Bca_1.19 //",
  "SA11bsa054_u:557": "yataḥprabhṛtiḥ yasmādārabhya /",
  "SA11bsa054_u:558": "na vidyate paryantaḥ iyattā asyeti aparyantasya ākāśadhātuvyāpinaḥ sattvadhātoḥ /",
  "SA11bsa054_u:559": "pramokṣaṇe pramokṣe sarvaduḥkhopaśamanimitte /",
  "SA11bsa054_u:560": "samādadāti taccittam,",
  "SA11bsa054_u:561": "samyaksaṃbodhicittaṃ samādāya vartate /",
  "SA11bsa054_u:562": "katham? anivartyena cetasā apravṛttibhraṣṭena manasā /",
  "SA11bsa054_u:563": "tataḥprabhṛti tadādiṃ kṛtvā /",
  "SA11bsa054_u:564": "suptasya middhākrāntacittasya pramattasya vikṣiptacittasyāpi /",
  "SA11bsa054_u:565": "ubhayatrāpi saṃbadhyate /",
  "SA11bsa054_u:566": "upalakṣaṇaṃ caitat /",
  "SA11bsa054_u:567": "gacchato 'pi tiṣṭhato 'pi niṣaṇṇasyāpi bhuñjānasyāpi mūrcchādyavasthāyāmapītyādi draṣṭavyam /",
  "SA11bsa054_u:568": "anekaśa iti /",
  "SA11bsa054_u:569": "pratikṣaṇamanekavāram /",
  "SA11bsa054_u:570": "avicchinnāḥ puṇyadhārāḥ nirantarasaṃtatayaḥ śubhavegāḥ pravartante /",
  "SA11bsa054_u:571": "nabhaḥsamāḥ pratikṣaṇamākāśadhātupramāṇāḥ /",
  "SA11bsa054_u:572": "tasmāt pratipattisāreṇa bodhisattvena bhavitavyam /",
  "SA11bsa054_u:573": "āryasamādhirāje coktam-",
  "SA11bsa054_u:574": "tasmāt pratipattisāro bhaviṣyāmi,",
  "SA11bsa054_u:575": "ityevaṃ kumāra śikṣitavyam /",
  "SA11bsa054_u:576": "tat kasya hetoḥ?",
  "SA11bsa054_u:577": "pratipattisārasya kumāra na durlabhā bhavati anuttarā samyaksaṃbodhiriti [samādhi-10] //",
  "SA11bsa054_u:578": "avicchinnapuṇyaṃtvamasya bhagavataivoktamityupadarśayannāha-",
  "SA11bsa054_u:579": "idaṃ subāhupṛcchāyāṃ sopapattikamuktavān /",
  "SA11bsa054_u:580": "hīnādhimuktisattvārthaṃ svayameva tathāgataḥ // Bca_1.20 //",
  "SA11bsa054_u:581": "idameva aprameyapuṇyatvaṃ svayameva ātmanaiva tathāgato buddho bhagavānuktavān kathitavān /",
  "SA11bsa054_u:582": "kva? subāhupṛcchāyāṃ subāhupṛcchānāmni sūtre /",
  "SA11bsa054_u:583": "katham? sopapattikaṃ sayuktikam /",
  "SA11bsa054_u:584": "kimartham? hīnādhimuktisattvārtham /",
  "SA11bsa054_u:585": "hīne śrāvakapratyekabuddhayāne adhimuktiḥ śraddhā chando vā (Bcp 14) yeṣāṃ te /",
  "SA11bsa054_u:586": "te sattvāśca /",
  "SA11bsa054_u:587": "tebhya idaṃ tadartham /",
  "SA11bsa054_u:588": "tat prayojanamuddiśyetyarthaḥ /",
  "SA11bsa054_u:589": "tathā hi- ye aniyatagotrāściratarakālena bahutarasaṃbhāropārjanabhītā mahāyānāccittaṃ vyāvartya laghutarakālena alpatarasaṃbhārasādhye śrāvakapratyekabuddhayāne cittamutpādayanti,",
  "SA11bsa054_u:590": "tadvayāvartanārthaṃ bhagavānupapattimāha //",
  "SA11bsa054_u:591": "tāmevopapattiṃ vṛttadvayena kathayannāha-",
  "SA11bsa054_u:592": "śiraḥśūlāni sattvānāṃ nāśayāmīti cintayan /",
  "SA11bsa054_u:593": "aprameyeṇa puṇyena gṛhyate sma hitāśayaḥ // Bca_1.21 //",
  "SA11bsa054_u:594": "kimutāpratimaṃ śūlamekaikasya jihīrṣataḥ /",
  "SA11bsa054_u:595": "aprameyaguṇaṃ sattvamekaikaṃ ca cikīrṣataḥ // Bca_1.22 //",
  "SA11bsa054_u:596": "katipayajanānāṃ mastakapīḍāṃ nāśayāmi mantreṇa agadena vā,",
  "SA11bsa054_u:597": "ityevaṃ manasi kurvan apramāṇena sukṛtena asau kalyāṇābhiprāyo gṛhīto draṣṭavyaḥ /",
  "SA11bsa054_u:598": "kiṃ punarapramāṇaṃ saṃsāraduḥkhaṃ pratisattvamapramāṇasya jagato hartumicchataḥ /",
  "SA11bsa054_u:599": "api ca tacchūlamapanīya sarvasattvān sarvaguṇasamaṅginaḥ kartumicchataḥ kimaprameyaṃ puṇyaṃ na bhavati?",
  "SA11bsa054_u:600": "iti vibhaktivipariṇāmena yojanīyam /",
  "SA11bsa054_u:601": "avicchinnāḥ puṇyadhārāḥ kimuta tasya na pravartante nabhaḥsamā iti /",
  "SA11bsa054_u:602": "tasmād yathā saṃbhārabāhulyasādhyaṃ buddhatvam,",
  "SA11bsa054_u:603": "yathā saṃbhāravaipulye 'pi pratikṣaṇamiti hetuviśeṣādatraiva mahāyāne mahānlābhaḥ /",
  "SA11bsa054_u:604": "ato nāsmaccittamabhayasthāne kātaratayā vinivartanīyamityupadarśitaṃ bhavati /",
  "SA11bsa054_u:605": "yadvakṣyati-",
  "SA11bsa054_u:606": "kṣapayan pūrvapāpāni pratīcchan puṇyasāgarān /",
  "SA11bsa054_u:607": "bodhicittabalādeva śrāvakebhyo 'pi śīghragaḥ //",
  "SA11bsa054_u:608": "iti // [bodhi. 7.29]",
  "SA11bsa054_u:609": "yaścaivaṃ sarvasattvānāṃ hitasukhārthamudyujyate,",
  "SA11bsa054_u:610": "sa devādibhyo 'pyasādhāraṇaguṇātvāt praśasya ityupadarśayannāha-",
  "SA11bsa054_u:611": "kasya mātuḥ piturvāpi hitāśaṃseyamīdṛśī /",
  "SA11bsa054_u:612": "devatānāmṛṣīṇāṃ vā brahmaṇāṃ vā bhaviṣyati // Bca_1.23 //",
  "SA11bsa054_u:613": "kasya sattvasya /",
  "SA11bsa054_u:614": "māturjananyāḥ /",
  "SA11bsa054_u:615": "kasya piturvā janakasya /",
  "SA11bsa054_u:616": "devatānāṃ somavaruṇādīnām /",
  "SA11bsa054_u:617": "ṛṣīṇāṃ vā vasiṣṭhagotamādīnām /",
  "SA11bsa054_u:618": "brahmaṇāṃ vā vedhasām /",
  "SA11bsa054_u:619": "iyamīdṛśī hītāśaṃsā hitopasaṃhāramatiḥ yādṛśī samanantaraṃ pratipāditā bodhisattvasya bhaviṣyati iti /",
  "SA11bsa054_u:620": "āstāṃ tāvat bhūtā bhavati vā,",
  "SA11bsa054_u:621": "bhaviṣyatyapi naiva kasyacidbodhisattvamantareṇānyasya //",
  "SA11bsa054_u:622": "kutaḥ punaretadityāha-",
  "SA11bsa054_u:623": "teṣāmeva ca sattvānāṃ svārthe 'pyeṣa manorathaḥ /",
  "SA11bsa054_u:624": "notpannapūrvaḥ svapne 'pi parārthe saṃbhavaḥ kutaḥ // Bca_1.24 //",
  "SA11bsa054_u:625": "(Bcp 15) teṣāṃ mātrādīnāṃ svārthe 'pi ātmanaḥ kṛte 'pi eṣa manorathaḥ sarvaduḥkhamapahartum,",
  "SA11bsa054_u:626": "apramāṇaguṇānādhātuṃ notpannapūrvaḥ abhūtapūrvaḥ svapne 'pi /",
  "SA11bsa054_u:627": "āstāṃ tāvajjāgradavasthāyāṃ buddhipūrvakamutpannaḥ /",
  "SA11bsa054_u:628": "parārthe kadācidutpadyeta ityāha- parārthe saṃbhavaḥ kutaḥ /",
  "SA11bsa054_u:629": "ātmā hi vallabho lokasya parasmāt /",
  "SA11bsa054_u:630": "tatraiva cennāsti,",
  "SA11bsa054_u:631": "parārthe saṃbhāvanāpi kutaḥ? athavā /",
  "SA11bsa054_u:632": "svapne 'pi parārthe saṃbhavaḥ kutaḥ iti yojyam //",
  "SA11bsa054_u:633": "tadevamasādhāraṇatvaṃ bodhisattvasya pratipādya upasaṃharannāha-",
  "SA11bsa054_u:634": "sattvaratnaviśeṣo 'yamapūrvo jāyate katham /",
  "SA11bsa054_u:635": "yatparārthāśayo 'nyeṣāṃ na svārthe 'pyupajāyate // Bca_1.25 //",
  "SA11bsa054_u:636": "evamatyadbhutakarmakāritayā durlabhotpādāt sattva eva ratnaviśeṣaḥ apūrvaḥ anupalabdhapūrvaḥ /",
  "SA11bsa054_u:637": "ayamiti yādṛśaguṇo 'tra kathitaḥ /",
  "SA11bsa054_u:638": "jāyate katham /",
  "SA11bsa054_u:639": "kathamityadbhute /",
  "SA11bsa054_u:640": "kasmāt punarevamucyate?",
  "SA11bsa054_u:641": "āha- yatparārtheti /",
  "SA11bsa054_u:642": "yasya mahātmanaḥ parārthāśayaḥ anyeṣāṃ sattvānāmuktakrameṇa na svārthe 'pyupajāyate ityasmāt //",
  "SA11bsa054_u:643": "atra ca anye 'pi bodhicittotpādakasya guṇā vaktavyāḥ /",
  "SA11bsa054_u:644": "yathā āryagaṇḍavyūhe bhagavatā āryamaitreyeṇa sudhanamadhikṛtya udbhāvitāḥ /",
  "SA11bsa054_u:645": "te ca ativistareṇa śāstrakṛtā śikṣāsamuccaye darśitāśca,",
  "SA11bsa054_u:646": "tatraiva avadhārayitavyā //",
  "SA11bsa054_u:647": "punarapi bodhicittānuśaṃsādvāreṇa bodhisattvasyāprameyapuṇyatvamāha-",
  "SA11bsa054_u:648": "jagadānandabījasya jagadduḥkhauṣadhasya ca /",
  "SA11bsa054_u:649": "cittaratnasya yatpuṇyaṃ tatkathaṃ hi pramīyatām // Bca_1.26 //",
  "SA11bsa054_u:650": "sarvasattvānāṃ sarvaprāmodyakāraṇasya devādisarvasaṃpattinidānabhūtatvāt /",
  "SA11bsa054_u:651": "cittaratnasya bodhicittasya yat puṇyaṃ tat kathaṃ hi pramīyatām,",
  "SA11bsa054_u:652": "kena prakāreṇa nāma saṃkhyeyatām /",
  "SA11bsa054_u:653": "ativipulatayā pramātumaśakyatvāt /",
  "SA11bsa054_u:654": "etaduktamāryavīradattaparipṛcchāyām-",
  "SA11bsa054_u:655": "bodhicittāddhi yatpuṇyaṃ tacca rūpi bhavedyadi /",
  "SA11bsa054_u:656": "ākāśadhātuṃ saṃpūrya bhūyaścottari tadbhavet //",
  "SA11bsa054_u:657": "iti //",
  "SA11bsa054_u:658": "yadi nāma sāmānyena nirdeśaḥ,",
  "SA11bsa054_u:659": "tathāpi prasthānacittasyeti draṣṭavyam,",
  "SA11bsa054_u:660": "tasyaiva prakṛtatvāt /",
  "SA11bsa054_u:661": "punarapi tasyaiva viśeṣaṇamāha- jagadduḥkhauṣadhasya ceti /",
  "SA11bsa054_u:662": "sarvaprāṇabhṛtāṃ kāyikacaitasikasarvaduḥkhanivartanatayā sarvavyādhiharaṇamahāgadasvabhāvatvāt /",
  "SA11bsa054_u:663": "tadanena abhyudayaniḥśreyasahetutvaṃ bodhicittasya pratipāditaṃ bhavati /",
  "SA11bsa054_u:664": "ato yuktameva asya asaṃkhyeyapuṇyatvamityuktaṃ bhavati //",
  "SA11bsa054_u:665": "kathaṃ punaretadyuktamityāśaṅkaya pratipādayannāha-",
  "SA11bsa054_u:666": "hitāśaṃsanamātreṇa buddhapūjā viśiṣyate /",
  "SA11bsa054_u:667": "kiṃ punaḥ sarvasattvānāṃ sarvāsaukhyārthamudyamāt // Bca_1.27 //",
  "SA11bsa054_u:668": "(Bcp 16) sarvajagatparitrāṇāya buddho bhaveyamityadhyāśayena āśaṃsanāt prārthanāt kevalāt pratipattivikalādbodhicittādityarthaḥ /",
  "SA11bsa054_u:669": "yatpuṇyaṃ bhavati tadbuddhapūjāmatiśete ityāgamādbhavatyeva puṇyaskandhaprasavahetuḥ /",
  "SA11bsa054_u:670": "iti prathamasya bodhicittasya māhātmyamuktam /",
  "SA11bsa054_u:671": "etadapi tatraivoktam-",
  "SA11bsa054_u:672": "gaṅgāvālikasaṃkhyāni buddhakṣetrāṇi yo naraḥ /",
  "SA11bsa054_u:673": "dadyātsadratnapūrṇāni lokanāthebhya eva hi //",
  "SA11bsa054_u:674": "yaścaikaḥ prāñjalirbhūtvā cittaṃ bodhāya nāmayet /",
  "SA11bsa054_u:675": "iyaṃ viśiṣyate pūjā yasyānto 'pi na vidyate //",
  "SA11bsa054_u:676": "iti //",
  "SA11bsa054_u:677": "kiṃ punaḥ sarvaduḥkhitajanānāṃ sarvaduḥkhamapanīya sarvasukhasaṃpannān kariṣyāmītyudyogakaraṇādatiśayavat puṇyaṃ na bhavati //",
  "SA11bsa054_u:678": "nanu hitāhitaprāptiparihārayoḥ svayameva sattvā vicakṣaṇāḥ /",
  "SA11bsa054_u:679": "tat kutrodyamasyopayoga iti vṛttatritayena pariharannāha-",
  "SA11bsa054_u:680": "duḥkhamevābhidhāvanti duḥkhaniḥsaraṇāśayā /",
  "SA11bsa054_u:681": "sukhecchayaiva saṃmohāt svasukhaṃ ghnanti śatruvat // Bca_1.28 //",
  "SA11bsa054_u:682": "yasteṣāṃ sukharaṅkāṇāṃ pīḍitānāmanekaśaḥ /",
  "SA11bsa054_u:683": "tṛptiṃ sarvasukhaiḥ kuryātsarvāḥ pīḍāścchinatti ca // Bca_1.29 //",
  "SA11bsa054_u:684": "nāśayatyapi saṃmohaṃ sādhustena samaḥ kutaḥ /",
  "SA11bsa054_u:685": "kuto vā tādṛśaṃ mitraṃ puṇyaṃ vā tādṛśaṃ kutaḥ // Bca_1.30 //",
  "SA11bsa054_u:686": "duḥkhānniḥsaraṇābhiprāyāḥ prāṇātipātādibhirakuśalaiḥ karmabhiḥ kṣudhādiduḥkhapratīkāramicchantaḥ /",
  "SA11bsa054_u:687": "duḥkhameva narakādiprapātavedanāsvabhāvam /",
  "SA11bsa054_u:688": "abhidhāvanti tadabhimukhāḥ pravartante /",
  "SA11bsa054_u:689": "duḥkhameva praviśantītyarthaḥ /",
  "SA11bsa054_u:690": "śalabhā iva dīpaśikhāmiti /",
  "SA11bsa054_u:691": "ata eva sukhecchayaiva sukhābhilāṣeṇaiva svasukhaṃ ghnanti śatruvat /",
  "SA11bsa054_u:692": "ātmasukhaghātāya kathamātmanaiva śatravo bhavantīti cet,",
  "SA11bsa054_u:693": "saṃmohād viparyāsavaśāt hitāhitaprāptiparihārayoḥ parijñānābhāvāt //",
  "SA11bsa054_u:694": "ato yaḥ puṇyātmā akāraṇavatsalaḥ teṣāṃ viparyastānāṃ sukharaṅkāṇāṃ sukhabhilāṣukāṇāṃ sarvaśo 'labdhasukhānāṃ pīḍitānāṃ duḥkhitānām /",
  "SA11bsa054_u:695": "anekaśa iti anekairduḥkhaśatairbahudhā bādhitānāṃ tṛptimāpyāyanaṃ sarvasukhaiḥ kuryāt kāyikacaitasikaiḥ /",
  "SA11bsa054_u:696": "yadi vā /",
  "SA11bsa054_u:697": "anekaśaḥ anekaprakāraṃ tṛptiṃ sarvasukhaiḥ kuryāt iti yojanīyam /",
  "SA11bsa054_u:698": "na sukhatṛptimātraṃ janayati,",
  "SA11bsa054_u:699": "kiṃ tarhi sarvāḥ pīḍāḥ samastā duḥkhā vedanāścchinatti ca śamayati ca //",
  "SA11bsa054_u:700": "na kevalaṃ duḥkhapraśāntiṃ sukhatṛptiṃ ca karoti,",
  "SA11bsa054_u:701": "nāśayatyapi saṃmoham,",
  "SA11bsa054_u:702": "aparijñānamapi nivartayati /",
  "SA11bsa054_u:703": "apathamidameṣa panthā bhayamata ita eta gāta māsādam /",
  "SA11bsa054_u:704": "iti heyopādeyamārgaprakāśanāt /",
  "SA11bsa054_u:705": "yaścaivaṃ paravyasananivartanaparatanno hitasukhavidhānatatparaśca (Bcp 17)",
  "SA11bsa054_u:706": "sarvabhūtānām /",
  "SA11bsa054_u:707": "sādhustena samaḥ kutaḥ,",
  "SA11bsa054_u:708": "tena mahātmanā tulyaḥ sādhuḥ kutaḥ?",
  "SA11bsa054_u:709": "naiva kutaścidvidyate akāraṇaparamavatsalasvabhāvatvāt /",
  "SA11bsa054_u:710": "kuto vā tādṛśaṃ mitram,",
  "SA11bsa054_u:711": "hitasukhopasaṃhārapravaṇamānasaṃ paramaviśvāsasthānaṃ tādṛśaṃ tatsamaṃ mitram,",
  "SA11bsa054_u:712": "suhṛt kutaḥ?",
  "SA11bsa054_u:713": "naiva saṃbhavati /",
  "SA11bsa054_u:714": "puṇyaṃ vā tādṛśaṃ kutaḥ?",
  "SA11bsa054_u:715": "evaṃ viharato bodhisattvasya yat puṇyamupajāyate,",
  "SA11bsa054_u:716": "tadapi na kenacitpuṇyena samānam //",
  "SA11bsa054_u:717": "kṛte yaḥ pratikurvīta so 'pi tāvatpraśasyate /",
  "SA11bsa054_u:718": "avyāpāritasādhustu bodhisattvaḥ kimucyatām // Bca_1.31 //",
  "SA11bsa054_u:719": "pūrvaṃ bhayasaṃkaṭavyasaneṣu upakṛtamanena ityupakṛte sati pratyupakāraṃ karoti yaḥ,",
  "SA11bsa054_u:720": "so 'pi tāvat praśasyate lokena stūyate sādhurayamiti /",
  "SA11bsa054_u:721": "yaḥ punaravyāpāritasādhuḥ anabhyarthitakalyāṇopanetā bodhisattvaḥ,",
  "SA11bsa054_u:722": "kimucyatāṃ kimaparamabhidhīyatām?",
  "SA11bsa054_u:723": "tasya praśaṃsā kartumaśakyetyarthaḥ //",
  "SA11bsa054_u:724": "dṛṣṭavyavahāramapekṣyāpi bodhisattvasya puṇyamāhātmyamudbhāvayannāha-",
  "SA11bsa054_u:725": "katipayajanasattradāyakaḥ kuśalakṛdityabhipūjyate janaiḥ /",
  "SA11bsa054_u:726": "kṣaṇamaśanakamātradānataḥ saparibhavaṃ divasārdhayāpanāt // Bca_1.32 //",
  "SA11bsa054_u:727": "parimitasattvānāmāhārapānamātradānasamādānamādiśan puṇyakarmā ayamiti pūjyate satkriyate janaiḥ satkarmaratairlokaiḥ /",
  "SA11bsa054_u:728": "tadapi dānaṃ kṣaṇam,",
  "SA11bsa054_u:729": "na sakalamahaḥ,",
  "SA11bsa054_u:730": "tadardhaṃ vā,",
  "SA11bsa054_u:731": "api tu muhūrtamekam /",
  "SA11bsa054_u:732": "aśanakamātradānata iti /",
  "SA11bsa054_u:733": "kutsitamaśanamaśanakam,",
  "SA11bsa054_u:734": "apraṇītaṃ bhojanam,",
  "SA11bsa054_u:735": "tadeva kevalaṃ tanmātram,",
  "SA11bsa054_u:736": "tathāvidhavyañjanarahitam /",
  "SA11bsa054_u:737": "tasya dānataḥ parityāgataḥ /",
  "SA11bsa054_u:738": "katham? saparibhavam /",
  "SA11bsa054_u:739": "kriyāviśeṣaṇametat /",
  "SA11bsa054_u:740": "satiraskāraṃ namaskārāpuraḥsaram /",
  "SA11bsa054_u:741": "haṭhātsatrāgāraṃ praviśataḥ khaṭacapeṭādinā prahṛtyeti yāvat /",
  "SA11bsa054_u:742": "punaḥ kiṃbhūtāt?",
  "SA11bsa054_u:743": "divasārdhayāpanāt praharadvayopastambhanāt /",
  "SA11bsa054_u:744": "madhyānhe bhuktvā sāyaṃ punarāhārānveṣaṇāt //",
  "SA11bsa054_u:745": "bodhisattvasya punaretadviparītaṃ dānamiti pratipādayannāha-",
  "SA11bsa054_u:746": "kimu niravadhisattvasaṃkhyayā niravadhikālamanuprayacchataḥ /",
  "SA11bsa054_u:747": "gaganajanaparikṣayākṣayaṃ sakalamanorathasaṃprapūraṇam // Bca_1.33 //",
  "SA11bsa054_u:748": "na vidyate avadhiriyattā /",
  "SA11bsa054_u:749": "iyadbhayaḥ śatasahasralakṣakoṭisaṃkhyebhyo dāsyāmi,",
  "SA11bsa054_u:750": "tataḥ paraṃ neti na sattvānāṃ gaṇanayā dadāti,",
  "SA11bsa054_u:751": "kiṃ tu niravadhisattvasaṃkhyayā /",
  "SA11bsa054_u:752": "nāpi niyatakālam, (Bcp 18)",
  "SA11bsa054_u:753": "api tu niravadhikālam /",
  "SA11bsa054_u:754": "kalpaśatasahasralakṣakoṭiśataṃ yāvaddāsyāmi,",
  "SA11bsa054_u:755": "tataḥ paraṃ neti sāvadhikaṃ na dadāti /",
  "SA11bsa054_u:756": "gaganeti /",
  "SA11bsa054_u:757": "gaganamiva janāḥ gaganajanāḥ /",
  "SA11bsa054_u:758": "yathā ākāśamaparyantaṃ tathā jano 'pītyarthaḥ /",
  "SA11bsa054_u:759": "yadi vā /",
  "SA11bsa054_u:760": "gaganaṃ ca janāśca te gaganajanāḥ /",
  "SA11bsa054_u:761": "teṣāṃ parikṣayaḥ paryavadānam /",
  "SA11bsa054_u:762": "yāvadākāśadhāturyāvacca sattvā na parinirvṛtāḥ tāvadavadhikam /",
  "SA11bsa054_u:763": "yadvakṣyati-",
  "SA11bsa054_u:764": "ākāśasya sthitiryāvadyāvacca jagataḥ sthitiḥ /",
  "SA11bsa054_u:765": "tāvanmama sthitirbhūyāt iti / [bodhi. 10.55]",
  "SA11bsa054_u:766": "tasmādakṣayam,",
  "SA11bsa054_u:767": "na vidyate kṣayaḥ paryanto 'syeti kṛtvā /",
  "SA11bsa054_u:768": "ayamabhiprāyaḥ- gaganajanaparikṣayāvadhi yaddānaṃ tadvastuto 'kṣayameva,",
  "SA11bsa054_u:769": "teṣāṃ parikṣayābhāvāt /",
  "SA11bsa054_u:770": "nāpi pratiniyataṃ vastu,",
  "SA11bsa054_u:771": "api tu sakalamanorathasaṃprapūraṇam /",
  "SA11bsa054_u:772": "yadyasyābhimataṃ tat sarvamanavadyamabhiprāyālhādanakaraṃ paramapremagauravasatkārapriyavacanapuraḥsaraṃ pramuditamanasā anuprayacchato bodhisattvasya kiṃ punaḥ pūjā na yujyate?",
  "SA11bsa054_u:773": "tasya sutarāṃ yujyate iti yojyam /",
  "SA11bsa054_u:774": "yaduktaṃ nārāyaṇaparipṛcchāyām-",
  "SA11bsa054_u:775": "na tadvastu upādātavyaṃ yasmin vastuni nāsya tyāgacittamutpadyate /",
  "SA11bsa054_u:776": "na tyāgabuddhiḥ krameta /",
  "SA11bsa054_u:777": "yāvat ayaṃ mamātmabhāvaḥ sarvasattvebhya utsṛṣṭaḥ parityaktaḥ,",
  "SA11bsa054_u:778": "prāgeva bāhyāni vastūni /",
  "SA11bsa054_u:779": "yasya yasya sattvasya yena yena yadyat kāryaṃ bhaviṣyati,",
  "SA11bsa054_u:780": "tasmai tasmai tattaddāsyāmi /",
  "SA11bsa054_u:781": "tatsaṃvidyamānaṃ hastaṃ hastārthikebhyo dāsyāmi,",
  "SA11bsa054_u:782": "yāvat śiraḥ śirorthikebhyaḥ parityakṣyāmi,",
  "SA11bsa054_u:783": "kaḥ punarvādo bāhyeṣu vastuṣu /",
  "SA11bsa054_u:784": "yaduta dhanadhānyajātaruparajataratnābharaṇahayarathagajavāhanagrāmanagaranigamajanapadarājyarāṣṭrarājadhānīpattanadāsīdāsakarmakarapauruṣeyaputraduhitṛparivāreṣu /",
  "SA11bsa054_u:785": "iti vistaraḥ //",
  "SA11bsa054_u:786": "evaṃ ca guṇaratnasamuccayasthāne parahitasukhavidhānaikaparamamahāvrate bodhisattve svātmahitakāmaiḥ svacittaṃ rakṣitavyaṃ prayatnataḥ ityupadarśayannāha-",
  "SA11bsa054_u:787": "iti sattrapatau jinasya putre kaluṣaṃ sve hṛdaye karoti yaśca /",
  "SA11bsa054_u:788": "kaluṣodayasaṃkhyayā sa kalpān narakeṣvāvasatīti nātha āha // Bca_1.34 //",
  "SA11bsa054_u:789": "ityevamuktakrameṇa sattrapattau sarvadā sukhadānapatau jinasya putre sugatasya sute /",
  "SA11bsa054_u:790": "bodhisattve ityarthaḥ /",
  "SA11bsa054_u:791": "kaluṣaṃ pāpacittaṃ sve hṛdaye ātmacittasaṃtāne karoti utpādayati durātmā yaḥ,",
  "SA11bsa054_u:792": "sa narakeṣvāvasati iti nātho buddho bhagavānāha brūte /",
  "SA11bsa054_u:793": "upānvadhyāḍvasaḥ iti karmatve prāpte adhikaraṇavivakṣā /",
  "SA11bsa054_u:794": "kiyad yāvat kaluṣodayasaṃkhyayā kalpān /",
  "SA11bsa054_u:795": "yāvataḥ kṣaṇāṃstatsaṃtāne kaluṣacittamutpadyate,",
  "SA11bsa054_u:796": "tāvataḥ kalpān kaluṣacittakṣaṇasaṃkhyān narakeṣu tiṣṭhatīti bhāvaḥ /",
  "SA11bsa054_u:797": "yaduktaṃ praśāntaviniścayaprātihāryasūtre-",
  "SA11bsa054_u:798": "(Bcp 19) yāvanti mañjuśrīrbodhisattvo bodhisattvasyāntike pratighacittānyutpādayati avamanyanācittāni vā,",
  "SA11bsa054_u:799": "tāvataḥ kalpāṃstena saṃnāhaḥ saṃnaddhavyaḥ- vastavyaṃ mayā mahānarakeṣu iti //",
  "SA11bsa054_u:800": "nanu tathāgatasya duṣṭacittena rudhiramutpādayato nāvīcau cittotpādanakṣaṇasaṃkhyayā kalpān avasthitiruktā /",
  "SA11bsa054_u:801": "na tathāgatāt kaścidadhikataraḥ saṃbhavati trailokye /",
  "SA11bsa054_u:802": "tat kathamidamatidurghaṭaṃ nīyate? satyam /",
  "SA11bsa054_u:803": "na khalu yathābhūtamasmin naye vastutattvavyavasthā /",
  "SA11bsa054_u:804": "sarvasya pravacanasya neyanītārthatayā vyavasthāpanāt /",
  "SA11bsa054_u:805": "na hi kaścit tathāgate sadevako 'pi loko duṣṭacittamutpādayituṃ kṣamate /",
  "SA11bsa054_u:806": "analpakalpasaṃkhyayā abhyāsena sarvasattveṣu maitracittasya sātmībhāvāt,",
  "SA11bsa054_u:807": "nāsya kāye śastraṃ kramatīti maitracittasyānuśaṃsakathanāt /",
  "SA11bsa054_u:808": "na ca karmaplutiriha vastuto darśitā /",
  "SA11bsa054_u:809": "karmāvaraṇasya buddhānāṃ prahīṇatvāt /",
  "SA11bsa054_u:810": "tasmādvaineyajanābhisaṃdhinā tadupadarśitaṃ na paramārthataḥ /",
  "SA11bsa054_u:811": "bodhisattvāpakāre tu buddhatvameva samūlopaghātamupahataṃ bhavet /",
  "SA11bsa054_u:812": "tathā ca sadevakasya lokasya arthaḥ upahato bhavet /",
  "SA11bsa054_u:813": "yathāgamamidamuktam /",
  "SA11bsa054_u:814": "paramārthamiha bhagavāneva jānāti /",
  "SA11bsa054_u:815": "idamuktaṃ ca śraddhābalādhānāvatāramudrāsūtre-",
  "SA11bsa054_u:816": "yaḥ kaścinmañjuśrīḥ kulaputro vā kuladuhitā vā gaṅgānadīvālukāsamān stūpān vinipātayeddahedvā,",
  "SA11bsa054_u:817": "yaścānyaḥ kulaputro vā kuladuhitā vā mahāyānādhimuktasya bodhisattvasya mahāsattvasya vyāpādakhilakrodhacittamutpādya ākrośayet paribhāṣayet,",
  "SA11bsa054_u:818": "ayaṃ tato 'saṃkhyeyataraṃ pāpaṃ praviśati /",
  "SA11bsa054_u:819": "tat kasmāddhetoḥ?",
  "SA11bsa054_u:820": "bodhisattvanirjātā hi buddhā bhagavantaḥ,",
  "SA11bsa054_u:821": "buddhanirjātāśca stūpāḥ sarvasukhopadhānāni ca sarvadevanikāyāśca /",
  "SA11bsa054_u:822": "bodhisattvamasatkṛtya sarvabuddhā asatkṛtā bhavanti /",
  "SA11bsa054_u:823": "bodhisattvaṃ satkṛtya sarvabuddhāḥ satkṛtā bhavanti / ityādi //",
  "SA11bsa054_u:824": "yasya punastatra prasannaṃ cittamutpadyate,",
  "SA11bsa054_u:825": "tasya kiyat puṇyaphalamupajāyate, ityāha-",
  "SA11bsa054_u:826": "atha yasya manaḥ prasādameti prasavettasya tato 'dhikaṃ phalam /",
  "SA11bsa054_u:827": "mahatā hi balena pāpakaṃ jinaputreṣu śubhaṃ tvayatnataḥ // Bca_1.35 //",
  "SA11bsa054_u:828": "yasya punaḥ puṇyātmano manaḥ prasādamupayāti bodhisattve,",
  "SA11bsa054_u:829": "prasavettasya tato 'dhikaṃ phalam,",
  "SA11bsa054_u:830": "tasya prasannacittasya prasavedupajāyeta tato 'dhikaṃ phalaṃ tasmātpūrvakapāpaphalād bahutaraṃ puṇyakarmaphalaṃ vipākaviśeṣāt prasavedutpadyeta /",
  "SA11bsa054_u:831": "yadi vā /",
  "SA11bsa054_u:832": "tatsamadhikavipākaphalādhāyakaṃ karmaiva phalamucyate /",
  "SA11bsa054_u:833": "adhikataraphalajanakaṃ karma upajāyate iti yāvat /",
  "SA11bsa054_u:834": "uktaṃ ca niyatāniyatāvatāramudrāsūtre-",
  "SA11bsa054_u:835": "sacenmañjuśrīḥ daśasu dikṣu sarvalokadhātuṣu sarvasattvā utpāṭitākṣā bhaveyuḥ parikalpamupādāya /",
  "SA11bsa054_u:836": "(Bcp 20) atha kaścideva kulaputro vā kuladuhitā vā teṣāṃ sarvasattvānāṃ maitracittastānyakṣīṇi janayet parikalpamupādāya /",
  "SA11bsa054_u:837": "yo 'nyo vā mañjuśrīḥ kulaputro vā kuladuhitā vā mahāyānādhimuktaṃ bodhisattvaṃ prasannacittaḥ paśyet,",
  "SA11bsa054_u:838": "ayaṃ tato 'saṃkhyeyataraṃ puṇyaṃ prasavati / iti //",
  "SA11bsa054_u:839": "tasmādasmin mahati puṇyakṣetre śubhacittameva karaṇīyamātmajñaiḥ //",
  "SA11bsa054_u:840": "api ca / ito 'pi śubhacittameva kartumucitam /",
  "SA11bsa054_u:841": "yasmānmahatā balena paramakṛcchreṇa pāpakaṃ pāpameva pāpakaṃ kutsitatvādvā duṣkṛtaṃ karma bodhisattveṣu kriyate,",
  "SA11bsa054_u:842": "teṣāṃ sakalakāyavāṅyanaḥpracārasya prasādajanakatvāt /",
  "SA11bsa054_u:843": "bodhicittaprabhāvācca na bodhisattveṣu kasyacidapakāracittamutpadyate /",
  "SA11bsa054_u:844": "etaduktamāryamañjuśrīvimokṣe-",
  "SA11bsa054_u:845": "tadyathā kulaputra cintāmaṇiratnarājamukuṭāvabaddhānāṃ mahānāgarājñāṃ nāsti paropakramabhayam,",
  "SA11bsa054_u:846": "evameva bodhicittamahākaruṇācintāmaṇiratnarājamukuṭāvabaddhānāṃ bodhisattvānāṃ nāsti durgatyapāyaparopakramabhayam / iti //",
  "SA11bsa054_u:847": "ataḥ kimarthamanarthopārjanaṃ kaṭukaphalaṃ teṣu prayatnataḥ prārabhyate?",
  "SA11bsa054_u:848": "ata eva śubhaṃ tvayatnataḥ,",
  "SA11bsa054_u:849": "saṃgrahavastvādibhiḥ sarvasattvahitasukhakarmakāritvāt pariśuddhakarmakāritayā,",
  "SA11bsa054_u:850": "kvacidapi skhalitābhāvācca /",
  "SA11bsa054_u:851": "aprayatnata eva prītiprasādaprāmodyamupajāyate teṣu /",
  "SA11bsa054_u:852": "ataḥ kuśalaṃ punarayatnata eva prasūyate //",
  "SA11bsa054_u:853": "sāṃpratamutpāditabodhicitteṣu atiśayavatā ātmanā manaḥprasādamāviṣkurvan śāstrakārastān namasyannāha-",
  "SA11bsa054_u:854": "teṣāṃ śarīrāṇi namaskaromi yatroditaṃ tadvaracittaratnam /",
  "SA11bsa054_u:855": "yatrāpakāro 'pi sukhānubandhī sukhākarāṃstān śaraṇaṃ prayāmi // Bca_1.36 //",
  "SA11bsa054_u:856": "teṣāṃ puruṣakuñjarāṇāṃ śarīrāṇi ātmabhāvān namaskaromi praṇipatya vande /",
  "SA11bsa054_u:857": "yatra yeṣu (yeṣāṃ?)",
  "SA11bsa054_u:858": "saṃtāneṣu uditamutpannaṃ taduktānuśaṃsaṃ varacittaratnam /",
  "SA11bsa054_u:859": "cittameva ratnaṃ cintāmaṇisadṛśam /",
  "SA11bsa054_u:860": "varaṃ śreṣṭhaṃ sarvadāridyaduḥkhāpahāritvāt /",
  "SA11bsa054_u:861": "tacca tadvaracittaratnaṃ ceti vigrahaḥ /",
  "SA11bsa054_u:862": "taditi bhinnaṃ vā /",
  "SA11bsa054_u:863": "iyaṃ ca adhikaguṇādhārasya satkṛtiḥ /",
  "SA11bsa054_u:864": "aparamapi tadviśeṣaṇamāha- yatrāpakāro 'pīti /",
  "SA11bsa054_u:865": "yeṣu paramakalyāṇahṛdayeṣu bodhisattveṣu apakāro 'pi parābhavo 'pi kṛtaḥ tatkartuḥ sukhānubandhī paraṃparayā sukhamāvahatīti /",
  "SA11bsa054_u:866": "ayamabhiprāyaḥ- tatrāpakāraḥ kartumaśakyaḥ /",
  "SA11bsa054_u:867": "saṃbhave vā kathaṃcit tadapakārameva nimittaṃ kṛtvā pravṛttānāṃ duṣṭābhiprāyāṇāṃ punaḥ kenacinnimittena tatprasādasamutpādanāt /",
  "SA11bsa054_u:868": "tatra apakāro nirvāṇe sukhamanubandhāti /",
  "SA11bsa054_u:869": "tadyathā maitrībalajātake [jātakamālā-8] pañcakānadhikṛtyoktam /",
  "SA11bsa054_u:870": "bodhisattvapraṇidhānādvā apakāro 'pi sukhānubandhītyucyate /",
  "SA11bsa054_u:871": "yadvakṣyati-",
  "SA11bsa054_u:872": "(Bcp 21) abhyākhyāsyanti māṃ ye ca ye cānye 'pyapakāriṇaḥ /",
  "SA11bsa054_u:873": "utprāsakāstathānye 'pi sarve syurbodhibhāginaḥ //",
  "SA11bsa054_u:874": "iti // [bodhi. 3.16]",
  "SA11bsa054_u:875": "athavā / yatrāpakāro 'pi yeṣāmapakāro 'pi mahākaruṇādhyāśayāt priyaputreṇa kṛta iva duḥkhaheturapi sukhameva janayati,",
  "SA11bsa054_u:876": "yathā kṣāntiparicchede kathayiṣyāmaḥ /",
  "SA11bsa054_u:877": "evaṃ sarvathā sukhahetutvāt sukhārthināṃ ratnākara iva ratnārthināmāśryaṇīyā bodhisattvā ityupadarśayati /",
  "SA11bsa054_u:878": "sukhākarāṃstān śaraṇaṃ prayāmi /",
  "SA11bsa054_u:879": "sukhasya ākarāḥ sarvasukhaikaprabhavatvāt /",
  "SA11bsa054_u:880": "tān uktakrameṇa apakāre 'pi sukhahetūn /",
  "SA11bsa054_u:881": "śaraṇaṃ prayāmi /",
  "SA11bsa054_u:882": "te mama trāṇaṃ bhavantu iti bhāvaḥ //",
  "SA11bsa054_u:883": "iti prajñākaramativiracitāyāṃ bodhicaryāvatārapañjikāyāṃ bodhicittānuśaṃsāvivaraṇaṃ nāma prathamaḥ paricchedaḥ //",
  "SA11bsa054_u:884": "(Bcp 22)",
  "SA11bsa054_u:885": "2. pāpadeśanā nāma dvitīyaḥ paricchedaḥ /",
  "SA11bsa054_u:886_0": "sāṃpratamevaṃ kṣaṇasaṃpatsamāgamaṃ durlabhamadhigamya viditabodhicittānuśaṃsaḥ bodhicittagrahaṇārthaṃ",
  "SA11bsa054_u:886_1": "buddhabodhisattvānāmukhīkṛtya vandanapūjanaśaraṇagamanapāpadeśanāpuṇyānumodanabuddhādhyeṣaṇāyācanābodhipariṇāmanāṃ ca kurvannāha-",
  "SA11bsa054_u:887": "taccittaratnagrahaṇāya samyak pūjāṃ karomyeṣa tathāgatānām /",
  "SA11bsa054_u:888": "saddharmaratnasya ca nirmalasya buddhātmajānāṃ ca guṇodadhīnām // Bca_2.1 //",
  "SA11bsa054_u:889": "tasya samanantarapratipāditānuśaṃsasya cittaratnasya grahaṇāya svīkārāya /",
  "SA11bsa054_u:890": "tadutpādayitumityarthaḥ /",
  "SA11bsa054_u:891": "tathāgatānāṃ buddhānāṃ bhagavatāṃ pūjāṃ karomi /",
  "SA11bsa054_u:892": "eṣo 'hamiti bodhicittagrāhako 'yamātmānaṃ nidarśayati /",
  "SA11bsa054_u:893": "ayaṃ buddharatnasya nirdeśaḥ /",
  "SA11bsa054_u:894": "saddharmaratnasya ceti āgamādhigamalakṣaṇasya /",
  "SA11bsa054_u:895": "nirmalasyeti trikalyāṇatayā trikoṭiśuddhasya prakṛtiprabhāsvarasya ca /",
  "SA11bsa054_u:896": "sarvadā sarvamalānāmasthānatvāt,",
  "SA11bsa054_u:897": "kleśānāmāgantukatvāt,",
  "SA11bsa054_u:898": "samastamalāpaharaṇapaṭutvācca /",
  "SA11bsa054_u:899": "ayaṃ ca dharmaratnasya nirdeśaḥ /",
  "SA11bsa054_u:900": "tadātmajānāṃ ca buddhasutānām /",
  "SA11bsa054_u:901": "guṇodadhīnāṃ guṇaratnasamudrāṇām āryāvalokitamañjughoṣaprabhṛtīnām /",
  "SA11bsa054_u:902": "ayaṃ tu saṃgharatnasya nirdeśaḥ /",
  "SA11bsa054_u:903": "ityādau ratnatrayapūjāvidhiḥ /",
  "SA11bsa054_u:904": "pūjāṃ karomīti sarvatra saṃbandhanīyam /",
  "SA11bsa054_u:905": "samyagiti pūjāyā eva viśeṣaṇam /",
  "SA11bsa054_u:906": "samyagaviparītaṃ yathā bhavati /",
  "SA11bsa054_u:907": "tīvracittaprasādena vā grahaṇasya vā viśeṣaṇam /",
  "SA11bsa054_u:908": "samyaggrahaṇāya atiśayaprasannacittena na parānurodhādinā /",
  "SA11bsa054_u:909": "yathā gṛhītaṃ na punarbhraśyati iti //",
  "SA11bsa054_u:910": "pūjāmeva kathayannāha-",
  "SA11bsa054_u:911": "yāvanti puṣpāṇi phalāni caiva bhaiṣajyajātāni ca yāni santi /",
  "SA11bsa054_u:912": "ratnāni yāvanti ca santi loke jalāni ca svacchamanoramāṇi // Bca_2.2 //",
  "SA11bsa054_u:913": "yat parimāṇameṣāmiti yāvanti niravaśeṣāṇi /",
  "SA11bsa054_u:914": "puṣpāṇi phalāni caiva /",
  "SA11bsa054_u:915": "ākāśadhātuprasarāvadhīni sarvāṇyapīmāni aparigrahāṇi /",
  "SA11bsa054_u:916": "ādāya buddhayā munipuṃgavebhyo niryātayāmyeṣa saputrakebhyaḥ iti sarvatra pūrveṣu yojanīyam /",
  "SA11bsa054_u:917": "bhaiṣajyajātāni auṣadhaprakārāḥ /",
  "SA11bsa054_u:918": "svacchamanoramāṇīti ratnānāmapi viśeṣaṇam //",
  "SA11bsa054_u:919": "mahīdharā ratnamayāstathānye vanapradeśāśca vivekaramyāḥ /",
  "SA11bsa054_u:920": "latāḥ sapuṣpābharaṇojjvalāśca drumāśca ye satphalanamraśākhāḥ // Bca_2.3 //",
  "SA11bsa054_u:921": "(Bcp 23) devādilokeṣu ca gandhadhūpāḥ kalpadrumā ratnamayāśca vṛkṣāḥ /",
  "SA11bsa054_u:922": "sarāṃsi cāmbhoruhabhūṣaṇāni haṃsasvanātyantamanoharāṇi // Bca_2.4 //",
  "SA11bsa054_u:923": "mahīdharāḥ parvatāḥ /",
  "SA11bsa054_u:924": "ratnamayā ratnasvabhāvāḥ /",
  "SA11bsa054_u:925": "vivekaramyā iti vivekoparamyā manoharāḥ /",
  "SA11bsa054_u:926": "vivekānukūlā iti yāvat /",
  "SA11bsa054_u:927": "supuṣpābharaṇojjvalāśceti śobhanapuṣpāṇyevābharaṇāni maṇḍanāni tairujjvalā atibhrājiṣṇavaḥ /",
  "SA11bsa054_u:928": "satphalanamraśākhā iti santi ca śobhanāni varṇagandharasasaṃpannāni tāni phalāni ceti tairnamrā avanatā bhūmilagnā iva śākhā yeṣāṃ te kalpadrumāḥ kalpavṛkṣāḥ /",
  "SA11bsa054_u:929": "ambhoruhabhūṣaṇāni padmānyeva bhūṣaṇāni yeṣāṃ tāni tathā /",
  "SA11bsa054_u:930": "haṃsasvanātyantamanoharāṇi haṃsānāṃ svanai rūtairatyantamanoharāṇi ramaṇīyāni tāni tathā //",
  "SA11bsa054_u:931": "akṛṣṭajātāni ca śasyajātānyanyāni vā pūjyavibhūṣaṇāni /",
  "SA11bsa054_u:932": "ākāśadhātuprasarāvadhīni sarvāṇyapīmānyaparigrahāṇi // Bca_2.5 //",
  "SA11bsa054_u:933": "akṛṣṭānyeva halavilekhanamantareṇaiva jātāni prādurbhūtāni /",
  "SA11bsa054_u:934": "śasyajātāni vrīhiviśeṣāḥ /",
  "SA11bsa054_u:935": "anyāni vā pūjyavibhūṣaṇāni pūjyānāmārādhyānāṃ vibhūṣaṇāni śobhākarāṇi /",
  "SA11bsa054_u:936": "anyāni aparāṇi ākāśadhātuprasarāvadhīni ākāśadhātoḥ prasaro 'vakāśaḥ vistāro vā,",
  "SA11bsa054_u:937": "tāvadavadhīni tatparyantāni /",
  "SA11bsa054_u:938": "sarvāṇyapīmāni uktāni uktasadṛśāni aparigrahāṇi amamāni na kenacit svīkṛtānītyarthaḥ //",
  "SA11bsa054_u:939": "ādāya buddhyā munipuṃgavebhyo niryātayāmyeṣa saputrakebhyaḥ /",
  "SA11bsa054_u:940": "gṛhṇantu tanme varadakṣiṇīyā mahākṛpā māmanukampamānāḥ // Bca_2.6 //",
  "SA11bsa054_u:941": "ādāya buddhayā gṛhītvā manovijñānena /",
  "SA11bsa054_u:942": "munipuṃgavebhyo munivṛṣabhebhyo niryātayāmi prayacchāmi /",
  "SA11bsa054_u:943": "saputrakebhyaḥ sabodhisattvagaṇebhyaḥ /",
  "SA11bsa054_u:944": "gṛhṇantu tanme svīkurvantu tadetat sarvaṃ mama pūjopahāravastu /",
  "SA11bsa054_u:945": "varadakṣiṇīyā anuttaradakṣiṇāpātrāṇi buddhabodhisattvāḥ /",
  "SA11bsa054_u:946": "mahākṛpāḥ sarvasattvahitasukhavidhānaikamanasaḥ /",
  "SA11bsa054_u:947": "māṃ dīnaduḥkhitasattvamanukampamānāḥ karuṇāyamānāḥ /",
  "SA11bsa054_u:948": "mamānugrahāyeti yāvat //",
  "SA11bsa054_u:949": "syādetat- kiṃ punarevaṃ manomayapūjāmātraṃ vidhīyate yāvatā tattadvastu manoharaṃ sākṣādeva kasmānnopanīyate ityāśaṅkayāha-",
  "SA11bsa054_u:950": "(Bcp 24) apuṇyavānasmi mahādaridraḥ pūjārthamanyanmama nāsti kiṃcit /",
  "SA11bsa054_u:951": "ato mamārthāya parārthacittā gṛhṇantu nāthā idamātmaśaktyā // Bca_2.7 //",
  "SA11bsa054_u:952": "akṛtapuṇyo 'smi,",
  "SA11bsa054_u:953": "ata eva mahādaridraḥ /",
  "SA11bsa054_u:954": "puṇye sarvopakaraṇasaṃpattibhirbhavati /",
  "SA11bsa054_u:955": "tadabhāvāt pūjārthamanyadupakaraṇaṃ mama nāsti kiṃcit /",
  "SA11bsa054_u:956": "ato mamārthāya mama puṇyakāmatayā bhagavantaśca parārthacittāḥ parahitasukhābhilāṣiṇo mahākāruṇikatvāt /",
  "SA11bsa054_u:957": "ato gṛhṇantu nāthā idamuktaṃ pūjopakaraṇaṃ mayā niryātitam /",
  "SA11bsa054_u:958": "ātmaśaktyeti svasāmarthyena //",
  "SA11bsa054_u:959": "ayaṃ punarātmabhāvo mamāyatto 'sti /",
  "SA11bsa054_u:960": "taṃ niryātayāmītyāha-",
  "SA11bsa054_u:961": "dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ /",
  "SA11bsa054_u:962": "parigrahaṃ me kurutāgrasattvā yuṣmāsu dāsatvamupaimi bhaktyā // Bca_2.8 //",
  "SA11bsa054_u:963": "ātmānaṃ ca prayacchāmi jinebhyaḥ /",
  "SA11bsa054_u:964": "sarveṇa sarvaṃ ca sarvaprakāreṇa /",
  "SA11bsa054_u:965": "ātmasvīkāraṃ parityajya tadātmajebhyo 'pi /",
  "SA11bsa054_u:966": "māṃ pratigṛhṇīta naravṛṣabhāḥ /",
  "SA11bsa054_u:967": "yuṣmāsu dāsatvaṃ dāsabhāvaṃ svīkaromi /",
  "SA11bsa054_u:968": "na jīvikādilobhāt,",
  "SA11bsa054_u:969": "api tu bhaktyā paramagauraveṇa /",
  "SA11bsa054_u:970": "śraddhāvilena cetasetyarthaḥ //",
  "SA11bsa054_u:971": "nanu kaḥ punaratra guṇo 'stītyāha-",
  "SA11bsa054_u:972": "parigraheṇāsmi bhavatkṛtena nirbhīrbhave sattvahitaṃ karomi /",
  "SA11bsa054_u:973": "pūrvaṃ ca pāpaṃ samatikramāmi nānyacca pāpaṃ prakaromi bhūyaḥ // Bca_2.9 //",
  "SA11bsa054_u:974": "bhavatkṛtena yuṣmadīyena mahadāśrayeṇa vigatabhayaḥ saṃsāre lokānāṃ hitamarthaṃ saṃpādayāmi /",
  "SA11bsa054_u:975": "mahadāśraye 'pi nākuśalakarmāvṛtasya svahitakaraṇe 'pi sāmarthyamastītyāha- pūrvaṃ cetyādi /",
  "SA11bsa054_u:976": "pūrvamaparijñānāt kṛtamakuśalakarma samatikramāmi,",
  "SA11bsa054_u:977": "vidūṣaṇāsamudācārādibhirnirharāmi /",
  "SA11bsa054_u:978": "samatikrāmatītyukte samatikramāmītyuktaṃ śābdavyavahāreṣvanādarāt,",
  "SA11bsa054_u:979": "arthapratiśaraṇatādhātupradhānatvācca /",
  "SA11bsa054_u:980": "aparaṃ ca pāpaṃ na punaḥ karomi /",
  "SA11bsa054_u:981": "āyatyāṃ punarakaraṇasaṃvaraṃ vidadhe //",
  "SA11bsa054_u:982": "iti sarvamātmaniryātanāprabhṛtipūjopahāraṃ niryātya punarviśeṣeṇa pūjāṃ vidhātumāha-",
  "SA11bsa054_u:983": "ratnojjvalastambhamanorameṣu muktāmayodbhāsivitānakeṣu /",
  "SA11bsa054_u:984": "svacchojjvalasphāṭikakuṭṭimeṣu sugandhiṣu snānagṛheṣu teṣu // Bca_2.10 //",
  "SA11bsa054_u:985": "(Bcp 25) ratnairindranīlādibhirujjvalāḥ prabhāsvarā ye stambhāḥ tairmanoharāḥ kamanīyāḥ /",
  "SA11bsa054_u:986": "teṣu snānagṛheṣu snānaṃ karomīti yojyam /",
  "SA11bsa054_u:987": "punaḥ kiṃbhūteṣu?",
  "SA11bsa054_u:988": "muktāmayā mauktikaracanākhacitā udbhāsinaḥ udbhāsvarāḥ vitānā iva vitānakāḥ yeṣu te tathā, teṣu /",
  "SA11bsa054_u:989": "svacchāḥ sunirmalāḥ ,",
  "SA11bsa054_u:990": "ujjvalā dīptimantaḥ,",
  "SA11bsa054_u:991": "sphaṭikasyeme sphāṭikāḥ,",
  "SA11bsa054_u:992": "kuṭṭimāḥ bhūmiracanāviśeṣā yeṣu, teṣu /",
  "SA11bsa054_u:993": "sugandhiṣu kṛṣṇāgurucandanādidhūpitavāsiteṣu /",
  "SA11bsa054_u:994": "snānāya gṛhāḥ teṣu //",
  "SA11bsa054_u:995": "manojñagandhodakapuṣpapūrṇaiḥ kumbhairmahāratnamathairanekaiḥ /",
  "SA11bsa054_u:996": "snānaṃ karomyeṣa tathāgatānāṃ tadātmajānāṃ ca sagītivādyam // Bca_2.11 //",
  "SA11bsa054_u:997": "udakaṃ ca puṣpāṇi ca manojñagandhāni ca tāni /",
  "SA11bsa054_u:998": "taiḥ pūrṇāḥ kumbhā ghaṭāḥ, taiḥ /",
  "SA11bsa054_u:999": "mahāratnamayaiḥ mahānti vaidūryā(dī)",
  "SA11bsa054_u:1000": "ni ca ratnāni ca tāni,",
  "SA11bsa054_u:1001": "tatsvabhāvaiḥ /",
  "SA11bsa054_u:1002": "anekaiḥ śatasahasrakoṭibhiḥ /",
  "SA11bsa054_u:1003": "sagītavādyaṃ saha manoharagītanṛttamurajādivādyaiḥ //",
  "SA11bsa054_u:1004": "pradhūpitairdhautamalairatulyairvastraiśca teṣāṃ tanumunmṛṣāmi /",
  "SA11bsa054_u:1005": "tataḥ suraktāni sudhūpitāni dadāmi tebhyo varacīvarāṇi // Bca_2.12 //",
  "SA11bsa054_u:1006": "pradhūpitairaguruprabhṛtidhūpaiḥ /",
  "SA11bsa054_u:1007": "dhautamalaiḥ prakṣālitakalmaṣaiḥ /",
  "SA11bsa054_u:1008": "nirmalairityarthaḥ /",
  "SA11bsa054_u:1009": "atulyairapratisamaiḥ /",
  "SA11bsa054_u:1010": "vastrairdukūlaiḥ /",
  "SA11bsa054_u:1011": "teṣāṃ tathāgatānāṃ tadātmajānāṃ ca /",
  "SA11bsa054_u:1012": "tanuṃ śarīram /",
  "SA11bsa054_u:1013": "unmṛṣāmi saṃmārjayāmi /",
  "SA11bsa054_u:1014": "tatastasmādunmarṣaṇānantaram /",
  "SA11bsa054_u:1015": "suraktāni śobhanarāgaiḥ suṣṭhu vā raktāni /",
  "SA11bsa054_u:1016": "śobhanadhūpena dhūpitāni /",
  "SA11bsa054_u:1017": "dadāmi tebhyo jinebhyaḥ /",
  "SA11bsa054_u:1018": "varacīvarāṇi anuttarāṇyācchādanāni //",
  "SA11bsa054_u:1019": "divyairmṛduślakṣṇavicitraśobhairvastrairalaṃkāravaraiśca taistaiḥ /",
  "SA11bsa054_u:1020": "samantabhadrājitamañjughoṣalokeśvarādīnapi maṇḍayāmi // Bca_2.13 //",
  "SA11bsa054_u:1021": "divyairdivibhavairdevārhaiḥ /",
  "SA11bsa054_u:1022": "mṛdūni ca sukumārasparśāni,",
  "SA11bsa054_u:1023": "ślakṣṇāni ca sūkśmāṇi /",
  "SA11bsa054_u:1024": "vicitrā nānāvarṇakṛtā śobhā yeṣāṃ tairvastraiḥ /",
  "SA11bsa054_u:1025": "alaṃkāravaraiśca vibhūṣaṇapradhānaiḥ /",
  "SA11bsa054_u:1026": "taistairiti mukuṭakaṭakakeyūrahāranūpurādibhiḥ /",
  "SA11bsa054_u:1027": "samantabhadrājitamañjughoṣalokeśvarādīnapi bodhisattvān maṇḍayāmi alaṃkaromi //",
  "SA11bsa054_u:1028": "sarvatrisāhasravisārigandhairgandhottamaistānanulepayāmi /",
  "SA11bsa054_u:1029": "sūttaptasūnmṛṣṭasudhautahemaprabhojjvalān sarvamunīndrakāyān // Bca_2.14 //",
  "SA11bsa054_u:1030": "(Bcp 26) sahasraṃ caturdvīpikānāṃ tathā candrasūryamerūṇāṃ pratyekaṃ kāmadevānāṃ brahmalokānāṃ ca /",
  "SA11bsa054_u:1031": "sāhasraścūliko mataḥ /",
  "SA11bsa054_u:1032": "sa eva sahasraguṇite dvisāhasra /",
  "SA11bsa054_u:1033": "tatsahasraṃ trisāhasraḥ /",
  "SA11bsa054_u:1034": "śatakoṭiḥ cāturdvīpikānāmityarthaḥ /",
  "SA11bsa054_u:1035": "evaṃ sarvāsu dikṣu lokadhāturananto 'paryantaśca /",
  "SA11bsa054_u:1036": "sarvatrisāhastrāṇi /",
  "SA11bsa054_u:1037": "visartuṃ śīlaṃ yeṣāṃ te tathā /",
  "SA11bsa054_u:1038": "tathāvidhā gandhāḥ parimalā yeṣāṃ te tathā /",
  "SA11bsa054_u:1039": "tairgandhottamairyakṣakardamaharicandanādibhiḥ /",
  "SA11bsa054_u:1040": "tān munīndrakāyānanulepayāmi samālabhe /",
  "SA11bsa054_u:1041": "kiṃbhūtān? sūttaptaṃ puṭapākādinā pariśodhitāntarmalam /",
  "SA11bsa054_u:1042": "sūnmṛṣṭaṃ roṣāṇādimaṇisaṃmārjitam /",
  "SA11bsa054_u:1043": "sudhautaṃ kṣārāmlalavaṇādiprakṣālitabahirmalam /",
  "SA11bsa054_u:1044": "tathābhūtaṃ ca taddhema ceti /",
  "SA11bsa054_u:1045": "tasya prabhā,",
  "SA11bsa054_u:1046": "dyutirityarthaḥ /",
  "SA11bsa054_u:1047": "tadvadujjvalān dyutimataḥ /",
  "SA11bsa054_u:1048": "etacca yathālokaprasiddhitaḥ kathitam /",
  "SA11bsa054_u:1049": "na tu tathāgatakāyaśobhāyā laukikaṃ kiṃcidupamānamasti //",
  "SA11bsa054_u:1050": "sāṃprataṃ mālyapūjāmupakṣipati-",
  "SA11bsa054_u:1051": "māndāravendīvaramallikādyaiḥ sarvaiḥ sugandhaiḥ kusumairmanojñaiḥ /",
  "SA11bsa054_u:1052": "abhyarcayābhyarcyatamān munīndrān stragbhiśca saṃsthānamanoramābhiḥ // Bca_2.15 //",
  "SA11bsa054_u:1053": "māndāravaṃ deveṣu puṣpaviśeṣaḥ /",
  "SA11bsa054_u:1054": "indīvaramutpalam /",
  "SA11bsa054_u:1055": "mallikā vārṣikī /",
  "SA11bsa054_u:1056": "etatpramukhaiḥ sarvaiḥ śobhanagandhaiḥ puṣpairmanohāribhiḥ pūjyatamān munīndrān pūjayāmi /",
  "SA11bsa054_u:1057": "stragbhiśca mālābhiśca grathanaracanāviśeṣakamanīyābhiḥ //",
  "SA11bsa054_u:1058": "dhūpapūjāmāha-",
  "SA11bsa054_u:1059": "sphītasphuradgandhamanoramaiśca tān dhūpameghairupadhūpayāmi /",
  "SA11bsa054_u:1060": "sphītā māṃsalāḥ /",
  "SA11bsa054_u:1061": "sphurantaśca digantavyāpinaḥ bahulagandhodgāriṇo vā /",
  "SA11bsa054_u:1062": "tādṛśā gandhā yeṣāṃ dhūpameghānāṃ te tathā, taiḥ /",
  "SA11bsa054_u:1063": "dhūpā meghā iva ambaratalāvalambibimbāḥ /",
  "SA11bsa054_u:1064": "upamitaṃ vyāghrādibhiḥ iti samāsaḥ /",
  "SA11bsa054_u:1065": "dhūpānāṃ vā meghāḥ,",
  "SA11bsa054_u:1066": "taiḥ,",
  "SA11bsa054_u:1067": "meghavadudgacchadbhirityarthaḥ /",
  "SA11bsa054_u:1068": "tāniti munīndrān upadhūpayāmi //",
  "SA11bsa054_u:1069": "naivedyapūjāmāha-",
  "SA11bsa054_u:1070": "bhojyaiśca khādyairvividhaiśca peyaistebhyo nivedyaṃ ca nivedayāmi // Bca_2.16 //",
  "SA11bsa054_u:1071": "bhojyaṃ yanmukhamāpūrya bhujyate /",
  "SA11bsa054_u:1072": "khādyaṃ yat kavalaśaḥ /",
  "SA11bsa054_u:1073": "chedyaṃ dhṛtapūrādi /",
  "SA11bsa054_u:1074": "peyaṃ yat pīyate eva pānakādi /",
  "SA11bsa054_u:1075": "ebhirvividhairnānāprakāropasaṃskṛtaiḥ /",
  "SA11bsa054_u:1076": "tebhyo munīndrebhyo nivedyaṃ ca nivedayāmi //",
  "SA11bsa054_u:1077": "dīpapūjāmāha-",
  "SA11bsa054_u:1078": "ratnapradīpāṃśca nivedayāmi suvarṇapadmeṣu niviṣṭapaṅktin /",
  "SA11bsa054_u:1079": "(Bcp 27) gandhopalipteṣu ca kuṭṭimeṣu kirāmi puṣpaprakarān manojñān // Bca_2.17 //",
  "SA11bsa054_u:1080": "ratnamayāḥ pradīpāḥ tān /",
  "SA11bsa054_u:1081": "niviṣṭā paṅktirmālā yeṣāṃ te tathā /",
  "SA11bsa054_u:1082": "kveti? suvarṇapadmeṣu /",
  "SA11bsa054_u:1083": "sāpekṣatve 'pi gamakatvāt samāsaḥ /",
  "SA11bsa054_u:1084": "gandhopalipteṣu candanakuṅkumādigandhaiścarciteṣu //",
  "SA11bsa054_u:1085": "pralambamuktāmaṇihāraśobhānābhāsvarān diṅmukhamaṇḍanāṃstān /",
  "SA11bsa054_u:1086": "vimānameghān stutigītaramyān maitrīmayebhyo 'pi nivedayāmi // Bca_2.18 //",
  "SA11bsa054_u:1087": "pralambairmuktāmaṇihāraiḥ śobhā yeṣāṃ tān vimānameghān vimānasamūhān ālokakāriṇaḥ sarvadikūśobhākarān //",
  "SA11bsa054_u:1088": "suvarṇadaṇḍaiḥ kamanīyarūpaiḥ saṃsaktamuktāni samucchritāni /",
  "SA11bsa054_u:1089": "pradhārayāmyeṣa mahāmunīnāṃ ratnātapatrāṇyatiśobhanāni // Bca_2.19 //",
  "SA11bsa054_u:1090": "kanakamayadaṇḍaiḥ kāntimatsaṃsthānaiḥ /",
  "SA11bsa054_u:1091": "muktākhacitāni ratnamayāni chatrāṇi /",
  "SA11bsa054_u:1092": "samucchritānīti uddaṇḍitāni //",
  "SA11bsa054_u:1093": "idānīṃ pūjopahāramupasaṃharannāha-",
  "SA11bsa054_u:1094": "ataḥ paraṃ pratiṣṭhantāṃ pūjāmeghā manoramāḥ /",
  "SA11bsa054_u:1095": "tūryasaṃgītimeghāśca sarvasattvapraharṣaṇāḥ // Bca_2.20 //",
  "SA11bsa054_u:1096": "itaḥ prabhṛti ete pūjāmeghā mayā niryātitāḥ,",
  "SA11bsa054_u:1097": "anye vā devādibhirupanītāḥ kalpaṃ vā kalpāvaśeṣaṃ vā pratiṣṭhantām prakarṣavṛttisthitā bhavantu /",
  "SA11bsa054_u:1098": "tūryasaṃgītimeghāśca tūryāṇi murajādivādyāni /",
  "SA11bsa054_u:1099": "saṃgītayaḥ sametya gītayaḥ /",
  "SA11bsa054_u:1100": "samudāyagītānītyarthaḥ /",
  "SA11bsa054_u:1101": "athavā /",
  "SA11bsa054_u:1102": "saṃgītakāni nuttagītavāditāni samuditānyucyante /",
  "SA11bsa054_u:1103": "teṣāṃ meghāḥ anekasamudāyāḥ /",
  "SA11bsa054_u:1104": "te ca sarvasattvapraharṣaṇāḥ sarvasattvānāṃ pramodakāriṇaḥ,",
  "SA11bsa054_u:1105": "na punaraśakyaśravaṇāḥ /",
  "SA11bsa054_u:1106": "pratiṣṭhantāmiti saṃbandhaḥ //",
  "SA11bsa054_u:1107": "sāmānyenābhisaṃkṣipya saddharmādiṣu pūjāmāha-",
  "SA11bsa054_u:1108": "sarvasaddharmaratneṣu caityeṣu pratimāsu ca /",
  "SA11bsa054_u:1109": "puṣparatnādivarṣāśca pravartantāṃ nirantaram // Bca_2.21 //",
  "SA11bsa054_u:1110": "dvādaśāṅgapravacanātmakeṣu sarvasaddharmaratneṣu /",
  "SA11bsa054_u:1111": "ratnamiva ratnaṃ vastutattvālokakāritvāt,",
  "SA11bsa054_u:1112": "paramanirvṛtihetutvācca /",
  "SA11bsa054_u:1113": "stūpeṣu bhagavaccaityeṣu /",
  "SA11bsa054_u:1114": "pratimāsu ceti buddhabodhisattvavigrahapratikṛtiṣu /",
  "SA11bsa054_u:1115": "puṣpavṛṣṭayo ratnavṛṣṭayaśca /",
  "SA11bsa054_u:1116": "ādiśabdāccandanacūrṇavastrādivarṣāḥ /",
  "SA11bsa054_u:1117": "nirantaramiti āsaṃsāramanavacchinnam //",
  "SA11bsa054_u:1118": "(Bcp 28) anuttarapūjāmatidiśannāha-",
  "SA11bsa054_u:1119": "mañjughoṣaprabhṛtayaḥ pūjayanti yathā jinān /",
  "SA11bsa054_u:1120": "tathā tathāgatānnāthān saputrān pūjayāmyaham // Bca_2.22 //",
  "SA11bsa054_u:1121": "mañjughoṣasamantabhadrājitalokanāthapramukhā daśabhūmīśvarā bodhisattvāḥ yathā yena adhyāśayena tathāgatān pūjayanti,",
  "SA11bsa054_u:1122": "tathā tena adhimokṣeṇa ahamapi tathāgatān saha putraiḥ bodhisattvagaṇaiḥ pūjayāmi //",
  "SA11bsa054_u:1123": "stutipūjāmāha-",
  "SA11bsa054_u:1124": "svarāṅgasāgaraiḥ stotraiḥ staumi cāhaṃ guṇodadhīn /",
  "SA11bsa054_u:1125": "stutisaṃgītimeghāśca saṃbhavantveṣvananyathā // Bca_2.23 //",
  "SA11bsa054_u:1126": "svarāḥ sapta gāndhārādayaḥ /",
  "SA11bsa054_u:1127": "teṣāmaṅgāni prabhedāḥ kāmodādayaḥ /",
  "SA11bsa054_u:1128": "teṣāṃ sāgaravadatibāhulyāt sāgarāḥ,",
  "SA11bsa054_u:1129": "taiḥ stotraiḥ /",
  "SA11bsa054_u:1130": "stutaya eva saṃgītayaḥ,",
  "SA11bsa054_u:1131": "stutīnāṃ vā saṃgītayaḥ samudāyāḥ /",
  "SA11bsa054_u:1132": "tāsāṃ meghāḥ saṃbhavantu upatiṣṭhantām /",
  "SA11bsa054_u:1133": "eṣu buddhabodhisattveṣu /",
  "SA11bsa054_u:1134": "ananyathā aviparītā yathā mayopakalpitāstathaivetyarthaḥ //",
  "SA11bsa054_u:1135": "buddhadharmasaṃgharatneṣu praṇāmapūjāmāha-",
  "SA11bsa054_u:1136": "sarvakṣetrāṇusaṃkhyaiśca praṇāmaiḥ praṇamāmyaham /",
  "SA11bsa054_u:1137": "sarvatryadhvagatān buddhān sahadharmagaṇottamān // Bca_2.24 //",
  "SA11bsa054_u:1138": "yāvanti daśasu dikṣu buddhakṣetrāṇi,",
  "SA11bsa054_u:1139": "teṣu yāvanto 'ṇavaḥ,",
  "SA11bsa054_u:1140": "tatsaṃkhyaiḥ praṇāmaiḥ /",
  "SA11bsa054_u:1141": "sarvatryadhvagatāniti atītapratyutpannānāgatān tathāgatān /",
  "SA11bsa054_u:1142": "kiṃbhūtān? sahadharmagaṇottamān gaṇānāmuttamo 'grabhūto bodhisattvagaṇaḥ /",
  "SA11bsa054_u:1143": "dharmaśca gaṇottamaśca tābhyāṃ saha //",
  "SA11bsa054_u:1144": "tathāgatastūpeṣu praṇāmamāha-",
  "SA11bsa054_u:1145": "sarvacaityāni vande 'haṃ bodhisattvāśrayāṃstathā /",
  "SA11bsa054_u:1146": "namaḥ karomyupādhyāyānabhivandyān yatīṃstathā // Bca_2.25 //",
  "SA11bsa054_u:1147": "ūrdhvatiryagadhastanāsu diśāsu vidiśāsu ca /",
  "SA11bsa054_u:1148": "saśarīrāśarīreṣu stūpeṣu praṇamāmyahamityarthaḥ /",
  "SA11bsa054_u:1149": "bodhisattvāśrayānapīti jātakāvadānajanmādisthānāni /",
  "SA11bsa054_u:1150": "abhivandyāniti vṛddhān vandanārhān /",
  "SA11bsa054_u:1151": "tadanena pūjāvandanāvidhiruktaḥ //",
  "SA11bsa054_u:1152": "ayaṃ ca pūjāvidhistrisamayarāje kathitaḥ /",
  "SA11bsa054_u:1153": "yathoktam- sthalajā ratnaparvatāḥ /",
  "SA11bsa054_u:1154": "jalajā ratnaparvatāḥ /",
  "SA11bsa054_u:1155": "sthalajajalajāni ratnāni daśadigavasthitāni /",
  "SA11bsa054_u:1156": "amamānyaparigrahāṇi /",
  "SA11bsa054_u:1157": "deyānītyuktam /",
  "SA11bsa054_u:1158": "anayā ca diśā sarvabhaiṣajyāni sarvarasāyanāni sarvasalilāni /",
  "SA11bsa054_u:1159": "anavadyāni āmaṇḍalāni (?)",
  "SA11bsa054_u:1160": "sarvakāñcanamaṇḍalāni /",
  "SA11bsa054_u:1161": "vivṛtteṣu vā lokadhātuṣu paramarasasparśasaṃpannā bhūparpaṭakā amṛtalatā /",
  "SA11bsa054_u:1162": "akṛṣṭoptāḥ śālayaḥ /",
  "SA11bsa054_u:1163": "sarvottarakurudvīpeṣu ca pariśuddheṣu ca lokadhātuṣu ye ramaṇīyāḥ paribhogāḥ /",
  "SA11bsa054_u:1164": "yathā āryaratnameghe cāha-",
  "SA11bsa054_u:1165": "sa yānīmāni sūtrānteṣu udārāṇi pūjopasthānāni śṛṇoti,",
  "SA11bsa054_u:1166": "tānyāśayatastīvreṇādhyāśayena (Bcp 29)",
  "SA11bsa054_u:1167": "buddhabodhisattvebhyaḥ pariṇāmayati /",
  "SA11bsa054_u:1168": "tathā sa vividhāni pūjopasthānānyanuvicintayati iti //",
  "SA11bsa054_u:1169": "sāṃprataṃ ratnatrayaśaraṇagamanapūrvakaṃ pāpadeśanāmāha-",
  "SA11bsa054_u:1170": "buddhaṃ gacchāmi śaraṇaṃ yāvadā bodhimaṇḍataḥ /",
  "SA11bsa054_u:1171": "dharmaṃ gacchāmi śaraṇaṃ bodhisattvagaṇaṃ tathā // Bca_2.26 //",
  "SA11bsa054_u:1172": "trāṇārthaṃ śaraṇārtham /",
  "SA11bsa054_u:1173": "gamanaṃ tadājñāparipālanam /",
  "SA11bsa054_u:1174": "yo hi yaṃ śaraṇaṃ gacchati,",
  "SA11bsa054_u:1175": "sa tadājñāṃ nātikramatīti bhāvaḥ /",
  "SA11bsa054_u:1176": "bodhimaṇḍata iti /",
  "SA11bsa054_u:1177": "maṇḍaśabdo 'yaṃ sāravacanam,",
  "SA11bsa054_u:1178": "ghṛtamaṇḍa iti yathā /",
  "SA11bsa054_u:1179": "tathā ca sati bodhipradhānaṃ yāvat /",
  "SA11bsa054_u:1180": "yāvat samyaksaṃbodhiṃ nādhigacchāmi ityarthaḥ //",
  "SA11bsa054_u:1181": "vijñāpayāmi saṃbuddhān sarvadikṣu vyavasthitān /",
  "SA11bsa054_u:1182": "mahākāruṇikāṃścāpi bodhisattvān kṛtāñjaliḥ // Bca_2.27 //",
  "SA11bsa054_u:1183": "vijñāpayāmītyanena buddhabodhisattvānāmagragatamātmānaṃ dhyātvā adhyāśayenaitadvaktavyamityupadarśitam /",
  "SA11bsa054_u:1184": "kṛtāñjaliriti kāyavijñaptiruktā /",
  "SA11bsa054_u:1185": "añjaliḥ karadvayena saṃpuṭaṃ kṛtvetyarthaḥ //",
  "SA11bsa054_u:1186": "anādimati saṃsāre janmanyatraiva vā punaḥ /",
  "SA11bsa054_u:1187": "yanmayā paśunā pāpaṃ kṛtaṃ kāritameva vā // Bca_2.28 //",
  "SA11bsa054_u:1188": "yaccānumoditaṃ kiṃcidātmaghātāya mohataḥ /",
  "SA11bsa054_u:1189": "tadatyayaṃ deśayāmi paścāttāpena tāpitaḥ // Bca_2.29 //",
  "SA11bsa054_u:1190": "anādimatīti pūrvajanmaparaṃparāsu /",
  "SA11bsa054_u:1191": "janmanyatraiveti asminnapi janmani,",
  "SA11bsa054_u:1192": "na kevalaṃ pūrvatra /",
  "SA11bsa054_u:1193": "paśuneti mohabahulatāmātmano darśayati /",
  "SA11bsa054_u:1194": "trividhaṃ karma kāyavāṅmanobhistatra kṛtam /",
  "SA11bsa054_u:1195": "tribhirapi kāritamiti /",
  "SA11bsa054_u:1196": "vāṅmanobhyāmanumoditamityapi /",
  "SA11bsa054_u:1197": "ātmaghātāyeti tatpāpakarmaphalasya mama ātmanyeva vipākāt /",
  "SA11bsa054_u:1198": "tadatyayamiti tadāpattim /",
  "SA11bsa054_u:1199": "deśayāmi prakāśayāmi uttānīkaromi,",
  "SA11bsa054_u:1200": "na pracchādayāmi /",
  "SA11bsa054_u:1201": "paścāttāpeneti akuśalakarmaṇo narakādau duḥkhavipākaśravaṇāt //",
  "SA11bsa054_u:1202": "adhunā yathāpradhānamatyayadeśanāmāha-",
  "SA11bsa054_u:1203": "ratnatraye 'pakāro yo mātapitṛṣu vā mayā /",
  "SA11bsa054_u:1204": "guruṣvanyeṣu vā kṣepāt kāyavāgbuddhibhiḥ kṛtaḥ // Bca_2.30 //",
  "SA11bsa054_u:1205": "ratnatraye iti anuttaraguṇakṣetre /",
  "SA11bsa054_u:1206": "mātetyādinā upakārikṣetre /",
  "SA11bsa054_u:1207": "tatrāpakārasya vistaratīvraduḥkhavipākatvāt //",
  "SA11bsa054_u:1208": "anekadoṣaduṣṭena mayā pāpena nāyakāḥ /",
  "SA11bsa054_u:1209": "yatkṛtaṃ dāruṇaṃ pāpaṃ tatsarvaṃ deśayāmyaham // Bca_2.31 //",
  "SA11bsa054_u:1210": "anekadoṣaduṣṭeneti rāgādikleśadūṣitena,",
  "SA11bsa054_u:1211": "na svatantreṇetyarthaḥ //",
  "SA11bsa054_u:1212": "*** [added:] ***",
  "SA11bsa054_u:1213": "kathaṃ ca niḥsarāmyasmān nityodvego 'smi nāyakāḥ /",
  "SA11bsa054_u:1214": "mā bhūnme mṛtyuracirād akṣīṇe pāpasaṃcaye // Bca_2.32 //",
  "SA11bsa054_u:1215": "****************",
  "SA11bsa054_u:1216": "(Bcp 30) pāpakarmaṇi saṃvegamāha-",
  "SA11bsa054_u:1217": "kathaṃ ca niḥsarāmyasmāt paritrāyata satvaram /",
  "SA11bsa054_u:1218": "kathaṃ kena prakāreṇa /",
  "SA11bsa054_u:1219": "asmādaśubhāt /",
  "SA11bsa054_u:1220": "satvaraṃ śīghram /",
  "SA11bsa054_u:1221": "keyaṃ tvarā bhavata ityāha-",
  "SA11bsa054_u:1222": "mā mamākṣīṇapāpasya maraṇaṃ śīghrameṣyati // Bca_2.33 //",
  "SA11bsa054_u:1223": "yāvat pāpakṣayaṃ na karomi,",
  "SA11bsa054_u:1224": "tāvanmama mṛtyurbhaviṣyati na /",
  "SA11bsa054_u:1225": "anyathā durgati gamanabhayāt //",
  "SA11bsa054_u:1226": "nanu ca akṛtapāpaparikṣayasya bhavato mṛtyoḥ ko 'vakāśa ityāha-",
  "SA11bsa054_u:1227": "kṛtākṛtāparīkṣo 'yaṃ mṛtyurviśrambhaghātakaḥ /",
  "SA11bsa054_u:1228": "svasthāsvasthairaviśvāsya ākasmikamahāśaniḥ // Bca_2.34 //",
  "SA11bsa054_u:1229": "idaṃ kṛtamidamakṛtaṃ tāvaditi na parīkṣate mṛtyuḥ /",
  "SA11bsa054_u:1230": "viśrambho viśvāsaḥ /",
  "SA11bsa054_u:1231": "tena ghātakaḥ /",
  "SA11bsa054_u:1232": "nāpi nīrogo 'haṃ yuvā balavatkāyo veti viśvasanīyam /",
  "SA11bsa054_u:1233": "kutaḥ? ākasmikamahāśaniriti acintitavajrapātasadṛśaḥ //",
  "SA11bsa054_u:1234": "yadyevaṃ pāpād bhayam,",
  "SA11bsa054_u:1235": "kimarthaṃ tarhi tat kṛtamityāha-",
  "SA11bsa054_u:1236": "priyāpriyanimittena pāpaṃ kṛtamanekadhā /",
  "SA11bsa054_u:1237": "sarvamutsṛjya gantavyamiti na jñātamīdṛśam // Bca_2.35 //",
  "SA11bsa054_u:1238": "priya ātmā ātmīyaśca,",
  "SA11bsa054_u:1239": "apriyastadapakārī /",
  "SA11bsa054_u:1240": "priyasya hitasukhamapriyasya ca tadviparītamicchatā kṛtaṃ pāpamanekadhā prāṇātipātādattādānādibhedenānekaprakāram /",
  "SA11bsa054_u:1241": "nanu sarvametannacireṇa parityajya gantavyam,",
  "SA11bsa054_u:1242": "tat kimiti nirarthakaṃ pāpakamupacīyate ityāha- sarvamityādi /",
  "SA11bsa054_u:1243": "sarvaṃ priyamapriyaṃ vā utsṛjya vihāya gantavyam /",
  "SA11bsa054_u:1244": "etattu na mayā mugdhena paribhāvitam //",
  "SA11bsa054_u:1245": "apriyā na bhaviṣyanti priyo me na bhaviṣyati /",
  "SA11bsa054_u:1246": "ahaṃ ca na bhaviṣyāmi sarvaṃ ca na bhaviṣyati // Bca_2.36 //",
  "SA11bsa054_u:1247": "kimidānīṃ pariśiṣṭamavasthitamityāha-",
  "SA11bsa054_u:1248": "tattatsmaraṇatāṃ yāti yadyadvastvanubhūyate /",
  "SA11bsa054_u:1249": "svapnānubhūtavatsarvaṃ gataṃ na punarīkṣyate // Bca_2.37 //",
  "SA11bsa054_u:1250": "yadyadvastviti sukhaheturduḥkhaheturvā /",
  "SA11bsa054_u:1251": "anubhūyate saṃvedyate /",
  "SA11bsa054_u:1252": "kathaṃ punarevamityāhasvapnānubhūtavaditi /",
  "SA11bsa054_u:1253": "yathā svapnāvasthāyāmupalabdhaṃ vinaṣṭaṃ na punarīkṣyate,",
  "SA11bsa054_u:1254": "tatra smaraṇamātrameva avaśiṣyate //",
  "SA11bsa054_u:1255": "tathā anyadapi sarvaṃ priyādisaṃgatamasthiramasminneva janmanītyupadarśayannāha-",
  "SA11bsa054_u:1256": "ihaiva tiṣṭhatastāvadgatā naike priyāpriyāḥ /",
  "SA11bsa054_u:1257": "tannimittaṃ tu yatpāpaṃ tatsthitaṃ ghoramagrataḥ // Bca_2.38 //",
  "SA11bsa054_u:1258": "(Bcp 31) tiṣṭhataḥ āsīnasyaiva mama paśyataḥ /",
  "SA11bsa054_u:1259": "gatā anityatayā grasitāḥ /",
  "SA11bsa054_u:1260": "yadyevaṃ tarhi tadarthaṃ kṛtaṃ pāpamapi taiḥ saha yāsyatītyāha- tannimittamityādi /",
  "SA11bsa054_u:1261": "teṣāṃ priyādīnāṃ nimittaṃ tadarthaṃ yatkṛtaṃ pāpaṃ tatpunaragrata eva sthitaṃ me /",
  "SA11bsa054_u:1262": "tanmayā saha yāsyatītyarthaḥ //",
  "SA11bsa054_u:1263": "nanvevaṃ paśyannapi kathaṃ mūrcchito 'sītyāha-",
  "SA11bsa054_u:1264": "evamāgantuko 'smīti na mayā pratyavekṣitam /",
  "SA11bsa054_u:1265": "mohānunayavidveṣaiḥ kṛtaṃ pāpamanekadhā // Bca_2.39 //",
  "SA11bsa054_u:1266": "nāhaṃ kasyacit paritaḥ,",
  "SA11bsa054_u:1267": "na me kaścit,",
  "SA11bsa054_u:1268": "ityevaṃ na mayā pratyavekṣitaṃ vicāritam /",
  "SA11bsa054_u:1269": "tena kāraṇena /",
  "SA11bsa054_u:1270": "anunaya āsaṅgaḥ ātmani ātmīye ca /",
  "SA11bsa054_u:1271": "vidveṣaḥ pratighaḥ /",
  "SA11bsa054_u:1272": "tat pratikūlamācarati //",
  "SA11bsa054_u:1273": "cirataramatidīrghāyuṣo bhavataḥ kā maraṇāśaṅkā?",
  "SA11bsa054_u:1274": "tat kimevaṃ bibheṣītyāha-",
  "SA11bsa054_u:1275": "rātriṃdivamaviśrāmamāyuṣo vardhate vyayaḥ /",
  "SA11bsa054_u:1276": "āyasya cāgamo nāsti na mariṣyāmi kiṃ nvaham // Bca_2.40 //",
  "SA11bsa054_u:1277": "aharniśam / āyuṣo vardhate vyayaḥ,",
  "SA11bsa054_u:1278": "āyuḥsaṃskārāḥ kṣīyante /",
  "SA11bsa054_u:1279": "aviśrāmamiti kṣaṇamapi na vyayavicchittirasti /",
  "SA11bsa054_u:1280": "āgamanamāgamaḥ anupraveśaḥ /",
  "SA11bsa054_u:1281": "sa ca āyasya upacayasya leśato 'pi na saṃvidyate tadahamevaṃ kiṃ nu na mariṣyāmi?",
  "SA11bsa054_u:1282": "api tu ciramapi sthitvā jīvitaṃ maraṇaparyavasānamiti //",
  "SA11bsa054_u:1283": "syādetat / yannimittaṃ kṛtaṃ pāpaṃ te 'pi na narakādiṣu tatphaladuḥkhānubhavakāle saṃvibhāgino bhaviṣyanti /",
  "SA11bsa054_u:1284": "tat kimiti kātarabhāvamavalambase ityatrāha /",
  "SA11bsa054_u:1285": "āstāṃ tāvatparaloke-",
  "SA11bsa054_u:1286": "iha śayyāgatenāpi bandhumadhye 'pi tiṣṭhatā /",
  "SA11bsa054_u:1287": "mayaivekena soḍhavyā marmacchedādivedanā // Bca_2.41 //",
  "SA11bsa054_u:1288": "iha asminneva bhave maraṇāntikādiduḥkhabādhāyāṃ svajanaparijanamadhyagatenāpi /",
  "SA11bsa054_u:1289": "marmacchedādivedaneti pipāsāgātrasaṃtāpādiduḥkhaṃ mayaivaikena soḍhavyam /",
  "SA11bsa054_u:1290": "na tatra alpīyānapi bhāgo 'nyasya saṃbhavati //",
  "SA11bsa054_u:1291": "kiṃ punarnarakādāvityāha-",
  "SA11bsa054_u:1292": "yamadūtairgṛhītasya kuto bandhuḥ kutaḥ suhṛt /",
  "SA11bsa054_u:1293": "puṇyamekaṃ tadā trāṇaṃ mayā tacca na sevitam // Bca_2.42 //",
  "SA11bsa054_u:1294_0": "kāladūtairgṛhītasya adhiṣṭhitasya galapāśena baddhasya mudgarairākoṭyamānasya aṭavīkāntāragahanakaṇṭakaviṣamaśilāśakalairvitudyamānacaraṇasya",
  "SA11bsa054_u:1294_1": "asahāyasya karmānubhavabhūmiṃ nīyamānasya /",
  "SA11bsa054_u:1295": "kuto bandhuḥ kutaḥ suhṛt iti na tatra kecit sahāyāsrāṇaṃ saṃbhavanti /",
  "SA11bsa054_u:1296": "puṇyamevaikaṃ tadā trāṇaṃ syāt /",
  "SA11bsa054_u:1297": "mayā tacca na sevitam,",
  "SA11bsa054_u:1298": "tacca puṇyaṃ trāṇabhūtaṃ mayā nopārjitam //",
  "SA11bsa054_u:1299": "(Bcp 32) punarapi pāpāt saṃvegamāha-",
  "SA11bsa054_u:1300": "anityajīvitāsaṅgādidaṃ bhayamajānatā /",
  "SA11bsa054_u:1301": "pramattena mayā nāthā bahu pāpamupārjitam // Bca_2.43 //",
  "SA11bsa054_u:1302": "asthāyini jīvite /",
  "SA11bsa054_u:1303": "āsaṅgādāgrahāt /",
  "SA11bsa054_u:1304": "idamāgāmi narakādiduḥkhabhayamajānatā apaśyata /",
  "SA11bsa054_u:1305": "pramatteneti yauvanarūpadhanādhipatyādimadamattena //",
  "SA11bsa054_u:1306": "kiṃ punarevaṃ saṃvegabahulo bhavānityāha-",
  "SA11bsa054_u:1307": "aṅgacchedārthamapyadya nīyamāno viśuṣyati /",
  "SA11bsa054_u:1308": "pipāsito dīnadṛṣṭiranyadevekṣate jagat // Bca_2.44 //",
  "SA11bsa054_u:1309": "atyalpamidaṃ karacaraṇādicchedanaṃ duḥkhaṃ narakaduḥkhāt /",
  "SA11bsa054_u:1310": "tathāpi tatreyamavasthā bhavati /",
  "SA11bsa054_u:1311": "viśuṣyati sarvātmanā śoṣamupayāti /",
  "SA11bsa054_u:1312": "pipāsitastṛṣṇārtaḥ /",
  "SA11bsa054_u:1313": "dīnadṛṣṭiriti kṛpaṇadṛṣṭiḥ /",
  "SA11bsa054_u:1314": "anyadeveti viparītam //",
  "SA11bsa054_u:1315": "narakaduḥkhasyātiśayamāha-",
  "SA11bsa054_u:1316": "kiṃ punarbhairavākārairyamadūtairadhiṣṭhitaḥ /",
  "SA11bsa054_u:1317": "mahātrāsajvaragrastaḥ purīṣotsargaveṣṭitaḥ // Bca_2.45 //",
  "SA11bsa054_u:1318": "kātarairdṛṣṭipātaiśca trāṇānveṣī caturdiśam /",
  "SA11bsa054_u:1319": "bhairavākārairiti bhayaṃkararūpaiḥ /",
  "SA11bsa054_u:1320": "adhiṣṭhitaḥ ātmasātkṛtaḥ /",
  "SA11bsa054_u:1321": "mahātrāsanajvarastena grasto gṛhītaḥ /",
  "SA11bsa054_u:1322": "purīṣamuccāraḥ,",
  "SA11bsa054_u:1323": "tasyotsargo vinirgamaḥ,",
  "SA11bsa054_u:1324": "tena veṣṭito viliptaḥ /",
  "SA11bsa054_u:1325": "kātarairiti dīnaiḥ /",
  "SA11bsa054_u:1326": "caturdiśaṃ trāṇānveṣī /",
  "SA11bsa054_u:1327": "kathamityāha-",
  "SA11bsa054_u:1328": "ko me mahābhayādasmātsādhustrāṇaṃ bhaviṣyati // Bca_2.46 //",
  "SA11bsa054_u:1329": "sādhurakāraṇavatsalaḥ /",
  "SA11bsa054_u:1330": "trāṇaṃ paritrātā //",
  "SA11bsa054_u:1331": "trāṇaśūnyā diśo dṛṣṭvā punaḥ saṃmohamāgataḥ /",
  "SA11bsa054_u:1332": "tadāhaṃ kiṃ kariṣyāmi tasmin sthāne mahābhaye // Bca_2.47 //",
  "SA11bsa054_u:1333": "evamapi yadā kutracidapi trāṇaṃ na paśyati,",
  "SA11bsa054_u:1334": "tadā trāṇābhāvāt punaḥ saṃmohamāgataḥ /",
  "SA11bsa054_u:1335": "tadā tasmin kāle kiṃ kariṣyāmi?",
  "SA11bsa054_u:1336": "sarvakriyāsu asamarthaḥ san /",
  "SA11bsa054_u:1337": "tasmin sthāne pratāpanādinarakabhūmau //",
  "SA11bsa054_u:1338": "tasmādidānīmeva pratīkārānuṣṭhānaṃ yuktamityāha-",
  "SA11bsa054_u:1339": "adyaiva śaraṇaṃ yāmi jagannāthān mahābalān /",
  "SA11bsa054_u:1340": "jagadrakṣārthamudyuktān sarvatrāsaharān jinān // Bca_2.48 //",
  "SA11bsa054_u:1341": "jagatāṃ nāthān sarvāśvāsanirvṛtisthānabhūtān nāyakān /",
  "SA11bsa054_u:1342": "mahābalāniti sarvatrāpratihatasāmarthyān /",
  "SA11bsa054_u:1343": "jagadrakṣārthamudyuktāniti sarvasattvaparitrāṇārthamudyuktān /",
  "SA11bsa054_u:1344": "evamapi (Bcp 33) trāṇānāśritya bhayopaśamo na syāt,",
  "SA11bsa054_u:1345": "tadā kiṃ śaraṇagamanenetyatrāha- sarvatrāsaharāniti sarvavyasanāpahartṝn //",
  "SA11bsa054_u:1346": "dharmasaṃghaśaraṇagamanamāha-",
  "SA11bsa054_u:1347": "taiścāpyadhigataṃ dharmaṃ saṃsārabhayanāśanam /",
  "SA11bsa054_u:1348": "śaraṇaṃ yāmi bhāvena bodhisattvagaṇaṃ tathā // Bca_2.49 //",
  "SA11bsa054_u:1349": "tairbuddhairbhagavadbhiḥ /",
  "SA11bsa054_u:1350": "adhigataṃ sākṣātkṛtam /",
  "SA11bsa054_u:1351": "dharmaṃ nirvāṇamityarthaḥ /",
  "SA11bsa054_u:1352": "saṃsārabhayanāśanaṃ sarvakleśapratipakṣatvāt /",
  "SA11bsa054_u:1353": "bhāveneti paramaprasādena na māyāśāṭhyena vicikitsayā vā /",
  "SA11bsa054_u:1354": "bodhisattvagaṇamiti saṃgham /",
  "SA11bsa054_u:1355": "tatheti bhāvena //",
  "SA11bsa054_u:1356": "idānīṃ yathāpradhānaṃ bodhisattvebhya ātmaniryātanaṃ kurvannāha-",
  "SA11bsa054_u:1357": "samantabhadrāyātmānaṃ dadāmi bhayavihvalaḥ /",
  "SA11bsa054_u:1358": "punaśca mañjughoṣāya dadāmyātmānamātmanā // Bca_2.50 //",
  "SA11bsa054_u:1359": "samantabhadrāya bodhisattvāya /",
  "SA11bsa054_u:1360": "ātmānaṃ dadāmi niryātayāmi /",
  "SA11bsa054_u:1361": "bhayavihvalo narakādibhayavyākulaḥ /",
  "SA11bsa054_u:1362": "punaśca mañjughoṣāya mañjunāthāya /",
  "SA11bsa054_u:1363": "ātmaneti na parapreraṇayā /",
  "SA11bsa054_u:1364": "svayameva prasannacitta ityarthaḥ //",
  "SA11bsa054_u:1365": "taṃ cāvalokitaṃ nāthaṃ kṛpāvyākulacāriṇam /",
  "SA11bsa054_u:1366": "viraumyārtaravaṃ bhītaḥ sa māṃ rakṣatu pāpinam // Bca_2.51 //",
  "SA11bsa054_u:1367": "āryāvalokiteśvaram /",
  "SA11bsa054_u:1368": "kṛpayā vyākulaṃ caritaṃ śīlamasyeti kṛpāvyākulacāriṇamiti tasyaiva viśeṣaṇam /",
  "SA11bsa054_u:1369": "viraumi āravaṃ karomi /",
  "SA11bsa054_u:1370": "ārtaravamiti kriyāviśeṣaṇam /",
  "SA11bsa054_u:1371": "duḥkhadīnakātarasvaram /",
  "SA11bsa054_u:1372": "bhītaḥ trastaḥ pāpakarmaphalāt /",
  "SA11bsa054_u:1373": "sa bhagavānavalokitaḥ māṃ rakṣatu pāpinaṃ kṛtapāpaṃ māṃ trāyatām //",
  "SA11bsa054_u:1374": "āryamākāśagarbhaṃ ca kṣitigarbhaṃ ca bhāvataḥ /",
  "SA11bsa054_u:1375": "sarvān mahākṛpāṃścāpi trāṇānveṣī viraumyaham // Bca_2.52 //",
  "SA11bsa054_u:1376": "āryamākāśagarbhaṃ ca bodhisattvam /",
  "SA11bsa054_u:1377": "kṣitigarbhaṃ ca bodhisattvam /",
  "SA11bsa054_u:1378": "viraumīti pareṇa saṃbandhaḥ /",
  "SA11bsa054_u:1379": "sarvān mahākṛpāṃścāpi,",
  "SA11bsa054_u:1380": "ye 'pi na nāmagrahaṇenodāhṛtāḥ,",
  "SA11bsa054_u:1381": "tānapi paramakāruṇikān paraduḥkhaduḥkhinaḥ //",
  "SA11bsa054_u:1382": "yaṃ dṛṣṭvaiva ca saṃtrastāḥ palāyante caturdiśam /",
  "SA11bsa054_u:1383": "yamadūtādayo duṣṭāstaṃ namasyāmi vajriṇam // Bca_2.53 //",
  "SA11bsa054_u:1384": "yasya darśanamātreṇa yamadūtādayaḥ /",
  "SA11bsa054_u:1385": "ādiśabdādanye 'pi yakṣarākṣasādayo duṣṭā bhītāḥ santaḥ palāyante,",
  "SA11bsa054_u:1386": "dūramapagacchanti /",
  "SA11bsa054_u:1387": "taṃ namasyāmi namaskaromi /",
  "SA11bsa054_u:1388": "vajriṇamiti vajramasyāstīti vajrapāṇiṃ bodhisattvam /",
  "SA11bsa054_u:1389": "tadanena śaraṇagamanādinā pāpakṣayārthamāśrayabalamupadarśitam /",
  "SA11bsa054_u:1390": "yaduktaṃ caturdharmakasūtre-",
  "SA11bsa054_u:1391": "(Bcp 34) tatrāśrayabalaṃ buddhadharmasaṃghaśaraṇagamanamanutsṛṣṭabodhicittatā ca /",
  "SA11bsa054_u:1392": "sa balavatsaṃniśrayeṇa na śakyate pāpenābhibhavitum / iti //",
  "SA11bsa054_u:1393": "punaranyathātvaśaṃkāṃ nirākartumāha-",
  "SA11bsa054_u:1394": "atītya yuṣmadvacanaṃ sāṃprataṃ bhayadarśanāt /",
  "SA11bsa054_u:1395": "śaraṇaṃ yāmi vo bhīto bhayaṃ nāśayata drutam // Bca_2.54 //",
  "SA11bsa054_u:1396": "atikramya yuṣmadājñām /",
  "SA11bsa054_u:1397": "sāṃpratamidānīm /",
  "SA11bsa054_u:1398": "bhayadarśanāt,",
  "SA11bsa054_u:1399": "tadatikrame yasmādaniṣṭaphalasaṃbhavadarśanāt,",
  "SA11bsa054_u:1400": "vo yuṣmān śaraṇaṃ yāmi bhītaḥ aniṣṭaphalāduttrastaḥ /",
  "SA11bsa054_u:1401": "tasmātpunaranyathāśaṅkā na kartavyā /",
  "SA11bsa054_u:1402": "ato bhayaṃ nāśavata,",
  "SA11bsa054_u:1403": "pūrvakṛtapāpād bhayamapanayata /",
  "SA11bsa054_u:1404": "drutaṃ śīghram /",
  "SA11bsa054_u:1405": "mametyadhyāhāryam //",
  "SA11bsa054_u:1406": "nanu evamapi kaḥ pratyeṣyati /",
  "SA11bsa054_u:1407": "tvadvacanādityāśaṅkaya punaratrārthe dṛḍhatāmāha-",
  "SA11bsa054_u:1408": "itvaravyādhibhīto 'pi vaidyavākyaṃ na laṅghayet /",
  "SA11bsa054_u:1409": "kimu vyādhiśatairgrastaścaturbhiścaturuttaraiḥ // Bca_2.55 //",
  "SA11bsa054_u:1410": "itvaro gatvaro naśvaro 'cirasthāyītyarthaḥ /",
  "SA11bsa054_u:1411": "laghurvā /",
  "SA11bsa054_u:1412": "sa cāsau vyādhiśceti,",
  "SA11bsa054_u:1413": "tasmād bhayena /",
  "SA11bsa054_u:1414": "vaidyavākyaṃ na laṅghayet vaidyopadeśaṃ nātikramet /",
  "SA11bsa054_u:1415": "mā ayaṃ vyādhirmama vṛddhimupagacchet /",
  "SA11bsa054_u:1416": "kimu kiṃ punaḥ /",
  "SA11bsa054_u:1417": "vyādhiśatairgrasto laṅghayet /",
  "SA11bsa054_u:1418": "caturbhiścaturuttarairiti caturadhikaiścaturbhiḥ śatairityarthaḥ /",
  "SA11bsa054_u:1419": "śatamakālamṛtyūnām,",
  "SA11bsa054_u:1420": "ekaṃ kālamaraṇamityekottaraṃ śataṃ mṛtyūnām /",
  "SA11bsa054_u:1421": "te ca pratyekaṃ vātapittaśleṣmakṛtāḥ tatsaṃnipātakṛtāśceti caturuttarāṇi catvāri śatāni bhavanti /",
  "SA11bsa054_u:1422": "iti kāraṇabhedātkāryabhedaḥ,",
  "SA11bsa054_u:1423": "kāryabhedācca kāraṇabhedavyavasthā //",
  "SA11bsa054_u:1424": "nanu tathāpi kimatra bhayakāraṇaṃ yannāstītyāha-",
  "SA11bsa054_u:1425": "ekenāpi yataḥ sarve jambudvīpagatā narāḥ /",
  "SA11bsa054_u:1426": "naśyanti yeṣāṃ bhaiṣajyaṃ sarvadikṣu na labhyate // Bca_2.56 //",
  "SA11bsa054_u:1427": "ekenāpi vyādhinā kupitena yasmātsarve jambudvīpagatā narāḥ prāṇino naśyanti mriyante /",
  "SA11bsa054_u:1428": "anyacca /",
  "SA11bsa054_u:1429": "yeṣāṃ vyādhīnāṃ bhaiṣajyaṃ auṣadhaṃ cikitsārthaṃ kvacidapi na prāpyate /",
  "SA11bsa054_u:1430": "atra kāśirājapadmakajātakamupaneyam /",
  "SA11bsa054_u:1431": "tadyathānuśrūyate- bodhicaryāṃ carannayameva bhagavānatīte 'dhvani padmo nāma kāśirājo babhūva /",
  "SA11bsa054_u:1432": "tasmin samaye sarve jambudvīpakā manuṣyā mahatā rogeṇa vikalībhūtā mriyante ca /",
  "SA11bsa054_u:1433": "tairidamālocitam- ayameva asmākaṃ svāmī rājā paramakāruṇikaḥ pratīkāraṃ vidhāsyatīti asyaiva ātmaduḥkhaṃ nivedayāmaḥ /",
  "SA11bsa054_u:1434": "te ca evamavadhārya militvā,",
  "SA11bsa054_u:1435": "bho mahārāja,",
  "SA11bsa054_u:1436": "bhavati svāmini paramahitaiṣiṇi saṃvidyamāne 'pi iyamasmākamavasthā,",
  "SA11bsa054_u:1437": "iti tasmin rājani duḥkhamāviṣkṛtavantaḥ /",
  "SA11bsa054_u:1438": "sa ca rājā karuṇāparavaśahṛdayaḥ teṣāṃ duḥkhamasahamānaḥ śīghramamīṣāṃ rogapīḍāmapanayata iti vaidyānājñāpayāmāsa /",
  "SA11bsa054_u:1439": "te 'pi tatheti pratiśrutya (Bcp 35)",
  "SA11bsa054_u:1440": "cikitsāśāstrāṇi vyavalokya sadyorohitamatsyamāṃsādanyad bhaiṣajyamalabhamānāḥ tathaiva rājñaḥ pratyuktavantaḥ /",
  "SA11bsa054_u:1441": "iti vistaraḥ /",
  "SA11bsa054_u:1442": "idameva jātakaṃ bhavopalakṣaṇaṃ darśitam //",
  "SA11bsa054_u:1443": "tatra sarvajñavaidyasya sarvaśalyāpahāriṇaḥ /",
  "SA11bsa054_u:1444": "vākyamullaṅghayāmīti dhiṅ māmatyantamohitam // Bca_2.57 //",
  "SA11bsa054_u:1445": "kāyikamānasikānekaśalyoddhāriṇaḥ /",
  "SA11bsa054_u:1446": "ātmānaṃ jugupsate /",
  "SA11bsa054_u:1447": "dhiṅ māmatyantamohitamiti /",
  "SA11bsa054_u:1448": "evaṃ jānannapi yadi tathāgatājñāyā vaimukhyamāseve,",
  "SA11bsa054_u:1449": "tadā mama mohasya paryanto nāsti /",
  "SA11bsa054_u:1450": "kutsanīyo 'smītyarthaḥ //",
  "SA11bsa054_u:1451": "kiṃ punarevamityāha-",
  "SA11bsa054_u:1452": "atyapramattastiṣṭhāmi prapāteṣvitareṣvapi /",
  "SA11bsa054_u:1453": "kimu yojanasāhasre prapāte dīrghakālike // Bca_2.58 //",
  "SA11bsa054_u:1454": "parvatādiprapāteṣu alpatareṣu yatrāsthibhaṅgamātraṃ maraṇamātraṃ vā duḥkhaṃ syāt /",
  "SA11bsa054_u:1455": "kimu yojanasāhasra iti /",
  "SA11bsa054_u:1456": "yojanasahasraṃ parimāṇamasya ityaṇ /",
  "SA11bsa054_u:1457": "anekayojanasahasraparimāṇe avīcyādikaprapāte ityarthaḥ /",
  "SA11bsa054_u:1458": "dīrghakālika iti /",
  "SA11bsa054_u:1459": "yatrāntarakalpādibhirāyuṣaḥ kṣayaḥ //",
  "SA11bsa054_u:1460": "sadyo maraṇamadṛṣṭvaiva kimakāṇḍe kātaratayā sukhāsikāṃ jahāsītyāha-",
  "SA11bsa054_u:1461": "adyaiva maraṇaṃ naiti na yuktā me sukhāsikā /",
  "SA11bsa054_u:1462": "avaśyameti sā velā na bhaviṣyāmyahaṃ yadā // Bca_2.59 //",
  "SA11bsa054_u:1463": "avaśyamiti niścitametat //",
  "SA11bsa054_u:1464": "tathāpi bhayamayuktamityāha-",
  "SA11bsa054_u:1465": "abhayaṃ kena me dattaṃ niḥsariṣyāmi vā katham /",
  "SA11bsa054_u:1466": "avaśyaṃ na bhaviṣyāmi kasmānme susthitaṃ manaḥ // Bca_2.60 //",
  "SA11bsa054_u:1467": "abhayaṃ mā bhairiti kena satpuruṣeṇa mama dattaṃ yena nirbhayo vihariṣyāmīti bhāvaḥ /",
  "SA11bsa054_u:1468": "yadi vā niḥsaraṇopāyo 'pi yadi bhavet,",
  "SA11bsa054_u:1469": "tathāpi bhayamayuktam /",
  "SA11bsa054_u:1470": "tadapi nāsti /",
  "SA11bsa054_u:1471": "niḥsariṣyāmi vā kathaṃ tato duḥkhāt /",
  "SA11bsa054_u:1472": "avaśyaṃ na bhaviṣyāmīti /",
  "SA11bsa054_u:1473": "sarvajīvitaṃ maraṇaparyavasānamityuktaṃ bhagavatā //",
  "SA11bsa054_u:1474": "itthamapi na yuktā me sukhāsiketyāha-",
  "SA11bsa054_u:1475": "pūrvānubhūtanaṣṭebhyaḥ kiṃ me sāramavasthitam /",
  "SA11bsa054_u:1476": "yeṣu me 'bhiniviṣṭena gurūṇāṃ laṅghitaṃ vacaḥ // Bca_2.61 //",
  "SA11bsa054_u:1477": "abhiniviṣṭeneti āsaktena /",
  "SA11bsa054_u:1478": "gurūṇāmiti buddhabodhisattvakalyāṇamitrāṇām //",
  "SA11bsa054_u:1479": "tasmādidamaharniśaṃ mama manasi kartumucitamityāha-",
  "SA11bsa054_u:1480": "jīvalokamimaṃ tyaktvā bandhūn paricitāṃstathā /",
  "SA11bsa054_u:1481": "ekākī kvāpi yāsyāmi kiṃ me sarvaiḥ priyāpriyaiḥ // Bca_2.62 //",
  "SA11bsa054_u:1482": "(Bcp 36) jīvalokaṃ sattvalokam,",
  "SA11bsa054_u:1483": "imaṃ manuṣyādiasabhāgatālakṣaṇam /",
  "SA11bsa054_u:1484": "ekākītyasahāyaḥ /",
  "SA11bsa054_u:1485": "kvāpītyaniścitasthānam //",
  "SA11bsa054_u:1486": "iyameva tu me cintā yuktā rātriṃdivaṃ tadā /",
  "SA11bsa054_u:1487": "aśubhānniyataṃ duḥkhaṃ niḥsareyaṃ tataḥ katham // Bca_2.63 //",
  "SA11bsa054_u:1488": "aśubhāditi akuśalāt karmaṇaḥ /",
  "SA11bsa054_u:1489": "tata ityaśubhāt //",
  "SA11bsa054_u:1490": "sāṃprataṃ kṛtakarmaphalasaṃbandhaniścayo mahatābhiniveśena punaratyayadeśanāmārabhata ityāha-",
  "SA11bsa054_u:1491": "mayā bālena mūḍhena yatkiṃcitpāpamācitam /",
  "SA11bsa054_u:1492": "prakṛtyā yacca sāvadyaṃ prajñaptyāvadyameva ca // Bca_2.64 //",
  "SA11bsa054_u:1493": "tatsarvaṃ deśayāmyeṣa nāthānāmagrataḥ sthitaḥ /",
  "SA11bsa054_u:1494": "kṛtāñjalirduḥkhabhītaḥ praṇipatya punaḥ punaḥ // Bca_2.65 //",
  "SA11bsa054_u:1495": "atyayamatyayatvena pratigṛhṇantu nāyakāḥ /",
  "SA11bsa054_u:1496": "bāleneti ajānatā /",
  "SA11bsa054_u:1497": "mūḍheneti mohāndhena /",
  "SA11bsa054_u:1498": "yatkiṃciditi kāyena vācā manasā vā /",
  "SA11bsa054_u:1499": "prakṛtisāvadyaṃ prāṇātipātādidaśākuśalasvabhāvam /",
  "SA11bsa054_u:1500": "prajñaptisāvadyaṃ yad bhagavatā gṛhītasaṃvarāṇāmeva prajñaptamakālabhojanādirūpam /",
  "SA11bsa054_u:1501": "deśayāmīti vāgvijñaptimutthāpayati /",
  "SA11bsa054_u:1502": "kṛtāñjaliriti kāyavijñaptiḥ /",
  "SA11bsa054_u:1503": "praṇipatya punaḥpunariti atiśayavaccittasaṃvegamupadarśayati /",
  "SA11bsa054_u:1504": "ati yatatyanena narakādiṣu iti atyayaḥ,",
  "SA11bsa054_u:1505": "aśubhaṃ karma /",
  "SA11bsa054_u:1506": "tamatyayatvena doṣatvena pratigṛhṇantu jānantu paśyantu vidantu vyaktīkṛtaṃ mayā /",
  "SA11bsa054_u:1507": "anāvaraṇacittena,",
  "SA11bsa054_u:1508": "pracchādanā atra mamāstīti bhāvaḥ //",
  "SA11bsa054_u:1509": "punaḥ skhalitaśaṅkāmapākartuṃ punarakaraṇasaṃvaraṃ kurvannāha- na bhadrakamityādi /",
  "SA11bsa054_u:1510": "na bhadrakamidaṃ nāthā na kartavyaṃ punarmayā // Bca_2.66 //",
  "SA11bsa054_u:1511": "yadāryakāntaṃ vijñapraśastaṃ na bhavati tadabhadrakaṃ garhitam anāryaṃ karmetyucyate /",
  "SA11bsa054_u:1512": "tadadyaprabhṛti jānatā paśyatā buddhipūrvakaṃ saṃcintya punarmayā na kartavyam /",
  "SA11bsa054_u:1513": "āyatyāṃ punarakaraṇasaṃvaramāpatsye ityarthaḥ /",
  "SA11bsa054_u:1514": "etacca triskandhapravartanaprastāve [bodhe,",
  "SA11bsa054_u:1515": "5.98-99] vyaktīkariṣyate //",
  "SA11bsa054_u:1516": "iti prajñākaramativiracitāyāṃ bodhicaryāvatārapañjikāyāṃ pāpadeśanā nāma dvitīyaḥ paricchedaḥ //",
  "SA11bsa054_u:1517": "(Bcp 37)",
  "SA11bsa054_u:1518": "3. bodhicittaparigraho nāma tṛtīyaḥ paricchedaḥ /",
  "SA11bsa054_u:1519": "adhunā pāpadeśanānantaraṃ puṇyānumodanāmāha-",
  "SA11bsa054_u:1520": "apāyaduḥkhaviśrāmaṃ sarvasattvaiḥ kṛtaṃ śubham /",
  "SA11bsa054_u:1521": "anumode pramodena sukhaṃ tiṣṭhantu duḥkhitāḥ // Bca_3.1 //",
  "SA11bsa054_u:1522": "narakādigatau duḥkhamanubhavanto hi pariśrāntāḥ sukṛtavipākamadhigamya pratilabdhasukhā viśrāmyanti kiyatkālam /",
  "SA11bsa054_u:1523": "anumode prasādena iti saṃpraharṣayāmi prasannacittaḥ /",
  "SA11bsa054_u:1524": "anumodanāpi trividhāmanasā kāyena vācā ca /",
  "SA11bsa054_u:1525": "tatra prasannacittaḥ saṃpraharṣayati manasā,",
  "SA11bsa054_u:1526": "kāyena romaharṣaśrupātagātrakampādikamanubhavan,",
  "SA11bsa054_u:1527": "vācā ca saṃprahṛṣṭacetanaḥ tathāvidhāmeva vācamuccārayan,",
  "SA11bsa054_u:1528": "sādhu kṛtaṃ bhadrakaṃ kṛtamiti /",
  "SA11bsa054_u:1529": "sukhaṃ tiṣṭhantu duḥkhitā iti yadarthaṃ taistatkarma kṛtam,",
  "SA11bsa054_u:1530": "tadapi teṣāṃ samṛdhyatu iti bhāvaḥ //",
  "SA11bsa054_u:1531": "laukikaṃ karmānumodya lokottaramanumodamānaḥ prāha-",
  "SA11bsa054_u:1532": "saṃsāraduḥkhanirmokṣamanumode śarīriṇām /",
  "SA11bsa054_u:1533": "bodhisattvatvabuddhatvamanumode ca tāyinām // Bca_3.2 //",
  "SA11bsa054_u:1534": "duḥkhanirmokṣamiti śrāvakabodhiḥ pratyekabuddhabodhirvā /",
  "SA11bsa054_u:1535": "cittaṃ vā tadarthamutpāditaṃ tathocyate /",
  "SA11bsa054_u:1536": "tadā bodhitrayamapi tadgāhaḥ /",
  "SA11bsa054_u:1537": "śarīriṇāmiti prāṇinām /",
  "SA11bsa054_u:1538": "bodhisattvatvabuddhatvamiti bodhisattvatvaṃ bhagavatāṃ hetvavasthām,",
  "SA11bsa054_u:1539": "buddhatvaṃ phalāvasthāmiti /",
  "SA11bsa054_u:1540": "tāyināmiti svādhigatamārgadeśakānām /",
  "SA11bsa054_u:1541": "yaduktam- tāyaḥ svadṛṣṭamārgoktiḥ iti /",
  "SA11bsa054_u:1542": "tadvidyate yeṣāmiti /",
  "SA11bsa054_u:1543": "athavā- tāyaḥ saṃtānārthaḥ āsaṃsāramapratiṣṭhitanirvāṇatayāvasthāyinām //",
  "SA11bsa054_u:1544": "bodhisattvānāṃ puṇyānumodanāṃ kurvannāha-",
  "SA11bsa054_u:1545": "cittotpādasamudrāṃśca sarvasattvasukhāvahān /",
  "SA11bsa054_u:1546": "sarvasattvahitādhānānanumode ca śāsinām // Bca_3.3 //",
  "SA11bsa054_u:1547": "cittotpādāḥ pratikṣaṇabhāvino 'paryantāgādhatayā samudrā iva samudrāḥ tān /",
  "SA11bsa054_u:1548": "kiṃbhūtān? sarvasattvasukhāvahān sarvasattvānāṃ sukhamāvahantīti tadrasaikanimnasvabhāvānityarthaḥ /",
  "SA11bsa054_u:1549": "sarvasattvahitādhānāniti hitavidhāyakān /",
  "SA11bsa054_u:1550": "śāsināmiti śāsanaṃ śāsaḥ buddhatvopāyābhyāsaḥ,",
  "SA11bsa054_u:1551": "tadarthatvādupacārāt /",
  "SA11bsa054_u:1552": "tadvidyate yeṣāmiti śāsino bodhisattvāḥ / taduktam-",
  "SA11bsa054_u:1553": "upāyābhyāsa evāyaṃ tādarthyācchāsanaṃ matam /",
  "SA11bsa054_u:1554": "iti //",
  "SA11bsa054_u:1555": "athavā- śāsituṃ śīlaṃ yeṣāmiti śāsinaḥ /",
  "SA11bsa054_u:1556": "bodhisattvā hi dānādibhiḥ saṃgrahavastubhiḥ sattvān saṃgṛhya sanmārge 'vatārayanti //",
  "SA11bsa054_u:1557": "etāvatā anumodanā kathitā /",
  "SA11bsa054_u:1558": "adhyeṣaṇāṃ kathayannāha-",
  "SA11bsa054_u:1559": "sarvāsu dikṣu saṃbuddhān prārthayāmi kṛtāñjaliḥ /",
  "SA11bsa054_u:1560": "dharmapradīpaṃ kurvantu mohādduḥkhaprapātinām // Bca_3.4 //",
  "SA11bsa054_u:1561": "(Bcp 38) dharmapradīpaṃ kurvantviti ajñānatamovṛtānāṃ sattvānāṃ mārgāmārgaviśeṣaparijñānavikalānāṃ dharmadeśanātmakamālokaṃ kurvantu //",
  "SA11bsa054_u:1562": "etāvatā adhyeṣaṇā kathitā /",
  "SA11bsa054_u:1563": "yācanāmupadarśayannāha-",
  "SA11bsa054_u:1564": "nirvātukāmāṃśca jinān yācayāmi kṛtāñjaliḥ /",
  "SA11bsa054_u:1565": "kalpānanantāṃstiṣṭhantu mā bhudandhamidaṃ jagat // Bca_3.5 //",
  "SA11bsa054_u:1566": "kṛtakṛtyatayā parinirvāṇaṃ gantumanasaḥ /",
  "SA11bsa054_u:1567": "aparyantakalpān sthitaye yācayāmi /",
  "SA11bsa054_u:1568": "mā bhūdandhamiti pūrvavanmārgājñānaniścetanaṃ mā bhūt /",
  "SA11bsa054_u:1569": "anenāpi yācanā proktā //",
  "SA11bsa054_u:1570": "yācanānāntaramidānīṃ pariṇāmanāmāha-",
  "SA11bsa054_u:1571": "evaṃ sarvamidaṃ kṛtvā yanmayāsāditaṃ śubham /",
  "SA11bsa054_u:1572": "tena syāṃ sarvasattvānāṃ sarvaduḥkhapraśāntikṛt // Bca_3.6 //",
  "SA11bsa054_u:1573_0": "evamuktakrameṇa sarvamidaṃ pūjāpāpadeśanāpuṇyānumodanādi kṛtvā vidhāya yanmayā āsāditaṃ",
  "SA11bsa054_u:1573_1": "prāptaṃ śubhaṃ sukṛtaṃ tena śubhena syāṃ bhaveyaṃ sarvasattvānāṃ samastaprāṇabhṛtāṃ",
  "SA11bsa054_u:1573_2": "sarvaduḥkhapraśāntikṛditi niḥśeṣavyasanapraśamanasamartho bhaveyam //",
  "SA11bsa054_u:1574": "iti sāmānyena pariṇamayya punarviśeṣeṇāha-",
  "SA11bsa054_u:1575": "glānānāmasmi bhaiṣajyaṃ bhaveyaṃ vaidya eva ca /",
  "SA11bsa054_u:1576": "tadupasthāyakaścaiva yāvadrogāpunarbhavaḥ // Bca_3.7 //",
  "SA11bsa054_u:1577": "teneti sarvatra yathāyogaṃ saṃbandhanīyam /",
  "SA11bsa054_u:1578": "glānānāmiti vyādhipīḍitānām /",
  "SA11bsa054_u:1579": "bhaiṣajyamiti auṣadham /",
  "SA11bsa054_u:1580": "vaidyaścikitsakaḥ /",
  "SA11bsa054_u:1581": "tadupasthāyakaḥ tasya glānasya paricārakaḥ /",
  "SA11bsa054_u:1582": "rogāpunarbhava iti yāvad vyādhinivṛttiḥ syāt //",
  "SA11bsa054_u:1583": "kṣutpipāsāvyathāṃ hanyāmannapānapravarṣaṇaiḥ /",
  "SA11bsa054_u:1584": "durbhikṣāntarakalpeṣu bhaveyaṃ pānabhojanam // Bca_3.8 //",
  "SA11bsa054_u:1585": "kṣud bubhukṣā /",
  "SA11bsa054_u:1586": "pipāsā tṛṣṇā /",
  "SA11bsa054_u:1587": "tayorvyathā,",
  "SA11bsa054_u:1588": "tābhyāṃ vā vyathā /",
  "SA11bsa054_u:1589": "tāṃ hanyāṃ nivarteyam /",
  "SA11bsa054_u:1590": "annapānapravarṣaṇaiḥ prabandhāhārapānasaṃpādanaiḥ /",
  "SA11bsa054_u:1591": "durbhikṣāntarakalpeṣviti-",
  "SA11bsa054_u:1592": "kalpasya śastrarogābhyāṃ durbhikṣeṇa ca nirgamaḥ / iti //",
  "SA11bsa054_u:1593": "tatra daśavarṣāyuṣi prajāyāmantarakalpaparyante durbhikṣeṇa saṃvartaḥ prādurbhavati varṣān sapta,",
  "SA11bsa054_u:1594": "māsān sapta,",
  "SA11bsa054_u:1595": "divasānapi saptaiva / yaduktam-",
  "SA11bsa054_u:1596": "kalpasya śastrarogābhyāṃ durbhikṣeṇa vinirgamaḥ /",
  "SA11bsa054_u:1597": "divasān sapta māsāṃśca varṣāścaiva yathākramam //",
  "SA11bsa054_u:1598": "iti /",
  "SA11bsa054_u:1599": "tatra annapānābhāvādanyonyamāṃsāsthibhakṣaṇameva āhāraḥ /",
  "SA11bsa054_u:1600": "tadapi kecidalabhamānā āhāravaikalyācca mriyante /",
  "SA11bsa054_u:1601": "tatra bhaveyaṃ pānabhojanam //",
  "SA11bsa054_u:1602": "daridrāṇāṃ ca sattvānāṃ nidhiḥ syāmahamakṣayaḥ /",
  "SA11bsa054_u:1603": "nānopakaraṇākārairupatiṣṭheyamagrataḥ // Bca_3.9 //",
  "SA11bsa054_u:1604": "(Bcp 39) daridrāṇāmiti dhanavikalānām /",
  "SA11bsa054_u:1605": "akṣaya iti ākṛṣyamāṇadhano 'pi yo na kṣīyate /",
  "SA11bsa054_u:1606": "nānopakaraṇākārairiti śayanāsanavasanabhojanābharaṇavilepanaprabhṛti yadyadabhilaṣanti sattvāḥ,",
  "SA11bsa054_u:1607": "taistairupakaraṇaviśeṣākāraiḥ ahameva upatiṣṭheyaṃ pratyupasthito bhaveyam /",
  "SA11bsa054_u:1608": "teṣāṃ daridrāṇāṃ sattvānāmagrataḥ purataḥ /",
  "SA11bsa054_u:1609": "idaṃ ca pariṇāmanamāryavajradhvajasūtre vistareṇa pratipāditam /",
  "SA11bsa054_u:1610": "tatredamuktam-",
  "SA11bsa054_u:1611": "sa tāni kuśalamūlāni pariṇāmayan evaṃ pariṇāmayati- anenāhaṃ kuśalamūlena sarvasattvānāṃ layanaṃ bhaveyaṃ sarvaduḥkhaskandhavinivartanatayā /",
  "SA11bsa054_u:1612": "sarvasattvānāṃ trāṇaṃ bhaveyaṃ sarvakleśaparimocanatayā /",
  "SA11bsa054_u:1613": "sarvasattvānāṃ śaraṇaṃ bhaveyaṃ sarvabhayārakṣaṇatayā /",
  "SA11bsa054_u:1614": "sarvasattvānāṃ gatirbhaveyaṃ sarvabhūmyanugamanatayā /",
  "SA11bsa054_u:1615": "sarvasattvānāṃ parāyaṇaṃ bhaveyamatyantayogakṣemapratilambhanatayā /",
  "SA11bsa054_u:1616": "sarvasattvānāmāloko bhaveyaṃ vitimirajñānasaṃdarśanatayā /",
  "SA11bsa054_u:1617": "sarvasattvānāmulkā bhaveyamavidyātamondhakāravinivartanatayā /",
  "SA11bsa054_u:1618": "ityādi vistaraḥ /",
  "SA11bsa054_u:1619": "idamuktvā punaridamāha- tatrādhyāśayataḥ pariṇamayatio na vacanamātreṇa /",
  "SA11bsa054_u:1620": "taccodagracittaḥ pariṇamayati /",
  "SA11bsa054_u:1621": "hṛṣṭacittaḥ pariṇamayati /",
  "SA11bsa054_u:1622": "prasannacittaḥ pariṇamayati /",
  "SA11bsa054_u:1623": "pramuditacittaḥ strigdhacittaḥ pariṇamayati /",
  "SA11bsa054_u:1624": "maitracittaḥ premacitto 'nugrahacitto hitacittaḥ sukhacittaḥ pariṇamayati /",
  "SA11bsa054_u:1625": "iti vistaraḥ //",
  "SA11bsa054_u:1626": "idānīmātmabhāvādiparityāgaṃ kurvannāha-",
  "SA11bsa054_u:1627": "ātmabhāvāṃstathā bhogān sarvatryadhvagataṃ śubham /",
  "SA11bsa054_u:1628": "nirapekṣastyajāmyeṣa sarvasattvārthasiddhaye // Bca_3.10 //",
  "SA11bsa054_u:1629": "ātmabhāvāniti sarvagaticyutyupapattiṣu sarvakāyān /",
  "SA11bsa054_u:1630": "nirapekṣaḥ sarvaprakāreṇa nirāsaṅga ityarthaḥ /",
  "SA11bsa054_u:1631": "tyajāmi utsṛjāmi /",
  "SA11bsa054_u:1632": "dadāmītyarthaḥ /",
  "SA11bsa054_u:1633": "bhogāniti upabhogyavastūni hayagajarathaprāsādādyāśrayastrakcandanavastrābharaṇakanyādīni /",
  "SA11bsa054_u:1634": "sarvatryadhvagataṃ śubhamiti sarvatraidhātukasaṃgṛhītaṃ puṇyāneñjayasvabhāvam /",
  "SA11bsa054_u:1635": "yadi vā dānaśīlādiprasūtaṃ bhāvanāmayaṃ ca /",
  "SA11bsa054_u:1636": "tryadhvagatam atītānāgatapratyutpannam /",
  "SA11bsa054_u:1637": "syādetat- anāgatasya asatsvabhāvasya ko 'yamutsargo nāma? satyam /",
  "SA11bsa054_u:1638": "kiṃ tu tatsaṃbhavakāle tatrāsaṅganivāraṇārthamevamucyate,",
  "SA11bsa054_u:1639": "idānīmeva tatparityāgāt,",
  "SA11bsa054_u:1640": "āśayasya viśuddhivardhanārthaṃ ca /",
  "SA11bsa054_u:1641": "etadevāha- nirapekṣa iti /",
  "SA11bsa054_u:1642": "tadvipākasya svārthe 'napekṣaḥ /",
  "SA11bsa054_u:1643": "kimarthamevamanuṣṭhīyate ityāha- sarvasattvārthasiddhaye iti /",
  "SA11bsa054_u:1644": "sarvasattvānāṃ traidhātukavartināmabhyudayaniḥśreyasalakṣaṇārthaniṣpattaye /",
  "SA11bsa054_u:1645": "atītānāgataśubhotsargastu āryākṣayamatisūtre 'bhihitaḥ / yaduktam-",
  "SA11bsa054_u:1646": "kuśalānāṃ ca cittacaitasikānāmanusmṛtiḥ,",
  "SA11bsa054_u:1647": "anusmṛtya ca bodhipariṇāmanā,",
  "SA11bsa054_u:1648": "ida matītakauśalyam /",
  "SA11bsa054_u:1649": "yā anāgatānāṃ kuśalamūlānāṃ nidhyaptirbodherāmukhīkarmasamanvāhāraḥ,",
  "SA11bsa054_u:1650": "ye ye utpatsyante kuśalāścittotpādāḥ,",
  "SA11bsa054_u:1651": "tānanuttarāyāṃ samyaksaṃbodhau pariṇāmayiṣyāmi /",
  "SA11bsa054_u:1652": "idamanāgatakauśalyam /",
  "SA11bsa054_u:1653": "iti vistaraḥ /",
  "SA11bsa054_u:1654": "sarvatyāgādhimuktiṃ paripūrye parityāgacittavegāt tena kāyaprayogeṇa utsṛṣṭasarvaparigrahaḥ /",
  "SA11bsa054_u:1655": "sarvaparigrahamūlādbhavaduḥkhādvimukto mukta ityucyate /",
  "SA11bsa054_u:1656": "iti vistaraḥ //",
  "SA11bsa054_u:1657": "(Bcp 40) nanu ca ātmārthamapi kiṃcidrakṣitumucitamiti mātsaryaṃ nirākurvannāha-",
  "SA11bsa054_u:1658": "sarvatyāgaśca nirvāṇaṃ nirvāṇārthi ca me manaḥ /",
  "SA11bsa054_u:1659": "tyaktavyaṃ cenmayā sarva varaṃ sattveṣu dīyatām // Bca_3.11 //",
  "SA11bsa054_u:1660": "sarveṣāṃ sāsravātmabhāvādīnāṃ nirvāṇaṃ mokṣaḥ /",
  "SA11bsa054_u:1661": "tadarthi ca me manaḥ,",
  "SA11bsa054_u:1662": "tadarthi ca mama cittam /",
  "SA11bsa054_u:1663": "tyaktavyaṃ cediti /",
  "SA11bsa054_u:1664": "nirvāṇasamaye yadi sarvamātmabhāvādi avaśyaṃ parityajya yātavyaṃ mayā,",
  "SA11bsa054_u:1665": "tadā varaṃ sattveṣu dīyatām,",
  "SA11bsa054_u:1666": "kimanena mātsaryahetunā vidhṛteneti bhāvaḥ //",
  "SA11bsa054_u:1667": "tasmādidamihānurūpamityāha-",
  "SA11bsa054_u:1668": "yaścāsukhīkṛtaścātmā mayāyaṃ sarvadehinām /",
  "SA11bsa054_u:1669": "yathākāmaṃgamakāritāyāṃ niyukto mayāyamātmā kāyaḥ /",
  "SA11bsa054_u:1670": "sarvadehināṃ sarvasattvānāṃ kṛte /",
  "SA11bsa054_u:1671": "etadeva darśayannāha-",
  "SA11bsa054_u:1672": "ghrantu nindantu vā nityamākirantu ca pāṃsubhiḥ // Bca_3.12 //",
  "SA11bsa054_u:1673": "krīḍantu mama kāyena hasantu vilasantu ca /",
  "SA11bsa054_u:1674": "dattastebhyo mayā kāyaścintayā kiṃ mamānayā // Bca_3.13 //",
  "SA11bsa054_u:1675": "kārayantu ca karmāṇi yāni teṣāṃ sukhāvaham /",
  "SA11bsa054_u:1676": "daṇḍādibhistāḍayantu vā,",
  "SA11bsa054_u:1677": "avarṇavādairjugupsantu,",
  "SA11bsa054_u:1678": "ākirantu ca pāṃsubhiḥ,",
  "SA11bsa054_u:1679": "dhūlibhiravakirantu /",
  "SA11bsa054_u:1680": "dattastebhyo mayā kāya iti,",
  "SA11bsa054_u:1681": "sarvaḥ sarveṇa mayā teṣāṃ parityaktaḥ,",
  "SA11bsa054_u:1682": "kiṃ mama samaviṣamacintayā?",
  "SA11bsa054_u:1683": "kārayantu karmāṇīti anavadyāni / etadevāha-",
  "SA11bsa054_u:1684": "anarthaḥ kasyacinmā bhūnmāmālambya kadācana // Bca_3.14 //",
  "SA11bsa054_u:1685": "aniṣṭaṃ kasyacitprāṇino mā bhūt,",
  "SA11bsa054_u:1686": "māmāśritya kadācana,",
  "SA11bsa054_u:1687": "iha paratra vā //",
  "SA11bsa054_u:1688": "yeṣāṃ kruddhāprasannā vā māmālambya matirbhavet /",
  "SA11bsa054_u:1689": "teṣāṃ sa eva hetuḥ syānnityaṃ sarvārthasiddhaye // Bca_3.15 //",
  "SA11bsa054_u:1690": "yeṣāṃ kruddhā yeṣāmaprasannā vā matiścittaṃ bhavet,",
  "SA11bsa054_u:1691": "teṣāṃ kruddhāprasannamatīnāṃ sa eva hetuḥ syāt,",
  "SA11bsa054_u:1692": "kruddhā aprasannā matireva /",
  "SA11bsa054_u:1693": "puṃstvaṃ tu tacchabdasya hetusamānādhikaraṇatayā /",
  "SA11bsa054_u:1694": "sarvārthasiddhaya iti ātmaparābhyudayaniḥśreyasaniṣpattaye //",
  "SA11bsa054_u:1695": "abhyākhyāsyanti māṃ ye ca ye cānye 'pyapakāriṇaḥ /",
  "SA11bsa054_u:1696": "utprāsakāstathānye 'pi sarve syurbodhibhāginaḥ // Bca_3.16 //",
  "SA11bsa054_u:1697": "abhyākhyāsyanti iti mithyāropitadoṣeṇa dūṣayiṣyanti /",
  "SA11bsa054_u:1698": "anye 'pi ye kāyikaṃ mānasikaṃ vā apakāraṃ kariṣyanti /",
  "SA11bsa054_u:1699": "utprāsakā iti upahāsakāḥ,",
  "SA11bsa054_u:1700": "viḍambakāriṇo vā /",
  "SA11bsa054_u:1701": "tathā anye 'pi udāsīnāḥ prasannāśca /",
  "SA11bsa054_u:1702": "sarve bhaveyurbuddhatvalābhinaḥ //",
  "SA11bsa054_u:1703": "anāthānāmahaṃ nāthaḥ sārthabāhaśca yāyinām /",
  "SA11bsa054_u:1704": "pārepsūnāṃ ca naubhūtaḥ setuḥ saṃkrama eva ca // Bca_3.17 //",
  "SA11bsa054_u:1705": "(Bcp 41) anāthānāmiti sāṃnāyyānveṣiṇām /",
  "SA11bsa054_u:1706": "sārthavāhaśca yāyināmiti sārthamukhyo mārgaprapannānām /",
  "SA11bsa054_u:1707": "pārepsūnāmiti nadyādīnāṃ pārimakūlaṃ gantukāmānām //",
  "SA11bsa054_u:1708": "dīpārthināmahaṃ dīpaḥ śayyā śayyārthināmaham /",
  "SA11bsa054_u:1709": "dāsārthināmahaṃ dāso bhaveyaṃ sarvadehinām // Bca_3.18 //",
  "SA11bsa054_u:1710": "dīpārthināmiti andhakārāvasthitānām /",
  "SA11bsa054_u:1711": "śayyārthināmiti śayanābhilāṣiṇām /",
  "SA11bsa054_u:1712": "dāsārthināmiti upasthānārthaṃ ye bhṛtyakarmakarādīnicchanti //",
  "SA11bsa054_u:1713": "cintāmaṇirbhadraghaṭaḥ siddhavidyā mahauṣadhiḥ /",
  "SA11bsa054_u:1714": "bhaveyaṃ kalpavṛkṣaśca kāmadhenuśca dehinām // Bca_3.19 //",
  "SA11bsa054_u:1715": "cintāmaṇiriti cintitaphaladātā ratnaviśeṣaḥ /",
  "SA11bsa054_u:1716": "bhadraghaṭa iti yadyadvastu abhilaṣitamabhisaṃdhāya asmin hastaṃ prakṣipet,",
  "SA11bsa054_u:1717": "tatsarvaṃ saṃpadyate /",
  "SA11bsa054_u:1718": "siddhavidyeti siddhamantraḥ yadyatkarma tayā kriyate,",
  "SA11bsa054_u:1719": "tatsarvaṃ sidhyati /",
  "SA11bsa054_u:1720": "mahauṣadhiriti yadekaiva sarvopadravapīḍāpraśamanahetuḥ /",
  "SA11bsa054_u:1721": "kalpavṛkṣaśceti kalpitārthasaṃpādako vṛkṣaviśeṣaḥ /",
  "SA11bsa054_u:1722": "kāmadhenuśceti yā vāñchitadohaṃ duhyate //",
  "SA11bsa054_u:1723": "pṛthivyādīni bhūtāni niḥśeṣākāśavāsinām /",
  "SA11bsa054_u:1724": "sattvānāmaprameyāṇāṃ yathābhogānyanekadhā // Bca_3.20 //",
  "SA11bsa054_u:1725": "evamākāśaniṣṭhasya sattvadhātoranekadhā /",
  "SA11bsa054_u:1726": "bhaveyamupajīvyo 'haṃ yāvatsarve na nirvṛtāḥ // Bca_3.21 //",
  "SA11bsa054_u:1727": "pṛthivyādīnīti pṛthivī vasaṃdharā /",
  "SA11bsa054_u:1728": "ādiśabdādāpastejo vāyuriti catvāri mahābhūtāni /",
  "SA11bsa054_u:1729": "tāni yathā śayanāśanasasyaphalamūlādyādhāratayā ,",
  "SA11bsa054_u:1730": "tathā yānāvagāhanādihetutayā /",
  "SA11bsa054_u:1731": "evamanyatrāpi yojyam /",
  "SA11bsa054_u:1732": "anantākāśadhatuvyāpināmasaṃkhyānāṃ sattvānāṃ paribhogamupayānti,",
  "SA11bsa054_u:1733": "evameva ahamapi sarvasattvānāmanekaprakāreṇa upabhogyo bhaveyam /",
  "SA11bsa054_u:1734": "yāvatsarve na nirvṛtā iti yāvat sarve na saṃsāraduḥkhavinirmuktāḥ //",
  "SA11bsa054_u:1735": "tasmādeṣāmātmabhāvādīnāmutsargaḥ kāryo bodhyarthinā /",
  "SA11bsa054_u:1736": "etacca dānamativistareṇa śikṣāsamuccaye pradarśitam /",
  "SA11bsa054_u:1737": "tadyathā tatraiva bodhisattvaprātimokṣe kathitam-",
  "SA11bsa054_u:1738": "punaraparaṃ śāriputra bodhisattvaḥ sarvadharmeṣu parakīyasaṃjñāmutpādayati,",
  "SA11bsa054_u:1739": "na kaṃcidbhāvamupādatte /",
  "SA11bsa054_u:1740": "tatkasya hetoḥ?",
  "SA11bsa054_u:1741": "upādānaṃ hi bhayamiti /",
  "SA11bsa054_u:1742": "idamuktvā tatraiva punaridamuktam-",
  "SA11bsa054_u:1743": "tathā cittaśūrāḥ khalu punaḥ śāriputra bodhisattvā bhavanti /",
  "SA11bsa054_u:1744": "yāvat svahastaparityāgī bhavati,",
  "SA11bsa054_u:1745": "pādaparityāgī nāsāparityāgī śīrṣaparityāgī aṅgapratyaṅgaparityāgī,",
  "SA11bsa054_u:1746": "yāvat sarvasvaparityāgīti //",
  "SA11bsa054_u:1747": "evaṃ nārāyaṇaparipṛcchāyāmapyabhihitam-",
  "SA11bsa054_u:1748": "na taddhastu upādātavyaṃ yasmin vastuni nāsya tyāgacittamutpadyeta,",
  "SA11bsa054_u:1749": "na tyāgabuddhiḥ krameta, (Bcp 42)",
  "SA11bsa054_u:1750": "iti yāvat, api tu khalu punaḥ kulaputra bodhisattvena mahāsattvena evaṃ cittamutpādayitavyam- ayaṃ mamātmabhāvaḥ sarvasattvebhya utsṛṣṭaḥ parityaktaḥ,",
  "SA11bsa054_u:1751": "prāgeva bāhyāni vastūni /",
  "SA11bsa054_u:1752": "iti vistaraḥ //",
  "SA11bsa054_u:1753": "tathā āryākṣayamatisūtre 'pi deśitam-",
  "SA11bsa054_u:1754": "ayaṃ mayā kāyaḥ sarvasattvānāṃ kiṃkaraṇīyeṣu kṣapitavyaḥ /",
  "SA11bsa054_u:1755": "tadyathā imāni catvāri mahābhūtāni pṛthivīdhāturabdhātustejodhāturvāyudhātuśca nānāsukhaiḥ nānāparyāyaiḥ nānārambaṇaiḥ nānopakaraṇaiḥ nānāparibhogaiḥ sattvānāmupabhogaṃ gacchanti,",
  "SA11bsa054_u:1756": "evameva ahamimaṃ caturmahābhūtasamucchrayaṃ kāyaṃ nānāsukhaiḥ nānāparyāyaiḥ nānārambaṇaiḥ nānopakaraṇaiḥ nānāparibhogairvistareṇa sarvasattvānāmupajīvyaṃ kariṣyāmīti vistaraḥ //",
  "SA11bsa054_u:1757": "taccittaratnentyārabhya sarvamidaṃ pūrvakaṃ bodhicittasaṃvaragrahaṇāya prayogo veditavyaḥ /",
  "SA11bsa054_u:1758_0": "tadevaṃ pūjādi vidhāya ātmabhāvādidānamutsṛjya pratipannabodhicittānuśaṃsaḥ kṣaṇasaṃpadaṃ",
  "SA11bsa054_u:1758_1": "paramadurlabhāmavetya śraddhāmūlaṃ dṛḍhamupasthāpya sattvānatrāṇānaparāyaṇān karuṇāyamānaḥ",
  "SA11bsa054_u:1758_2": "svasukhanirapekṣaḥ paraduḥkhaduḥkhī tatsamuddharaṇāśayābhiprāyo buddhatvameva tadupāyaṃ",
  "SA11bsa054_u:1758_3": "samutpaśyan tatra baddhasaṃnāhaḥ-",
  "SA11bsa054_u:1759": "yadātmanaḥ pareṣāṃ ca bhayaṃ duḥkhaṃ ca na priyam /",
  "SA11bsa054_u:1760": "tadātmanaḥ ko viśeṣo yattaṃ rakṣāmi netaram //",
  "SA11bsa054_u:1761": "iti / [śikṣa.sa.kārikā-1]",
  "SA11bsa054_u:1762": "tena ātmanaḥ sattvadhātośca-",
  "SA11bsa054_u:1763": "duḥkhāntaṃ kartukāmena sukhāntaṃ gantumicchatā /",
  "SA11bsa054_u:1764": "śraddhāmūlaṃ dṛḍhīkṛtya bodhau kāryā matirdṛḍhā //",
  "SA11bsa054_u:1765": "iti // [śikṣa.sa.kārikā-2]",
  "SA11bsa054_u:1766": "samyaksaṃbodhicittamutpādayitumupakramate-",
  "SA11bsa054_u:1767": "yathā gṛhītaṃ sugatairbodhicittaṃ purātanaiḥ /",
  "SA11bsa054_u:1768": "te bodhisattvaśikṣāyāmānupūrvyā yathā sthitāḥ // Bca_3.22 //",
  "SA11bsa054_u:1769": "yenāśayena sarvasattvānāṃ sarvaduḥkhaprahāṇārtham /",
  "SA11bsa054_u:1770": "yadi vā yathā gṛhītaṃ tadeva bhagavanto jānanti /",
  "SA11bsa054_u:1771": "bodhicittamiti bodhirbuddhatvaṃ sarvāvaraṇaprahāṇāt sarvadharmaniḥsvabhāvatādhigamaḥ /",
  "SA11bsa054_u:1772": "etacca sapracayaṃ prajñāparicchede vakṣyāmaḥ /",
  "SA11bsa054_u:1773": "tatra cittamadhyāśayena tatprāptaye manasikāraḥ buddho bhaveyaṃ sarvasattvahitasukhasaṃpādanāyetyarthaḥ //",
  "SA11bsa054_u:1774": "iti pūrvārdhena bodhicittotpādaṃ pratipādya śikṣāsaṃvaragrahaṇaṃ pratipādayannāha- te bodhisattvetyādi /",
  "SA11bsa054_u:1775": "bodhisattvaśikṣā yadutpāditabodhicittena bodhisattvena sadā karaṇīyam,",
  "SA11bsa054_u:1776": "tatretyarthaḥ /",
  "SA11bsa054_u:1777": "ānupūrvīti anu..........",
  "SA11bsa054_u:1778": "(Bcp 43) tadvadutpādayāmyeṣa bodhicittaṃ jagaddhite /",
  "SA11bsa054_u:1779": "tadvadeva ca tāḥ śikṣāḥ śikṣiṣyāmi yathākramam // Bca_3.23 //",
  "SA11bsa054_u:1780": "evaṃ gṛhītvā matimān bodhicittaṃ prasādataḥ /",
  "SA11bsa054_u:1781": "punaḥ puṣṭasya puṣṭayarthaṃ cittamevaṃ praharṣayet // Bca_3.24 //",
  "SA11bsa054_u:1782": "adya me saphalaṃ janma sulabdho mānuṣo bhavaḥ /",
  "SA11bsa054_u:1783": "adya buddhakule jāto buddhaputro 'smi sāṃpratam // Bca_3.25 //",
  "SA11bsa054_u:1784": "tathādhunā mayā kāryaṃ svakulocitakāriṇām /",
  "SA11bsa054_u:1785": "nirmalasya kulasyāsya kalaṅko na bhavedyathā // Bca_3.26 //",
  "SA11bsa054_u:1786": "andhaḥ saṃkārakūṭebhyo yathā ratnamavāpnuyāt /",
  "SA11bsa054_u:1787": "tathā kathaṃcidapyetad bodhicittaṃ mamoditam // Bca_3.27 //",
  "SA11bsa054_u:1788": "jaganmṛtyuvināśāya jātametadrasāyanam /",
  "SA11bsa054_u:1789": "jagaddāridyaśamanaṃ nidhānamidamakṣayam // Bca_3.28 //",
  "SA11bsa054_u:1790": "jagadvayādhipraśamanaṃ bhaiṣajyamidamuttamam /",
  "SA11bsa054_u:1791": "bhavādhvabhramaṇaśrāntajagadviśrāmapādapaḥ // Bca_3.29 //",
  "SA11bsa054_u:1792": "durgatyuttaraṇe setuḥ sāmānyaḥ sarvayāyinām /",
  "SA11bsa054_u:1793": "jagatkleśopaśamana uditaścittacandramāḥ // Bca_3.30 //",
  "SA11bsa054_u:1794": "jagadajñānatimiraprotsāraṇamahāraviḥ /",
  "SA11bsa054_u:1795": "saddharmakṣīramathanānnavanītaṃ samutthitam // Bca_3.31 //",
  "SA11bsa054_u:1796": "sukhabhogabubhukṣitasya vā janasārthasya bhavādhvacāriṇaḥ /",
  "SA11bsa054_u:1797": "sukhasatramidaṃ hyupasthitaṃ sakalā bhyāgatasattvatarpaṇam // Bca_3.32 //",
  "SA11bsa054_u:1798": "jagadadya nimantritaṃ mayā sugatatvena sukhena cāntarā /",
  "SA11bsa054_u:1799": "purataḥ khalu sarvatāyināmabhinandantu surāsurādayaḥ // Bca_3.33 //",
  "SA11bsa054_u:1800": "iti prajñākaramativiracitāyāṃ bodhicaryāvatārapañjikāyāṃ bodhicittaparigraho nāma tṛtīyaḥ paricchedaḥ //",
  "SA11bsa054_u:1801": "(Bcp 44)",
  "SA11bsa054_u:1802": "4. bodhicittāpramādo nāma caturthaḥ paricchedaḥ /",
  "SA11bsa054_u:1803": "evaṃ gṛhītvā sudṛḍhaṃ bodhicittaṃ jinātmajaḥ /",
  "SA11bsa054_u:1804": "śikṣānatikrame yatnaṃ kuryānnityamatandritaḥ // Bca_4.1 //",
  "SA11bsa054_u:1805": "sahasā yatsamārabdhaṃ samyag yadavicāritam /",
  "SA11bsa054_u:1806": "tatra kuryānna vetyevaṃ pratijñāyāpi yujyate // Bca_4.2 //",
  "SA11bsa054_u:1807": "vicāritaṃ tu yadbuddhairmahāprājñaiśca tatsutaiḥ /",
  "SA11bsa054_u:1808": "mayāpi ca yathāśakti tatra kiṃ parilambyate // Bca_4.3 //",
  "SA11bsa054_u:1809": "yadi caivaṃ pratijñāya sādhayeyaṃ na karmaṇā /",
  "SA11bsa054_u:1810": "etāṃ sarvāṃ visaṃvādya kā gatirme bhaviṣyati // Bca_4.4 //",
  "SA11bsa054_u:1811": "manasā cintayitvāpi yo na dadyātpunarnaraḥ /",
  "SA11bsa054_u:1812": "sa preto bhavatītyuktamalpamātre 'pi vastuni // Bca_4.5 //",
  "SA11bsa054_u:1813": "kimutānuttaraṃ saukhyamuccairuddhuṣya bhāvataḥ /",
  "SA11bsa054_u:1814": "jagatsarvaṃ visaṃvādya kā gatirme bhaviṣyati // Bca_4.6 //",
  "SA11bsa054_u:1815": "vetti sarvajña evaitāmacintyāṃ karmaṇo gatim /",
  "SA11bsa054_u:1816": "yadbodhicittatyāge 'pi mocayatyeva tāṃ narān // Bca_4.7 //",
  "SA11bsa054_u:1817": "bodhisattvasya tenaivaṃ sarvāpattirgarīyasī /",
  "SA11bsa054_u:1818": "yasmādāpadyamāno 'sau sarvasattvārthahānikṛt // Bca_4.8 //",
  "SA11bsa054_u:1819": "yo 'pyanyaḥ kṣaṇamapyasya puṇyavighnaṃ kariṣyati /",
  "SA11bsa054_u:1820": "tasya durgatiparyanto nāsti sattvārthaghātinaḥ // Bca_4.9 //",
  "SA11bsa054_u:1821": "ekasyāpi hi sattvasya hitaṃ hatvā hato bhavet /",
  "SA11bsa054_u:1822": "aśeṣākāśaparyantavāsināṃ kimu dehinām // Bca_4.10 //",
  "SA11bsa054_u:1823": "evamāpattibalato bodhicittabalena ca /",
  "SA11bsa054_u:1824": "dolāyamānaḥ saṃsāre bhūmiprāptau cirāyate // Bca_4.11 //",
  "SA11bsa054_u:1825": "tasmādyathāpratijñātaṃ sādhanīyaṃ mayādarāt /",
  "SA11bsa054_u:1826": "nādya cetkriyate yatnastalenāsmi talaṃ gataḥ // Bca_4.12 //",
  "SA11bsa054_u:1827": "aprameyā gatā buddhāḥ sarvasattvagaveṣakāḥ /",
  "SA11bsa054_u:1828": "naiṣāmahaṃ svadoṣeṇa cikitsāgocaraṃ gataḥ // Bca_4.13 //",
  "SA11bsa054_u:1829": "adyāpi cettathaiva syāṃ yathaivāhaṃ punaḥ punaḥ /",
  "SA11bsa054_u:1830": "durgativyādhimaraṇacchedabhedādyavāpnuyām // Bca_4.14 //",
  "SA11bsa054_u:1831": "kadā tathāgatotpādaṃ śraddhāṃ mānuṣyameva ca /",
  "SA11bsa054_u:1832": "kuśalābhyāsayogyatvamevaṃ lapsye 'tidurlabham // Bca_4.15 //",
  "SA11bsa054_u:1833": "(Bcp 45) ārogyaṃ divasaṃ cedaṃ sabhaktaṃ nirupadravam /",
  "SA11bsa054_u:1834": "āyuḥkṣaṇaṃ visaṃvādi kāyopācitakopamaḥ // Bca_4.16 //",
  "SA11bsa054_u:1835": "na hīdṛśairmaccaritairmānuṣyaṃ labhyate punaḥ /",
  "SA11bsa054_u:1836": "alabhyamāne mānuṣye pāpameva kutaḥ śubham // Bca_4.17 //",
  "SA11bsa054_u:1837": "yadā kuśalayogyo 'pi kuśalaṃ na karomyaham /",
  "SA11bsa054_u:1838": "apāyaduḥkhaiḥ saṃmūḍhaḥ kiṃ kariṣyāmyahaṃ tadā // Bca_4.18 //",
  "SA11bsa054_u:1839": "akurvataśca kuśalaṃ pāpaṃ cāpyupacinvataḥ /",
  "SA11bsa054_u:1840": "hataḥ sugatiśabdo 'pi kalpakoṭiśatairapi // Bca_4.19 //",
  "SA11bsa054_u:1841": "ata evāha bhagavānmānuṣyamatidurlabham /",
  "SA11bsa054_u:1842": "mahārṇavayugacchidrakūrmagrīvārpaṇopamam // Bca_4.20 //",
  "SA11bsa054_u:1843": "ekakṣaṇakṛtāt pāpādavīcau kalpamāsyate /",
  "SA11bsa054_u:1844": "anādikālopacitāt pāpāt kā sugatau kathā // Bca_4.21 //",
  "SA11bsa054_u:1845": "na ca tanmātramevāsau vedayitvā vimucyate /",
  "SA11bsa054_u:1846": "tasmāttadvedayanneva pāpamanyat prasūyate // Bca_4.22 //",
  "SA11bsa054_u:1847": "nātaḥ parā vañcanāsti na ca moho 'styataḥ paraḥ /",
  "SA11bsa054_u:1848": "yadīdṛśaṃ kṣaṇaṃ prāpya nābhyastaṃ kuśalaṃ mayā // Bca_4.23 //",
  "SA11bsa054_u:1849": "yadi caivaṃ vimṛṣyāmi punaḥ sīdāmi mohitaḥ /",
  "SA11bsa054_u:1850": "śociṣyāmi ciraṃ bhūyo yamadūtaiḥ pracoditaḥ // Bca_4.24 //",
  "SA11bsa054_u:1851": "ciraṃ dhakṣyati me kāyaṃ nārakāgniḥ suduḥsahaḥ /",
  "SA11bsa054_u:1852": "paścāttāpānalaścittaṃ ciraṃ dhakṣyatyaśikṣitam // Bca_4.25 //",
  "SA11bsa054_u:1853": "kathaṃcidapi saṃprāpto hitabhūmiṃ sudurlabhām /",
  "SA11bsa054_u:1854": "jānannapi ca nīye 'haṃ tāneva narakān punaḥ // Bca_4.26 //",
  "SA11bsa054_u:1855": "atra me cetanā nāsti mantrairiva vimohitaḥ /",
  "SA11bsa054_u:1856": "na jāne kena muhyāmi ko 'trāntarmama tiṣṭhati // Bca_4.27 //",
  "SA11bsa054_u:1857": "hastapādādirahitāstṛṣṇādveṣādiśatravaḥ /",
  "SA11bsa054_u:1858": "na śūrā na ca te prājñāḥ kathaṃ dāsīkṛto 'smi taiḥ // Bca_4.28 //",
  "SA11bsa054_u:1859": "maccittāvasthitā eva ghnanti māmeva susthitāḥ /",
  "SA11bsa054_u:1860": "tatrāpyahaṃ na kupyāmi dhigasthānasahiṣṇutām // Bca_4.29 //",
  "SA11bsa054_u:1861": "sarve devā manuṣyāśca yadi syurmama śatravaḥ /",
  "SA11bsa054_u:1862": "te 'pi nāvīcikaṃ banhiṃ samudānayituṃ kṣamāḥ // Bca_4.30 //",
  "SA11bsa054_u:1863": "(Bcp 46) merorapi yadāsaṅgānna bhasmāpyupalabhyate /",
  "SA11bsa054_u:1864": "kṣaṇāt kṣipanti māṃ tatra balinaḥ kleśaśatravaḥ // Bca_4.31 //",
  "SA11bsa054_u:1865": "na hi sarvānyaśatrūṇāṃ dīrghamāyurapīdṛśam /",
  "SA11bsa054_u:1866": "anādyantaṃ mahādīrghaṃ yanmama kleśavairiṇām // Bca_4.32 //",
  "SA11bsa054_u:1867": "sarve hitāya kalpante ānukūlyena sevitāḥ /",
  "SA11bsa054_u:1868": "sevyamānāstvamī kleśāḥ sutarāṃ duḥkhakārakāḥ // Bca_4.33 //",
  "SA11bsa054_u:1869": "iti saṃtatadīrghavairiṣu vyasanaughaprasavaikahetuṣu /",
  "SA11bsa054_u:1870": "hṛdaye nivasatsu nirbhayaṃ mama saṃsāraratiḥ kathaṃ bhavet // Bca_4.34 //",
  "SA11bsa054_u:1871": "bhavacārakapālakā ime narakādiṣvapi vadhyaghātakāḥ /",
  "SA11bsa054_u:1872": "mativeśmani lobhapañjare yadi tiṣṭhanti kutaḥ sukhaṃ mama // Bca_4.35 //",
  "SA11bsa054_u:1873": "tasmānna tāvadahamatra dhuraṃ kṣipāmi yāvanna śatrava ime nihatāḥ samakṣam /",
  "SA11bsa054_u:1874": "svalpe 'pi tāvadapakāriṇi baddharoṣā mānonnatāstamanihatya na yānti nidrām // Bca_4.36 //",
  "SA11bsa054_u:1875": "prakṛtimaraṇaduḥkhitāndhakārān /",
  "SA11bsa054_u:1876": "raṇaśirasi prasabhaṃ nihantumugrāḥ /",
  "SA11bsa054_u:1877": "agaṇitaśaraśaktighātaduḥkhā na vimukhatāmupayāntyasādhayitvā // Bca_4.37 //",
  "SA11bsa054_u:1878": "kimuta satatasarvaduḥkhahetūn prakṛtiripūnupahantumudyatasya /",
  "SA11bsa054_u:1879": "bhavati mama viṣādadainyamadya vyasanaśatairapi kena hetunā vai // Bca_4.38 //",
  "SA11bsa054_u:1880": "akāraṇenaiva ripukṣatāni gātreṣvalaṃkāravadudvahanti /",
  "SA11bsa054_u:1881": "mahārthasiddhyai tu samudyatasya duḥkhāni kasmānmama bādhakāni // Bca_4.39 //",
  "SA11bsa054_u:1882": "svajīvikāmātranibaddhacittāḥ kaivartacaṇḍālakṛṣīvalādyāḥ /",
  "SA11bsa054_u:1883": "śītātapādivyasanaṃ sahante jagaddhitārthaṃ na kathaṃ sahe 'ham // Bca_4.40 //",
  "SA11bsa054_u:1884": "daśadigvyomaparyantajagatkleśavimokṣaṇe /",
  "SA11bsa054_u:1885": "pratijñāya madātmāpi na kleśebhyo vimocitaḥ // Bca_4.41 //",
  "SA11bsa054_u:1886": "ātmapramāṇamajñātvā bruvannunmattakastadā /",
  "SA11bsa054_u:1887": "anivartī bhaviṣyāmi tasmātkleśavadhe sadā // Bca_4.42 //",
  "SA11bsa054_u:1888": "atra grahī bhaviṣyāmi baddhavairaśca vigrahī /",
  "SA11bsa054_u:1889": "anyatra tadvidhātkleśāt kleśaghātānubandhinaḥ // Bca_4.43 //",
  "SA11bsa054_u:1890": "galantvantrāṇi me kāmaṃ śiraḥ patatu nāma me /",
  "SA11bsa054_u:1891": "na tvevāvanatiṃ yāmi sarvathā kleśavairiṇām // Bca_4.44 //",
  "SA11bsa054_u:1892": "nirvāsitasyāpi tu nāma śatrordeśāntare sthānaparigrahaḥ syāt /",
  "SA11bsa054_u:1893": "yataḥ punaḥ saṃbhṛtaśaktireti na kleśaśatrorgatirīdṛśī tu // Bca_4.45 //",
  "SA11bsa054_u:1894": "(Bcp 47) nāya, na tu kleśaśatroḥ /",
  "SA11bsa054_u:1895": "na tasya itaraśatruvatsamācāro dṛśyate /",
  "SA11bsa054_u:1896": "kutaḥ punarevamicchayā labhyata ityāha-",
  "SA11bsa054_u:1897": "kvāsau yāyānmanmanaḥstho nirastaḥ sthitvā yasmin madvadhārthaṃ yateta /",
  "SA11bsa054_u:1898": "nodyogo me kevalaṃ mandabuddheḥ kleśāḥ prajñādṛṣṭisādhyā varākāḥ // Bca_4.46 //",
  "SA11bsa054_u:1899": "mama cittānnirvāsitaḥ asau kleśaripuḥ kutra gatvā avasthānaṃ kuryāt,",
  "SA11bsa054_u:1900": "yatrāvasthitiṃ kṛtvā mama vadhāya yateta?",
  "SA11bsa054_u:1901": "naiva tatsthānamutpaśyāmi,",
  "SA11bsa054_u:1902": "nirmūlitasya punarutthānāyogāditi bhāvaḥ /",
  "SA11bsa054_u:1903": "ahameva tu kevalamanutsāhī,",
  "SA11bsa054_u:1904": "apaṭubuddhipracāratvāt /",
  "SA11bsa054_u:1905": "kleśāḥ punarime nirmūlatvāt paramārthatattvadarśanamātrapraheyāstapasvinaḥ //",
  "SA11bsa054_u:1906": "etadeva prasādhayannāha-",
  "SA11bsa054_u:1907": "na kleśā viṣayeṣu nendriyagaṇe nāpyantarāle sthitā",
  "SA11bsa054_u:1908": "nāto 'nyatra kuha sthitāḥ punaramī mathnanti kṛtsnaṃ jagat /",
  "SA11bsa054_u:1909": "manojñādiviṣayadarśane 'pi keṣāṃcitsaṃvṛtendriyāṇāṃ kleśānutpatteḥ paramāṇuśo vicāre 'pi tatrādarśanāt /",
  "SA11bsa054_u:1910": "na viṣayeṣu,",
  "SA11bsa054_u:1911": "nāpi cakṣurādīndriyagaṇe pūrvavat,",
  "SA11bsa054_u:1912": "dharmacintādyavasthāyāmindriyasadbhāve 'pyanupalabdheḥ /",
  "SA11bsa054_u:1913": "nāpi viṣayendriyayorantarāle madhye tiṣṭhanti,",
  "SA11bsa054_u:1914": "dṛśyānāmanupalabdhereva /",
  "SA11bsa054_u:1915": "na ca etebhyo 'nyasmin sthāne kvacidavasthitā niścitāḥ /",
  "SA11bsa054_u:1916": "ato nirmūlatayā tattvaśūnyā āgantukā eva,",
  "SA11bsa054_u:1917": "abhūtaparikalpamātraprasūtatvāt /",
  "SA11bsa054_u:1918": "tathābhūtā api jagadaśeṣaṃ mathnanti /",
  "SA11bsa054_u:1919": "tathā ca kimatra samucitamasti? āha-",
  "SA11bsa054_u:1920": "māyaiveyamato vimuñca hṛdayaṃ trāsaṃ bhajasvodyamaṃ",
  "SA11bsa054_u:1921": "prajñārthaṃ kimakāṇḍa eva narakeṣvātmānamābādhase // Bca_4.47 //",
  "SA11bsa054_u:1922": "yathā hi māyā hastyākāratayā tadākāraśūnyāpi mantrauṣadhaprabhāvādidaṃpratyayatayā mantreṇa tattvarahitāpi pratibhāsate,",
  "SA11bsa054_u:1923": "tathā amī api kleśā viparyāsanimittā ayoniśomanasikārasamudbhūtā idaṃpratītyatāmātrato nistattvā eva prakāśante /",
  "SA11bsa054_u:1924": "ato vijahīhi hṛdaya trāsaṃ kleśebhyaḥ /",
  "SA11bsa054_u:1925": "ke nāma amī varākāḥ paramārthato vicāryamāṇāḥ?",
  "SA11bsa054_u:1926": "ato bhajasva udyamam,",
  "SA11bsa054_u:1927": "utsāhaṃ kuruṣva prajñārthaṃ tattvapravicayādhigamāya /",
  "SA11bsa054_u:1928": "kimakāṇḍa eva niṣprayojanameva narakeṣu saṃghātādiṣu kleśavaśagatayā ātmānamābādhase, pīḍayasi?",
  "SA11bsa054_u:1929": "idānīṃ prāktanamarthamaśeṣamupasaṃharannāha-",
  "SA11bsa054_u:1930": "evaṃ viniścitya karomi yatnaṃ yathoktaśikṣāpratipattihetoḥ /",
  "SA11bsa054_u:1931": "vaidyopadeśāccalataḥ kuto 'sti bhaiṣajyasādhyasya nirāmayatvam // Bca_4.48 //",
  "SA11bsa054_u:1932": "(Bcp 48) evaṃ samanantarasakalaparicchedapratipāditamarthaṃ viniścitya dṛḍhīkṛtya anantaramāyāsvabhāvatāṃ vā,",
  "SA11bsa054_u:1933": "karomi yatnam /",
  "SA11bsa054_u:1934": "kimartham? yathoktaśikṣāpratipattihetoḥ,",
  "SA11bsa054_u:1935": "yathoktaśikṣā bodhisattvasya teṣu teṣu sūtrānteṣu yāḥ karaṇīyatayā pratipāditāḥ,",
  "SA11bsa054_u:1936": "ihaiva vā śāstre saṃkṣepeṇa tatra tatropadarśitāḥ,",
  "SA11bsa054_u:1937": "tāsāṃ śikṣaṇārtham //",
  "SA11bsa054_u:1938": "uktāni ca bhagavatā sūtrānteṣu bodhisattvaśikṣāpadāni /",
  "SA11bsa054_u:1939": "yathoktamāryaratnameghe-",
  "SA11bsa054_u:1940": "kathaṃ ca kulaputra bodhisattvo bodhisattvaśikṣāsaṃvarasaṃvṛto bhavati?",
  "SA11bsa054_u:1941": "iha bodhisattva evaṃ vicārayati- na prātimokṣasaṃvaramātrakeṇa mayā śakyamanuttarāṃ samyaksaṃbodhimabhisaṃboddhum /",
  "SA11bsa054_u:1942": "kiṃ tarhi yānīmāni tathāgatena teṣu teṣu sūtrānteṣu bodhisattvasamudācārā bodhisattvaśikṣāpadāni prajñaptāni,",
  "SA11bsa054_u:1943": "teṣu mayā śikṣitavyam /",
  "SA11bsa054_u:1944": "iti vistaraḥ //",
  "SA11bsa054_u:1945": "tasmādasmādvidhena mandabuddhinā",
  "SA11bsa054_u:1946": "durvijñeyo vistaroktatvād bodhisattvasya saṃvaraḥ /",
  "SA11bsa054_u:1947": "tataḥ kiṃ yuktam?",
  "SA11bsa054_u:1948": "marmasthānānyato vidyādyenānāpattiko bhavet /",
  "SA11bsa054_u:1949": "[śikśā. sa. kārikā-3]",
  "SA11bsa054_u:1950": "katamāni ca tāni marmasthānāni? yaduta-",
  "SA11bsa054_u:1951": "ātmabhāvasya bhogānāṃ tryadhvavṛtteḥ śubhasya ca /",
  "SA11bsa054_u:1952": "utsargaḥ sarvasattvebhyastadrakṣāśuddhivardhanam //",
  "SA11bsa054_u:1953": "[śikśā. sa. kārikā-4]",
  "SA11bsa054_u:1954": "ityuktam / eṣa bodhisattvasaṃgraho yatra bodhisattvānāmabhyāsaviśrāme 'pi āpattayo vyavasthāpyante /",
  "SA11bsa054_u:1955": "yathoktaṃ bodhisattvaprātimokśasūtre-",
  "SA11bsa054_u:1956": "yo bodhisattvena mārgaḥ parigṛhītaḥ sarvasattvānāṃ kṛte duḥkhakṣayagāmī,",
  "SA11bsa054_u:1957": "sacedbodhisattvasya taṃ mārgaṃ parigṛhyāvasthitasya api kalpakoṭeratyayena ekaṃ sukhacittamutpadyeta,",
  "SA11bsa054_u:1958": "antaśo niṣadyācittamapi,",
  "SA11bsa054_u:1959": "tatra bodhisattvena evaṃ cittamutpādayitavyam- sarvasattvānāmātyayikaṃ parigṛhya etadapi me bahu yanniṣīdāmīti //",
  "SA11bsa054_u:1960": "ata evāha- vaidyopadeśāditi /",
  "SA11bsa054_u:1961": "yathā vaidyopadeśamakurvāṇasya bhaiṣajyasādhyaṃ karaṇīyaṃ yasya bhaiṣajyena vā sādhyasya rogiṇaḥ kuto 'sti nirāmayatvaṃ nīrogatā?",
  "SA11bsa054_u:1962": "tathā sarvajñamahāvaidyopadiṣṭaśikṣāpratipattimakurvataḥ kuto nirāmayatvaṃ karmakleśopajanitajātyādiduḥdukhamahābhayādvimuktiḥ?",
  "SA11bsa054_u:1963": "tadevaṃ samāttasaṃvarasya sāmānyamāpattilakṣaṇamucyate yena āpattilakṣaṇena yuktaṃ vastu svayamapyutprekṣya pariharet /",
  "SA11bsa054_u:1964": "na ca āpattipratirūpakeṣu anāpattipratirūpakeṣu ca saṃmuhyet /",
  "SA11bsa054_u:1965": "bodhisattvaḥ sarvasattvānāṃ vartamānānāgatasarvaduḥkhadaurmanasyopaśamāya vartamānānāgatasarvasukhasaumanasyotpādāya ca niḥśāṭhyataḥ kāyavāṅmanaḥparākramaiḥ prayatnaṃ na karoti,",
  "SA11bsa054_u:1966": "tatpratyayasāmagrīṃ (Bcp 49)",
  "SA11bsa054_u:1967": "nānveṣate, tadantarāyapratīkārāya na ghaṭate,",
  "SA11bsa054_u:1968": "alpaduḥkhadaurmanasyaṃ bahuduḥkhadaurmanasyapratīkārabhūtaṃ notpādayati,",
  "SA11bsa054_u:1969": "mahārthasiddhayarthaṃ vā alpahāniṃ na karoti,",
  "SA11bsa054_u:1970": "kṣaṇamapyupekṣate,",
  "SA11bsa054_u:1971": "sāpattiko bhavati /",
  "SA11bsa054_u:1972": "saṃkṣepato 'nāpattiḥ svaśaktyaviṣayeṣu kāryeṣu,",
  "SA11bsa054_u:1973": "tatra niṣphalatayā śikṣāprajñaptyabhāvāt /",
  "SA11bsa054_u:1974": "prakṛtisāvadyatayā vā anyad gṛhyat eva /",
  "SA11bsa054_u:1975": "yatra tu svaśaktyagocare 'pi yogasāmarthyādāpattiḥ syāt,",
  "SA11bsa054_u:1976": "tanna cintyam,",
  "SA11bsa054_u:1977": "sāmānyapāpadeśanāntarbhāvāttato muktiḥ /",
  "SA11bsa054_u:1978": "etat samāsato bodhisattvaśikṣāśarīram /",
  "SA11bsa054_u:1979": "vistaratastu aprameyakalpaparyavasānanirdeśyam //",
  "SA11bsa054_u:1980": "athavā saṃkṣepato dve bodhisattvasyāpattī /",
  "SA11bsa054_u:1981": "yathāśaktyā yuktāyuktamasamīkṣyārabhate,",
  "SA11bsa054_u:1982": "na nivartate upekṣate vā,",
  "SA11bsa054_u:1983": "sāpattiko bhavati /",
  "SA11bsa054_u:1984": "nirūpya yathārhamatikrāmati antaśaścaṇḍāladāsenāpi coditaḥ,",
  "SA11bsa054_u:1985": "sāpattiko bhavati /",
  "SA11bsa054_u:1986": "yaḥ punaretadabhyāsārthaṃ vyutpādamicchati,",
  "SA11bsa054_u:1987": "tena śikṣāsamuccaye tāvaccaryāmukhamātraśikṣaṇārthamabhiyogaḥ karaṇīyaḥ,",
  "SA11bsa054_u:1988": "śikṣaṇārambhasyaiva mahāphalatvāt /",
  "SA11bsa054_u:1989": "yathopavarṇitaṃ praśāntaviniścayaprātihāryasūtre-",
  "SA11bsa054_u:1990": "iti bodhisattvaśikṣā samāsato yathopadeśataḥ kathiteti //",
  "SA11bsa054_u:1991": "iti prajñākaramativiracitāyāṃ bodhicaryāvatārapañjikāyāṃ bodhicittāpramādaścaturthaḥ paricchedaḥ //",
  "SA11bsa054_u:1992": "(Bcp 50)",
  "SA11bsa054_u:1993": "5. saṃprajanyarakṣaṇaṃ nāma pañcamaḥ paricchedaḥ /",
  "SA11bsa054_u:1994": "evamātmabhāvādīnāmutsargaṃ rakṣāṃ ca pratipādya punarvistareṇa rakṣāśodhanavardhanāni pratipādayitumupakramate /",
  "SA11bsa054_u:1995": "utpāditabodhicittena hi bodhisattvena utsṛṣṭasyāpi cātmabhāvasya rakṣāśodhanavardhanāni kāryāṇi / yasmāt-",
  "SA11bsa054_u:1996": "paribhogāya sattvānāmātmabhāvādi dīyate /",
  "SA11bsa054_u:1997": "arakṣite kuto bhogaḥ kiṃ dattaṃ yanna bhujyate //",
  "SA11bsa054_u:1998": "tasmātsattvopabhogārthamātmabhāvādi pālayet /",
  "SA11bsa054_u:1999": "kalyāṇamitrānutsargātsūtrāṇāṃ ca sadekṣaṇāt //",
  "SA11bsa054_u:2000": "[śikśā. sa. kārikā 5-6]",
  "SA11bsa054_u:2001": "tacca ātmabhāvādiparipālanādi śikṣārakṣaṇādeva syāt /",
  "SA11bsa054_u:2002": "anyathā narakādivinipātagamanāt tanna syāt /",
  "SA11bsa054_u:2003": "ata idamabhidhīyate-",
  "SA11bsa054_u:2004": "śikṣāṃ rakṣitukāmena cittaṃ rakṣyaṃ prayatnataḥ /",
  "SA11bsa054_u:2005": "na śikṣā rakṣituṃ śakyā calaṃ cittamarakṣatā // Bca_5.1 //",
  "SA11bsa054_u:2006": "śikṣyate upādīyate gṛhītasaṃvaraṇeneti vihiteṣu karaṇīyatā,",
  "SA11bsa054_u:2007": "pratiṣiddheṣvakaraṇaṃ śikṣā,",
  "SA11bsa054_u:2008": "tāṃ rakṣituṃ paripālayituṃ kāmena icchatā bodhisattvena ātmacittaṃ rakṣitavyaṃ prayatnata iti kathayiṣyamāṇāt /",
  "SA11bsa054_u:2009": "atha śikṣārakṣaṇādhikāre kimiti cittaṃ rakṣyata ityāha- na śikṣeti /",
  "SA11bsa054_u:2010": "anyathā śikṣaiva rakṣitumaśakyā calamanāyattaṃ cittamarakṣatā /",
  "SA11bsa054_u:2011": "cittasya calatāyāṃ śikṣāyāḥ sthairyāyogāt //",
  "SA11bsa054_u:2012": "ito 'pi cittameva rakṣaṇīyamityāha-",
  "SA11bsa054_u:2013": "adāntā mattamātaṅgā na kurvantīha tāṃ vyathām /",
  "SA11bsa054_u:2014": "karoti yāmavīcyādau muktaścittamataṅgajaḥ // Bca_5.2 //",
  "SA11bsa054_u:2015": "aparikarmitā mattavaravāraṇā na janayanti tāṃ pīḍāmihaloke /",
  "SA11bsa054_u:2016": "paraloke avīcyādau yāṃ karoti svacchandatayāvasthitaṃ cittameva mataṅgaja eva /",
  "SA11bsa054_u:2017": "tathāgatājñāṅkuśena kathaṃcid vaśīkriyamāṇatvāt /",
  "SA11bsa054_u:2018": "tasyāyattīkaraṇe guṇamāha-",
  "SA11bsa054_u:2019": "baddhaśceccittamātaṅgaḥ smṛtirajjvā samantataḥ /",
  "SA11bsa054_u:2020": "bhayamastaṃgataṃ sarvaṃ kṛtsnaṃ kalyāṇamāgatam // Bca_5.3 //",
  "SA11bsa054_u:2021": "yadi baddhaḥ kathaṃcid bhavet /",
  "SA11bsa054_u:2022": "smṛtirvakṣyamāṇalakṣaṇā /",
  "SA11bsa054_u:2023": "saiva rajjurbandhanopāyatvāt /",
  "SA11bsa054_u:2024": "samantataḥ sarvathā asatpakṣe pracāranirodhāt /",
  "SA11bsa054_u:2025": "tadā bhayamastaṃgataṃ pratyastamitaṃ sarvamaśeṣam /",
  "SA11bsa054_u:2026": "sarvaṃ kalyāṇamabhyudayaniḥśreyasalakṣaṇam /",
  "SA11bsa054_u:2027": "āgataṃ saṃprāptam /",
  "SA11bsa054_u:2028": "devaśced vṛṣṭo niṣpannāḥ śālaya iti yathā //",
  "SA11bsa054_u:2029": "(Bcp 51) nanu bahavaśca mṛgavyālādayo 'pyupadravakāriṇaḥ santi,",
  "SA11bsa054_u:2030": "tebhyaḥ kathaṃ cittasya vaśīkaraṇād bhayaṃ na bhaviṣyatītyāha-",
  "SA11bsa054_u:2031": "vyāghrāḥ siṃhā gajā ṛkṣāḥ sarpāḥ sarve ca śatravaḥ /",
  "SA11bsa054_u:2032": "sarve narakapālāśca ḍākinyo rākṣasāstathā // Bca_5.4 //",
  "SA11bsa054_u:2033": "sarve baddhā bhavantyete cittasyaikasya bandhanāt /",
  "SA11bsa054_u:2034": "cittasyaikasya damanāt sarve dāntā bhavanti ca // Bca_5.5 //",
  "SA11bsa054_u:2035": "subodham //",
  "SA11bsa054_u:2036": "kutaḥ punarevamityāha-",
  "SA11bsa054_u:2037": "yasmādbhayāni sarvāṇi duḥkhānyapramitāni ca /",
  "SA11bsa054_u:2038": "cittādeva bhavantīti kathitaṃ tattvavādinā // Bca_5.6 //",
  "SA11bsa054_u:2039": "sarve hyete karmākṣepavaśādaniṣṭadāyakā bhavanti /",
  "SA11bsa054_u:2040": "karma ca cittameva /",
  "SA11bsa054_u:2041": "cetanā karmeti vacanāt /",
  "SA11bsa054_u:2042": "vākkāyakarmaṇorapi cittameva samutthāpakam /",
  "SA11bsa054_u:2043": "tadantareṇa tayoranutpatteḥ /",
  "SA11bsa054_u:2044": "cetayitvā karmeti vacanāt /",
  "SA11bsa054_u:2045": "tasmāt sarvamiha karmanirmitameva /",
  "SA11bsa054_u:2046": "tacca cittānnānyat / tadāha-",
  "SA11bsa054_u:2047": "karmajaṃ lokavaicitryaṃ cetanā tatkṛtaṃ ca tat /",
  "SA11bsa054_u:2048": "cetanā mānasaṃ karma tajje vākkāyakarmaṇī /",
  "SA11bsa054_u:2049": "iti /",
  "SA11bsa054_u:2050": "[abhi. koṣa-4.1]",
  "SA11bsa054_u:2051": "na ca anapakāracittasya kecidapakāriṇo nāma / yasmāt-",
  "SA11bsa054_u:2052": "nivṛttapāpacittasya nāsti loke bhayaṃ dviṣaḥ /",
  "SA11bsa054_u:2053": "sukhahānirna tasyāsti yasya cittaṃ vaśe sthitam //",
  "SA11bsa054_u:2054": "ata idamuktam-",
  "SA11bsa054_u:2055": "cittasya damanaṃ sādhu cittaṃ dāntaṃ sukhāvaham /",
  "SA11bsa054_u:2056": "iti /",
  "SA11bsa054_u:2057": "[=dhammapada-25]",
  "SA11bsa054_u:2058": "tattvavādī bhagavān vastutattvakathanaśīlatvāt /",
  "SA11bsa054_u:2059": "tenedaṃ tattvaṃ kathitaṃ prakāśitam- sarvaṃ cittaprasūtamiti /",
  "SA11bsa054_u:2060": "ataḥ sarvatra cittameva pradhānam //",
  "SA11bsa054_u:2061": "itthamevaitannānyathā iti prasādhayannāha-",
  "SA11bsa054_u:2062": "śastrāṇi kena narake ghaṭitāni prayatnataḥ /",
  "SA11bsa054_u:2063": "taptāyaḥkuṭṭimaṃ kena kuto jātāśca tāḥ striyaḥ // Bca_5.7 //",
  "SA11bsa054_u:2064": "narakapālānāṃ kuntāsimusalādīni,",
  "SA11bsa054_u:2065": "asipatravanasamudbhūtāni vā kena kṛtāni?",
  "SA11bsa054_u:2066": "na tatra kaścit kartāsti īśvarādiḥ,",
  "SA11bsa054_u:2067": "tatkartṛtvasya anyatra niṣiddhatvāt,",
  "SA11bsa054_u:2068": "ihāpi niṣetsyamānatvāt /",
  "SA11bsa054_u:2069": "(Bcp 52) taptalohamayī ca bhūmiḥ kena ghaṭitā?",
  "SA11bsa054_u:2070": "tāśca striyaḥ kutaḥ kāraṇasāmagrīto jātāḥ,",
  "SA11bsa054_u:2071": "yāḥ pāradārikaiḥ śālmalīvṛkṣasya adhastādupari ca dṛśyante?",
  "SA11bsa054_u:2072": "sa ca śālmalirvā ?",
  "SA11bsa054_u:2073": "ato nānyat kāraṇamatra cittādupakalpanīyam / yaduktam-",
  "SA11bsa054_u:2074": "sattvalokamatha bhājanalokaṃ cittameva racayatyaticitram /",
  "SA11bsa054_u:2075": "karmajaṃ hi jagaduktamaśeṣaṃ karma cittamavadhūya ca nāsti //",
  "SA11bsa054_u:2076": "iti //",
  "SA11bsa054_u:2077": "[madhyamakāvatāra-6.89]",
  "SA11bsa054_u:2078": "tasmāccittamevātra kāraṇaṃ nānyadityata āha-",
  "SA11bsa054_u:2079": "pāpacittasamudbhūtaṃ tattatsarvaṃ jagau muniḥ /",
  "SA11bsa054_u:2080": "tasmānna kaścit trailokye cittādanyo bhayānakaḥ // Bca_5.8 //",
  "SA11bsa054_u:2081": "pāpakarmopaskṛtaṃ cittameva teṣāṃ kāraṇaṃ bhagavān kathitavāt /",
  "SA11bsa054_u:2082": "nāparaṃ kiṃcit /",
  "SA11bsa054_u:2083": "yata evam, tasmānna trijagati pāpacittādaparaḥ kaścid bhayaheturasti /",
  "SA11bsa054_u:2084": "tasmāccittameva vaśīkartavyam /",
  "SA11bsa054_u:2085": "yaduktamāryaratnameghe-",
  "SA11bsa054_u:2086": "cittapūrvagamāḥ sarvadharmāḥ /",
  "SA11bsa054_u:2087": "citte parijñāte sarvadharmāḥ parijñātā bhavanti //",
  "SA11bsa054_u:2088": "api ca-",
  "SA11bsa054_u:2089": "cittena nīyate lokaścittaṃ cittaṃ na paśyati /",
  "SA11bsa054_u:2090": "cittena cīyate karma śubhaṃ vā yadi vāśubham //",
  "SA11bsa054_u:2091": "cittaṃ bhramate alātavat /",
  "SA11bsa054_u:2092": "cittaṃ vibhramate taraṃgavat /",
  "SA11bsa054_u:2093": "cittaṃ dahate davāgnivat /",
  "SA11bsa054_u:2094": "cittaṃ rohayate (harate)",
  "SA11bsa054_u:2095": "mahāmbuvat / iti ca //",
  "SA11bsa054_u:2096": "evaṃ byupaparīkṣamāṇaścitte sūpasthitasmṛtirviharati,",
  "SA11bsa054_u:2097": "na ca cittasya vaśaṃ gacchati /",
  "SA11bsa054_u:2098": "api tu cittamevāsya vaśaṃ gacchati /",
  "SA11bsa054_u:2099": "cittenāsya vaśībhūtena sarve dharmā vaśībhavantīti //",
  "SA11bsa054_u:2100": "syādetat- dānapāramitādiṣu kathamiva cittaṃ pradhānam?",
  "SA11bsa054_u:2101": "sā hi sarvasattvānāṃ dāridyāpanayanalakṣaṇetyāha-",
  "SA11bsa054_u:2102": "adaridraṃ jagatkṛtvā dānapāramitā yadi /",
  "SA11bsa054_u:2103": "jagaddaridramadyāpi sā kathaṃ pūrvatāyinām // Bca_5.9 //",
  "SA11bsa054_u:2104": "dāridyaṃ hi nāma sāsravasukhabhogabubhukṣayā cittakārpaṇyam upakaraṇavaikalyaṃ vā /",
  "SA11bsa054_u:2105": "tadapanīya jagato yadi dānapāramitāparipūrirbhavatītyucyate,",
  "SA11bsa054_u:2106": "tadā sā katham?",
  "SA11bsa054_u:2107": "na kathaṃcidapi pūrvatāyināṃ pūrvamabhisaṃbuddhānāṃ bhagavatāṃ yujyate /",
  "SA11bsa054_u:2108": "kutaḥ? jagaddaridramadyāpi,",
  "SA11bsa054_u:2109": "nādyāpi yāvajjagaddāridyamupaśāmyati //",
  "SA11bsa054_u:2110": "(Bcp 53) yadyevaṃ neṣyate,",
  "SA11bsa054_u:2111": "kathaṃ sā bhavatītyāha-",
  "SA11bsa054_u:2112": "phalena saha sarvasvatyāgacittājjane 'khile /",
  "SA11bsa054_u:2113": "dānapāramitā proktā tasmātsā cittameva tu // Bca_5.10 //",
  "SA11bsa054_u:2114": "sarvasvaṃ bāhyādhyātmikaṃ sarvaṃ vastu dānaṃ dānaphalaṃ ca sarvasattvebhyaḥ parityajato 'bhyāsena prakarṣagamanād yadā apagatamātsaryamalaṃ nirāsaṅgatayā cittamutpadyate,",
  "SA11bsa054_u:2115": "tadā dānapāramitāniṣpannetyucyate /",
  "SA11bsa054_u:2116": "tasmāt sā cittameva nānyā dānapāramitā //",
  "SA11bsa054_u:2117": "śīlapāramitā tu sutarāṃ cittamevetyata āha-",
  "SA11bsa054_u:2118": "matsyādayaḥ kva nīyantāṃ mārayeyaṃ yato na tān /",
  "SA11bsa054_u:2119": "labdhe viraticitte tu śīlapāramitā matā // Bca_5.11 //",
  "SA11bsa054_u:2120": "prāṇātipātādisarvāvadyaviraticittameva hi śīlam,",
  "SA11bsa054_u:2121": "na punastadāśrayabhūtabāhyaviṣayanivṛttisvabhāvam /",
  "SA11bsa054_u:2122": "yadi punarvadhādiviṣayavastvabhāvena tadvadhādyabhāvācchīlaṃ syāt,",
  "SA11bsa054_u:2123": "tadā te matsyādayaḥ kva nīyantāṃ yatra teṣāṃ darśanaṃ na syāt?",
  "SA11bsa054_u:2124": "anyathā tadvadhādyupakrame śīlaṃ na syāt /",
  "SA11bsa054_u:2125": "na caivam /",
  "SA11bsa054_u:2126": "tasmātteṣu vidyamāneṣvapi labdhe viraticitte nivṛttimanasikāre śīlapāramitā matā saṃmatā tatsvabhāvavidām /",
  "SA11bsa054_u:2127": "tasmāt sā cittameva //",
  "SA11bsa054_u:2128": "kṣāntipāramitāpi na cittādbhinnetyāha-",
  "SA11bsa054_u:2129": "kiyato mārayiṣyāmi durjanān gaganopamān /",
  "SA11bsa054_u:2130": "mārite krodhacitte tu māritāḥ sarvaśatravaḥ // Bca_5.12 //",
  "SA11bsa054_u:2131": "parāpakārādisaṃbhave 'pi cittasyākopanatā kṣāntiḥ /",
  "SA11bsa054_u:2132": "anyathā yadi sarvaśatrūṇāṃ tadvinipātanena vairaniryātanaṃ kṛtavataḥ kenacidvairābhāvādupaśāntavairasya na kaścidapakārī syāt /",
  "SA11bsa054_u:2133": "iti marṣaṇaṃ kṣāntiḥ /",
  "SA11bsa054_u:2134": "tadā etadaśakyānuṣṭhānam /",
  "SA11bsa054_u:2135": "śatravo hi gaganasamatvādaparyantāḥ /",
  "SA11bsa054_u:2136": "teṣāṃ māraṇamaśakyam /",
  "SA11bsa054_u:2137": "tasmāt krodhādinivṛtticittameva teṣāmupāyena māraṇamiva,",
  "SA11bsa054_u:2138": "tatkṛtāpakārasyāgaṇanāt,",
  "SA11bsa054_u:2139": "janmāntaravairāsaṃbhavācca māritaprāyāste //",
  "SA11bsa054_u:2140": "atra aśakyatāyāmapyupāyena pravṛttau dṛṣṭāntopadarśanena śakyatāmāha-",
  "SA11bsa054_u:2141": "bhūmiṃ chādayituṃ sarvāṃ kutaścarma bhaviṣyati /",
  "SA11bsa054_u:2142": "upānaccarmamātreṇa channā bhavati medinī // Bca_5.13 //",
  "SA11bsa054_u:2143": "kaṇṭakādyupaghātarakṣaṇārthaṃ pṛthvī chādayitumucitā /",
  "SA11bsa054_u:2144": "na caitacchakyam,",
  "SA11bsa054_u:2145": "tāvataścarmaṇo 'bhāvāt,",
  "SA11bsa054_u:2146": "bhāve 'pi chādanasyāśakyatvāt /",
  "SA11bsa054_u:2147": "upāyena punaḥ śakyam /",
  "SA11bsa054_u:2148": "upānahaścarmaṇā kevalena sarvā bhūmiśchāditā bhavati //",
  "SA11bsa054_u:2149": "dṛṣṭāntoktamarthaṃ prakṛte yojayannāha-",
  "SA11bsa054_u:2150": "bāhyā bhāvā mayā tadvacchakyā vārayituṃ na hi /",
  "SA11bsa054_u:2151": "svacittaṃ vārayiṣyāmi kiṃ mamānyairnivāritaiḥ // Bca_5.14 //",
  "SA11bsa054_u:2152": "(Bcp 54) śatruprabhṛtayo bhāvā mayā vārayitumaśakyāḥ /",
  "SA11bsa054_u:2153": "tadvat medinīcarmacchādanavat apakārakriyāyāḥ /",
  "SA11bsa054_u:2154": "ataḥ svacittameva śakyaṃ vārayiṣyāmi /",
  "SA11bsa054_u:2155": "anyavāraṇasyāpārthakatvāt,",
  "SA11bsa054_u:2156": "svacittavāraṇādeva tatsiddheḥ /",
  "SA11bsa054_u:2157": "tasmāt sā cittameva //",
  "SA11bsa054_u:2158": "vīryapāramitā tu kuśalotsāhasvabhāvā ativispaṣṭaṃ cittamevetyāha-",
  "SA11bsa054_u:2159": "sahāpi vākśarīrābhyāṃ mandavṛtterna tatphalam /",
  "SA11bsa054_u:2160": "yatpaṭorekakasyāpi cittasya brahmatādikam // Bca_5.15 //",
  "SA11bsa054_u:2161": "vacanakāyasahitasyāpi cittasya kuśalapakṣe mandapracārasya na tādṛśaṃ phalamupajāyate,",
  "SA11bsa054_u:2162": "yādṛśaṃ dhyānādiviṣaye paṭupravṛtterekākino 'pi cittasya phalaṃ brahmabhūyādikam /",
  "SA11bsa054_u:2163": "tasmāt sā cittameva //",
  "SA11bsa054_u:2164": "dhyānaṃ tu cittaikāgratālakṣaṇaṃ cittādanyathā vaktumaśakyamityāha-",
  "SA11bsa054_u:2165": "japāstapāṃsi sarvāṇi dīrghakālakṛtānyapi /",
  "SA11bsa054_u:2166": "anyacittena mandena vṛthaivetyāha sarvavit // Bca_5.16 //",
  "SA11bsa054_u:2167": "mantrādyāvartanalakṣaṇā vacanavyāpārā japāḥ /",
  "SA11bsa054_u:2168": "tapāṃsi ca indriyadamanalakṣaṇāḥ kāyikāḥ /",
  "SA11bsa054_u:2169": "tāni atibahukālamabhyastānyapi anyatra saktacittena middhādyupahatacittena vā /",
  "SA11bsa054_u:2170": "samānapāṭavavikalenetyarthaḥ /",
  "SA11bsa054_u:2171": "vṛthaiva niṣphalameva,",
  "SA11bsa054_u:2172": "atyarthakṛśaphalatvāt,",
  "SA11bsa054_u:2173": "abhimatārthe 'nupayogādvā /",
  "SA11bsa054_u:2174": "putro 'pyaputra eva,",
  "SA11bsa054_u:2175": "putrakāryākaraṇādyathā /",
  "SA11bsa054_u:2176": "ityāha bhagavān sarvajñaḥ /",
  "SA11bsa054_u:2177": "tasmād dhyānapāramitāpi cittameva //",
  "SA11bsa054_u:2178": "prajñā tu nirvivādā cittamevetyāha-",
  "SA11bsa054_u:2179": "duḥkhaṃ hantuṃ sukhaṃ prāptuṃ te bhramanti mudhāmbare /",
  "SA11bsa054_u:2180": "yairetaddharmasarvasvaṃ cittaṃ guhyaṃ na bhāvitam // Bca_5.17 //",
  "SA11bsa054_u:2181": "pañcagatisaṃsārajātyādiduḥkhaṃ prahātuṃ tatprahāṇe nirvāṇasukhamadhigantuṃ te sattvā mudhā nirarthakā eva bhramanti ambare kāsīpuṣpamiva niṣphalaṃ saṃsāre /",
  "SA11bsa054_u:2182": "yadanuṣṭhitaṃ kvacidapi na lagnamiti tadevamamidhīyate pañcāgnisevāśiroluñcanādivratam /",
  "SA11bsa054_u:2183": "ke punarevaṃ bhramanti?",
  "SA11bsa054_u:2184_0": "yaiḥ saṃsārabhayabhīrubhiḥ sukhārthibhiśca dharmasarvasvaṃ sarvalaukikalokottarakarmanidānabhūtaṃ",
  "SA11bsa054_u:2184_1": "cittaṃ bālānāmagocarasvabhāvatayā guhyaṃ na bhāvitaṃ tattvacittatayā punaḥ punaḥ sthirīkṛtam /",
  "SA11bsa054_u:2185": "tasmādiyamatitarāṃ cittameva /",
  "SA11bsa054_u:2186": "yathopavarṇitamāryagaṇḍabyūhe-",
  "SA11bsa054_u:2187": "svacittādhiṣṭhānaṃ sarvabodhisattvacaryā /",
  "SA11bsa054_u:2188": "svacittādhiṣṭhānaṃ sarvasattvaparipākavinayaḥ /",
  "SA11bsa054_u:2189": "peyālaṃ /",
  "SA11bsa054_u:2190": "tasya mama kulaputra evaṃ bhavati- svacittamevopastambhayitavyaṃ sarvakuśalamūlaiḥ /",
  "SA11bsa054_u:2191": "svacittameva parisyandayitavyaṃ dharmameghaiḥ /",
  "SA11bsa054_u:2192": "svacittameva pariśodhayitavyamāvaraṇīyadharmebhyaḥ /",
  "SA11bsa054_u:2193": "svacittameva dṛḍhīkartavyaṃ vīryeṇa / ityādi //",
  "SA11bsa054_u:2194": "(Bcp 55) iti cittasvabhāvatāṃ sarvatra pratipādya upasaṃharannāha-",
  "SA11bsa054_u:2195": "tasmātsvadhiṣṭhitaṃ cittaṃ mayā kāryaṃ surakṣitam /",
  "SA11bsa054_u:2196": "cittarakṣāvrataṃ mukttvā bahubhiḥ kiṃ mama vrataiḥ // Bca_5.18 //",
  "SA11bsa054_u:2197": "evamutpāditabodhicittena śikṣārakṣaṇe yatnavatā manasi kartavyam- svadhiṣṭhitaṃ smṛtyā surakṣitaṃ saṃprajanyena vakṣyamāṇarītyā mayā svacittaṃ kartavyaṃ tadekāgramānasena /",
  "SA11bsa054_u:2198": "atraiva sarveṣāmantarbhāvāt /",
  "SA11bsa054_u:2199": "ataścittarakṣaṇameva pradhānaṃ vratam /",
  "SA11bsa054_u:2200": "tadvihāya kimanyairvratairbahubhirapi mama prayojanam? na kiṃcit /",
  "SA11bsa054_u:2201": "tadrahitasya niṣphalatvāt /",
  "SA11bsa054_u:2202": "etāvatī ceyaṃ bodhisattvaśikṣā yaduta cittaparikarma /",
  "SA11bsa054_u:2203": "etanmūlatvāt sarvasattvārthānām /",
  "SA11bsa054_u:2204": "tadyathā dharmasaṃgītisūtre kīrtitam-",
  "SA11bsa054_u:2205": "mativikramabodhisattva āha- yo 'yaṃ dharmo dharma ityucyate,",
  "SA11bsa054_u:2206": "nāyaṃ dharmo deśastho na pradeśastho 'nyatra svacittādhīno dharmaḥ /",
  "SA11bsa054_u:2207": "tasmānmayā svacittaṃ svārādhitaṃ svadhiṣṭhitaṃ suparijitaṃ susamārabdhaṃ sunigṛhītaṃ kartavyam /",
  "SA11bsa054_u:2208": "tatkasya hetoḥ?",
  "SA11bsa054_u:2209": "yatra cittaṃ tatra guṇadoṣāḥ /",
  "SA11bsa054_u:2210": "tadbodhisattvo doṣebhyaścittaṃ nivārya guṇeṣu pravartayati /",
  "SA11bsa054_u:2211": "taducyate- cittādhīno dharmaḥ,",
  "SA11bsa054_u:2212": "dharmādhīnā bodhiriti //",
  "SA11bsa054_u:2213": "evaṃ cittāyattatāṃ sarvatra niścitya cittadṛḍhatāyāmudāharaṇamāha-",
  "SA11bsa054_u:2214": "yathā capalamadhyastho rakṣati vraṇamādarāt /",
  "SA11bsa054_u:2215": "evaṃ durjanamadhyastho rakṣeccittavraṇaṃ sadā // Bca_5.19 //",
  "SA11bsa054_u:2216": "asamāhitajanamadhye punarupaghātabhayāttadgatamanasā yathā vraṇaṃ rakṣati kaścidapramattaḥ,",
  "SA11bsa054_u:2217": "evaṃ tathā śikṣārakṣaṇakāmaḥ akāraṇavairibālajanamadhye saṃvasan tatparaścittaṃ vraṇamiva rakṣet sarvakālam //",
  "SA11bsa054_u:2218": "yathāprasiddhita idamudāharaṇam /",
  "SA11bsa054_u:2219": "na tu punarmanāgapi sādṛśyamastītyāha-",
  "SA11bsa054_u:2220": "vraṇaduḥkhalavādbhīto rakṣāmi vraṇamādarāt /",
  "SA11bsa054_u:2221": "saṃghātaparvatāghātādbhītaścittavraṇaṃ na kim // Bca_5.20 //",
  "SA11bsa054_u:2222": "īṣanmātraṃ duḥkhaṃ duḥkhalavo vraṇakṛtaḥ /",
  "SA11bsa054_u:2223": "tasmādbhīto rakṣāmi vraṇam /",
  "SA11bsa054_u:2224": "prakṛtānurodhe rakṣatīti pāṭho yuktaḥ /",
  "SA11bsa054_u:2225": "ādarāt tātparyeṇa /",
  "SA11bsa054_u:2226": "saṃghātanarakaprabhavādanekavarṣasahasrānubhūyamānaduḥkhāt parvatāghātātsarvato vyāptiprahārāt bhītaḥ cittavraṇaṃ na kiṃ rakṣediti prakṛtena saṃbandhaḥ /",
  "SA11bsa054_u:2227": "yadi vā /",
  "SA11bsa054_u:2228": "ahaṃ tu kiṃ na rakṣāmīti pariṇāmena yojanīyam /",
  "SA11bsa054_u:2229": "athavā /",
  "SA11bsa054_u:2230": "evamutpāditabodhicittena manasā cintayitavyamityavatāryate /",
  "SA11bsa054_u:2231": "tadā rakṣāmīti //",
  "SA11bsa054_u:2232": "kaḥ punarevaṃ sati guṇaḥ syādityāha-",
  "SA11bsa054_u:2233": "anena hi vihāreṇa viharan durjaneṣvapi /",
  "SA11bsa054_u:2234": "pramadājanamadhye 'pi yatirdhīro na khaṇḍayate // Bca_5.21 //",
  "SA11bsa054_u:2235": "(Bcp 56) yasmādevaṃmanasikāreṇa vicaran vanitājanamadhye 'pi prāsādapṛṣṭhe ayamanivāryo 'tiśayena kāmarāgeṣu /",
  "SA11bsa054_u:2236": "tenedamuktaṃ yatirdhīra iti /",
  "SA11bsa054_u:2237": "asmin manasikāre nidhyaptacittaḥ /",
  "SA11bsa054_u:2238": "na khaṇḍayate śikṣārakṣaṇamanasikārānna skhalati //",
  "SA11bsa054_u:2239": "punarevaṃ karaṇīyamityatrārthe dṛḍhamabhiniveśaṃ darśayannāha-",
  "SA11bsa054_u:2240": "lābhā naśyantu me kāmaṃ satkāraḥ kāyajīvitam /",
  "SA11bsa054_u:2241": "naśyatvanyacca kuśalaṃ mā tu cittaṃ kadācana // Bca_5.22 //",
  "SA11bsa054_u:2242": "civarapiṇḍapātādayo naśyantu,",
  "SA11bsa054_u:2243": "vilayaṃ yāntu mama kāmaṃ yatheṣṭam /",
  "SA11bsa054_u:2244": "satkāro gauraveṇa āsanadānapādavandanādipūjā /",
  "SA11bsa054_u:2245": "kāyo jīvitaṃ ca sarvametannaśyatu /",
  "SA11bsa054_u:2246": "anyadapi yatkiṃcit sukhasaumanasyanimittaṃ tadapi naśyatu /",
  "SA11bsa054_u:2247": "kuśalaṃ punarmama cittaṃ mā kasmiṃścidapi kāle naṅkṣīditi //",
  "SA11bsa054_u:2248": "atra punarādaramutpādayituṃ śāstrakāra āha-",
  "SA11bsa054_u:2249": "cittaṃ rakṣitukāmānāṃ mayaiṣa kriyate 'ñjaliḥ /",
  "SA11bsa054_u:2250": "smṛtiṃ ca saṃprajanyaṃ ca sarvayatnena rakṣata // Bca_5.23 //",
  "SA11bsa054_u:2251": "añjaliṃ kṛtvā prārthayāmi /",
  "SA11bsa054_u:2252": "kimartham? smṛtiṃ ca saṃprajanyaṃ ca /",
  "SA11bsa054_u:2253": "na kevalāṃ smṛtim,",
  "SA11bsa054_u:2254": "nāpi kevalaṃ saṃprajanyamiti parasparāpekṣayā cakāradvayam /",
  "SA11bsa054_u:2255": "tatra smṛtirāryaratnacūḍasūtre 'bhihitā-",
  "SA11bsa054_u:2256": "yayā smṛtyā sarvakleśānāṃ prādurbhāvo na bhavati /",
  "SA11bsa054_u:2257": "yayā smṛtyā sarvamārakarmaṇāmavatāraṃ na dadāti /",
  "SA11bsa054_u:2258": "yayā smṛtyā utpathe kumārge vā na patati /",
  "SA11bsa054_u:2259": "yayā smṛtyā dauvārikabhūtayā sarveṣāmakuśalānāṃ cittacaitasikānāṃ dharmāṇāmavakāśaṃ na dadāti,",
  "SA11bsa054_u:2260": "iyamucyate samyaksmṛtiriti //",
  "SA11bsa054_u:2261": "saṃkṣepataḥ punariyaṃ smṛtirucyate- vihitapratiṣiddhayoryathāyogaṃ smaraṇaṃ smṛtiḥ /",
  "SA11bsa054_u:2262": "yaccāhasmṛtirālambanāsaṃpramoṣa iti //",
  "SA11bsa054_u:2263": "saṃprajanyaṃ tu prajñāpāramitāyāmuktam-",
  "SA11bsa054_u:2264": "caraṃścarāmīti prajānāti /",
  "SA11bsa054_u:2265": "sthitaḥ sthito 'smīti prajānāti /",
  "SA11bsa054_u:2266": "niṣaṇṇo niṣaṇṇo 'smīti prajānāti /",
  "SA11bsa054_u:2267": "śayānaḥ śayito 'smīti prajānāti /",
  "SA11bsa054_u:2268": "yathā yathāsya kāyaḥ sthito bhavati tathā tathainaṃ prajānāti /",
  "SA11bsa054_u:2269": "peyālaṃ /",
  "SA11bsa054_u:2270": "so 'tikrāman vā pratikrāman vā saṃprajānacārī bhavati /",
  "SA11bsa054_u:2271_0": "ālokite vilokite saṃmiñjite prasārite saṃghāṭīpaṭapātracīvaradhāraṇe aśite pīte khādite",
  "SA11bsa054_u:2271_1": "nidrāklamaprativinodane āgate gate sthite niṣaṇṇe supte jāgarite bhāṣite tūṣṇībhāve",
  "SA11bsa054_u:2271_2": "pratisaṃlayane saṃprajānacārī bhavatīti //",
  "SA11bsa054_u:2272": "idameva vakṣyati-",
  "SA11bsa054_u:2273": "etadeva samāsena saṃprajanyasya lakṣaṇam /",
  "SA11bsa054_u:2274": "yatkāyacittovakṣāyāḥ pratyavekṣā muhurmuhuḥ //",
  "SA11bsa054_u:2275": "iti // [bodhi. 5.108]",
  "SA11bsa054_u:2276": "(Bcp 57) kaḥ punaranayorvyatireke doṣaḥ,",
  "SA11bsa054_u:2277": "yenaite yatnena rakṣaṇīye kathite ityāha-",
  "SA11bsa054_u:2278": "vyādhyākulo naro yadvanna kṣamaḥ sarvakarmasu /",
  "SA11bsa054_u:2279": "tathābhyāṃ vikalaṃ cittaṃ na kṣamaṃ sarvakarmasu // Bca_5.24 //",
  "SA11bsa054_u:2280": "rogopahatasāmarthyo yathā puruṣaḥ sarvakarmasu gamanabhojanādiṣu akarmaṇyo bhavati,",
  "SA11bsa054_u:2281": "tathā smṛtisaṃprajanyābhyāṃ vikalaṃ cittaṃ sarvakarmasu dhyānādhyayanādilakṣaṇeṣu //",
  "SA11bsa054_u:2282": "anayoḥ samudāyābhāve doṣamuktvā pratyekamabhāve kathayitumāha-",
  "SA11bsa054_u:2283": "asaṃprajanyacittasya śrutacintitabhāvitam /",
  "SA11bsa054_u:2284": "sacchidrakumbhajalavanna smṛtāvavatiṣṭhate // Bca_5.25 //",
  "SA11bsa054_u:2285": "na vidyate saṃprajanyaṃ yasmiṃstadasaṃprajanyam /",
  "SA11bsa054_u:2286": "taccittaṃ yasya tasya /",
  "SA11bsa054_u:2287": "śrutacintābhāvanāmayaprajñāpariniṣṭhitaṃ vastu na smaraṇamadhivasati /",
  "SA11bsa054_u:2288": "tanmūlaṃ ca sarvaṃ kalyāṇam /",
  "SA11bsa054_u:2289": "kimiva? yathā sacchidrakumbhe mukhanikśiptamudakamadhastādgacchati nāvatiṣṭhate //",
  "SA11bsa054_u:2290": "idamaparaṃ tadvayatireke dūṣaṇamāha-",
  "SA11bsa054_u:2291": "aneke śrutavanto 'pi śrāddhā yatnaparā api /",
  "SA11bsa054_u:2292": "asaṃprajanyadoṣeṇa bhavantyāpattikaśmalāḥ // Bca_5.26 //",
  "SA11bsa054_u:2293": "bahavo 'pi bahuśrutāḥ tathā śraddhāvanto yatnaparāḥ śikṣāyāmādarakāriṇaḥ asaṃprajanyadoṣeṇa āpattikaluṣitā bhavanti kāyacittapracārāpratyavekṣaṇāt //",
  "SA11bsa054_u:2294": "aparamapi tadabhāve dūṣaṇamāha-",
  "SA11bsa054_u:2295": "asaṃprajanyacaureṇa smṛtimoṣānusāriṇā /",
  "SA11bsa054_u:2296": "upacityāpi puṇyāni muṣitā yānti durgatim // Bca_5.27 //",
  "SA11bsa054_u:2297": "asaṃprajanyameva saṃprajanyābhāvaḥ kleśasvabhāvaścauraḥ kuśaladhanāpaharaṇāt /",
  "SA11bsa054_u:2298": "tena smṛtimoṣānusāriṇā rakṣapālabhūtāyāḥ smṛteḥ pramoṣamabhāvamanusṛtya muṣitā viluptakuśaladhanāḥ santaḥ upacityāpi puṇyāni,",
  "SA11bsa054_u:2299": "kuśaladhanānāṃ saṃcayaṃ kṛtvāpi,",
  "SA11bsa054_u:2300": "durgatiparāyaṇā bhavanti //",
  "SA11bsa054_u:2301": "kutaḥ punarevamiti uktamevārthaṃ spaṣṭayannāha-",
  "SA11bsa054_u:2302": "kleśataskarasaṃgho 'yamavatāragaveṣakaḥ /",
  "SA11bsa054_u:2303": "prāpyāvatāraṃ muṣṇāti hanti sadgatijīvitam // Bca_5.28 //",
  "SA11bsa054_u:2304": "taskarāścaurāḥ teṣāṃ saṃghātaḥ avatāragaveṣakaḥ piśācavadavatāramārgaprekṣī /",
  "SA11bsa054_u:2305": "chidrānveṣaṇatatpara ityarthaḥ /",
  "SA11bsa054_u:2306": "prāpyāvatāraṃ praveśamārgamāsādya muṣṇāti /",
  "SA11bsa054_u:2307": "tato hanti śobhanagataye jīvitapratilambhaṃ kuśalapātheyābhāvāt //",
  "SA11bsa054_u:2308": "smṛtimadhikṛtyādhunā prāha-",
  "SA11bsa054_u:2309": "tasmātsmṛtirmanodvārānnāpaneyā kadācana /",
  "SA11bsa054_u:2310": "gatāpi pratyupasthāpyā saṃsmṛtyāpāyikīṃ vyathām // Bca_5.29 //",
  "SA11bsa054_u:2311": "(Bcp 58) yataḥ smṛterabhāve dūṣaṇamevaṃ syāt,",
  "SA11bsa054_u:2312": "tasmādidamatra doṣaṃ paśyatā smṛtirālabamnāsaṃpramoṣalakṣaṇā manodvārāt manogṛhapraveśamārgāt nāpaneyā nāpasāryā /",
  "SA11bsa054_u:2313": "sadā avasthāpayitavyetyarthaḥ /",
  "SA11bsa054_u:2314": "atha kadācit pramādatastato 'pagacchet,",
  "SA11bsa054_u:2315": "tadā gatāpi punarnirvartyopasthāpyā tatraivāropayitavyā /",
  "SA11bsa054_u:2316": "katham? saṃsmṛtya manasi nidhāya āpāyikīṃ narakādidurgativyathām //",
  "SA11bsa054_u:2317": "tatra dvādaśemāḥ smṛtayo niṣphalaspandavarjanārthaṃ tathāgatājñānatikramānupālanavipākagauravasmṛtiprabhṛtayaḥ śikṣāsamuccaye pradarśitāḥ,",
  "SA11bsa054_u:2318": "tata eva vivekenāvadhāryāḥ //",
  "SA11bsa054_u:2319": "sāpi smṛtistībrādarātsamutpadyate /",
  "SA11bsa054_u:2320": "ādaro 'pi śamathamāhātmyamavagamya ātāpena jāyate /",
  "SA11bsa054_u:2321": "etacca yathāvasaraṃ vakṣyāmaḥ //",
  "SA11bsa054_u:2322": "keṣāṃcit punaranyathāpi smṛtirutpadyate /",
  "SA11bsa054_u:2323": "tadupadarśayannāha-",
  "SA11bsa054_u:2324": "upādhyāyānuśāsanyā bhītyāpyādarakāriṇām /",
  "SA11bsa054_u:2325": "dhanyānāṃ gurusaṃvāsātsukaraṃ jāyate smṛtiḥ // Bca_5.30 //",
  "SA11bsa054_u:2326": "ācāryopādhyāyasaṃnidhau tadanyatamārādhyabrahmacārisaṃnidhau vā saṃvasatāṃ tadanuśāsanyā,",
  "SA11bsa054_u:2327": "bhītya tadbhayenāpi ādaraḥ kāryeṣu sarvabhāvenābhimukhyam,",
  "SA11bsa054_u:2328": "avajñāpratipakṣo dharmaḥ /",
  "SA11bsa054_u:2329": "tatkāriṇāṃ yatnavatāṃ sukṛtināṃ tadanuśāsanīṃ hitāhitavidhipratiṣedhaniyamamanugṛhṇatāmakṛcchreṇaiva smṛtirutpadyate //",
  "SA11bsa054_u:2330": "itthamapi viharan smṛtimanasikārabahulavihārī bhavatīti kārikādvayena darśayannāha-",
  "SA11bsa054_u:2331": "buddhāśca bodhisattvāśca sarvatrāvyāhatekṣaṇāḥ /",
  "SA11bsa054_u:2332": "sarvamevāgratasteṣāṃ teṣāmasmi puraḥ sthitaḥ // Bca_5.31 //",
  "SA11bsa054_u:2333": "iti dhyātvā tathā tiṣṭhet trapādarabhayānvitaḥ /",
  "SA11bsa054_u:2334": "buddhānusmṛtirapyevaṃ bhavettasya muhurmuhuḥ // Bca_5.32 //",
  "SA11bsa054_u:2335": "sarvadā buddhabodhisattvānāṃ samastavastuviṣayāpratihatajñānacakṣuṣāṃ sarvameva vastujātaṃ purato 'vasthitameva /",
  "SA11bsa054_u:2336": "ahamapi teṣāṃ puro 'vasthita eva,",
  "SA11bsa054_u:2337": "sarvavastuvat /",
  "SA11bsa054_u:2338": "iti manasi nidhāya tathaiva saṃyatātmā tiṣṭhet /",
  "SA11bsa054_u:2339": "trapādarabhayānvitaḥ /",
  "SA11bsa054_u:2340": "apratirūpe karmaṇi trapā lajjā /",
  "SA11bsa054_u:2341": "śikṣāyāmādaraḥ,",
  "SA11bsa054_u:2342": "tadatikrame bhayam /",
  "SA11bsa054_u:2343": "buddhabodhisattveṣveva vā trapādayaḥ /",
  "SA11bsa054_u:2344": "evaṃ sati aparo 'pi viśeṣaḥ syādityāha- buddhetyādi /",
  "SA11bsa054_u:2345": "tadevaṃ viharatastasya pratikṣaṇamakāmata eva buddhānusmṛtiḥ syāt //",
  "SA11bsa054_u:2346": "saṃprajanyasya utpattisthairyayoḥ smṛtireva kāraṇamiti kathayannāha-",
  "SA11bsa054_u:2347": "saṃprajanyaṃ tadāyāti na ca yātyāgataṃ punaḥ /",
  "SA11bsa054_u:2348": "smṛtiryadā manodvāre rakṣārthamavatiṣṭhate // Bca_5.33 //",
  "SA11bsa054_u:2349": "yadā smṛtirmanogṛhadvāri kleśataskarasaṃghātānupraveśanivāriṇī dauvārikavadavasthitā bhavati,",
  "SA11bsa054_u:2350": "tadā saṃprajanyamayatnata evotpadyate,",
  "SA11bsa054_u:2351": "utpannaṃ ca sat sthirībhavati //",
  "SA11bsa054_u:2352": "evaṃ tāvadanayoranvayavyatirekābhyāṃ guṇadoṣāvabhidhāya anarthavivarjanārthaṃ niṣphalaspandavarjanamāha-",
  "SA11bsa054_u:2353": "(Bcp 59) pūrvaṃ tāvadidaṃ cittaṃ sadopasthāpyamīdṛśam /",
  "SA11bsa054_u:2354": "nirindriyeṇeva mayā sthātavyaṃ kāṣṭhavatsadā // Bca_5.34 //",
  "SA11bsa054_u:2355": "prathamaṃ tāvat idaṃ cittamityadhyātmani cintayati- sarvakālamīdṛśamuktakramayuktamupasthāpayitavyam /",
  "SA11bsa054_u:2356": "tataḥ paraṃ niṣphalaspandavarjanārthamapagatakaraṇagrāmeṇeva niṣphalarūpādiviṣayagrahaṇasarvavikalpopasaṃhārāt mayā sthātavyam /",
  "SA11bsa054_u:2357": "kimiva? kāṣṭhavat,",
  "SA11bsa054_u:2358": "cakṣurādivyāpāraśūnyatvāt //",
  "SA11bsa054_u:2359": "idameva vyanakti-",
  "SA11bsa054_u:2360": "niṣphalā netravikṣepā na kartavyāḥ kadācana /",
  "SA11bsa054_u:2361": "nidhyāyantīva satataṃ kāryā dṛṣṭiradhogatā // Bca_5.35 //",
  "SA11bsa054_u:2362": "īṣanmukulitapakṣmayugalā nāsāgraviniveśitā yugamātravyavalokinī vā kāryā dṛṣṭiḥ //",
  "SA11bsa054_u:2363": "prathamārambhiṇaḥ saṃtatābhyāsena kleśasya parihārārthamāha-",
  "SA11bsa054_u:2364": "dṛṣṭiviśrāmahetostu diśaḥ paśyetkadācana /",
  "SA11bsa054_u:2365": "ābhāsamātraṃ dṛṣṭvā ca svāgatārthaṃ vilokayet // Bca_5.36 //",
  "SA11bsa054_u:2366": "dṛṣṭicittaparikhedaparityāgāya kadācit karhicit diśo vyavalokayet /",
  "SA11bsa054_u:2367": "atha kadācit kaścit tatsamīpamāgacchet,",
  "SA11bsa054_u:2368": "tadā tasya praticchāyāmātraṃ viditvā svāgatavādena saṃtoṣaṇārthaṃ vilokayet /",
  "SA11bsa054_u:2369": "anyathā tatra tasya avadhyānena akuśalaṃ prasavet //",
  "SA11bsa054_u:2370": "mārge 'pi tathādṛṣṭergacchata upaghātaparihārārthamāha-",
  "SA11bsa054_u:2371": "mārgādau bhayabodhārthaṃ muhuḥ paśyeccaturdiśam /",
  "SA11bsa054_u:2372": "diśo viśramya vīkṣeta parāvṛtyaiva pṛṣṭhataḥ // Bca_5.37 //",
  "SA11bsa054_u:2373": "bhayahetucaurādipratipattyarthaṃ caturdiśamiti krameṇa /",
  "SA11bsa054_u:2374": "anyathā ātmabhāvasya rakṣā kṛtā na syāt /",
  "SA11bsa054_u:2375": "sarvadigvyavalokanaṃ tu kriyamāṇamauddhatyopaghātaparihārārthaṃ sthitvā kartavyam /",
  "SA11bsa054_u:2376": "pṛṣṭhato vyavalokanaṃ parāvṛtya paścānmukhībhūya //",
  "SA11bsa054_u:2377": "asamādhānasya ca rakṣaṇāmāha-",
  "SA11bsa054_u:2378": "saredapasaredvāpi puraḥ paścānnirūpya ca /",
  "SA11bsa054_u:2379": "evaṃ sarvāsvavasthāsu kāryaṃ buddhvā samācaret // Bca_5.38 //",
  "SA11bsa054_u:2380": "saretpuraḥ apasaretpaścāt /",
  "SA11bsa054_u:2381": "prapātādyupaghātaṃ nirīkṣya ca /",
  "SA11bsa054_u:2382": "evamityuktakramadiśā svaparahitaprayojanamavagamya pratipattisāro bhavet //",
  "SA11bsa054_u:2383": "idānīṃ saṃprajanyakāritāṃ śikṣayitumāha-",
  "SA11bsa054_u:2384": "kāyenaivamavastheyamityākṣipya kriyāṃ punaḥ /",
  "SA11bsa054_u:2385": "kathaṃ kāyaḥ sthita iti draṣṭavyaṃ punarantarā // Bca_5.39 //",
  "SA11bsa054_u:2386": "caturṇāmīryāpathānāmanyatamasminnīryāpathe /",
  "SA11bsa054_u:2387": "kāyenaivamiti sthitena niṣaṇṇena vā avastheyamiti /",
  "SA11bsa054_u:2388": "tadanantaraṃ svādhyāyādikriyāmārabhya punarantarāle vyavalokitavyaṃ kathaṃ kāyaḥ sthita iti tasminneveryāpathe,",
  "SA11bsa054_u:2389": "uta bhinne īryāpathe /",
  "SA11bsa054_u:2390": "bhinne punaḥ pūrvavadavasthāpyaḥ //",
  "SA11bsa054_u:2391": "(Bcp 60) kāyapratyavekṣāmabhidhāya cittapratyavekṣaṇāmāha-",
  "SA11bsa054_u:2392": "nirūpyaḥ sarvayatnena cittamattadvipastathā /",
  "SA11bsa054_u:2393": "dharmacintāmahāstambhe yathā vaddho na mucyate // Bca_5.40 //",
  "SA11bsa054_u:2394": "dharmasya svaparahitalakṣaṇasya cintaiva mahāstambho vandhanāyattīkaraṇahetutvāt //",
  "SA11bsa054_u:2395": "tasmin baddho 'pi punaḥ punarnirūpaṇīya ityāha-",
  "SA11bsa054_u:2396": "kutra me vartata iti pratyavekṣyaṃ tathā manaḥ /",
  "SA11bsa054_u:2397": "samādhānadhuraṃ naiva kṣaṇamapyutsṛjedyathā // Bca_5.41 //",
  "SA11bsa054_u:2398": "kva punaridaṃ mano mama vartate,",
  "SA11bsa054_u:2399": "pūrvasminnālambane anyatra vā gatam /",
  "SA11bsa054_u:2400": "gatamavagamya tato nirvatya tatraiva yojayitavyam /",
  "SA11bsa054_u:2401": "svarasavāhitāyāmupekṣaṇīyam /",
  "SA11bsa054_u:2402": "iti śamathadhuramekamapi kṣaṇaṃ yathā na parityajati tathā dhārayitavyam /",
  "SA11bsa054_u:2403": "etāvatā śīlaṃ hi samādhisaṃvartanīmamityuktaṃ bhavati /",
  "SA11bsa054_u:2404": "yathoktaṃ candrapradīpasūtre-",
  "SA11bsa054_u:2405": "kṣipraṃ samādhiṃ labhate niraṅgaṇaṃ",
  "SA11bsa054_u:2406": "viśuddhaśīlasyimi ānuśaṃsāḥ //",
  "SA11bsa054_u:2407": "iti /",
  "SA11bsa054_u:2408": "[samādhi. 27.6]",
  "SA11bsa054_u:2409": "ato 'vagamyate- ye kecit samādhihetavaḥ prayogāḥ,",
  "SA11bsa054_u:2410": "te śīle 'nugatā iti /",
  "SA11bsa054_u:2411": "tasmāt samādhyarthinā smṛtisaṃprajanyaśīlena bhavitavyam /",
  "SA11bsa054_u:2412": "tathā śīlārthināpi samādhau yatnaḥ kārya iti //",
  "SA11bsa054_u:2413": "samādhānaparityāgāvakāśamāha-",
  "SA11bsa054_u:2414": "bhayotsavādisaṃbandhe yadyaśakto yathāsukham /",
  "SA11bsa054_u:2415": "dānakāle tu śīlasya yasmāduktamupekṣaṇam // Bca_5.42 //",
  "SA11bsa054_u:2416": "agnidāhādi bhayam /",
  "SA11bsa054_u:2417": "tathā ratnatrayapūjādikṛta utsavaḥ /",
  "SA11bsa054_u:2418": "samadhikataraḥ sattvārthādirvā /",
  "SA11bsa054_u:2419": "tatsaṃbhave yadi sthātumaśaktaḥ,",
  "SA11bsa054_u:2420": "tadā kāmacāra ityanujñātam /",
  "SA11bsa054_u:2421": "sāpattiko na bhavatītyarthaḥ /",
  "SA11bsa054_u:2422": "kutaḥ punarayamaniyamo labhyata ityāha- dānetyādi /",
  "SA11bsa054_u:2423": "śīlaṃ yadyapi dānātprakṛṣṭam,",
  "SA11bsa054_u:2424": "tathāpi avaraśikṣāyāṃ śikṣamāṇasya tadanantarameva uttaraśikṣāvasthitasya abhyāsapāṭavābhāvāt kathaṃcit tāvatkālaṃ tato nivartamānasyāpi nāpattiḥ /",
  "SA11bsa054_u:2425": "dānasyāsau kālo na śīlasya /",
  "SA11bsa054_u:2426": "ata evoktam- yadyaśakta iti /",
  "SA11bsa054_u:2427": "etāvanmātreṇedamudāharaṇam /",
  "SA11bsa054_u:2428": "yathoktam- tatraikasyāṃ śikṣāyāṃ niṣpādyamānāyāmaśaktasya itaraśikṣānabhyāsādanāpattiḥ /",
  "SA11bsa054_u:2429": "āryākṣayamatisūtre 'pyevamavocat-",
  "SA11bsa054_u:2430": "dānakāle śīlopasaṃhārasyopekṣā /",
  "SA11bsa054_u:2431": "iti /",
  "SA11bsa054_u:2432": "na cātaḥ śithilena bhavitavyam //",
  "SA11bsa054_u:2433": "yatra kuśalapakṣasaṃcāre 'pi kvacit samādhānavighātaḥ syāt,",
  "SA11bsa054_u:2434": "tannopādeyamityāha-",
  "SA11bsa054_u:2435": "yad buddhvā kartumārabdhaṃ tato 'nyanna vicintayet /",
  "SA11bsa054_u:2436": "tadeva tāvanniṣpādyaṃ tadgatenāntarātmanā // Bca_5.43 //",
  "SA11bsa054_u:2437": "(Bcp 61) svayameva tu yuktyāgamābhyāṃ kalyāṇamitravacanādvā yathābalamavadhārya yatkiṃcitkarma kartumārabdhaṃ dhyānādhyayanādikam,",
  "SA11bsa054_u:2438": "prathamatastadeva tāvanniṣpattiṃ neyaṃ tannimnena cetasā,",
  "SA11bsa054_u:2439": "na punastadaniṣpannameva parityajya paramārambhaṇīyam //",
  "SA11bsa054_u:2440": "kiṃ punarevaṃ syādyadi na syādityāha-",
  "SA11bsa054_u:2441": "evaṃ hi sukṛtaṃ sarvamanyathā nobhayaṃ bhavet /",
  "SA11bsa054_u:2442": "asaṃprajanyakleśo 'pi vṛddhiṃ caivaṃ gamiṣyati // Bca_5.44 //",
  "SA11bsa054_u:2443": "yasmādevamanutiṣṭhataḥ sarvaṃ suśliṣṭaṃ kṛtaṃ syāt /",
  "SA11bsa054_u:2444": "tadviparyaye punarduḥśliṣṭamubhayaṃ pūrvaṃ cāttaṃ paścāt svīkṛtaṃ ca syāt /",
  "SA11bsa054_u:2445": "calapravṛtterasaṃprajanyaṃ syāt /",
  "SA11bsa054_u:2446": "praveśe vṛddhiḥ syāt //",
  "SA11bsa054_u:2447": "itthamapi niṣphalaṃ varjayedityāha-",
  "SA11bsa054_u:2448": "nānāvidhapralāpeṣu vartamāneṣvanekadhā /",
  "SA11bsa054_u:2449": "kautūhaleṣu sarveṣu hanyādautsukyamāgatam // Bca_5.45 //",
  "SA11bsa054_u:2450": "anekaprakāre 'saṃbaddhābhidhāne 'paropādhike pravartamāne āścaryavastuṣu ca samasteṣu svayamapi tatkriyāyāṃ darśanaśravaṇāya vākūcittasya tāratamyaṃ nivārayet //",
  "SA11bsa054_u:2451": "aparamapi niṣphalavarjanāya prātimokṣoddiṣṭamācaret ityāha-",
  "SA11bsa054_u:2452": "mṛnmardanatṝṇacchedarekhādyaphalamāgatam /",
  "SA11bsa054_u:2453": "smṛtvā tāthāgatīṃ śikṣāṃ bhītastatkṣaṇamutsṛjet // Bca_5.46 //",
  "SA11bsa054_u:2454": "bhūmiphalakādiṣu nakhadaṇḍādinā rekhākarṣaṇalekhanādi niṣprayojanamāgatamāpatitaṃ vivarjayet bhagavatā atra nivṛttirājñapteti saṃsmṛtya,",
  "SA11bsa054_u:2455": "tadatikramavipākaphalabhayāt /",
  "SA11bsa054_u:2456": "tatkṣaṇamiti na tatra kālaparilambhaṃ kuryāt //",
  "SA11bsa054_u:2457": "saṃkleśasamudācāre saṃprajanyakāritāṃ yadetyādibhiḥ saptabhiḥ ślokaiḥ śikṣayitumāha-",
  "SA11bsa054_u:2458": "yadā calitukāmaḥ syādvaktukāmo 'pi vā bhavet /",
  "SA11bsa054_u:2459": "svacittaṃ pratyavekṣyādau kuryāddhairyeṇa yuktimat // Bca_5.47 //",
  "SA11bsa054_u:2460": "prathamata eva svacittaṃ nirūpya /",
  "SA11bsa054_u:2461": "uktam (?) asaṃkliṣṭāvasthāyāṃ karaṇīyamuktam //",
  "SA11bsa054_u:2462": "etadeva darśayati-",
  "SA11bsa054_u:2463": "anunītaṃ pratihataṃ yadā paśyetsvakaṃ manaḥ /",
  "SA11bsa054_u:2464": "na kartavyaṃ na vaktavyaṃ sthātavyaṃ kāṣṭhavattadā // Bca_5.48 //",
  "SA11bsa054_u:2465": "raktaṃ dviṣṭaṃ vā svacittaṃ yadā paśyet,",
  "SA11bsa054_u:2466": "tadā hastapādādicalanamātramapi na kartavyam,",
  "SA11bsa054_u:2467": "nāpi vacanodīraṇam /",
  "SA11bsa054_u:2468": "anyathā tadutthāpite kāyavāgvijñaptī api saṃkliṣṭe syātām /",
  "SA11bsa054_u:2469": "ato bahirindriyavyāpāravikalpāvupasaṃhṛtya sthātavyaṃ kāṣṭhavattadā /",
  "SA11bsa054_u:2470": "sarvavyāpāravirahānnirvyāpārāḥ sarvadharmā iti manasi nidhāya //",
  "SA11bsa054_u:2471": "(Bcp 62) aparamāha-",
  "SA11bsa054_u:2472": "uddhataṃ sopahāsaṃ vā yadā mānamadānvitam /",
  "SA11bsa054_u:2473": "sotprāsātiśayaṃ vakraṃ vañcakaṃ ca mano bhavet // Bca_5.49 //",
  "SA11bsa054_u:2474": "uddhatamiti /",
  "SA11bsa054_u:2475": "saddharmādiśravaṇapramādādapi uddhatam /",
  "SA11bsa054_u:2476": "vikṣepabahulamityarthaḥ /",
  "SA11bsa054_u:2477": "sopahāsaṃ vāgviheṭhanārambhakam,",
  "SA11bsa054_u:2478": "tayā yuktaṃ vā /",
  "SA11bsa054_u:2479": "mānaścittasyonnatiḥ /",
  "SA11bsa054_u:2480": "madaḥ svadharme (?)",
  "SA11bsa054_u:2481": "cittasyābhiniveśaḥ /",
  "SA11bsa054_u:2482": "tābhyāmanvitaṃ tatsaṃprayuktam /",
  "SA11bsa054_u:2483": "utprāsaḥ kāyikī viheṭhanā,",
  "SA11bsa054_u:2484": "tena sahotkaṭam /",
  "SA11bsa054_u:2485": "vakraṃ kuṭilaṃ śaṭhaṃ vā /",
  "SA11bsa054_u:2486": "vañcakaṃ pratārakaṃ māyāvi vā /",
  "SA11bsa054_u:2487": "yadi mano bhavet,",
  "SA11bsa054_u:2488": "sthātavyaṃ kāṣṭhavattadeti saṃbandhaḥ //",
  "SA11bsa054_u:2489": "yadātmotkarṣaṇābhāsaṃ parapaṃsanameva vā /",
  "SA11bsa054_u:2490": "sādhikṣepaṃ sasaṃrambhaṃ sthātavyaṃ kāṣṭhavattadā // Bca_5.50 //",
  "SA11bsa054_u:2491": "ātmotkarṣaṇaṃ svaguṇātiśayaprakāśanam /",
  "SA11bsa054_u:2492": "tadābhāsaṃ tatpratibhāsaṃ tadvikalpanāt /",
  "SA11bsa054_u:2493": "parapaṃsanaṃ paravigrahaḥ doṣāviṣkaraṇaṃ vā, tadyuktam /",
  "SA11bsa054_u:2494": "adhikṣepaḥ parasya vacanatiraskāraḥ /",
  "SA11bsa054_u:2495": "saṃrambhaḥ sadākalivivādanimittacittapradoṣaḥ /",
  "SA11bsa054_u:2496": "ubhayatra saha tena vartata iti vigrahaḥ /",
  "SA11bsa054_u:2497": "evaṃ yadā paśyetsvakaṃ manaḥ,",
  "SA11bsa054_u:2498": "sthātavyaṃ kāṣṭhavat tadeti sāmānyoktamabhisaṃbadhyate //",
  "SA11bsa054_u:2499": "lābhasatkārakīrtyarthi parivārārthi vā punaḥ /",
  "SA11bsa054_u:2500": "upasthānārthi me cittaṃ tasmāttiṣṭhāmi kāṣṭhavat // Bca_5.51 //",
  "SA11bsa054_u:2501": "kīrtiryaśaḥ /",
  "SA11bsa054_u:2502": "parivāraḥ dāsīdāsakarmakarādiḥ /",
  "SA11bsa054_u:2503": "upasthānaṃ pādadhāvanamardanādi /",
  "SA11bsa054_u:2504": "ebhirarthi tadabhilāṣaṃ mama cittam /",
  "SA11bsa054_u:2505": "tasmāttiṣṭhāmi kāṣṭhavat //",
  "SA11bsa054_u:2506": "parārtharūkṣaṃ svārthārthi pariṣatkāmameva vā /",
  "SA11bsa054_u:2507": "vaktumicchati me cittaṃ tasmāttiṣṭhāmi kāṣṭhavat // Bca_5.52 //",
  "SA11bsa054_u:2508": "parārtharūkṣaṃ parārthavimukham /",
  "SA11bsa054_u:2509": "svārthārthi svārthābhiniviṣṭam /",
  "SA11bsa054_u:2510": "pariṣat śiṣyāntevāsiprabhṛtijanasamājaḥ /",
  "SA11bsa054_u:2511": "tadabhilāṣi tatparivārārthi //",
  "SA11bsa054_u:2512": "asahiṣṇvalasaṃ bhītaṃ pragalbhaṃ mukharaṃ tathā /",
  "SA11bsa054_u:2513": "svapakṣābhiniviṣṭaṃ ca tasmāttiṣṭhāmi kāṣṭhavat // Bca_5.53 //",
  "SA11bsa054_u:2514": "asahiṣṇu asahanaśīlam /",
  "SA11bsa054_u:2515": "alasaṃ kriyāsu akarmaṇyam /",
  "SA11bsa054_u:2516": "kusīdamityarthaḥ /",
  "SA11bsa054_u:2517": "bhītaṃ kāyajīvitabhīru bhayahetubhyo vā /",
  "SA11bsa054_u:2518": "pragalbhaṃ dhṛṣṭam /",
  "SA11bsa054_u:2519": "mukharaṃ durvacaskam,",
  "SA11bsa054_u:2520": "yuktāyuktamanapekṣya abhidhāyakaṃ vā /",
  "SA11bsa054_u:2521": "svapakṣeḥ śiṣyāntevāsijñātisālohitādau abhiniviṣṭaṃ pakṣapātātiśayavat //",
  "SA11bsa054_u:2522": "sāṃprataṃ pratikāranirdeśamāha-",
  "SA11bsa054_u:2523": "evaṃ saṃkliṣṭamālokya niṣphalārambhi vā manaḥ /",
  "SA11bsa054_u:2524": "nigṛhṇīyād dṛḍhaṃ śūraḥ pratipakṣeṇa tatsadā // Bca_5.54 //",
  "SA11bsa054_u:2525": "upadarśitakrameṇa saṃkliṣṭaṃ saṃkleśasaṃprayuktaṃ niṣphalavyāpāraṃ vā jñātvā svacittaṃ sarvapravṛttinigedhena prabhāvamandatāṃ vidhāya nigṛhṇīyādabhibhavet /",
  "SA11bsa054_u:2526": "dṛḍhaṃ yathā punarapi samudācāradharmakaṃ (Bcp 63) na bhavati /",
  "SA11bsa054_u:2527": "kleśādisaṃgrāme vijayāya kṛtaparikaraḥ śuro bodhisattvaḥ /",
  "SA11bsa054_u:2528": "pratipakṣeṇa yo yasmin pratipakṣa uktaḥ yathā rāgādāvaśubhādi,",
  "SA11bsa054_u:2529": "tena tadviparītavidhānenetyarthaḥ /",
  "SA11bsa054_u:2530": "sadā sarvakālam,",
  "SA11bsa054_u:2531": "yadā yadā saṃkliṣṭaṃ pratīyate /",
  "SA11bsa054_u:2532": "ugraparipṛcchāyāṃ gṛhiṇaṃ bodhisattvamadhikṛtyoktam-",
  "SA11bsa054_u:2533": "tena surāmaireyamadyapramādasthānāt prativiratena bhavitavyam,",
  "SA11bsa054_u:2534": "amattena anunmattena acapalena acañcalena abhrāntena amukhareṇa anunnatena upasthitasmṛtināsasaṃprajanyena / iti //",
  "SA11bsa054_u:2535": "atraiva ca pravrajitaṃ bodhisattvamadhikṛtyoktam- smṛti saṃprajanyasyāvikṣepaḥ / iti //",
  "SA11bsa054_u:2536": "tathā āryatathāgataguhyasūtre darśitam-",
  "SA11bsa054_u:2537_0": "na khalu punaḥ kulaputra bodhisattvasya vāg raktā vā duṣṭā vā mūḍhā vā kliṣṭā vā",
  "SA11bsa054_u:2537_1": "kṣaṇavyākaraṇī vā svapakṣotkarṣaṇavacanā vā parapakṣanigrahavacanā vā ātmavarṇānunayavacanā",
  "SA11bsa054_u:2537_2": "vā paravarṇapratighātavacanā vā pratijñottāraṇavacanā vā ābhimānikavyākaraṇavacanā veti //",
  "SA11bsa054_u:2538": "evaṃ niṣphalaspandavarjanena anarthādātmabhāvasya rakṣā pratipāditā bhavati /",
  "SA11bsa054_u:2539": "tasmānmayā śīlasusthitena aprakampena aśithilena bhavitavyamiti //",
  "SA11bsa054_u:2540": "etacca samāhitacittasya sidhyati /",
  "SA11bsa054_u:2541": "ata idaṃ śamathamāhātmyamavagamya tātparyeṇa bhāvayitavyam /",
  "SA11bsa054_u:2542": "anena tīvra ādaro bhavati śikśāsu /",
  "SA11bsa054_u:2543": "tenāpi smṛtirupatiṣṭhate /",
  "SA11bsa054_u:2544": "upasthitasmṛtirniṣphalaṃ varjayati /",
  "SA11bsa054_u:2545": "tasya anarthā na saṃbhavanti /",
  "SA11bsa054_u:2546": "tasmādātmabhāvaṃ rakṣitukāmena smṛtimūlamanviṣya nityamupasthitasmṛtinā bhavitavyam / etadevāha-",
  "SA11bsa054_u:2547": "tatrātmabhāve kā rakṣā yadanarthavivarjanam /",
  "SA11bsa054_u:2548": "kena tallabhyate sarve niṣphalaspandavarjanāt //",
  "SA11bsa054_u:2549": "etatsidhyetsadā smṛtyā smṛtistīvrādarādbhavet /",
  "SA11bsa054_u:2550": "ādaraḥ śamamāhātmyaṃ jñātvātāpena jāyate //",
  "SA11bsa054_u:2551": "iti /",
  "SA11bsa054_u:2552": "[śikṣā. sa. kārikā-7-8]",
  "SA11bsa054_u:2553": "śamathamāhātmyaṃ tu yathāvasaramihaiva kathayiṣyate //",
  "SA11bsa054_u:2554": "ayamatra piṇḍārthaḥ anarthavivarjanārthamavadhārayitavya iti vṛttatritayenopadarśayannāha-",
  "SA11bsa054_u:2555": "suniścitaṃ suprasannaṃ dhīraṃ sādaragauravam /",
  "SA11bsa054_u:2556": "salajjaṃ sabhayaṃ śāntaṃ parārādhanatatparam // Bca_5.55 //",
  "SA11bsa054_u:2557": "parasparaviruddhābhirbālecchābhirakheditam /",
  "SA11bsa054_u:2558": "kleśotpādādidaṃ hyetadeṣāmiti dayānvitam // Bca_5.56 //",
  "SA11bsa054_u:2559": "ātmasattvavaśaṃ nityamanavadyeṣu vastuṣu /",
  "SA11bsa054_u:2560": "nirmāṇamiva nirmānaṃ dhārayāmyeṣa mānasam // Bca_5.57 //",
  "SA11bsa054_u:2561": "(Bcp 64) suniścitaṃ saṃdehaviparyāsarahitam /",
  "SA11bsa054_u:2562": "suprasannaṃ sadā prītisaumanasyabahulam /",
  "SA11bsa054_u:2563": "dhīramacañcalam /",
  "SA11bsa054_u:2564": "ādaraḥ kathita eva /",
  "SA11bsa054_u:2565": "gauravaṃ ārādhyeṣu cittasya namratā /",
  "SA11bsa054_u:2566": "tābhyāṃ saha vartate /",
  "SA11bsa054_u:2567": "salajjaṃ pūrvavat /",
  "SA11bsa054_u:2568": "sabhayaṃ skhalita[mālokya] bhītam /",
  "SA11bsa054_u:2569": "śāntaṃ saṃyatendriyam /",
  "SA11bsa054_u:2570": "sattvārādhanayatnavat //",
  "SA11bsa054_u:2571": "yadekasya rucijanakaṃ tadanyasya viparītam /",
  "SA11bsa054_u:2572": "anyonyaviruddhābhiḥ pṛthagjanecchābhirakheditamavipratisāri /",
  "SA11bsa054_u:2573": "katham? dayānvitam /",
  "SA11bsa054_u:2574": "hetupadametat /",
  "SA11bsa054_u:2575": "kutaḥ? yasmāt kleśotpādānna svātantryādidametat parasparaviruddhacaritameṣāṃ bālānāmiti matvā //",
  "SA11bsa054_u:2576": "ātmasattvavaśaṃ svaparāyattaṃ sarvakālam /",
  "SA11bsa054_u:2577": "kiṃ sarvatra? na /",
  "SA11bsa054_u:2578": "anavadyeṣu vastuṣu ubhayasāvadyaśūnyeṣu /",
  "SA11bsa054_u:2579": "kiṃvat? nirmāṇamiva nirmitavat /",
  "SA11bsa054_u:2580": "vigatamānaṃ mānasaṃ dhārayāmi /",
  "SA11bsa054_u:2581": "eṣo 'hamiti bodhisattvo manasi niveśayet //",
  "SA11bsa054_u:2582": "asmādapi saṃvegamanasikārāccittasyānarthavivarjanena rakṣā vidhātavyetyāha-",
  "SA11bsa054_u:2583": "cirātprāptaṃ kṣaṇavaraṃ smṛtvā smṛtvā muhurmuhuḥ /",
  "SA11bsa054_u:2584": "dhārayāmīdṛśaṃ cittamaprakampyaṃ sumeruvat // Bca_5.58 //",
  "SA11bsa054_u:2585": "aticireṇa kālena labdham uktaṃ kṣaṇavaraṃ smaraṇena cetasi kṛtvā punaḥ punarantaraṃ sthirīkaromi īdṛśamuktasvabhāvam /",
  "SA11bsa054_u:2586": "aprakampyaṃ kampayitumaśakyaṃ kāmādivitarkapavanaiḥ parvatarājavat //",
  "SA11bsa054_u:2587": "evametābhyāṃ śīlasamādhibhyāmanyonyasaṃvardhakābhyāṃ cittakarmapariniṣpattiḥ /",
  "SA11bsa054_u:2588": "tasmādavasthitametat- cittaparikarmaiva bodhisattvaśikṣā iti /",
  "SA11bsa054_u:2589": "tena yaduktam-",
  "SA11bsa054_u:2590": "cittarakṣāvrataṃ muktvā bahubhiḥ kiṃ mama vrataiḥ /",
  "SA11bsa054_u:2591": "[bodhi. 5.18]",
  "SA11bsa054_u:2592": "iti, tat pariniṣṭhitam //",
  "SA11bsa054_u:2593": "punastadekāntamavadhārayituṃ kāyapratyavekṣāmāha-",
  "SA11bsa054_u:2594": "gṛdhrairāmiṣasaṃgṛddhaiḥ kṛṣyamāṇa itastataḥ /",
  "SA11bsa054_u:2595": "na karotyanyathā kāyaḥ kasmādatra pratikriyām // Bca_5.59 //",
  "SA11bsa054_u:2596": "kāyasya sarvathā kvacidapi vyāpāro nāsti,",
  "SA11bsa054_u:2597": "svātmanyapi sāmarthyābhāvāt /",
  "SA11bsa054_u:2598": "anyathā cittarahito mṛtasya kāyaḥ /",
  "SA11bsa054_u:2599": "gṛdhrādibhirvipralujyamāna itastataḥ pratikāramātmarakṣaṇārthaṃ kimiti na karotīti pṛcchati sarvasāmarthyavikalatvāt /",
  "SA11bsa054_u:2600": "ata eva cittaparikarmaiva sādhyam /",
  "SA11bsa054_u:2601": "tasmin parikarmite kāyasya ayatnata eva parikarmasiddheḥ,",
  "SA11bsa054_u:2602": "tatparatantratvāttasyetyuktaṃ bhavati //",
  "SA11bsa054_u:2603": "evaṃ sarvathānupayogini kāye sāpekṣatāṃ nirasyannāha-",
  "SA11bsa054_u:2604": "rakṣasīmaṃ manaḥ kasmādātmīkṛtya samucchrayam /",
  "SA11bsa054_u:2605": "tvattaścetpṛthagevāyaṃ tenātra tava ko vyayaḥ // Bca_5.60 //",
  "SA11bsa054_u:2606": "(Bcp 65) he manaḥ, anātmakameva ātmatvena svīkṛtya māṃsāsthipuñjaṃ kāyasaṃjñakaṃ kasmātkāraṇāt tvaṃ rakṣasi?",
  "SA11bsa054_u:2607": "kimevamiti cet,",
  "SA11bsa054_u:2608": "bhavato yadi bhinna evāyaṃ kāyaḥ,",
  "SA11bsa054_u:2609": "tena asyāpacaye tava kimapacīyate?",
  "SA11bsa054_u:2610": "pūrvameva ciraṃ svīkṛta iti cedāha-",
  "SA11bsa054_u:2611": "na svīkaroṣi he mūḍha kāṣṭhaputtalakaṃ śucim /",
  "SA11bsa054_u:2612": "amedhyaghaṭitaṃ yantraṃ kasmādrakṣasi pūtikam // Bca_5.61 //",
  "SA11bsa054_u:2613": "he mūḍha, mohavijṛmbhitametad bhavataḥ /",
  "SA11bsa054_u:2614": "śuciṃ pavitram /",
  "SA11bsa054_u:2615": "ayaṃ ca aśuciḥ /",
  "SA11bsa054_u:2616": "idamevāha- amedhyeti /",
  "SA11bsa054_u:2617": "pūtikaṃ śatanadharmakam //",
  "SA11bsa054_u:2618": "syādetat- kimanyasminnasannapi doṣa ucyate ityatrāha-",
  "SA11bsa054_u:2619": "imaṃ carmapuṭaṃ tāvatsvabuddhayaiva pṛthakkuru /",
  "SA11bsa054_u:2620": "asthipañjarato māṃsaṃ prajñāśastreṇa mocaya // Bca_5.62 //",
  "SA11bsa054_u:2621": "asthīnyapi pṛthakkṛtvā paśya majjānamantataḥ /",
  "SA11bsa054_u:2622": "kimatra sāramastīti svayameva vicāraya // Bca_5.63 //",
  "SA11bsa054_u:2623": "carmamayaṃ puṭam /",
  "SA11bsa054_u:2624": "svamativiśeṣeṇa pṛthak kuru svakāyādapasāraya /",
  "SA11bsa054_u:2625": "asthighaṭitapañjarād yantrāt prajñātmakena śastreṇa māṃsakartanena /",
  "SA11bsa054_u:2626": "tadanantaramasthīnyapi khaṇḍaśaḥ pṛthag bhinnāni kṛtvā majjānaṃ paśya avalokaya /",
  "SA11bsa054_u:2627": "yadi antaraṃ kāyaḥ caturmahābhūtikaḥ mātapitraśucikalalasaṃbhūtaḥ duḥkhamayaḥ kṛtaghnaśceti vistareṇa pratipādayiṣyatīti kimatra sāramasti vijñapraśastaṃ nyāyyaṃ vā,",
  "SA11bsa054_u:2628": "ityātmanaiva vicāraya //",
  "SA11bsa054_u:2629": "evamanviṣya yatnena na dṛṣṭaṃ sāramatra te /",
  "SA11bsa054_u:2630": "adhunā vada kasmāttvaṃ kāyamadyāpi rakṣasi // Bca_5.64 //",
  "SA11bsa054_u:2631": "evaṃ kathitanayena /",
  "SA11bsa054_u:2632": "sādhūktamiti cet,",
  "SA11bsa054_u:2633": "adhunā vada kasmāt tvamadyāpi sarvaguṇavikalamapi kāyaṃ rakṣasi?",
  "SA11bsa054_u:2634": "evaṃ vidvānapi //",
  "SA11bsa054_u:2635": "tathāpi asti kiṃcidatropādeyamiti cedāha-",
  "SA11bsa054_u:2636": "na khāditavyamaśuci tvayā peyaṃ na śoṇitam /",
  "SA11bsa054_u:2637": "nāntrāṇi cūṣitavyāni kiṃ kāyena kariṣyasi // Bca_5.65 //",
  "SA11bsa054_u:2638": "yadasti, na tadupayuktamiti saṃkṣepārthaḥ /",
  "SA11bsa054_u:2639": "ataḥ kimanupayoginā kāyena kariṣyasi?",
  "SA11bsa054_u:2640": "atra āsaṅgo na yukta ityarthaḥ //",
  "SA11bsa054_u:2641": "anyaprayojanābhāvādidamevocitamutpaśyāmaḥ ityāha-",
  "SA11bsa054_u:2642": "yuktaṃ gṛdhraśṛgālāderāhārārthaṃ tu rakṣitum /",
  "SA11bsa054_u:2643": "karmopakaraṇaṃ tvetanmanuṣyāṇāṃ śarīrakam // Bca_5.66 //",
  "SA11bsa054_u:2644": "(Bcp 66) yasmāt karmaṇi kenacit sahakāribhāvenopayujyate iti rakṣyate //",
  "SA11bsa054_u:2645": "tathāpi nātrābhiniveśaḥ kārya ityāha-",
  "SA11bsa054_u:2646": "evaṃ te rakṣataścāpi mṛtyurācchidya nirdayaḥ /",
  "SA11bsa054_u:2647": "kāyaṃ dāsyati gṛdhrebhyastadā tvaṃ kiṃ kariṣyasi // Bca_5.67 //",
  "SA11bsa054_u:2648": "ācchidyeti balāt /",
  "SA11bsa054_u:2649": "bhavato gṛhītvā niṣkṛpo mṛtyustava kāyaṃ gṛdhrebhyo dāsyati,",
  "SA11bsa054_u:2650": "tadāpi na kaścitpratikāro bhaviṣyati ityabhiprāyaḥ //",
  "SA11bsa054_u:2651": "syādetat- yadyapi evam,",
  "SA11bsa054_u:2652": "tathāpi bhaktācchādanamātreṇāpi paripālanīya ityatrāha- na",
  "SA11bsa054_u:2653": "sthāsyatīti bhṛtyāya na vastrādi pradīyate /",
  "SA11bsa054_u:2654": "kāyo yāsyati khāditvā kasmāttvaṃ kuruṣe vyayam // Bca_5.68 //",
  "SA11bsa054_u:2655": "yadi nāma bhṛtyakarmakaraṇaṃ tathāpi tatrānavasthāyisvabhāve vicakṣaṇo jñātvaiva pravartate,",
  "SA11bsa054_u:2656": "evaṃ prakṛte 'pi taddharmiṇi kenābhiprāyeṇa he manaḥ,",
  "SA11bsa054_u:2657": "tvaṃ kuruṣe vyayamupakaraṇopakṣayam?",
  "SA11bsa054_u:2658": "tat kiṃ sarvathaiva niravakāśo 'yaṃ kartavyaḥ? netyāha-",
  "SA11bsa054_u:2659": "datvāsmai vetanaṃ tasmātsvārthaṃ kuru mano 'dhunā /",
  "SA11bsa054_u:2660": "na hi vaitanikopāttaṃ sarvaṃ tasmai pradīyate // Bca_5.69 //",
  "SA11bsa054_u:2661": "vetanaṃ karmamūlyam /",
  "SA11bsa054_u:2662": "tāvanmātraṃ datvā asmai gatvaraśarīrāya,",
  "SA11bsa054_u:2663": "karmopakaraṇatvāt,",
  "SA11bsa054_u:2664": "svaprayojanamanuvidheyaṃ he manaḥ /",
  "SA11bsa054_u:2665": "anenaivopārjitaṃ kasmādasmai na dīyate iti cet,",
  "SA11bsa054_u:2666": "na hi yasmāt yatkiṃcit karmakareṇopāttaṃ sarvaṃ tasmai karmakarāya pradīyate iti nyāyo 'sti //",
  "SA11bsa054_u:2667": "tasmādevamupastambhamātraṃ datvā-",
  "SA11bsa054_u:2668": "kāye naubuddhimādhāya gatyāgamananiśrayāt /",
  "SA11bsa054_u:2669": "yathākāmaṃgamaṃ kāyaṃ kuru sattvārthasiddhaye // Bca_5.70 //",
  "SA11bsa054_u:2670": "kāye naubuddhiṃ kṛtvā pravṛttinivṛttihetoḥ icchāyattaṃ kāyaṃ kuru sattvārthānuṣṭhānāya niṣpattaye vā /",
  "SA11bsa054_u:2671": "he manaḥ iti prakṛtamabhisaṃbadhyate //",
  "SA11bsa054_u:2672": "iti kāyapratyavekṣayā tatsvabhāvamupayogaṃ ca vicārya pariniścitakāyaprayojanamupasaṃharannāha-",
  "SA11bsa054_u:2673": "evaṃ vaśīkṛtasvātmā nityaṃ smitamukho bhavet /",
  "SA11bsa054_u:2674": "tyajed bhṛkuṭisaṃkocaṃ pūrvābhāṣī jagatsuhṛt // Bca_5.71 //",
  "SA11bsa054_u:2675": "uktanītyā āyattīkṛtaḥ ātmā cittakāyalakṣaṇaḥ /",
  "SA11bsa054_u:2676": "sarvadā prasannavadano bhavet /",
  "SA11bsa054_u:2677": "bhrūlalāṭasaṃkocaṃ ca prasādahānikaraṃ tyajet /",
  "SA11bsa054_u:2678": "pūrvameva asaṃcodita eva pareṇa svāgatādivādaiḥ saṃtoṣaṇaśīlo bhavet /",
  "SA11bsa054_u:2679": "sarvasattvānāmakāraṇabāndhavaśca //",
  "SA11bsa054_u:2680": "ityapi śikṣā anarthavarjanāya kāryetyāha-",
  "SA11bsa054_u:2681": "saśabdapātaṃ sahasā na pīṭhādīn vinikṣipet /",
  "SA11bsa054_u:2682": "nāsphālayetkapāṭaṃ ca syānniḥśabdaruciḥ sadā // Bca_5.72 //",
  "SA11bsa054_u:2683": "(Bcp 67) sahasā tvaritameva niṣprayojanaṃ hastadaṇḍādinā kapāṭaṃ ca nākoṭayet /",
  "SA11bsa054_u:2684": "saṃkṣepataḥ niḥśabdābhiratirbhavet //",
  "SA11bsa054_u:2685": "kaḥ evaṃ sati guṇaḥ syādityāha-",
  "SA11bsa054_u:2686": "bako biḍālaścauraśca niḥśabdo nibhṛtaścaran /",
  "SA11bsa054_u:2687": "prāpnotyabhimataṃ kāryamevaṃ nityaṃ yatiścaret // Bca_5.73 //",
  "SA11bsa054_u:2688": "ete sarve niḥśabdā anuddhatāśca viharanto vivakṣitamarthaṃ labhante /",
  "SA11bsa054_u:2689": "vratināpi tathaiva samādhānakaṇṭakaparihāreṇa vihartavyam //",
  "SA11bsa054_u:2690": "ityapi śikṣitavyamityāha-",
  "SA11bsa054_u:2691": "paracodanadakṣāṇāmanadhīṣṭopakāriṇām /",
  "SA11bsa054_u:2692": "pratīcchecchirasā vākyaṃ sarvaśiṣyaḥ sadā bhavet // Bca_5.74 //",
  "SA11bsa054_u:2693": "kaukṛtyavinodanāvavādānuśāsanīsamarthānāṃ vinayādikovidānām aprārthitahitaiṣiṇāṃ hitavidhāyakaṃ vacanaṃ mūrdhnā gṛhṇīyāt /",
  "SA11bsa054_u:2694": "na teṣu svacittaṃ dūṣayitavyam,",
  "SA11bsa054_u:2695": "nāpyavamānanā kāryeti bhāvaḥ /",
  "SA11bsa054_u:2696": "sarvasattveṣu gurugauravadhiyā samācaritavyamiti sarvaṃ sarvebhyaḥ śikṣet //",
  "SA11bsa054_u:2697": "īrṣyāmalaprakṣālanāmāha-",
  "SA11bsa054_u:2698": "subhāṣiteṣu sarveṣu sādhukāramudīrayet /",
  "SA11bsa054_u:2699": "puṇyakāriṇamālokya stutibhiḥ saṃpraharṣayet // Bca_5.75 //",
  "SA11bsa054_u:2700": "parakīyaguṇavardhanavacaneṣu tatparitoṣaṇāya sādhu sādhu,",
  "SA11bsa054_u:2701": "bhadrakamidam,",
  "SA11bsa054_u:2702": "iti śabdamadhyāśayenoccārayet /",
  "SA11bsa054_u:2703": "kuśalakarmakāriṇamapi dṛṣṭvā sādhu kṛtam,",
  "SA11bsa054_u:2704": "dhanyo bhavān sukṛtakarmakārī,",
  "SA11bsa054_u:2705": "ityādibhiḥ stutivacanaiḥ protsāhayet //",
  "SA11bsa054_u:2706": "lapanāśaṅkāṃ nirasyannāha-",
  "SA11bsa054_u:2707": "parokṣaṃ ca guṇān brūyādanubrūyācca toṣataḥ /",
  "SA11bsa054_u:2708": "svavarṇe bhāṣyamāṇe ca bhāvayettadguṇajñatām // Bca_5.76 //",
  "SA11bsa054_u:2709": "paraguṇān sadbhūtānapi parokṣaṃ brūyānna samakṣam /",
  "SA11bsa054_u:2710": "anyathā lapanāṃ kaścinmanyeta /",
  "SA11bsa054_u:2711": "pareṇa tu tatsamakṣamanyasya guṇe bhāṣyamāṇe tadanuvādakatayā samakṣamapi brūyāt /",
  "SA11bsa054_u:2712": "anyathā nāsya rūciratreti matvā svacittaṃ pradūṣayet paraḥ /",
  "SA11bsa054_u:2713": "svaguṇe punaḥ kenacid guṇapakṣapātinā prasannena samakṣaṃ parokṣaṃ ca kīrtyamāne cittasyonnatiṃ nivārayaṃstasyaiva guṇābhidhāyakasya guṇānurāgitāṃ manasi kuryāt //",
  "SA11bsa054_u:2714": "paraguṇāmarṣaṇaṃ vārayannāha-",
  "SA11bsa054_u:2715": "sarvārambhā hi tuṣṭayarthāḥ sā vittairapi durlabhā /",
  "SA11bsa054_u:2716": "bhokṣye tuṣṭisukhaṃ tasmātparaśramakṛtairguṇaiḥ // Bca_5.77 //",
  "SA11bsa054_u:2717": "(Bcp 68) sarveṣāṃ hīnamadhyotkṛṣṭānāṃ sattvānām /",
  "SA11bsa054_u:2718": "sarve vā upakramāḥ duḥkhaparihāreṇa tuṣṭayarthāḥ /",
  "SA11bsa054_u:2719": "sarvārambhapariśrameṇa tuṣṭirevotpādayitavyetyarthaḥ /",
  "SA11bsa054_u:2720": "sā ca tuṣṭirdhanavisargairapi durlabhā,",
  "SA11bsa054_u:2721": "syādvā na veti /",
  "SA11bsa054_u:2722": "iha punarayatnasiddhopasthitā kasmātparihīyata iti matvā bhokṣye anubhaviṣyāmi saṃtoṣasukham anyayatnaniṣpāditairguṇairupanāmitam /",
  "SA11bsa054_u:2723": "na hi priyaputraguṇairakṣamāyuktā /",
  "SA11bsa054_u:2724": "iti bhāvanayā paraguṇaśravaṇāccittakārkaśyamapakuryāt //",
  "SA11bsa054_u:2725": "atraivopacayamāha-",
  "SA11bsa054_u:2726": "na cātra me vyayaḥ kaścitparatra ca mahatsukham /",
  "SA11bsa054_u:2727": "aprītiduḥkhaṃ dveṣaistu mahadduḥkhaṃ paratra ca // Bca_5.78 //",
  "SA11bsa054_u:2728": "naiva asminnarthe pravṛttimato mama ihaloke vā upakṣayaleśo 'pi saṃbhavati /",
  "SA11bsa054_u:2729": "upacayaḥ punarvidyata eveti darśayati- paratra mahatsukhaṃ paraguṇābhinandanāt /",
  "SA11bsa054_u:2730": "evamakriyamāṇe punarapacayo dṛśyate,",
  "SA11bsa054_u:2731": "ubhayaloke 'pi duḥkhaṃ paraguṇāsahanāt //",
  "SA11bsa054_u:2732": "tasmāt sarvakalmaṣaparityāgena iyamucitā karmakāritā śiksaṇīyetyāha-",
  "SA11bsa054_u:2733": "viśvastavinyastapadaṃ vispaṣṭārthaṃ manoramam /",
  "SA11bsa054_u:2734": "śrutisaukhyaṃ kṛpāmūlaṃ mṛdumandasvaraṃ vadet // Bca_5.79 //",
  "SA11bsa054_u:2735": "sarvāvadyavinirmuktatvādviścastam /",
  "SA11bsa054_u:2736": "ānupūrvyā vyavasthitapadam /",
  "SA11bsa054_u:2737": "asaṃdigdhārtham /",
  "SA11bsa054_u:2738": "manaḥprahlādanakaram /",
  "SA11bsa054_u:2739": "śravaṇāpyāyakam /",
  "SA11bsa054_u:2740": "karuṇārasaniṣyandabhūtaṃ na rāgādinidānam /",
  "SA11bsa054_u:2741": "mṛdusvaramakarkaśavacanam /",
  "SA11bsa054_u:2742": "mandasvaraṃ yāvatā dhvaninā pratipādyasya pratītiḥ syāt,",
  "SA11bsa054_u:2743": "na tato nyūnaṃ nātiriktamudīrayan /",
  "SA11bsa054_u:2744": "ṛju paśyetsadā sattvāṃścakṣuṣā saṃpibanniva /",
  "SA11bsa054_u:2745": "etāneva samāśritya buddhatvaṃ me bhaviṣyati // Bca_5.80 //",
  "SA11bsa054_u:2746": "avakramakuṭilaṃ paramaprītirasabharāvanatena cakṣuṣā tṛṣita iva śītalajala paramāhlādakaraṃ saṃpivanniva sattvān vyavalokayan /",
  "SA11bsa054_u:2747": "na raktena na duṣṭena mugdhena /",
  "SA11bsa054_u:2748": "paramopakārakā hyete /",
  "SA11bsa054_u:2749": "kutaḥ? yasmādetān sattvān samāsādya durlabhalābhaṃ buddhatvaṃ me bhaviṣyati utpatsyate /",
  "SA11bsa054_u:2750": "evaṃ ca viharan adyatve 'pi sattvārthasamartho bhavatyeva / yaduktam-",
  "SA11bsa054_u:2751": "sarvatrācapalo mandamitasnigdhābhibhāṣaṇāt /",
  "SA11bsa054_u:2752": "āvarjayejjanaṃ bhavyamādeyaścāpi jāyate //",
  "SA11bsa054_u:2753": "iti /",
  "SA11bsa054_u:2754": "[śikṣā. sa. kārikā-10]",
  "SA11bsa054_u:2755": "etadeva ca bodhisattvasya kṛtyaṃ yaduta sattvāvarjanaṃ nāma /",
  "SA11bsa054_u:2756": "yathā dharmasaṃgītisūtre āryāpriyadarśanena bodhisattvena paridīpitam-",
  "SA11bsa054_u:2757": "tathā tathā bhagavan bodhisattvena pratipattavyaṃ yatsahadarśanena sattvāḥ prasīdeyuḥ /",
  "SA11bsa054_u:2758": "tatkasmāddhetoḥ?",
  "SA11bsa054_u:2759": "na bhagavan bodhisattvasyānyat karaṇīyamasti anyatra sattvāvarjanāt /",
  "SA11bsa054_u:2760": "sattvaparipāka eveyaṃ bhagavan bodhisattvasya dharmasaṃgītiriti //",
  "SA11bsa054_u:2761": "(Bcp 69) evamakriyamāṇe ko doṣa iti cet-",
  "SA11bsa054_u:2762": "anādeyaṃ tu taṃ lokaḥ paribhūya jināṅkuram /",
  "SA11bsa054_u:2763": "bhasmacchannaṃ yathā bahniṃ pacyeta narakādiṣu //",
  "SA11bsa054_u:2764": "iti /",
  "SA11bsa054_u:2765": "[śikṣā. sa. kārikā-11]",
  "SA11bsa054_u:2766": "tasmāt sattvārādhanameva bodhisattvasya karma upakārikṣetramasādhāraṇaṃ puṇyaprasūtiheturiti //",
  "SA11bsa054_u:2767": "tatprasaṅgena anyadapi darśayannāha-",
  "SA11bsa054_u:2768": "sātatyābhiniveśotthaṃ pratipakṣotthameva ca /",
  "SA11bsa054_u:2769": "guṇopakārikṣetre ca duḥkhite ca mahacchubham // Bca_5.81 //",
  "SA11bsa054_u:2770": "samādānena kriyamāṇam /",
  "SA11bsa054_u:2771": "abhiniveśotthaṃ tīvraprasādajanitam /",
  "SA11bsa054_u:2772": "pratipakṣotthaṃ kleśapratipakṣaśūnyatādibhāvanāprasūtam /",
  "SA11bsa054_u:2773": "guṇakṣetraṃ buddhabodhisattvādi /",
  "SA11bsa054_u:2774": "upakārikṣetraṃ mātāpitādi /",
  "SA11bsa054_u:2775": "duḥkhitā glānādayaḥ /",
  "SA11bsa054_u:2776": "eteṣu svalpamati kṛtamaprameyaśubhaheturupajāyate //",
  "SA11bsa054_u:2777": "idamapi bodhisattvenābhyasanīyamityāha-",
  "SA11bsa054_u:2778": "dakṣa utthānasaṃpannaḥ svayaṃkārī sadā bhavet /",
  "SA11bsa054_u:2779": "nāvakāśaḥ pradātavyaḥ kasyacitsarvakarmasu // Bca_5.82 //",
  "SA11bsa054_u:2780": "dakṣaḥ sarvatra paṭupracāraḥ /",
  "SA11bsa054_u:2781": "utthānasaṃpannaḥ kausīdyāpanayanād vīryasamanvāgataḥ /",
  "SA11bsa054_u:2782": "ata eva svayameva sarvaṃ karaṇīyam,",
  "SA11bsa054_u:2783": "na parāpekṣā kvacidapi karmaṇi kāryā /",
  "SA11bsa054_u:2784": "idameva nāvakāśa ityādinā darśayati //",
  "SA11bsa054_u:2785": "pāramitābhyāse 'narthavivarjanāyānupūrvakāritāmāha-",
  "SA11bsa054_u:2786": "uttarottarataḥ śreṣṭhā dānapāramitādayaḥ /",
  "SA11bsa054_u:2787": "netarārthaṃ tyajecchreṣṭhāmanyatrācārasetutaḥ // Bca_5.83 //",
  "SA11bsa054_u:2788": "uparyuparitaḥ /",
  "SA11bsa054_u:2789": "dānācchīlaṃ śreṣṭham,",
  "SA11bsa054_u:2790": "śīlāt kṣāntirityādayaḥ /",
  "SA11bsa054_u:2791": "ato 'varapāramitāhetoruttaraṃ na tyajet /",
  "SA11bsa054_u:2792": "tadvirodhena na seveteti bhāvaḥ /",
  "SA11bsa054_u:2793": "kiṃ sarvathā?",
  "SA11bsa054_u:2794": "netyāha- anyatreti /",
  "SA11bsa054_u:2795": "bodhiattvānāṃ ya ācāraḥ śikṣāsaṃvaralakṣaṇaḥ sa eva kuśalajalarakṣaṇāya setubandho vihitaḥ,",
  "SA11bsa054_u:2796": "tasmādanyatra taṃ vihāya /",
  "SA11bsa054_u:2797": "sa yathā na bhidyate ityarthaḥ //",
  "SA11bsa054_u:2798": "tasmātsaṃbhāramupāditsunā karuṇāparatantreṇa sarvaṃ karaṇīyamuktamityāha-",
  "SA11bsa054_u:2799": "evaṃ buddhvā parārtheṣu bhavetsatatamutthitaḥ /",
  "SA11bsa054_u:2800": "niṣiddhamapyanujñātaṃ kṛpālorarthadarśinaḥ // Bca_5.84 //",
  "SA11bsa054_u:2801": "evamanuttaraṃ jñātvā sattvānāṃ hitasukhavidhānāya nityamārabdhavīryo bhavet /",
  "SA11bsa054_u:2802": "pratiṣiddhārthe pravṛttau kathaṃ na sāpattika iti cet, na /",
  "SA11bsa054_u:2803": "kvacinniṣiddhamapi sattvārthaviśeṣaṃ prajñācakṣuṣā (Bcp 70)",
  "SA11bsa054_u:2804": "paśyataḥ karaṇīyatayā anujñātaṃ bhagavatā /",
  "SA11bsa054_u:2805": "saniḥsaraṇaṃ ca bhagavataḥ śāsanam /",
  "SA11bsa054_u:2806": "taccāpi na sarvasya,",
  "SA11bsa054_u:2807": "api tu kṛpāloḥ karuṇāprakarṣapravṛttitayā tatparatantrasya parārthaikarasasya svaprayojanavimukhasya /",
  "SA11bsa054_u:2808": "iti prajñākaruṇābhyāmudbhūtaparārthavṛtterupāyakuśalasya pravartamānasya nāpattiḥ /",
  "SA11bsa054_u:2809": "atra ca upāliparipṛcchāyāmāpattyanāpattivibhāgo veditavyaḥ /",
  "SA11bsa054_u:2810": "tathā upāyakauśalyasūtre jyotiṣkamāṇavakādhikāre //",
  "SA11bsa054_u:2811": "eṣā rakṣātmabhāvasya bhaiṣajyavasanādibhiḥ /",
  "SA11bsa054_u:2812": "[śikṣā. sa. kārikā-13]",
  "SA11bsa054_u:2813": "ityetat pratipādayitumāha-",
  "SA11bsa054_u:2814": "vinipātagatānāthavratasthān saṃvibhajya ca /",
  "SA11bsa054_u:2815": "bhuñjīta madhyamāṃ mātrāṃ tricīvarabahistyajet // Bca_5.85 //",
  "SA11bsa054_u:2816": "bhaiṣajyavasanādibhirātmabhāvo hi paripālanīyaḥ parārthopayogitvāt /",
  "SA11bsa054_u:2817": "yathoktaṃ prākūtatra dvividhaṃ bhaiṣajyaṃ satatabhaiṣajyaṃ glānapratyayabhaiṣajyaṃ ca /",
  "SA11bsa054_u:2818": "tatra satatabhaiṣajyamodanādi /",
  "SA11bsa054_u:2819": "tadarthaṃ piṇḍāya gocare caratā grāmapraveśe yathoktaśikṣāyāṃ smṛtimādhāya caritavyam /",
  "SA11bsa054_u:2820": "tato labdhāt piṇḍapātāt caturthabhāgavibhaktāt vinipātagatānanāthavratasthān saṃvibhāginaḥ kuryāt /",
  "SA11bsa054_u:2821": "ekaṃ pratyaṅgaṃ vinipātinām /",
  "SA11bsa054_u:2822": "dvitīyamanāthānām /",
  "SA11bsa054_u:2823": "tṛtīyaṃ sabrahmacāriṇāṃ datvā caturthamātmanā paribhuñjīta /",
  "SA11bsa054_u:2824": "sa paribhuñjāno na raktaḥ paribhuṅkte asaktaḥ,",
  "SA11bsa054_u:2825": "agṛddhaḥ,",
  "SA11bsa054_u:2826": "anadhyavasitaḥ,",
  "SA11bsa054_u:2827": "anyatra yāvadevāsya kāyasya sthitaye yāpanāyai /",
  "SA11bsa054_u:2828": "madhyamāṃ mātrām /",
  "SA11bsa054_u:2829": "tathā ca paribhuṅkte yathā nātisaṃlikhito bhavati,",
  "SA11bsa054_u:2830": "nātigurukāyaḥ /",
  "SA11bsa054_u:2831": "tatkasya hetoḥ?",
  "SA11bsa054_u:2832": "ati saṃlikhito hi kuśalapakṣaparāṅmukho bhavati,",
  "SA11bsa054_u:2833": "atigurukāyo middhāvaṣṭabdho bhavati /",
  "SA11bsa054_u:2834": "tena taṃ piṇḍapātaṃ paribhujya kuśalapakṣābhimukhena bhavitavyam /",
  "SA11bsa054_u:2835": "iti āryaratnameghe 'bhihitam /",
  "SA11bsa054_u:2836": "āryaratnarāśāvapi-",
  "SA11bsa054_u:2837": "paribhuñjatā ca evaṃ manasikāra utpādayitavyaḥ- santi asmin kāye aśītikṛmikulasahasrāṇi,",
  "SA11bsa054_u:2838": "tāni anenaivojasā sukhaṃ viharantu /",
  "SA11bsa054_u:2839": "idānīṃ caiṣāmāmiṣeṇa saṃgrahaṃ kariṣyāmi /",
  "SA11bsa054_u:2840": "bodhiprāptaśca punardharmeṇa saṃgrahaṃ kariṣyāmi /",
  "SA11bsa054_u:2841": "iti vistaraḥ //",
  "SA11bsa054_u:2842": "punaratraivoktam-",
  "SA11bsa054_u:2843": "dvayorahaṃ kāśyapa śraddhādeayamanujānāmi /",
  "SA11bsa054_u:2844": "katamayordvayoḥ?",
  "SA11bsa054_u:2845": "yuktasya muktasya ca / iti //",
  "SA11bsa054_u:2846": "anayā diśā sarvaparibhogāḥ sattvārthamadhiṣṭhātavyāḥ / anyathā-",
  "SA11bsa054_u:2847": "ātmatṛṣṇopabhogāttu kliṣṭāpattiḥ prajāyate //",
  "SA11bsa054_u:2848": "iti //",
  "SA11bsa054_u:2849": "[śikṣā. sa. kārikā-13]",
  "SA11bsa054_u:2850": "(Bcp 71) yathoktaṃ candrapradīpasūtre-",
  "SA11bsa054_u:2851": "te bhojanaṃ svādurasaṃ praṇītaṃ labdhvā ca bhuñjanti ayuktayogāḥ /",
  "SA11bsa054_u:2852": "teṣāṃ sa āhāru vadhāya bhoti yatha hastipotāna bisā adhautakāḥ //",
  "SA11bsa054_u:2853": "[=samādhi. 9. 29]",
  "SA11bsa054_u:2854": "vistareṇa caitacchikṣāsamuccaye draṣṭavyam //",
  "SA11bsa054_u:2855": "glānabhaiṣajyaṃ tu yāmikaṃ sāptāhikaṃ yāvajjīvikamiti trividham /",
  "SA11bsa054_u:2856": "etacca bhikṣuvinaye pratipāditaṃ tatraivāvadhāryam //",
  "SA11bsa054_u:2857": "vasanādibhirātmarakṣāmāha- tricīvarabahistyajet /",
  "SA11bsa054_u:2858": "iti /",
  "SA11bsa054_u:2859": "sacedāgatya kaścid bodhisattvaṃ pātracīvaraṃ yāceta,",
  "SA11bsa054_u:2860": "tena atityāgo na kartavyaḥ /",
  "SA11bsa054_u:2861": "kiṃ tu yattadanujñātaṃ bhagavatā- tricīvaraṃ śramaṇakalpaḥ,",
  "SA11bsa054_u:2862": "tato 'tiriktaṃ ca yadbhavet,",
  "SA11bsa054_u:2863": "tyaktavyamarthine, nānyathā /",
  "SA11bsa054_u:2864": "uktaṃ ca bodhisattvapratimokṣe- sacetpunaḥ kaścidāgatya pātraṃ vā cīvaraṃ vā yāceta,",
  "SA11bsa054_u:2865": "sacettasyātiriktaṃ bhaved buddhānujñātāttricīvarāt,",
  "SA11bsa054_u:2866": "yathāparityaktaṃ dātavyam /",
  "SA11bsa054_u:2867": "sacetpunastasya ūnaṃ tricīvaraṃ bhavet yanniśritya brahmacaryāvāsaḥ,",
  "SA11bsa054_u:2868": "tanna parityaktavyam /",
  "SA11bsa054_u:2869": "tatkasmāddhetoḥ?",
  "SA11bsa054_u:2870": "avisarjanīyaṃ hi tricīvaramuktaṃ tathāgatena /",
  "SA11bsa054_u:2871": "sacecchāriputra bodhisattvastricīvaraṃ parityajya yācanaguruko bhavet,",
  "SA11bsa054_u:2872": "na tena alpecchatā āsevitā bhavet / iti //",
  "SA11bsa054_u:2873": "atityāgaṃ niṣedhayan punarātmarakṣāmupadarśayannāha-",
  "SA11bsa054_u:2874": "saddharmasevakaṃ kāyamitarārthaṃ na pīḍayet /",
  "SA11bsa054_u:2875": "evameva hi sattvānāmāśāmāśu prapūrayet // Bca_5.86 //",
  "SA11bsa054_u:2876": "satāṃ satpuruṣāṇāṃ bodhisattvānāṃ dharmaḥ /",
  "SA11bsa054_u:2877": "laukikalokottaraparahitasukhavidhānam /",
  "SA11bsa054_u:2878": "tatsevakaṃ kāyam alpārthanimittaṃ na pīḍayet /",
  "SA11bsa054_u:2879": "anyathā mahato 'rtharāśerhāniḥ syāt /",
  "SA11bsa054_u:2880": "ata eva pūrvasmin hetupadametat /",
  "SA11bsa054_u:2881": "kutaḥ punarevam?",
  "SA11bsa054_u:2882": "yasmādanenaiva sukumāropakrameṇa saṃvardhamānaḥ śīghrameva sattvānāṃ hitasukhasaṃpādanasamartho bhavati //",
  "SA11bsa054_u:2883": "yata evaṃ tasmāt-",
  "SA11bsa054_u:2884": "tyajenna jīvitaṃ tasmādaśuddhe karuṇāśaye /",
  "SA11bsa054_u:2885": "tulyāśaye tu tattyājyamitthaṃ na parihīyate // Bca_5.87 //",
  "SA11bsa054_u:2886": "svaśarīraśirodānādi na kartavyamiti niṣiddham /",
  "SA11bsa054_u:2887": "kadā? aśuddhe mitrāmitretarasarvavyasanijanasādhāraṇapravṛtte kṛpācitte /",
  "SA11bsa054_u:2888": "atyārabdhena hi vīryeṇa svaparahitārthasya bādhā syāt /",
  "SA11bsa054_u:2889": "samapravṛtte punarāśaye svaparātmano 'tirikte vā na niṣidhyate /",
  "SA11bsa054_u:2890": "yaduktam- tathā svaparabodhipakṣaśrutādyantarāyakarau tyāgātyāgau na kāryau /",
  "SA11bsa054_u:2891": "adhikasattvārthaśaktestulyaśaktervā (Bcp 72)",
  "SA11bsa054_u:2892": "bodhisattvasya adhikatulyakuśalāntarāyakarau tyāgātyāgau na kāryāviti siddhaṃ bhavati /",
  "SA11bsa054_u:2893": "idameva ca saṃdhāya bodhisattvaprātimokṣe 'bhihitam- yastu khalu punaḥ śāriputra abhiniṣkrāntagṛhāvāso bodhisattvo bodhyaṅgairabhiyuktaḥ,",
  "SA11bsa054_u:2894": "tena kathaṃ dānaṃ dātavyam,",
  "SA11bsa054_u:2895": "kataraṃ dānaṃ dātavyam,",
  "SA11bsa054_u:2896": "kiyadrūpaṃ dānaṃ dātavyam /",
  "SA11bsa054_u:2897": "peyālaṃ /",
  "SA11bsa054_u:2898": "dharmadāyakena bhavitavyam /",
  "SA11bsa054_u:2899": "yaśca śāriputra gṛhī bodhisattvo gaṅgānadīvālikāsamāni buddhakṣetrāṇi saptaratnaparipūrṇāni tathāgatebhyo 'rhadbhayaḥ samyaksaṃbuddhebhyo dānaṃ dadyāt,",
  "SA11bsa054_u:2900": "yaśca śāriputra pravrajyāparyāpanno bodhisattvaḥ ekāṃ catuṣpadikāṃ gāthāṃ prakāśayet,",
  "SA11bsa054_u:2901": "ayameva tato bahutaraṃ puṇyaṃ prasavati /",
  "SA11bsa054_u:2902": "na śāriputra tathāgatena pravrajitasya āmiṣadānamanujñātam /",
  "SA11bsa054_u:2903": "peyālaṃ /",
  "SA11bsa054_u:2904": "yasya punaḥ śāriputra pātrāgataḥ pātraparyāpanno lābho bhaveddhārmiko dharmalabdhaḥ,",
  "SA11bsa054_u:2905": "tena sādhāraṇabhājinā bhavitavyaṃ sārdhaṃ sabrahmacāribhiriti //",
  "SA11bsa054_u:2906": "tatraivāha- yastu khalu punaḥ śāriputra anabhiniṣkrāntagṛhāvāso bodhisattvaḥ,",
  "SA11bsa054_u:2907": "tena dharma āsevitavyaḥ /",
  "SA11bsa054_u:2908": "tatra tenābhiyuktena bhavitavyamiti /",
  "SA11bsa054_u:2909": "anyathā hi ekasattvārthasaṃgrahārthaṃ mahataḥ sattvarāśestasya ca sattvasya bodhisattvāśayaparikarmāntarāyānmahato 'rthasya hāniḥ kṛtā syāditi //",
  "SA11bsa054_u:2910": "anenopāyakauśalena viharan na bodhimārgātparibhraśyate /",
  "SA11bsa054_u:2911": "ayamabhiprāyaḥ- dattaḥ pūrvameva anena ātmabhāvaḥ sarvasattvebhyaḥ /",
  "SA11bsa054_u:2912": "kevalamakālaparibhogātparirakṣaṇīyaḥ /",
  "SA11bsa054_u:2913": "ato na mātsaryasyāvakāśaḥ /",
  "SA11bsa054_u:2914": "nāpi pratijñātārthahāniriti / yaduktam-",
  "SA11bsa054_u:2915": "bhaiṣajyavṛkṣasya sudarśanasya mūlādibhogyasya yathaiva bījam /",
  "SA11bsa054_u:2916": "datvāpi saṃrakṣyamakālabhogāt saṃbuddhabhaiṣajyatarostathaiva //",
  "SA11bsa054_u:2917": "iti //",
  "SA11bsa054_u:2918": "sattvāśayarakṣaṇādapyātmā rakṣitavya ityāha-",
  "SA11bsa054_u:2919": "dharmaṃ nirgaurave svasthe na śiroveṣṭite vadet /",
  "SA11bsa054_u:2920": "sacchatradaṇḍaśastre ca nāvaguṇṭhitamastake // Bca_5.88 //",
  "SA11bsa054_u:2921": "devamanuṣyapūjito hi bhagavato dharmaḥ /",
  "SA11bsa054_u:2922": "tato 'vadhyāyanti devatādayo gauravamakurvato dharmaprakāśanāt /",
  "SA11bsa054_u:2923": "niṣiddhaṃ caitadbhagavatā iti tadājñātikrame sāpattiko bhavet /",
  "SA11bsa054_u:2924": "na vastrādibaddhaśirasi /",
  "SA11bsa054_u:2925": "sahaśabdena triṣvapi saṃbandhaḥ /",
  "SA11bsa054_u:2926": "tathottarīyādinā pihitaśīrṣe /",
  "SA11bsa054_u:2927": "pratyekaṃ svastha iti saṃbandhanīyam /",
  "SA11bsa054_u:2928": "glāne punaranāpattiḥ /",
  "SA11bsa054_u:2929": "upalakṣaṇaṃ caitat /",
  "SA11bsa054_u:2930": "na sthitena suptāya niṣaṇṇāya vā,",
  "SA11bsa054_u:2931": "na niṣaṇṇena suptāya,",
  "SA11bsa054_u:2932": "na cānāsanena niṣaṇṇāya /",
  "SA11bsa054_u:2933": "notpathayāyinā mārgayāyine,",
  "SA11bsa054_u:2934": "nāgragāmine pṛṣṭhagāminā,",
  "SA11bsa054_u:2935": "nāpyalaṃkārayuktāya /",
  "SA11bsa054_u:2936": "ityādayo 'pi draṣṭavyā iti //",
  "SA11bsa054_u:2937": "idamapyanarthavivarjanāya mūlāpattikāraṇamakaraṇīyamityāha-",
  "SA11bsa054_u:2938": "gambhīrodāramalpeṣu na strīṣu puruṣaṃ vinā /",
  "SA11bsa054_u:2939": "(Bcp 73) gambhīro durmedhasāmagādhatvāt /",
  "SA11bsa054_u:2940": "udāraśca prakarṣaparyantatvāt /",
  "SA11bsa054_u:2941": "tādṛśaṃ ca dharmamalpeṣu asaṃskṛtabuddhiṣu hīnādhimuktiṣu vā na vadediti prakṛtena saṃbandhaḥ /",
  "SA11bsa054_u:2942": "na mātṛgrāmasya ekākī rahogato dharmaṃ vadet /",
  "SA11bsa054_u:2943": "vadan sāpattiko bhavati /",
  "SA11bsa054_u:2944": "na doṣaḥ puruṣo yadi syāt //",
  "SA11bsa054_u:2945": "hīnotkṛṣṭeṣu dharmeṣu samaṃ gauravamācaret // Bca_5.89 //",
  "SA11bsa054_u:2946": "śrāvakayānabhāṣiteṣu vā mahāyānabhāṣiteṣu vā dharmeṣu tulyaṃ cittaprasādādikaṃ kuryāt /",
  "SA11bsa054_u:2947": "anyathā saddharmapratikṣepaḥ syāt //",
  "SA11bsa054_u:2948": "nodāradharmapātraṃ ca hīne dharme niyojayet /",
  "SA11bsa054_u:2949": "na cācāraṃ parityajya sūtramantraiḥ pralobhayet // Bca_5.90 //",
  "SA11bsa054_u:2950": "gambhīrodāradharmabhājanaṃ ca sattvaṃ nimittajñairjñātvā na śrāvakayānādidharmeṣvavatārayet /",
  "SA11bsa054_u:2951": "na ca ācāraṃ śikṣāsaṃvarakaraṇīyatāṃ muktvā sūtrāntādipāṭhenaiva tava śuddhirbhaviṣyati iti dharmakāmaṃ prabhāvayet /",
  "SA11bsa054_u:2952": "āha cātra- punaraparo 'nartho ratnakūṭe dṛṣṭaḥ- aparipāciteṣu sattveṣu viśvāso bodhisattvaskhalitam /",
  "SA11bsa054_u:2953": "abhājanībhūteṣu udārabuddhadharmaprakāśanā bodhisattvaskhalitam /",
  "SA11bsa054_u:2954": "udārādhimuktikeṣu sattveṣu hīnayānaprakāśanā bodhisattvaskhalitamiti //",
  "SA11bsa054_u:2955": "āryasarvadharmavaipulyasaṃgrahe sūkṣmo 'pyanartha uktaḥ- sūkṣmaṃ hi mañjuśrīḥ saddharmapratikṣepakarmāvaraṇam /",
  "SA11bsa054_u:2956": "yo hi kaścinmañjuśrīḥ tathāgatabhāṣite dharme kasmiṃścit śobhanasaṃjñāṃ karoti,",
  "SA11bsa054_u:2957": "kvacidaśobhanasaṃjñām,",
  "SA11bsa054_u:2958": "sa saddharmaṃ pratikṣipati /",
  "SA11bsa054_u:2959": "tena saddharmapratikṣeptrā tathāgato 'bhyākhyāto bhavati,",
  "SA11bsa054_u:2960": "saṃgho 'pavādito bhavati,",
  "SA11bsa054_u:2961": "ya evaṃ vadati- idaṃ yuktamidamayuktam /",
  "SA11bsa054_u:2962": "iti vistaraḥ //",
  "SA11bsa054_u:2963": "āryākāśagarbhasūtre ca mūlāpattiprastāve coktam- punaraparamādikarmiko bodhisattvaḥ keṣāṃcidevaṃ vakṣyati- kiṃ bhoḥ prātimokṣavinayena?",
  "SA11bsa054_u:2964": "śīlena surakṣitena śīghraṃ tvamanuttarāyāṃ samyaksaṃbodhau cittamutpādayasva /",
  "SA11bsa054_u:2965": "mahāyānaṃ paṭha /",
  "SA11bsa054_u:2966": "yatte kiṃcit kāyavāṅmanobhiḥ kleśapratyayādakuśalaṃ karma samudānītam,",
  "SA11bsa054_u:2967": "tena te śuddhirbhaviṣyatyavipākam,",
  "SA11bsa054_u:2968": "yāvadyathā pūrvoktam /",
  "SA11bsa054_u:2969": "iyamādikarmikasya bodhisattvasya tṛtīyā mūlāpattiriti //",
  "SA11bsa054_u:2970": "ataḥ idamapi prātimokṣaniṣiddhaṃ nācaraṇīyamityāha-",
  "SA11bsa054_u:2971": "dantakāṣṭhasya kheṭasya visarjanamapāvṛtam /",
  "SA11bsa054_u:2972": "neṣṭaṃ jale sthale bhogye mūtrādeścāpi garhitam // Bca_5.91 //",
  "SA11bsa054_u:2973": "kheṭasya śleṣmaṇo visarjanamapāvṛtaṃ na kuryāt /",
  "SA11bsa054_u:2974": "jale sthale bhogye upabhogye mūtrapurīṣāderapi kutsitam /",
  "SA11bsa054_u:2975": "atrāpi devatādyavadhyānādapuṇyaṃ prasavet //",
  "SA11bsa054_u:2976": "mukhapūraṃ na bhuñjīta saśabdaṃ prasṛtānanam /",
  "SA11bsa054_u:2977": "pralambapādaṃ nāsīta na bāhū mardayetsamam // Bca_5.92 //",
  "SA11bsa054_u:2978": "mukhaṃ pūritaṃ kṛtvā mahatkavalagrahaṇāt /",
  "SA11bsa054_u:2979": "saśabdaṃ sukasunikādiśabdena /",
  "SA11bsa054_u:2980": "[prasṛtānanaṃ] dūraṃ vidāritamukham /",
  "SA11bsa054_u:2981": "pralambapādaṃ bhūmyādyalagnapādaṃ khaṭvādyārohaṇe sati nāsīta /",
  "SA11bsa054_u:2982": "dvāvapi bāhū samamekasmin kāle na mardayet /",
  "SA11bsa054_u:2983": "kramamardane na doṣaḥ /",
  "SA11bsa054_u:2984": "sati pratyaye //",
  "SA11bsa054_u:2985": "(Bcp 74) naikayānyastriyā kuryādyānaṃ śayanamāsanam /",
  "SA11bsa054_u:2986": "ekayā advitīyayā anyastriyā /",
  "SA11bsa054_u:2987": "gṛhipravrajitayoridamiha sādhāraṇamityanyagrahaṇam /",
  "SA11bsa054_u:2988": "na kuryādyānādi /",
  "SA11bsa054_u:2989": "saṃkṣepeṇa saṃkalayya darśayannāha-",
  "SA11bsa054_u:2990": "lokāprasādakaṃ sarvaṃ dṛṣṭvā pṛṣṭvā ca varjayet // Bca_5.93 //",
  "SA11bsa054_u:2991": "lokānāṃ yat prasādajanakaṃ na bhavati,",
  "SA11bsa054_u:2992": "tat sarva dṛṣṭvā śāstre vyavahāre vā /",
  "SA11bsa054_u:2993": "pṛṣṭvā vijñān /",
  "SA11bsa054_u:2994": "varjayet /",
  "SA11bsa054_u:2995": "anenaitaddarśitaṃ bhavati- dṛṣṭe 'pi yadbādhākaramevaṃvidhaṃ tadvarjayet āpattirbhavatīti / yaduktam-",
  "SA11bsa054_u:2996": "ratnameghe jinenoktastena saṃkṣepasaṃvaraḥ /",
  "SA11bsa054_u:2997": "yenāprasādaḥ sattvānāṃ tadyatnena parityajet //",
  "SA11bsa054_u:2998": "iti //",
  "SA11bsa054_u:2999": "[śikṣā. sa. kārikā-12]",
  "SA11bsa054_u:3000": "yathāha- katame ca te bodhisattvasamudācārāḥ?",
  "SA11bsa054_u:3001": "yāvadiha bodhisattvo nāghaḥsthāne viharati, nākāle /",
  "SA11bsa054_u:3002": "nākāle bhāṇī bhavati /",
  "SA11bsa054_u:3003": "nākālajño bhavati /",
  "SA11bsa054_u:3004": "nādeśajño bhavati /",
  "SA11bsa054_u:3005": "yatonidānamasyāntike sattvā aprasādaṃ pratisaṃvedayeyuḥ /",
  "SA11bsa054_u:3006": "sa sarvasattvānurakṣayā ātmanaśca bodhisaṃbhāraparipūraṇārthaṃ samyagīryāpatho bhavati,",
  "SA11bsa054_u:3007": "mṛdubhāṇī mandabhāṇī asaṃsargabahulaḥ pravivekābhimukhaḥ suprasannamukhaḥ iti //",
  "SA11bsa054_u:3008": "na bodhisattvena avamanyanā kvacidapi kartavyetyāha-",
  "SA11bsa054_u:3009": "nāṅgulyā kārayetkiṃciddakṣiṇena tu sādaram /",
  "SA11bsa054_u:3010": "samastenaiva hastena mārgamapyevamādiśet // Bca_5.94 //",
  "SA11bsa054_u:3011": "ekayā aṅgulyā tarjanyādikayā na kiṃcidupadarśayet,",
  "SA11bsa054_u:3012": "api tu samastenaiva samagreṇaiva hastena /",
  "SA11bsa054_u:3013": "dakṣiṇena na vāmena /",
  "SA11bsa054_u:3014": "mārgamapi kathayet /",
  "SA11bsa054_u:3015": "āstāṃ tāvatsagauravaṃ vastu //",
  "SA11bsa054_u:3016": "lokāprasādanivāraṇāyāha-",
  "SA11bsa054_u:3017": "na bāhūtkṣepakaṃ kaṃcicchabdayedalpasaṃbhrame /",
  "SA11bsa054_u:3018": "acchaṭādi tu kartavyamanyathā syādasaṃvṛtaḥ // Bca_5.95 //",
  "SA11bsa054_u:3019": "na bhujamutkṣipya kaṃcidāhvayet,",
  "SA11bsa054_u:3020": "alpaprayojanatāratamye /",
  "SA11bsa054_u:3021": "mahati punaradoṣaḥ /",
  "SA11bsa054_u:3022": "acchaṭādiśabdaṃ tu kuryāt /",
  "SA11bsa054_u:3023": "tadakaraṇe 'samāhitacāritāyāmasaṃvṛtaḥ syāt /",
  "SA11bsa054_u:3024": "etāvatā auddhatyaparihāro 'pi darśito bhavati //",
  "SA11bsa054_u:3025": "sa hi śayyāṃ parikalpayannevaṃ parikalpayedityupadarśayannāha-",
  "SA11bsa054_u:3026": "nāthanirvāṇaśayyāvacchayītepsitayā diśā /",
  "SA11bsa054_u:3027": "saṃprajānaṃllaghūtthānaḥ prāgavaśyaṃ niyogataḥ // Bca_5.96 //",
  "SA11bsa054_u:3028": "bhagavato mahānirvāṇaśayyāmiva śayyāṃ parikalpayet /",
  "SA11bsa054_u:3029": "abhimatayā diśā śiro vidhāya,",
  "SA11bsa054_u:3030": "dakṣiṇena pārśvena,",
  "SA11bsa054_u:3031": "pādasyopari pādamādhāya,",
  "SA11bsa054_u:3032": "dakṣiṇaṃ bāhumupadhānaṃ kṛtvā, vāmaṃ ca (Bcp 75)",
  "SA11bsa054_u:3033": "prasārya jaṅghopari niveśya,",
  "SA11bsa054_u:3034": "cīvaraiḥ susaṃvṛtakāyaḥ,",
  "SA11bsa054_u:3035": "smṛtaḥ,",
  "SA11bsa054_u:3036": "saṃprajānānaḥ,",
  "SA11bsa054_u:3037": "utthānasaṃjñī,",
  "SA11bsa054_u:3038": "ālokasaṃjñī,",
  "SA11bsa054_u:3039": "śayitaḥ,",
  "SA11bsa054_u:3040": "nācittakamiddhāvaṣṭabdhaḥ /",
  "SA11bsa054_u:3041": "na ca nidrāsukhamākhādayet,",
  "SA11bsa054_u:3042": "na ca pārśvasukham anyatra yāvadevaiṣāṃ mahābhūtānāṃ sthitaye yāpanāyai iti /",
  "SA11bsa054_u:3043": "laghutthānaḥ śīghramevottiṣṭhet /",
  "SA11bsa054_u:3044": "na tu jṛmbhikāṃ gātramoṭanaṃ kurvannālasyopahitaścireṇa /",
  "SA11bsa054_u:3045": "etebhya eva sarvebhyaḥ pūrvameva //",
  "SA11bsa054_u:3046": "idamaparamabhisaṃkṣipya kathayannāha-",
  "SA11bsa054_u:3047": "ācāro bodhisattvānāmaprameya udāhṛtaḥ /",
  "SA11bsa054_u:3048": "cittaśodhanamācāraṃ niyataṃ tāvadācaret // Bca_5.97 //",
  "SA11bsa054_u:3049": "ācāraḥ śikṣaṇīyam /",
  "SA11bsa054_u:3050": "aprameyaḥ asaṃkhyeyaḥ bodhisattvaprātimokśādiṣu pradarśitaḥ /",
  "SA11bsa054_u:3051": "tatsaṃgraharūpaṃ prathamataḥ cittaśodhanameva ācāramācaret /",
  "SA11bsa054_u:3052": "niyatamavaśyaṃtayā //",
  "SA11bsa054_u:3053": "sāmānyāpattiśodhanāyāha-",
  "SA11bsa054_u:3054": "rātriṃdivaṃ ca triskandhaṃ triṣkālaṃ ca pravartayet /",
  "SA11bsa054_u:3055": "śeṣāpattiśamastena bodhicittajināśrayāt // Bca_5.98 //",
  "SA11bsa054_u:3056": "triṣkṛtvo rātreḥ /",
  "SA11bsa054_u:3057": "triṣkṛtvo divasasya /",
  "SA11bsa054_u:3058": "triskandhaḥ trayāṇāṃ skandhānāṃ pāpadeśanāpuṇyānumodanābodhipariṇāmanānāṃ samāhāraḥ /",
  "SA11bsa054_u:3059": "triskandhaṃ pravartayet /",
  "SA11bsa054_u:3060": "śeṣā mūlāyā anyāḥ /",
  "SA11bsa054_u:3061": "athavā, saṃcitya kṛtā yāḥ pratikṛtāḥ tābhyo 'nyāḥ smṛtisaṃpramoṣeṇa asaṃprajānatā vā kṛtāḥ /",
  "SA11bsa054_u:3062": "tāsāṃ praśamaḥ pratikaraṇaṃ tena triskandhaparivartanena bodhicittasya jinānāṃ ca bhagavatāṃ samāśrayaṇācca //",
  "SA11bsa054_u:3063": "etena vidūṣaṇāsamudācārādayo darśitā bhavanti //",
  "SA11bsa054_u:3064": "tatra pāpaśodhanaṃ caturdharmakasūtre deśitam-",
  "SA11bsa054_u:3065": "caturbhirmaitreya dharmaiḥ samanvāgato bodhisattvo mahāsattvaḥ kṛtopacitaṃ pāpamabhibhavati /",
  "SA11bsa054_u:3066": "katamaiścaturbhiḥ?",
  "SA11bsa054_u:3067": "yaduta vidūṣaṇāsamudācāreṇa,",
  "SA11bsa054_u:3068": "pratipakṣasamudācāreṇa,",
  "SA11bsa054_u:3069": "pratyāpattibalena,",
  "SA11bsa054_u:3070": "āśrayabalena ca /",
  "SA11bsa054_u:3071": "tatra vidūṣaṇāsamudācāraḥ akuśalaṃ karma kṛtvā vipratisārarūpātsavigarhaṇā pāpadeśanā,",
  "SA11bsa054_u:3072": "tadanuṣṭhānaṃ tatsamudācāraḥ /",
  "SA11bsa054_u:3073": "tatra pratipakṣasamudācāraḥ akuśalapratipakṣaḥ kuśalam,",
  "SA11bsa054_u:3074": "tatsamudācāraḥ,",
  "SA11bsa054_u:3075": "kṛtvāpyakuśalaṃ karma kuśale karmaṇyatyantamabhiyogaḥ /",
  "SA11bsa054_u:3076": "tatra pratyāpattibalaṃ saṃvarasamādānādakaraṇasaṃvaralābhaḥ /",
  "SA11bsa054_u:3077": "tatrāśrayabalaṃ buddhadharmasaṃghaśaraṇagamanam,",
  "SA11bsa054_u:3078": "anutsṛṣṭabodhicittatā ca /",
  "SA11bsa054_u:3079": "sa balavatsaṃniśrayeṇa na śakyate pāpenābhibhavitum /",
  "SA11bsa054_u:3080": "ebhirmaitreya caturbhirdharmaiḥ samanvāgato bodhisattvo mahāsattvaḥ kṛtopacitaṃ pāpamabhibhavatīti //",
  "SA11bsa054_u:3081": "viśeṣatastu bodhisattvāpattīnāṃ gurvīṇāṃ ladhvīnāṃ ca deśanā āryopāliparipṛcchāyāmuktāḥ /",
  "SA11bsa054_u:3082": "tāḥ śikṣāsamuccaye draṣṭavyāḥ //",
  "SA11bsa054_u:3083": "sarvāpattayo bodhisattvena pañcatriṃśatāṃ buddhānāṃ bhagavatāmantike rātriṃdivamekākinā deśayitavyāḥ /",
  "SA11bsa054_u:3084": "tatreyaṃ deśanā- ahamevaṃnāmā buddhaṃ śaraṇaṃ gacchāmītyārabhya yāvat saṃghaṃ śaraṇaṃ gacchāmi,",
  "SA11bsa054_u:3085": "namaḥ śākyamunaye tathāgatāyārhate samyaksaṃbuddhāya /",
  "SA11bsa054_u:3086": "namo vajrapramardine ityārabhya yāvat-",
  "SA11bsa054_u:3087": "(Bcp 76) upaimi sarvān śaraṇaṃ kṛtāñjaliḥ /",
  "SA11bsa054_u:3088": "iti vistaramuktvāha- iti hi śāriputra bodhisattvena imān pañcatriṃśato buddhān pramukhān kṛtvā sarvatathāgatānugatairmanasikāraiḥ pāpaviśuddhiḥ kāryā /",
  "SA11bsa054_u:3089": "tasyaivaṃ pāpaviśuddhasya ta eva buddhā bhagavanto mukhānyupadarśayanti /",
  "SA11bsa054_u:3090": "peyālaṃ /",
  "SA11bsa054_u:3091_0": "na tat śakyaṃ sarvaśrāvakapratyekabuddhanikāyairāpattikaukṛtyasthānaṃ viśodhayituṃ",
  "SA11bsa054_u:3091_1": "yadbodhisattvasteṣāṃ buddhānāṃ bhagavatāṃ nāmadheyadhāraṇaparikīrtanena rātriṃdivaṃ",
  "SA11bsa054_u:3091_2": "triskandhakadharmaparyāyapravartanena āpattikaukṛtyānniḥsarati,",
  "SA11bsa054_u:3092": "samādhiṃ ca pratilabhate //",
  "SA11bsa054_u:3093": "etatsākalyena śikṣāsamuccaye veditavyam //",
  "SA11bsa054_u:3094": "ukto vidūṣaṇāsamudācāraḥ /",
  "SA11bsa054_u:3095": "pratipakṣasamudācārapratyāpattibale api vistareṇa śikṣāsamuccayādeva draṣṭavye /",
  "SA11bsa054_u:3096": "āryamaitreyavimokṣe tu bodhicittena pāpaviśuddhiruktā /",
  "SA11bsa054_u:3097": "taccoktameva prāk /",
  "SA11bsa054_u:3098": "jināśrayāt pāpaviśuddhau sūkarikāvadānamudāhāryam /",
  "SA11bsa054_u:3099": "ye buddhaṃ śaraṇaṃ yānti na te gacchanti durgatim /",
  "SA11bsa054_u:3100": "prahāya mānuṣān kāyān divyān kāyāṃllabhanti te //",
  "SA11bsa054_u:3101": "evaṃ dharmaṃ saṃghaṃ cādhikṛtya pāṭhaḥ /",
  "SA11bsa054_u:3102": "anenāśrayabalamuktam //",
  "SA11bsa054_u:3103": "punaraniyamena darśayannāha-",
  "SA11bsa054_u:3104": "yā avasthāḥ prapadyeta svayaṃ paravaśo 'pi vā /",
  "SA11bsa054_u:3105": "tāsvavasthāsu yāḥ śikṣāḥ śikṣettā eva yatnataḥ // Bca_5.99 //",
  "SA11bsa054_u:3106": "svayamātmanā parāyatto vā sattvārthakriyāyāṃ pravṛttaḥ //",
  "SA11bsa054_u:3107": "kiṃ punarevamaniyamenābhidhīyata ityāha-",
  "SA11bsa054_u:3108": "na hi tadvidyate kiṃcidyanna śikṣyaṃ jinātmajaiḥ /",
  "SA11bsa054_u:3109": "na tadasti na yatpuṇyamevaṃ viharataḥ sataḥ // Bca_5.100 //",
  "SA11bsa054_u:3110": "yasmāt sarvākāraṃ sarvavastutattvamadhigamya sarveṣāṃ hitasukhavidhānārthamudyacchadbhirbuddhasutaiḥ na tadasti kiṃcit,",
  "SA11bsa054_u:3111": "yanna śikṣitavyam /",
  "SA11bsa054_u:3112": "anyathā sarvākāraḥ sarvasattvānāmarthaḥ kartumaśakyaḥ /",
  "SA11bsa054_u:3113": "puṇyasaṃbhāro 'pi evaṃ vicarato 'paryanta eva syāt //",
  "SA11bsa054_u:3114": "iyamapi śikṣāpadamudrā avadhārayitavyetyāha-",
  "SA11bsa054_u:3115": "pāraṃparyeṇa sākṣādvā sattvārtha nānyadācaret /",
  "SA11bsa054_u:3116": "sattvānāmeva cārthāya sarvaṃ bodhāya nāmayet // Bca_5.101 //",
  "SA11bsa054_u:3117": "antataḥ svayamāhārādikriyayā parapreraṇayā aparāparadūtapreraṇayā vā,",
  "SA11bsa054_u:3118": "sākṣāt svayameva āmiṣadānādinā vā,",
  "SA11bsa054_u:3119": "yat sattvānāṃ hitasukhaheturna bhavati,",
  "SA11bsa054_u:3120": "tanna kuryāt kārayedvā /",
  "SA11bsa054_u:3121": "na caitadeva kevalam /",
  "SA11bsa054_u:3122": "kiṃcit sattvānāmeva saṃsāraduḥkhapatitānāṃ tato niḥsaraṇāya sarvaṃ kuśalamūlamanuttarāyāṃ samyaksaṃbodhau pariṇāmayet //",
  "SA11bsa054_u:3123": "etāvatā ślokadvayena puṇyavṛddhirupadarśitā bhavati //",
  "SA11bsa054_u:3124": "(Bcp 77) yaduktaṃ kalyāṇamitrānutsargāditi [śikṣā. sa. kārikā-6] tadāha-",
  "SA11bsa054_u:3125": "sadā kalyāṇamitraṃ ca jīvitārthe 'pi na tyajet /",
  "SA11bsa054_u:3126": "bodhisattvavratadharaṃ mahāyānārthakovidam // Bca_5.102 //",
  "SA11bsa054_u:3127": "kalyāṇakarmaṇi abhyudayaniḥśreyasaprāptilakṣaṇe mitramasādhāraṇo bandhuḥ,",
  "SA11bsa054_u:3128": "tat kāyajīvitavipraṇāśabhayabhīto 'pi na tyajet /",
  "SA11bsa054_u:3129": "kalyāṇamitrānuśaṃsāśca prajñāpāramitāyāmāryāṣṭasāhasrikāyāṃ [aṣṭa. 30] sadāpraruditaparivartādveditavyāḥ /",
  "SA11bsa054_u:3130": "caturdharmakasūtre 'pyuktam- kalyāṇamitraṃ bhikṣavo bodhisattvena mahāsattvena yāvajjīvaṃ na tyaktavyamapi jīvitahetoriti /",
  "SA11bsa054_u:3131": "aparityājyasya kalyāṇamitrasya lakṣaṇamāha- bodhisattvaśikṣāsaṃvare vyavasthitam /",
  "SA11bsa054_u:3132": "mahāyānārthapaṇḍitam /",
  "SA11bsa054_u:3133": "etādṛśaṃ sudurlabham //",
  "SA11bsa054_u:3134": "kalyāṇamitrasya paryupāsanaparijñānārthamāha-",
  "SA11bsa054_u:3135": "śrīsaṃbhavavimokṣācca śikṣedyadguruvartanam /",
  "SA11bsa054_u:3136": "śrīsaṃbhavavimokṣāt āryagaṇḍavyūhaparivartāt kalyāṇamitraparyupāsanaṃ śikṣet jānīyāt /",
  "SA11bsa054_u:3137": "yathoktamāryagaṇḍavyūhe āryaśrīsaṃbhavena- kalyāṇamitrasaṃdhāritāḥ kulaputra bodhisattvā na patanti durgatiṣu /",
  "SA11bsa054_u:3138": "yāvat- saṃcodakāḥ kalyāṇamitrā akaraṇīyānām /",
  "SA11bsa054_u:3139": "saṃnivārakāḥ pramādasthānāt /",
  "SA11bsa054_u:3140": "niṣkāsayitāraḥ saṃsārapurāt /",
  "SA11bsa054_u:3141": "tasmāttarhi kulaputra evaṃmanasikārāpratiprasrabdhena kalyāṇamitrāṇyupasaṃkramitavyāni /",
  "SA11bsa054_u:3142": "pṛthivīsamacittena sarvabhārodvahanāparitasanatayā /",
  "SA11bsa054_u:3143": "vajrasamacittena abhedyāśayatayā /",
  "SA11bsa054_u:3144": "cakravālasamacittena sarvaduḥkhāsaṃpravedhanatayā /",
  "SA11bsa054_u:3145": "lokadāsasamacittena sarvakarmasamādānāvijugupsanatayā /",
  "SA11bsa054_u:3146": "rajoharaṇasamacittena mānābhimānavivarjanatayā /",
  "SA11bsa054_u:3147": "yānasamacittena gurubhāranirvāhanatayā /",
  "SA11bsa054_u:3148": "aśvasamacittena akrudhyanatayā /",
  "SA11bsa054_u:3149": "nausamacittena gamanāgamanāparitasanatayā /",
  "SA11bsa054_u:3150": "suputrasadṛśena kalyāṇamitramukhavīkṣaṇatayā /",
  "SA11bsa054_u:3151": "ātmani ca te kulaputra āturasaṃjñotpādayitavyā kalyāṇamitreṣu ca vaidyasaṃjñā,",
  "SA11bsa054_u:3152": "anuśāsanīṣu bhaiṣajyasaṃjñā,",
  "SA11bsa054_u:3153": "pratipattiṣu vyādhinirghātanasaṃjñā /",
  "SA11bsa054_u:3154": "ātmani ca te kulaputra bhīrusaṃjñotpādayitavyā,",
  "SA11bsa054_u:3155": "kalyāṇamitreṣu śūrasaṃjñā,",
  "SA11bsa054_u:3156": "anuśāsanīṣu praharaṇasaṃjñā,",
  "SA11bsa054_u:3157": "pratipattiṣu śatrunirghātanasaṃjñā //",
  "SA11bsa054_u:3158": "yaduktaṃ sūtrāṇāṃ ca sadekṣaṇāditi [śikṣā. sa. kā.-6],",
  "SA11bsa054_u:3159": "tadupadarśayitumāha-",
  "SA11bsa054_u:3160": "etaccānyacca buddhoktaṃ jñeyaṃ sūtrāntavācanāt // Bca_5.103 //",
  "SA11bsa054_u:3161": "etadiha śāstre pratipāditam,",
  "SA11bsa054_u:3162": "anyadyadiha noktam /",
  "SA11bsa054_u:3163": "buddhena bhagavatā bodhisattvānāṃ karaṇīyatayā nirdiṣṭam,",
  "SA11bsa054_u:3164": "tannānāsūtrāntārthaparicayād veditavyam //",
  "SA11bsa054_u:3165": "etadeva darśayati-",
  "SA11bsa054_u:3166": "śikṣāḥ sūtreṣu dṛśyante tasmātsūtrāṇi vācayet /",
  "SA11bsa054_u:3167": "śikṣā bodhisattvānāṃ heyopādeyalakṣaṇāḥ /",
  "SA11bsa054_u:3168": "sūtreṣu mahāyānasūtrānteṣu ratnameghādiṣu /",
  "SA11bsa054_u:3169": "yata evaṃ tasmāt /",
  "SA11bsa054_u:3170": "idaṃ tu viśeṣanirdeśamāha-",
  "SA11bsa054_u:3171": "ākāśagarbhasūtre ca mūlāpattīrnirūpayet // Bca_5.104 //",
  "SA11bsa054_u:3172": "(Bcp 78) āryākāśagarbhasūtre kṣatriyasya mūrdhābhiṣiktasya pañca mūlāpattayo nirdiṣṭāḥ /",
  "SA11bsa054_u:3173": "tathā sāmānyena ekā mūlāpattiḥ /",
  "SA11bsa054_u:3174": "tathā ādikarmikasya bodhisattvasya aṣṭau mūlāpattaya iti /",
  "SA11bsa054_u:3175": "tathā ca tatroktam- pañca kulaputra kṣatriyasya mūrdhābhiṣiktasya mūlāpattayaḥ yābhirmūlāpattibhiḥ kṣatriyo mūrdhābhiṣiktaḥ sarvāṇi pūrvāvaropitāni kuśalamūlāni jhoṣayati /",
  "SA11bsa054_u:3176": "vastupatitaḥ parājitaḥ sarvadevamanuṣyasukhebhyaḥ apāyagāmī bhavati /",
  "SA11bsa054_u:3177": "katamāḥ pañca?",
  "SA11bsa054_u:3178": "yaḥ kulaputra kṣatriyo mūrdhābhiṣiktaḥ staupikaṃ vastu apaharati sāṃghikaṃ vā cāturdiśasaṃghe niryātitaṃ vā,",
  "SA11bsa054_u:3179": "svayaṃ vā apaharati hārayati vā /",
  "SA11bsa054_u:3180": "iyaṃ prathamā mūlāpattiḥ /",
  "SA11bsa054_u:3181": "evaṃ triyānabhāṣitadharmapratikṣepāt dvitīyā /",
  "SA11bsa054_u:3182": "pravrajitasya śīlavato duḥśīlasya vā kāṣāyāpaharaṇāt,",
  "SA11bsa054_u:3183": "gṛhasthakaraṇāt,",
  "SA11bsa054_u:3184": "kāyaprahārāt,",
  "SA11bsa054_u:3185": "cārake prakṣepāt,",
  "SA11bsa054_u:3186": "jīvitaviyojanādvā tṛtīyā /",
  "SA11bsa054_u:3187": "pañcānantaryeṣvanyatamakaraṇāccaturthī /",
  "SA11bsa054_u:3188": "mithyādṛṣṭeḥ,",
  "SA11bsa054_u:3189": "daśākuśalakarmapathasamādānāt,",
  "SA11bsa054_u:3190": "parasamādāpanādvā pañcamīti //",
  "SA11bsa054_u:3191": "tathā grāmabhedādikaraṇāt sarveṣāṃ sādhāraṇī caikā /",
  "SA11bsa054_u:3192": "tatraivoktam-",
  "SA11bsa054_u:3193": "ādikarmikāṇāṃ mahāyānasaṃprasthitānāṃ kulaputrāṇāṃ kuladuhitṛṇāṃ ca aṣṭau mūlāpattayaḥ,",
  "SA11bsa054_u:3194": "yāmirmūlāpattibhiḥ skhalitā ādikarmikā mahāyānasaṃprasthitāḥ sarvāṇi pūrvāropitānītyādi pūrvavat /",
  "SA11bsa054_u:3195": "katamā aṣṭau?",
  "SA11bsa054_u:3196": "ye sattvāḥ pūrvaduścaritahetunā asmin kliṣṭe pañcakaṣāye loke utpannāḥ,",
  "SA11bsa054_u:3197": "te itvarakuśalamūlāḥ /",
  "SA11bsa054_u:3198": "yāvat, teṣāmidaṃ paramaṃ gambhīraṃ śūnyatāpratisaṃyuktaṃ sūtrāntaṃ yāvadvistareṇāgrataḥ smārayanti prakāśayanti /",
  "SA11bsa054_u:3199": "te hi akṛtaśramā bālapṛthagjanāḥ śṛṇvanta utrasyanti,",
  "SA11bsa054_u:3200": "yāvad vivartayanti anuttarāyāḥ samyaksaṃbodheścittam,",
  "SA11bsa054_u:3201": "śrāvakayāne cittaṃ praṇidadhati /",
  "SA11bsa054_u:3202": "eṣā ādikarmikasya bodhisattvasya mūlāpattiḥ prathamā,",
  "SA11bsa054_u:3203": "yayā mūlāpattyā ityādi pūrvavat /",
  "SA11bsa054_u:3204": "tasmādbodhisattvena parasattvānāṃ parapudgalānāmāśayānuśayaṃ prathamaṃ jñātvā yathāśayānāṃ sattvānāmanupūrveṇa dharmadeśanā kartavyeti /",
  "SA11bsa054_u:3205": "sopāyāyāḥ samyaksaṃbodhervinivartya hīnayāne parasya cittamutpādayato dvitīyā /",
  "SA11bsa054_u:3206": "prātimokṣaśikṣāsaṃvaraṃ vihāya mahāyāne cittotpādamātreṇa tatpaṭhanena cāsya śuddhiprakāśanāt tṛtīyā /",
  "SA11bsa054_u:3207": "śrāvakādiyānasya tatphalasya gopananindāprakāśanāt,",
  "SA11bsa054_u:3208": "mahāyāne sarvaśuddhiprakāśanāt,",
  "SA11bsa054_u:3209": "pareṣāṃ tadvacanakaraṇāccaturthī /",
  "SA11bsa054_u:3210": "kīrtilābhādihetoḥ mahāyānapaṭhanādinā,",
  "SA11bsa054_u:3211": "tathā tatpratyayāt pareṣāṃ kutsānindādibhāṣaṇāt,",
  "SA11bsa054_u:3212": "ātmotkarṣaṇāt,",
  "SA11bsa054_u:3213": "uttaramanuṣyadharmopagamāt pañcamī /",
  "SA11bsa054_u:3214": "pāṭhamātreṇa gambhīradharmādhigamaprakāśanāt,",
  "SA11bsa054_u:3215": "pareṣāṃ tathaiva samādāpanāt ṣaṣṭhī /",
  "SA11bsa054_u:3216": "kṣatriyasya purohitāmātyacaṇḍālairye bhikṣavo daṇḍitā arthadaṇḍena sāṃghikaṃ staupikaṃ vā cāturdiśasāṃghikaṃ vā dravyamapahṛtya tebhya evopanāmayanti /",
  "SA11bsa054_u:3217": "te ca kṣatriyā ubhaye 'pi mūlāpattimāpadyante /",
  "SA11bsa054_u:3218": "iyaṃ saptamī /",
  "SA11bsa054_u:3219": "dharmādharmavivādanāpūrvaṃ śikṣāpraṇayanāt,",
  "SA11bsa054_u:3220": "tanmūlācāravipannānāṃ satkārāt,",
  "SA11bsa054_u:3221": "prahāṇikānāmupabhogaparibhogāṇyanyatra pariṇāmanāt ubhaye 'pi mūlāpattimāpadyante /",
  "SA11bsa054_u:3222": "iyamaṣṭamī //",
  "SA11bsa054_u:3223": "āsāṃ ca mūlāpattīnāṃ sukhagrahaṇārthaṃ śāstrakāropadarśitāḥ saṃgrahakārikā ucyante-",
  "SA11bsa054_u:3224": "ratnatrayasvaharaṇādāpatpārājikā matā /",
  "SA11bsa054_u:3225": "saddharmasya pratikṣepād dvitīyā muninoditā //",
  "SA11bsa054_u:3226": "(Bcp 79) duḥśīlasyāpi vā bhikṣoḥ kāṣāyastainyatāḍanāt /",
  "SA11bsa054_u:3227": "cārake vā vinikṣepādapapravrājanena ca //",
  "SA11bsa054_u:3228": "pañcānantaryakaraṇānmithyādṛṣṭigraheṇa ca /",
  "SA11bsa054_u:3229": "grāmādibhedanādvāpi mūlāpattirjinoditā //",
  "SA11bsa054_u:3230": "śūnyatāyāśca kathanātsattveṣvakṛtabuddhiṣu /",
  "SA11bsa054_u:3231": "buddhatvaprasthitānāṃ tu saṃbodhervinivartanāt //",
  "SA11bsa054_u:3232": "prātimokṣaṃ parityājya mahāyāne niyojanāt /",
  "SA11bsa054_u:3233": "śiṣyayānaṃ na rāgādiprahāṇāyeti vā grahāt //",
  "SA11bsa054_u:3234": "pareṣāṃ grahaṇādvāpi punaḥ svaguṇakāśanāt /",
  "SA11bsa054_u:3235": "parapaṃsanato lābhasatkāraślokahetunā //",
  "SA11bsa054_u:3236": "gambhīrakṣāntiko 'smīti mithyaiva kathanātpunaḥ /",
  "SA11bsa054_u:3237": "daṇḍāpayedvā śramaṇān dadyādvā śaraṇatrayāt //",
  "SA11bsa054_u:3238": "gṛhṇīyāddīyamānaṃ vā śamathatyājanātpunaḥ /",
  "SA11bsa054_u:3239": "pratisaṃlīnabhogaṃ ca svādhyāyiṣu nivedanāt //",
  "SA11bsa054_u:3240": "mūlā āpattayo hyetā mahānarakahetavaḥ /",
  "SA11bsa054_u:3241": "āryasyākāśagarbhasya svapne deśyāḥ puraḥsthitaiḥ //",
  "SA11bsa054_u:3242": "bodhicittaparityāgādyācakāyāpradānataḥ /",
  "SA11bsa054_u:3243": "tīvramātsaryalobhābhyāṃ krodhādvā sattvatāḍanāt //",
  "SA11bsa054_u:3244": "prasādyamāno yatnena sattveṣu na titikṣate /",
  "SA11bsa054_u:3245": "kleśātparānuvṛttyā vā saddharmābhāsavarṇanāt //",
  "SA11bsa054_u:3246": "iti //",
  "SA11bsa054_u:3247": "tasminneva sūtre samuddharaṇamāsāmuktam //",
  "SA11bsa054_u:3248": "śikśāsamuccaye 'pi bodhisattvānāṃ karaṇīyamupadiṣṭamiti tadapi nirūpaṇīyamityāha-",
  "SA11bsa054_u:3249": "śikṣāsamuccayo 'vaśyaṃ draṣṭavyaśca punaḥ punaḥ /",
  "SA11bsa054_u:3250": "vistareṇa sadācāro yasmāttatra pradarśitaḥ // Bca_5.105 //",
  "SA11bsa054_u:3251": "śikśāsamuccayo 'pi svayamebhireva kṛtaḥ /",
  "SA11bsa054_u:3252": "avaśyaṃ niyamena /",
  "SA11bsa054_u:3253": "draṣṭavyaḥ punaḥ punarasakṛt /",
  "SA11bsa054_u:3254": "abhyasanīya iti bhāvaḥ /",
  "SA11bsa054_u:3255": "kutaḥ? yasmāt satāṃ bodhisattvānām /",
  "SA11bsa054_u:3256": "ācaraṇamācāra itikartavyatā /",
  "SA11bsa054_u:3257": "tatra śikṣāsamuccaye /",
  "SA11bsa054_u:3258": "vistareṇa prabandhena /",
  "SA11bsa054_u:3259": "pradarśitaḥ vispaṣṭīkṛtya prakāśitaḥ, tasmāt //",
  "SA11bsa054_u:3260": "yadi tasyābhyāse 'śaktiḥ, tadā-",
  "SA11bsa054_u:3261": "saṃkṣepeṇāthavā tāvatpaśyetsūtrasamuccayam /",
  "SA11bsa054_u:3262": "nānāsūtraikadeśānāṃ vā samuccayamebhireva kṛtaṃ saṃkṣepeṇa paśyet vyavalokayet granthato 'rthato vā /",
  "SA11bsa054_u:3263": "atrāpi pūrvakameva prayojanam // yadi vā-",
  "SA11bsa054_u:3264": "(Bcp 80) āryanāgārjunābaddhaṃ dvitīyaṃ ca prayatnataḥ // Bca_5.106 //",
  "SA11bsa054_u:3265": "āryanāgārjunapādairnibaddhaṃ dvitīyaṃ śikṣāsamuccayaṃ sūtrasamuccayaṃ ca paśyet prayatnataḥ ādarataḥ /",
  "SA11bsa054_u:3266": "yadiha na dṛśyate,",
  "SA11bsa054_u:3267": "tat tatra dṛśyate iti bhāvaḥ //",
  "SA11bsa054_u:3268": "niyamena śikṣādarśane 'pi sākalyena sarveṣāmupayogamāha-",
  "SA11bsa054_u:3269": "yato nivāryate yatra yadeva ca niyujyate /",
  "SA11bsa054_u:3270": "tallokacittarakṣārthaṃ śikṣāṃ dṛṣṭvā samācaret // Bca_5.107 //",
  "SA11bsa054_u:3271": "yato heyādakaraṇīyānnivāryate,",
  "SA11bsa054_u:3272": "na karaṇīyametaditi pratiṣidhyate /",
  "SA11bsa054_u:3273": "yatra śikśāsamuccaye sūtrasamuccaye vā /",
  "SA11bsa054_u:3274": "yadeva karma kartavyatayā niyujyate vidhīyate,",
  "SA11bsa054_u:3275": "tat prasiddhaṃ vihitaṃ vā /",
  "SA11bsa054_u:3276": "lokānāṃ cittamāśayaḥ tasya rakṣārtham,",
  "SA11bsa054_u:3277": "tadyathā vikopitaṃ na syāt /",
  "SA11bsa054_u:3278": "śikṣāṃ dṛṣṭvā śikṣāsamuccayādiṣu /",
  "SA11bsa054_u:3279": "pratipādaṃ samācaret,",
  "SA11bsa054_u:3280": "yatra yadyathā yujyate,",
  "SA11bsa054_u:3281": "tatra tathā vyavaharet /",
  "SA11bsa054_u:3282": "anyathā arthasaṃmūḍhavyavahārasya āpattikaśmalatā syāt //",
  "SA11bsa054_u:3283": "etāvatā ātmabhāvasya śuddhirākhyātā / yadāha-",
  "SA11bsa054_u:3284": "ātmabhāvasya kā śuddhiḥ pāpakleśaviśodhanam /",
  "SA11bsa054_u:3285": "saṃbuddhoktyanusāreṇa yatnābhāve tvapāyagaḥ //",
  "SA11bsa054_u:3286": "iti //",
  "SA11bsa054_u:3287": "[śikṣā. sa. kārikā-19]",
  "SA11bsa054_u:3288": "yaduktam- sadā smṛtisaṃprajanyacāriṇā bhavitavyamiti,",
  "SA11bsa054_u:3289": "tataḥ smṛteḥ svanāmnaiva svarūpaṃ pratītam /",
  "SA11bsa054_u:3290": "saṃprajanyasya tu na jñāyate kīdṛśamiti,",
  "SA11bsa054_u:3291": "tatsvarūpapratipattaye prāha-",
  "SA11bsa054_u:3292": "etadeva samāsena saṃprajanyasya lakṣaṇam /",
  "SA11bsa054_u:3293": "yatkāyacittāvasthāyāḥ pratyavekṣā muhurmuhuḥ // Bca_5.108 //",
  "SA11bsa054_u:3294": "yatkāyāvasthāyāḥ cittāvasthāyāśca sarveryāpatheṣu pratyavekṣā nirūpaṇaṃ sarvavāraṃ yathā pratipāditaṃ prāk //",
  "SA11bsa054_u:3295": "sarvametaduktaśikṣākauśalaṃ karmaṇā niṣpādayitavyaṃ na vacanamātreṇeti niyamayitumāha-",
  "SA11bsa054_u:3296": "kāyenaiva paṭhiṣyāmi vākpāṭhena tu kiṃ bhavet /",
  "SA11bsa054_u:3297": "cikitsāpāṭhamātreṇa rogiṇaḥ kiṃ bhaviṣyati // Bca_5.109 //",
  "SA11bsa054_u:3298": "manaḥpūrvaṃgamatvāt kāyavyāpārasya,",
  "SA11bsa054_u:3299": "so 'pyanenaiva pratipāditaḥ /",
  "SA11bsa054_u:3300": "pratipattyā sarvaṃ saṃpādayiṣyāmi,",
  "SA11bsa054_u:3301": "na tu śabdamātraghoṣaṇayā niṣphalatvāditi bodhisattvena yatitavyam /",
  "SA11bsa054_u:3302": "kathamiva? vaidyakaśāstrādhyayanamātreṇa tatkriyāmakurvato vyādhigrastasya kiṃ phalaṃ niṣpatsyate?",
  "SA11bsa054_u:3303": "tāvanmātreṇa rogasya tasyāvinivṛtteḥ /",
  "SA11bsa054_u:3304": "na kiṃciditi bhāvaḥ /",
  "SA11bsa054_u:3305": "tasmāt sarvametat kriyānuṣṭhānena niṣpādayitavyamiti //",
  "SA11bsa054_u:3306": "iti prajñākaramativiracitāyāṃ bodhicaryāvatārapañjikāyāṃ saṃprajanyarakṣaṇaṃ nāma pañcamaḥ paricchedaḥ //",
  "SA11bsa054_u:3307": "(Bcp 91)",
  "SA11bsa054_u:3308": "6. kṣāntipāramitā nāma ṣaṣṭhaḥ paricchedaḥ /",
  "SA11bsa054_u:3309": "tadevaṃ bahudhā śīlaviśuddhiṃ pratipādya ātmabhāvādīnāṃ rakṣāṃ śuddhiṃ pratipādya śubhaviśuddhiṃ pratipādayitum, yaccoktam-",
  "SA11bsa054_u:3310": "kṣameta śrutameṣeta saṃśrayeta vanaṃ tataḥ /",
  "SA11bsa054_u:3311": "samādhānāya yujyeta bhāvayedaśubhādikam //",
  "SA11bsa054_u:3312": "[śikṣā. sa. kārikā-20]",
  "SA11bsa054_u:3313": "ityetacca abhidhātumupakramate sarvamityādinā-",
  "SA11bsa054_u:3314": "sarvametatsucaritaṃ dānaṃ sugatapūjanam /",
  "SA11bsa054_u:3315": "kṛtaṃ kalpasahasrairyatpratighaḥ pratihanti tat // Bca_6.1 //",
  "SA11bsa054_u:3316": "sarvametaditi śīlasaṃvarasamādānaprasūtam /",
  "SA11bsa054_u:3317": "sucaritaṃ kuśalaṃ karma /",
  "SA11bsa054_u:3318": "dānaṃ trividham /",
  "SA11bsa054_u:3319": "sāmānyena sugatapūjanamapi trividham /",
  "SA11bsa054_u:3320": "kṛtam upārjitamanekaiḥ kalpasahasrairyat tat sarvaṃ pratighaḥ sattvavidveṣaḥ pratihanti nirdahati bahnilava iva tṛṇasaṃghātam //",
  "SA11bsa054_u:3321": "āryamañjuśrīvikrīḍitasūtre cāha- pratighaḥ pratigha iti mañjuśrīḥ kalpaśatopacitaṃ kuśalaṃ pratihanti,",
  "SA11bsa054_u:3322": "tenocyate pratigha iti //",
  "SA11bsa054_u:3323": "āryasarvāstivādinā paṭhyate- paśyatha bhikṣava etaṃ bhikṣuṃ keśanakhastūpe sarvāṅgena praṇipatya cittamabhiprasādayantam?",
  "SA11bsa054_u:3324": "evaṃ bhadanta /",
  "SA11bsa054_u:3325": "anena bhikṣavo bhikṣuṇā yāvatī bhūmirākrāntā,",
  "SA11bsa054_u:3326": "adhaścaturaśītiyojanasahasrāṇi,",
  "SA11bsa054_u:3327": "yāvat kāñcanavajramaṇḍalāntare yāvantyo vālikāḥ,",
  "SA11bsa054_u:3328": "tāvantyanena bhikṣuṇā cakravartirājyasahasrāṇi paribhoktavyāni /",
  "SA11bsa054_u:3329": "yāvat /",
  "SA11bsa054_u:3330": "athāyuṣmānupāliryena bhagavāṃstenāñjaliṃ praṇamya bhagavantametadavocat- yaduktaṃ bhagavatā asya bhikṣorevaṃ mahānti kuśalamūlāni /",
  "SA11bsa054_u:3331": "kutremāni bhagavan kuśalāni tanutvaṃ parikṣayaṃ paryādānaṃ gacchanti?",
  "SA11bsa054_u:3332": "nāhamupāle evaṃ kṣatimupahatiṃ ca samanupaśyāmi yathā sabrahmacārī sabrahmacāriṇo 'ntike duṣṭacittamutpādayati /",
  "SA11bsa054_u:3333": "tatropāle imāni mahānti kuśalamūlāni tanutvaṃ parikṣayaṃ paryādānaṃ gacchanti /",
  "SA11bsa054_u:3334": "tasmāttarhi upāle evaṃ śikṣitavyaṃ yaddagdhasthūṇāyāmapi cittaṃ na pradūṣayiṣyāmaḥ,",
  "SA11bsa054_u:3335": "prāgeva savijñānake kāye iti //",
  "SA11bsa054_u:3336": "ata evāha-",
  "SA11bsa054_u:3337": "na ca dveṣasamaṃ pāpaṃ na ca kṣāntisamaṃ tapaḥ /",
  "SA11bsa054_u:3338": "tasmātkṣāntiṃ prayatnena bhāvayedvividhairnayaiḥ // Bca_6.2 //",
  "SA11bsa054_u:3339": "na ca dveṣeṇa samaṃ pāpamaśubhaṃ puṇyābhibhavaheturasti /",
  "SA11bsa054_u:3340": "na ca kṣāntyā titikṣayā samaṃ tulyaṃ tapaḥ /",
  "SA11bsa054_u:3341": "sumahatpariśramasādhyatvāt sukṛtam /",
  "SA11bsa054_u:3342": "yata evam, tasmāt kṣāntiṃ kṣamāṃ sarvatātparyeṇa bhavayedabhyaset /",
  "SA11bsa054_u:3343": "vividhairnānāprakārairupāyairvakṣyamāṇaiḥ //",
  "SA11bsa054_u:3344": "(Bcp 82) dṛṣṭadharma eva dveṣasya doṣān vṛttatrayeṇopadarśayannāha-",
  "SA11bsa054_u:3345": "manaḥ śamaṃ na gṛhṇāti na prītisukhamaśrute /",
  "SA11bsa054_u:3346": "na nidrāṃ na dhṛtiṃ yāti dveṣaśalye hṛdi sthite // Bca_6.3 //",
  "SA11bsa054_u:3347": "pūjayatyarthamānauryān ye 'pi cainaṃ samāśritāḥ /",
  "SA11bsa054_u:3348": "te 'pyanaṃ hantumicchanti svāminaṃ dveṣadurbhagam // Bca_6.4 //",
  "SA11bsa054_u:3349": "suhṛdo 'pyudvijante 'smād dadāti na ca sevyate /",
  "SA11bsa054_u:3350": "saṃkṣepānnāsti tatkiṃcit krodhano yena susthitaḥ // Bca_6.5 //",
  "SA11bsa054_u:3351": "śamaṃ praśamaṃ na gṛhṇāti nāśrayate /",
  "SA11bsa054_u:3352": "anupaśānta eva sadā dveṣānalaprajvalitatvāt na prītisukhaṃ saumanasyasukhamaśnute āpnoti,",
  "SA11bsa054_u:3353": "tenaivākrāntatvāt /",
  "SA11bsa054_u:3354": "na nidrāṃ na dhṛtiṃ cittasukhaṃ labhate kāyacittasaṃtāpakāriṇi dveṣaśalye hṛdayanivāsini /",
  "SA11bsa054_u:3355": "pūjayati satkaroti lābhasatkārairyān /",
  "SA11bsa054_u:3356": "ye 'pi cānujīvinaḥ,",
  "SA11bsa054_u:3357": "evaṃ dveṣiṇaṃ svāminamapakartumicchanti /",
  "SA11bsa054_u:3358": "kimiti? dveṣadurbhagam apriyamiti hetupadametat /",
  "SA11bsa054_u:3359": "suhṛdo bhitrāṇyapi udvijante uttrasanti asmād dveṣiṇaḥ /",
  "SA11bsa054_u:3360": "dānonmukho 'pi bhṛtyavargairna sevyate nopagamyate /",
  "SA11bsa054_u:3361": "kiṃ bahunā? idamiha saṃkṣepeṇāvadhāryatām- nāsti tadupaśamakāraṇaṃ kiṃcidyena kopanaḥ sukhaṃ labheta //",
  "SA11bsa054_u:3362": "cittasya karkaśāvasthā dveṣaḥ /",
  "SA11bsa054_u:3363": "tasyodbhūtavṛttistu krodhaḥ,",
  "SA11bsa054_u:3364": "yadvaśāt daṇḍādigrahaṇaṃ kriyate /",
  "SA11bsa054_u:3365": "iti anayorbhede 'pi dvayorapi parihartavyatayā abhedenaiva nirdeśaḥ //",
  "SA11bsa054_u:3366": "evamiha dṛṣṭadharme 'pi dveṣadoṣānavagamya tatparityāgāya yatnavatā bhavitavyamityāha-",
  "SA11bsa054_u:3367": "evamādīni duḥkhāni karotītyarisaṃjñayā /",
  "SA11bsa054_u:3368": "yaḥ krodhaṃ hanti nirbandhāt sa sukhīha paratra ca // Bca_6.6 //",
  "SA11bsa054_u:3369": "evaṃ yathoktaprakāreṇa duḥkhāni janayati yasmāt,",
  "SA11bsa054_u:3370": "tasmād yaḥ sukṛtātmā nirbandhāt,",
  "SA11bsa054_u:3371": "gāḍhābhiniveśāt /",
  "SA11bsa054_u:3372": "ārabdhavīrya ityarthaḥ /",
  "SA11bsa054_u:3373": "sa sukhī ihaloke paraloke ca //",
  "SA11bsa054_u:3374": "idānīṃ dveṣopaghātāya tatkāraṇamupahantuṃ vyavasthāṃ kurvannāha-",
  "SA11bsa054_u:3375": "aniṣṭakaraṇājjātamiṣṭasya ca vighātanāt /",
  "SA11bsa054_u:3376": "daurmanasyāśanaṃ prāpya dveṣo dṛpto nihanti mām // Bca_6.7 //",
  "SA11bsa054_u:3377": "tasmādvighātayiṣyāmi tasyāśanamahaṃ ripoḥ /",
  "SA11bsa054_u:3378": "ātmātmīyagrahaprasūte iṣṭāniṣṭe /",
  "SA11bsa054_u:3379": "ātmātmīyayoḥ sukhasādhanamiṣṭam,",
  "SA11bsa054_u:3380": "tadviparītamaniṣṭam,",
  "SA11bsa054_u:3381": "iti kalpanākṛtamevaitat /",
  "SA11bsa054_u:3382": "na tu paramārthataḥ kiṃcidiṣṭamaniṣṭaṃ vā saṃbhavati /",
  "SA11bsa054_u:3383": "tasmānmithyābhiniveśavāsanāvaśāt aniṣṭasya karaṇāt,",
  "SA11bsa054_u:3384": "iṣṭasya copahananād daurmanasyaṃ mānasaṃ duḥkhamupajāyate,",
  "SA11bsa054_u:3385": "tasmāt tatkāriṇi tadvirodhini vā dveṣa utpadyate /",
  "SA11bsa054_u:3386": "iti daurmanasyameva balabadbhojanaṃ (Bcp 83)",
  "SA11bsa054_u:3387": "labdhasāmarthyaḥ san dveṣo nihanti mām iti niścitya tatpuṣṭikāraṇaṃ ca haniṣyāmi prathamataḥ /",
  "SA11bsa054_u:3388": "tasmin hate sukhameva /",
  "SA11bsa054_u:3389": "tasya hananāt,",
  "SA11bsa054_u:3390": "samūlaghātaṃ hatasya punarutthānāyogācca //",
  "SA11bsa054_u:3391": "nanu ko 'yamatyarthamabhiniveśo bhavata ityāha-",
  "SA11bsa054_u:3392": "yasmānna madvadhādanyatkṛtyamasyāsti vairiṇaḥ // Bca_6.8 //",
  "SA11bsa054_u:3393": "yasmāt mama vadhaṃ vihāya rātriṃdivamaparaṃ na kiṃcid dveṣasya vairiṇaḥ karaṇīyamasti //",
  "SA11bsa054_u:3394": "evaṃ dveṣadoṣān vibhāvya sarvopāyena tadvipakśabhūtāṃ kṣāntimutpādayet /",
  "SA11bsa054_u:3395": "tatra kṣāntistrividhā dharmasaṃgītisūtre 'bhihitā /",
  "SA11bsa054_u:3396": "tadyathā- duḥkhādhivāsanākṣāntiḥ,",
  "SA11bsa054_u:3397": "dharmanidhyānakṣāntiḥ,",
  "SA11bsa054_u:3398": "parāpakāramarṣaṇakṣāntiśca /",
  "SA11bsa054_u:3399": "tatra tāvadduḥkhādhivāsanākṣāntimadhikṛtyāha-",
  "SA11bsa054_u:3400": "atyaniṣṭāgamenāpi na kṣobhyā muditā mayā /",
  "SA11bsa054_u:3401": "daurmanasye 'pi nāstīṣṭaṃ kuśalaṃ tvavahīyate // Bca_6.9 //",
  "SA11bsa054_u:3402": "duḥkhādhivāsanākṣāntivipakṣaḥ aniṣṭāgamaprāptaduḥkhabhīrutā,",
  "SA11bsa054_u:3403": "iṣṭavighātaprāptaśca sukhābhiṣvaṅgaḥ /",
  "SA11bsa054_u:3404": "tābhyāṃ daurmanasyam /",
  "SA11bsa054_u:3405": "tato dveṣo līnacittatā vā /",
  "SA11bsa054_u:3406": "ata evāha candrapradīpasūtresukhe 'nabhiṣvaṅgaḥ,",
  "SA11bsa054_u:3407": "duḥkhe 'vaimukhyam /",
  "SA11bsa054_u:3408": "iti /",
  "SA11bsa054_u:3409": "ratnameghasūtre 'pyuktam- ya ime ādhyātmikāḥ śokaparidevaduḥkhadaurmanasyopāyāsāḥ,",
  "SA11bsa054_u:3410": "tān kṣamate adhivāsayatīti //",
  "SA11bsa054_u:3411": "ato yadi nāma mama śiraśchidyate,",
  "SA11bsa054_u:3412": "tathāpi na kṣobhyā na vikopayitavyā muditā mayā /",
  "SA11bsa054_u:3413": "muditā hi daurmanasyapratipakṣaḥ /",
  "SA11bsa054_u:3414": "duḥkhāgame 'pi pramuditacittasya daurmanasyānavakāśāt,",
  "SA11bsa054_u:3415": "iti daurmanasyanirāsāya muditā yatnena rakṣitavyā /",
  "SA11bsa054_u:3416": "kutaḥ? daurmanasye 'pi kṛte iṣṭavighāte sati nāstīṣṭaṃ nābhilaṣitaṃ setsyati /",
  "SA11bsa054_u:3417": "ayaṃ tu viśeṣaḥ syāt- kuśalaṃ punarupahanyate //",
  "SA11bsa054_u:3418": "muditā ca āryākśayamatisūtre varṇitā- tatra katamā muditā?",
  "SA11bsa054_u:3419": "yā buddhadharmāṇāmanusmaraṇāt prītiḥ prasādaḥ prāmodyaṃ cittasyānavalīnatā anavamṛdyatā aparitarṣaṇatā,",
  "SA11bsa054_u:3420": "sarvakāmaratīnāmapakarṣaṇāt sarvadharmaratīnāṃ pratiṣṭhānam,",
  "SA11bsa054_u:3421": "cittasya prāmodyam,",
  "SA11bsa054_u:3422": "kāyasyaudvilyam,",
  "SA11bsa054_u:3423": "buddheḥ saṃpraharṣaṇam,",
  "SA11bsa054_u:3424": "manasa utpalavaḥ,",
  "SA11bsa054_u:3425": "tathāgatakāyābhinandanaratiḥ /",
  "SA11bsa054_u:3426": "iti vistaraḥ //",
  "SA11bsa054_u:3427": "kiṃ cedamavicārayato daurmanasyamutpadyate ityāha-",
  "SA11bsa054_u:3428": "yadyastyeva pratīkāro daurmanasyena tatra kim /",
  "SA11bsa054_u:3429": "atha nāsti pratīkāro daurmanasyena tatra kim // Bca_6.10 //",
  "SA11bsa054_u:3430": "yadi ca iṣṭavighātanivartanāya aniṣṭopanipātapratiṣedhāya ca pratīkāraḥ upāyāntaramasti,",
  "SA11bsa054_u:3431": "tadā daurmanasyena tatra kim?",
  "SA11bsa054_u:3432": "tadeva anuṣṭhīyatām /",
  "SA11bsa054_u:3433": "atha nāsti, tadāpi daurmanasyena tatra kim?",
  "SA11bsa054_u:3434": "na kiṃcit prayojanam /",
  "SA11bsa054_u:3435": "upāyābhāvāt sarvathā gatametat /",
  "SA11bsa054_u:3436": "iti vicārya daurmanasyanivartanameva varam //",
  "SA11bsa054_u:3437": "abhyāsād duḥkhamabādhakaṃ bhavatīti prasādhayitumupakramate-",
  "SA11bsa054_u:3438": "duḥkhaṃ nyakkārapāruṣyamayaśaścetyanīpsitam /",
  "SA11bsa054_u:3439": "priyāṇāmātmano vāpi śatroścaitadviparyayāt // Bca_6.11 //",
  "SA11bsa054_u:3440": "(Bcp 84) duḥkhaṃ kāyikaṃ mānasikaṃ ceti dvividham /",
  "SA11bsa054_u:3441": "tatra kāyikaṃ daṇḍādighātajam /",
  "SA11bsa054_u:3442": "mānasikaṃ nyakkārādinimittam /",
  "SA11bsa054_u:3443": "tatra nyakkāro dhikkāraḥ /",
  "SA11bsa054_u:3444": "pārūṣyaṃ marmaghaṭṭanāvacanam /",
  "SA11bsa054_u:3445": "ayaśaśca akīrtiḥ vaiguṇyaprakāśanam /",
  "SA11bsa054_u:3446": "ityetatsarvamanabhilaṣitam /",
  "SA11bsa054_u:3447": "yadi pareṣāṃ śivaṃ nanu?",
  "SA11bsa054_u:3448": "tadarthamāha- priyāṇām /",
  "SA11bsa054_u:3449": "ātmīyatvena ye svīkṛtāḥ,",
  "SA11bsa054_u:3450": "premasthānaṃ teṣāmātmanaśca /",
  "SA11bsa054_u:3451": "duḥkhādikārakasya punaḥ śatroretadviparyayāt /",
  "SA11bsa054_u:3452": "tasya duḥkhādikamabhīṣṭameva //",
  "SA11bsa054_u:3453": "tatra duḥkhasahiṣṇutāṃ tāvannirākartumāha-",
  "SA11bsa054_u:3454": "kathaṃcillabhyate saukhyaṃ duḥkhaṃ sthitamayatnataḥ /",
  "SA11bsa054_u:3455": "duḥkhenaiva ca niḥsāraḥ cetastasmād dṛḍhībhava // Bca_6.12 //",
  "SA11bsa054_u:3456": "mahatā prāyatnena kuśalapakṣamupasevya kadācit karhicit sudurlabhaṃ saṃsāre sāsravaṃ sukhaṃ labhyate /",
  "SA11bsa054_u:3457": "duḥkhaṃ tu sarvadā sulabham,",
  "SA11bsa054_u:3458": "ayatnasiddhatvāt,",
  "SA11bsa054_u:3459": "iti tadabhyāso na duṣkaraḥ,",
  "SA11bsa054_u:3460": "sarvadā paricitatvāt /",
  "SA11bsa054_u:3461": "kiṃ ca /",
  "SA11bsa054_u:3462": "saṃsāraniḥsaraṇopāyo 'pi duḥkhameva /",
  "SA11bsa054_u:3463": "tathāpi pātheyarūpatayā tatparigraho yukta eva /",
  "SA11bsa054_u:3464": "yata evam, tasmāt he citta,",
  "SA11bsa054_u:3465": "duḥkhānubhavanāya dṛḍhībhava,",
  "SA11bsa054_u:3466": "mā kātaratāmāśrayasva //",
  "SA11bsa054_u:3467": "api ca / idaṃ duḥkhaṃ mahārthasādhakatvāt soḍhumucitam,",
  "SA11bsa054_u:3468": "iti manasi kartavyam, ityāha-",
  "SA11bsa054_u:3469": "durgāputrakakarṇāṭā dāhacchedādivedanām /",
  "SA11bsa054_u:3470": "vṛthā sahante muktyarthamahaṃ kasmāttu kātaraḥ // Bca_6.13 //",
  "SA11bsa054_u:3471": "durgāputrakāḥ caṇḍīsutāḥ /",
  "SA11bsa054_u:3472": "mahānavamīsamayādiṣu trirātramekāhaṃ vā upoṣya gātradāhacchedanabhedanaṃ kurvanto duḥkhāṃ vedanāṃ niṣphalamevānubhavanti /",
  "SA11bsa054_u:3473": "tathā karṇāṭadeśādisamudbhūtā dākṣiṇātyā uparināmalikhanamātrābhimānataḥ parasparaṃ spardhamānā anekābhiḥ kāraṇābhirduḥkhamanubhavanto jīvitamapyutsṛjanti /",
  "SA11bsa054_u:3474": "ahaṃ tu svaparātmanoḥ paramadurlabhabuddhatvasādhanāya kṛtotsāhaḥ duḥkhaiḥ kasmāt kāraṇāt kātarībhavāmi?",
  "SA11bsa054_u:3475": "syādetat- atyalpaduḥkhaṃ kathaṃcitsoḍhuṃ śakyate /",
  "SA11bsa054_u:3476": "karacaraṇaśiraśchedanādiduḥkhaṃ narakādiduḥkhaṃ vā muktayarthaṃ kathaṃ nu soḍhavyamityatrāha-",
  "SA11bsa054_u:3477": "na kiṃcidasti tadvastu yadabhyāsasya duṣkaram /",
  "SA11bsa054_u:3478": "tasmānmṛduvyathābhyāsāt soḍhavyāpi mahāvyathā // Bca_6.14 //",
  "SA11bsa054_u:3479": "śāstrābhyāsakalādi kauśalādi mṛdumadhyātimātraduḥkhānubhavanādi vā vastu na tadvidyate kiṃcit yadabhyāsagocaro na bhavati /",
  "SA11bsa054_u:3480": "sarvameva abhyāsādātmasātkartuṃ śakyata iti bhāvaḥ /",
  "SA11bsa054_u:3481": "yasmāt tasmāt atyalpatarādivyathābhyāsānnarakādimahāvyathāpi soḍhuṃ [śakyate] /",
  "SA11bsa054_u:3482": "yathoktam- tatra alpaduḥkhābhyāsapūrvakaṃ kaṣṭakaṣṭatarābhyāsaḥ sidhyati /",
  "SA11bsa054_u:3483": "yathā ca abhyāsavaśāt (Bcp 85)",
  "SA11bsa054_u:3484": "sattvānāṃ duḥkhasukhasaṃjñā,",
  "SA11bsa054_u:3485": "tathā sarvaduḥkhotpādeṣu sukhasaṃjñāpratyupasthānābhyāsāt sukhasaṃjñaiva pratyupatiṣṭhate /",
  "SA11bsa054_u:3486": "evaṃ niṣpandaphalaṃ ca sarvadharmasukhākrāntaṃ nāma samādhiṃ pratilabhate /",
  "SA11bsa054_u:3487": "uktaṃ hi pitāputrasamāgame-",
  "SA11bsa054_u:3488": "asti bhagavan sarvadharmasukhākrānto nāma samādhiḥ,",
  "SA11bsa054_u:3489": "yasya samādheḥ pratilambhād bodhisattvaḥ sarvārambaṇavastuṣu sukhāmeva vedanāṃ vedayate na duḥkhām,",
  "SA11bsa054_u:3490": "nāduḥkhasukhām /",
  "SA11bsa054_u:3491": "tasya nairayikāmapi vedanāṃ kāryamāṇasya sukhasaṃjñaiva pratyupasthitā bhavati /",
  "SA11bsa054_u:3492": "mānuṣīmapi kāraṇāṃ kāryamāṇasya,",
  "SA11bsa054_u:3493": "hasteṣvapi chidyamāneṣu pādeṣvapi karṇeṣvapi nāsāsvapi,",
  "SA11bsa054_u:3494": "sukhasaṃjñaiva pratyupasthitā bhavati /",
  "SA11bsa054_u:3495": "vetrairapi tāḍyamānasya ardhavetrairapi kaśābhirapi tāḍayamānasya sukhasaṃjñā pravartate /",
  "SA11bsa054_u:3496": "bandhanāgāreṣvapi prakṣiptasya,",
  "SA11bsa054_u:3497": "tailapācikāṃ vā kriyamāṇasya,",
  "SA11bsa054_u:3498": "ikṣukuṭṭitikaṃ vā kuṭyamānasya,",
  "SA11bsa054_u:3499": "naḍacippitikaṃ vā cipyamānasya,",
  "SA11bsa054_u:3500": "tailapradyotikaṃ vā ādīpyamānasya yāvat kārṣāpaṇacchedikāṃ chidyamānasya piṣṭapācanikāṃ vā pācyamānasya,",
  "SA11bsa054_u:3501": "hastibhirvā mardyamānasya sukhasaṃjñaiva pravartate //",
  "SA11bsa054_u:3502": "iti vistaraḥ //",
  "SA11bsa054_u:3503": "syādevaitad yadi prathamata eva mṛduvyathābhyasaḥ syāt /",
  "SA11bsa054_u:3504": "yāvatā sa eva nāstīti / atrāha-",
  "SA11bsa054_u:3505": "uddaṃśadaṃśamaśakakṣutpipāsādivedanām /",
  "SA11bsa054_u:3506": "mahatkaṇḍvādiduḥkhaṃ ca kimanarthaṃ na paśyasi // Bca_6.15 //",
  "SA11bsa054_u:3507": "uddaṃśādikṛtaduḥkhamanarthaṃ kiṃ na paśyasi?",
  "SA11bsa054_u:3508": "tadayatnasiddhaṃ mṛduvyathābhyāsanimittamastyeva iti bhāvaḥ //",
  "SA11bsa054_u:3509": "punaranyathā svacittaṃ draḍhayitumāha-",
  "SA11bsa054_u:3510": "śītoṣṇavṛṣṭivātādhvavyādhibandhanatāḍanaiḥ /",
  "SA11bsa054_u:3511": "saukumāryaṃ na kartavyamanyathā vardhate vyathā // Bca_6.16 //",
  "SA11bsa054_u:3512": "sukumārataracittasya hi duḥkhamatitarāṃ bādhakaṃ bhavati,",
  "SA11bsa054_u:3513": "duḥkhe 'pi dṛḍhacittasya viparyayaḥ //",
  "SA11bsa054_u:3514": "nanu dṛḍhīkaraṇe 'pi cittasya duḥkhamasahyameveti / atrāha-",
  "SA11bsa054_u:3515": "kecitsvaśoṇitaṃ dṛṣṭvā vikramante viśeṣataḥ /",
  "SA11bsa054_u:3516": "paraśoṇitamapyeke dṛṣṭvā mūrcchāṃ vrajanti yat // Bca_6.17 //",
  "SA11bsa054_u:3517": "taccittasya dṛḍhatvena kātaratvena cāgatam /",
  "SA11bsa054_u:3518": "duḥkhaduryodhanastasmādbhavedabhibhavedvayathām // Bca_6.18 //",
  "SA11bsa054_u:3519": "na khalu dṛḍhacittasya kiṃcidaśakyaṃ nāma /",
  "SA11bsa054_u:3520": "tathāhi- kecidvīrapuruṣāḥ saṃgrāmabhūmau svaśoṇitamapi paśyanto 'dhikataraṃ śauryamābhajante /",
  "SA11bsa054_u:3521": "kecitpunaḥ kātaracittasaṃtatayaḥ pararudhiradarśanādapi (Bcp 86)",
  "SA11bsa054_u:3522": "maraṇāntikaṃ duḥkhamanubhavanti /",
  "SA11bsa054_u:3523": "etadubhayamapi cittasya itaretarābhyāsaviparyayāt iti matvā duḥkhaduryodhano nādhigamyo bhavet,",
  "SA11bsa054_u:3524": "duḥkhairapyakampyatvāt /",
  "SA11bsa054_u:3525": "tato 'bhibhaved vyathām,",
  "SA11bsa054_u:3526": "na punastayāmibhūyate //",
  "SA11bsa054_u:3527": "itthamapyabhibhaved vyathāmityāha-",
  "SA11bsa054_u:3528": "duḥkhe 'pi naiva cittasya prasādaṃ kṣobhayed budhaḥ /",
  "SA11bsa054_u:3529": "saṃgrāmo hi saha kleśairyuddhe ca sulabhā vyathā // Bca_6.19 //",
  "SA11bsa054_u:3530": "prasādaṃ pūrvoktaṃ nāvasādayedvicakṣaṇaḥ /",
  "SA11bsa054_u:3531": "kutaḥ? yasmāt kleśaśatrubhiḥ saha saṃgrāmo 'yamārabdhaḥ /",
  "SA11bsa054_u:3532": "saṃgrāme ca vyathā nāma na bhavediti durlabham,",
  "SA11bsa054_u:3533": "vyathā tu sulamaiva //",
  "SA11bsa054_u:3534": "nanu tathāpi duṣkaramidamatīva dṛśyata iti / atrāha-",
  "SA11bsa054_u:3535": "urasārātighātān ye praticchanto jayantyarīn /",
  "SA11bsa054_u:3536": "te te vijayinaḥ śūrāḥ śeṣāstu mṛtamārakāḥ // Bca_6.20 //",
  "SA11bsa054_u:3537": "abhimukhamabhibhavantaḥ śatrum /",
  "SA11bsa054_u:3538": "tatprahārān vakṣaḥsthalena pratīcchanto ye jayanti samare ripūn,",
  "SA11bsa054_u:3539": "te te śūrapuruṣāḥ pararipuvijayādiha labdhavijayāḥ praśasyante /",
  "SA11bsa054_u:3540": "ye punaranye chalaprahārādibhirabhibhavanti śatrum,",
  "SA11bsa054_u:3541": "te ca akiṃcitkaratayā mṛtamārakā jugupsanīyā eva śūraiḥ //",
  "SA11bsa054_u:3542": "ito 'pi guṇadarśanādduḥkhamadhivāsayitavyamityāha-",
  "SA11bsa054_u:3543": "guṇo 'paraśca duḥkhasya yatsaṃvegānmadacyutiḥ /",
  "SA11bsa054_u:3544": "saṃsāriṣu ca kāruṇyaṃ pāpadbhītirjine spṛhā // Bca_6.21 //",
  "SA11bsa054_u:3545": "ayamaparaḥ śubhaheturguṇo duḥkhasyāsya saṃbodhimārgānukūlaḥ,",
  "SA11bsa054_u:3546": "yadduḥkhasya samāveśe manasi saṃvega upajāyate /",
  "SA11bsa054_u:3547": "tasmācca yauvanadhanādikṛtasya madasya cyutirbhaṅgo jāyate,",
  "SA11bsa054_u:3548": "saṃsāriṣu ca saṃsāraduḥkhapīḍitesu karuṇācittam,",
  "SA11bsa054_u:3549": "pāpasya phalamidamiti matvā pāpād bhayamakaraṇacittaṃ ca,",
  "SA11bsa054_u:3550": "buddhe ca bhagavati spṛhā bhaktiḥ śraddhā cittaprasādaśca /",
  "SA11bsa054_u:3551": "bhagavāneva hi duḥkhakṣayagāminaṃ mārgamupadiṣṭavāniti //",
  "SA11bsa054_u:3552": "parapratyayotpannaduḥkhādhivāsanāya parāmṛśannāha-",
  "SA11bsa054_u:3553": "pittādiṣu na me kopo mahāduḥkhakareṣvapi /",
  "SA11bsa054_u:3554": "sacetaneṣu kiṃ kopaḥ te 'pi pratyayakopitāḥ // Bca_6.22 //",
  "SA11bsa054_u:3555": "pittādidoṣatrayātmakameva śarīram /",
  "SA11bsa054_u:3556": "te ca tathāvidhāhāravihāravaiguṇyād viṣamāvasthāṃ prāptā vyādhīn janayantaḥ sarvaduḥkhahetavo bhavanti /",
  "SA11bsa054_u:3557": "tathāpi na teṣu mama kopaḥ,",
  "SA11bsa054_u:3558": "acetanatvāt /",
  "SA11bsa054_u:3559": "na te saṃcintya duḥkhadāyakāḥ,",
  "SA11bsa054_u:3560": "kiṃ tarhi svakāraṇasāmagrībalena prakopamupāgatāḥ /",
  "SA11bsa054_u:3561": "yadyevam, sacetaneṣu kiṃ kopaḥ?",
  "SA11bsa054_u:3562": "kiṃ na syāditi cet,",
  "SA11bsa054_u:3563": "te 'pi pūrvakarmāparādhāt svakāraṇasāmagrīprakopitā duḥkhadāyakā bhavanti /",
  "SA11bsa054_u:3564": "iti pittādivat teṣvapi na yujyate mama krodhaḥ //",
  "SA11bsa054_u:3565": "(Bcp 87) ubhayatrāpi samānaṃ kāraṇādhīnatvamityupadarśayannāha-",
  "SA11bsa054_u:3566": "aniṣyamāṇamapyetacchūlamutpadyate yathā /",
  "SA11bsa054_u:3567": "aniṣyamāṇo 'pi balātkrodha utpadyate tathā // Bca_6.23 //",
  "SA11bsa054_u:3568": "svapratyayopajanitasāmarthyebhyaḥ pittādibhyo 'nabhipretamapi śūlamavaśyamutpadyate yathā,",
  "SA11bsa054_u:3569": "tathā svahetumapariṇāmādhigataśaktibhyo daurmanasyādibhyaḥ krodha utpadyate,",
  "SA11bsa054_u:3570": "iti sādhāraṇamanayorhetupratyayādhīnatvam //",
  "SA11bsa054_u:3571": "atha syāt- uktamatra sacetanāḥ saṃcintya tathāvidhāniṣṭakāriṇaḥ,",
  "SA11bsa054_u:3572": "na tu punaritare tathetyāha-",
  "SA11bsa054_u:3573": "kupyāmīti na saṃcintya kupyati svecchayā janaḥ /",
  "SA11bsa054_u:3574": "utpatsya ityabhipretya krodha utpadyate na ca // Bca_6.24 //",
  "SA11bsa054_u:3575": "tatpratyayasāmagrīmantareṇa kupyāmītyevaṃ buddhipūrvakaṃ saṃcintya na janaḥ svairaṃ prakupyati /",
  "SA11bsa054_u:3576": "krodho 'pi utpatsya ityabhisaṃghāya svātantryeṇa naivotpadyate //",
  "SA11bsa054_u:3577": "tasmādidamevātra pramāṇasiddhamityāha-",
  "SA11bsa054_u:3578": "ye kecidaparādhāśca pāpāni vividhāni ca /",
  "SA11bsa054_u:3579": "sarva tatpratyayabalāt svatantraṃ tu na vidyate // Bca_6.25 //",
  "SA11bsa054_u:3580": "idaṃpratyayatāmātrasamupasthitasvabhāvaṃ sarvamidam /",
  "SA11bsa054_u:3581": "na tu svātantryapravṛttaṃ kiṃcidapi vidyate //",
  "SA11bsa054_u:3582": "na ca pratyayasāmagryā janayāmīti cetanā /",
  "SA11bsa054_u:3583": "na cāpi janitasyāsti janito 'smīti cetanā // Bca_6.26 //",
  "SA11bsa054_u:3584": "pratyayasāmagryapi na svakāryaṃ janayantī saṃcintya janayati /",
  "SA11bsa054_u:3585": "sā hi svahetupariṇāmopanidhidharmatayā tathāvidhaṃ kāryaṃ janayati na tu saṃcintya /",
  "SA11bsa054_u:3586": "na cāpi janitasya kāryasyāpi anayā sāmagryā janito 'smīti cetanā manasikāro 'sti /",
  "SA11bsa054_u:3587": "tasmānnirvyāpāratayā sarvadharmāṇām,",
  "SA11bsa054_u:3588": "asmin sati idaṃ bhavati,",
  "SA11bsa054_u:3589": "asyotpādādidamutpadyate,",
  "SA11bsa054_u:3590": "iti idaṃpratyayatāmātramidaṃ jagat,",
  "SA11bsa054_u:3591": "nātra kaścitsvatantraḥ saṃbhavati /",
  "SA11bsa054_u:3592": "hetupratyayādhīnatvātsarvadharmāṇām //",
  "SA11bsa054_u:3593": "syādetat- astyeva svatantraṃ yathā sāṃkhyānāṃ pradhānamātmā ca,",
  "SA11bsa054_u:3594": "naiyāyikānāmākāśādayaḥ /",
  "SA11bsa054_u:3595": "tat kimucyate na kiṃcitsvatantramiha vidyate,",
  "SA11bsa054_u:3596": "ityāśaṅkayāha-",
  "SA11bsa054_u:3597": "yatpradhānaṃ kilāmīṣṭaṃ yattadātmeti kalpitam /",
  "SA11bsa054_u:3598": "tadeva hi bhavābhīti na saṃcintyopajāyate // Bca_6.27 //",
  "SA11bsa054_u:3599": "yattadbhavatāṃ sattvarajastamasāṃ sāmyāvasthā prakṛtiḥ pradhānamityabhimatam /",
  "SA11bsa054_u:3600": "kileti pramāṇāsaṃgatametadityaruciṃ prakāśayati /",
  "SA11bsa054_u:3601": "yadapi tadvastu kiṃcidātmeti kalpitamadhyavasitaṃ pramāṇāsaṃgatameva /",
  "SA11bsa054_u:3602": "āha- yasmāttadeva svayameva tadaparakāraṇābhāvād bhavāmi samutpadya iti nābhisaṃdhāya jāyate /",
  "SA11bsa054_u:3603": "(Bcp 88) kutaḥ? yasmāt-",
  "SA11bsa054_u:3604": "anutpannaṃ hi tannāsti ka icchedbhavituṃ tadā /",
  "SA11bsa054_u:3605": "tat pradhānādi prāgasadeva /",
  "SA11bsa054_u:3606": "asataśca vandhyāsutāderiva kā bhavitumutpattumicchā bhavet?",
  "SA11bsa054_u:3607": "atha nāsadutpadyate kiṃcit,",
  "SA11bsa054_u:3608": "kevalamavyaktāvasthāto vyaktāvasthāyāṃ pariṇāmamātram /",
  "SA11bsa054_u:3609": "yadyevam, pariṇāmo 'pi kathamasannutpaṃdyate vyaktāvasthā vā?",
  "SA11bsa054_u:3610": "pariṇāmasya vyaktāvasthāyāśca tatsvabhāvatve tasyāpyutpattiprasaṅgaḥ /",
  "SA11bsa054_u:3611": "vyatireke saṃbandhābhāvaḥ /",
  "SA11bsa054_u:3612": "saṃbandhakalpanāyāṃ ca anavasthā /",
  "SA11bsa054_u:3613": "parato vistareṇa pradhānaṃ nirākariṣyate [9.127-138] //",
  "SA11bsa054_u:3614": "syādetat- ātmanyayamadoṣa eva /",
  "SA11bsa054_u:3615": "na hi tasya vayamutpādamicchāmaḥ /",
  "SA11bsa054_u:3616": "sarvadā nityasvabhāvatayā anutpanna evāsau /",
  "SA11bsa054_u:3617": "bhavatu nāma evam /",
  "SA11bsa054_u:3618": "tathāpi sarvathā kharaviṣāṇakalpa evāsau,",
  "SA11bsa054_u:3619": "utpādābhāvāt /",
  "SA11bsa054_u:3620": "tato nātrāpi nivartate-",
  "SA11bsa054_u:3621": "anutpannaṃ hi tannāsti ka icchedbhavituṃ tadā /",
  "SA11bsa054_u:3622": "iti /",
  "SA11bsa054_u:3623": "bhāve 'pi vā nāsya svātmanyapi prabhutvamasti /",
  "SA11bsa054_u:3624": "prakṛtyupanāmitameva hi viṣayamapi sa bhuṅkte /",
  "SA11bsa054_u:3625": "tadā ca viṣayopabhogātprāk tadbhoktṛtvamasya nāsīt,",
  "SA11bsa054_u:3626": "paścādutpannaṃ ca tatsvabhāvameva /",
  "SA11bsa054_u:3627": "anyathā tasya bhoktṛtvāyogāt /",
  "SA11bsa054_u:3628": "tadutpāde ca tasyāpyutpāda iti kathaṃ nātmana utpāda iṣyata iti /",
  "SA11bsa054_u:3629": "tadevaṃ punaḥ",
  "SA11bsa054_u:3630": "anutpannaṃ hi tannāsti ka icchedbhavituṃ tadā /",
  "SA11bsa054_u:3631": "ityāyātam //",
  "SA11bsa054_u:3632": "aparamapi dūṣaṇamatrāha-",
  "SA11bsa054_u:3633": "viṣayavyāpṛtatvācca niroddhumapi nehate // Bca_6.28 //",
  "SA11bsa054_u:3634": "yadyapyasau pradhānopahitaviṣayopabhogāya pravartata itīṣyate,",
  "SA11bsa054_u:3635": "tadā prāgapravṛttasya paścātpravṛttirna yujyate /",
  "SA11bsa054_u:3636": "atha kathaṃcit pravartate,",
  "SA11bsa054_u:3637": "tadāpi viṣaye vyāpṛtasya nivṛttirna syāt /",
  "SA11bsa054_u:3638": "etadevāha- niroddhumapi nehate /",
  "SA11bsa054_u:3639": "viṣayopabhogānnivartitumapi notsahate,",
  "SA11bsa054_u:3640": "tadā tasya tatsvabhāvatvāt,",
  "SA11bsa054_u:3641": "tasya ca nityatayā anivṛtteḥ /",
  "SA11bsa054_u:3642": "nivṛttau vā anityatvaprasaṅgāt /",
  "SA11bsa054_u:3643": "naiyāyikādīnāmātmano vyapadeśo nityatvāt //",
  "SA11bsa054_u:3644": "viśeṣamapi tasyāha-",
  "SA11bsa054_u:3645": "nityo hyacetanaścātmā vyomavat sphuṭamakriyaḥ /",
  "SA11bsa054_u:3646": "acaitanyaṃ sāṃkhyādiha viśeṣaḥ /",
  "SA11bsa054_u:3647": "anyatra samānatā /",
  "SA11bsa054_u:3648": "tatra nityaḥ pūrvāparakālayorekasvabhāvaḥ /",
  "SA11bsa054_u:3649": "acetanaśca acitsvabhāvaḥ /",
  "SA11bsa054_u:3650": "jaḍa ityarthaḥ /",
  "SA11bsa054_u:3651": "anyacaitanyayogāccetayate /",
  "SA11bsa054_u:3652": "vyomavad vyāpī /",
  "SA11bsa054_u:3653": "ata eva sphuṭaṃ vyaktamakriyaḥ / yadāha-",
  "SA11bsa054_u:3654": "anye punarihātmānamicchādīnāṃ samāśrayam /",
  "SA11bsa054_u:3655": "svato 'cidrūpamicchanti nityaṃ sarvagataṃ tathā //",
  "SA11bsa054_u:3656": "(Bcp 89) śubhāśubhānāṃ kartāraṃ karmaṇāṃ tatphalasya ca /",
  "SA11bsa054_u:3657": "bhoktāraṃ cetanāyogāccetanaṃ na svarūpataḥ //",
  "SA11bsa054_u:3658": "[tattvasaṃgraha-171-72]",
  "SA11bsa054_u:3659": "tathā ca akiṃcitkara evāsau,",
  "SA11bsa054_u:3660": "kvacidapi kārye 'nupayogāt /",
  "SA11bsa054_u:3661": "atha aparasahakāripratyayasaṃnidhau niṣkriyasyāpi tasya kriyā[bhyu]pagamyate / yaduktam-",
  "SA11bsa054_u:3662": "jñānayatnādisaṃbandhaḥ kartṛtvaṃ tasya bhaṇyate / iti /",
  "SA11bsa054_u:3663": "atrāha-",
  "SA11bsa054_u:3664": "pratyayāntarasaṅge 'pi nirvikārasya kā kriyā // Bca_6.29 //",
  "SA11bsa054_u:3665": "jñānayatnādipratyayāntarasaṃparke 'pi nityatvānnirvikārasya pūrvasvabhāvādapracyutasyātmanaḥ kā kriyā?",
  "SA11bsa054_u:3666": "naiva kriyā yujyate //",
  "SA11bsa054_u:3667": "yaḥ pūrvavat kriyākāle kriyāyāstena kiṃ kṛtam /",
  "SA11bsa054_u:3668": "tasya kriyeti saṃbandhe katarattannibandhanam // Bca_6.30 //",
  "SA11bsa054_u:3669": "yathā pūrvamakriyākāle tathākriyākāle 'pi yaḥ,",
  "SA11bsa054_u:3670": "tena kārakasvabhāvavikalena kriyāyāḥ kiṃ kṛtam,",
  "SA11bsa054_u:3671": "yena pratyayāntarasaṅge tasya kriyā vyavasthāpyeta? api ca /",
  "SA11bsa054_u:3672": "ubhayasaṃbandhābhāvāt tasya ātmanaḥ kriyeyamiti saṃbandhe katarattadanyanimittam?",
  "SA11bsa054_u:3673": "naivāsti kiṃcit //",
  "SA11bsa054_u:3674": "vistareṇa cātmano nirākariṣyamāṇatvāt [9.58-60] īśvarasya ca [9.119-126],",
  "SA11bsa054_u:3675": "na svatantraḥ kaścidapi saṃbhavati /",
  "SA11bsa054_u:3676": "evamasvātantryaṃ sarvatra prasādhyopasaṃharannāha-",
  "SA11bsa054_u:3677": "evaṃ paravaśaṃ sarvaṃ yadvaśaṃ so 'pi cāvaśaḥ /",
  "SA11bsa054_u:3678": "nirmāṇavadaceṣṭeṣu bhāveṣvevaṃ kka kupyate // Bca_6.31 //",
  "SA11bsa054_u:3679": "evamuktanayena paravaśaṃ parāyattaṃ sarvaṃ bāhyādhyātmikaṃ vastujātam /",
  "SA11bsa054_u:3680": "tarhi yadvaśe tadaparāyattaṃ bhaviṣyatīti cet, na /",
  "SA11bsa054_u:3681": "yadvaśaṃ so 'pi cāvaśaḥ svahetuparatantraḥ /",
  "SA11bsa054_u:3682": "evaṃ sa heturapi svahetorityanādisaṃsāraparaṃparāyāṃ na svavaśitā kvacidapi saṃbhavati /",
  "SA11bsa054_u:3683": "ato nirvyāpārāḥ sarvadharmā iti /",
  "SA11bsa054_u:3684": "kaḥ kasmai druhyati paramārthataḥ yenāparādhini kvacit kasyacidaparādhe tasya dveṣo yuktaḥ /",
  "SA11bsa054_u:3685": "idamevāha- nirmāṇavat sarvavyāpārakalpanāvigamāt,",
  "SA11bsa054_u:3686": "aceṣṭeṣu nirīheṣu sarvadharmeṣu evaṃ satsu kva kupyatām?",
  "SA11bsa054_u:3687": "na yujyate prekṣāvatāṃ kvacidapi kopa iti bhāvaḥ //",
  "SA11bsa054_u:3688": "syādetat- evaṃ hi ekaṃ samarthayato dvitīyaṃ vighaṭate ityāśaṅkayannāha-",
  "SA11bsa054_u:3689": "vāraṇāpi na yuktaivaṃ kaḥ kiṃ vārayatīti cet /",
  "SA11bsa054_u:3690": "samarthitanyāyenaiva vāraṇāpi nivartanamapi nirmāṇavadaceṣṭeṣu bhāveṣu na yuktā /",
  "SA11bsa054_u:3691": "evamiti yadā kiṃcidapi svatantraṃ na dṛśyate,",
  "SA11bsa054_u:3692": "sarvaṃ pratyayasāmagrīṃ pratītya jāyate,",
  "SA11bsa054_u:3693": "tadā vāraṇāpi na (Bcp 90) yuktā /",
  "SA11bsa054_u:3694": "yadi vā- maivam,",
  "SA11bsa054_u:3695": "tathāpi kathaṃ na yuktā?",
  "SA11bsa054_u:3696": "ko vārayati,",
  "SA11bsa054_u:3697": "svatantraḥ kartā kiṃ niṣedhyaṃ svatantrapravṛttaṃ vārayatīti cet /",
  "SA11bsa054_u:3698": "ayamabhiprāyaḥ- na hi samāne 'pi nyāye kvacit pravṛttiḥ sāmānyatvāt /",
  "SA11bsa054_u:3699": "tasmādyuktametat- vāraṇā na yukteti //",
  "SA11bsa054_u:3700": "yadyevaṃ manyase,",
  "SA11bsa054_u:3701": "atrottaramāha-",
  "SA11bsa054_u:3702": "yuktā pratītyatā yasmādduḥkhasyoparatirmatā // Bca_6.32 //",
  "SA11bsa054_u:3703": "yuktā vāraṇā, kutaḥ?",
  "SA11bsa054_u:3704": "pratītyatā,",
  "SA11bsa054_u:3705": "idaṃ pratītyedamutpadyate iti pratītyasamutpannatā yasmādasti nirvyāpāreṣvapi bhāveṣu,",
  "SA11bsa054_u:3706": "ato vāraṇā yuktā,",
  "SA11bsa054_u:3707": "tato na vyāghātaḥ /",
  "SA11bsa054_u:3708": "etaduktaṃ bhavati- yadyapi nirvyāpārāḥ sarvadharmāḥ,",
  "SA11bsa054_u:3709": "tathāpi pratītyasamutpādavaśāt pāratantryamupadarśitam- evaṃ paravaśaṃ sarvam [6. 31] ityādivacanāt /",
  "SA11bsa054_u:3710": "tataḥ avidyādipratyayabalāduttarottaraḥ kāryapravāhaḥ saṃskārādirūpaḥ pravartate,",
  "SA11bsa054_u:3711": "pūrvapūrvanivṛttau nivartate /",
  "SA11bsa054_u:3712": "etacca uttaratra [9. 75] vistareṇa pratipādayiṣyate /",
  "SA11bsa054_u:3713": "tasmādduḥkhasya saṃsārasya uparatirnivṛttirabhimatā /",
  "SA11bsa054_u:3714": "ato dveṣādipāpapravṛttivāraṇā saṃgacchate /",
  "SA11bsa054_u:3715": "tāṃ pratītya tathāvidhamabhyudayaniḥśreyasasvabhāvaṃ phalamutpadyate //",
  "SA11bsa054_u:3716": "sāṃprataṃ prakṛtameva yojayannāha-",
  "SA11bsa054_u:3717": "tasmādamitraṃ mitraṃ vā dṛṣṭvāpyanyāyakāriṇam /",
  "SA11bsa054_u:3718": "īdṛśāḥ pratyayā asyetyevaṃ matvā sukhī bhavet // Bca_6.33 //",
  "SA11bsa054_u:3719": "yasmāt pratītyajaṃ sarvam,",
  "SA11bsa054_u:3720": "tasmādamitretaraṃ [amitramitaraṃ ca] apakāriṇaṃ pratītya sukhamevālambanīyam /",
  "SA11bsa054_u:3721": "kutaḥ? īdṛśā apakārakaraṇaśīlahetavaḥ asya amitrasya itarasya vā,",
  "SA11bsa054_u:3722": "iti evaṃ niścitya sukhī bhavet,",
  "SA11bsa054_u:3723": "daurmanasyaṃ na kurvīta //",
  "SA11bsa054_u:3724": "kiṃ ca / duḥkhopanipātena cittakṣobhe 'pi na duḥkhasya nivṛttirastītyupadarśayannāha-",
  "SA11bsa054_u:3725": "yadi tu svecchayā siddhiḥ sarveṣāmeva dehinām /",
  "SA11bsa054_u:3726": "na bhavetkasyacidduḥkhaṃ na duḥkhaṃ kaścidicchati // Bca_6.34 //",
  "SA11bsa054_u:3727": "na hi ātmecchāmātreṇa anavimataṃ nivartate,",
  "SA11bsa054_u:3728": "abhimataṃ copatiṣṭhate hetumantareṇa /",
  "SA11bsa054_u:3729": "tathātve sa ti na bhavet kasyacit sattvasya duḥkham /",
  "SA11bsa054_u:3730": "kimiti? na duḥkhamātmanaḥ kaścidicchati /",
  "SA11bsa054_u:3731": "svasukhābhilāṣiṇa eva hi sarvasattvāḥ //",
  "SA11bsa054_u:3732": "duḥkhādhivāsanākṣāntimabhidhāya idānīṃ parāpakāramarṣaṇakṣāntimupadarśayannāha-",
  "SA11bsa054_u:3733": "pramādādātmanātmānaṃ bādhante kaṇṭakādibhiḥ /",
  "SA11bsa054_u:3734": "bhaktacchedādibhiḥ kopāddurāpastyādilipsayā // Bca_6.35 //",
  "SA11bsa054_u:3735": "udbandhanaprapātaiśca viṣāpathyādibhakṣaṇaiḥ /",
  "SA11bsa054_u:3736": "nighnanti kecidātmānamapuṇyācaraṇena ca // Bca_6.36 //",
  "SA11bsa054_u:3737": "yadaivaṃ kleśavaśyavād ghrantyātmānamapi priyam /",
  "SA11bsa054_u:3738": "tadaiṣāṃ parakāyeṣu parihāraḥ kathaṃ bhavet // Bca_6.37 //",
  "SA11bsa054_u:3739": "(Bcp 91) asamīkṣitakāritā pramādaḥ /",
  "SA11bsa054_u:3740": "svayameva svakāyaṃ kaṇṭakakhāṇukaṭhallapāṣāṇaśarkarādibhirdurgamārgeṣu karmapravṛttāḥ kaṇṭakāstaraṇaśayanādibhirvā bādhante /",
  "SA11bsa054_u:3741": "tathā bhojanapānaparihārādibhiḥ /",
  "SA11bsa054_u:3742": "kimiti? kopāt agamyaparadāradhanādi labdhumicchayā vā //",
  "SA11bsa054_u:3743": "udbandhanamūrdhvalambanam /",
  "SA11bsa054_u:3744": "prapātaḥ prapatanaṃ parvatādeḥ /",
  "SA11bsa054_u:3745": "jalāgnipraveśādibhiḥ,",
  "SA11bsa054_u:3746": "viṣāpathyādibhakṣaṇaiḥ,",
  "SA11bsa054_u:3747": "atyāhārātipānādibhiḥ,",
  "SA11bsa054_u:3748": "nighnanti mārayanti kecinmohapuruṣā ātmānaṃ svakāyam /",
  "SA11bsa054_u:3749": "paravadhādibhiḥ,",
  "SA11bsa054_u:3750": "apuṇyācaraṇena ca /",
  "SA11bsa054_u:3751": "paravadhābhiprāyāḥ saṃgrāmādiṣvakuśalakriyayā ca //",
  "SA11bsa054_u:3752": "yadaivamuktakrameṇa kleśavaśyatvāt kleśaparatantratvāt ete sattvā ātmānamapi priyaṃ vallabhaṃ ghnanti pīḍayanti,",
  "SA11bsa054_u:3753": "tadā eṣāṃ parakāyeṣu paraśarīreṣu apakāraviratiḥ kathaṃ syāt?",
  "SA11bsa054_u:3754": "itthaṃ ca kṛpāpātramevaite,",
  "SA11bsa054_u:3755": "na dveṣasthānamityāha-",
  "SA11bsa054_u:3756": "kleśonmattīkṛteṣveṣu pravṛtteṣvātmaghātane /",
  "SA11bsa054_u:3757": "na kevalaṃ dayā nāsti krodha utpadyate katham // Bca_6.38 //",
  "SA11bsa054_u:3758": "piśācairiva grasteṣu eṣu apakārakāriṣu uktanayena pravṛtteṣu ātmaghātane parāpakāradvāreṇa vā na kevalaṃ na tāvat kṛpā nāsti,",
  "SA11bsa054_u:3759": "audāsīnyamapi sādhūnāṃ tatrāyuktam /",
  "SA11bsa054_u:3760": "dveṣa utpadyate kathaṃ kṛpāsthāneṣviti viparyayo mahān //",
  "SA11bsa054_u:3761": "evamapi svacittaṃ nivārayedityāha-",
  "SA11bsa054_u:3762": "yadi svabhāvo bālānāṃ paropadravakāritā /",
  "SA11bsa054_u:3763": "teṣu kopo na yukto me yathāgnau dahanātmake // Bca_6.39 //",
  "SA11bsa054_u:3764": "tathā hi vikalpadvayamatra /",
  "SA11bsa054_u:3765": "bālānāṃ pṛthagjanānāṃ yadi etādṛśa eva svabhāvaḥ paropadravakāritā nāma,",
  "SA11bsa054_u:3766": "tadā na khalu svabhāvāḥ paryanuyogamarhanti- kimiti parāpakāraṃ kurvanti te?",
  "SA11bsa054_u:3767": "iti paribhāvya teṣu dveṣo na yukto me /",
  "SA11bsa054_u:3768": "tadyathā agnau dahanasvabhāve dāhakaraṇāt /",
  "SA11bsa054_u:3769": "anyathā tadabhāve tatsvabhāvatāhāniprasaṅgāt //",
  "SA11bsa054_u:3770": "dvitīyaṃ vikalpamadhikṛtyāha-",
  "SA11bsa054_u:3771": "atha doṣo 'yamāgantuḥ sattvāḥ prakṛtipeśalāḥ /",
  "SA11bsa054_u:3772": "tathāpyayuktastatkopaḥ kaṭudhūme yathāmbare // Bca_6.40 //",
  "SA11bsa054_u:3773": "atha doṣo 'yamāgantuḥ anya eva na tatsvabhāvabhūtaḥ /",
  "SA11bsa054_u:3774": "sattvāḥ punaḥ prakṛtiprabhāsvaracittasaṃtānatayā peśalā akuṭilasvabhāvāḥ /",
  "SA11bsa054_u:3775": "doṣā hi duṣṭasvabhāvāḥ,",
  "SA11bsa054_u:3776": "na tatsvabhāvāḥ sattvāḥ /",
  "SA11bsa054_u:3777": "tathāpi ayuktasteṣu sattveṣu peśalasvabhāveṣu kopaḥ /",
  "SA11bsa054_u:3778": "kasminniva?",
  "SA11bsa054_u:3779": "kaṭudhūmo yathā iva ambare /",
  "SA11bsa054_u:3780": "na hi kaṭutā nāma nirmalasyākāśasya svabhāvaḥ,",
  "SA11bsa054_u:3781": "api tu dhūmasya /",
  "SA11bsa054_u:3782": "ataśca taddoṣeṇa dhūma eva doṣo yujyate,",
  "SA11bsa054_u:3783": "nākāśe prakṛtipariśuddhe /",
  "SA11bsa054_u:3784": "tasmāddoṣeṣveva kopo yujyate na sattveṣu /",
  "SA11bsa054_u:3785": "(Bcp 92) api ca / yadeva hi pradhānaṃ duḥkhakāraṇam,",
  "SA11bsa054_u:3786": "tatra yukto bhavet kopo nāpradhāne ityāha-",
  "SA11bsa054_u:3787": "mukhyaṃ daṇḍādikaṃ hitvā prerake yadi kupyate /",
  "SA11bsa054_u:3788": "dveṣeṇa preritaḥ so 'pi dveṣe dveṣo 'stu me varam // Bca_6.41 //",
  "SA11bsa054_u:3789": "kāye hi daṇḍaprahārādabhāvitacittasya duḥkhaṃ samutpadyate /",
  "SA11bsa054_u:3790": "tato daṇḍa eva mukhyaṃ duḥkhakāraṇamiti tatraiva kopo yuktaḥ /",
  "SA11bsa054_u:3791": "atha parapreritasya daṇḍasya ko doṣaḥ?",
  "SA11bsa054_u:3792": "tena preraka eva dveṣyo bhavati /",
  "SA11bsa054_u:3793": "evaṃ tarhi dveṣeṇa so 'pi daṇḍaprerakaḥ prerita iti dveṣe dveṣo mama yukto na prerake //",
  "SA11bsa054_u:3794": "api ca / nādattaṃ kiṃcidupabhujyate sukhaṃ vā duḥkhaṃ vā /",
  "SA11bsa054_u:3795": "iti vicintya parāpakāre 'pi na tatra cittaṃ pradūṣayedityāha-",
  "SA11bsa054_u:3796": "mayāpi pūrvaṃ sattvānāmīdṛśyeva vyathā kṛtā /",
  "SA11bsa054_u:3797": "tasmānme yuktamevaitatsattvopadravakāriṇaḥ // Bca_6.42 //",
  "SA11bsa054_u:3798": "pūrvaṃ janmāntare mayāpi sattvānāmevaṃvidhaiva pīḍā kṛtā yasmāt,",
  "SA11bsa054_u:3799": "ṛṇapariśodhananyāyena ucitameva mamaitat parāpakārakāriṇaḥ /",
  "SA11bsa054_u:3800": "tatkarmaphalaparipākāditi bhāvaḥ //",
  "SA11bsa054_u:3801": "yadyasya kāraṇaṃ tasmādetadutpadyate nānyasmāditi parāmṛśya parāpakāraṃ marṣayedityupadaśaryannāha-",
  "SA11bsa054_u:3802": "tacchasraṃ mama kāyaśca dvayaṃ duḥkhasya kāraṇam /",
  "SA11bsa054_u:3803": "tena śasraṃ mayā kāyo gṛhītaḥ kutra kupyate // Bca_6.43 //",
  "SA11bsa054_u:3804": "avikalakāraṇasāmagrī hi sarvakāryasya kāraṇamiti pramāṇapariniścitam /",
  "SA11bsa054_u:3805": "sā cātra tathāvidhā vidyate /",
  "SA11bsa054_u:3806": "tathāhi tasyāpakāriṇaḥ śastraṃ khaṅgādi mama kāyaśca,",
  "SA11bsa054_u:3807": "etaddvayaṃ sāmagrīrūpaṃ duḥkhasya kāraṇam /",
  "SA11bsa054_u:3808": "iti samarthakāraṇasadbhāve 'pi kāryaṃ kathaṃ notpadyeta?",
  "SA11bsa054_u:3809": "anyathā tattasya kāraṇameva na syāt /",
  "SA11bsa054_u:3810": "tato 'nyadapi,",
  "SA11bsa054_u:3811": "tat utpādayogaḥ?",
  "SA11bsa054_u:3812": "[=tatsāmagrīto 'nyadapi kāraṇaṃ syāt,",
  "SA11bsa054_u:3813": "tataḥ..........] tasmādyādi kāraṇopanāyake kupyate,",
  "SA11bsa054_u:3814": "tadā svātmanyapi kopo yuktaḥ /",
  "SA11bsa054_u:3815": "yataḥ svayamapi duḥkhakāraṇaṃ vahatyupanayati ca bhavān /",
  "SA11bsa054_u:3816": "ātmanyakope paratrāpi na yukta iti bhāvaḥ //",
  "SA11bsa054_u:3817": "prakārāntareṇoktamevārthaṃ spaṣṭayannāha-",
  "SA11bsa054_u:3818": "gaṇḍo 'yaṃ pratimākāro gṛhīto ghaṭṭanāsahaḥ /",
  "SA11bsa054_u:3819": "tṛṣṇāndhena mayā tatra vyathāyāṃ kutra kupyate // Bca_6.44 //",
  "SA11bsa054_u:3820": "śarīrākṛtirayaṃ pakvagaṇḍo mayā gṛhītaḥ /",
  "SA11bsa054_u:3821": "sarvaduḥkhahetutvāt sarvopamardasahaḥ /",
  "SA11bsa054_u:3822": "ākoṭanatāḍanādibhirapyabhedyatvāt /",
  "SA11bsa054_u:3823": "duḥkhaparihārāya sukhaprāptaye ca yā tṛṣṇā abhilāṣaḥ,",
  "SA11bsa054_u:3824": "tadandhena pihitaprajñālocanena tasyāṃ vyathāyāṃ satyāṃ kutra kupyate?",
  "SA11bsa054_u:3825": "na hi gaṇḍasya kuḍyādisaṃparkaje duḥkhe kvacidvivekataḥ kopo yuktaḥ //",
  "SA11bsa054_u:3826": "(Bcp 93) api ca / yaḥ kāryeṇānarthī,",
  "SA11bsa054_u:3827": "tena tatkāraṇameva parihartavyaṃ bhavet /",
  "SA11bsa054_u:3828": "ahaṃ tu viparyastamatiriti vimarśamupadarśayannāha-",
  "SA11bsa054_u:3829": "duḥkhaṃ necchāmi duḥkhasya hetumicchāmi bāliśaḥ /",
  "SA11bsa054_u:3830": "svāparādhāgate duḥkhe kasmādanyatra kupyate // Bca_6.45 //",
  "SA11bsa054_u:3831": "duḥkhaṃ daṇḍādyabhighātajaṃ necchāmi /",
  "SA11bsa054_u:3832": "tasya punaḥ kāraṇaṃ śarīraṃ pratyapakāriṇaṃ cecchāmi /",
  "SA11bsa054_u:3833": "bāliśa iti bāladharmo viparyāsaḥ /",
  "SA11bsa054_u:3834": "tasmātkāraṇāt svakāye yadduḥkhaṃ tat svāparādhāgatameva /",
  "SA11bsa054_u:3835": "iti kasmādanyatra tatsahakārimātre kupyate?",
  "SA11bsa054_u:3836": "ātmavadhāya svayaṃ saṃskṛtaśastrasyaiva anyatra mama kopo na yukta ityāha-",
  "SA11bsa054_u:3837": "asipatravanaṃ yadvadyathā nārakapakṣiṇaḥ /",
  "SA11bsa054_u:3838": "matkarmajanitā eva tathedaṃ kutra kupyate // Bca_6.46 //",
  "SA11bsa054_u:3839": "asipatravanaṃ narakasamudbhavam /",
  "SA11bsa054_u:3840": "asaya eva patrāṇyasyeti kṛtvā /",
  "SA11bsa054_u:3841": "asigrahaṇaṃ prādhānyāt /",
  "SA11bsa054_u:3842": "anyadapi śastraṃ nārakaduḥkhaheturyantraṃ ca /",
  "SA11bsa054_u:3843": "vane tasminnivāsino gṛdhrolūkavāyasādayaḥ pakṣiṇo yathā matkarmajanitā eva duḥkhahetavo bhavanti /",
  "SA11bsa054_u:3844": "nānyadatra duḥkhakāraṇamasti /",
  "SA11bsa054_u:3845": "tathā idamapi paraśastrādikaṃ duḥkhaheturmatkarmajanitameva,",
  "SA11bsa054_u:3846": "iti kutra kupyate?",
  "SA11bsa054_u:3847": "itthamapi viparyāsa evāyamityupadarśayitumāha-",
  "SA11bsa054_u:3848": "matkarmacoditā eva jātā mayyapakāriṇaḥ /",
  "SA11bsa054_u:3849": "yena yāsyanti narakānmayaivāmī hatā nanu // Bca_6.47 //",
  "SA11bsa054_u:3850": "yena madīyena karmaṇā coditāḥ preritā eva mayi pūrvakṛtāpakāre apakāriṇo jātāḥ santo narakān yāsyanti,",
  "SA11bsa054_u:3851": "tena mayaivāmī apakāriṇo hatā nanu /",
  "SA11bsa054_u:3852": "svacittaṃ saṃbodhayati- na amībhirahaṃ hataḥ /",
  "SA11bsa054_u:3853": "ayamabhiprāyaḥ- yadi nākariṣyamahamīdṛśaṃ karma,",
  "SA11bsa054_u:3854": "tadā ete 'pi nāpakāriṇo 'bhaviṣyanniti matkṛtenaiva karmaṇā apakāriṇo bhavanti //",
  "SA11bsa054_u:3855": "upakāriṣveva mohādapakāribuddhirmameti kārikādvayena darśayannāha-",
  "SA11bsa054_u:3856": "etānāśritya me pāpaṃ kṣīyate kṣamato bahu /",
  "SA11bsa054_u:3857": "māmāśritya tu yāntyete narakān dīrghavedanān // Bca_6.48 //",
  "SA11bsa054_u:3858": "ahamevāpakāryeṣāṃ mamaite copakāriṇaḥ /",
  "SA11bsa054_u:3859": "kasmādviparyayaṃ kṛtvā khalacetaḥ prakupyasi // Bca_6.49 //",
  "SA11bsa054_u:3860": "etānapakāriṇa āśritya nimittīkṛtya mama pāpaṃ pūrvajanmakṛtaparāpakārajanitaṃ kṣīyate tadduḥkhānubhavanavipākena kṣayaṃ yāti /",
  "SA11bsa054_u:3861": "kṣamataḥ kṣāntimālambamānasya /",
  "SA11bsa054_u:3862": "bahu anekaparyāyeṇa kṛtam /",
  "SA11bsa054_u:3863": "māmāśritya matkarmacoditāḥ evamapyapakāraṃ kṛtvā punarete narakān tīvravedanān duḥsahaduḥkhānubhavān yānti /",
  "SA11bsa054_u:3864": "ata uktakrameṇa ahameva apakārī eṣāmityādi subodham //",
  "SA11bsa054_u:3865": "(Bcp 94) nanu yadyapakārī bhavān,",
  "SA11bsa054_u:3866": "tarhi bhavata eva narakagamanamucitam,",
  "SA11bsa054_u:3867": "na tveṣāmityāha-",
  "SA11bsa054_u:3868": "bhavenmamāśayaguṇo na yāmi narakān yadi /",
  "SA11bsa054_u:3869": "eṣāmatra kimāyātaṃ yadyātmā rakṣito mayā // Bca_6.50 //",
  "SA11bsa054_u:3870": "yā pratyapakāranivṛttiniṣṭhā etanmamāśayamāhātmyaṃ narakagatinivṛttihetuḥ /",
  "SA11bsa054_u:3871": "narakān na yāmi tadātmāśayamāhātmyabalena /",
  "SA11bsa054_u:3872": "na tu punareṣāṃ durāśayatayā narakeṣu mamāpatanamiti bhāvaḥ /",
  "SA11bsa054_u:3873": "etadevāha- eṣāmityādinā /",
  "SA11bsa054_u:3874": "ayamatra samudāyārthaḥ- yadyahamapakārī sannapi kenacidupāyakauśalena narakān na yāmi,",
  "SA11bsa054_u:3875": "tadaiṣāmu[ma?",
  "SA11bsa054_u:3876": "]pakāriṇāṃ kimāyātam,",
  "SA11bsa054_u:3877": "kimapakṣīyate?",
  "SA11bsa054_u:3878": "kā kṣatirityarthaḥ /",
  "SA11bsa054_u:3879": "mayā tāvadekena rakṣitā na bhavantāmanye,",
  "SA11bsa054_u:3880": "rakṣita ātmā ca bhavet /",
  "SA11bsa054_u:3881": "na caitāvatā kiṃcideṣāṃ nyūnādhikaṃ guṇadoṣeṣu syāt //",
  "SA11bsa054_u:3882": "nanu yadi nāma evam,",
  "SA11bsa054_u:3883": "tathāpi bhavato 'pi na yuktamātmarakṣaṇamupakārikṛtajñatayā ityāśaṅkayāha-",
  "SA11bsa054_u:3884": "atha pratyapakārī syāṃ tathāpyete na rakṣitāḥ /",
  "SA11bsa054_u:3885": "hīyate cāpi me caryā tasmānnaṣṭāstapasvinaḥ // Bca_6.51 //",
  "SA11bsa054_u:3886": "yadi daṇḍādighātaṃ kurvatsu pratyapakārī bhaveyam,",
  "SA11bsa054_u:3887": "tathāpi ete rakṣitā na bhavanti /",
  "SA11bsa054_u:3888": "na kaścideṣāṃ pratīkāro narakagamanādiṣu kṛtaḥ syāt /",
  "SA11bsa054_u:3889": "pratyuta tāḍitenāpi mayā na pratitāḍitavyam /",
  "SA11bsa054_u:3890": "tathā sarvasattveṣu na maitracittaṃ mayā niści[kṣepta?]tavyam /",
  "SA11bsa054_u:3891": "antaśo na dagdhasthūṇāyāmapi pratighacittamutpādayitavyam /",
  "SA11bsa054_u:3892": "ityāderbodhisattvacaryāyā mama hānireva syāt /",
  "SA11bsa054_u:3893": "tasmādetarhi pratīkāropāyābhāvāttapasvino varākā rakśitumaśakyatvānnaṣṭā durgatipatitā eva /",
  "SA11bsa054_u:3894": "ityupekṣyante tāvadidānīm /",
  "SA11bsa054_u:3895": "paścāttadupāyamadhigamya tatkariṣyāmi yathaiṣāṃ duḥkhamaṇumātrakamapi na syāt //",
  "SA11bsa054_u:3896": "tadevaṃ parāpakāramarṣaṇakṣāntiṃ pratipādya adhunā dharmanidhyānakṣāntimupadarśayitumāha-",
  "SA11bsa054_u:3897": "mano hantumamūrtatvānna śakyaṃ kenacitkvacit /",
  "SA11bsa054_u:3898": "śarīrābhiniveśāttu cittaṃ duḥkhena bādhyate // Bca_6.52 //",
  "SA11bsa054_u:3899": "dvividhaṃ duḥkhamavicārato bādhakamupajāyate kāyikaṃ mānasikaṃ ceti /",
  "SA11bsa054_u:3900": "tatra manasi na kaściddaṇḍādikaṃ dātuṃ śaktaḥ,",
  "SA11bsa054_u:3901": "amūrtatvānmanasaḥ /",
  "SA11bsa054_u:3902": "iti tadudbhavaṃ duḥkhaṃ paramārthato na saṃbhavati /",
  "SA11bsa054_u:3903": "kalpanākṛtaṃ tu daurmanasyādikaṃ vidyate /",
  "SA11bsa054_u:3904": "etadeva darśayati śarīretyādinā /",
  "SA11bsa054_u:3905": "mamedaṃ śarīramiti vikalpābhyāsavāsanāvaśāt kāyaduḥkhena cittaṃ vihanyate //",
  "SA11bsa054_u:3906": "tatrāpi pratiniyatameva duḥkhakāraṇamityāha-",
  "SA11bsa054_u:3907": "nyakkāraḥ paruṣaṃ vākyamayaśaścetyayaṃ gaṇaḥ /",
  "SA11bsa054_u:3908": "kāyaṃ na bādhate tena cetaḥ kasmātprakupyasi // Bca_6.53 //",
  "SA11bsa054_u:3909": "(Bcp 95) nyakkārādigaṇaḥ samūhaḥ kāyasya duḥkhaheturna bhavati /",
  "SA11bsa054_u:3910": "na hi kāyasyāyaṃ kaṃcidupaghātaṃ karotīti yena,",
  "SA11bsa054_u:3911": "tena cetaḥ kasmāddhetoḥ prakupyasi?",
  "SA11bsa054_u:3912": "athāpi syāt- yadi nāma nyakkārādayaḥ kāyasya bādhakā na bhavanti,",
  "SA11bsa054_u:3913": "tathāpi tacchrutvā mayi lokānāmaprasannaṃ cittamutpadyate,",
  "SA11bsa054_u:3914": "iti mayā neṣyate ityāśaṅkayāha-",
  "SA11bsa054_u:3915": "mayyaprasādo yo 'nyeṣāṃ sa māṃ kiṃ bhakṣayiṣyati /",
  "SA11bsa054_u:3916": "iha janmāntare vāpi yenāsau me 'nabhīpsitaḥ // Bca_6.54 //",
  "SA11bsa054_u:3917": "bhavatu nāma evam,",
  "SA11bsa054_u:3918": "tathāpi vicāraṇīyameva /",
  "SA11bsa054_u:3919": "mayi nyakkārādiśravaṇād yo 'yamaprasādo janānām,",
  "SA11bsa054_u:3920": "sa kiṃ māṃ bhakṣayiṣyati ihaloke paraloka vā,",
  "SA11bsa054_u:3921": "yenāsau lokāprasādo mamāpriyaḥ,",
  "SA11bsa054_u:3922": "iti vicārya na kartavyo 'trābhiniveśaḥ //",
  "SA11bsa054_u:3923": "asti vā atrābhiniveśakāraṇaṃ lābhavighāto nāmetyāha-",
  "SA11bsa054_u:3924": "lābhāntarāyakāritvād yadyasau me 'nabhīpsitaḥ /",
  "SA11bsa054_u:3925": "naṅkṣyatīhaiva me lābhaḥ pāpaṃ tu sthāsyati dhruvam // Bca_6.55 //",
  "SA11bsa054_u:3926": "tathāhi nyakkārādiśravaṇādaprasādo lokānām,",
  "SA11bsa054_u:3927": "tasmācca lābhopanāmanavaimukhyam /",
  "SA11bsa054_u:3928": "tato 'sau nyakkārādigaṇo mamāniṣṭa iti cet,",
  "SA11bsa054_u:3929": "tadayuktam /",
  "SA11bsa054_u:3930": "naṅkṣyati vinaśvaradharmatayā apagamiṣyati /",
  "SA11bsa054_u:3931": "ihaiva pratiniyataireva dinairmama lābhaḥ /",
  "SA11bsa054_u:3932": "na tu paralokānubandhī bhaviṣyati /",
  "SA11bsa054_u:3933": "tannimittaṃ nyakkārādikartṛṣu krudhyato yatpāpaṃ tadeva paraṃ sthāsyati paralokānubandhi bhaviṣyati /",
  "SA11bsa054_u:3934": "dhruvamiti aparimukte tatphale tasyāvināśāt //",
  "SA11bsa054_u:3935": "idamapi cātrālocanīyam-",
  "SA11bsa054_u:3936": "varamadyaiva me mṛtyurna mithyājīvitaṃ ciram /",
  "SA11bsa054_u:3937": "yasmācciramapi sthitvā mṛtyuduḥkhaṃ tadeva me // Bca_6.56 //",
  "SA11bsa054_u:3938": "idameva varaṃ śreṣṭhaṃ yallābhābhāvādasminnevāhani me maraṇamastu,",
  "SA11bsa054_u:3939": "na tu punaḥ parāpakāradvāreṇa lābhapratilambhānmithyājīvitaṃ ciraṃ dīrghakālam /",
  "SA11bsa054_u:3940": "kutaḥ? yasmādvahutarakālamapi jīvitvā maraṇāntaṃ hi jīvitam ityavaśyaṃbhāvino mṛtyorduḥkhaṃ tadeva mama /",
  "SA11bsa054_u:3941": "yatpaścādvarṣaśatātyaye bhaviṣyati,",
  "SA11bsa054_u:3942": "tadevedānīṃ mama mriyamāṇasya iti cirajīviteṣvaviśeṣaḥ //",
  "SA11bsa054_u:3943": "ito 'pyaviśeṣa eveti ślokadvayena darśayannāha-",
  "SA11bsa054_u:3944": "svapne varṣaśataṃ saukhyaṃ bhuktvā yaśca vibudhyate /",
  "SA11bsa054_u:3945": "muhūrtamaparo yaśca sukhī bhūtvā vibudhyate // Bca_6.57 //",
  "SA11bsa054_u:3946": "nanu (nūnaṃ?) nivartate saukhyaṃ dvayorapi vibuddhayoḥ /",
  "SA11bsa054_u:3947": "saivopamā mṛtyukāle cirajīvyalpajīvinoḥ // Bca_6.58 //",
  "SA11bsa054_u:3948": "(Bcp 96) yathā kaścitsvapnopalabdhaṃ varṣaśataṃ sukhamupabhujya vibudhyate,",
  "SA11bsa054_u:3949": "anyaḥ punaḥ kṣaṇamātram /",
  "SA11bsa054_u:3950": "sa tāvanmātreṇa sukhinamātmānaṃ manyate /",
  "SA11bsa054_u:3951": "anayordvayorapi svapnopalabdhopabhuktasukhayoḥ prativibuddhayoḥ satoḥ tadupalabdhaṃ vinaṣṭaṃ sukhaṃ na nivartate,",
  "SA11bsa054_u:3952": "jāgradavasthāyāṃ nānuvartate,",
  "SA11bsa054_u:3953": "smaraṇamātrāvaśeṣatvāt /",
  "SA11bsa054_u:3954": "saivopamā svapnopalabdhasukhayoriva puruṣayormṛtyukāle maraṇasamaye cirajīvino 'lpajīvinaśca /",
  "SA11bsa054_u:3955": "nanu nivartate saukhyamiti svārthe 'pyaṇ /",
  "SA11bsa054_u:3956": "ityalaṃ mithyājīvitena //",
  "SA11bsa054_u:3957": "asmādapi lābhālābhayorna kaścidviśeṣa ityupadarśayannāha-",
  "SA11bsa054_u:3958": "labdhvāpi ca bahūṃllābhān ciraṃ bhuktvā sukhānyapi /",
  "SA11bsa054_u:3959": "riktahastaśca nagraśca yāsyāmi muṣito yathā // Bca_6.59 //",
  "SA11bsa054_u:3960": "pracurataralābhān labdhvāpi samāsādya,",
  "SA11bsa054_u:3961": "cirakālamupabhujya sukhānyapi,",
  "SA11bsa054_u:3962": "punarmṛtyumadhigamya riktahastaśca tucchahastaḥ /",
  "SA11bsa054_u:3963": "na tasmāllābhādīṣadapi pātheyaṃ gṛhītam /",
  "SA11bsa054_u:3964": "nāpi sukhāt kiṃcit pariśiṣṭamavasthitam /",
  "SA11bsa054_u:3965": "kaṭisūtrakamātramapi na pariśeṣitamiti nagnaśca cauraiḥ parimuṣita iva asmāllokātparaṃ lokaṃ yāsyāmi //",
  "SA11bsa054_u:3966": "syādetat- astyeva viśeṣo lābhasya cīvarādīnāmanupaghātādāyuḥsaṃskārāṇāmupastambhācciratarakālaṃ jīvitaṃ syāt /",
  "SA11bsa054_u:3967": "tataśca pūrvakṛtapāpasya vidūṣaṇāsamudācārādinā parikṣayaṃ śikṣāsaṃvaraparirakṣaṇena bodhicittasevanādinā ca kuśalapakṣasya ca vṛddhiṃ kuryām / yaduktam-",
  "SA11bsa054_u:3968": "yāvacciraṃ jīvati dharmacārī tāvatprasūte kuśalapravāham //",
  "SA11bsa054_u:3969": "iti //",
  "SA11bsa054_u:3970": "ato lābhāntarāyakāriṇi yukta eva pradveṣa ityāśaṅkayannāha-",
  "SA11bsa054_u:3971": "pāpakṣayaṃ ca puṇyaṃ ca lābhājjīvan karomi cet /",
  "SA11bsa054_u:3972": "lābhāduktakrameṇa jīvan dhriyamāṇaḥ pāpakṣayaṃ ca puṇyaṃ ca karomītyādi manyase /",
  "SA11bsa054_u:3973": "nanu etaditaḥ samadhikaṃ doṣamapaśyatā abhidhīyata ityāha-",
  "SA11bsa054_u:3974": "puṇyakṣayaśca pāpaṃ ca lābhārthaṃ krudhyato nanu // Bca_6.60 //",
  "SA11bsa054_u:3975": "lābhārthaṃ lābhanimittaṃ tadantarāyakāriṇi dveṣaṃ kurvataḥ sukṛtakṣaya evopajāyate /",
  "SA11bsa054_u:3976": "yaduktam- sarvametatsucaritam [6.1] ityādinā /",
  "SA11bsa054_u:3977": "ayaṃ tu viśeṣaḥ- akṣāntisamudbhavasya pāpasya rāśirabhivardhate //",
  "SA11bsa054_u:3978": "athāpi syāt- yathākathaṃcit tāvaccirakālaṃ lābhājjīvitaṃ syāt /",
  "SA11bsa054_u:3979": "tāvataiva naḥ prayojanamityāha-",
  "SA11bsa054_u:3980": "yadarthameva jīvāmi tadeva yadi naśyati /",
  "SA11bsa054_u:3981": "kiṃ tena jīvitenāpi kevalāśubhakāriṇā // Bca_6.61 //",
  "SA11bsa054_u:3982": "(Bcp 97) na khalu bodhisattvasya itarasattvavajjīvitaṃ niṣprayojanamevābhilaṣitam,",
  "SA11bsa054_u:3983": "kiṃ tarhi saṃbhārābhisaṃvardhanārthaṃ pāpakṣayārthaṃ ca /",
  "SA11bsa054_u:3984": "tad yadi sukṛtakṣayanimittameva tat syāt,",
  "SA11bsa054_u:3985": "tadā kiṃ tena tādṛśena jīvitenāpi kevalāśubhakarmakaraṇaśīlena?",
  "SA11bsa054_u:3986": "ninditameva taditi bhāvaḥ //",
  "SA11bsa054_u:3987": "syādetat- na lābhāntarāyakāritayā mamāvarṇavādini pratighacittamutpadyate,",
  "SA11bsa054_u:3988": "kiṃ tu guṇapracchādanādikarmaṇā,",
  "SA11bsa054_u:3989": "duḥkhahetutvādityāha-",
  "SA11bsa054_u:3990": "avarṇavādini dveṣaḥ sattvānnāśayatīti cet /",
  "SA11bsa054_u:3991": "parāyaśaskare 'pyevaṃ kopaste kiṃ na jāyate // Bca_6.62 //",
  "SA11bsa054_u:3992": "ayaśobhidhāyini yo 'yaṃ bhavato vidveṣaḥ,",
  "SA11bsa054_u:3993": "so 'varṇavādī doṣāviṣkaraṇādguṇapracchādanācca tvāṃ nāśayati /",
  "SA11bsa054_u:3994": "iti matvā cedyadi tannimittakaḥ /",
  "SA11bsa054_u:3995": "athavā /",
  "SA11bsa054_u:3996": "sattvān lokānnāśayati /",
  "SA11bsa054_u:3997": "avarṇavādena mayi nigrāhayati /",
  "SA11bsa054_u:3998": "svayamaprasannacittasteṣāmapi cittamaprasādayatītyarthaḥ /",
  "SA11bsa054_u:3999": "iti avarṇavādini dveṣaścet, ucyate /",
  "SA11bsa054_u:4000": "tadā yo 'pi pareṣāmanyasattvānāmayaśaḥ prakāśayati,",
  "SA11bsa054_u:4001": "tatrāpi kopaste kiṃ na jāyate?",
  "SA11bsa054_u:4002": "so 'pi ca avarṇavādī sattvānnāśayati /",
  "SA11bsa054_u:4003": "tadasminnapi yuktarūpa eva kopaḥ //",
  "SA11bsa054_u:4004": "atrottaramāśaṅkayannāha-",
  "SA11bsa054_u:4005": "parāyattāprasādatvādaprasādiṣu te kṣamā /",
  "SA11bsa054_u:4006": "pareṣu anyeṣu sattveṣu āyatta āśrito 'prasādo 'sya /",
  "SA11bsa054_u:4007": "anyasattvān viṣayīkṛtya samutpanna iti /",
  "SA11bsa054_u:4008": "tasya bhāvastattvaṃ tasmāt /",
  "SA11bsa054_u:4009": "parāśritāprasādattvādaprasādiṣu aprasannacitteṣu avarṇavādiṣu tava kṣamā kṣāntirūtpadyate /",
  "SA11bsa054_u:4010": "ātmacittameva pṛcchati / atrāha-",
  "SA11bsa054_u:4011": "kleśotpādaparāyatte kṣamā nāvarṇavādini // Bca_6.63 //",
  "SA11bsa054_u:4012": "yadi yaḥ parāyattāprasādaḥ tatra kṣamā bhavato bhavati,",
  "SA11bsa054_u:4013": "tadā svasminnavarṇavādini kiṃ na kṣamā?",
  "SA11bsa054_u:4014": "kiṃrūpe?",
  "SA11bsa054_u:4015": "kleśotpādanaparāyatte kleśānāmutpādaparatantre /",
  "SA11bsa054_u:4016": "parāyattāprasādatvaṃ kṣamāhetuḥ tulyamubhayatrāpi ityarthaḥ //",
  "SA11bsa054_u:4017": "pratimādyupaghātakāriṣu śraddhāvaśādapi pratighacittaṃ notpādayitavyamityāha-",
  "SA11bsa054_u:4018": "pratimāstūpasaddharmanāśakākrośakeṣu ca /",
  "SA11bsa054_u:4019": "na yujyate mama dveṣo buddhādīnāṃ na hi vyathā // Bca_6.64 //",
  "SA11bsa054_u:4020": "nāśakā vikopayitāraḥ /",
  "SA11bsa054_u:4021": "ākrośakā doṣabuddhayā vairūpyābhidhāyinaḥ /",
  "SA11bsa054_u:4022": "teṣu na yukto mama dveṣaḥ /",
  "SA11bsa054_u:4023": "kutaḥ? yasmādbuddhādīnāṃ bodhisattvāryaśrāvakapratyekabuddhānāṃ vitathābhiniveśaprasūtātmagrāhanivṛtterabhiṣvaṅgābhāvānna vyathā cittapīḍālakṣaṇaṃ daurmanasyaṃ nāsti /",
  "SA11bsa054_u:4024": "iti bhāvaḥ /",
  "SA11bsa054_u:4025": "ataḥ pratimāvināśakeṣu dveṣacittaṃ notpādayitavyam /",
  "SA11bsa054_u:4026": "tathā viruddhadharmakāriṣu karuṇaiva tu yujyate teṣu sādhūnām /",
  "SA11bsa054_u:4027": "anyathā tatra viśeṣābhāvāt pāpameva kevalamupajāyate /",
  "SA11bsa054_u:4028": "yadi punardharmato nivārayituṃ śakyate,",
  "SA11bsa054_u:4029": "tadā na doṣaḥ //",
  "SA11bsa054_u:4030": "(Bcp 98) yadapi ca dharmakāmatayā gurumātāpitrādyupaghātakāriṣu dveṣacittamutpadyate,",
  "SA11bsa054_u:4031": "tadapi vinivāryamevetyāha-",
  "SA11bsa054_u:4032": "gurusālohitādīnāṃ priyāṇāṃ cāpakāriṣu /",
  "SA11bsa054_u:4033": "pūrvavatpratyayotpādaṃ dṛṣṭvā kopaṃ nivārayet // Bca_6.65 //",
  "SA11bsa054_u:4034": "guravo dharmamārgopadeṣṭāro 'kuśalapakṣanivartayitāraḥ /",
  "SA11bsa054_u:4035": "sālohitāḥ sodarāḥ /",
  "SA11bsa054_u:4036": "anye 'pi jñātisagotrabāndhavādayaḥ /",
  "SA11bsa054_u:4037": "teṣāmapakāriṣu /",
  "SA11bsa054_u:4038": "tathā priyāṇāṃ premasthānānāṃ cāpakāriṣu kopaṃ nivārayediti saṃbandhaḥ /",
  "SA11bsa054_u:4039": "katham? pūrvavatpratyayotpādaṃ dṛṣṭvā /",
  "SA11bsa054_u:4040": "yaduktam- ye kecidaparādhāśca ityādinā /",
  "SA11bsa054_u:4041": "ataḥ sarve 'pyamī pūrvakarmopajanitameva phalamupabhuñjate /",
  "SA11bsa054_u:4042": "nātra kaścit pratīkāraheturasti /",
  "SA11bsa054_u:4043": "tadanena yathā aparasamaye devagurudvijātimātāpitṛprabhṛtīnāmarthe pāpaṃ kurvato 'pi na doṣa iti matam,",
  "SA11bsa054_u:4044": "na tathā ihābhimatamityuktaṃ bhavati //",
  "SA11bsa054_u:4045": "kiṃ ca / idamapi vastutattvaṃ manasi kurvatā na sattveṣu cittaṃ dūṣayitavyamityāha-",
  "SA11bsa054_u:4046": "cetanācetanakṛtā dehināṃ niyatā vyathā /",
  "SA11bsa054_u:4047": "sā vyathā cetane dṛṣṭā kṣamasvaināṃ vyathāmataḥ // Bca_6.66 //",
  "SA11bsa054_u:4048": "samastakāryasya anvayavyatirekābhyāṃ janakatvenāvadhāritaṃ sāmagrīlakṣaṇaṃ kāraṇam /",
  "SA11bsa054_u:4049": "sā ca sāmagrī vastudharmatayā kācit kvacit samarthasvabhāvā /",
  "SA11bsa054_u:4050": "tatra cetanena kṛtā hastapādādiprahāreṇa /",
  "SA11bsa054_u:4051": "acetanena daṇḍaśastrarogādinā /",
  "SA11bsa054_u:4052": "tatrāpi cetanāvadvayāpāro 'styeva /",
  "SA11bsa054_u:4053": "sākṣāt pāraṃparyakṛtastu viśeṣaḥ /",
  "SA11bsa054_u:4054": "svayameva yadṛcchayā vā loṣṭakuḍyādyabhighātajanitā vā dehināṃ śarīriṇāṃ niyatā vyathā niyamena samutpadyate /",
  "SA11bsa054_u:4055": "nānyadito vyathākāraṇamasti /",
  "SA11bsa054_u:4056": "sā caivaṃ dvividhakāraṇasāmagrīprasūtāpi cetane savijñānake kāye dṛṣṭā pramāṇapariniścitā /",
  "SA11bsa054_u:4057": "atastadeva tadutpattisthānaṃ nānyat /",
  "SA11bsa054_u:4058": "acetane /",
  "SA11bsa054_u:4059": "vedanāyogāt /",
  "SA11bsa054_u:4060": "tato yad yasyotpattisthānaṃ tat tatraiva bhavati nānyatra,",
  "SA11bsa054_u:4061": "yathā paṅke paṅkajaṃ na sthale /",
  "SA11bsa054_u:4062": "ataḥ asmānyāyāt kṣamasva sahasva enāmanantarakathitobhayarūpāṃ vyathām //",
  "SA11bsa054_u:4063": "tadānīmubhayorapi sādhāraṇadūṣaṇatayā kvacidapi kopo na yukta iti kathayitumāha-",
  "SA11bsa054_u:4064": "mohādeke 'parādhyanti kupyantyanye vimohitāḥ /",
  "SA11bsa054_u:4065": "brūmaḥ kameṣu nirdoṣaṃ kaṃ vā brūmo 'parādhinam // Bca_6.67 //",
  "SA11bsa054_u:4066": "ātmātmīyagrāhābhiniveśaviparyāsādeke kecidaparādhyanti daṇḍādinā /",
  "SA11bsa054_u:4067": "samākrośādi vā vadantaḥ sadoṣamātmānaṃ kurvanti /",
  "SA11bsa054_u:4068": "anye punastadaparādhena kupyanti /",
  "SA11bsa054_u:4069": "vimohitā mohādeva svakṛtakarmaphalasaṃbandhamananusaranto 'vidyāvaraṇāt,",
  "SA11bsa054_u:4070": "pratitāḍanākrośādikamārabhante /",
  "SA11bsa054_u:4071": "itthaṃ brūmaḥ- kam eṣu kleśarākṣasāveśavaśīkṛteṣu nirdoṣam,",
  "SA11bsa054_u:4072": "kaṃ vā brūmo 'parādhinam?",
  "SA11bsa054_u:4073": "ubhayeṣāmapi sādhāraṇadoṣatvāt //",
  "SA11bsa054_u:4074": "(Bcp 99) idamapi ca ātmagatameva cintayatā pratighacittaṃ nivartayitavyamityāha-",
  "SA11bsa054_u:4075": "kasmādevaṃ kṛtaṃ pūrvaṃ yenaivaṃ bādhyase paraiḥ /",
  "SA11bsa054_u:4076": "sarve karmaparāyattāḥ ko 'hamatrānyathākṛtau // Bca_6.68 //",
  "SA11bsa054_u:4077": "kasmātkāraṇāt kimityevam etatphalaṃ hetukarma kṛtam /",
  "SA11bsa054_u:4078": "yeneti lokoktireṣā yadityasyārthe /",
  "SA11bsa054_u:4079": "yadevam /",
  "SA11bsa054_u:4080": "yadi vā yena karmasāmarthyena hetunā /",
  "SA11bsa054_u:4081": "ākrośabandhanatāḍanādibhiḥ bādhyase pīḍyase parairanyaiḥ /",
  "SA11bsa054_u:4082": "nanu yadi nāma evam,",
  "SA11bsa054_u:4083": "tathāpi pratīkāro yukta ityāha- sarva ityādi /",
  "SA11bsa054_u:4084": "sarve duḥkhahetavaḥ karmapratyayopajanitapravṛttayaḥ iti ko 'hamatra anyathākṛtau tatphalanivartanāya? na kaścit /",
  "SA11bsa054_u:4085": "phaladānonmukhasya karmaṇaḥ kenacinnivartayitumaśakyatvāt //",
  "SA11bsa054_u:4086": "idaṃ punaratra yuktarūpamityāha-",
  "SA11bsa054_u:4087": "evaṃ buddhvā tu puṇyeṣu tathā yatnaṃ karomyaham /",
  "SA11bsa054_u:4088": "yena sarve bhaviṣyanti maitracittāḥ parasparam // Bca_6.69 //",
  "SA11bsa054_u:4089": "ete sattvāḥ karmakleśaparāyattāḥ parasparamasamañjasakarmakāriṇo nivartayitumaśakyā iti /",
  "SA11bsa054_u:4090": "evaṃ buddhvā jñātvā punaḥ puṇyeṣu kuśaleṣu karmasu tathā yatnaṃ karomyaham,",
  "SA11bsa054_u:4091": "tena prakāreṇa vīryaṃ samārabhe,",
  "SA11bsa054_u:4092": "yena tathāvidhaṃ sāmarthyaṃ pratilabhya sanmārge pravartitāḥ santaḥ sarve maitracittā hitasukhavidhānatatparāḥ parasparamanyonyaṃ bhaviṣyanti //",
  "SA11bsa054_u:4093": "drohacittaṃ vinivartya priyavastūpaghātakāriṇi laukikodāharaṇena dveṣaṃ nivartayediti ślokadvayamupadarśayannāha-",
  "SA11bsa054_u:4094": "dahyamāne gṛhe yadvadagnirgatvā gṛhāntaram /",
  "SA11bsa054_u:4095": "tṛṇādau yatra sajyeta tadākṛṣyāpanīyate // Bca_6.70 //",
  "SA11bsa054_u:4096": "evaṃ cittaṃ yadāsaṅgādahyate dveṣavahninā /",
  "SA11bsa054_u:4097": "tatkṣaṇaṃ tatparityājyaṃ puṇyātmoddāhaśaṅkayā // Bca_6.71 //",
  "SA11bsa054_u:4098": "ekasmin gṛhe 'gninā dahyamāne yathā tasmād gṛhādanyad gṛhaṃ gṛhāntaraṃ gatvā /",
  "SA11bsa054_u:4099": "agniryatra tṛṇakāṣṭhādau sajjate lagati,",
  "SA11bsa054_u:4100": "tadantargatamanyadapi vastu mā dhākṣīditi śaṅkayā tadākṛṣyāpanīyate,",
  "SA11bsa054_u:4101": "pṛthak kṛtvā nirdhāryate,",
  "SA11bsa054_u:4102": "iti dṛṣṭakramaṃ prakṛte 'pi yojayannāha /",
  "SA11bsa054_u:4103_0": "evamuktodāharaṇanyāyena cittaṃ mano yasya vastuna āsaṅgādāsakto dahyate paritapyate",
  "SA11bsa054_u:4103_1": "dveṣavahninā pratighānalena tadāsaṅgasthānaṃ vastu tatkṣaṇaṃ na kālāntarapalimbena",
  "SA11bsa054_u:4103_2": "parityājyaṃ tatrābhiniveśaḥ parihartavyaḥ /",
  "SA11bsa054_u:4104": "kiṃ kāraṇam?",
  "SA11bsa054_u:4105": "puṇyasyātmā śarīram /",
  "SA11bsa054_u:4106": "puṇyaskandha iti yāvat /",
  "SA11bsa054_u:4107": "tasya uktakrameṇa uddāhaḥ parikṣayo mā bhūt /",
  "SA11bsa054_u:4108": "anyathā gṛhāntargatapadārthavat pradveṣavahniḥ tamapi dahet //",
  "SA11bsa054_u:4109": "api ca / lābha evāyaṃ labdhaḥ,",
  "SA11bsa054_u:4110": "yanmanuṣyaduḥkhairnarakaphalaṃ karma vipacyate iti pratipādayannāha-",
  "SA11bsa054_u:4111": "māraṇīyaḥ karaṃ chittvā muktaścetkimabhadrakam /",
  "SA11bsa054_u:4112": "manuṣyaduḥkhairnarakānmuktaścetkimabhadrakam // Bca_6.72 //",
  "SA11bsa054_u:4113": "(Bcp 100) yo hi māraṇamarhati,",
  "SA11bsa054_u:4114": "sa yadi hastamātraṃ chittvā mucyate,",
  "SA11bsa054_u:4115": "tadā na kācit kṣatirasya /",
  "SA11bsa054_u:4116": "pratyuta labdhalābhamātmānaṃ manyate atyalpamidaṃ maraṇaduḥkhāt karacchedanaduḥkhamiti /",
  "SA11bsa054_u:4117": "tathā yo 'pi manuṣyaduḥkhaṃ tāḍanabandhanatiraskārādikṛtamanubhūya narakaduḥkhādvimukto bhavati,",
  "SA11bsa054_u:4118": "tasyāpi na kiṃcidapacīyate /",
  "SA11bsa054_u:4119": "na kiṃcididaṃ duḥkhaṃ narakaduḥkhāt,",
  "SA11bsa054_u:4120": "sukhameva tat /",
  "SA11bsa054_u:4121": "tato yadi vicakṣaṇaḥ syāt,",
  "SA11bsa054_u:4122": "tadā saumanasyamevātra yuktamasya //",
  "SA11bsa054_u:4123": "athāpi syāt- na mayā svalpamātre 'pi duḥkhe kṣamā kartuṃ śakyata iti, atrāha-",
  "SA11bsa054_u:4124": "yadyetanmātramevādya duḥkhaṃ soḍhuṃ na pāryate /",
  "SA11bsa054_u:4125": "tannārakavyathāhetuḥ krodhaḥ kasmānna vāryate // Bca_6.73 //",
  "SA11bsa054_u:4126": "khaṭacapeṭaloṣṭādiprahārakṛtamīṣanmātramapi duḥkhamidānīṃ soḍhuṃ marṣituṃ na pāryate na śakyate /",
  "SA11bsa054_u:4127": "tadatra bhavantaṃ pṛcchāmaḥ- yadi evameva,",
  "SA11bsa054_u:4128": "tadayaṃ nārakaduḥkhasaṃvartanīyaḥ krodhaḥ kopaḥ kasmātkāraṇānna vāryate?",
  "SA11bsa054_u:4129": "ayameva hi atitarāṃ narakeṣu duḥkhadāyaka iti duḥkhabhīrūṇāmeva krodhaṃ nivartayituṃ yuktaṃ syāt //",
  "SA11bsa054_u:4130": "kiṃ ca / yadyapi soḍhuṃ na śakyate,",
  "SA11bsa054_u:4131": "tathāpi taddhetukakarmasaṃbhavādanicchato 'pi duḥkhamāpatiṣyati bhavataḥ /",
  "SA11bsa054_u:4132": "na ca kiṃcitphalamutpatsyate /",
  "SA11bsa054_u:4133": "marṣaṇāt punastasya mahārthalābho bhaviṣyatīti vṛttadvayena śikṣayitumāha-",
  "SA11bsa054_u:4134": "kopārthamevamevāhaṃ narakeṣu sahasraśaḥ /",
  "SA11bsa054_u:4135": "kārito 'smi na cātmārthaḥ parārtho vā kṛto mayā // Bca_6.74 //",
  "SA11bsa054_u:4136": "na cedaṃ tādṛśaṃ duḥkhaṃ mahārthaṃ ca kariṣyati /",
  "SA11bsa054_u:4137": "jagadduḥkhahare duḥkhe prītirevātra yujyate // Bca_6.75 //",
  "SA11bsa054_u:4138": "kopanimittameva /",
  "SA11bsa054_u:4139": "evameva niṣphalameva /",
  "SA11bsa054_u:4140": "narakeṣu saṃjīvādiṣu /",
  "SA11bsa054_u:4141": "sahasraśaḥ anekavāram /",
  "SA11bsa054_u:4142": "ahaṃ kāritaḥ chedanabhedanapāṭanādikāraṇābhiḥ pīḍitaḥ /",
  "SA11bsa054_u:4143": "evaṃ duḥkhamanubhavatāpi mayā na ca naiva ātmārthaḥ dṛṣṭādṛṣṭaphalasādhanaḥ kṛto niṣpāditaḥ /",
  "SA11bsa054_u:4144": "parasya anyasya vā arthaḥ sukhavidhānalakṣaṇaḥ /",
  "SA11bsa054_u:4145": "iti niṣprayojanameva nārakaduḥkhasahasraśaḥ paribhavo jātaḥ /",
  "SA11bsa054_u:4146": "tadadyāpi na tathaiva mamāsahiṣṇutā yuktetyāha- idaṃ duḥkhaṃ naiva tādṛśaṃ yādṛśaṃ narakasamudbhavam /",
  "SA11bsa054_u:4147": "atha ca mahārthaṃ sarvasattvahitasukhavidhānabhūtaṃ buddhatvaṃ sādhayiṣyati /",
  "SA11bsa054_u:4148": "ato jagato duḥkhahare trijagatparyāpannasarvasattvaduḥkhapraśamanakare duḥkhe prītirevātra yujyate nāruciriti bhāvaḥ //",
  "SA11bsa054_u:4149": "paraguṇaśravaṇerṣyāmalaprakṣālanāyāha-",
  "SA11bsa054_u:4150": "yadi prītisukhaṃ prāptamanyaiḥ stutvā guṇorjitam /",
  "SA11bsa054_u:4151": "manastvamapi taṃ stutvā kasmādevaṃ na hṛṣyasi // Bca_6.76 //",
  "SA11bsa054_u:4152": "guṇādhikaṃ stutvā yadi prītisukhaṃ kaiścit prāptam,",
  "SA11bsa054_u:4153": "tadā he manaḥ tvamapi tadguṇasaṃvarṇanena kimiti harṣasukhaṃ nānubhavasi?",
  "SA11bsa054_u:4154": "kimakāṇḍameva tadīrṣyānalajvālāyāmātmasaṃtānamindhanīkaroṣi?",
  "SA11bsa054_u:4155": "(Bcp 101) nanu sarvasukhamāsaṅgātmatayā niṣiddhameva sevitum /",
  "SA11bsa054_u:4156": "tataḥ ahaṃ sarvasukhavaimukhyādidamapi nopādade /",
  "SA11bsa054_u:4157": "vakṣyati hi-",
  "SA11bsa054_u:4158": "yatra yatra ratiṃ yāti manaḥ sukhavimohitam /",
  "SA11bsa054_u:4159": "tasmātsahasraguṇitaṃ duḥkhaṃ bhūtvopatiṣṭhate //",
  "SA11bsa054_u:4160": "iti /",
  "SA11bsa054_u:4161": "[bodhi. 8.18]",
  "SA11bsa054_u:4162": "āha-",
  "SA11bsa054_u:4163": "idaṃ ca te hṛṣṭisukhaṃ niravadyaṃ sukhodayam /",
  "SA11bsa054_u:4164": "na vāritaṃ ca guṇibhiḥ parāvarjanamuttamam // Bca_6.77 //",
  "SA11bsa054_u:4165": "na hi sarvaṃ hṛṣṭisukhamapākṛtam,",
  "SA11bsa054_u:4166": "api tu yat sāvadyamakuśalahetuḥ /",
  "SA11bsa054_u:4167": "idaṃ ca paraguṇāśrayaṃ hṛṣṭisukhaṃ niravadyaṃ tava,",
  "SA11bsa054_u:4168": "na ca akuśalahetuḥ /",
  "SA11bsa054_u:4169": "ataḥ sukhodayaṃ sukhasyodayo 'smāditi kṛtvā /",
  "SA11bsa054_u:4170": "ata eva na vāritaṃ ca guṇibhirbhagavacchāsanavidhijñaiḥ /",
  "SA11bsa054_u:4171": "ayamaparo 'sya guṇaḥ,",
  "SA11bsa054_u:4172": "yat parāvarjanamuttamaṃ paraguṇeṣu prītyā /",
  "SA11bsa054_u:4173": "guṇeṣu evamayaṃ matsarīti manyamānā anye 'pi sattvā āvarjitā bhavanti,",
  "SA11bsa054_u:4174": "ato yuktamevātra prītisukhamupādātum //",
  "SA11bsa054_u:4175": "syādetat- na paraguṇeṣu akṣamā kācinmama /",
  "SA11bsa054_u:4176": "kiṃ tarhi tāvattasyaiva sukhametaditi mayā soḍhumaśakyamiti / atrāha-",
  "SA11bsa054_u:4177": "tasyaiva sukhamityevaṃ tavedaṃ yadi na priyam /",
  "SA11bsa054_u:4178": "bhṛtidānādiviraterdṛṣṭādṛṣṭaṃ hataṃ bhavet // Bca_6.78 //",
  "SA11bsa054_u:4179": "tasyaiva stutikartuḥ sukhamiti evamanenābhiprāyeṇa bhavato yadi idaṃ paraguṇastutipratisamudbhavaṃ sukhaṃ na priyam,",
  "SA11bsa054_u:4180": "tadā atisaṃkaṭe patito 'si /",
  "SA11bsa054_u:4181": "katham? bhṛtidānādivirateḥ /",
  "SA11bsa054_u:4182": "yadapi ca bhavataḥ svātmasukhanimittaṃ svabhṛtyādiṣu bhṛtidānaṃ karmamūlyadānam,",
  "SA11bsa054_u:4183": "tathā upakārakāriṇi pratyupakārakaraṇam /",
  "SA11bsa054_u:4184": "ityāderviratervaimukhyāt,",
  "SA11bsa054_u:4185": "tadapi na kartavyameva syāt parasukhavidveṣiṇā /",
  "SA11bsa054_u:4186": "yatastenāpi tasya sukhameva saṃpatsyate /",
  "SA11bsa054_u:4187": "tato dṛṣṭamaihikaṃ phalam,",
  "SA11bsa054_u:4188": "adṛṣṭaṃ pāralaukikam /",
  "SA11bsa054_u:4189": "ubhayamapi hataṃ bhavet parasukhasaṃpadamarṣiṇā //",
  "SA11bsa054_u:4190": "kiṃ ca / mithyottaramevedaṃ bhavata iti pratipādayannāha-",
  "SA11bsa054_u:4191": "svaguṇe kīrtyamāne ca parasaukhyamapīcchasi /",
  "SA11bsa054_u:4192": "kīrtyamāne paraguṇe svasaukhyamapi necchasi // Bca_6.79 //",
  "SA11bsa054_u:4193": "yadi kaścidbhavato guṇamudīrayati,",
  "SA11bsa054_u:4194": "tadā tasya parasyāniṣṭamapi saukhyamicchasi /",
  "SA11bsa054_u:4195": "atha paraguṇānanuvarṇayati,",
  "SA11bsa054_u:4196": "tadā punarīrṣyāśalyavitudyamānamānasaḥ /",
  "SA11bsa054_u:4197": "svasaukhyamapi necchasi /",
  "SA11bsa054_u:4198": "āstāṃ tāvat parasaukhyamityapiśabdaḥ /",
  "SA11bsa054_u:4199": "tasmāt parasukhasaṃpadīrṣyaiva bhavataḥ,",
  "SA11bsa054_u:4200": "na stāvakasukhāsahiṣṇutā //",
  "SA11bsa054_u:4201": "yaduktam-",
  "SA11bsa054_u:4202": "tasyaiva sukhamityevaṃ tavedaṃ yadi na priyam /",
  "SA11bsa054_u:4203": "iti /",
  "SA11bsa054_u:4204": "[bodhi. 6.78]",
  "SA11bsa054_u:4205": "(Bcp 102) tatra viśeṣeṇa dūṣaṇamāha-",
  "SA11bsa054_u:4206": "bodhicittaṃ samutpādya sarvasattvasukhecchayā /",
  "SA11bsa054_u:4207": "svayaṃ labdhasukheṣvadya kasmātsattveṣu kupyasi // Bca_6.80 //",
  "SA11bsa054_u:4208": "idamatigarhitameva viśeṣeṇa samutpāditabodhicittasya,",
  "SA11bsa054_u:4209": "yat parasukhasaṃpadasahiṣṇutā nāma /",
  "SA11bsa054_u:4210": "yataḥ sarvasattvāḥ triadhātukāntaścarāḥ samastasukhasaṃpattisaṃtarpitā buddhatvamadhigamya mayā kartavyāḥ iti manasikāreṇa bodhicittamutpādyate /",
  "SA11bsa054_u:4211": "tadutpādya kasmāt sattveṣu kupyate?",
  "SA11bsa054_u:4212": "adya idānīm /",
  "SA11bsa054_u:4213": "kiṃbhūteṣu prasādasthāneṣu?",
  "SA11bsa054_u:4214": "svacittamabhiprasādya svayamātmanaiva prāptasukheṣu /",
  "SA11bsa054_u:4215": "iti akaraṇīyameva tat parasukhavaimukhyacittaṃ bodhisattvasyeti bhāvaḥ //",
  "SA11bsa054_u:4216": "yaḥ punarutpāditabodhicitto 'pi parasya lābhasatkārasaṃpattimabhisamīkṣya tadīrṣyākaṣāyitahṛdayaḥ tenaiva śokena dahyate,",
  "SA11bsa054_u:4217": "tasya paribhāṣaṇārthamāha-",
  "SA11bsa054_u:4218": "trailokyapūjyaṃ buddhatvaṃ sattvānāṃ kila vāñchasi /",
  "SA11bsa054_u:4219": "satkāramitvaraṃ dṛṣṭvā teṣāṃ kiṃ paridahyase // Bca_6.81 //",
  "SA11bsa054_u:4220": "athavā syādetat- na khalu mayā tatsukhameva na mṛṣyate,",
  "SA11bsa054_u:4221": "kiṃ tarhi tadudbhāvitānyaguṇaśravaṇābhiprasannamānasaiḥ teṣāmupanāmitaṃ lābhasatkāramityatrāha- trailokyetyādi /",
  "SA11bsa054_u:4222": "trayo lokāeva kāmarūpārūpyadhātulakṣaṇāḥ lokaprasiddhayā vā svargādisvabhāvāḥ trailokyam,",
  "SA11bsa054_u:4223": "tatsamudāyo vā /",
  "SA11bsa054_u:4224": "tasya pūjāmarhatīti pūjyamabhyarcanīyam /",
  "SA11bsa054_u:4225": "anena sarvātiśāyitvaṃ pratipāditam /",
  "SA11bsa054_u:4226": "tathābhūtaṃ buddhatvaṃ sattvānāṃ kila vāñchasi /",
  "SA11bsa054_u:4227": "kiletyanena viparyayaṃ dṛṣṭvā aruciṃ prakāśayati /",
  "SA11bsa054_u:4228": "satkāra mityupalakṣaṇam /",
  "SA11bsa054_u:4229": "lābhamapi /",
  "SA11bsa054_u:4230": "śeṣaṃ subodham //",
  "SA11bsa054_u:4231": "lābhamabhisaṃdhāyāha-",
  "SA11bsa054_u:4232": "puṣṇāti yastvayā poṣyaṃ tubhyameva dadāti saḥ /",
  "SA11bsa054_u:4233": "kuṭumbajīvinaṃ labdhvā na hṛṣyasi prakupyasi // Bca_6.82 //",
  "SA11bsa054_u:4234": "tvayā poṣaṇīyaṃ priyaputrakādikaṃ tvadīyaṃ yaḥ puṣṇāti,",
  "SA11bsa054_u:4235": "sa tubhyameva dadāti /",
  "SA11bsa054_u:4236": "tavaiva tenopacayaḥ kṛto bhavet /",
  "SA11bsa054_u:4237": "ataḥ tvatkuṭumbajīvinaṃ tvadīyaṃ kuṭumbaṃ jīvayati yaḥ,",
  "SA11bsa054_u:4238": "taṃ tathāvidhaṃ puruṣaṃ labdhvā prāpya prahṛṣyasi na?",
  "SA11bsa054_u:4239": "kākvā pṛcchati- prakupyasi,",
  "SA11bsa054_u:4240": "na prahṛṣyase cetyarthaḥ /",
  "SA11bsa054_u:4241": "tathā prakṛte 'pi yena sarvasattvā ātmīyatvena gṛhītāḥ,",
  "SA11bsa054_u:4242": "tasya tatsukhaiḥ sukhamevocitamiti //",
  "SA11bsa054_u:4243": "syādetat- buddhatvameva tvayā teṣāṃ pratijñātam,",
  "SA11bsa054_u:4244": "na tu punaranyasukhamityāśaṅkayāha-",
  "SA11bsa054_u:4245": "sa kiṃ necchasi sattvānāṃ yasteṣāṃ bodhimicchati /",
  "SA11bsa054_u:4246": "nanu etadapi na samyak / yasmāt-",
  "SA11bsa054_u:4247": "jagadadya nimantritaṃ mayā sugatatvena sukhena cāntarā //",
  "SA11bsa054_u:4248": "[bodhi. 3.33]",
  "SA11bsa054_u:4249": "(Bcp 103) iti pratijñātam /",
  "SA11bsa054_u:4250": "bhavatu nāma evam,",
  "SA11bsa054_u:4251": "tathāpi yaḥ samutpāditabodhicittaḥ teṣāṃ sattvānāṃ bodhiṃ buddhatvamicchati,",
  "SA11bsa054_u:4252": "sa kimanyalaukikalokottaramarthajātaṃ necchati?",
  "SA11bsa054_u:4253": "atha naivamiṣyate,",
  "SA11bsa054_u:4254": "tadā bodhicittamapi hīyate ityāha-",
  "SA11bsa054_u:4255": "bodhicittaṃ kutastasya yo 'nyasaṃpadi kupyati // Bca_6.83 //",
  "SA11bsa054_u:4256": "bodhicittaṃ kutastasya?",
  "SA11bsa054_u:4257": "mithyaiva bodhicittapratijñasya /",
  "SA11bsa054_u:4258": "kasya? yo 'nyasaṃpadi kupyati /",
  "SA11bsa054_u:4259": "itaravibhūtau lābhasatkāraprasūtāyām,",
  "SA11bsa054_u:4260": "iti marmacodanā bodhisattvasya kuśalakarmanivṛttihetuḥ //",
  "SA11bsa054_u:4261": "api ca / aparasya lābhasatkārasaṃpadabhāve 'pi na bhavatastadbhāvasaṃbhavaḥ /",
  "SA11bsa054_u:4262": "tatkimakāraṇameva tadvidveṣiṇā ātmaghātāya yatnaḥ kriyate iti pratipādayannāha-",
  "SA11bsa054_u:4263": "yadi tena na tallabdhaṃ sthitaṃ dānapatergṛhe /",
  "SA11bsa054_u:4264": "sarvathāpi na tatte 'sti dattādattena tena kim // Bca_6.84 //",
  "SA11bsa054_u:4265": "yadi nāma tena tava akṣamāviṣayeṇa sattvena taddīyamānaṃ vastu na labdham,",
  "SA11bsa054_u:4266": "tathāpi sthitaṃ dānapatergṛhe /",
  "SA11bsa054_u:4267": "bhavatastu kiṃ tasmājjātam?",
  "SA11bsa054_u:4268": "sarvathāpi tena labdhena gṛhāvasthitena vā na tadvastu tavāsti /",
  "SA11bsa054_u:4269": "iti dattādattena te kim?",
  "SA11bsa054_u:4270": "na kiṃcit prayojanaṃ bhavataḥ /",
  "SA11bsa054_u:4271": "atastatra upekṣaiva yuktā viduṣaḥ //",
  "SA11bsa054_u:4272": "kiṃ ca / idamapi tāvat paribhāvyatāmityupadarśayannāha-",
  "SA11bsa054_u:4273": "kiṃ vārayatu puṇyāni prasannān svaguṇānatha /",
  "SA11bsa054_u:4274": "labhamāno na gṛhṇātu vada kena na kupyasi // Bca_6.85 //",
  "SA11bsa054_u:4275": "yo 'sau atiprasannairdāyakadānapatiobhirlābhasatkāraiḥ pūjyate,",
  "SA11bsa054_u:4276": "sa kiṃ vārayatu puṇyāni pūrvajanmakṛtāni vipākonmukhāni,",
  "SA11bsa054_u:4277": "yadvaśāttasya lābhasatkārāḥ /",
  "SA11bsa054_u:4278": "uta prasannān dāyakadānapatīn vārayatu,",
  "SA11bsa054_u:4279": "atha svaguṇān vārayatu,",
  "SA11bsa054_u:4280": "yānāśritya eṣāṃ prasādo jātaḥ /",
  "SA11bsa054_u:4281": "mā prasādamapyeṣāṃ janayiṣyatheti /",
  "SA11bsa054_u:4282": "athavā /",
  "SA11bsa054_u:4283": "labhamāno 'pi tebhyo na svīkarotu /",
  "SA11bsa054_u:4284": "brūhi kena prakāreṇa atra na bhavato 'paritoṣaḥ syāt /",
  "SA11bsa054_u:4285": "tatra puṇyādīnāṃ vārayitumaśakyatvāt labhyamānāgrahaṇe 'pi sarvathāpi na tatte 'stītyādinā bādhakasyoktatvāditi na kiṃcit paritoṣakāraṇamasti //",
  "SA11bsa054_u:4286": "athāpi syāt- parasyaiva lābhasatkārasaṃpattirasti, na mama /",
  "SA11bsa054_u:4287": "atha mama nāsti,",
  "SA11bsa054_u:4288": "tadā parasyāpi mā bhūt,",
  "SA11bsa054_u:4289": "ityetanmamāsaṃtuṣṭinibandhanamityāśaṅkayāha-",
  "SA11bsa054_u:4290": "na kevalaṃ tvamātmānaṃ kṛtapāpaṃ na śocasi /",
  "SA11bsa054_u:4291": "kṛtapuṇyaiḥ saha spardhāmaparaiḥ kartumicchasi // Bca_6.86 //",
  "SA11bsa054_u:4292": "subodham / “yat kiṃcidduḥkhaṃ tatsarvaṃ pāpasamudbhūtam /",
  "SA11bsa054_u:4293": "abhilāṣavighāto 'pi duḥkham /",
  "SA11bsa054_u:4294": "yadapi paryeṣamāṇo na labhate,",
  "SA11bsa054_u:4295": "tadapi duḥkham” iti vacanāt //",
  "SA11bsa054_u:4296": "yadvakṣyati-",
  "SA11bsa054_u:4297": "abhilāṣavighātāśca jāyante pāpakāriṇām /",
  "SA11bsa054_u:4298": "iti /",
  "SA11bsa054_u:4299": "[bodhi . 7.41]",
  "SA11bsa054_u:4300": "(Bcp 104) yat kiṃcit sukhaṃ tat sarvaṃ puṇyaprasūtam /",
  "SA11bsa054_u:4301": "iti sukhābhilāṣiṇā śubhe karmaṇi udyogaḥ karaṇīyaḥ /",
  "SA11bsa054_u:4302": "yadvakṣyati-",
  "SA11bsa054_u:4303": "puṇyakārisukhecchā tu............ ityādi /",
  "SA11bsa054_u:4304": "[bodhi. 7.42-43]",
  "SA11bsa054_u:4305": "iti kathaṃ kṛtapuṇyaiḥ saha spardhā yujyate?",
  "SA11bsa054_u:4306": "sukṛtakriyāyāmeva tatsukhābhilāṣiṇāṃ spardhā yuktetyarthaḥ //",
  "SA11bsa054_u:4307": "api ca / idamapi praṣṭavyo 'si-",
  "SA11bsa054_u:4308": "jātaṃ cedapriyaṃ śatrostvattuṣṭayā kiṃ punarbhavet /",
  "SA11bsa054_u:4309": "tava śatrordveṣaviṣayasya tvadabhilāṣamātreṇa apriyamaniṣṭaṃ jātamutpannaṃ ced yadi,",
  "SA11bsa054_u:4310": "etāvatā bhavataḥ kiṃ punarbhavet?",
  "SA11bsa054_u:4311": "bhavatu tāvat tasyāniṣṭam,",
  "SA11bsa054_u:4312": "anyasya tu bhavatu, mā vā /",
  "SA11bsa054_u:4313": "mama kiṃcideva tāvanmātreṇa prayojanamiti parābhiprāyamāśaṅkayāha-",
  "SA11bsa054_u:4314": "tvadāśaṃsanamātreṇa na cāheturbhaviṣyati // Bca_6.87 //",
  "SA11bsa054_u:4315": "tavāśaṃsanam icchā /",
  "SA11bsa054_u:4316": "abhilāṣa iti yāvat /",
  "SA11bsa054_u:4317": "tāvanmātreṇa na cāhetuḥ,",
  "SA11bsa054_u:4318": "na vidyate heturasya,",
  "SA11bsa054_u:4319": "ityaheturartho bhaviṣyati //",
  "SA11bsa054_u:4320": "apriyasya bhavatu nāma evamityabhyupagamyocyate-",
  "SA11bsa054_u:4321": "atha tvadicchayā siddhaṃ tadduḥkhe kiṃ sukhaṃ tava /",
  "SA11bsa054_u:4322": "yadi nāma tavecchayā siddhaṃ niṣpannamapriyaṃ śatroḥ,",
  "SA11bsa054_u:4323": "tathāpi tasya duḥkhe samutpanne kiṃ sukhaṃ tava? na kiṃcit /",
  "SA11bsa054_u:4324": "niṣprayojanamidamabhipretamiti yāvat /",
  "SA11bsa054_u:4325": "nanu idameva prayojanaṃ yat tadduḥkhe mama saṃtuṣṭirityata āha-",
  "SA11bsa054_u:4326": "athāpyartho bhavedevamanarthaḥ ko nvataḥ paraḥ // Bca_6.88 //",
  "SA11bsa054_u:4327": "evamapi paraduḥkhaparitoṣe yadi arthaḥ prayojanaṃ bhavet,",
  "SA11bsa054_u:4328": "tadā ataḥ paraḥ anarthaḥ ko nu?",
  "SA11bsa054_u:4329": "nurityatiśaye /",
  "SA11bsa054_u:4330": "ayamevānartho mahānityarthaḥ //",
  "SA11bsa054_u:4331": "kathaṃ punarayamanartha ityāha-",
  "SA11bsa054_u:4332": "etaddhi baḍiśaṃ ghoraṃ kleśabāḍiśikārpitam /",
  "SA11bsa054_u:4333": "yato narakapālāstvāṃ krītvā pakṣyanti kumbhiṣu // Bca_6.89 //",
  "SA11bsa054_u:4334": "yasmādetadidamevaṃvidhaṃ parānarthacittaṃ baḍiśaṃ ghoraṃ mahābhayaṃkaram /",
  "SA11bsa054_u:4335": "kiṃbhūtam? kleśabāḍiśikārpitam /",
  "SA11bsa054_u:4336": "kleśā eva baḍiśena carantīti bāḍiśikāḥ tairarpitamādattam /",
  "SA11bsa054_u:4337": "yataḥ kleśabāḍiśikāt /",
  "SA11bsa054_u:4338": "bāḍiśikādiva matsyam /",
  "SA11bsa054_u:4339": "narakapālā yamapuruṣāḥ tvāṃ krītvā pakṣyanti pakṣyante /",
  "SA11bsa054_u:4340": "kvacinnītveti pāṭhaḥ /",
  "SA11bsa054_u:4341": "kumbhiṣu narakaviśeṣeṣu /",
  "SA11bsa054_u:4342": "tasmādatrābhilāṣaṃ mā kārṣīriti bhāvaḥ //",
  "SA11bsa054_u:4343": "(Bcp 105) yadapi stutyādivighāte duḥkhamutpadyate,",
  "SA11bsa054_u:4344": "tadapi avivecayata evetyupadeśayannāha-",
  "SA11bsa054_u:4345": "stutiryaśo 'tha satkāro na puṇyāya na cāyuṣe /",
  "SA11bsa054_u:4346": "na balārthaṃ na cārogye na ca kāyasukhāya me // Bca_6.90 //",
  "SA11bsa054_u:4347": "etāvāṃśca bhavetsvārtho dhīmataḥ svārthavedinaḥ /",
  "SA11bsa054_u:4348": "pañcaprakāra evārthaḥ puruṣārthatvenābhimato viduṣām /",
  "SA11bsa054_u:4349": "tadyathā- puṇyam,",
  "SA11bsa054_u:4350": "āyurvṛddhiḥ,",
  "SA11bsa054_u:4351": "balavṛddhiḥ,",
  "SA11bsa054_u:4352": "ārogyalābhaḥ,",
  "SA11bsa054_u:4353": "kāyasukhaṃ ceti /",
  "SA11bsa054_u:4354": "na caiteṣu kvacidupayujyante stutyādayaḥ /",
  "SA11bsa054_u:4355": "iyāneva hi svārtho bhavato bhavet prajñāvataḥ svārthavedinaḥ /",
  "SA11bsa054_u:4356": "anyasya punaranyathāpi bhavet,",
  "SA11bsa054_u:4357": "iti ātmani parāmṛśati /",
  "SA11bsa054_u:4358": "jānantu yadyapi svārtham,",
  "SA11bsa054_u:4359": "tathāpi svārthavedinaḥ anupāyatvāt pṛthagupadarśitaḥ /",
  "SA11bsa054_u:4360": "dhīmata ityanena tadasaṅgatayā tadapi kathitam //",
  "SA11bsa054_u:4361": "nanu mānasamapi sukhamasti,",
  "SA11bsa054_u:4362": "tena avadhāraṇamayuktamityatrāha-",
  "SA11bsa054_u:4363": "madyadyūtādi sevyaṃ syānmānasaṃ sukhamicchatā // Bca_6.91 //",
  "SA11bsa054_u:4364": "mānasaṃ sukhaṃ saumanasyam /",
  "SA11bsa054_u:4365": "tadicchatā madyaṃ dyūtaṃ gaṇikā pāradārikaṃ sevanīyaṃ syāt /",
  "SA11bsa054_u:4366": "yatpunaḥ saddharmaśravaṇāt saumanasyam,",
  "SA11bsa054_u:4367": "tat puṇyagrahaṇena saṃgṛhītamityadoṣaḥ /",
  "SA11bsa054_u:4368": "tasmāt saumanasya heturbhavato 'pi stutyādayo bālajanānandakāriṇo 'nupādeyā eva //",
  "SA11bsa054_u:4369": "itthamapi bālajanollāpakāriṇaḥ stutyādaya ityāha-",
  "SA11bsa054_u:4370": "yaśorthaṃ hārayantyarthamātmānaṃ mārayantyapi /",
  "SA11bsa054_u:4371_0": "kecinmohapuruṣāḥ tādṛśaguṇāt svayamatisudūre vartamānā api śakrādiguṇaiḥ stūyamānā",
  "SA11bsa054_u:4371_1": "bandijanairanyaiśca protphullanayanavadanā yaśorthino hastyaśvādidhanaṃ tṛṇavat tebhyaḥ prayacchanti /",
  "SA11bsa054_u:4372": "tathā taireva guṇaiḥ saṃbhāvitātmanāmapi śakravat śatruvijayasamudbhūtaṃ yaśo mama jagati vipulatāṃ gamiṣyati,",
  "SA11bsa054_u:4373": "ityabhiniveśādduḥsahasaṃgrāmārohaṇānmārayanti /",
  "SA11bsa054_u:4374": "na cātra paramārthataḥ kiṃcit prayojanam,",
  "SA11bsa054_u:4375": "anyatra mithyāvikalpāditi pratipādayannāha-",
  "SA11bsa054_u:4376": "kimakṣarāṇi bhakṣyāṇi mṛte kasya ca tatsukham // Bca_6.92 //",
  "SA11bsa054_u:4377": "stutyādyabhidhāyakāni akṣarāṇi varṇāḥ kiṃ bhakṣyāṇi carvitavyāni?",
  "SA11bsa054_u:4378": "yaśorthaṃ mṛte sati kasya ca tat sukhaṃ yaśaḥśravaṇasamuttham?",
  "SA11bsa054_u:4379": "tasmādbālakrīḍāsamānametadityupadarśayannāha-",
  "SA11bsa054_u:4380": "yathā pāṃśugṛhe bhinne rodityārtaravaṃ śiśuḥ /",
  "SA11bsa054_u:4381": "yathā kaścid bālo dhūlimayagṛheṇa paramaparitoṣeṇa parikrīḍamānaḥ kenacit tasmin bhagne mahadduḥkhena parigṛhītaḥ paramārtipīḍita iva madgṛhaṃ bhagnamiti karuṇasvaraṃ krandati,",
  "SA11bsa054_u:4382": "saivopamā atrāpi ityāha-",
  "SA11bsa054_u:4383": "tathā stutiyaśohānau svacittaṃ pratibhāti me // Bca_6.93 //",
  "SA11bsa054_u:4384": "tathaiva stutiyaśohānau vighāte svacittaṃ duḥkhamāviśat pratibhāsate vicārayato mama /",
  "SA11bsa054_u:4385": "atrāpi na vastusatā kenacid vipralambha iti parāmarṣṭavyam //",
  "SA11bsa054_u:4386": "(Bcp 106) punaranyathā vicāreṇa bāladharma evāyamiti caturbhiḥ ślokaiḥ parāmṛśayannāha-",
  "SA11bsa054_u:4387": "śabdastāvadacittatvāt sa māṃ stautītyasaṃbhavaḥ /",
  "SA11bsa054_u:4388": "śabdo varṇātmako bāhyārthatayā acittaḥ acetanaḥ /",
  "SA11bsa054_u:4389": "tasya bhāvaḥ tasmāt /",
  "SA11bsa054_u:4390": "sa śabdo māṃ stauti madīyaṃ varṇamudīrayati /",
  "SA11bsa054_u:4391": "asaṃbhavaḥ na saṃbhavatyetat /",
  "SA11bsa054_u:4392": "tat kathaṃ saumanasyaṃ jāyate ityāha-",
  "SA11bsa054_u:4393": "paraḥ kila mayi prīta ityetatprītikāraṇam // Bca_6.94 //",
  "SA11bsa054_u:4394": "anyaḥ puruṣaścetanātmakaḥ /",
  "SA11bsa054_u:4395": "kileti nirarthakametadapītyarucipratipādakam /",
  "SA11bsa054_u:4396": "mayi prītaḥ abhiprasannaḥ ityetadabhisaṃdhānaṃ prītikāraṇam /",
  "SA11bsa054_u:4397": "tatrāpyevamasaṃbandhātkevalaṃ śiśuceṣṭitam /",
  "SA11bsa054_u:4398": "[bodhi. 6.97]",
  "SA11bsa054_u:4399": "iti saṃbandhaḥ //",
  "SA11bsa054_u:4400": "asaṃbandhameva kalpayannāha-",
  "SA11bsa054_u:4401": "anyatra mayi vā prītyā kiṃ hi me parakīyayā /",
  "SA11bsa054_u:4402": "tasyaiva tatprītisukhaṃ bhāgo nālpo 'pi me tataḥ // Bca_6.95 //",
  "SA11bsa054_u:4403": "yasmādanyasmin mayi vā prītyā parasaṃtānavartinyā kimāyātaṃ mama? na kiṃcit /",
  "SA11bsa054_u:4404": "kutaḥ? tasyaiva tato ya eva prītaḥ stutikartā,",
  "SA11bsa054_u:4405": "tat prītisukhaṃ nānyasya /",
  "SA11bsa054_u:4406": "ato bhāgo nālpo 'pi īṣadapi mama tataḥ parasaṃtānavartinaḥ prītisukhāt //",
  "SA11bsa054_u:4407": "syādetat- parasukhenaiva sukhitvaṃ bodhisattvānām /",
  "SA11bsa054_u:4408": "tat kimiti tato bhāgo nāstīti? atrāha-",
  "SA11bsa054_u:4409": "tatsukhena sukhitvaṃ cetsarvatraiva mamāstu tat /",
  "SA11bsa054_u:4410": "kasmādanyaprasādena sukhiteṣu na me sukham // Bca_6.96 //",
  "SA11bsa054_u:4411": "yadi parasukhena sukhitvam /",
  "SA11bsa054_u:4412": "tadā tasminnanyatra prasādena sukhite 'pi mamāstu tatsukhitvam /",
  "SA11bsa054_u:4413": "kimātmanyabhiprasādena prīte parasmin prītiḥ?",
  "SA11bsa054_u:4414": "na tvanyasmin prasādena sukhiteṣu mama sukham //",
  "SA11bsa054_u:4415": "tasmādvacanamātramevaitat,",
  "SA11bsa054_u:4416": "na paramārtha iti darśayitumāha-",
  "SA11bsa054_u:4417": "tasmādahaṃ stuto 'smīti prītirātmani jāyate /",
  "SA11bsa054_u:4418": "tatrāpyevamasaṃbandhāt kevalaṃ śiśuceṣṭitam // Bca_6.97 //",
  "SA11bsa054_u:4419": "tadanyanimittābhāvāt ahaṃ stuta ityevaṃ vikalpanāt prītirātmabni jāyate,",
  "SA11bsa054_u:4420": "na punaḥ parasukhena sukhitvāt /",
  "SA11bsa054_u:4421": "tatrāpi na kevalamanyaprasādena sukhite sati /",
  "SA11bsa054_u:4422": "ātmanyapi evamuktakrameṇa asaṃbandhādapratyāsatteḥ kāraṇāt kevalaṃ bālavilasitametat //",
  "SA11bsa054_u:4423": "(Bcp 107) api ca / stutyādayo mama apacayameva dadhatītyupadarśayannāha-",
  "SA11bsa054_u:4424": "stutyādayaśca me kṣemaṃ saṃvegaṃ nāśayantyamī /",
  "SA11bsa054_u:4425": "guṇavatsu ca mātsaryaṃ saṃpatkopaṃ ca kurvate // Bca_6.98 //",
  "SA11bsa054_u:4426": "amī stutyādayaḥ mama kṣemaṃ kalyāṇam /",
  "SA11bsa054_u:4427": "atha kṣemaṃ kuśalapakṣaparipālanam /",
  "SA11bsa054_u:4428": "tathā saṃvegaṃ saṃsāraduḥkhanirvedanam /",
  "SA11bsa054_u:4429": "nāśayanti ghnanti /",
  "SA11bsa054_u:4430": "na tāvanmātrameva,",
  "SA11bsa054_u:4431": "kiṃ tu guṇavatsu ca mātsaryam /",
  "SA11bsa054_u:4432": "ātmani guṇādhikamānena paraguṇapracchādanāt /",
  "SA11bsa054_u:4433": "tadguṇāsahanatayā vā saṃpadi lābhasatkārādisvabhāvāyāṃ kopaṃ ca amarṣaṃ kurvate teṣveva /",
  "SA11bsa054_u:4434": "ahameva guṇādhikaḥ,",
  "SA11bsa054_u:4435": "mamaiva sarvā saṃpattirucitā nānyeṣāmiti matvā //",
  "SA11bsa054_u:4436": "yata ete doṣāḥ stutyādiṣu saṃbhavinaḥ,",
  "SA11bsa054_u:4437": "tasmātstutyādighātāya mama ye pratyupasthitāḥ /",
  "SA11bsa054_u:4438": "apāyapātarakṣārthaṃ pravṛttā nanu te mama // Bca_6.99 //",
  "SA11bsa054_u:4439": "tasmāt kāraṇāt /",
  "SA11bsa054_u:4440": "stutyādighātāya virodhāya ye sattvā mama pratyupasthitā udyatāḥ /",
  "SA11bsa054_u:4441": "apāyapāto narakādipatanam /",
  "SA11bsa054_u:4442": "tato rakṣārthaṃ trāṇārthaṃ rakṣaṇanimittaṃ pravṛttā udyuktā nanu te mama /",
  "SA11bsa054_u:4443": "ataḥ kalyāṇamitrāṇi te,",
  "SA11bsa054_u:4444": "nāpakāriṇa iti //",
  "SA11bsa054_u:4445": "lābhādivirodhini sarvathā pratighacittamayuktaṃ mama ityupadarśayitumāha-",
  "SA11bsa054_u:4446": "muktyarthinaścāyuktaṃ me lābhasatkārabandhanam /",
  "SA11bsa054_u:4447": "ye mocayanti māṃ bandhādveṣasteṣu kathaṃ mama // Bca_6.100 //",
  "SA11bsa054_u:4448": "vimuktikāmasya lābhasatkārau bandhanamiva,",
  "SA11bsa054_u:4449": "saṅgasthānatvāt,",
  "SA11bsa054_u:4450": "ayuktaṃ nocitaṃ mumukṣorbandhanam /",
  "SA11bsa054_u:4451": "kalyāṇamitrakṛtyakāriṇaḥ śatrutvenābhimatā vimocayanti viyojayanti māṃ bandhāt saṃsāraduḥkhalakṣaṇāt lābhādisvabhāvādvā /",
  "SA11bsa054_u:4452": "dveṣasteṣu paramopakāriṣu prītisthāneṣu kathaṃ mama?",
  "SA11bsa054_u:4453": "na yukta ityabhiprāyaḥ //",
  "SA11bsa054_u:4454": "kathaṃ na yuktamityāha-",
  "SA11bsa054_u:4455": "duḥkhaṃ praveṣṭukāmasya ye kapāṭatvamāgatāḥ /",
  "SA11bsa054_u:4456": "buddhādhiṣṭhānata iva dveṣasteṣu kathaṃ mama // Bca_6.101 //",
  "SA11bsa054_u:4457": "lābhasatkārābhiṣvaṅgaprasaṅgāt saṃsāraduḥkhairvimoktukāmasya ye satpuruṣaviśeṣāḥ kapāṭatvamapadvāratvamāgatāḥ /",
  "SA11bsa054_u:4458": "kutaḥ? buddhānāmadhiṣṭhānato 'nubhāvādiva /",
  "SA11bsa054_u:4459": "dveṣasteṣu kathaṃ mama?",
  "SA11bsa054_u:4460": "kuśalāpaghātakāriṇyapi dveṣaṃ nivārayannāha-",
  "SA11bsa054_u:4461": "puṇyavighnaḥ kṛto 'nenetyatra kopo na yujyate /",
  "SA11bsa054_u:4462": "kṣāntyā samaṃ tapo nāsti nanvetattadupasthitam // Bca_6.102 //",
  "SA11bsa054_u:4463": "(Bcp 108) kuśalavighātaḥ kṛto 'nena ityevaṃ manasi nidhāya atra puṇyavighātakāriṇi dveṣo na yujyate /",
  "SA11bsa054_u:4464": "kasmāt? yataḥ kṣāntyā titikṣayā samaṃ tulyaṃ tapaḥ sukṛtaṃ nāsti sarvaśubhakarmahetutvāt /",
  "SA11bsa054_u:4465": "“na ca kṣāntisamaṃ tapaḥ” (bodhi. 6.2)",
  "SA11bsa054_u:4466": "iti vacanāt /",
  "SA11bsa054_u:4467": "nanu tadevedamayatnata eva upasthitamupanatam /",
  "SA11bsa054_u:4468": "puṇyavighnakāricchalena puṇyahetusaṃnidheḥ //",
  "SA11bsa054_u:4469": "tatra pradveṣe tu ātmanaiva puṇyavighātaḥ kṛto bhavedityāha-",
  "SA11bsa054_u:4470": "athāhamātmadoṣeṇa na karomi kṣamāmiha /",
  "SA11bsa054_u:4471": "mayaivātra kṛto vighnaḥ puṇyahetāvupasthite // Bca_6.103 //",
  "SA11bsa054_u:4472": "atha yadi ātmana eva doṣeṇa asahiṣṇutātmakena na karomi kṣamāṃ kṣāntimiha vighnakāriṇi,",
  "SA11bsa054_u:4473": "tadā mayaiva na punaranyena atra puṇye kṛto vighnaḥ /",
  "SA11bsa054_u:4474": "kutaḥ? puṇyahetau puṇyavighātakāritvenābhimate upasthite saṃnihitībhūte /",
  "SA11bsa054_u:4475": "atretyasmin puṇyahetāviti vā saṃbhāvyate //",
  "SA11bsa054_u:4476": "yadi puṇyavighātakārī,",
  "SA11bsa054_u:4477": "kathamasau puṇyahetuḥ?",
  "SA11bsa054_u:4478": "yāvat sa eva vighna ityāha-",
  "SA11bsa054_u:4479": "yo hi yena vinā nāsti yasmiṃśca sati vidyate /",
  "SA11bsa054_u:4480": "sa eva kāraṇaṃ tasya sa kathaṃ vighna ucyate // Bca_6.104 //",
  "SA11bsa054_u:4481": "yo bhāvaḥ kāryābhimataḥ yena kāraṇābhimatena vinā nāsti,",
  "SA11bsa054_u:4482": "tadvayatireke na bhavati,",
  "SA11bsa054_u:4483": "sa eva yadbhāvena bhavati,",
  "SA11bsa054_u:4484": "nānyaḥ kāraṇaṃ janakaḥ tasya kāryābhimatasya,",
  "SA11bsa054_u:4485": "tadanvayavyatirekānuvidhānāt /",
  "SA11bsa054_u:4486": "evaṃ prakṛte 'pi sa janaka eva kathaṃ tasya janyasya vighna ucyate vighātaheturabhidhīyate?",
  "SA11bsa054_u:4487": "tathāvidhe 'pi tathā vyavahāraṃ kurvato nāsti vipratipattiḥ //",
  "SA11bsa054_u:4488": "uktamevārthaṃ dṛṣṭāntopadarśanena vyaktaṃ kurvannāha-",
  "SA11bsa054_u:4489": "na hi kālopapannena dānavighnaḥ kṛto 'rthinā /",
  "SA11bsa054_u:4490": "na ca pravrājake prāpte pravrajyāvighna ucyate // Bca_6.105 //",
  "SA11bsa054_u:4491": "na yasmāt kasyaciddānapaterditsākāle eva saṃprāptenārthinā yācanakena dānavighnaḥ kṛtaḥ ityucyate,",
  "SA11bsa054_u:4492": "yataḥ sa kāraṇameva dānasya /",
  "SA11bsa054_u:4493": "tathā kasyacit pravrajitukāmasya pravrājakasamavadhānaṃ pravrajyā saṃvarādigrahaṇasvabhāvā,",
  "SA11bsa054_u:4494": "na ca tasyā vighna ucyate,",
  "SA11bsa054_u:4495": "api tu kāraṇameva sa tasyāḥ /",
  "SA11bsa054_u:4496": "tamantareṇa tasyā asaṃbhavāt /",
  "SA11bsa054_u:4497": "evaṃ prakṛte 'pi draṣṭavyam /",
  "SA11bsa054_u:4498": "api ca / kṣāntiheturatidurlabha iti tatsamāgame prītireva yujyate ityupadarśayannāha-",
  "SA11bsa054_u:4499": "sulabhā yācakā loke durlabhāstvapakāriṇaḥ /",
  "SA11bsa054_u:4500": "atipracuraprāptikā yācanakā loke sarvatra sarveṣāṃ dīyamānagrahaṇāvaimukhyāt,",
  "SA11bsa054_u:4501": "na tu punarapakāriṇaḥ /",
  "SA11bsa054_u:4502": "ataste durlabhāḥ śatasahasreṣu,",
  "SA11bsa054_u:4503": "yadi kathaṃcit kaścit syādvā na veti /",
  "SA11bsa054_u:4504": "kutaḥ punaretadevamityāha-",
  "SA11bsa054_u:4505": "yato me 'naparādhasya na kaścidaparādhyati // Bca_6.106 //",
  "SA11bsa054_u:4506": "(Bcp 109) yasmādanaparādhasya nivṛttaparāpakārasya mama nirnimittaṃ na kaścideko 'pi aparādhyati,",
  "SA11bsa054_u:4507": "nāpakaroti /",
  "SA11bsa054_u:4508": "karmaṇi ṣaṣṭhī //",
  "SA11bsa054_u:4509": "evamatidurlabhatayā paramopakāritvācca abhinandanīya eva apakārītyāha-",
  "SA11bsa054_u:4510": "aśramopārjitastasmādgṛhe nidhirivotthitaḥ /",
  "SA11bsa054_u:4511": "bodhicaryāsahāyatvāt spṛhaṇīyo ripurmama // Bca_6.107 //",
  "SA11bsa054_u:4512": "yasmāt kathaṃcit prāpyante apakāriṇaḥ,",
  "SA11bsa054_u:4513": "tasmād gṛhe prādurbhūto nidhiriva śramamantareṇaivādhigato ripurabhilaṣaṇīya eva mayā syāt,",
  "SA11bsa054_u:4514": "bodhicaryāyāṃ buddhatvasaṃbhāropārjane sahakāritvācca //",
  "SA11bsa054_u:4515": "evaṃvidhe paramapuruṣārthe sāhāyyaṃ bhajamānasya pratyupakārakaraṇameva kṛtajñatayā mama yuktamityupadarśayannāha-",
  "SA11bsa054_u:4516": "mayā cānena copāttaṃ tasmādetat kṣamāphalam /",
  "SA11bsa054_u:4517": "etasmai prathamaṃ deyametatpūrvā kṣamā yataḥ // Bca_6.108 //",
  "SA11bsa054_u:4518": "yasmādasau tatra sāhāyyaṃ kurvan kāraṇameva na vighnaḥ tasmānmayā kṣamāmabhyastatā,",
  "SA11bsa054_u:4519": "anena cāpakāraṃ kurvatā,",
  "SA11bsa054_u:4520": "iti dvābhyāmevopārjitam /",
  "SA11bsa054_u:4521": "etaditi yasya sādhanāya sāhāyyaṃ bhajate /",
  "SA11bsa054_u:4522": "kṣamāphalaṃ dharmādhigamalakṣaṇam etasmai dharmasahāyāya prathamamagrato dātavyaṃ mayā iti praṇidhātavyam /",
  "SA11bsa054_u:4523": "yathā maitrībalena bodhisattvena praṇihitaṃ pañcakānuddiśya /",
  "SA11bsa054_u:4524": "tatra kāraṇamāha- yasmādetatpūrvā,",
  "SA11bsa054_u:4525": "eṣa eva pūrvaṃ kāraṇaṃ yasyāḥ sā tathoktā /",
  "SA11bsa054_u:4526": "na hi apakāriṇamantareṇa anyat kṣāntikāraṇamasti //",
  "SA11bsa054_u:4527": "yuktamevaitad yadi tenaivābhiprāyeṇa asau pravartate,",
  "SA11bsa054_u:4528": "kevalamapakārāśaya evāyamityāśaṅkayannāha-",
  "SA11bsa054_u:4529": "kṣamāsiddhayāśayo nāsya tena pūjyo na cedariḥ /",
  "SA11bsa054_u:4530": "siddhiheturacitto 'pi saddharmaḥ pūjyate katham // Bca_6.109 //",
  "SA11bsa054_u:4531": "kṣamā asya bodhisattvasya niṣpadyatām,",
  "SA11bsa054_u:4532": "ityāśayo nāsya apakārodyatasya /",
  "SA11bsa054_u:4533": "tena kāraṇena kuśalaheturapi yadi śatruḥ pūjanīyo na bhavati,",
  "SA11bsa054_u:4534": "evaṃ tarhi kuśalaniṣpattihetuḥ nirabhiprāyo 'pi saddharmaḥ pravacanalakṣaṇaḥ kathaṃ pūjyate?",
  "SA11bsa054_u:4535": "so 'pi tadāśayaśūnyatvāt pūjanīyo na syāt, iti bhāvaḥ //",
  "SA11bsa054_u:4536": "atha saddharmasya nirabhiprāyatayā apakārāśayo 'pi nāsti,",
  "SA11bsa054_u:4537": "asya punastadviparyayo dṛśyate, ityāha-",
  "SA11bsa054_u:4538": "apakārāśayo 'syeti śatruryadi na pūjyate /",
  "SA11bsa054_u:4539": "anyathā me kathaṃ kṣāntirbhiṣajīva hitodyate // Bca_6.110 //",
  "SA11bsa054_u:4540": "apakāraḥ āśayaḥ asya śatroḥ,",
  "SA11bsa054_u:4541": "ityevamabhisaṃdhāya śatruryadi na pūjyate dānamānairna satkriyate /",
  "SA11bsa054_u:4542": "anyatheti apakāriṇi dveṣacittamanivārayataḥ kathaṃ mama kṣāntiḥ?",
  "SA11bsa054_u:4543": "tadapakāramasahamānasya (Bcp 110)",
  "SA11bsa054_u:4544": "pratyapakāraṃ vā kurvato naiva yuktetyarthaḥ /",
  "SA11bsa054_u:4545": "anyatrapi kathaṃ kṣāntiḥ?",
  "SA11bsa054_u:4546": "bhiṣajīva hitodyate,",
  "SA11bsa054_u:4547": "suvaidyavad hitasukhavidhāyake yatra premagauravameva sadā,",
  "SA11bsa054_u:4548": "dveṣanibandhanasya gandho 'pi na vidyate //",
  "SA11bsa054_u:4549": "dveṣacittanivaertanācca kṣāntirucyate /",
  "SA11bsa054_u:4550": "tasmādapakāriṇyeva pratighacittaṃ nivartayataḥ kṣāntiriti /",
  "SA11bsa054_u:4551": "etadeva darśayannāha-",
  "SA11bsa054_u:4552": "tadduṣṭāśayamevātaḥ pratītyotpadyate kṣamā /",
  "SA11bsa054_u:4553": "sa evātaḥ kṣamāhetuḥ pūjyaḥ saddharmavanmayā // Bca_6.111 //",
  "SA11bsa054_u:4554": "yato bhiṣajīva hitodyate kṣāntirna yuktā,",
  "SA11bsa054_u:4555": "ataḥ asmāddhetoḥ tasya duṣṭāśayameva pratītya nimittīkṛtya samupajāyate kṣamā /",
  "SA11bsa054_u:4556": "na punaḥ kasyacicchubhāśayam /",
  "SA11bsa054_u:4557": "ataḥ asmāt sa eva yasyāśayaṃ pratītyotpadyate kṣamā kṣamāhetuḥ,",
  "SA11bsa054_u:4558": "na tu punaryo vaidyavadaduṣṭāśayaḥ /",
  "SA11bsa054_u:4559": "iti pūjyaḥ kṣamāsiddhyāśayarahito 'pi saddharmavadasau mayā /",
  "SA11bsa054_u:4560": "etaduktaṃ bhavati- kiṃ mamānena āśayavicāreṇa prayojanam?",
  "SA11bsa054_u:4561": "abhimatasādhyasiddhau cedupayujyate,",
  "SA11bsa054_u:4562": "tāvataiva mamopādeyaḥ syāt /",
  "SA11bsa054_u:4563": "viguṇāśayaphalaṃ tu tasyaiva,",
  "SA11bsa054_u:4564": "yasyāsau viguṇāśayaḥ /",
  "SA11bsa054_u:4565": "mama tu śubhodayaheturevāyam,",
  "SA11bsa054_u:4566": "iti kathamiva pūjanīyo na bhavediti /",
  "SA11bsa054_u:4567": "tasmāt saṃbhāropayogini hetau kiṃ svarūpanirūpaṇena?",
  "SA11bsa054_u:4568": "etadeva saṃbhārahetutvamasya āgamataḥ prasādhayannāha-",
  "SA11bsa054_u:4569": "sattvakṣetraṃ jinakṣetramityato muninoditam /",
  "SA11bsa054_u:4570": "etānārādhya bahavaḥ saṃpatpāraṃ yato gatāḥ // Bca_6.112 //",
  "SA11bsa054_u:4571": "saṃbhāraprasūtipravṛttihetutvāt sattvāḥ kṣetram /",
  "SA11bsa054_u:4572": "buddhā bhagavantastathaiva kṣetram /",
  "SA11bsa054_u:4573": "iti evam /",
  "SA11bsa054_u:4574": "ato buddhatvakāraṇahetutvāt anekaprakāraṃ bhagavatā varṇitam /",
  "SA11bsa054_u:4575": "kutaḥ? yato yasmādetān sattvān jināṃśca ārādhya ānukūlyānuṣṭhānena bahavo buddhatvamadhigamya sarvalaukikalokottarasarvasaṃpattiparyantaṃ prāptāḥ //",
  "SA11bsa054_u:4576": "syādetat- yadi nāma sattvā api sarvasaṃpattihetavaḥ,",
  "SA11bsa054_u:4577": "tathāpi tathāgataiḥ saha sādhāraṇatā na yukteti / atrāha-",
  "SA11bsa054_u:4578": "sattvebhyaśca jinebhyaśca buddhadharmāgame same /",
  "SA11bsa054_u:4579": "jineṣu gauravaṃ yadvanna sattveṣviti kaḥ kramaḥ // Bca_6.113 //",
  "SA11bsa054_u:4580": "ubhayebhyo 'pi buddhadharmāṇāṃ balavaiśāradyādīnāmāgame pratilambhe tulye aviśiṣṭe /",
  "SA11bsa054_u:4581": "ubhayamapi tat prati hetutvamaviśiṣṭamiti bhāvaḥ /",
  "SA11bsa054_u:4582": "ataḥ sādhāraṇe 'pi hetubhāve jineṣu gauravaṃ yadvat,",
  "SA11bsa054_u:4583": "tadvanna sattveṣu /",
  "SA11bsa054_u:4584": "ityevaṃ kaḥkramaḥ paripāṭiḥ prekṣāvatām?",
  "SA11bsa054_u:4585": "naiva yuktetyarthaḥ //",
  "SA11bsa054_u:4586": "nanu ca sattvānāṃ rāgādimalairhīnāśayatvāt kāraṇatve 'pi kathaṃ bhagavatsamānatā yujyate ityāśaṅkayāha-",
  "SA11bsa054_u:4587": "āśayasya ca māhātmyaṃ na svataḥ kiṃ tu kāryataḥ /",
  "SA11bsa054_u:4588": "samaṃ ca tena māhātmyaṃ sattvānāṃ tena te samāḥ // Bca_6.114 //",
  "SA11bsa054_u:4589": "(Bcp 111) yadyapi bhagavatāmaparimitapuṇyajñānopajanitamanuttaramiha māhātmyam,",
  "SA11bsa054_u:4590": "tathāpi upayuktopayogitvena hetubhāvasya tulyatvāt samaṃ māhātmyamucyate /",
  "SA11bsa054_u:4591": "tena hetunā te sattvāḥ samāḥ jinaistulyā ucyante iti nātra viśeṣaḥ kriyate //",
  "SA11bsa054_u:4592": "yatra punaḥ pratiniyatātmagato viśeṣaḥ,",
  "SA11bsa054_u:4593": "tamupadarśayitumāha-",
  "SA11bsa054_u:4594": "maitryāśayaśca yatpūjyaḥ sattvamāhātmyameva tat /",
  "SA11bsa054_u:4595": "buddhaprasādādyatpuṇyaṃ buddhamāhātmyameva tat // Bca_6.115 //",
  "SA11bsa054_u:4596": "sattveṣu maitracittavihārī punaryatpūjyate janaiḥ,",
  "SA11bsa054_u:4597": "tattasyaiva maitryāśayasya pratyātmagataṃ māhātmyaṃ nānyasya /",
  "SA11bsa054_u:4598": "tathā tathāgatamāhātmyamālambya svacittaṃ prasādayato yatpuṇyamutpadyate,",
  "SA11bsa054_u:4599": "tadbhagavata eva māhātmyamasādhāraṇam,",
  "SA11bsa054_u:4600": "anyasya tathāvidhaguṇābhāvāt //",
  "SA11bsa054_u:4601": "ityasādhāraṇaṃ guṇamabhidhāya prakṛtamupadarśayannāha-",
  "SA11bsa054_u:4602": "buddhadharmāgamāṃśena tasmātsattvā jinaiḥ samāḥ /",
  "SA11bsa054_u:4603": "na tu buddhaiḥ samāḥ kecidanantāṃśairguṇārṇavaiḥ // Bca_6.116 //",
  "SA11bsa054_u:4604": "idamatra bījaṃ samatopādāne ityarthaḥ /",
  "SA11bsa054_u:4605": "paramārthatastu na buddhairbhagavadbhiḥ samāḥ kecit sattvāḥ santi /",
  "SA11bsa054_u:4606": "yadi bhaveyustathāvidhāḥ,",
  "SA11bsa054_u:4607": "tadā te 'pi buddhā eva syuḥ /",
  "SA11bsa054_u:4608": "kiṃbhūtaiḥ?",
  "SA11bsa054_u:4609": "guṇārṇavaiḥ /",
  "SA11bsa054_u:4610": "guṇānāmarṇavā guṇaratnākarāḥ,",
  "SA11bsa054_u:4611": "agādhāpāratvāt, taiḥ /",
  "SA11bsa054_u:4612": "punarapi teṣāmaparameva viśeṣaṇamāha- anantāṃśaiḥ /",
  "SA11bsa054_u:4613": "anantaḥ aparyantaḥ aṃśaḥ,",
  "SA11bsa054_u:4614": "ekadeśo 'pi yeṣāṃ guṇārṇavānām,",
  "SA11bsa054_u:4615": "te tathā, taiḥ //",
  "SA11bsa054_u:4616": "uktamevārthaṃ vyaktīkurvannāha-",
  "SA11bsa054_u:4617": "guṇasāraikarāśīnāṃ guṇo 'ṇurapi cetkvacit /",
  "SA11bsa054_u:4618": "dṛśyate tasya pūjārthaṃ trailokyamapi na kṣamam // Bca_6.117 //",
  "SA11bsa054_u:4619": "guṇeṣu pradhānānāmekarāśayo ye bhagavantaḥ,",
  "SA11bsa054_u:4620": "teṣāṃ guṇaḥ aṇurapi paramāṇumātro 'pi /",
  "SA11bsa054_u:4621": "guṇakaṇikāpīti yāvat /",
  "SA11bsa054_u:4622": "yadi kvacit sattvaviśeṣe dṛśyate pratīyate,",
  "SA11bsa054_u:4623": "tasya tadguṇādhārasya pūjānimittaṃ trailokyamapi na kṣamam /",
  "SA11bsa054_u:4624": "trailokyajātāni ratnādīni na pratirūpāṇīti yāvat //",
  "SA11bsa054_u:4625": "yadyevam, kathaṃ tarhi sattvārādhanamuktamityāha-",
  "SA11bsa054_u:4626": "buddhadharmodayāṃśastu śreṣṭhaḥ satveṣu vidyate /",
  "SA11bsa054_u:4627": "etadaṃśānurūpyeṇa sattvapūjā kṛtā bhavet // Bca_6.118 //",
  "SA11bsa054_u:4628": "vyākhyātametat pūrvam //",
  "SA11bsa054_u:4629": "ito 'pi sattvārādhanamucitamityāha-",
  "SA11bsa054_u:4630": "kiṃ ca niśchadmabandhūnāmaprameyopakāriṇām /",
  "SA11bsa054_u:4631": "sattvārādhanamutsṛjya niṣkṛtiḥ kā parā bhavet // Bca_6.119 //",
  "SA11bsa054_u:4632": "(Bcp 112) niśchadmabandhūnāmakṛtrimasuhṛdāṃ buddhānāṃ bodhisattvānāṃ ca /",
  "SA11bsa054_u:4633": "aparyantopakāriṇāṃ niṣkṛtiḥ tatkṛtāpakārasya niṣkrayaṇaṃ pariśodhanamiti yāvat /",
  "SA11bsa054_u:4634": "kimaparaṃ bhavet sattvārādhanamantareṇa /",
  "SA11bsa054_u:4635": "etadeva paraṃ niṣkrayaṇamityarthaḥ //",
  "SA11bsa054_u:4636": "prabhucittānukūlavartina eva bhṛtyasya vāñchitaṃ sidhyatītyavagamya sattvārādhanamevopādeyamiti pratipādayannāha-",
  "SA11bsa054_u:4637": "bhindanti dehaṃ praviśantyavīciṃ yeṣāṃ kṛte tatra kṛte kṛtaṃ syāt /",
  "SA11bsa054_u:4638": "mahāpakāriṣvapi tena sarvaṃ kalyāṇamevācaraṇīyameṣu // Bca_6.120 //",
  "SA11bsa054_u:4639": "karacaraṇaśironayanasvamāṃsāni chittvā chittvā pradattāni yeṣāṃ hitasukhavidhānāya,",
  "SA11bsa054_u:4640": "tathā avīcīmapi paraduḥkhaduḥkhino yeṣāṃ kṛte praviśanti tatsamuddharaṇāya /",
  "SA11bsa054_u:4641": "prakṛtatvād buddhā bodhisattvāḥ /",
  "SA11bsa054_u:4642": "tatra teṣu sattveṣu kṛte kṛtaṃ syāt /",
  "SA11bsa054_u:4643": "anyathā tu kṛtamapi na kṛtaṃ bhavet /",
  "SA11bsa054_u:4644": "kṛtaśabdo 'yamiha prakṛtādhikārāt sādhukaraṇe vartate /",
  "SA11bsa054_u:4645": "yenaivam, tena paramāpakāriṣvapi na cittaṃ dūṣayitavyam /",
  "SA11bsa054_u:4646": "kiṃ tu sarvamanekaprakāraṃ kāyavāṅmanobhirvā kalyāṇameva hitasukhameva vidhātavyameteṣu //",
  "SA11bsa054_u:4647": "uktameva prasādhayannāha-",
  "SA11bsa054_u:4648": "svayaṃ mama svāmina eva tāvad yadarthamātmanyapi nirvyapeikṣāḥ /",
  "SA11bsa054_u:4649": "ahaṃ kathaṃ svāmiṣu teṣu teṣu karomi mānaṃ na tu dāsabhāvam // Bca_6.121 //",
  "SA11bsa054_u:4650": "mama svāmina eva buddhādayaḥ svayameva ātmanaiva /",
  "SA11bsa054_u:4651": "tāvaditi parāmarśe /",
  "SA11bsa054_u:4652": "yadarthaṃ yeṣāṃ nimittam /",
  "SA11bsa054_u:4653": "ātmanyapi svakāyajīvite 'pi /",
  "SA11bsa054_u:4654": "uktakrameṇa nirapekṣā nirabhiṣvaṅgāḥ tṛṇavat parityajanti,",
  "SA11bsa054_u:4655": "tadahaṃ punaḥ teṣāṃ bhṛtyaḥ teṣu sattveṣu prabhuputreṣvatyantapriyeṣu kathaṃ karomi mānam,",
  "SA11bsa054_u:4656": "kimiti jānanneva tān pratikūlayāmi?",
  "SA11bsa054_u:4657": "na tu dāsabhāvam,",
  "SA11bsa054_u:4658": "na punardāsībhūyārādhayāmi?",
  "SA11bsa054_u:4659": "ito 'pi ca sattvāpakāraṃ parityajya tadārādhanameva kartavyamityāha-",
  "SA11bsa054_u:4660": "yeṣāṃ sukhe yānti mudaṃ munīndrāḥ yeṣāṃ vyathāyāṃ praviśanti manyum /",
  "SA11bsa054_u:4661": "tattoṣaṇātsarvamunīndratuṣṭistatrāpakāre 'pakṛtaṃ munīnām // Bca_6.122 //",
  "SA11bsa054_u:4662": "yeṣāṃ sattvānāṃ priyaputrāṇāmiva pitaro munīndrā buddhā bhagavantaḥ sukhe kāyamanojanmani mudaṃ harṣaṃ yānti,",
  "SA11bsa054_u:4663": "yeṣāṃ ca duḥkhe manyuṃ praviśanti aparitoṣamāsādayanti /",
  "SA11bsa054_u:4664": "etacca (Bcp 113) anabhimatatvād bhagavatāmitthamabhidhīyate,",
  "SA11bsa054_u:4665": "na tu vāṇī (sī?)",
  "SA11bsa054_u:4666": "candanakalyāṇā(lpava?)",
  "SA11bsa054_u:4667": "t(?)",
  "SA11bsa054_u:4668": "tacchrāvakāṇāmapi pratighānunayāsaṃbhavaḥ(?) /",
  "SA11bsa054_u:4669": "anyat subodham //",
  "SA11bsa054_u:4670": "kathaṃ punastatrāpakāre munīnāmapakṛtaṃ syādityatrāha-",
  "SA11bsa054_u:4671": "ādīptakāyasya yathā samantānna sarvakāmairapi saumanasyam /",
  "SA11bsa054_u:4672": "sattvavyathāyāmapi tadvadeva na prītyupāyo 'sti dayāmayānām // Bca_6.123 //",
  "SA11bsa054_u:4673": "samantāt sarvāvayavānabhivyāpya vahninā prajvalitaśarīrasya yathā pañcakāmaguṇairna saumanasyam,",
  "SA11bsa054_u:4674": "kāyikamapi sukhaṃ nāsti,",
  "SA11bsa054_u:4675": "tasya prajvalitatvādeva duḥkhenākrāntatvāt,",
  "SA11bsa054_u:4676": "tadvat tathaiva sattvānāṃ vyathāyāṃ duḥkhavedanāyāṃ na prīteḥ saumanasyasya upāyo heturasti kṛpātmakānāṃ bhagavatām //",
  "SA11bsa054_u:4677": "tasmādaparijñānena kleśagrahāveśavaśena vā sattvāpakārakarmaṇā yadakuśalamupacitam,",
  "SA11bsa054_u:4678": "tadapi idānīmupasaṃhāradvāreṇa vāntīkurvannāha-",
  "SA11bsa054_u:4679": "tasmānmayā yajjanaduḥkhadena duḥkhaṃ kṛtaṃ sarvamahākṛpāṇām /",
  "SA11bsa054_u:4680": "tadadya pāpaṃ pratideśayāmi yatkheditāstanmunayaḥ kṣamantām // Bca_6.124 //",
  "SA11bsa054_u:4681": "yasmādevaṃ sattvāpakāre munīnāmapakṛtaṃ syāt,",
  "SA11bsa054_u:4682": "tasmāt pāpam adya idānīṃ pratideśayāmi,",
  "SA11bsa054_u:4683": "saṃvegabahulasteṣāmeva mahākṛpāṇāmagrataḥ prakāśayāmi /",
  "SA11bsa054_u:4684": "punarevaṃ saṃprajānanna kariṣyāmi,",
  "SA11bsa054_u:4685": "iti āyatyāṃ saṃvaramāpadye /",
  "SA11bsa054_u:4686": "yadi pratirūpamācaritaṃ tatra me kṣāntiṃ kurvantu anukampāmupādāya //",
  "SA11bsa054_u:4687": "kṣamayitvā sāṃpratamārādhanāyetyādinā tadekaparāyaṇatāmātmano darśayati-",
  "SA11bsa054_u:4688": "ārādhanāyādya tathāgatānāṃ sarvātmanā dāsyamupaimi loke /",
  "SA11bsa054_u:4689": "kurvantu me mūrdhni padaṃ janaughā vighnantu vā tuṣyatu lokanāthaḥ // Bca_6.125 //",
  "SA11bsa054_u:4690": "tathāgatānāmabhipretasaṃpādanāya loke lokaviṣaye sarvātmanā kāyena vācā manasā vā dāsībhāvaṃ svīkaromi /",
  "SA11bsa054_u:4691": "te 'pi me prasādaṃ kurvanto mastake pādaṃ nidadhatu /",
  "SA11bsa054_u:4692": "teṣāṃ pādaṃ pramuditacittaḥ śirasā dhārayāmi /",
  "SA11bsa054_u:4693": "anena mayi purvāparādhamapāsya jagatāṃ patirbhagavān saṃtuṣṭamānaso bhavatu //",
  "SA11bsa054_u:4694": "(Bcp 114) bhagavatsu ca gauravakāribhiḥ sattveṣvanādaro na kartavya iti prasādhayannāha-",
  "SA11bsa054_u:4695": "ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti /",
  "SA11bsa054_u:4696": "dṛśyanta ete nanu sattvarūpāsta eva nāthāḥ kimanādaro 'tra // Bca_6.126 //",
  "SA11bsa054_u:4697": "sarvatragadharmadhātuprativedhāt sarvasattvasamatāpādanaparātmaparivartanādinā vā ātmīkṛtaṃ svīkṛtaṃ sarvamidaṃ jagat,",
  "SA11bsa054_u:4698": "na kiyadeva /",
  "SA11bsa054_u:4699": "tairbuddhairbhagavadbhiḥ karuṇāmayacittasaṃtānaiḥ /",
  "SA11bsa054_u:4700": "suniścitamevaitat /",
  "SA11bsa054_u:4701": "anyathā buddhatvāyogāt /",
  "SA11bsa054_u:4702": "tasmāt sattvarūpeṇa buddhā bhagavanta evaite sattvā dṛśyante /",
  "SA11bsa054_u:4703": "tena kimanādaro 'tra mūḍhacetasām?",
  "SA11bsa054_u:4704": "naiva yukta iti bhāvaḥ //",
  "SA11bsa054_u:4705": "anekārthatvādapi sattvārādhanasya tatraiva yatitavyamityāha-",
  "SA11bsa054_u:4706": "tathāgatārādhanametadeva svārthasya saṃsādhanametadeva /",
  "SA11bsa054_u:4707": "lokasya duḥkhāpahametadeva tasmānmamāstu vratametadeva // Bca_6.127 //",
  "SA11bsa054_u:4708": "svārthasya buddhatvasaṃbhāralakṣaṇasyaiva /",
  "SA11bsa054_u:4709": "lokasya duḥkhāpahaṃ taddhetutvāt /",
  "SA11bsa054_u:4710": "etadeveti /",
  "SA11bsa054_u:4711": "sarvatra sattvārādhanamiti yojyam //",
  "SA11bsa054_u:4712": "āgāmibhayadarśanādapi ca parāpakāravaimukhyameva abhyasanīyamityudāharaṇenopadarśayannāha-",
  "SA11bsa054_u:4713": "yathaiko rājapuruṣaḥ pramathnāti mahājanam /",
  "SA11bsa054_u:4714": "vikartuṃ naiva śaknoti dīrghadarśī mahājanaḥ // Bca_6.128 //",
  "SA11bsa054_u:4715": "yasya rājño deśanivāsinaṃ tasyāsau rājapuruṣaḥ /",
  "SA11bsa054_u:4716": "mahājanaṃ nagaranigamagrāmakarvaṭādivāstavyam /",
  "SA11bsa054_u:4717": "pramathnāti vimardayati /",
  "SA11bsa054_u:4718": "sa ca āgāmirājadaṇḍabhayadarśitayā mahājano vacanamātreṇāpi yāvadvikāramupagantumasamarthaḥ /",
  "SA11bsa054_u:4719": "tena tāḍito 'pi saṃkucitavṛttirevāsti //",
  "SA11bsa054_u:4720": "kasmāt?",
  "SA11bsa054_u:4721": "yasmānnaiva sa ekākī tasya rājabalaṃ balam /",
  "SA11bsa054_u:4722": "naiva sa rājapuruṣo 'sahāya eva draṣṭavyaḥ /",
  "SA11bsa054_u:4723": "kathaṃ punarayamasahāyo na bhavatītyāha- tasyeti /",
  "SA11bsa054_u:4724": "rājño balameva tasya balam,",
  "SA11bsa054_u:4725": "tatpakṣagrahaṇāt /",
  "SA11bsa054_u:4726": "tathā na durbalaṃ kaṃcidaparāddhaṃ vimānayet // Bca_6.129 //",
  "SA11bsa054_u:4727": "tasmāt kṛśaśaktimapi kṛtāparādhaṃ nāpakuryāt /",
  "SA11bsa054_u:4728": "so 'pi na yasmādekākī //",
  "SA11bsa054_u:4729": "yasmānnarakapālāśca kṛpāvantaśca tadvalam /",
  "SA11bsa054_u:4730": "tasmādārādhayetsattvān bhṛtyaścaṇḍanṛpaṃ yathā // Bca_6.130 //",
  "SA11bsa054_u:4731": "(Bcp 115) tasmādārādhayet sattvān /",
  "SA11bsa054_u:4732": "kutaḥ? yasmānnarakapālāśca tadapakāramiva pratyapakāriṇo 'nvācarantaḥ (?)",
  "SA11bsa054_u:4733": "kṛpāvantaśca jinādayaḥ tatpakṣapātino balam /",
  "SA11bsa054_u:4734": "kathamivārādhayet?",
  "SA11bsa054_u:4735": "adhṛṣyaṃ rājānaṃ sarvānuvṛttikaraṇānujīvino yathā, tathā //",
  "SA11bsa054_u:4736": "kiṃ ca / lokaprasiddhita idamevamihoktam,",
  "SA11bsa054_u:4737": "na tu punaḥ sattvāprasaktiphalasya rājāparādhaphalena samānatā samastītyāha-",
  "SA11bsa054_u:4738": "kupitaḥ kiṃ nṛpaḥ kuryādyena syānnarakavyathā /",
  "SA11bsa054_u:4739": "yatsattvadaurmanasyena kṛtena hyanubhūyate // Bca_6.131 //",
  "SA11bsa054_u:4740": "kimiti kākvā pṛcchati /",
  "SA11bsa054_u:4741": "kiṃ tadduḥkhajātamutpādayituṃ nṛpatiḥ samartho bhavet?",
  "SA11bsa054_u:4742": "naiveti bhāvaḥ /",
  "SA11bsa054_u:4743": "kiṃbhūtam? yena duḥkhajātena nārakī vedanā anubhūyate //",
  "SA11bsa054_u:4744": "tuṣṭaḥ kiṃ nṛpatirdadyādyadbuddhatvasamaṃ bhavet /",
  "SA11bsa054_u:4745": "yatsattvasaumanasyena kṛtena hyanubhūyate // Bca_6.132 //",
  "SA11bsa054_u:4746": "āstāṃ bhaviṣyadbuddhatvaṃ sattvārādhanasaṃbhavam /",
  "SA11bsa054_u:4747": "ihaiva saubhāgyayaśaḥsausthityaṃ kiṃ na paśyasi // Bca_6.133 //",
  "SA11bsa054_u:4748": "prāsādikatvamārogyaṃ prāmodyaṃ cirajīvitam /",
  "SA11bsa054_u:4749": "cakravartisukhaṃ sphītaṃ kṣamī prāpnoti saṃsaran // Bca_6.134 //",
  "SA11bsa054_u:4750": "iti prajñākaramativiracitāyāṃ bodhicaryāvatārapañjikāyāṃ kṣāntipāramitā nāma ṣaṣṭhaḥ paricchedaḥ //",
  "SA11bsa054_u:4751": "(Bcp 116)",
  "SA11bsa054_u:4752": "7. vīryapāramitā nāma saptamaḥ paricchedaḥ /",
  "SA11bsa054_u:4753": "tadevaṃ vipakṣapratiṣedhena tridhā kṣāntiṃ pratipādya vīryaṃ pratipādayitumāha-",
  "SA11bsa054_u:4754": "evaṃ kṣamo bhajedvīryaṃ vīrye bodhiryataḥ sthitā /",
  "SA11bsa054_u:4755": "na hi vīryaṃ vinā puṇyaṃ yathā vāyuṃ vināgatiḥ // Bca_7.1 //",
  "SA11bsa054_u:4756": "evamuktakrameṇa kṣamāyuktaḥ kṣamaḥ svayamabhyastakṣāntiḥ /",
  "SA11bsa054_u:4757": "bhajedvīryaṃ vīryamārabheta /",
  "SA11bsa054_u:4758": "anyathā duḥkhāsahiṣṇutayā vīryasya prasrabdhirna syāt /",
  "SA11bsa054_u:4759": "kasmāt punarvīryamupādīyata ityāha /",
  "SA11bsa054_u:4760": "vīryaṃ ityādi- yasmādvīrye buddhatvamavasthitam /",
  "SA11bsa054_u:4761": "taddhetukatayā tadāyattatvādbuddhatvasya /",
  "SA11bsa054_u:4762": "etadapi kutaḥ?",
  "SA11bsa054_u:4763": "yasmānna vīryamantareṇa puṇyaṃ puṇyasaṃbhāro 'sti /",
  "SA11bsa054_u:4764": "upalakṣaṇametat /",
  "SA11bsa054_u:4765": "jñānamapi draṣṭavyam,",
  "SA11bsa054_u:4766": "vīryasyobhayahetutvāt /",
  "SA11bsa054_u:4767": "tadanena vīryāt puṇyajñānasaṃbhārau,",
  "SA11bsa054_u:4768": "tābhyāṃ ca buddhatvamityuktaṃ bhavati //",
  "SA11bsa054_u:4769": "vīryasvarūpāparijñānāt pṛcchati-",
  "SA11bsa054_u:4770": "kiṃ vīryaṃ kuśalotsāhastadvipakṣaḥ ka ucyate /",
  "SA11bsa054_u:4771": "ālasyaṃ kutsitāsaktirviṣādātmāvamanyanā // Bca_7.2 //",
  "SA11bsa054_u:4772": "kimetadvīryaṃ nāma?",
  "SA11bsa054_u:4773": "atrāha- kuśalotsāhaḥ /",
  "SA11bsa054_u:4774": "yo 'yaṃ kuśalakarmaṇi dānādau śrutādau ca samudyamaḥ,",
  "SA11bsa054_u:4775": "tadvīryamabhidhīyate /",
  "SA11bsa054_u:4776": "akuśale tu kausīdyameva /",
  "SA11bsa054_u:4777": "vipakṣeṇopahataṃ vīryamanaṅgamevābhimatasiddhaye iti tadvipakṣamapanayanāya darśayitumāha- tadvipakṣa ityādi /",
  "SA11bsa054_u:4778": "tasya vīryasya viruddho vināśāya pakṣo vipakṣaḥ ka ucyate?",
  "SA11bsa054_u:4779": "uttaramāha- ālasyamityādi /",
  "SA11bsa054_u:4780": "ālasyaṃ kausīdyaṃ kāyamanasorakarmaṇyatā /",
  "SA11bsa054_u:4781": "kutsite jugupsanīye hāsyalāsyādau āsaṅgaḥ /",
  "SA11bsa054_u:4782": "viṣādo viṣaṇṇatā /",
  "SA11bsa054_u:4783": "duṣkare karmaṇi cittasya vinivṛttiḥ /",
  "SA11bsa054_u:4784": "anadhyavasānamityarthaḥ /",
  "SA11bsa054_u:4785": "tena ātmano 'vamanyanā avajñā /",
  "SA11bsa054_u:4786": "ayaṃ tadvipakṣaḥ //",
  "SA11bsa054_u:4787": "tadālasyaniṣedhāya tatkāraṇaṃ tāvadupadarśayitumāha-",
  "SA11bsa054_u:4788": "avyāpārasukhāsvādanidrāpāśrayatṛṣṇayā /",
  "SA11bsa054_u:4789": "saṃsāraduḥkhānudvegādālasyamupajāyate // Bca_7.3 //",
  "SA11bsa054_u:4790": "saṃsāraduḥkhānudvegādasaṃvegāt,",
  "SA11bsa054_u:4791": "yo 'yamavyāpāro nirvyāpāratā,",
  "SA11bsa054_u:4792": "tatra tena vā sukhāsvādaḥ sukhābhirāmaḥ /",
  "SA11bsa054_u:4793": "sa ca nidrā ca middhākramaṇam /",
  "SA11bsa054_u:4794": "tābhyāṃ middhākramaṇamapāśrayatṛṣṇā avaṣṭambhanābhilāṣaḥ, tayā /",
  "SA11bsa054_u:4795": "ālasyamupajāyate iti yojanīyam /",
  "SA11bsa054_u:4796": "yadi vā /",
  "SA11bsa054_u:4797": "saṃsāraduḥkhānudvegādavyāpāraḥ,",
  "SA11bsa054_u:4798": "kvacidapi kuśalakarmaṇi na pravṛttiḥ,",
  "SA11bsa054_u:4799": "tasmāt sukhāsvādaḥ,",
  "SA11bsa054_u:4800": "tato nidrā,",
  "SA11bsa054_u:4801": "tasyāśca apāśrayatṛṣṇā, tayā //",
  "SA11bsa054_u:4802": "(Bcp 117) ataḥ saṃsāraduḥkhānudveganivartanārthamiyamatra saṃvegabhāvanā āmukhīkartavyetyāha-",
  "SA11bsa054_u:4803": "kleśavāgurikāghrātaḥ praviṣṭo janmavāgurām /",
  "SA11bsa054_u:4804": "kimadyāpi na jānāsi mṛtyorvadanamāgataḥ // Bca_7.4 //",
  "SA11bsa054_u:4805": "vāgurikā matsyādivadhikā jālikā ucyante kaivartādayaḥ (dibhiḥ?) /",
  "SA11bsa054_u:4806": "kleśā eva vāgurikāḥ ,",
  "SA11bsa054_u:4807": "tairāghrāta āyattīkṛtaḥ /",
  "SA11bsa054_u:4808": "kathamiti cet,",
  "SA11bsa054_u:4809": "praviṣṭo janmavāgurām,",
  "SA11bsa054_u:4810": "nikāyasabhāgatotpattireva vāgurikā jālam,",
  "SA11bsa054_u:4811": "tat praviṣṭaḥ,",
  "SA11bsa054_u:4812": "tadantargata ityarthaḥ /",
  "SA11bsa054_u:4813": "idamiha tadātmasātkaraṇe kāraṇam /",
  "SA11bsa054_u:4814": "adyāpi etāṃ daśāṃ prāpto 'pi mṛtyormukhaṃ praviṣṭaḥ san kimiti na vetsi?",
  "SA11bsa054_u:4815": "jātaścenmaraṇamavaśyaṃbhāvītyarthaḥ //",
  "SA11bsa054_u:4816": "idamaparaṃ saṃvegakāraṇamāha-",
  "SA11bsa054_u:4817": "svayūthyānmāryamāṇāṃstvaṃ krameṇaiva na paśyasi /",
  "SA11bsa054_u:4818": "tathāpi nidrāṃ yāsyeva caṇḍālamahiṣo yathā // Bca_7.5 //",
  "SA11bsa054_u:4819": "yūthaṃ vargaḥ,",
  "SA11bsa054_u:4820": "tatra bhavā yūthyāḥ,",
  "SA11bsa054_u:4821": "yaiḥ saha bālyādyavasthāyāṃ krīḍitahasitādinā vicaritam /",
  "SA11bsa054_u:4822": "tān svavargyān /",
  "SA11bsa054_u:4823": "caṇḍālānāmavaśyaṃmāraṇīyamahiṣavat /",
  "SA11bsa054_u:4824": "na paśyasi mamāpi iyamavasthitiḥ syāditi //",
  "SA11bsa054_u:4825": "avaśyamiha kiyatkālaṃ parilambya mṛtyurāgamiṣyati /",
  "SA11bsa054_u:4826": "tena tāvatkālaṃ sukhānubhavanameva mama yuktamityatrāha- yadi nāmaivam,",
  "SA11bsa054_u:4827": "tathāpi nāvaśyaṃbhāvini maraṇe viśvāso yuktaḥ /",
  "SA11bsa054_u:4828": "yamenodvīkṣyamāṇasya baddhamārgasya sarvataḥ /",
  "SA11bsa054_u:4829": "kathaṃ te rocate bhoktuṃ kathaṃ nidrā kathaṃ ratiḥ // Bca_7.6 //",
  "SA11bsa054_u:4830": "iti vadhyapuruṣasyeva sarvato vadhyaghātakairadhiṣṭhitasya vadhyabhūmiṃ nīyamānasya niḥsaraṇamapaśyataḥ sukhāsikāvalambanamanucitameva bhavataḥ /",
  "SA11bsa054_u:4831": "tasmātsaṃvegato bhāvanayā anayā hetunivartanādālasyamapāsya kuśalapakṣotsāhavardhanamanuṣṭheyam //",
  "SA11bsa054_u:4832": "athāpi syāt- yadi nāma avaśyaṃbhāvitā mṛtyoḥ,",
  "SA11bsa054_u:4833": "tathāpi tatsaṃnidhānamavagamya ālasyamapahāsyāmi ityāśaṅkayāha-",
  "SA11bsa054_u:4834": "yāvatsaṃbhṛtasaṃbhāraṃ maraṇaṃ śīghrameṣyati /",
  "SA11bsa054_u:4835": "saṃtyajyāpi tadālasyamakāle kiṃ kariṣyasi // Bca_7.7 //",
  "SA11bsa054_u:4836": "saṃbhṛtaḥ sajjīkṛtaḥ saṃbhāraḥ sāmagrī vadhāya vyādhijarālakṣaṇo yena /",
  "SA11bsa054_u:4837": "yāvaditi lokoktam /",
  "SA11bsa054_u:4838": "śīghraṃ tvaritamanabhisaṃdhānāt /",
  "SA11bsa054_u:4839": "tadā mṛtyumukhāntargataḥ asamaye ālasyaṃ tyaktvāpi kiṃ kariṣyasi?",
  "SA11bsa054_u:4840": "na tadā kiṃcit prayojanamiti bhāvaḥ //",
  "SA11bsa054_u:4841": "akālatāmevāsya samarthayituṃ vṛttatrayeṇāha-",
  "SA11bsa054_u:4842": "idaṃ na prāptamārabdhamidamardhakṛtaṃ sthitam /",
  "SA11bsa054_u:4843": "akasmānmṛtyurāyāto hā hato 'smīti cintayan // Bca_7.8 //",
  "SA11bsa054_u:4844": "(Bcp 118) śokavegasamucchūnasāśruraktekṣaṇānanān /",
  "SA11bsa054_u:4845": "bandhūnnirāśān saṃpaśyan yamadūtamukhāni ca // Bca_7.9 //",
  "SA11bsa054_u:4846": "svapāpasmṛtisaṃtaptaḥ śṛṇvannādāṃśca nārakān /",
  "SA11bsa054_u:4847": "trāsoccāraviliptāṅgo vihvalaḥ kiṃ kariṣyasi // Bca_7.10 //",
  "SA11bsa054_u:4848": "idaṃ yadanāgate kartavyatayā manasikṛtaṃ tanna prāptam /",
  "SA11bsa054_u:4849": "idamārabdhaṃ yatkāryamādita eva kartumiṣṭam /",
  "SA11bsa054_u:4850": "idamardhakṛtaṃ sthitam,",
  "SA11bsa054_u:4851": "yat kiyanniṣpannaṃ kiyadaniṣpannam /",
  "SA11bsa054_u:4852": "iti kāryaparyantamagatasyaiva akasmānmṛtyurāgato mama /",
  "SA11bsa054_u:4853": "aho bata atikaṣṭam,",
  "SA11bsa054_u:4854": "hato 'smīti vicintayan vihvalaḥ kiṃ kariṣyasītyanāgatena saṃbandhaḥ /",
  "SA11bsa054_u:4855": "śokaḥ priyaviprayogakṛtaścittaparitāpaḥ /",
  "SA11bsa054_u:4856": "tasya vego 'nivāryapravṛttiḥ /",
  "SA11bsa054_u:4857": "tena samucchūnāni samunnatāni sāśrūṇi sabāṣpāṇi raktāni tāmravarṇāni locanāni yeṣu ānaneṣu tāni tathā /",
  "SA11bsa054_u:4858": "tathābhūtāni ānanāni mukhāni yeṣāṃ bandhūnāṃ te tathā /",
  "SA11bsa054_u:4859": "tān saṃpaśyan vilokayan /",
  "SA11bsa054_u:4860": "tatrākarmakādhikārāt parasmaipadaṃ dṛśaḥ /",
  "SA11bsa054_u:4861": "kiṃbhūtān? nirāśān /",
  "SA11bsa054_u:4862": "kva? pratyujjīvanaṃ prati tyaktāśān,",
  "SA11bsa054_u:4863": "tatsānāthyavikalān vā /",
  "SA11bsa054_u:4864": "maraṇasamayopasthitakṛtāntānucaramukhāni ca saroṣaparuṣabhṛkuṭīni saṃpaśyan vihvalaḥ kiṃ kariṣyasi?",
  "SA11bsa054_u:4865": "svayaṃkṛtapāpakarmasmaraṇena maraṇasamaye kimityevaṃ mayā kṛtamiti paścāttāpena tāpitaḥ /",
  "SA11bsa054_u:4866": "naitāvanmātrameva,",
  "SA11bsa054_u:4867": "kiṃ tu śṛṇvannādāṃśca nārakān tīvrakāraṇānubhavanadukhanirmuktān vikrośitaśabdān narakasamudbhūtān arthāntarakopāṇāmeva (?) /",
  "SA11bsa054_u:4868": "tacchrutvā mamāpyevamevāvasthā iti saṃtrāsena yaḥ purīṣotsargo viṭpravṛttiḥ,",
  "SA11bsa054_u:4869": "tenopaliptagātraḥ /",
  "SA11bsa054_u:4870": "vihvalaḥ anāyattakāyavākcittapracāraḥ /",
  "SA11bsa054_u:4871": "kiṃ kariṣyasi sarvakriyāsu nivṛttavyāpāraḥ //",
  "SA11bsa054_u:4872": "iti matvā svasthāvasthāyāmeva yatitavyam iti śikṣayitumāha-",
  "SA11bsa054_u:4873": "jīvamatsya ivāsmīti yuktaṃ bhayamihaiva te /",
  "SA11bsa054_u:4874": "kiṃ punaḥ kṛtapāpasya tīvrānnarakaduḥkhataḥ // Bca_7.11 //",
  "SA11bsa054_u:4875": "jīvanta eva matsyāḥ krameṇa bhakṣaṇārthaṃ prāyaḥ prāgdiṅanivāsibhireva janai rakṣyante /",
  "SA11bsa054_u:4876": "jīvanopalakṣitā matsyā jīvamatsyā iti teṣāmeva samayaḥ /",
  "SA11bsa054_u:4877": "śākapārthivāditvānmadhyamapadalopī samāsaḥ /",
  "SA11bsa054_u:4878": "tadvadahamapi adya śvo vā niyatameva mariṣyāmi iti manasi kṛtvā yuktaṃ bhayamihaiva te /",
  "SA11bsa054_u:4879": "ihaiva saṃprajānadavasthāyāmeva tavāsaṃprāptamaraṇasya maraṇataḥ,",
  "SA11bsa054_u:4880": "kiṃ punaḥ kṛtapāpasya bhavato bhayaṃ yuktaṃ na bhavati,",
  "SA11bsa054_u:4881": "ityapi āhāryam /",
  "SA11bsa054_u:4882": "atiduḥsahānnarakaduḥkhataḥ //",
  "SA11bsa054_u:4883": "nirvyāpārasukhāsvādābhiratamadhikṛtyāha-",
  "SA11bsa054_u:4884": "spṛṣṭa uṣṇodakenāpi sukumāra pratapyase /",
  "SA11bsa054_u:4885": "kṛtvā ca nārakaṃ karma kimevaṃ svasthamāsyate // Bca_7.12 //",
  "SA11bsa054_u:4886": "taptavāriṇāpi saṃspṛṣṭaḥ /",
  "SA11bsa054_u:4887": "sukumāreti saṃbodhanam /",
  "SA11bsa054_u:4888": "atimṛduśarīratayā soḍhumaśakto 'si /",
  "SA11bsa054_u:4889": "yadyevam, tadā kṛtvā cetyādi subodham //",
  "SA11bsa054_u:4890": "(Bcp 119) aparamapi taṃ pratyāha-",
  "SA11bsa054_u:4891": "nirudyama phalākāṅkṣin sukumāra bahuvyatha /",
  "SA11bsa054_u:4892": "mṛtyugrasto 'marākāra hā duḥkhita vihanyase // Bca_7.13 //",
  "SA11bsa054_u:4893": "sukhahetūtpādanāya vyāpāraśūnyo 'si /",
  "SA11bsa054_u:4894": "atha ca tasya phalaṃ sukhamabhilaṣasi /",
  "SA11bsa054_u:4895": "duḥkhāsahiṣṇurasi,",
  "SA11bsa054_u:4896": "atha ca bahuvyatho 'si sarvaduḥkhākaratvāt /",
  "SA11bsa054_u:4897": "mṛtyunā ca vaśīkṛto 'si,",
  "SA11bsa054_u:4898": "atha ca amaraṇadharmāṇamātmānaṃ manyase /",
  "SA11bsa054_u:4899": "evaṃ ca viparyastaṃ caritamasya vipaśyan karuṇāyamānaḥ sakhedamenamāha- hā duḥkhita vihanyase /",
  "SA11bsa054_u:4900": "saṃmohabahulatayā kaṣṭāṃ daśāṃ praviṣṭo 'si /",
  "SA11bsa054_u:4901": "ātmagatameva vā vimṛśati /",
  "SA11bsa054_u:4902": "evamanyatrāpi yathāsaṃbhavaṃ draṣṭavyam /",
  "SA11bsa054_u:4903": "nirudyamādīni cāmantritapadāni //",
  "SA11bsa054_u:4904": "nidrāparatantraṃ pratyāha-",
  "SA11bsa054_u:4905": "mānuṣyaṃ nāvamāsādya tara duḥkhamahānadīm /",
  "SA11bsa054_u:4906": "mūḍha kālo na nidrāyā iyaṃ naurdurlabhā punaḥ // Bca_7.14 //",
  "SA11bsa054_u:4907": "aṣṭākṣaṇavinirmuktaṃ manuṣyabhāvapratilambhaṃ nāvamiva abhyudayādipāragamanāya prāpya tara plavasva duḥkhamayīṃ mahānadīm /",
  "SA11bsa054_u:4908": "sarvaduḥkhāni pṛṣṭhīkuruṣva /",
  "SA11bsa054_u:4909": "vīryāvalambaneneti yāvat /",
  "SA11bsa054_u:4910": "he mohaparavaśa,",
  "SA11bsa054_u:4911": "nāyaṃ kālo nidrāyāḥ,",
  "SA11bsa054_u:4912": "yāvadiyaṃ nauḥ saṃnihitā /",
  "SA11bsa054_u:4913": "yadi nedānīmeva yatnaḥ kriyate,",
  "SA11bsa054_u:4914": "tadā punariyaṃ durgatigatasya naurdurlabhā bhaviṣyati / yaduktam-",
  "SA11bsa054_u:4915": "punarapyeṣa samagamaḥ kutaḥ /",
  "SA11bsa054_u:4916": "iti //",
  "SA11bsa054_u:4917": "[bodhi. 1.4]",
  "SA11bsa054_u:4918": "evamālasyaṃ nivārya kutsitāsaktiṃ nivārayannāha-",
  "SA11bsa054_u:4919": "muktvā dharmaratiṃ śreṣṭhāmanantaratisaṃtatim /",
  "SA11bsa054_u:4920": "ratirauddhatyahāsyādau duḥkhahetau kathaṃ tava // Bca_7.15 //",
  "SA11bsa054_u:4921": "śubhakarmaṇāṃ ratiṃ śreṣṭhāmuttamām /",
  "SA11bsa054_u:4922": "kiṃbhūtām? anantaratisaṃtatim /",
  "SA11bsa054_u:4923": "sugatiparaṃparāsaṃjananādanantā aparyavasānā ratisaṃtatiḥ sukhapravāho yasyāḥ sā tathā /",
  "SA11bsa054_u:4924": "ata eva uttame tyuktam /",
  "SA11bsa054_u:4925": "tāmapahāya ratirabhirāmaḥ,",
  "SA11bsa054_u:4926": "auddhatyamunnatatā /",
  "SA11bsa054_u:4927": "kāyacittayoḥ krīḍanaśīlateti yāvat /",
  "SA11bsa054_u:4928": "hāso vāgauddhatyam /",
  "SA11bsa054_u:4929": "sarabhasasya vāgvikāra iti yāvat /",
  "SA11bsa054_u:4930": "ādiśabdādgītādiparigrahaḥ /",
  "SA11bsa054_u:4931": "tatra kathaṃ ratistava?",
  "SA11bsa054_u:4932": "na yuktetyabhiprāyaḥ /",
  "SA11bsa054_u:4933": "kiṃbhūte? duḥkhahetau /",
  "SA11bsa054_u:4934": "narakādidurgatyupanayanādduḥkhasya heturbhavati //",
  "SA11bsa054_u:4935": "evaṃ kutsitāsaktimapi nirākṛtya viṣādātmāvamanyanāṃ vīryavipakṣaṃ nirākartum,",
  "SA11bsa054_u:4936": "aparamapi ca tadvipakṣanirasanāya pratipādayannāha-",
  "SA11bsa054_u:4937": "aviṣādabalavyūhatātparyātmavidheyatā /",
  "SA11bsa054_u:4938": "parātmasamatā caiva parātmaparivartanam // Bca_7.16 //",
  "SA11bsa054_u:4939": "viṣādaviparīto 'viṣādaḥ /",
  "SA11bsa054_u:4940": "balānāṃ vyūhaḥ samūho vakṣyamāṇalakṣaṇaḥ /",
  "SA11bsa054_u:4941": "tātparyaṃ nipuṇatā /",
  "SA11bsa054_u:4942": "ātmavidheyatā ātmavaśavartitā /",
  "SA11bsa054_u:4943": "etāḥ sarvāḥ kṛtadvandvasamāsāḥ /",
  "SA11bsa054_u:4944": "yadi vā /",
  "SA11bsa054_u:4945": "(Bcp 120) ebhiḥ sahitā ātmavidheyatā /",
  "SA11bsa054_u:4946": "parātmasamatāparātmaparivartane dhyānaparicchede [bodhi.8] vakṣyamāṇe /",
  "SA11bsa054_u:4947": "idamapi samastaṃ kausīdyaprahāṇāya vīryasamṛddhaye prabhavatītyuddeśaḥ //",
  "SA11bsa054_u:4948": "uddiṣṭamevārthaṃ krameṇa nirdiśannāha-",
  "SA11bsa054_u:4949": "naivāvasādaḥ kartavyaḥ kuto me bodhirityataḥ /",
  "SA11bsa054_u:4950": "kuto me bodhiriti,",
  "SA11bsa054_u:4951": "kathamahaṃ varākaḥ samyaksaṃbodhibhājanam?",
  "SA11bsa054_u:4952": "buddhatvaṃ hi tīkṣṇendriyasya ārabdhavīryasya aparimitapuṇyajñānasaṃbhāraiḥ atiduṣkarakarmānuṣṭhānaiḥ anekaiśca kalpāsaṃkhyeyaiḥ kasyacit puruṣaviśeṣasya sādhyaṃ bhavati /",
  "SA11bsa054_u:4953": "ahaṃ tu na tādṛśa iti kathaṃ madvidhānāṃ tathāvidhaṃ buddhatvaṃ saṃbhāvyeta,",
  "SA11bsa054_u:4954": "ityevamākāramanasikārādavasādo viṣādo na kartavyaḥ,",
  "SA11bsa054_u:4955": "mahārthabhraṃśasya hetutvāt /",
  "SA11bsa054_u:4956": "yathoktam- avasādo 'pyanartha iti [śi. sa. 34] // kasmāt?",
  "SA11bsa054_u:4957": "yasmāttathāgataḥ satyaṃ satyavādīdamuktavān // Bca_7.17 //",
  "SA11bsa054_u:4958": "yasmāt tathāgataḥ idaṃ vakṣyamāṇaṃ satyamavitathamuktavān kathitavān /",
  "SA11bsa054_u:4959": "kathaṃ jñāyate ityāha- satyavādīti /",
  "SA11bsa054_u:4960": "jñānakriyāsaṃbhavādaviparītavādī /",
  "SA11bsa054_u:4961": "ataḥ satyābhidhānahetupadametat //",
  "SA11bsa054_u:4962": "kiṃ tatsatyamuktavān?",
  "SA11bsa054_u:4963": "te 'pyāsan daṃśamaśakā makṣikāḥ kṛmayastathā /",
  "SA11bsa054_u:4964": "yairutsāhavaśāt prāptā durāpā bodhiruttamā // Bca_7.18 //",
  "SA11bsa054_u:4965": "ityāha / te 'pi buddhā bhagavantaḥ purvaṃ śākyamuniratnaśikhidīpaṃkaraprabhṛtayaḥ saṃsārasāgarāvartāntargatāḥ pṛthagjanāvasthāyāṃ paribhramanta evaṃbhūtā evāsan babhūvuḥ,",
  "SA11bsa054_u:4966": "yairutsāhabalāt vīryotkarṣasāmarthyāt saṃbhārān saṃbhṛtya prāptā adhigatā durāpā durlabhapratilambhā bodhiruttamā anuttarā /",
  "SA11bsa054_u:4967": "ārabdhavīryasya na kiṃcidduṣkaramiti bhāvaḥ /",
  "SA11bsa054_u:4968": "idaṃ tat satyam //",
  "SA11bsa054_u:4969": "ato mama punaratitarāṃ na durlabhā bodhirityāha-",
  "SA11bsa054_u:4970": "kimutāhaṃ naro jātyā śakto jñātuṃ hitāhitam /",
  "SA11bsa054_u:4971": "sarvajñanītyanutsargādbodhiṃ kiṃ nāpnuyāmaham // Bca_7.19 //",
  "SA11bsa054_u:4972": "kiṃ punarahaṃ manuṣyabhūto janmanā /",
  "SA11bsa054_u:4973": "śakto jñātuṃ hitāhitamiti /",
  "SA11bsa054_u:4974": "idaṃ hitamidamahitam,",
  "SA11bsa054_u:4975": "śubhamaśubhaṃ ca karmetyupadiṣṭam,",
  "SA11bsa054_u:4976": "jñātumavaboddhuṃ samartho 'smi,",
  "SA11bsa054_u:4977": "iti vicintya sarvajñasya sarvavastutattvavedinaḥ nītirnayaḥ upādeyatattvapratipādanam /",
  "SA11bsa054_u:4978": "tasya anutsargādaparityāgāt /",
  "SA11bsa054_u:4979": "tasya ādānopādānasevanādityarthaḥ /",
  "SA11bsa054_u:4980": "buddhatvaṃ nāpnuyāmaham /",
  "SA11bsa054_u:4981": "kākvā paṭhanād āpnuyāmeveti /",
  "SA11bsa054_u:4982": "etadbhagavatā ratnameghe darśitam / yathoktam-",
  "SA11bsa054_u:4983": "iha bodhisattvo naivaṃ cittamutpādayati- duṣprāpyā bodhirmanuṣyabhūtena satā /",
  "SA11bsa054_u:4984": "idaṃ ca me vīryaṃ parīttaṃ ca hīnaṃ ca /",
  "SA11bsa054_u:4985": "kusīdo 'ham /",
  "SA11bsa054_u:4986": "bodhiśca ādīptaśiraścailopamena bahūn kalpān bahūni kalpaśatāni bahūni kalpasahasrāṇi samudācaratā samudānetavyā /",
  "SA11bsa054_u:4987": "tannāhamutsahe (Bcp 121)",
  "SA11bsa054_u:4988": "īdṛśaṃ bhāramudvoḍhum /",
  "SA11bsa054_u:4989": "kiṃ tarhi bodhisattvenaivaṃ cittamutpādayitavyam- ye 'pi te 'bhisaṃbuddhāstathāgatā arhantaḥ samyaksaṃbuddhāḥ,",
  "SA11bsa054_u:4990": "ye 'pi vā abhisaṃbhotsyante,",
  "SA11bsa054_u:4991": "te 'pi īdṛśenaiva nayena,",
  "SA11bsa054_u:4992": "īdṛśyā pratipadā,",
  "SA11bsa054_u:4993": "īdṛśenaiva vīryeṇābhisaṃbuddhāḥ,",
  "SA11bsa054_u:4994": "yāvanna ca te tathāgatabhūtā evābhisaṃbuddhāḥ /",
  "SA11bsa054_u:4995": "ahamapi tathā tathā ghaṭiṣye,",
  "SA11bsa054_u:4996": "tathā tathā vyāyaṃsye sarvasattvasādhāraṇena vīryeṇa sarvasattvārambaṇena vīryeṇa yathāhamapyanuttarāṃ samyaksaṃbodhimabhisaṃbhotsye iti //",
  "SA11bsa054_u:4997": "yuktamevaitat,",
  "SA11bsa054_u:4998": "kevalamatiduṣkarakarmaśravaṇādanadhyavasāyo vinivartayitumaśakya iti vikalpayannāha-",
  "SA11bsa054_u:4999": "athāpi hastapādādi dātavyamiti me bhayam /",
  "SA11bsa054_u:5000": "karacaraṇaśiraḥ prabhṛtidānamantareṇa buddhatvaṃ na prāpyate,",
  "SA11bsa054_u:5001": "iti atiduṣkarakarmasu pravṛttibhayādutsāho nivartata eva /",
  "SA11bsa054_u:5002": "iti cenmanyase svacittamevamāha-",
  "SA11bsa054_u:5003": "gurulāghavamūḍhatvaṃ tanme syādavicārataḥ // Bca_7.20 //",
  "SA11bsa054_u:5004": "tadetad gurulāghavamūḍhatvameva me /",
  "SA11bsa054_u:5005": "alpe bahutaraṃ bahutare cālpataramiti mohavaśena avicārato 'vivekānmama syāt,",
  "SA11bsa054_u:5006": "na tu paramārthavicārataḥ //",
  "SA11bsa054_u:5007": "paramārthavicāreṇa gurulāghavaviparyāsa evāyamityupadarśayannāha-",
  "SA11bsa054_u:5008": "chettavyaścāsmi bhettavyo dāhyaḥ pāṭyo 'pyanekaśaḥ /",
  "SA11bsa054_u:5009": "kalpakoṭīrasaṃkhyeyā na ca bodhirbhaviṣyati // Bca_7.21 //",
  "SA11bsa054_u:5010": "saṃsāracārake nivasaṃstathāvidhakarmavaśācchettavyaścāsmi karacaraṇādyaṅgapratyaṅgacchedanānnarakādiṣu /",
  "SA11bsa054_u:5011": "tathā bhettavyo 'smi śaktikuntādibhiḥ /",
  "SA11bsa054_u:5012": "dāhyo narakadahanādinā /",
  "SA11bsa054_u:5013": "pāṭyo jvalitakrakacādinā /",
  "SA11bsa054_u:5014": "anekaśaḥ anekavārān /",
  "SA11bsa054_u:5015": "narakādiṣu kāraṇāmanubhavan aparyantapathi saṃsāre /",
  "SA11bsa054_u:5016": "kalpānāṃ koṭīrasaṃkhyeyāḥ saṃkhyātumaśakyāḥ iti /",
  "SA11bsa054_u:5017": "akāmasyāpi duḥkhamaparyantamanekaprakāramāpatiṣyati,",
  "SA11bsa054_u:5018": "na ca buddhatvasaṃbhārāya tat saṃpatsyate //",
  "SA11bsa054_u:5019": "idaṃ saṃsārāparyantatayā duḥkhaṃ bahutaraṃ niṣphalaṃ ca /",
  "SA11bsa054_u:5020": "buddhatvaprasādhakaṃ punaralpataraṃ saphalaṃ cetyupadarśayannāha-",
  "SA11bsa054_u:5021": "idaṃ tu me parimitaṃ duḥkhaṃ saṃbodhisādhanam /",
  "SA11bsa054_u:5022": "naṣṭaśalyavyathāpohe tadutpādanaduḥkhavat // Bca_7.22 //",
  "SA11bsa054_u:5023": "yad buddhatvaprasādhakaṃ tadidaṃ duḥkhaṃ parimitaṃ mama pratiniyatakālabhāvitayā,",
  "SA11bsa054_u:5024": "duḥkha [praśamana]hetuśca /",
  "SA11bsa054_u:5025": "tattathābhūtaṃ śalyaṃ tena vyathā,",
  "SA11bsa054_u:5026": "tasyā apoho nivṛttiḥ /",
  "SA11bsa054_u:5027": "tannimittaṃ tadvayudāsāya /",
  "SA11bsa054_u:5028": "yāvajjīvaṃ tatkṛtaduḥkhaprahāṇāyetyarthaḥ /",
  "SA11bsa054_u:5029": "tasya naṣṭaśalyasyotpāṭanaṃ śarīrāduddharaṇam /",
  "SA11bsa054_u:5030": "apakarṣaṇamiti yāvat /",
  "SA11bsa054_u:5031": "tena yadduḥkhaṃ pratiniyatakālamalpataram /",
  "SA11bsa054_u:5032": "dīrghakālikaduḥkhopaśamanimittam /",
  "SA11bsa054_u:5033": "tadvat soḍhumucitamidamapi duḥkham //",
  "SA11bsa054_u:5034": "(Bcp 122) ato 'pi samucitamidamityāha-",
  "SA11bsa054_u:5035": "sarve 'pi vaidyāḥ kurvanti kriyāduḥkhairarogatām /",
  "SA11bsa054_u:5036": "tasmādvahūni duḥkhāni hantuṃ soḍhavyamalpakam // Bca_7.23 //",
  "SA11bsa054_u:5037": "sarve 'pi na kecideva /",
  "SA11bsa054_u:5038": "laṅghanapācanādikṛtairyatheṣṭāhāravihārapratiṣedhajanitaiśca kriyāduḥkhaiḥ rogapīḍitānāmārogyaṃ vidadhāti /",
  "SA11bsa054_u:5039": "anyathā tatkartumaśakyam /",
  "SA11bsa054_u:5040": "yata evam, tasmādatiśayena alpamalpakaṃ duḥkhaṃ soḍhavyam /",
  "SA11bsa054_u:5041": "kimartham? bahūni duḥkhāni hantum /",
  "SA11bsa054_u:5042": "sarvasattvānāmātmanaśca dīrghakālikasarvaduḥkhapraśamanāyetyarthaḥ /",
  "SA11bsa054_u:5043": "evaṃ tāvat svīkartuṃ yuktaṃ dhīmataḥ //",
  "SA11bsa054_u:5044": "na cedaṃ yuktamapi duṣkaraṃ karma ādikarmikasya prathamanujñātaṃ bhagavateti darśayannāha-",
  "SA11bsa054_u:5045": "kriyāmimāmapyucitāṃ varavaidyo na dattavān /",
  "SA11bsa054_u:5046": "kriyāmimāṃ samanantarapratipāditāṃ duḥkhotpādanīm /",
  "SA11bsa054_u:5047": "ucitāmapi sevanīyāmapi /",
  "SA11bsa054_u:5048": "varavaidyo bhagavān sarvathā sarvāvyadhicikitsakaḥ /",
  "SA11bsa054_u:5049": "prathamaṃ na dattavān,",
  "SA11bsa054_u:5050": "na kartavyatayā pratipāditavānādikarmikasya /",
  "SA11bsa054_u:5051": "kathaṃ tarhi rāgādivyādhīnapanayati? āha-",
  "SA11bsa054_u:5052": "madhureṇopacāreṇa cikitsati mahāturān // Bca_7.24 //",
  "SA11bsa054_u:5053": "sukumāratareṇopacāreṇa upakrameṇa /",
  "SA11bsa054_u:5054": "yathākṣamaṃ cikitsāpraṇayanenetyarthaḥ /",
  "SA11bsa054_u:5055": "cikitsati rogamuktān karoti /",
  "SA11bsa054_u:5056": "mahāturān dīrgharogiṇo rāgādimahāvyādhigrastān //",
  "SA11bsa054_u:5057": "kaḥ punarayaṃ madhuropacāra ityāha-",
  "SA11bsa054_u:5058": "ādau śākādidāne 'pi niyojayati nāyakaḥ /",
  "SA11bsa054_u:5059": "tatkaroti kramātpaścādyatsvamāṃsānyapi tyajet // Bca_7.25 //",
  "SA11bsa054_u:5060": "mātsaryamalāpanayanārthaṃ sukhasukhena saṃbhārasaṃvardhanārthaṃ ca śakyaparityāge śākasaktupiṇḍikādidānena prathamataraṃ pravartayati nāyako bhagavān /",
  "SA11bsa054_u:5061": "punastathopāyaviśeṣeṇa niyojanaṃ karoti /",
  "SA11bsa054_u:5062": "taditi lokoktau vā /",
  "SA11bsa054_u:5063": "yadyathā dātā mṛdudānābhyāsakrameṇa adhimātrādhimātradānābhyāsaprakarṣamāsādayan paścāduttarakālamakṛcchreṇaiva svamāṃsarudhirādikamapi prasanna eva prayacchet //",
  "SA11bsa054_u:5064": "kathaṃ punaretadevamityāśaṅkayāha-",
  "SA11bsa054_u:5065": "yadā śākeṣviva prajñā svamāṃse 'pyupajāyate /",
  "SA11bsa054_u:5066": "māṃsāsthi tyajatastasya tadā kiṃ nāma duṣkaram // Bca_7.26 //",
  "SA11bsa054_u:5067": "yasmin kāle dānābhyāsāt paramaprakarṣagamanāt sarvathāpagatamātsaryatayā śākeṣviva svamāṃse 'pi nirāsaṅgā buddhirupajāyate,",
  "SA11bsa054_u:5068": "tadā svamāṃsādidāne 'pi nāśakyānuṣṭhānabuddhiriti tasmin kāle kiṃ nāma duṣkaram?",
  "SA11bsa054_u:5069": "naiva kiṃcidityarthaḥ //",
  "SA11bsa054_u:5070": "athāpi syāt- atidīrghakālaṃ parārthe saṃsaratā tadduḥkhaṃ kathamiva parihartuṃ śakyamityatrāha-",
  "SA11bsa054_u:5071": "(Bcp 123) na duḥkhī tyaktapāpatvātpaṇḍitatvānna durmanāḥ /",
  "SA11bsa054_u:5072": "mithyākalpanayā citte pāpātkāye yato vyathā // Bca_7.27 //",
  "SA11bsa054_u:5073": "dvividhameva hi duḥkhaṃ bādhakamupajāyate kāyikaṃ mānasikaṃ ceti /",
  "SA11bsa054_u:5074": "tadetad dvayamapi bodhisattvasya na saṃbhavati /",
  "SA11bsa054_u:5075": "kāyavacanamanobhiḥ sarvāvadyavirateḥ kāyikaṃ duḥkhamasya na jāyate /",
  "SA11bsa054_u:5076": "yuktyāgamābhyāmubhayanairātmyasya ca niścayanānmānasamapi kutaḥ?",
  "SA11bsa054_u:5077": "yato mithyākalpanayā asadvikalpena ātmātmīyagrahapravṛttena bhāvādyabhiniveśakṛtena vā citte duḥkham,",
  "SA11bsa054_u:5078": "pāpāt prāṇātipātādeḥ kāye /",
  "SA11bsa054_u:5079": "evaṃ tāvadduḥkhahetuparihārādduḥkhamasya na jāyate iti pratipāditam //",
  "SA11bsa054_u:5080": "idānīṃ sukhameva kevalamasyāstīti pratipādayannāha-",
  "SA11bsa054_u:5081": "puṇyena kāyaḥ sukhitaḥ pāṇḍityena manaḥ sukhi /",
  "SA11bsa054_u:5082": "tiṣṭhan parārthaṃ saṃsāre kṛpāluḥ kena khidyate // Bca_7.28 //",
  "SA11bsa054_u:5083": "sukhaṃ jātamasya kāyasyeti sukhitaḥ /",
  "SA11bsa054_u:5084": "sukhaṃ vidyate 'sya manasa iti sukhi /",
  "SA11bsa054_u:5085": "evamubhayasukhasamanvāgatatvāt kṛpāvān parārthaṃ saṃsāre saṃsaran kena duḥkhena khidyate,",
  "SA11bsa054_u:5086": "khedaṃ manyate? yadi vā /",
  "SA11bsa054_u:5087": "kena khidyate?",
  "SA11bsa054_u:5088": "khedahetorabhāvānna kenaciditi bhāvaḥ /",
  "SA11bsa054_u:5089": "tat kimidamakāraṇabhīrutayā vaimukhyamupādīyate?",
  "SA11bsa054_u:5090": "syādetat- dīrghakālamāsevitabhāvitabahulīkṛtena mahatā puṇyasaṃbhāreṇa samyaksaṃbodhiradhigamyate /",
  "SA11bsa054_u:5091": "tadvaraṃ mumukṣūṇāṃ śīghrakālatayā śrāvakayānamevāśrayaṇīyaṃ syādityāśaṅkayāha-",
  "SA11bsa054_u:5092": "kṣapayan pūrvapāpāni pratīcchan puṇyasāgarān /",
  "SA11bsa054_u:5093": "bodhicittabalādeva śrāvakebhyo 'pi śīghragaḥ // Bca_7.29 //",
  "SA11bsa054_u:5094": "pūrvakṛtāni yāni pāpāni tāni bodhicittabalādeva kṣayīṇi kurvan /",
  "SA11bsa054_u:5095": "yathoktaṃ prāk-",
  "SA11bsa054_u:5096": "yugāntakālānalavanmahānti pāpāni yannirdahati kṣaṇena /",
  "SA11bsa054_u:5097": "iti /",
  "SA11bsa054_u:5098": "[bodhi. 1.14]",
  "SA11bsa054_u:5099": "tathā bodhicittabalādeva pratīcchan ādadānaḥ puṇyasāgarān /",
  "SA11bsa054_u:5100": "yaduktam-",
  "SA11bsa054_u:5101": "avicchinnāḥ puṇyadhārāḥ pravartante nabhaḥsamāḥ /",
  "SA11bsa054_u:5102": "iti /",
  "SA11bsa054_u:5103": "[bodhi .1.19]",
  "SA11bsa054_u:5104": "evaṃvidhopāyabalajavena mahāyānamārūḍho bodhisattvaḥ śrāvakebhyo 'pi śīghragaḥ tvaritagāmī //",
  "SA11bsa054_u:5105": "evaṃ sukhātsukhaṃ gacchan ko viṣīdetsacetanaḥ /",
  "SA11bsa054_u:5106": "bodhicittarathaṃ prāpya sarvakhedaśramāpaham // Bca_7.30 //",
  "SA11bsa054_u:5107": "pratipāditamevārthaṃ piṇḍīkṛtya darśayati /",
  "SA11bsa054_u:5108": "evamuktakrameṇa sarvāvadyavirateḥ purākṛtapāpakṣayācca svapne 'pi durgatigamanābhāvāt tīvrābhiprāyeṇa anekasukhena aharniśamākāśadhātuvyāpinaḥ (Bcp 124)",
  "SA11bsa054_u:5109": "puṇyasāgarasyābhivardhanācca sugatiparaṃparāsanmārgāvataraṇabodhicittaṃ rathamiva āsādya /",
  "SA11bsa054_u:5110": "āruhyeti yāvat /",
  "SA11bsa054_u:5111": "sarvakhedaiḥ parikleśaiḥ śrama āyāsaḥ,",
  "SA11bsa054_u:5112": "tamapahantīti pratipāditanayena,",
  "SA11bsa054_u:5113": "sarvakhedaśramaṃ vā apahantīti tam /",
  "SA11bsa054_u:5114": "sukhādekasmādaparamuttarottaramadhikādhikaṃ sukhaṃ devamanuṣyasaṃpattilakṣaṇaṃ gacchan anuprāpnuvan ko nāma prekṣāvān viṣādamāpadyeta?",
  "SA11bsa054_u:5115": "tadevamanekavidhaviṣādanimittapratiṣedhena aviṣādaṃ pratipādya balavyūhaṃ pratipādayitumāha-",
  "SA11bsa054_u:5116": "chandasthāmaratimuktibalaṃ sattvārthasiddhaye /",
  "SA11bsa054_u:5117": "chandaṃ duḥkhabhayātkuryādanuśaṃsāṃśca bhāvayan // Bca_7.31 //",
  "SA11bsa054_u:5118": "idamapyuddeśavākyameva /",
  "SA11bsa054_u:5119": "chanda iha kuśalābhilāṣaḥ /",
  "SA11bsa054_u:5120": "sthāma ārabdhadṛḍhatā /",
  "SA11bsa054_u:5121": "ratiḥ satkarmāsaktiḥ muktirasāmarthye tāvatkālamutsargaḥ /",
  "SA11bsa054_u:5122": "etaccaturaṅgabalam,",
  "SA11bsa054_u:5123": "anekāvayavasamudāyātmakatvāt,",
  "SA11bsa054_u:5124": "hastyādibalavat /",
  "SA11bsa054_u:5125": "sattvārthasiddhaye vīryahetutvāt,",
  "SA11bsa054_u:5126": "asya vīryasya ca sarvābhimatasādhanatvāditi bhāvaḥ /",
  "SA11bsa054_u:5127": "tatra chandabalasya bahukaratvāt,",
  "SA11bsa054_u:5128": "chandamityādinā asyotpattinimittamāha- duḥkhabhayāditi /",
  "SA11bsa054_u:5129": "aśubhakarmaṇo duḥkhaṃ jāyata iti trāsācchandaṃ kuryāt /",
  "SA11bsa054_u:5130": "anuśaṃsāṃśca bhāvayan /",
  "SA11bsa054_u:5131": "anuśaṃsāḥ phaladvāreṇa guṇaviśeṣāḥ /",
  "SA11bsa054_u:5132": "te ca arthāt kuśalakarmaṇa eva /",
  "SA11bsa054_u:5133": "tān bhāvayan /",
  "SA11bsa054_u:5134": "śubhakarmaṇo 'nekaprakāreṇa madhuraphalotpattiṃ punaḥ punaḥ saṃcintayannityarthaḥ //",
  "SA11bsa054_u:5135": "sāṃprataṃ balasya vyāpāramupadarśayitumāha-",
  "SA11bsa054_u:5136": "evaṃ vipakṣamunmūlya yatetotsāhavṛddhaye /",
  "SA11bsa054_u:5137": "chandamānaratityāgatātparyavaśitābalaiḥ // Bca_7.32 //",
  "SA11bsa054_u:5138": "evamuktaprabandhenetyādi /",
  "SA11bsa054_u:5139": "vipakṣamālasyādi /",
  "SA11bsa054_u:5140": "unmūlya pratipakṣabhāvanā vidhinā apasārya /",
  "SA11bsa054_u:5141": "vīryapravardhanāya yatnaṃ kuryāt /",
  "SA11bsa054_u:5142": "kenopāyenetyādi(ha?)",
  "SA11bsa054_u:5143": "- mānaścittasyonnatiḥ /",
  "SA11bsa054_u:5144": "ayaṃ sthāmabalasyopabṛṃhaṇam,",
  "SA11bsa054_u:5145": "sthāmabalameva vā /",
  "SA11bsa054_u:5146": "teṣāṃ balaiḥ sāmarthyaiḥ /",
  "SA11bsa054_u:5147": "sāmarthyaparyāyo 'tra balaśabdaḥ //",
  "SA11bsa054_u:5148": "tatra tāvacchandotpādanāya prathamamāha-",
  "SA11bsa054_u:5149": "aprameyā mayā doṣā hantavyāḥ svaparātmanoḥ /",
  "SA11bsa054_u:5150": "ekaikasyāpi doṣasya yatra kalpārṇavaiḥ kṣayaḥ // Bca_7.33 //",
  "SA11bsa054_u:5151": "tatra doṣakṣayārambhe leśo 'pi mama nekṣyate /",
  "SA11bsa054_u:5152": "aprameyavyathābhājye noraḥ sphuṭati me katham // Bca_7.34 //",
  "SA11bsa054_u:5153": "guṇā mayārjanīyāśca bahavaḥ svaparātmanoḥ /",
  "SA11bsa054_u:5154": "tatraikaikaguṇābhyāso bhavetkalpārṇavairna vā // Bca_7.35 //",
  "SA11bsa054_u:5155": "guṇaleśe 'pi nābhyāso mama jātaḥ kadācana /",
  "SA11bsa054_u:5156": "sarvasattvānāmupakaraṇatayā ātmanaśca samastakleśaprahāṇāya niḥśeṣaguṇotpādanāya ca mayā bodhicittamutpāditam /",
  "SA11bsa054_u:5157": "tacca na śithilavyāpārasādhyamityavagamyāpi yadi anārabdhavīryatayā (Bcp 125)",
  "SA11bsa054_u:5158": "mandasamārambha eva tiṣṭhāmi,",
  "SA11bsa054_u:5159": "tadā durgativinipātamantareṇa nānyā gatirasti mameti vicintya saṃvegamāmukhīkurvan chandamutpādayediti samudāyārthaḥ //",
  "SA11bsa054_u:5160": "avayavārthastu ucyate- aprameyāḥ pramātumaśakyāḥ /",
  "SA11bsa054_u:5161": "doṣāḥ kāyavākcittasamāśritāḥ /",
  "SA11bsa054_u:5162": "hantavyāḥ prahantavyāḥ /",
  "SA11bsa054_u:5163": "svaparātmanoḥ svātmanaḥ parātmanaśca /",
  "SA11bsa054_u:5164": "ekaikasyāpīti /",
  "SA11bsa054_u:5165": "āstāṃ tāvadvahūnām /",
  "SA11bsa054_u:5166": "yatra yeṣu /",
  "SA11bsa054_u:5167": "mandavīryeṇa kalpārṇavaiḥ anekaiḥ kalpaśatasahasraiḥ kṣayaḥ prahāṇaṃ kriyate /",
  "SA11bsa054_u:5168": "tatra teṣu doṣakṣayārambhe doṣaprahāṇotsāhe /",
  "SA11bsa054_u:5169": "leśo 'pi svalpamātramapi mama nekṣyate na dṛśyate /",
  "SA11bsa054_u:5170": "ataḥ aprameyavyathābhājye aparimitaduḥkhabhājanasya mama noraḥ sphuṭati hṛdayaṃ vidīryate /",
  "SA11bsa054_u:5171": "kathaṃ kena prakāreṇa /",
  "SA11bsa054_u:5172": "guṇā mayetyādi subodham /",
  "SA11bsa054_u:5173": "iti vicintya saṃvegamupadarśayati-",
  "SA11bsa054_u:5174": "vṛthā nītaṃ mayā janma kathaṃcillabdhamadbhutam // Bca_7.36 //",
  "SA11bsa054_u:5175": "vṛthā viphalameva mayā janma akṣaṇavinirmuktaṃ nītaṃ preritam /",
  "SA11bsa054_u:5176": "vṛthīkṛtamiti yāvat /",
  "SA11bsa054_u:5177": "kathaṃcillabdhaṃ mahārṇavayugacchidrakūrmagrīvārpaṇavat sucireṇa prāptam /",
  "SA11bsa054_u:5178": "ata eva āścaryasthānatvādadbhutam //",
  "SA11bsa054_u:5179": "ito 'pi viphalamityāha-",
  "SA11bsa054_u:5180": "na prāptaṃ bhagavatpūjāmahotsavasukhaṃ mayā /",
  "SA11bsa054_u:5181": "na kṛtā śāsane kārā daridrāśā na pūritā // Bca_7.37 //",
  "SA11bsa054_u:5182": "bhītebhyo nābhayaṃ dattamārtā na sukhinaḥ kṛtāḥ /",
  "SA11bsa054_u:5183": "duḥkhāya kevalaṃ māturgato 'smi garbhaśalyatām // Bca_7.38 //",
  "SA11bsa054_u:5184": "tathāgatānāṃ satkriyābhirmahotsavamatiśayavadabhinandanam /",
  "SA11bsa054_u:5185": "tena sukhaṃ saumanasyaṃ na prāptaṃ nādhigataṃ mayā /",
  "SA11bsa054_u:5186": "nāpi śāsane pratimāstūpasaddharmādisatkāraiḥ vihārārāmaśayanādivastupradānaiśca kārā pūjā kṛtā /",
  "SA11bsa054_u:5187": "nāpi daridrāṇāṃ dhanahīnānāmāśā abhilāṣaḥ sarvopakaraṇasaṃpattisaṃpādanena pūritā /",
  "SA11bsa054_u:5188": "nāpi bhītebhyaḥ sapatnādibhayasamākulitebhyo mā bhaiṣīrityabhayaṃ dattam /",
  "SA11bsa054_u:5189": "nāpi kāyamanoduḥkhairārtāḥ pīḍitāḥ tadapanīya sukhinaḥ kṛtāḥ /",
  "SA11bsa054_u:5190": "iti sarvaiḥ satpuruṣadharmairvirahitatvādāha /",
  "SA11bsa054_u:5191": "duḥkhāyetyādi subodham //",
  "SA11bsa054_u:5192": "kathaṃ punaretāṃ dharmadaśāṃ prāpto bhavānityāha-",
  "SA11bsa054_u:5193": "dharmacchandaviyogena paurvikeṇa mamādhunā /",
  "SA11bsa054_u:5194": "vipattirīdṛśī jātā ko dharme chandamutsṛjet // Bca_7.39 //",
  "SA11bsa054_u:5195": "dharmābhilāṣasyābhāvena prāktanajanmopacitena mama adhunā asmin janmani vipattirīdṛśī jātā /",
  "SA11bsa054_u:5196": "sarvasāmarthyavaikalyasvabhāvā samanantarakathitā samutpannā /",
  "SA11bsa054_u:5197": "evaṃ jñātvā ko dharme chandamutsṛjet parityajet?",
  "SA11bsa054_u:5198": "ko nāma nopādadīta vicakṣaṇa iti bhāvaḥ //",
  "SA11bsa054_u:5199": "kiṃ punaḥ kuśalārthināṃ chandotpādane yatna ityāśaṅkaya yaccoktaṃ chandaṃ duḥkhabhayāt kuryāt ityādi,",
  "SA11bsa054_u:5200": "tadvayaktīkartuṃ cāha-",
  "SA11bsa054_u:5201": "(Bcp 126) kuśalānāṃ ca sarveṣāṃ chandaṃ mūlaṃ munirjagau /",
  "SA11bsa054_u:5202": "tasyāpi mūlaṃ satataṃ vipākaphalabhāvanā // Bca_7.40 //",
  "SA11bsa054_u:5203": "na kevalaṃ vipattiparihārārtham,",
  "SA11bsa054_u:5204": "śukladharmopacayārthamapi cchandotpādane yatitavyamiti cakārārthaḥ /",
  "SA11bsa054_u:5205": "sarveṣāmiti na keṣāṃcideva /",
  "SA11bsa054_u:5206": "chandaṃ mūlaṃ kāraṇaṃ bhagavānuktavān,",
  "SA11bsa054_u:5207": "na tu svayamutprekṣya ucyate ityarthaḥ /",
  "SA11bsa054_u:5208": "tasyāpi cchandasyāpi mūlaṃ satataṃ sarvakālaṃ vipākaphalabhāvanā /",
  "SA11bsa054_u:5209": "śubhāśubhakarmaṇo vipākaphalaṃ paraloke iṣṭāniṣṭaprāptilakṣaṇam,",
  "SA11bsa054_u:5210": "tasya bhāvanā punaḥpunarāmukhīkaraṇam //",
  "SA11bsa054_u:5211": "tatra aśubhakarmaṇo vipākaphalamupadarśayannāha-",
  "SA11bsa054_u:5212": "duḥkhāni daurmanasyāni bhayāni vividhāni ca /",
  "SA11bsa054_u:5213": "abhilāṣavighātāśca jāyante pāpakāriṇām // Bca_7.41 //",
  "SA11bsa054_u:5214": "yāvanti kāyikamānasikāni narakādigatau duḥkhāni vividhāni nānāprakārāṇi jāyante bhavanti sarvāṇi pāpakāriṇāmeva /",
  "SA11bsa054_u:5215": "bhayāni badhabandhanatāḍanādibhyaḥ /",
  "SA11bsa054_u:5216": "paryeṣamāṇasya lābhavighātena abhilāṣavighātāśca //",
  "SA11bsa054_u:5217": "sukṛtakarmaṇo vipākaphalamāha-",
  "SA11bsa054_u:5218": "manorathaḥ śubhakṛtāṃ yatra yatraiva gacchati /",
  "SA11bsa054_u:5219": "tatra tatraiva tatpuṇyaiḥ phalārgheṇābhipūjyate // Bca_7.42 //",
  "SA11bsa054_u:5220": "iṣṭāśaṃsanavikalpo manorathaḥ,",
  "SA11bsa054_u:5221": "yasya loke manorājyamiti prasiddhiḥ śubhakṛtāṃ puṇyakāriṇām /",
  "SA11bsa054_u:5222": "yatra yatraiveti vīpsāyāṃ na kvacideva /",
  "SA11bsa054_u:5223": "gacchati prasarati /",
  "SA11bsa054_u:5224": "phalārgheṇeti /",
  "SA11bsa054_u:5225": "abhivāñchitaphalopanāmanameva argha ivārghaḥ pūjā //",
  "SA11bsa054_u:5226": "tena punaraśubhasya phalamāha-",
  "SA11bsa054_u:5227": "pāpakārisukhecchā tu yatra yatraiva gacchati /",
  "SA11bsa054_u:5228": "tatra tatraiva tatpāpairduḥkhaśastrairvihanyate // Bca_7.43 //",
  "SA11bsa054_u:5229": "sukhecchā sukhābhilāṣaḥ /",
  "SA11bsa054_u:5230": "tatpāpairiti kartari tṛtīyā /",
  "SA11bsa054_u:5231": "duḥkhaśastrairiti karaṇaiḥ /",
  "SA11bsa054_u:5232": "duḥkhānyeva śastrāṇīva tadicchāvicchedahetutvāt //",
  "SA11bsa054_u:5233": "pṛthagjanāsādhāraṇaśubhakarmavipākaphalamasādhāraṇamāha-",
  "SA11bsa054_u:5234": "vipulasugandhiśītalasaroruhagarbhagatā",
  "SA11bsa054_u:5235": "madhurajinasvarāśanakṛtopacitadyutayaḥ /",
  "SA11bsa054_u:5236": "munikarabodhitāmbujavinirgatasadvapuṣaḥ",
  "SA11bsa054_u:5237": "sugatasutā bhavanti sugatasya puraḥ kuśalaiḥ // Bca_7.44 //",
  "SA11bsa054_u:5238": "pratilabdhamuditādibhūmayo hi bodhisattvā anicchanto mātṛkukṣau notpadyante,",
  "SA11bsa054_u:5239": "kiṃ tarhi sukhāvatyāṃ viśvadalakamalakośeṣu jāyante /",
  "SA11bsa054_u:5240": "teṣāṃ sukhavibhūtimanena kathayati- vipulāni (Bcp 127)",
  "SA11bsa054_u:5241": "vistīrṇāni sugandhīni manojñagandhāni śītalāni śītasukhasparśāni tāni ca saroruhāṇi paṅkajāni ceti,",
  "SA11bsa054_u:5242": "teṣāṃ garbhāṇi /",
  "SA11bsa054_u:5243": "saroruhagarbhāṇāṃ vā viśeṣaṇānyetāni /",
  "SA11bsa054_u:5244": "teṣu gatāḥ saṃsthitāḥ prajñopāyamahākaruṇāniryātapuṇyajñānakalalasaṃvalitasaṃbodhicittāḥ sugatasutā bhavanti kuśalairiti saṃbandhaḥ /",
  "SA11bsa054_u:5245": "kathaṃ punaḥ padmagarbheṣu puṣṭiṃ labhanta ityāha- madhuretyādi /",
  "SA11bsa054_u:5246": "madhuraiḥ sarvasvarāṅgopetatayā paramasaumanasyakāribhiḥ saṃbaddhadharmaghoṣāśanairāhāraiḥ kṛtā upacitā dyutayo vapūṃṣi yeṣāṃ te tathā /",
  "SA11bsa054_u:5247": "kathaṃ ca tato niryāntītyata āha- munikaretyādi /",
  "SA11bsa054_u:5248": "munikaraiḥ paripākakālamavagamya tathāgataraśmibhirbodhitāni vikāsitāni ca tānyambujāni ceti /",
  "SA11bsa054_u:5249": "tato vinirgatāni niryātāni santi lakṣaṇavyañjanālaṃkṛtatayā śobhanāni vapūṃṣi yeṣāṃ te tathā /",
  "SA11bsa054_u:5250": "tathābhūtāḥ santaḥ sugatasutā bodhisattvā bhavanti jāyante /",
  "SA11bsa054_u:5251": "sugatasya puraḥ sukhāvatyāmamitābhasya bhagavato 'grataḥ /",
  "SA11bsa054_u:5252": "kuśalairekāntaśuklaiḥ karmabhiḥ /",
  "SA11bsa054_u:5253": "tadanena mātṛkukṣau samutpadyamānānāmetadviśeṣaṇaviparyayeṇa duḥkhaṃ veditavyamityupadarśitaṃ bhavati /",
  "SA11bsa054_u:5254_0": "tathā hi tatra saṃkaṭe durgandhini jaṭharānalasaṃtapte ca utpannasya mātāpitraśucisaṃbhūtasya",
  "SA11bsa054_u:5254_1": "mātuḥ pītāśitairvāntakalpaiḥ saṃvardhamānasya garbhamalapaṅkanimagnasya paripākakāle",
  "SA11bsa054_u:5254_2": "kathaṃcit kaṇṭhagataprāṇasya yantraniṣpīḍitasyeva tato nirgamanamiti prāyeṇa manuṣyabhūtasya",
  "SA11bsa054_u:5254_3": "vyatimiśrakarmavipākaphalamuktam //",
  "SA11bsa054_u:5255": "ekāntakṛṣṇasya tu vipākaphalamāha-",
  "SA11bsa054_u:5256": "yamapuruṣāpanītasakalacchavirārtaravo",
  "SA11bsa054_u:5257": "hutavahatāpavidrutakatāmraniṣiktatanuḥ /",
  "SA11bsa054_u:5258": "jvaladasiśaktighātaśataśātitamāṃsadalaḥ",
  "SA11bsa054_u:5259": "patati sutaptalohadharaṇīṣvaśubhairbahuśaḥ // Bca_7.45 //",
  "SA11bsa054_u:5260": "yamapuruṣaiḥ kāladūtairapanītā viśleṣitā jvalitamudgarādiprahāraiḥ sakalā samastā chaviścarma prabhāvo vā yasya sa tathā /",
  "SA11bsa054_u:5261": "atiśayenārtaḥ san patati sutaptalohadharaṇīṣu /",
  "SA11bsa054_u:5262": "punarapi kiṃbhūtaḥ?",
  "SA11bsa054_u:5263": "tīvrānalatāpena dravībhūtaṃ yattāmraṃ tena niṣiktā snāpitā tanuḥ kāyo yasya /",
  "SA11bsa054_u:5264": "ato 'pyapanītasakalacchaviḥ /",
  "SA11bsa054_u:5265": "jvalantaḥ asayaḥ śaktayaśca śastraviśeṣāḥ,",
  "SA11bsa054_u:5266": "teṣāṃ ghātaśatairanekaiḥ prahāraiḥ śātitāni viccheditāni māṃsadalāni śakalāni yasya sa tathābhūtaḥ san patati /",
  "SA11bsa054_u:5267": "suṣṭhu taptāsu lohamayabhūmiṣu /",
  "SA11bsa054_u:5268": "aśubhairakuśalaiḥ karmabhiḥ /",
  "SA11bsa054_u:5269": "bahuśa iti bahūn vārān /",
  "SA11bsa054_u:5270": "dīrghakālena tatphalasya parikṣayāt //",
  "SA11bsa054_u:5271": "tadevaṃ śubhāśubhakarmaṇorvipākaphalaṃ pratipādya cchandabalamupasaṃharannāha-",
  "SA11bsa054_u:5272": "tasmātkāryaḥ śubhacchando bhāvayitvaivamādarāt /",
  "SA11bsa054_u:5273": "yata evaṃ śubhāśubhakarmaṇormadhurakaṭukaphalavipākaḥ,",
  "SA11bsa054_u:5274": "tasmādevaṃ paribhāvya śubhacchanda eva ādareṇāśubhakarma vihāya kāryaḥ /",
  "SA11bsa054_u:5275": "sāṃprataṃ sthāmabalaṃ pratipādayitumāha-",
  "SA11bsa054_u:5276": "vajradhvajasthavidhinā mānaṃ tvārabhya bhāvayet // Bca_7.46 //",
  "SA11bsa054_u:5277": "(Bcp 128) vajradhvajasūtrapratipāditavidhānena mānaṃ punaḥ sādhyaṃ karmārabhya bhāvayet /",
  "SA11bsa054_u:5278": "athavā /",
  "SA11bsa054_u:5279": "ārabhya bhāvayediti gāḍhasamārambheṇa bhāvayet,",
  "SA11bsa054_u:5280": "cetasi sthiraṃ kuryāt,",
  "SA11bsa054_u:5281": "na śithilopakrameṇetyarthaḥ //",
  "SA11bsa054_u:5282": "ārambhameva śikṣayitumāha-",
  "SA11bsa054_u:5283": "pūrvaṃ nirūpya sāmagrīmārabhennārabheta vā /",
  "SA11bsa054_u:5284": "pūrvaṃ prathamata eva abhimatakāryaniṣpādanāya sāmagrīṃ kāraṇasākalyaṃ nirūpya,",
  "SA11bsa054_u:5285": "tasyā balābalaṃ vicārya,",
  "SA11bsa054_u:5286": "ārabheta sati bale,",
  "SA11bsa054_u:5287": "nārabheta vā asati bale /",
  "SA11bsa054_u:5288": "kimevaṃvicāreṇa prayojanamiti cedāha-",
  "SA11bsa054_u:5289": "anārambho varaṃ nāma na tvārabhya nivartanam // Bca_7.47 //",
  "SA11bsa054_u:5290": "anārambho varaṃ nāma prathamata eva,",
  "SA11bsa054_u:5291": "na tvārabhya nivartanamaśaktatve sati //",
  "SA11bsa054_u:5292": "nanu kimatra dūṣaṇaṃ yenaiva neṣyate ityāha-",
  "SA11bsa054_u:5293": "janmāntare 'pi so 'bhyāsaḥ pāpādduḥkhaṃ ca vardhate /",
  "SA11bsa054_u:5294": "anyacca kāryakālaṃ ca hīnaṃ tacca na sādhitam // Bca_7.48 //",
  "SA11bsa054_u:5295": "tathā kriyamāṇaḥ anyasminnapi janmani so 'bhyāsa ityārabhya nivartanaṃ nāma /",
  "SA11bsa054_u:5296": "pratijñātamakurvataśca pāpaṃ tato duḥkhaṃ vardhate /",
  "SA11bsa054_u:5297": "anyacca hīnaṃ naṣṭaṃ yatparityajya tadārabdham,",
  "SA11bsa054_u:5298": "kāryakālaṃ ca hīnam /",
  "SA11bsa054_u:5299": "ārabdhaparityaktakāryasya kālo 'sya kāryasyeti /",
  "SA11bsa054_u:5300": "tasmin kāle yadanyat kāryaṃ kartavyaṃ tadityarthaḥ /",
  "SA11bsa054_u:5301": "tacca yadārabhya parityaktam,",
  "SA11bsa054_u:5302": "tadapi na sādhitaṃ na niṣpāditam /",
  "SA11bsa054_u:5303": "iti pañcaprakāramatra dūṣaṇam /",
  "SA11bsa054_u:5304": "tena neṣyata ityabhiprāyaḥ //",
  "SA11bsa054_u:5305": "atha kimayaṃ mānaḥ sarvatra na kartavyaḥ? netyāha-",
  "SA11bsa054_u:5306": "triṣu māno vidhātavyaḥ karmopakleśaśaktiṣu /",
  "SA11bsa054_u:5307": "keṣu triṣu? tadāha- karmasu upakleśeṣu śaktau ca /",
  "SA11bsa054_u:5308": "tatra upakleśāḥ kṣudravastukasaṃjñitāḥ krodhopanāhamrakṣapradāśādayaḥ sapta /",
  "SA11bsa054_u:5309": "pañcāśat kleśā eva vā rāgādaya upakleśā ucyante /",
  "SA11bsa054_u:5310": "tatra karmamānaṃ vyākhyātumāha-",
  "SA11bsa054_u:5311": "mayaivaikena kartavyamityeṣā karmamānitā // Bca_7.49 //",
  "SA11bsa054_u:5312": "yatkiṃcidanavadyaṃ karma āpatitaṃ bhavati sattvānām,",
  "SA11bsa054_u:5313": "tat sarvaṃ mayaivaikena kartavyam /",
  "SA11bsa054_u:5314": "nānyasyāvakāśo dātavya ityarthaḥ //",
  "SA11bsa054_u:5315": "etadeva darśayannāha-",
  "SA11bsa054_u:5316": "kleśasvatantro loko 'yaṃ na kṣamaḥ svārthasādhane /",
  "SA11bsa054_u:5317": "tasmānmayaiṣāṃ kartavyaṃ nāśakto 'haṃ yathā janaḥ // Bca_7.50 //",
  "SA11bsa054_u:5318": "kleśaiḥ parāyattīkṛtaḥ sarvo 'yaṃ janakāyaḥ kvacidapi svārthasādhane samartho na bhavati,",
  "SA11bsa054_u:5319": "iti eṣāṃ sarvasukhotpādanāya mayā bodhicittamutpāditam /",
  "SA11bsa054_u:5320": "yata evam, tasmānnāśakto 'hamīdṛśaṃ bhāramudboḍhuṃ yathā ayaṃ janaḥ /",
  "SA11bsa054_u:5321": "ato mayaivaiṣāṃ sarvaṃ kartavyam //",
  "SA11bsa054_u:5322": "(Bcp 129) dīne 'pi karmaṇi vaimukhyaṃ notpādayitavyamityāha-",
  "SA11bsa054_u:5323": "nīcaṃ karma karotyanyaḥ kathaṃ mayyapi tiṣṭhati /",
  "SA11bsa054_u:5324": "nīcamatigarhitaṃ loke bhārodvahanādikam /",
  "SA11bsa054_u:5325": "mayyapi sarvasattvānāṃ dāsabhūte 'pi tiṣṭati vidyamāne 'pi /",
  "SA11bsa054_u:5326": "matkaraṇīyaṃ kathamanyaḥ karoti?",
  "SA11bsa054_u:5327": "mayaiva kartumucitamiti bhāvaḥ /",
  "SA11bsa054_u:5328": "athāpratirūpam,",
  "SA11bsa054_u:5329": "mamaiva tat karmeti cittasyonnatiṃ nivārayitumāha-",
  "SA11bsa054_u:5330": "mānāccenna karomyetanmāno naśyatu me varam // Bca_7.51 //",
  "SA11bsa054_u:5331": "ko 'muṣyaputraḥ,",
  "SA11bsa054_u:5332": "idaṃ ca karma atinihīnam,",
  "SA11bsa054_u:5333": "tadayuktaṃ mama kartumiti mānādyadi na karomi,",
  "SA11bsa054_u:5334": "tadā māno naśyatu me varam /",
  "SA11bsa054_u:5335": "kimanena mahārthabhraṃśakāriṇā mama,",
  "SA11bsa054_u:5336": "na tu nīcakarmapravṛttiḥ //",
  "SA11bsa054_u:5337": "iti karmasu mānamabhidhāya upakleśeṣu mānamupadarśayitumāha-",
  "SA11bsa054_u:5338": "mṛtaṃ duṇḍubhamāsādya kāko 'pi garuḍāyate /",
  "SA11bsa054_u:5339": "āpadābādhate 'lpāpi mano me yadi durbalam // Bca_7.52 //",
  "SA11bsa054_u:5340": "yadi upakleśeṣu nihatamānatayā durbalavṛtti mama cittaṃ syāt,",
  "SA11bsa054_u:5341": "tadā āpadāpattiḥ ābādhate ākrāmati yathā sāpattikaṃ syādityarthaḥ /",
  "SA11bsa054_u:5342": "alpāpi mṛdupracāropakleśajanitāpi /",
  "SA11bsa054_u:5343": "kathamivetyāha- mṛtamapagataprāṇaṃ duṇḍubhaṃ prāpya yathā kāko 'pi garuḍavadācarati //",
  "SA11bsa054_u:5344": "kutaḥ punarevamityāha-",
  "SA11bsa054_u:5345": "viṣādakṛtaniśceṣṭe āpadaḥ sukarā nanu /",
  "SA11bsa054_u:5346": "vyutthitaśceṣṭamānastu mahatāmapi durjayaḥ // Bca_7.53 //",
  "SA11bsa054_u:5347": "cittonnativirahite viṣaṇṇatayā mandakāyacittapravṛttau ālasyopahate muṣitasmṛtau āpadaḥ sukarāḥ sulabhāḥ /",
  "SA11bsa054_u:5348": "utpadyanta eva svalpāpadāpi gamyatvāt /",
  "SA11bsa054_u:5349": "vyutthitaḥ samunnatacittatayā punarutsāhasaṃpannaḥ ceṣṭamānaḥ smṛtisaṃprajanyābhyāmupakleśānāmanavakāśaṃ dadānaḥ mahatāmapi durjayaḥ ajayyaḥ syāt //",
  "SA11bsa054_u:5350": "tasmāddṛḍhena cittena karomyāpadamāpadaḥ /",
  "SA11bsa054_u:5351": "trailokyavijigīṣutvaṃ hāsyamāpajjitasya me // Bca_7.54 //",
  "SA11bsa054_u:5352": "sthāmabalāvalambanaṃ nigamayan darśayati- yata evaṃ tasmāt dṛḍhena cittena mānasaṃnāhaḥ /",
  "SA11bsa054_u:5353": "āpada eva āpadamanarthaṃ karomi sarvathā tadanupraveśaṃ nivārayannunmūlitasaṃtānaṃ karomi /",
  "SA11bsa054_u:5354": "anyathā trijagadvijayārambho mama hāsyamupahasanīyam,",
  "SA11bsa054_u:5355": "āpadā āpadāyattatayā varākikayā jitasya gamiṣyati //",
  "SA11bsa054_u:5356": "kīdṛśametadityāha-",
  "SA11bsa054_u:5357": "mayā hi sarvaṃ jetavyamahaṃ jeyo na kenacit /",
  "SA11bsa054_u:5358": "mayaiṣa māno voḍhavyo jinasiṃhasuto hyaham // Bca_7.55 //",
  "SA11bsa054_u:5359": "(Bcp 130) kutaḥ? yasmājjinā eva bhagavantaḥ siṃhāḥ sarvamāramṛgairanabhigamyatvāt /",
  "SA11bsa054_u:5360": "teṣāṃ sutaḥ ahamapi kathamanyaiḥ parājito nāma nāmadheyaṃ lapsye iti manasi nidhāya mayaiṣa māno boḍhavyaḥ /",
  "SA11bsa054_u:5361": "yathā hi siṃhakiśoraḥ pratilabdhavaiśāradyaḥ sarvānyamṛgairanabhibhūta eva vane vicarati,",
  "SA11bsa054_u:5362": "tathā mayā dṛḍhena bhavitavyamityarthaḥ //",
  "SA11bsa054_u:5363": "syādetat- yadi yavam,",
  "SA11bsa054_u:5364": "tadā ye 'pi sapatnādivijayāya mānamudvahanti,",
  "SA11bsa054_u:5365": "te 'pi māninaḥ praśasyāḥ kathaṃ na bhaveyuḥ? ityatrāha-",
  "SA11bsa054_u:5366": "ye sattvā mānavijitā varakāste na māninaḥ /",
  "SA11bsa054_u:5367": "mānī śatruvaśaṃ naiti mānaśatruvaśāśca te // Bca_7.56 //",
  "SA11bsa054_u:5368": "mānavijitāḥ mānena abhibhūtāḥ varākāstapasvinaḥ te mānino bhavantyeva /",
  "SA11bsa054_u:5369": "kutaḥ? mānī śatruvaśaṃ naiti na gacchati /",
  "SA11bsa054_u:5370": "nāsau vairijanānuvṛttiṃ karotītyarthaḥ /",
  "SA11bsa054_u:5371": "ye bhavatābhimatā māninaḥ,",
  "SA11bsa054_u:5372": "te mānaśatruvaśāḥ tadāyattapravṛttayaḥ //",
  "SA11bsa054_u:5373": "etadeva ślokadvayena samarthayitumāha-",
  "SA11bsa054_u:5374": "mānena durgatiṃ nītā mānuṣye 'pi hatotsavāḥ /",
  "SA11bsa054_u:5375": "parapiṇḍāśino dāsā mūrkhā durdarśanāḥ kṛśā // Bca_7.57 //",
  "SA11bsa054_u:5376": "sarvataḥ paribhūtāśca mānastabdhāstapasvinaḥ /",
  "SA11bsa054_u:5377": "te 'pi cenmānināṃ madhye dīnāstu vada kīdṛśāḥ // Bca_7.58 //",
  "SA11bsa054_u:5378": "saptavidhamāneṣu anyatamena mānena durgatiṃ nītā narakādiṣu pātitāḥ /",
  "SA11bsa054_u:5379": "atha kathaṃcinmanuṣyapratilambho bhavati teṣām,",
  "SA11bsa054_u:5380": "tadā tatrāpi tannindāphalena hatotsavā nirānandā bhavanti /",
  "SA11bsa054_u:5381": "hīnadīnamanasa ityarthaḥ /",
  "SA11bsa054_u:5382": "parapiṇḍāśinaḥ āhāravaikalyāt paradattabhikṣāhārabhujaḥ /",
  "SA11bsa054_u:5383": "dāsāḥ paratantravṛttayo bhṛtyāḥ /",
  "SA11bsa054_u:5384": "mūrkhāḥ sarvavikekaśūnyāḥ /",
  "SA11bsa054_u:5385": "durdarśanāḥ virūpātmabhāvā aprītijanakāśca /",
  "SA11bsa054_u:5386": "kṛśāḥ durbalaśarīrāḥ sāmarthyarahitāśca /",
  "SA11bsa054_u:5387": "sarvataḥ sarvebhyo 'kṛtāparādhā api kāyavacaḥparibhavalābhino bhavanti /",
  "SA11bsa054_u:5388": "ke punarevam?",
  "SA11bsa054_u:5389": "mānastabdhāstapasvinaḥ mānena stabdhāḥ anamrāḥ /",
  "SA11bsa054_u:5390": "tapasvino varākāḥ /",
  "SA11bsa054_u:5391": "te 'pi cet, evaṃbhūtā api yadi mānināṃ madhye gaṇyante,",
  "SA11bsa054_u:5392": "tarhi dīnāḥ kṛpaṇāḥ kṛpāpātramityarthaḥ /",
  "SA11bsa054_u:5393": "punaranye dīnāḥ kīdṛśā bhavantīti vada brūhi [iti] codakamāmantrayate //",
  "SA11bsa054_u:5394": "yadi evaṃvidhā mānino nocyante,",
  "SA11bsa054_u:5395": "kīdṛśāstarhi te bhavantītyāha-",
  "SA11bsa054_u:5396": "te mānino vijayinaśca ta eva śūrā",
  "SA11bsa054_u:5397": "ye mānaśatruvijayāya vahanti mānam /",
  "SA11bsa054_u:5398": "ye taṃ sphurantamapi mānaripuṃ nihatya",
  "SA11bsa054_u:5399": "kāmaṃ jane jayaphalaṃ pratipādayanti // Bca_7.59 //",
  "SA11bsa054_u:5400": "(Bcp 131) ta eva mānina ucyante ye bodhisattvāḥ taṃ sphurantamapi prabhavantamapi mānavairiṇaṃ nihatya vidhūya /",
  "SA11bsa054_u:5401": "kāmaṃ yatheṣṭam /",
  "SA11bsa054_u:5402": "uddāmeti yāvat /",
  "SA11bsa054_u:5403": "jane loke sadevakādike jayaphalaṃ prakāśayanti buddhatvāvasthāyām /",
  "SA11bsa054_u:5404": "etādṛśaṃ tanmānaśatruvijayaphalaṃ yādṛśamasmāsu dṛśyate ityabhiprāyaḥ /",
  "SA11bsa054_u:5405": "ta eva vijayinaśca labdhavijayāḥ /",
  "SA11bsa054_u:5406": "ta eva śūrāstejasvina iti padadvayaṃ yathāsaṃbhavaṃ yojyam //",
  "SA11bsa054_u:5407": "upakleśeṣu mānaṃ pratipādya śaktau mānamāha-",
  "SA11bsa054_u:5408": "saṃkleśapakṣamadhyastho bhavedduptaḥ sahasraśaḥ /",
  "SA11bsa054_u:5409": "saṃkleśānāṃ pakṣo vargaḥ,",
  "SA11bsa054_u:5410": "tasya madhye tiṣṭhan sahasraguṇena dṛptataro bhavet,",
  "SA11bsa054_u:5411": "atiśayavacchauryabalamavalambeta /",
  "SA11bsa054_u:5412": "kiṃbhūtaḥ sannityāha-",
  "SA11bsa054_u:5413": "duryodhanaḥ kleśagaṇaiḥ siṃho mṛgagaṇairiva // Bca_7.60 //",
  "SA11bsa054_u:5414": "duḥkhena yodhyata iti duryodhanaḥ /",
  "SA11bsa054_u:5415": "kathaṃcidapi na parājīyate ityarthaḥ /",
  "SA11bsa054_u:5416": "kathamiva? yathā hi siṃho mṛgarājaḥ mṛgakulamadhye mahātejobalasamanvāgato viharan vane sarvamṛgānabhibhavati,",
  "SA11bsa054_u:5417": "na ca tairabhibhūyata iti,",
  "SA11bsa054_u:5418": "evaṃ bodhisattvo duryodhano bhavet //",
  "SA11bsa054_u:5419": "idamaparamapi nimittamudgahītavyamityāha-",
  "SA11bsa054_u:5420": "mahatsvapi hi kṛcchreṣu na rasaṃ cakṣurīkṣate /",
  "SA11bsa054_u:5421": "evaṃ kṛcchramapi prāpya na kleśavaśago bhavet // Bca_7.61 //",
  "SA11bsa054_u:5422": "atiprakarṣavatsu api kṛcchreṣu duḥkheṣu satsu rasaṃ madhurādikaṃ jihvendriyagrāhyaṃ na cakṣurīkṣate na pratipadyate /",
  "SA11bsa054_u:5423": "na viṣayīkarotītyarthaḥ /",
  "SA11bsa054_u:5424": "tasyāviṣayatvāt /",
  "SA11bsa054_u:5425": "nāviṣaye pravartata iti bhāvaḥ /",
  "SA11bsa054_u:5426": "evamuktarasacakṣurnyāyena kaṣṭamapi prāpya na kleśavaśaṃ gacchet //",
  "SA11bsa054_u:5427": "ityuktena prabandhena sthāmabalaṃ vidhāya ratibalamāvedayitumāha-",
  "SA11bsa054_u:5428": "yadevāpadyate karma tatkarmavyasanī bhavet /",
  "SA11bsa054_u:5429": "tatkarmaśauṇḍo 'tṛptātmā krīḍāphalasukhepsuvat // Bca_7.62 //",
  "SA11bsa054_u:5430": "karma saṃbhāranibandhanaṃ dhyānādhyayanādilakṣaṇaṃ yadevāpadyate,",
  "SA11bsa054_u:5431": "kramakaraṇayogenāpatitaṃ bhavet,",
  "SA11bsa054_u:5432": "tasminneva karmaṇi vyasanī bhavet tatkriyārasanimagnacittaḥ /",
  "SA11bsa054_u:5433": "tatkarmaśauṇḍaḥ tatpravṛttilampaṭaḥ /",
  "SA11bsa054_u:5434": "atṛptātmā punaḥpunarabhilāṣayuktaḥ /",
  "SA11bsa054_u:5435": "ka iva? krīḍāphalasukhepsuvat dyūtādikrīḍāyā yatphalaṃ sukhaṃ tadāptumicchuriva //",
  "SA11bsa054_u:5436": "ito 'pi vicārayatā karmaṇi ratirutpādayitavyetyupadarśayannāha-",
  "SA11bsa054_u:5437": "sukhārtha kriyate karma tathāpi syānna vā sukham /",
  "SA11bsa054_u:5438": "karmaiva tu sukhaṃ yasya niṣkarmā sa sukhī katham // Bca_7.63 //",
  "SA11bsa054_u:5439": "sarvaireva karmaphalasukhalipsayā karma kriyate /",
  "SA11bsa054_u:5440": "anyathā tatra pravṛttirna syāt /",
  "SA11bsa054_u:5441": "tathāpi evaṃ cetasā pravṛttāvapi kasyacit karmaṇo 'bhivāñchitaphalaṃ syāt,",
  "SA11bsa054_u:5442": "kasyacit punarna syāt /",
  "SA11bsa054_u:5443": "niṣphalārambhasyāpi saṃbhavāt /",
  "SA11bsa054_u:5444": "tathāpi karmārambhāt punaḥ phalasaṃbhāvanayā naiva nivartate (Bcp 132) janaḥ /",
  "SA11bsa054_u:5445": "yasya punaḥ karmaiva sukham,",
  "SA11bsa054_u:5446": "na taduttaramaparasukhābhilāṣaḥ,",
  "SA11bsa054_u:5447": "sa niṣkarmā karmavirahitaḥ kathaṃ sukhī syāt?",
  "SA11bsa054_u:5448": "na kathaṃcidityarthaḥ //",
  "SA11bsa054_u:5449": "idamapi bhāvayatā karmaṇyabhiniveṣṭavyamityāha-",
  "SA11bsa054_u:5450": "kāmairna tṛptiḥ saṃsāre kṣuradhārāmadhūpamaiḥ /",
  "SA11bsa054_u:5451": "puṇyāmṛtaiḥ kathaṃ tṛptirvipākamadhuraiḥ śivaiḥ // Bca_7.64 //",
  "SA11bsa054_u:5452": "rūpādiviṣayaiḥ /",
  "SA11bsa054_u:5453": "saṃsāra iti saṃsarati punaḥ punaḥ /",
  "SA11bsa054_u:5454": "abhūtairatṛptiḥ anāpyāyanam /",
  "SA11bsa054_u:5455": "kiṃbhūtaiḥ?",
  "SA11bsa054_u:5456": "kṣuradhārāmadhūpamaiḥ kṣuradhārāyāṃ yanmadhu madhurasaṃ yadāsvādya tṛṣṇāvaśājjihvocchedanottarakālaṃ duḥkhamupajāyate,",
  "SA11bsa054_u:5457": "tenopamā upamānaṃ yādṛśaṃ yeṣāṃ te /",
  "SA11bsa054_u:5458": "āpātamātramādhurye 'pi pariṇatiduḥkhena kaṭukarasattvātteṣāmityabhiprāyaḥ /",
  "SA11bsa054_u:5459": "puṇyānyeva amṛtānīva,",
  "SA11bsa054_u:5460": "taiḥ kathaṃ tṛptirastu?",
  "SA11bsa054_u:5461": "kiṃviśiṣṭaiḥ?",
  "SA11bsa054_u:5462": "vipākamadhurairabhyudayaphalasukhahetutayā pariṇāmena madhurarasatvāt /",
  "SA11bsa054_u:5463": "paramasukhajanakaiḥ śivaiḥ kalyāṇakāribhirniḥśreyasāvāhakatayā /",
  "SA11bsa054_u:5464": "ajarāmaraphaladānaparatvāt sarvaduḥkhanirvartakairityarthaḥ /",
  "SA11bsa054_u:5465": "ata eva puṇyāmṛtairityatra hetupadametat //",
  "SA11bsa054_u:5466": "tasmādityupasaṃhāreṇa punaḥ karmābhirāmaṃ draḍhayannāha-",
  "SA11bsa054_u:5467": "tasmātkarmāvasāne 'pi nimajjettatra karmaṇi /",
  "SA11bsa054_u:5468": "yathā madhyāhnasaṃtapta ādau prāptasarāḥ karī // Bca_7.65 //",
  "SA11bsa054_u:5469": "tasya ārabdhasya karmaṇaḥ avasāne 'pi nimajjet,",
  "SA11bsa054_u:5470": "tadabhiniveśarasanimagna eva vimuñcet /",
  "SA11bsa054_u:5471_0": "kathamiva? yathā grīṣmasamaye madhyaṃdinavartini sūrye sarvato jalamalabhamānaśca",
  "SA11bsa054_u:5471_1": "ātāpatāpito hastī paramābhiniveśasaṃyuktaḥ atiśayavadāhlādakāriśītalajalaparipūritaṃ",
  "SA11bsa054_u:5471_2": "hadamāsādya prathamato nimajjati tathā iti samudāyārthaḥ /",
  "SA11bsa054_u:5472": "prāptaṃ saro yena sa tathā /",
  "SA11bsa054_u:5473": "paścātkarmadhārayaḥ /",
  "SA11bsa054_u:5474": "ādāvityasya nimajjatītyanena saṃbandhaḥ //",
  "SA11bsa054_u:5475": "idānīṃ ratibalaṃ vyākhyāya muktibalaṃ vyākhyātumāha-",
  "SA11bsa054_u:5476": "balanāśānubandhe tu punaḥ kartuṃ parityajet /",
  "SA11bsa054_u:5477": "susamāptaṃ ca tanmuñceduttarottaratṛṣṇayā // Bca_7.66 //",
  "SA11bsa054_u:5478": "ārabdhakarmaniṣpādane sāmarthyakṣayamātmano 'vagamya sāmarthyapratilambhe sati punaḥ kariṣyāmi ityabhiprāyeṇa tāvatkālaṃ parityajet muñcet /",
  "SA11bsa054_u:5479": "na tāvatāsya vikṣepaḥ syāt /",
  "SA11bsa054_u:5480": "anyathā tathāpi tadaparityāge 'narthasamāveśa eva syāt /",
  "SA11bsa054_u:5481": "yadāpi suniṣpannaṃ tadārabdhaṃ karma bhavet,",
  "SA11bsa054_u:5482": "tadāpi moktavyam /",
  "SA11bsa054_u:5483": "anyathā svarasavāhitayāpi tasmin pravṛtte punarvyāpārādvikṣepa eva syāt /",
  "SA11bsa054_u:5484": "tasmādaparāparaviśeṣākāṅkṣayā tanmuñcet parityajet /",
  "SA11bsa054_u:5485": "etena yaduktaṃ prākpūrvaṃ samīkṣya sāmagrīm [7.47] ityādi,",
  "SA11bsa054_u:5486": "tasyotsargasyāyamapavāda uktaḥ //",
  "SA11bsa054_u:5487": "tadevamavāntaraviśeṣopadarśanena balavyūhaṃ sarvathābhidhāya prathamoddeśapratipāditamapi punaśchandādigaṇe [7.16] kathitaṃ tātparyaṃ vyācakṣāṇa āha-",
  "SA11bsa054_u:5488": "(Bcp 133) kleśaprahārān saṃrakṣet kleśāṃśca prahareddṛḍham /",
  "SA11bsa054_u:5489": "khaṅgayuddhamivāpannaḥ śikṣitenāriṇā saha // Bca_7.67 //",
  "SA11bsa054_u:5490": "kleśānāṃ prahārān upaghātān saṃrakṣet nivārayet /",
  "SA11bsa054_u:5491": "yathā teṣāṃ praharo na prabhavatītyarthaḥ /",
  "SA11bsa054_u:5492": "kleśān punaḥ praharet nihanyāt /",
  "SA11bsa054_u:5493": "dṛḍhaṃ gāḍhaprahāreṇa /",
  "SA11bsa054_u:5494": "yathā punaravakāśaṃ na labheran /",
  "SA11bsa054_u:5495": "atra nidarśanamāha- yathā śikṣitena śastravidyākauśalasamanvāgatena śatruṇā saha nipuṇataraḥ khaṅgena saṃgrāmayan tamabhibhavati,",
  "SA11bsa054_u:5496": "na ca tenābhibhūta iti //",
  "SA11bsa054_u:5497": "tathā tatretyādinā punastātparyaṃ śikṣayitumāha-",
  "SA11bsa054_u:5498": "tatra khaṅgaṃ yathā bhraṣṭaṃ gṛhṇīyātsabhayastvaran /",
  "SA11bsa054_u:5499": "smṛtikhaṅgaṃ tathā bhraṣṭaṃ gṛhṇīyānnarakān smaran // Bca_7.68 //",
  "SA11bsa054_u:5500": "tatra tasmin khaṅgayuddhe yathā khaṅgaṃ hastāt kathaṃcit vicalitaṃ punaḥ saṃvṛtya gṛhṇīyāt samayaḥ,",
  "SA11bsa054_u:5501": "mā māmayaṃ chalamanupraviśya śatrurvadhīt /",
  "SA11bsa054_u:5502": "tvaranniti śīghrameva /",
  "SA11bsa054_u:5503": "na kālapratilambeneti yāvat /",
  "SA11bsa054_u:5504": "tathā tadvadeva smṛtipramoṣe /",
  "SA11bsa054_u:5505": "smṛtireva khaṅga iva kleśaśatruvijayāya /",
  "SA11bsa054_u:5506": "taṃ bhraṣṭamapagataṃ gṛhṇīyāt āmukhīkuryāt /",
  "SA11bsa054_u:5507": "narakān rauravādīn smaran /",
  "SA11bsa054_u:5508": "skhalite sati tadduḥkhabhāgitāṃ manasikurvan //",
  "SA11bsa054_u:5509": "nanu sūkṣmakleśasamudācāre 'pi kā kṣatiḥ yena tatra upekṣā na kriyate ityatrāha-",
  "SA11bsa054_u:5510": "viṣaṃ rudhiramāsādya prasarpati yathā tanau /",
  "SA11bsa054_u:5511": "tathaiva cchidramāsādya doṣaścitte prasarpati // Bca_7.69 //",
  "SA11bsa054_u:5512": "aṇumātrasyāpi doṣasya avakāśo na dātavyaḥ /",
  "SA11bsa054_u:5513": "anyathā tanmātrasyāpyanupraveśe citte tatprasarāvarodhasya kartumaśakyatvāt /",
  "SA11bsa054_u:5514": "yathā hi svalpavraṇe 'pi rudhirasaṃparkavato viṣasya śarīre /",
  "SA11bsa054_u:5515": "tasmādaṇumātrakleśaprahāranivāraṇe 'pi tātparyaṃ kuryāt //",
  "SA11bsa054_u:5516": "punaranyathā tātparyaṃ dṛḍhīkurvannāha-",
  "SA11bsa054_u:5517": "tailapātradharo yadvadasihastairadhiṣṭhitaḥ /",
  "SA11bsa054_u:5518": "skhalite maraṇatrāsāttatparaḥ syāttathā vratī // Bca_7.70 //",
  "SA11bsa054_u:5519_0": "yathā kaścit puruṣaścaṇḍanṛpājñayā tailaparipūrṇapātramādāya picchalasaṃkrameṇa asihastai",
  "SA11bsa054_u:5519_1": "rājapuruṣaiḥ bindumātratailabhraṃśe 'pi adyaiva tvāṃ prāṇairviyojayiṣyāma iti bruvāṇairadhiṣṭhito",
  "SA11bsa054_u:5519_2": "gacchan yadi mamātra kathaṃcit skhalitaṃ syāt,",
  "SA11bsa054_u:5520": "tadā nūnamamī māṃ vyāpādayeyuriti maraṇabhayāttatparo bhavati,",
  "SA11bsa054_u:5521": "tathā vratī gṛhītasaṃvaraḥ prakṛtaskhalite narakādiduḥkhatrāsāt tadanavakāśāya tatparaḥ syāt yatnavān bhavet //",
  "SA11bsa054_u:5522": "uktamupasaṃhṛtya darśayannāha-",
  "SA11bsa054_u:5523": "tasmādutsaṅgage sarpe yathottiṣṭhati satvaram /",
  "SA11bsa054_u:5524": "nidrālasyāgame tadvat pratikurvīta satvaram // Bca_7.71 //",
  "SA11bsa054_u:5525": "(Bcp 134) yata evam,",
  "SA11bsa054_u:5526": "tasmādutsaṅgage kroḍagate sarpe āśīviṣe yathā tvaritamevottiṣṭhati- mā māmayamahirdakṣīt,",
  "SA11bsa054_u:5527": "tathaiva nidrālasyāgame middhastyānaprādurbhāve pratikurvīta tatpratipakṣānityatādibhāvanaya pratīkāraṃ kuryāt //",
  "SA11bsa054_u:5528": "asya caivaṃ yatnavato 'pi kathaṃcit kiṃcit skhalitaṃ śūraskhalitanyāyena syāt /",
  "SA11bsa054_u:5529": "tadā pratīkāraṃ kṛtvā punaryatnavān bhavet /",
  "SA11bsa054_u:5530": "ityupadarśayannāha-",
  "SA11bsa054_u:5531": "ekaikasmiṃśchale suṣṭhu paritapya vicintayet /",
  "SA11bsa054_u:5532": "kathaṃ karomi yenedaṃ punarme na bhavediti // Bca_7.72 //",
  "SA11bsa054_u:5533": "smṛtipramoṣe sati ekaikasmin pratyekaṃ chale skhalite kathaṃcit kleśānāmanupraveśe sati paritapya adhyāśayena manastāpaṃ kṛtsna vicintayet- aho bata jānanneva skhalito 'smi,",
  "SA11bsa054_u:5534": "tatkena prakāreṇātra pratividhānaṃ karomi yena punaridaṃ chalaṃ na syāt?",
  "SA11bsa054_u:5535": "ityevaṃ dṛḍhasamārambhaṃ samādāya viharet /",
  "SA11bsa054_u:5536": "na tu punaḥ śithilaḥ syāditi bhāvaḥ //",
  "SA11bsa054_u:5537": "ata eva vivekakāmānāṃ pratiṣiddhamapyanujānannāha-",
  "SA11bsa054_u:5538": "saṃsargaṃ karma vā prāptamicchedetena hetunā /",
  "SA11bsa054_u:5539": "ācāryopādhyāyatadanyasabrahmacāriprabhṛtibhiḥ bahuśrutaiḥ tripiṭakavedibhiḥ kaukṛtyavinodanakuśalaiḥ saha saṃsargaṃ samavadhānamicchedāśaṃset /",
  "SA11bsa054_u:5540": "tanniśrita eva tiṣṭhedityabhiprāyaḥ /",
  "SA11bsa054_u:5541": "karma vā prāptaṃ tadavavādānuśāsanīlakṣaṇam,",
  "SA11bsa054_u:5542": "āpattisamuddharaṇam,",
  "SA11bsa054_u:5543": "tairdaṇḍakarmapraṇayanaṃ vā samutpannamicchet /",
  "SA11bsa054_u:5544": "etena hetunā teṣāmavatārasaṃrakṣaṇābhiprāyeṇa / etadevāha-",
  "SA11bsa054_u:5545": "kathaṃ nāmāsvavasthāsu smṛtyabhyāso bhavediti // Bca_7.73 //",
  "SA11bsa054_u:5546": "kena vidhinā nāma āsu avasthāsu kleśāvatāradaśāsu smṛtyabhyāso bhavet,",
  "SA11bsa054_u:5547": "ayatnata evālambanāt saṃpramoṣo na syāt,",
  "SA11bsa054_u:5548": "ityanena abhiprāyeṇa /",
  "SA11bsa054_u:5549": "ayaṃ samudāyārthaḥ- kalyāṇamitrasaṃnidhānāt tadavavādānuśāsanītaḥ tadācārasaṃdarśanācca sadā smṛtisaṃprajanyavihāriṇaḥ kleśā nāvatāraṃ labhante /",
  "SA11bsa054_u:5550": "tato 'sya avirodhata eva utsāho vardhata iti yuktam /",
  "SA11bsa054_u:5551": "sadā kalyāṇamitraṃ ca jīvitārthe 'pi na tyajet /",
  "SA11bsa054_u:5552": "iti / [bodhi. 5.102]",
  "SA11bsa054_u:5553": "tathā-",
  "SA11bsa054_u:5554": "upādhyāyānuśāsanyā bhītyāpyādarakāriṇām /",
  "SA11bsa054_u:5555": "dhanyānāṃ gurusaṃvāsāt sukaraṃ jāyate smṛtiḥ //",
  "SA11bsa054_u:5556": "iti // [bodhi. 5.30]",
  "SA11bsa054_u:5557": "adhunā tātparyamupadarśya ātmavidheyatāmupadarśayitumāha-",
  "SA11bsa054_u:5558": "laghuṃ kuryāttathātmānamapramādakathāṃ smaran /",
  "SA11bsa054_u:5559": "karmāgamādyathā pūrvaṃ sajjaḥ sarvatra vartate // Bca_7.74 //",
  "SA11bsa054_u:5560": "(Bcp 135) sarvakarmaṇyamātmānaṃ kāyavākcittalakṣaṇaṃ tathā kuryāt,",
  "SA11bsa054_u:5561": "utsāhābhyāsādāyattiṃ nayedityarthaḥ /",
  "SA11bsa054_u:5562": "yathā karmāgamāt karmārambhāt pūrvaṃ prāgeva sajjaḥ āyattīkṛtaḥ sudāntāśvavat tanmārganirīkṣaṇāsīna iva karmaṇi pravartate //",
  "SA11bsa054_u:5563": "uktamevārthamudāharaṇena vyaktīkurvannāha-",
  "SA11bsa054_u:5564": "yathaiva tūlakaṃ vāyorgamanāgamane vaśam /",
  "SA11bsa054_u:5565": "tathotsāhavaśaṃ yāyādṛddhiścaivaṃ samṛdhyati // Bca_7.75 //",
  "SA11bsa054_u:5566": "tūlakaṃ karpāsādisamudbhūtaṃ yathā vāyorgamane ca āgamane ca vaśamāyattam,",
  "SA11bsa054_u:5567": "tathā tadvadeva utsāhavaśaṃ yāyāt vīryavaśavartī bhavet /",
  "SA11bsa054_u:5568": "evamabhyāsaparāyaṇasya ṛddhiśca ākāśagamanādilakṣaṇā samṛdhyati saṃpadyate //",
  "SA11bsa054_u:5569": "parātmasamatāparātmaparivartane punaḥ ubhayatrāpi upayukte iti dhyānaparicchede eva vyākhyeye //",
  "SA11bsa054_u:5570": "iti prajñākaramativiracitāyāṃ bodhicaryāvatārapañjikāyāṃ vīryapāramitā nāma saptamaḥ paricchedaḥ //",
  "SA11bsa054_u:5571": "(Bcp 136)",
  "SA11bsa054_u:5572": "8. dhyānapāramitā nāma aṣṭamaḥ paricchedaḥ /",
  "SA11bsa054_u:5573": "tadevaṃ kṣānteranantaraṃ vīryamabhidhāya yaduktam-",
  "SA11bsa054_u:5574": "saṃśrayeta vanaṃ tataḥ /",
  "SA11bsa054_u:5575": "samādhānāya yujyeta bhāvayeccāśubhādikam //",
  "SA11bsa054_u:5576": "[śikṣā. sa. kārikā-20]",
  "SA11bsa054_u:5577": "iti, tad vardhayitvaivamityādinā pratipādayitumupakramate-",
  "SA11bsa054_u:5578": "vardhayitvaivamutsāhaṃ samādhau sthāpayenmanaḥ /",
  "SA11bsa054_u:5579": "evamuktapratipakṣasya āsevanādinā vipakṣamunmūlya vīryaṃ vardhayitvā anābhogavāhitayā sthirīkṛtya samādhau samādhāne cittaikāgratāyāṃ sthāpayenmanaḥ,",
  "SA11bsa054_u:5580": "tatra niveśayet /",
  "SA11bsa054_u:5581": "āropayediti yāvat /",
  "SA11bsa054_u:5582": "kimarthamityāha-",
  "SA11bsa054_u:5583": "vikṣiptacittastu naraḥ kleśadaṃṣṭrāntare sthitaḥ // Bca_8.1 //",
  "SA11bsa054_u:5584": "turiti hetau /",
  "SA11bsa054_u:5585": "yasmāt samādhānamantareṇa vikṣiptacittaḥ asamāhitacittasamudācāraḥ vīryavānapi naraḥ puruṣaḥ kleśānāṃ rākṣasānāmiva daṃṣṭrāntare madhye sthitaḥ,",
  "SA11bsa054_u:5586": "kavalīkṛta eva tairāste / tasmāt //",
  "SA11bsa054_u:5587": "tatra tāvat samādhivipakṣaṃ nirākartuṃ pīṭhikābandhaṃ racayannāha-",
  "SA11bsa054_u:5588": "kāyacittavivekena vikṣepasya na saṃbhavaḥ /",
  "SA11bsa054_u:5589": "tasmāllokaṃ parityajya vitarkān parivarjayet // Bca_8.2 //",
  "SA11bsa054_u:5590": "kāyaviveko janasaṃparkavivarjanatā /",
  "SA11bsa054_u:5591": "cittavivekaḥ kāmādivitarkavivarjanatā /",
  "SA11bsa054_u:5592": "iti /",
  "SA11bsa054_u:5593": "kāyacittayorviveke nirāsaṅgatayā vikṣepasya tayorunnatatāyāḥ /",
  "SA11bsa054_u:5594": "ālambanāpratiṣṭhānasyeti yāvat /",
  "SA11bsa054_u:5595": "na saṃbhavaḥ na prādurbhāvaḥ /",
  "SA11bsa054_u:5596": "yata evam, tasmāllokaṃ svajanabāndhavādilakṣaṇaṃ parityajya vihāya pūrvaṃ vitarkāścittavikṣepahetūn parivarjayet parityajet //",
  "SA11bsa054_u:5597": "tatra lokāparityāgahetuṃ tāvannirākartumupadarśayannāha-",
  "SA11bsa054_u:5598": "snehānna tyajyate loko lābhādiṣu ca tṛṣṇayā /",
  "SA11bsa054_u:5599": "tasmādetatparityāge vidvānevaṃ vibhāvayet // Bca_8.3 //",
  "SA11bsa054_u:5600": "ātmātmīyagrahapravartito 'bhiṣvaṅgaḥ snehaḥ /",
  "SA11bsa054_u:5601": "tasmānna tyajyate lokaḥ /",
  "SA11bsa054_u:5602": "lābhādiṣu ca tṛṣṇayā /",
  "SA11bsa054_u:5603": "ādiśabdāt satkārayaśaḥślokādayaḥ parigṛhyante /",
  "SA11bsa054_u:5604": "teṣu tṛṣṇayā pralobhena /",
  "SA11bsa054_u:5605": "cakārānna tyajyate loke iti samuccīyate /",
  "SA11bsa054_u:5606": "yata etatkāraṇamaparityāgasya,",
  "SA11bsa054_u:5607": "tasmādetasya snehasya lobhādīnāṃ vā /",
  "SA11bsa054_u:5608": "yadi vā lokasya parityāganimittaṃ vidvān vicakṣaṇaḥ /",
  "SA11bsa054_u:5609": "evamiti vakṣyamāṇaṃ vibhāvayet //",
  "SA11bsa054_u:5610": "(Bcp 137) tadevāha-",
  "SA11bsa054_u:5611": "śamathena vipaśyanāsuyuktaḥ kurute kleśavināśamityavetya /",
  "SA11bsa054_u:5612": "śamathaḥ prathamaṃ gaveṣaṇīyaḥ sa ca loke nirapekṣayābhiratyā // Bca_8.4 //",
  "SA11bsa054_u:5613": "śamathaḥ cittaikāgratālakṣaṇaḥ samādhiḥ /",
  "SA11bsa054_u:5614": "tena suyukta iti apoddhṛtya ihāpi yojanīyam /",
  "SA11bsa054_u:5615": "yadi vā hetvarthe tṛtīyā /",
  "SA11bsa054_u:5616": "śamathena hetunā vipaśyanāsuyuktaḥ /",
  "SA11bsa054_u:5617": "sahārthe vā /",
  "SA11bsa054_u:5618": "śamathena sārdhaṃ vipaśyanāsuyukta iti /",
  "SA11bsa054_u:5619": "vipaśyanā yathābhūtatattvaparijñānasvabhāvā prajñā /",
  "SA11bsa054_u:5620": "tayā suyuktaḥ /",
  "SA11bsa054_u:5621": "yuganaddhavāhimārgayogena kurute kleśānāṃ vināśaṃ prahāṇamityevamavetya jñātvā kleśavimumukṣuṇā śamathaḥ prathamamādau gaveṣaṇīyaḥ /",
  "SA11bsa054_u:5622": "utpādya ityarthaḥ /",
  "SA11bsa054_u:5623": "tadanantaraṃ vipaśyanā /",
  "SA11bsa054_u:5624": "samāhito yathābhūtaṃ prajānātītyavadanmuniḥ /",
  "SA11bsa054_u:5625": "śamācca na caleccittaṃ bāhyaceṣṭānivartanāt //",
  "SA11bsa054_u:5626": "iti / [śikṣā. sa. kārikā-9]",
  "SA11bsa054_u:5627": "sa ca śamathaḥ loke lokaviṣaye nirapekṣayā abhiratyā /",
  "SA11bsa054_u:5628": "abhiratiṃ pariharata eva utpadyate nānyathā //",
  "SA11bsa054_u:5629": "tāmeva abhiratinirapekṣatāmuttaraprabandhena darśayitumāha-",
  "SA11bsa054_u:5630": "kasyānityeṣvanityasya sneho bhavitumarhati /",
  "SA11bsa054_u:5631": "yena janmasahasrāṇi draṣṭavyo na punaḥ priyaḥ // Bca_8.5 //",
  "SA11bsa054_u:5632": "kasya sacetanasya svayameva anityasya anityeṣu putradārādiṣu sneho bhavitumarhati yujyate /",
  "SA11bsa054_u:5633": "kena hetunā?",
  "SA11bsa054_u:5634": "yena kāraṇena janmanāṃ sahasrāṇi anekāni janmāni aparyantasaṃsāre saṃsaratā kadācidapi draṣṭavyo na punaḥ priyaḥ /",
  "SA11bsa054_u:5635": "prīṇātīti priya ucyate //",
  "SA11bsa054_u:5636": "tadapi ca asminnāsti ityāha-",
  "SA11bsa054_u:5637": "apaśyannaratiṃ yāti samāghau na ca tiṣṭhati /",
  "SA11bsa054_u:5638": "na ca tṛpyati dṛṣṭvāpi pūrvavadbādhyate tṛṣā // Bca_8.6 //",
  "SA11bsa054_u:5639": "yadā tāvanna paśyati tam,",
  "SA11bsa054_u:5640": "tadā ayamaratimadhṛtiṃ yāti /",
  "SA11bsa054_u:5641": "tenaiva asaumanasyena samākulitacittatvāt samādhau na ca tiṣṭhati,",
  "SA11bsa054_u:5642": "naiva sthito bhavati /",
  "SA11bsa054_u:5643": "tamavalambitumaśakta ityarthaḥ /",
  "SA11bsa054_u:5644": "atha yadāpi priyadarśanamasya jāyate,",
  "SA11bsa054_u:5645": "tadāpi na ca tṛpyati /",
  "SA11bsa054_u:5646": "dṛṣṭvāpi punaradhikataraṃ bādhyate tṛṣā /",
  "SA11bsa054_u:5647": "taddarśanābhilāṣeṇa pūrvavat adarśanakāla iva pīḍyate //",
  "SA11bsa054_u:5648": "api ca / sarvānarthanidānaṃ priyasaṃgatikaraṇamityupadarśayannāha-",
  "SA11bsa054_u:5649": "na paśyati yathābhūtaṃ saṃvegādavahīyate /",
  "SA11bsa054_u:5650": "dahyate tena śokena priyasaṃgamakāṅkṣayā // Bca_8.7 //",
  "SA11bsa054_u:5651": "(Bcp 138) yathābhūtaviparītaṃ doṣaguṇānna paśyati na jānāti /",
  "SA11bsa054_u:5652": "priyasaṃgamakāṅkṣayā tenaiva mohena saṃvegādavahīyate bhraṣṭo bhavati /",
  "SA11bsa054_u:5653": "tathā tenaiva abhiṣvaṅgeṇa dahyate tena śokena muhūrtamapi vicchede /",
  "SA11bsa054_u:5654": "tathā tena śokena dahyate paritapyate tenaiva manastāpena /",
  "SA11bsa054_u:5655": "priyasaṃgamakāṅkṣayā priyasya saṃgamaḥ saṃprayogaḥ,",
  "SA11bsa054_u:5656": "tasminnākāṅkṣā tṛṣṇā,",
  "SA11bsa054_u:5657": "tayā hetubhūtayā,",
  "SA11bsa054_u:5658": "punaruttarottaramadhikādhikaprārthanayā //",
  "SA11bsa054_u:5659": "ito 'pyanarthahetureva tatsaṃgatirityāha-",
  "SA11bsa054_u:5660": "taccintayā mudhā yāti hrasvamāyurmuhurmuhuḥ /",
  "SA11bsa054_u:5661": "tasya priyasya tatsaṃgamasya vā cintayā tadguṇānāṃ sadā paribhāvanayā /",
  "SA11bsa054_u:5662": "kathaṃ nāma mamāsya priyasaṃgamasya vicchittirmā bhūditi tallīnacittatayā vā /",
  "SA11bsa054_u:5663": "niṣphalameva āyuḥsaṃskārāḥ pratikṣaṇaṃ kṣīyante /",
  "SA11bsa054_u:5664": "na ca kvacidapi kuśalakarmaṇi samupayujyante iti bhāvaḥ /",
  "SA11bsa054_u:5665": "na ca yadarthamāyuḥ kśayamupanīyate tanmitraṃ sthiramityata āha-",
  "SA11bsa054_u:5666": "aśāsvatena dharmeṇa dharmo bhraśyati śāśvataḥ // Bca_8.8 //",
  "SA11bsa054_u:5667": "avaśyaṃ bhaṅguratayā anavasthānādasthāvareṇa mitreṇa hetunā dharmo bhraśyati parihīyate śāśvato dīrghakālāvasthāyī saṃbhārāntargamāt phalamahattvācca //",
  "SA11bsa054_u:5668": "syādetat- avaśyaṃ hi kiṃcittatsaṃgamāddhitasukhanibandhanaṃ prāpyate /",
  "SA11bsa054_u:5669": "tatkimiti sarvathā tanniṣidhyata ityatrāha-",
  "SA11bsa054_u:5670": "bālaiḥ sabhāgacarito niyataṃ yāti durgatim /",
  "SA11bsa054_u:5671": "neṣyate viṣabhāgaśca kiṃ prāptaṃ bālasaṃgamāt // Bca_8.9 //",
  "SA11bsa054_u:5672": "nāpi tatsaṃgamādanarthamantareṇa kiṃcidaparamiha labhyate /",
  "SA11bsa054_u:5673": "tathā hi bālaiḥ pṛthagjanaiḥ saha sabhāgacaritaḥ samānaśīlaḥ niyatamavaśyaṃ yāti durgatim,",
  "SA11bsa054_u:5674": "tatkarmasadṛśasamācaraṇat,",
  "SA11bsa054_u:5675": "āryadharmabahirbhāvācca /",
  "SA11bsa054_u:5676": "atha āryadharmānuvartanāt tato 'sadṛśakarmakārī syāt,",
  "SA11bsa054_u:5677": "tadā neṣyate dviṣyate visabhāgaśceti asamānacaritaḥ /",
  "SA11bsa054_u:5678": "bālairiti saṃbandhaḥ /",
  "SA11bsa054_u:5679": "atra kartari tṛtīyā /",
  "SA11bsa054_u:5680": "iti ubhayalokabādhanāt kiṃ prāptamadhigataṃ hitasukhanimittaṃ bālasaṃgamāt?",
  "SA11bsa054_u:5681": "naiva kiṃcidityarthaḥ //",
  "SA11bsa054_u:5682": "na ca anukūlacaritairapi ātmasātkartuṃ śakyā ityāha-",
  "SA11bsa054_u:5683": "kṣaṇādbhavanti suhṛdo bhavanti ripavaḥ kṣaṇāt /",
  "SA11bsa054_u:5684": "toṣasthāne prakṛpyanti durārādhāḥ pṛthagjanāḥ // Bca_8.10 //",
  "SA11bsa054_u:5685": "kṣaṇamātreṇa suhṛdo mitrāṇi bhavanti kiṃcit svaprayojanamuddiśya,",
  "SA11bsa054_u:5686": "kṣaṇādeva ca viṣamābhiprāyatvāt kiṃcinnimittamālambya ta eva ripavaḥ śatravo bhavanti /",
  "SA11bsa054_u:5687": "na ca nimittamapyeṣāṃ niyatam,",
  "SA11bsa054_u:5688": "yat kadācittoṣasthāne prītiviṣaye viparyāsavaśāt prakupyanti /",
  "SA11bsa054_u:5689": "iti durārādhā duḥkhenārādhayituṃ śakyāḥ pṛthagjanāḥ anāryāḥ //",
  "SA11bsa054_u:5690": "(Bcp 139) aparamapi bāladharmaṃ tadvivarjanārthamupadarśayannāha-",
  "SA11bsa054_u:5691": "hitamuktāḥ prakupyanti vārayanti ca māṃ hitāt /",
  "SA11bsa054_u:5692": "atha na śrūyate teṣāṃ kupitā yānti durgatim // Bca_8.11 //",
  "SA11bsa054_u:5693": "idaṃ karaṇīyam,",
  "SA11bsa054_u:5694": "idamakaraṇīyam,",
  "SA11bsa054_u:5695": "ityuktāḥ abhihitāḥ prakupyanti vidviṣanti,",
  "SA11bsa054_u:5696": "na punastaduktaṃ hitamiti gṛhṇanti /",
  "SA11bsa054_u:5697": "pratyuta vārayanti ca māṃ hitāt,",
  "SA11bsa054_u:5698": "kiṃ tava anena kevalaprayāsaphalānuṣṭhāneneti tatra pravṛttaṃ māṃ niṣedhayanti tataḥ /",
  "SA11bsa054_u:5699": "atha na śrūyate teṣāṃ bālānām /",
  "SA11bsa054_u:5700": "vacanamiti śeṣaḥ /",
  "SA11bsa054_u:5701": "yadi tadvacanamavagamya hite pravṛttiḥ kriyate,",
  "SA11bsa054_u:5702": "tadā kupitā asmadvacanānnāyaṃ nivartate iti tasmin hitakarmakāriṇi kopaṃ kṛtvā tatkarmapreritā durgatiṃ prayānti //",
  "SA11bsa054_u:5703": "imaṃ ca bāladharmamaparaṃ tadvivekāya bhāvayedityupadarśayannāha-",
  "SA11bsa054_u:5704": "īrṣyotkṛṣṭātsamāddūndvo hīnānmānaḥ stutermadaḥ /",
  "SA11bsa054_u:5705": "avarṇātpratighaśceti kadā bālāddhitaṃ bhavet // Bca_8.12 //",
  "SA11bsa054_u:5706": "ātmano vidyākuladhanādibhirutkṛṣṭāduttamādīrṣyā parasaṃpattyasahanatā jāyate /",
  "SA11bsa054_u:5707": "arthātteṣveva /",
  "SA11bsa054_u:5708": "ātmanā samāt tulyād dvandvo vivādaḥ /",
  "SA11bsa054_u:5709": "ātmano hīnādadhamānmānaḥ,",
  "SA11bsa054_u:5710": "ahamitaḥ śreṣṭha ityabhimananāt /",
  "SA11bsa054_u:5711": "stutermadaḥ sadasatāṃ tadguṇānāmākhyānādahaṃ mahīyānityāropādavalepaḥ /",
  "SA11bsa054_u:5712": "avarṇādātmano doṣakīrtanaśravaṇād dveṣaśca /",
  "SA11bsa054_u:5713": "arthādavarṇavādini /",
  "SA11bsa054_u:5714": "ityevaṃ kadā kasmin kāle bāladdhitaṃ bhavet?",
  "SA11bsa054_u:5715": "na kadācidityarthaḥ //",
  "SA11bsa054_u:5716": "ito 'pi bālān parihṛtya viharediti pratipādayitumāha-",
  "SA11bsa054_u:5717": "ātmotkarṣaḥ parāvarṇaḥ saṃsāraratisaṃkathā /",
  "SA11bsa054_u:5718": "ityādyavaśyamaśubhaṃ kiṃcidbālasya bālataḥ // Bca_8.13 //",
  "SA11bsa054_u:5719": "ekasya bālasya aparasmādbālāt ityevamādi kiṃcidaśubhamakuśalamavaśyaṃ niyamena jāyate /",
  "SA11bsa054_u:5720": "kiṃ tat? ātmana utkarṣaḥ prakarṣaḥ śrutajñānādipraśaṃsayā /",
  "SA11bsa054_u:5721": "pareṣāmavarṇo doṣaprakāśanaṃ śrutādipracchādanam /",
  "SA11bsa054_u:5722": "yā saṃsāre ratirabhirāmaḥ tasyāḥ saṃkathā saṃvarṇanam,",
  "SA11bsa054_u:5723": "kāmaguṇānāṃ saṃpramodanāt /",
  "SA11bsa054_u:5724": "ityādi evaṃprakāram //",
  "SA11bsa054_u:5725": "evaṃ tasyāpi tatsaṅgāttenānarthasamāgamaḥ /",
  "SA11bsa054_u:5726": "aparasyāpi tatsaṅgāt dvitīyasya saṅgāt kiṃcidaśubhamavaśyaṃ syāt /",
  "SA11bsa054_u:5727": "yena evam, tena kāraṇena anarthasya akalyāṇasya samāgamaḥ saṃprāptireva ayaṃ bālasamāgama /",
  "SA11bsa054_u:5728": "ata āryadharmānuśikṣaṇārtham-",
  "SA11bsa054_u:5729": "ekākī vihariṣyāmi sukhamakliṣṭamānasaḥ // Bca_8.14 //",
  "SA11bsa054_u:5730": "bālajanasaṃgamaviyuktaḥ advitīyaḥ vihariṣyāmi /",
  "SA11bsa054_u:5731": "tadvivekāt sukham /",
  "SA11bsa054_u:5732": "kriyāviśeṣaṇametat /",
  "SA11bsa054_u:5733": "katham? akliṣṭamānasa iti tatsaṃparkavivarjanāt tatkṛtasaṃkleśābhāvāt /",
  "SA11bsa054_u:5734": "pūrvasmin hetupadametat /",
  "SA11bsa054_u:5735": "yadi vā /",
  "SA11bsa054_u:5736": "sukhaṃ kāyikam /",
  "SA11bsa054_u:5737": "akliṣṭamānasa iti mānasam //",
  "SA11bsa054_u:5738": "(Bcp 140) tasmādvālajanasaṃparkajaduḥkhaparijihīrṣuṇā tatsaṃgatirna kāryeti kathayitumāha-",
  "SA11bsa054_u:5739": "bālāddūraṃ palāyeta prāptamārādhayetpriyaiḥ /",
  "SA11bsa054_u:5740": "na saṃstavānubandhena kiṃ tūdāsīnasādhuvat // Bca_8.15 //",
  "SA11bsa054_u:5741": "bālāt sarvato dūramārāt palāyeta apasaret,",
  "SA11bsa054_u:5742": "yathā taiḥ saha kācidapi saṃgatirna syāt /",
  "SA11bsa054_u:5743": "atha kathaṃciddaivayogādbhavet,",
  "SA11bsa054_u:5744": "tadā prāptaṃ militamārādhayet ārāgayet /",
  "SA11bsa054_u:5745": "priyaiḥ prītikarairupacāraiḥ /",
  "SA11bsa054_u:5746": "ārādhayannapi na saṃstavānubandhena na paricayāsattikaraṇābhiprāyeṇa /",
  "SA11bsa054_u:5747": "yadi vā, na saṃstavānunayena,",
  "SA11bsa054_u:5748": "kiṃ tarhi pratighānunayavarjanādudāsīnasādhuvat sadācāramadhyasthajanavat //",
  "SA11bsa054_u:5749": "idamaparaṃ sādhujanasamācāraṃ śikṣayitumāha-",
  "SA11bsa054_u:5750": "dharmārthamātramādāya bhṛṅgavat kusumānmadhu /",
  "SA11bsa054_u:5751": "apūrva iva sarvatra vihariṣyāmyasaṃstutaḥ // Bca_8.16 //",
  "SA11bsa054_u:5752": "dharmāyedaṃ dharmārtham,",
  "SA11bsa054_u:5753": "tadeva kevalaṃ tanmātram /",
  "SA11bsa054_u:5754": "tadādāya gṛhītvā /",
  "SA11bsa054_u:5755": "sārādānaṃ kṛtvetyarthaḥ /",
  "SA11bsa054_u:5756": "bhṛṅgavat cañcarīkavat /",
  "SA11bsa054_u:5757": "madhu makarandam /",
  "SA11bsa054_u:5758": "yadi vā /",
  "SA11bsa054_u:5759": "dharma eva arthaḥ prayojanamasya cīvarapiṇḍapātāderiti vigrahaḥ /",
  "SA11bsa054_u:5760": "bālasaṃparkavimukhaḥ apūrva iva navacandropamaḥ sarvatra deśe sthāne vā vihariṣyāmi /",
  "SA11bsa054_u:5761": "asaṃstutaḥ aparicitaḥ /",
  "SA11bsa054_u:5762": "tannivāsijanaiḥ pratyāsattirahita ityarthaḥ //",
  "SA11bsa054_u:5763": "tadevaṃ priyasaṃgatikāraṇaṃ snehamapākṛtya sāṃprataṃ lābhāditṛṣṇā lokāparityāgakāraṇaṃ parihartavyetyupadarśayannāha-",
  "SA11bsa054_u:5764": "lābhī ca satkṛtaścāhamicchanti bahavaśca mām /",
  "SA11bsa054_u:5765": "iti martyasya saṃprāptānmaraṇājjāyate bhayam // Bca_8.17 //",
  "SA11bsa054_u:5766": "lābho vidyate 'syeti cīvarapiṇḍapātādilābhayogāllābhī ca aham /",
  "SA11bsa054_u:5767": "satkṛtaśca pūjito janaiḥ /",
  "SA11bsa054_u:5768": "icchanti abhilaṣanti bahavaśca aneke mām /",
  "SA11bsa054_u:5769": "bahujanasaṃmato 'hamityarthaḥ /",
  "SA11bsa054_u:5770": "ityevaṃ cintayataḥ evaṃ martyasya manuṣyasya maraṇājjāyate bhayam /",
  "SA11bsa054_u:5771": "kiṃbhūtāt? saṃprāptāt acintitopasthitāt //",
  "SA11bsa054_u:5772": "yatra yatra ratiṃ yāti manaḥ sukhavimohitam /",
  "SA11bsa054_u:5773": "tattatsahasraguṇitaṃ duḥkhaṃ bhūtvopatiṣṭhati // Bca_8.18 //",
  "SA11bsa054_u:5774": "tasmātprājño na tāmicchedicchāto jāyate bhayam /",
  "SA11bsa054_u:5775": "svayameva ca yātyetadvairyaṃ kṛtvā pratīkṣatām // Bca_8.19 //",
  "SA11bsa054_u:5776": "bahavo lābhino 'bhūvan bahavaśca yaśasvinaḥ /",
  "SA11bsa054_u:5777": "saha lābhayaśobhiste na jñātāḥ kka gatā iti // Bca_8.20 //",
  "SA11bsa054_u:5778": "(Bcp 141)",
  "SA11bsa054_u:5779": "māmevānye jugupsanti kiṃ prahṛṣyāmyahaṃ stutaḥ /",
  "SA11bsa054_u:5780": "māmevānye praśaṃsanti kiṃ viṣīdāmi ninditaḥ // Bca_8.21 //",
  "SA11bsa054_u:5781": "nānādhimuktikāḥ sattvā jinairapi na toṣitāḥ /",
  "SA11bsa054_u:5782": "kiṃ punarmādṛśairajñaistasmātkiṃ lokacintayā // Bca_8.22 //",
  "SA11bsa054_u:5783": "* * * * * * iti sarvadā avaśyaṃbhāvimaraṇamanasikārāt kiṃ lokasya bālajanasya cintayā caritaparibhāvanayā?",
  "SA11bsa054_u:5784": "na kiṃcit prayojanam,",
  "SA11bsa054_u:5785": "anupādeyatvāditi bhāvaḥ //",
  "SA11bsa054_u:5786": "itthamapi bālajanasaṃgatirduḥkhaheturevetyāha-",
  "SA11bsa054_u:5787": "nindantyalābhinaṃ sattvamavadhyāyanti lābhinam /",
  "SA11bsa054_u:5788": "prakṛtyā duḥkhasaṃvāsaiḥ kathaṃ tairjāyate ratiḥ // Bca_8.23 //",
  "SA11bsa054_u:5789": "nindanti kutsayanti alābhinaṃ lābhavirahitaṃ sattvam /",
  "SA11bsa054_u:5790": "akṛtapuṇyo 'yaṃ varākaḥ,",
  "SA11bsa054_u:5791": "yena ayaṃ piṇḍapātādimātrakamapi naiva aparikleśena prāpnotīti /",
  "SA11bsa054_u:5792": "lābhinaṃ punaravadhyāyanti prasannairdāyakadānapatibhiścīvarādipradānaiḥ pūjitam /",
  "SA11bsa054_u:5793": "kuhanādibhirapi dāyakadānapatīn prasādyacīvarādilābhamāsādayati /",
  "SA11bsa054_u:5794": "anyathā kimanyasya tathāvidhā guṇā na santi,",
  "SA11bsa054_u:5795": "yena ayameva varaṃ labhate nāparaḥ,",
  "SA11bsa054_u:5796": "iti asmiṃścittamaprasādayanti,",
  "SA11bsa054_u:5797": "vacanaṃ caivamudgiranti /",
  "SA11bsa054_u:5798": "iti ubhayathāpi tebhyo na cetasi śāntirasti /",
  "SA11bsa054_u:5799": "tadevaṃ prakṛtyā svabhāvena duḥkhahetutvāt duḥkhaṃ saṃvāso yeṣāṃ bālānāṃ te tathā /",
  "SA11bsa054_u:5800": "taistathāvidhaiḥ saha saṃvasataḥ kathaṃ jāyate ratiḥ?",
  "SA11bsa054_u:5801": "naivetyarthaḥ //",
  "SA11bsa054_u:5802": "[na ca bālo dṛḍhasuhṛdbhavati /",
  "SA11bsa054_u:5803": "yasmānna bāla ityāha-",
  "SA11bsa054_u:5804": "na bālaḥ kasyacinmitramiti coktaṃ tathāgataiḥ /",
  "SA11bsa054_u:5805": "na svārthena vinā prītiryasmādvālasya jāyate // Bca_8.24 //",
  "SA11bsa054_u:5806": "svārthadvāreṇa yā prītirātmārtha prītireva sā /",
  "SA11bsa054_u:5807": "dravyanāśe yathodvegaḥ sukhahānikṛto hi saḥ // Bca_8.25 //",
  "SA11bsa054_u:5808": "mitramiti suhṛt /",
  "SA11bsa054_u:5809": "uktaṃ tathāgatenetyāgameṣu uktam /",
  "SA11bsa054_u:5810": "kasmāt? yasmāt svaprayojanena vinā bālasya na karhicidapi prītirjāyate /",
  "SA11bsa054_u:5811": "tasmāt tadabhāve viparyayaḥ /",
  "SA11bsa054_u:5812": "tadapi bālasaṃvāse satyapi na nirdiṣṭam (?)",
  "SA11bsa054_u:5813": "tatra maitrīkṛtenāpi pṛthagjanasya prītiraśakyā //",
  "SA11bsa054_u:5814": "evaṃ sati tatsaṃvāsodbhūtadoṣaparihārārthaṃ sukhena] saumanasyena ca vihārāya vivekakāmena mayā araṇyaniṣevaṇāya yatitavyamiti tadanuśaṃsāṃ darśayannāha-",
  "SA11bsa054_u:5815": "nāvadhyāyanti taravo na cārādhyāḥ prayatnataḥ",
  "SA11bsa054_u:5816": "kadā taiḥ sukhasaṃvāsaiḥ saha vāso bhavenmama // Bca_8.26 //",
  "SA11bsa054_u:5817": "(Bcp 142)",
  "SA11bsa054_u:5818": "taravo vṛkṣāḥ nāvadhyāyanti,",
  "SA11bsa054_u:5819": "na ca ārādhyāḥ ārādhayitavyāḥ prayatnata iti /",
  "SA11bsa054_u:5820": "tadanukūlasamācaraṇena araṇyādiṣu vasatā viṣamābhiprāyarahitatvāt /",
  "SA11bsa054_u:5821": "iti kadā taistarubhiḥ saha vāso bhavenmama?",
  "SA11bsa054_u:5822": "kibhūtaiḥ sukhasaṃvāsairityāśaṃsati /",
  "SA11bsa054_u:5823": "sukhahetutvāt sukhamiti pūrvavat //",
  "SA11bsa054_u:5824": "punarekākitāvihāre 'bhiratimāha-",
  "SA11bsa054_u:5825": "śūnyadevakule sthitvā vṛkṣamūle guhāsu vā /",
  "SA11bsa054_u:5826": "kadānapekṣo yāsyāmi pṛṣṭhato 'navalokayan // Bca_8.27 //",
  "SA11bsa054_u:5827": "śūnyadevakule janasaṃkīrṇatārahite sthitvā nivasya rātrimekāmuṣitvā dve vā,",
  "SA11bsa054_u:5828": "yathābhilāṣaṃ vṛkṣamūle vṛkṣasyādhastāt /",
  "SA11bsa054_u:5829": "parvatādiṣu guhyapradeśā guhāḥ, tatra vā /",
  "SA11bsa054_u:5830": "anapekṣaḥ kadā yāsyāmi?",
  "SA11bsa054_u:5831": "āsaṅgasthānasya kasyacidabhāvāt /",
  "SA11bsa054_u:5832": "ata eva pṛṣṭhato 'navalokayan paścādanirvṛterabhāvāt //",
  "SA11bsa054_u:5833": "punaranyathā prāha-",
  "SA11bsa054_u:5834": "ayameṣu pradeśeṣu vistīrṇeṣu svabhāvataḥ /",
  "SA11bsa054_u:5835": "svacchandacāryanilayo vihariṣyāmyahaṃ kadā // Bca_8.28 //",
  "SA11bsa054_u:5836": "kenacidvirodhakāriṇā purvamasvīkṛteṣu /",
  "SA11bsa054_u:5837": "vistīrṇeṣu vipuleṣu saumanasyakāriṣu /",
  "SA11bsa054_u:5838": "svabhāvataḥ svayameva tathāvidheṣu,",
  "SA11bsa054_u:5839": "na kṛtrimatayā /",
  "SA11bsa054_u:5840": "vihariṣyāmyahaṃ kadā ityāśāste /",
  "SA11bsa054_u:5841": "evaṃ viharato yatsukhaṃ tadupadarśayannāha- svacchanda cārī na paratantravṛttiḥ /",
  "SA11bsa054_u:5842": "anilayaḥ na vidyate nilayaḥ ālayaḥ nirāsaṅgatayā yasyeti anilayaḥ,",
  "SA11bsa054_u:5843": "kvacidapi svīkārābhāvāt /",
  "SA11bsa054_u:5844": "tathābhūtaḥ pratibaddho na kasyacit /",
  "SA11bsa054_u:5845": "śeṣaḥ subodhaḥ //",
  "SA11bsa054_u:5846": "punarevamalpecchatayā āśaṃsanīyamityādarśayannāha-",
  "SA11bsa054_u:5847": "mṛtpātramātravibhavaścaurāsaṃbhogacīvaraḥ /",
  "SA11bsa054_u:5848": "nirbhayo vihariṣyāmi kadā kāyamagopayan // Bca_8.29 //",
  "SA11bsa054_u:5849": "mṛtpātraṃ muṇmayaṃ bhikṣābhājanam,",
  "SA11bsa054_u:5850": "tadeva kevalaṃ tanmātraṃ vibhavo dhanaṃ yasyeti /",
  "SA11bsa054_u:5851": "tathā caurāṇāmasaṃbhogyaṃ pāṃsukūlāmbarakṛtatvādaparibhogyam /",
  "SA11bsa054_u:5852": "anupayuktamiti yāvat /",
  "SA11bsa054_u:5853": "tādṛśaṃ cīvaraṃ vāso yasya sa tathā /",
  "SA11bsa054_u:5854": "etaddvayamapi parairahāryam /",
  "SA11bsa054_u:5855": "ata eva nirbhayaḥ kāyajīvitanirapekṣatayā ca /",
  "SA11bsa054_u:5856": "tadeva darśayati- kāyamagopayanniti /",
  "SA11bsa054_u:5857": "bāhyādhyātmikasya parigrahāgrahasyābhāvāt asaṃrakṣayan //",
  "SA11bsa054_u:5858": "iyamanityatā ca āsaṅgaparityāgasya kāraṇaṃ sarvadā sevitavyeti vṛttatritayenopadarśayannāha-",
  "SA11bsa054_u:5859": "kāyabhūmiṃ nijāṃ gatvā kaṅkālairaparaiḥ saha /",
  "SA11bsa054_u:5860": "svakāyaṃ tulayiṣyāmi kadā śatanadharmiṇam // Bca_8.30 //",
  "SA11bsa054_u:5861": "ayameva hi kāyo me evaṃ pūtirbhaviṣyati /",
  "SA11bsa054_u:5862": "śṛgālā api yadgandhānnopasarpeyurantikam // Bca_8.31 //",
  "SA11bsa054_u:5863": "(Bcp 143)",
  "SA11bsa054_u:5864": "asyaikasyāpi kāyasya sahajā asthikhaṇḍakāḥ /",
  "SA11bsa054_u:5865": "pṛthak pṛthaggamiṣyanti kimutānyaḥ priyo janaḥ // Bca_8.32 //",
  "SA11bsa054_u:5866": "kāyabhūmiṃ nijāmiti śmaśānabhūmim,",
  "SA11bsa054_u:5867": "ciramapi sthitvā tatparyavasānatvāccharīrasya /",
  "SA11bsa054_u:5868": "kaṅkālairaparairiti pūrvamṛtānāmasthibhiḥ pañjaraiḥ /",
  "SA11bsa054_u:5869": "śatanaṃ pūtibhāvaḥ,",
  "SA11bsa054_u:5870": "taddharmiṇaṃ tatsvabhāvam /",
  "SA11bsa054_u:5871": "tāmeva tulanāṃ kathayati- ayameva hītyādinā /",
  "SA11bsa054_u:5872": "evamiti aparakaṅkālagalitaśarīrasādṛśyamucyate /",
  "SA11bsa054_u:5873": "pūtiḥ kutsito bhaviṣyati /",
  "SA11bsa054_u:5874": "kīdṛśa ityāha- śṛgālā ityādi /",
  "SA11bsa054_u:5875": "atidurgandhatayā tadāhāraparāyaṇānāṃ gomāyūnāmapi duḥsaha iti /",
  "SA11bsa054_u:5876": "itthamapi priyasya saṃgatiranityetyāha- asyaikasyāpītyādi /",
  "SA11bsa054_u:5877": "asya upāttasyaikasya ekatvena kalpitasyāpi kāyasya /",
  "SA11bsa054_u:5878": "sahajāḥ kāyena sahajātāḥ asthikhaṇḍakāḥ pṛthak pṛthagbhaviṣyanti /",
  "SA11bsa054_u:5879": "visaṃyuktā bhaviṣyantītyarthaḥ /",
  "SA11bsa054_u:5880": "kimutānyaḥ priyo janaḥ pṛthag na bhaviṣyati,",
  "SA11bsa054_u:5881": "yaḥ sarvadā visaṃyukta evāste //",
  "SA11bsa054_u:5882": "syādetat- sukhaduḥkhasahāyāḥ sadā mamaite putradārādayaḥ /",
  "SA11bsa054_u:5883": "tadeṣu yukta evānunayaḥ kartumityāha-",
  "SA11bsa054_u:5884": "eka utpadyate janturmriyate caika eva hi /",
  "SA11bsa054_u:5885": "nānyasya tadvayathābhāgaḥ kiṃ priyairvighnakārakaiḥ // Bca_8.33 //",
  "SA11bsa054_u:5886": "janmamaraṇayorna kaścit kasyacidduḥkhasaṃbhāgī syāt /",
  "SA11bsa054_u:5887": "antarāle ca svakarmopahitameva sukhaduḥkhamupabhuñjate sarve /",
  "SA11bsa054_u:5888": "ato 'bhimānamātramevaitat /",
  "SA11bsa054_u:5889": "yato nānyasya tadātmano vyatiriktasya tadvayathābhāgaḥ /",
  "SA11bsa054_u:5890": "tasyānunayakāriṇo vyathā,",
  "SA11bsa054_u:5891": "tasyā bhāgaḥ pratyaṃśo jāyate,",
  "SA11bsa054_u:5892": "tasya sā,",
  "SA11bsa054_u:5893": "tenaiva tasyāḥ saṃvedyamānatvāt /",
  "SA11bsa054_u:5894": "ato na kiṃcit prayojanaṃ priyaiḥ kuśalapakṣavighātakāribhiḥ //",
  "SA11bsa054_u:5895": "paramārthato na kasyacit kenacit saṃgatirastītyupadarśayannāha-",
  "SA11bsa054_u:5896": "adhvānaṃ pratipannasya yathāvāsaparigrahaḥ /",
  "SA11bsa054_u:5897": "tathā bhavādhvagasyāpi janmāvāsaparigrahaḥ // Bca_8.34 //",
  "SA11bsa054_u:5898": "mārgaprasthitasya kāṃciddiśaṃ gantumudyatasya yathā aparairadhvagaiḥ saha ekasminnāvāse kvacinmaṇḍapādau vā āvāsaparigraho bhavati,",
  "SA11bsa054_u:5899": "tathā saṃsāre 'pi karmāyattagateḥ saṃsarato jñātisagotrasālohitādibhirekasmin janmani āvāsaparigraho jāyate /",
  "SA11bsa054_u:5900": "punarapi tatparityajya kvacidekākitayā yāti /",
  "SA11bsa054_u:5901": "na ca tatra kecitsahāyāstamanugacchanti /",
  "SA11bsa054_u:5902": "ato na kenacit kasyacidvāstavī saṃgatiḥ saṃbhavati /",
  "SA11bsa054_u:5903": "tasmānnānarthasahasropanetrīṃ svayamupakalpya kenacit saṃgatiṃ kuryāt //",
  "SA11bsa054_u:5904": "tadevamabhidhāya saṃgatidoṣam,",
  "SA11bsa054_u:5905": "ekākitāyāḥ punarime guṇā iti vṛttatritayenopadarśayannāha-",
  "SA11bsa054_u:5906": "caturbhiḥ puruṣairyāvatsa na nirdhāryate tataḥ /",
  "SA11bsa054_u:5907": "āśocyamāno lokena tāvadeva vanaṃ vrajet // Bca_8.35 //",
  "SA11bsa054_u:5908": "(Bcp 144)",
  "SA11bsa054_u:5909": "asaṃstavāvirodhābhyāmeka eva śarīrakaḥ /",
  "SA11bsa054_u:5910": "pūrvameva mṛto loke mriyamāṇo na śocati // Bca_8.36 //",
  "SA11bsa054_u:5911": "na cāntikacarāḥ kecicchocantaḥ kurvate vyathām /",
  "SA11bsa054_u:5912": "buddhādyanusmṛtiṃ cāsya vikṣipanti na kecana // Bca_8.37 //",
  "SA11bsa054_u:5913": "avaśyamanicchannapi idānīṃ jīvadavasthāyāṃ maraṇamupagato balāttyājayitavyo [gṛhāvāsaḥ /",
  "SA11bsa054_u:5914": "tasmādevaṃ svayaṃ jīvanneva tyaktumarhati /",
  "SA11bsa054_u:5915": "tata iti gṛhāt /",
  "SA11bsa054_u:5916": "] āśocyamānaḥ hā vatsetyādivilāpavacanaiḥ paridevyamānaḥ lokena bandhuprabhṛtinā tāvadeva tataḥ pūrvameva vanaṃ vrajet /",
  "SA11bsa054_u:5917": "kaḥ punaratra guṇaviśeṣa ityāha- asaṃstavetyādi /",
  "SA11bsa054_u:5918": "anunayapratighābhāvāt mriyamāṇo na śocati,",
  "SA11bsa054_u:5919": "śokopajanitaduḥkhabhāgī na bhavati /",
  "SA11bsa054_u:5920": "kutaḥ? pūrvameva mṛto loke /",
  "SA11bsa054_u:5921": "yadaiva gṛhānniṣkrāntaḥ,",
  "SA11bsa054_u:5922": "tadaiva svajanabāndhavādau lokaviṣaye /",
  "SA11bsa054_u:5923": "ayamaparo guṇastasyetyāha- na cāntikacarā ityādi /",
  "SA11bsa054_u:5924": "antikacarāḥ samīpavartino jñātisagotrādayastadviyogāturāḥ śocantaḥ śokamupajanayantaḥ na ca naiva kurvate vyathām,",
  "SA11bsa054_u:5925": "ātmanaḥ kāyamanasoḥ pīḍām /",
  "SA11bsa054_u:5926": "yadi vā /",
  "SA11bsa054_u:5927": "teṣāṃ śokaṃ paśyato mriyamāṇasya manastāpam /",
  "SA11bsa054_u:5928": "na kevalamayameva guṇaḥ,",
  "SA11bsa054_u:5929": "api tu buddhādyanusmṛtiṃ ādiśabdāddharmādyanusmṛtim,",
  "SA11bsa054_u:5930": "tattvālambanamanaskāraṃ vā /",
  "SA11bsa054_u:5931": "asyeti janasaṃparkavivekacāriṇo maraṇasamaye //",
  "SA11bsa054_u:5932": "tasmādityādinā upasaṃharati-",
  "SA11bsa054_u:5933": "tasmādekākitā ramyā nirāyāsā śivodayā /",
  "SA11bsa054_u:5934": "sarvavikṣepaśamanī sevitavyā mayā sadā // Bca_8.38 //",
  "SA11bsa054_u:5935": "ekākitā anāsaṅgavihāritā /",
  "SA11bsa054_u:5936": "ramyā sukhahetutvāt /",
  "SA11bsa054_u:5937": "nirāyāsā duḥkhavipakṣatvāt /",
  "SA11bsa054_u:5938": "śivodayā niḥśreyasāvāhakatvāt /",
  "SA11bsa054_u:5939": "sarvavikṣepaśamanī sarvavikṣepasya kāyavāṅmānasikasya durācārasya śamanī nivartanī samādhānahetutvāt /",
  "SA11bsa054_u:5940": "sevitavyā mayā sadeti /",
  "SA11bsa054_u:5941": "atraiva abhiniveśena āsaṅgaḥ kārya ityarthaḥ //",
  "SA11bsa054_u:5942": "tadevaṃ janasaṃparkavivarjanāt kāyavivekaṃ pratipādya cittavivekaṃ pratipādayitumāha-",
  "SA11bsa054_u:5943": "sarvānyacintānirmuktaḥ svacittaikāgramānasaḥ /",
  "SA11bsa054_u:5944": "samādhānāya cittasya prayatiṣye damāya ca // Bca_8.39 //",
  "SA11bsa054_u:5945": "sarvā yā anyacintā asadvitarkasvabhāvāḥ,",
  "SA11bsa054_u:5946": "tābhirnirmuktaḥ,",
  "SA11bsa054_u:5947": "tadvirahitaḥ /",
  "SA11bsa054_u:5948": "svacittaikāgramānasaḥ svacittameva ekamagraṃ pradhānaṃ yasmin mānase manasikāre tat tathoktam,",
  "SA11bsa054_u:5949": "tādṛśaṃ mānasaṃ yasya sa tathā /",
  "SA11bsa054_u:5950": "svacittaṃ vā ekāgramekāyattaṃ tatpracāravyavalokanatatparaṃ niyatālambanapratibaddhaṃ vā mānasaṃ yasyeti samāsaḥ /",
  "SA11bsa054_u:5951": "tathābhūtaḥ samādhānāya cittasya śamathāya prayatiṣye,",
  "SA11bsa054_u:5952": "tatparāyaṇo bhaviṣyāmi /",
  "SA11bsa054_u:5953": "tadekāgratāyāṃ niyojayiṣyāmītyarthaḥ /",
  "SA11bsa054_u:5954": "damāya ceti punaḥpunastatraivālambane niyojanāya,",
  "SA11bsa054_u:5955": "bahirvikṣepanivāraṇāya vā //",
  "SA11bsa054_u:5956": "(Bcp 145)",
  "SA11bsa054_u:5957": "tatra cittasamādhānasya vipakṣatvāt kāmavitarkaṃ nivārayitumāha-",
  "SA11bsa054_u:5958": "kāmā hyanarthajanakā iha loke paratra ca /",
  "SA11bsa054_u:5959": "iha bandhavadhocchedairnarakādau paratra ca // Bca_8.40 //",
  "SA11bsa054_u:5960": "aprahīṇabhavasaṃyojanaiḥ kamanīyatayā adhyavasitatvāt kāmā rūpādayo viṣayā ucyante /",
  "SA11bsa054_u:5961": "hiśabdo yasmādarthe /",
  "SA11bsa054_u:5962": "tasmādudvijya kāmebhyaḥ [8.85] iti vakṣyamāṇena saṃbandhaḥ /",
  "SA11bsa054_u:5963": "te ca sevyamānā anarthajanakā a........ yadarthaṃ dūtadūtīnāṃ kṛtāñjaliranekadhā /",
  "SA11bsa054_u:5964": "na ca pāpamakīrtirvā yadarthaṃ gaṇitā purā // Bca_8.41 //",
  "SA11bsa054_u:5965": "prakṣiptaśca bhaye 'pyātmā draviṇaṃ ca vyayīkṛtam /",
  "SA11bsa054_u:5966": "yānyeva ca pariṣvajya babhūvottamanirvṛtiḥ // Bca_8.42 //",
  "SA11bsa054_u:5967": "tānyevāsthīni nānyāni svādhīnānyamamāni ca /",
  "SA11bsa054_u:5968": "prakāmaṃ saṃpariṣvajya kiṃ na gacchasi nirvṛtim // Bca_8.43 //",
  "SA11bsa054_u:5969": "unnāmyamānaṃ yatnādyannīyamānamadho hriyā /",
  "SA11bsa054_u:5970": "purā dṛṣṭamadṛṣṭaṃ vā mukhaṃ jālikayāvṛtam // Bca_8.44 //",
  "SA11bsa054_u:5971": "tanmukhaṃ tvatparikleśamasahadbhirivādhunā /",
  "SA11bsa054_u:5972": "gṛdhrairvyaktīkṛtaṃ paśya kimidānīṃ palāyase // Bca_8.45 //",
  "SA11bsa054_u:5973": "paracakṣurnipātebhyo 'pyāsīdyatparirakṣitam /",
  "SA11bsa054_u:5974": "tadadya bhakṣitaṃ yāvat kimīrṣyālo na rakṣasi // Bca_8.46 //",
  "SA11bsa054_u:5975": "māṃsocchrayamimaṃ dṛṣṭvā gṛdhrairanyaiśca bhakṣitam /",
  "SA11bsa054_u:5976": "āhāraḥ pūjyate 'nyeṣāṃ strakcandanavibhūṣaṇaiḥ // Bca_8.47 //",
  "SA11bsa054_u:5977": "........rūpaḥ / pūjyate tvayā stragādibhiḥ /",
  "SA11bsa054_u:5978": "tairgṛdhrairanyaiśca gomāyuprabhṛtibhirmāṃsocchrayaṃ māṃsapuñjamimaṃ bhakṣitaṃ bībhatsaṃ dṛṣṭvā kimīrṣyālo na rakṣasīti yojayitavyam /",
  "SA11bsa054_u:5979": "kimidānīṃ palāyase iti vā vyavahitena saṃbandhaḥ //",
  "SA11bsa054_u:5980": "nanu idamapi praṣṭavyo bhavānityāha-",
  "SA11bsa054_u:5981": "niścalādapi te trāsaḥ kaṅkālādevamīkṣitāt /",
  "SA11bsa054_u:5982": "niścalādapi kāṣṭhaloṣṭhasamānāt tava trāso jāyate iti kākkā pṛcchati /",
  "SA11bsa054_u:5983": "kaṅkālāt asthipañjarāt /",
  "SA11bsa054_u:5984": "evamapi bībhatsarūpāt īkṣitāt dṛṣṭāt yadi vā evaṃ trāsaḥ /",
  "SA11bsa054_u:5985": "yaddūrādapi dūrataraṃ palāyase iti yojanīyam /",
  "SA11bsa054_u:5986": "yadevaṃ calataḥ kathaṃ na trāsa ityāha-",
  "SA11bsa054_u:5987": "vetāleneva kenāpi cālyamānādbhayaṃ na kim // Bca_8.48 //",
  "SA11bsa054_u:5988": "bhūtagraheṇa cālyamānāt jīvataścalataḥ kiṃ na bhayaṃ bhavati?",
  "SA11bsa054_u:5989": "tasmādatiśayena bhayaṃ yuktamityarthaḥ //",
  "SA11bsa054_u:5990": "(Bcp 146)",
  "SA11bsa054_u:5991": "evaṃ tāvajjugupsanīyatāṃ pratipādya punaranyathā pratipādayitumāha-",
  "SA11bsa054_u:5992": "ekasmādaśanādeṣāṃ lālāmedhyaṃ ca jāyate /",
  "SA11bsa054_u:5993": "tatrāmedhyamaniṣṭaṃ te lālāpānaṃ kathaṃ priyam // Bca_8.49 //",
  "SA11bsa054_u:5994": "yo hi nāma mohāvṛtaviveko rāgaviṣamūrcchitacaitanyaḥ,",
  "SA11bsa054_u:5995": "tasya atikamanīyatayā kāminīvadanamadhupānabuddhayā tanmukhavigalallālāpānābhilāṣiṇaḥ /",
  "SA11bsa054_u:5996": "paryanuyogamāha- ekameva kāraṇaṃ dvayorapyāhārapānasvabhāvāt /",
  "SA11bsa054_u:5997": "tatra tayormadhye amedhyaṃ purīṣamapriyaṃ bhavataḥ /",
  "SA11bsa054_u:5998": "lālāyāḥ śleṣmaṇaḥ pānaṃ kathaṃ priyam?",
  "SA11bsa054_u:5999": "kena prakāreṇa tatrābhiratirnānyatra?",
  "SA11bsa054_u:6000": "dvayorapi yukteti bhāvaḥ //",
  "SA11bsa054_u:6001": "athāpi syāt- yadyapi dvayorapi kāraṇamabhinnam,",
  "SA11bsa054_u:6002": "tathāpi tasminnatidurgandhatayā vaimukhyam,",
  "SA11bsa054_u:6003": "itarasmiṃstu tadabhāvātprītiriti /",
  "SA11bsa054_u:6004": "tadetadapi na samyagabhidhānamityupapādayannāha-",
  "SA11bsa054_u:6005": "tūlagarbhairmṛdusparśai ramante nopadhānakaiḥ /",
  "SA11bsa054_u:6006": "durgandhaṃ na sravantīti kāmino 'medhyamohitāḥ // Bca_8.50 //",
  "SA11bsa054_u:6007": "kārpāsāditūlaparipūritairmasūrakādibhirūpadhānaiḥ sukumārasparśaiḥ kāmino na ramante,",
  "SA11bsa054_u:6008": "na dhṛtimadhivāsayanti /",
  "SA11bsa054_u:6009": "kutaḥ? daurgandhyamaśuciniṣyandaṃ na muñcantīti kṛtvā aśuciparipūrite strīkalevare eva ramante /",
  "SA11bsa054_u:6010": "etadapi kutaḥ?",
  "SA11bsa054_u:6011": "kāminaḥ kāmasukhābhilāṣiṇaḥ amedhyamohitā yataḥ /",
  "SA11bsa054_u:6012": "hetupadametat /",
  "SA11bsa054_u:6013": "amedhyaviṣaye amedhyena vā mohitāḥ /",
  "SA11bsa054_u:6014": "aśucau śuciviparyāsāt tatraiva atiśayavatīmabhiratimanubhavanti //",
  "SA11bsa054_u:6015": "syādetat- yadi nāma aśucitvamamedhye strīkalevare ca sādhāraṇam,",
  "SA11bsa054_u:6016": "tathāpi tadekatra vivṛtamanyatra pracchāditam /",
  "SA11bsa054_u:6017": "atastadanyaparihāreṇa asminnabhiṣvaṅgaḥ ityatrāha-",
  "SA11bsa054_u:6018": "yatra cchanne 'pyayaṃ rāgastadacchannaṃ kimapriyam /",
  "SA11bsa054_u:6019": "na cetprayojanaṃ tena kasmācchannaṃ vimṛdyate // Bca_8.51 //",
  "SA11bsa054_u:6020": "yasminnamedhyasvabhāve pracchāditarūpe /",
  "SA11bsa054_u:6021": "adṛṣṭe 'pīti yāvat /",
  "SA11bsa054_u:6022": "etādṛśo 'bhiṣvaṅgaḥ,",
  "SA11bsa054_u:6023": "tadacchannaṃ dṛśyatāṃ gatamatiśayena prītikaramupajāyate ityucitam /",
  "SA11bsa054_u:6024": "tat kimiti tathābhūtamapriyaṃ bhavataḥ?",
  "SA11bsa054_u:6025": "atha tathābhūte sarvathā vaimukhyameva te nācchannena kiṃcit prayojanaṃ tavāsti /",
  "SA11bsa054_u:6026": "yadyevam, tarhi kasmāddhetoḥ channaṃ viśeṣeṇa mṛdyate,",
  "SA11bsa054_u:6027": "tadanyaparihāreṇa tasyaiva ghaṭanāya yatnaḥ kriyate?",
  "SA11bsa054_u:6028": "api ca / idamapi praṣṭavyastvam- kiṃ bhavānaśucivirāgo na veti /",
  "SA11bsa054_u:6029": "atra prathamaṃ vikalpamadhikṛtyāha-",
  "SA11bsa054_u:6030": "yadi te nāśucau rāgaḥ kasmādāliṅgase 'param /",
  "SA11bsa054_u:6031": "(Bcp 147)",
  "SA11bsa054_u:6032": "yadi bhavataḥ aśucau na rāgaḥ,",
  "SA11bsa054_u:6033": "na sarvathā āsaṅgo 'sti,",
  "SA11bsa054_u:6034": "tarhi kasmādāliṅgase apara manyam?",
  "SA11bsa054_u:6035": "kiṃ tadityāha-",
  "SA11bsa054_u:6036": "māṃsakardamasaṃliptaṃ snāyubaddhāsthipañjaram // Bca_8.52 //",
  "SA11bsa054_u:6037": "māṃsameva kardama iva lepanasādharmyāt,",
  "SA11bsa054_u:6038": "tena liptamupadigdham /",
  "SA11bsa054_u:6039": "kimevaṃbhūtamiti cet,",
  "SA11bsa054_u:6040": "snāyubaddhāsthipañjaram,",
  "SA11bsa054_u:6041": "snāyvābaddhaṃ saṅgīkṛtam,",
  "SA11bsa054_u:6042": "āyattīkṛtam asthipañjaram asthisaṃkalam /",
  "SA11bsa054_u:6043": "anyathā khaṇḍaśo viśakalitaṃ syāt,",
  "SA11bsa054_u:6044": "iti virāgaviṣayatāmasya darśayati //",
  "SA11bsa054_u:6045": "atha śucau rāga iti dvitīyo vikalpaḥ svīkriyate,",
  "SA11bsa054_u:6046": "tatrāha- svamevetyādi /",
  "SA11bsa054_u:6047": "athavā /",
  "SA11bsa054_u:6048": "anyathāvatāryateyaduktaṃ pareṇa- channe carmādinā rāgo bhavati nācchanne /",
  "SA11bsa054_u:6049": "tatrāha- yadītyādi /",
  "SA11bsa054_u:6050": "yadi tena hetunā carmādinā pihitatvāditi kṛtvā aśucau rāgo bhavati bhavataḥ,",
  "SA11bsa054_u:6051": "tadā kasmādāliṅgase paramanyadīyaṃ pañjaram /",
  "SA11bsa054_u:6052": "anyat pūrvavat //",
  "SA11bsa054_u:6053": "kiṃ tarhi samucitamatretyāha-",
  "SA11bsa054_u:6054": "svameva bahvamedhyaṃ te tenaiva dhṛtimācara /",
  "SA11bsa054_u:6055": "amedhyabhasrāmaparāṃ gūthaghasmara vismara // Bca_8.53 //",
  "SA11bsa054_u:6056": "svameva ātmanaiva bahutaramaśucilālāsiṅghāṇamastaluṅgamūtrapurīṣādi tavāsti,",
  "SA11bsa054_u:6057": "tenaivāśucinā saṃtoṣaṃ kuruṣva /",
  "SA11bsa054_u:6058": "tato 'pyameghyabhastrāṃ purīṣaprasevikām aparāmanyāṃ strīśarīrasvabhāvām /",
  "SA11bsa054_u:6059": "gūthaghasmara purīṣabhakṣaṇaśīla vismara,",
  "SA11bsa054_u:6060": "tatra manasikāraṃ mā kārṣīḥ //",
  "SA11bsa054_u:6061": "māṃsapriyo 'hamityādinā punaranyathā parihāramāha-",
  "SA11bsa054_u:6062": "māṃsapriyo 'hamasyeti draṣṭuṃ spraṣṭuṃ ca vāñchasi /",
  "SA11bsa054_u:6063": "acetanaṃ svabhāvena māṃsaṃ tvaṃ kathamicchasi // Bca_8.54 //",
  "SA11bsa054_u:6064": "māṃsaṃ priyaṃ yasya /",
  "SA11bsa054_u:6065": "eṣo 'haṃ māṃsapriyaḥ /",
  "SA11bsa054_u:6066": "asya asthipañjarasya /",
  "SA11bsa054_u:6067": "yadi vā /",
  "SA11bsa054_u:6068": "māṃsasya priyo māṃsapriyo 'hamasyeti pūrvavat /",
  "SA11bsa054_u:6069": "māṃsapriyo 'hamasya priya iti yāvat /",
  "SA11bsa054_u:6070": "sāpekṣatve 'pi samāso gamakatvāt /",
  "SA11bsa054_u:6071": "ityevaṃ tatpralobhāt pratyupakāradhiyā vā draṣṭuṃ spraṣṭuṃ ca vāñchasi,",
  "SA11bsa054_u:6072": "darśanaṃ sparśanaṃ ca abhilaṣasi /",
  "SA11bsa054_u:6073": "atrāha- acetanaṃ caitanyaśūnyaṃ mṛtpiṇḍaprāyam /",
  "SA11bsa054_u:6074": "svabhāvena prakṛtyā /",
  "SA11bsa054_u:6075": "na tu punaryathāpare varṇayanti- caitanyayogādacetanamapi cetanamabhidhīyate /",
  "SA11bsa054_u:6076": "tādṛśaṃ māṃsaṃ tvamacetanasvabhāvaṃ kāmukaḥ san kathamicchasi?",
  "SA11bsa054_u:6077": "taddṛṣṭau ca mṛtpiṇḍe 'pi syāt /",
  "SA11bsa054_u:6078": "tathā ca sati bhavānapi na cetanaḥ syāt //",
  "SA11bsa054_u:6079": "asti tatra citsvabhāvaṃ cittam,",
  "SA11bsa054_u:6080": "tena tadicchāmīti cedāha-",
  "SA11bsa054_u:6081": "yadicchasi na taccittaṃ draṣṭuṃ spraṣṭuṃ ca śakyate /",
  "SA11bsa054_u:6082": "yacca śakyaṃ na tadvetti kiṃ tadāliṅgase mudhā // Bca_8.55 //",
  "SA11bsa054_u:6083": "yaccittaṃ citsvabhāvamicchasi,",
  "SA11bsa054_u:6084": "tadarūpitvāt draṣṭuṃ na śakyate /",
  "SA11bsa054_u:6085": "yacca māṃsādisvabhāvaṃ kalevaraṃ draṣṭuṃ spraṣṭuṃ ca śakyate,",
  "SA11bsa054_u:6086": "na tadvetti,",
  "SA11bsa054_u:6087": "na jānāti,",
  "SA11bsa054_u:6088": "acetanatvāt /",
  "SA11bsa054_u:6089": "ataḥ kimiti (Bcp 148)",
  "SA11bsa054_u:6090": "tadacetanamāliṅgase āśliṣyasi?",
  "SA11bsa054_u:6091": "mudheti niṣphalam /",
  "SA11bsa054_u:6092": "naiva āliṅgitumucitamiti bhāvaḥ /",
  "SA11bsa054_u:6093": "anyathā loṣṭhādyāliṅganaprasaṅgaḥ //",
  "SA11bsa054_u:6094": "kiṃ ca / idamapyatigarhitamityādarśayannāha-",
  "SA11bsa054_u:6095": "nāmedhyamayamanyasya kāyaṃ vetsītyanadbhutam /",
  "SA11bsa054_u:6096": "svāmedhyamayameva tvaṃ taṃ nāvaiṣīti vismayaḥ // Bca_8.56 //",
  "SA11bsa054_u:6097": "anyasya kāyaṃ yadamedhyamayaṃ na vetsi,",
  "SA11bsa054_u:6098": "tanna kiṃcidāścaryam /",
  "SA11bsa054_u:6099": "yuktameva tadavedanam,",
  "SA11bsa054_u:6100": "parasaṃtānasyātmanā vyavahitatvāt /",
  "SA11bsa054_u:6101": "idaṃ punaratiśayenāścaryasthānam,",
  "SA11bsa054_u:6102": "yat svasyātmano 'medhyamayaṃ tvaṃ taṃ kāyaṃ nāvaiṣi nāvagacchasi //",
  "SA11bsa054_u:6103": "idānīṃ śāstrakārastaṃ saṃvejayannāha-",
  "SA11bsa054_u:6104": "vighanārkāṃśuvikacaṃ muktvā taruṇapaṅkajam /",
  "SA11bsa054_u:6105": "amedhyaśauṇḍacittasya kā ratirgūthapañjare // Bca_8.57 //",
  "SA11bsa054_u:6106": "vighanārkāśubhirvikacaṃ vikasitam /",
  "SA11bsa054_u:6107": "tādṛśaṃ taruṇapaṅkajam /",
  "SA11bsa054_u:6108": "abhinavasaroruhaṃ hitvā amedhyābhiniviṣṭacittasya kā ratirgūthapañjare /",
  "SA11bsa054_u:6109": "na yukteti bhāvaḥ //",
  "SA11bsa054_u:6110": "punaranyathā prāha-",
  "SA11bsa054_u:6111": "mṛdādyamedhyaliptatvādyadi na spraṣṭumicchasi /",
  "SA11bsa054_u:6112": "yatastannirgataṃ kāyāttaṃ spraṣṭuṃ kathamicchasi // Bca_8.58 //",
  "SA11bsa054_u:6113": "ādiśabdādvastrādi /",
  "SA11bsa054_u:6114": "aśucimrakṣitatvāt /",
  "SA11bsa054_u:6115": "yadi spraṣṭuṃ na vāñchasi /",
  "SA11bsa054_u:6116": "yataḥ kāyāttadamedhyaṃ nirgataṃ niryātam,",
  "SA11bsa054_u:6117": "taṃ kāyaṃ kathamicchasi spraṣṭum?",
  "SA11bsa054_u:6118": "athāpi syāt- nāyamupālambho mama yuktarūpaḥ,",
  "SA11bsa054_u:6119": "yato na me kaścidabhiniveśo 'medhye ityatrāha-",
  "SA11bsa054_u:6120": "yadi te nāśucau rāgaḥ kasmādāliṅgase param /",
  "SA11bsa054_u:6121": "amedhyakṣetrasaṃbhūtaṃ tadbījaṃ tena vardhitam // Bca_8.59 //",
  "SA11bsa054_u:6122": "amedhyakṣetraṃ māturjaṭharam,",
  "SA11bsa054_u:6123": "anekāśucisthānatvāt,",
  "SA11bsa054_u:6124": "tatra saṃbhūtaṃ samutpannaṃ tadbījam,",
  "SA11bsa054_u:6125": "tadeva amedhyaṃ mātāpitṛśukraśoṇitasvabhāvaṃ bījaṃ yasya tattathoktam /",
  "SA11bsa054_u:6126": "tena vardhitamiti tena amedhyena mātṛpītāśitasya vāntakalpasya rasena vardhitaṃ garbhasthitamupabṛṃhitam /",
  "SA11bsa054_u:6127": "bahirnirgatamapi svayamaśitapītaparipākāśucirasena /",
  "SA11bsa054_u:6128": "kasmādāliṅgase paramiti saṃbandhaḥ /",
  "SA11bsa054_u:6129": "paraṃ strīkalevaram /",
  "SA11bsa054_u:6130": "ityupālambho 'styeva bhavataḥ //",
  "SA11bsa054_u:6131": "atha aśucirāgo 'hamiti pakṣasvīkāraḥ,",
  "SA11bsa054_u:6132": "tathāpi upālambhastadavastha evetyāha-",
  "SA11bsa054_u:6133": "amedhyabhavamalpatvānna vāñchasyaśuciṃ kṛmim /",
  "SA11bsa054_u:6134": "bahvamedhyamayaṃ kāyamamedhyajamapīcchasi // Bca_8.60 //",
  "SA11bsa054_u:6135": "purīṣādyaśucisaṃbhūtaṃ kṛmiṃ prāṇakajātaṃ na vāñchasi /",
  "SA11bsa054_u:6136": "kāyaṃ punarmātṛgrāmasya bahutarāśucisvabhāvamaśucisaṃbhūtamapi pūrvakrameṇa icchasi //",
  "SA11bsa054_u:6137": "(Bcp 149)",
  "SA11bsa054_u:6138": "athāpi syāt- kimatrottaraṃ vaktavyam?",
  "SA11bsa054_u:6139": "yato 'hamapi yādṛśaḥ,",
  "SA11bsa054_u:6140": "tādṛśaṃ tasyāḥ śarīram,",
  "SA11bsa054_u:6141": "tena aśucernāśucisaṃparko doṣaḥ,",
  "SA11bsa054_u:6142": "yādṛśo yakṣastādṛśo balirapītyāha-",
  "SA11bsa054_u:6143": "na kevalamamedhyatvamātmīyaṃ na jugupsasi /",
  "SA11bsa054_u:6144": "amedhyabhāṇḍānaparān gūthaghasmara vāñchasi // Bca_8.61 //",
  "SA11bsa054_u:6145": "ayamiha mahāmohasya prabhāvaḥ,",
  "SA11bsa054_u:6146": "yadātmagatameva tāvadaśucisvabhāvaṃ na vigarhasi /",
  "SA11bsa054_u:6147": "pratyuta aparānaśucikumbhānabhilaṣasi,",
  "SA11bsa054_u:6148": "iti dhik parāmarśavikalatā /",
  "SA11bsa054_u:6149": "gūthaghasmareti tiraskāravacanena tasyaiva saṃbodhanam //",
  "SA11bsa054_u:6150": "idānīṃ sākṣātkṛtya aśucisvabhāvatāṃ pratipādayannāha-",
  "SA11bsa054_u:6151": "karpūrādiṣu hṛdyeṣu śālyannavyañjaneṣu vā /",
  "SA11bsa054_u:6152": "mukhakṣiptavisṛṣṭeṣu bhūmirapyaśucirmatā // Bca_8.62 //",
  "SA11bsa054_u:6153": "evaṃ śucipavitravastunyapi yadekadeśaniṣyandasaṃparkādapavitrasvabhāvatāṃ vrajanti /",
  "SA11bsa054_u:6154": "āsatāṃ tāvattāni vastūni,",
  "SA11bsa054_u:6155": "tatsaṃsargādbhūmirapi śucisvabhāvā aśucitvaṃ yāti //",
  "SA11bsa054_u:6156": "yadi pratyakṣamapyetadamedhyaṃ nādhimucyase /",
  "SA11bsa054_u:6157": "śmaśāne patitān ghorān kāyān paśyāparānapi // Bca_8.63 //",
  "SA11bsa054_u:6158": "evaṃ tāvadadhyakṣasiddho 'yaṃ vyavahāraḥ,",
  "SA11bsa054_u:6159": "tathāpi yadi nādhimucyase,",
  "SA11bsa054_u:6160": "na saṃpratyeṣi /",
  "SA11bsa054_u:6161": "dṛṣṭvāpi na śraddadhāsi ityarthaḥ /",
  "SA11bsa054_u:6162": "tadā śmaśāne pūtinivāse kāyān paśya /",
  "SA11bsa054_u:6163": "kiṃbhūtān? ghorāniti /",
  "SA11bsa054_u:6164": "vikhāditakavinīlakavipūyakādisvabhāvatayā bībhatsān bhayaṃkarān vā aparāniti ato 'dhikān //",
  "SA11bsa054_u:6165": "kiṃ ca / prakṛtyā vikṛta evāyaṃ kāyo nābhiratisthānaṃ yujyate ityupadarśayannāha-",
  "SA11bsa054_u:6166": "carmaṇyutpāṭite yasmādbhayamutpadyate mahat /",
  "SA11bsa054_u:6167": "kathaṃ jñātvāpi tatraiva punarutpadyate ratiḥ // Bca_8.64 //",
  "SA11bsa054_u:6168": "utpāṭite viyojite /",
  "SA11bsa054_u:6169": "yasmāditi kāyāt /",
  "SA11bsa054_u:6170": "trāso jāyate mahān- kimetaditi /",
  "SA11bsa054_u:6171": "evaṃ tatsvabhāvaṃ viditvāpi kathaṃ tasminneva sthāne bhayasthānatvena ekadā pratipanne punaranyadā jāyate ratirabhiṣvaṅgaḥ //",
  "SA11bsa054_u:6172": "syādetat- yadi nāma aśucisvabhāvatā kāyasya adhyakṣasiddhā,",
  "SA11bsa054_u:6173": "tathāpi candanādisurabhivastūpalipto 'sau kamanīyo bhavati ityatrāha-",
  "SA11bsa054_u:6174": "kāye nyasto 'pyasau gandhaścandanādeva nānyataḥ /",
  "SA11bsa054_u:6175": "anyadīyena gandhena kasmādanyatra rajyase // Bca_8.65 //",
  "SA11bsa054_u:6176": "śarīre niveśito 'pyasau gandhaḥ candanādiprasūtaḥ,",
  "SA11bsa054_u:6177": "yadvaśātkāye kamanīyabuddhirupajāyate /",
  "SA11bsa054_u:6178": "candanādeva kevalāt /",
  "SA11bsa054_u:6179": "nānyataḥ iti kāyāt /",
  "SA11bsa054_u:6180": "ataḥ kasmāt parakīyena gandhena candanasamudbhūtena anyatra yasyāsau gandho na bhavati,",
  "SA11bsa054_u:6181": "atra abhiratiḥ kriyate?",
  "SA11bsa054_u:6182": "(Bcp 150)",
  "SA11bsa054_u:6183": "api ca / candanādisaṃskāro 'pi kevalātmopaghātāya vartate,",
  "SA11bsa054_u:6184": "na hitāyeti pratipādayannāha-",
  "SA11bsa054_u:6185": "yadi svabhāvadaurgandhyādrāgo nātra śivaṃ nanu /",
  "SA11bsa054_u:6186": "kimanartharucirlokastaṃ gandhenānulimpati // Bca_8.66 //",
  "SA11bsa054_u:6187": "svabhāvadaurgandhyāt sahajātpūtigandhavahatvāt /",
  "SA11bsa054_u:6188": "atreti kāye /",
  "SA11bsa054_u:6189": "yadi rāgo notpadyate,",
  "SA11bsa054_u:6190": "tadā śivaṃ nanu kalyāṇameva syāt /",
  "SA11bsa054_u:6191": "evaṃ guṇasaṃbhave 'pi kiṃ kāraṇamanarthapriyo lokaḥ taṃ kāyaṃ gandhenānulimpati?",
  "SA11bsa054_u:6192": "sarvathā na yuktametadityarthaḥ //",
  "SA11bsa054_u:6193": "na cāsya saṃskārasahasratve 'pi svabhāvānyathātvamastītyāha-",
  "SA11bsa054_u:6194": "kāyasyātra kimāyātaṃ sugandhi yadi candanam /",
  "SA11bsa054_u:6195": "kāyasya svabhāvadurgandhasya kimāyātam,",
  "SA11bsa054_u:6196": "kiṃ bhūtam? na kiṃcit /",
  "SA11bsa054_u:6197": "sugandhi yadi candanam /",
  "SA11bsa054_u:6198": "śobhano gandho 'syeti bahuvrīhisamāsāntādin /",
  "SA11bsa054_u:6199": "tathāpi tasya na svabhāvapracyutirastīti bhāvaḥ /",
  "SA11bsa054_u:6200": "atha tadvaśāt tasmin kamanīyatāmupādāya abhiratirutpadyate ityatrāha-",
  "SA11bsa054_u:6201": "anyadīyena gandhena kasmādanyatra rajyate // Bca_8.67 //",
  "SA11bsa054_u:6202": "evaṃ ca na vicakṣaṇatā syādityarthaḥ //",
  "SA11bsa054_u:6203": "keśādisaṃskāradvāreṇāpi anarthaheturevāyaṃ kāya iti ślokadvayenopadarśayannāha-",
  "SA11bsa054_u:6204": "yadi keśanakhairdīrghairdantaiḥ samalapāṇḍuraiḥ /",
  "SA11bsa054_u:6205": "malapaṅkadharo nagraḥ kāyaḥ prakṛtibhīṣaṇaḥ // Bca_8.68 //",
  "SA11bsa054_u:6206": "sa kiṃ saṃskriyate yatnādātmaghātāya śastravat /",
  "SA11bsa054_u:6207": "ātmavyāmohanodyuktairunmattairākulā mahī // Bca_8.69 //",
  "SA11bsa054_u:6208": "dīrghaiḥ sahajāvasthitaiḥ /",
  "SA11bsa054_u:6209": "acchinnairityarthaḥ /",
  "SA11bsa054_u:6210": "dantairdaśanaiḥ samalapāṇḍuraiḥ dantadhāvanakramukādibhirasaṃskṛtaiḥ /",
  "SA11bsa054_u:6211": "malapaṅkadharaḥ mala eva paṅkaḥ kardamaḥ,",
  "SA11bsa054_u:6212": "taṃ dhārayatīti tathā,",
  "SA11bsa054_u:6213": "snānābhyañjanādivirahāt /",
  "SA11bsa054_u:6214": "nagna iti vastraviviktatvāt yathājāta ivāvasthitaḥ /",
  "SA11bsa054_u:6215": "tathābhūtaḥ san /",
  "SA11bsa054_u:6216": "yadi kāyaḥ prakṛtyā bhīṣaṇaḥ pretānāmiva svabhāvena bhayaṃkaraḥ /",
  "SA11bsa054_u:6217": "sa evaṃbhūtaḥ kimiti saṃskriyate?",
  "SA11bsa054_u:6218": "yatnāditi keśanakhādiracanāviśeṣaiḥ,",
  "SA11bsa054_u:6219": "dantadhāvanatāmbūlādibhiḥ,",
  "SA11bsa054_u:6220": "snānābhyañjanānulepanādibhiḥ,",
  "SA11bsa054_u:6221": "vastrādibhirvā /",
  "SA11bsa054_u:6222": "kimiva? ātmaghātāya śastravat /",
  "SA11bsa054_u:6223": "ātmano vadhārthaṃ khaṅgādiryathā saṃskriyate tadvat /",
  "SA11bsa054_u:6224": "ityeṣāṃ mohavaśīkṛtaṃ viceṣṭitaṃ paridevayannāha- ātmetyādi /",
  "SA11bsa054_u:6225": "ātmanaiva saṃcintya ātmano vyāmohamutpādayituṃ yatnavadbhiḥ unmattairasvasthacittaiḥ /",
  "SA11bsa054_u:6226": "evaṃ ca viparītakarmānuṣṭhānānnaite varākāḥ sacetasa iti khedaṃ karoti śāsrakāraḥ /",
  "SA11bsa054_u:6227": "na cātra kaścidātmajño dṛśyata iti unmattairākulā samākīrṇā mahī pṛthivīti //",
  "SA11bsa054_u:6228": "prāsaṅgikaṃ parisamāpya prakṛtamanubandhannāha-",
  "SA11bsa054_u:6229": "kaṅkālān katicidṛṣṭvā śmaśāne kila te ghṛṇā /",
  "SA11bsa054_u:6230": "grāmaśmaśāne ramase calatkaṅkālasaṃkule // Bca_8.70 //",
  "SA11bsa054_u:6231": "(Bcp 151)",
  "SA11bsa054_u:6232": "śavānāmasthipañjarān katicit pratiniyatān /",
  "SA11bsa054_u:6233": "etaduktaṃ bhavati- carmaṇyutpāṭite [8. 64] ityādikamuktvā yaduktaṃ kathaṃ jñātvāpītyādi,",
  "SA11bsa054_u:6234": "tatra parasyottaram- na śmaśānagatakalevarasādṛśyamasya,",
  "SA11bsa054_u:6235": "yena tasminneva atrāpi ratirna syāt,",
  "SA11bsa054_u:6236": "kiṃ tarhi śmaśāne tasya ghṛṇāsthānatvāt /",
  "SA11bsa054_u:6237": "nātreti atra abhidheyakaṅkālānityādi /",
  "SA11bsa054_u:6238": "grāmaśmaśāne /",
  "SA11bsa054_u:6239": "iti /",
  "SA11bsa054_u:6240": "naivātra kaścidviśeṣo 'sti /",
  "SA11bsa054_u:6241": "tadeva śarīraṃ śmaśāne ghṛṇāsthānagrāme vā abhiratisthānamiti kākvā brūte /",
  "SA11bsa054_u:6242": "naitadvicakṣaṇadhiyāṃ samāyuktamiti bhāvaḥ /",
  "SA11bsa054_u:6243": "calatkaṅkālasaṃkule ityanena etaddarśayati- etāvāṃstu viśeṣaḥ /",
  "SA11bsa054_u:6244": "na ca anena viśeṣeṇāśucisvabhāvatā ghṛṇāheturnivartate,",
  "SA11bsa054_u:6245": "yena pravṛttiriyaṃ syāditi /",
  "SA11bsa054_u:6246": "saṃkula iti samākīrṇe //",
  "SA11bsa054_u:6247": "bhavatu nāma īdṛśamaśucisvabhāvamapi sūkarāṇāmiva abhiratisthānam /",
  "SA11bsa054_u:6248": "tathā ca evaṃ vidhamapi draviṇavikalasya naitat sulabhamityupadarśayannāha-",
  "SA11bsa054_u:6249": "evaṃ cāmedhyamapyetadvinā mūlyaṃ na labhyate /",
  "SA11bsa054_u:6250": "tadarthamarjanāyāso narakādiṣu ca vyathā // Bca_8.71 //",
  "SA11bsa054_u:6251": "vinā mūlyaṃ dravyamantareṇa na labhyate na prāpyate /",
  "SA11bsa054_u:6252": "atastadarthinā prathamato dhanameva arjanīyam /",
  "SA11bsa054_u:6253": "tadarjanena āyāsāt kṛṣivāṇijyasevādisamāśrayeṇa pariśramādihaiva duḥkhamupajāyate,",
  "SA11bsa054_u:6254": "adharmeṇa copārjanānnarakādiṣu,",
  "SA11bsa054_u:6255": "iti ubhayaloke 'narthahetureva tadarjanam /",
  "SA11bsa054_u:6256": "nāpi tatsukhaprāptirasti //",
  "SA11bsa054_u:6257": "duḥkhameva tu kevalaṃ tadarjaneneti pratipādayannāha-",
  "SA11bsa054_u:6258": "śiśornārjanasāmarthyaṃ kenāsau yauvane sukhī /",
  "SA11bsa054_u:6259": "yātyarjanena tāruṇyaṃ vṛddhaḥ kāmaiḥ karoti kim // Bca_8.72 //",
  "SA11bsa054_u:6260": "bālāvasthāvasthitasya na dhanopārjanaśaktirasti,",
  "SA11bsa054_u:6261": "bālatvādeva /",
  "SA11bsa054_u:6262": "kena dhanena prakāreṇa vā asau bālo yauvane yuvāvasthāyāṃ sukhī syāt?",
  "SA11bsa054_u:6263": "dhanavikalatvānna kvacidityarthaḥ /",
  "SA11bsa054_u:6264": "yadapi kasyacit pitṛpitāmahopārjitadhanena yauvane sukhitvaṃ dṛśyate,",
  "SA11bsa054_u:6265": "tadapi pratiniyatasyaiva na sarvasya /",
  "SA11bsa054_u:6266": "na cāpi pūrvoktaduḥkhadvayādvimucyate 'sau /",
  "SA11bsa054_u:6267": "ato dhanārjanamupādeyamādau sukhasādhanopāyatvāt /",
  "SA11bsa054_u:6268": "tadarjayata eva galitavayaso na kaścidupayogo viṣayairiti //",
  "SA11bsa054_u:6269": "athāpi syāt- tadarjayatāpi kāmasukhamanubhūyata eva, ityatrāha-",
  "SA11bsa054_u:6270": "keciddināntavyāpāraiḥ pariśrāntāḥ kukāminaḥ /",
  "SA11bsa054_u:6271": "gṛhamāgatya sāyāhne śerate sma mṛtā iva // Bca_8.73 //",
  "SA11bsa054_u:6272": "ye kecit kutsitakāmākṣiptacetasaḥ kāṣṭhatṛṇapatrādyāharaṇabhṛtikarmakriyālakṣaṇairdinaparyantavyāpāraiḥ parikhinnakāyamanaso nirutsukāḥ,",
  "SA11bsa054_u:6273": "astaṃ gate savitari svagṛhamāgatya gāḍhamiddhākrāntatvāt mṛtakalpāḥ śerate sma svapanti /",
  "SA11bsa054_u:6274": "prabhāte punarutthāya tatraiva nīcakarmaṇi yujyante /",
  "SA11bsa054_u:6275": "smaśabdo 'tra vākyālaṃkāre atītārthāviṣayatvāt /",
  "SA11bsa054_u:6276": "evamāyuḥsaṃskārān kecit kukāminaḥ kṣapayanti,",
  "SA11bsa054_u:6277": "na ca kāmasukhāsvādamupalabhante /",
  "SA11bsa054_u:6278": "(Bcp 152)",
  "SA11bsa054_u:6279": "parasevakānadhikṛtyāha-",
  "SA11bsa054_u:6280": "daṇḍayātrābhirapare pravāsakleśaduḥkhitāḥ /",
  "SA11bsa054_u:6281": "vatsararaipi nekṣante putradārāṃstadarthinaḥ // Bca_8.74 //",
  "SA11bsa054_u:6282": "apare pūrvakāmikebhyo 'nye kukāminaḥ sevakā ityarthaḥ /",
  "SA11bsa054_u:6283": "te daṇḍayātrādibhiḥ,",
  "SA11bsa054_u:6284": "daṇḍaḥ paracakravijayāya yātrā prayāṇam,",
  "SA11bsa054_u:6285": "pararāṣṭradravyagrahaṇāya vā yātrā,",
  "SA11bsa054_u:6286": "tadādiryeṣāṃ deśāntarapreṣaṇādīnām,",
  "SA11bsa054_u:6287": "taiḥ pravāso deśāntaragamanam,",
  "SA11bsa054_u:6288": "tena kleśaḥ pariśramaḥ,",
  "SA11bsa054_u:6289": "tena duḥkhitāḥ pīḍitāḥ /",
  "SA11bsa054_u:6290": "sarvadā tathābhūtāḥ /",
  "SA11bsa054_u:6291": "vatsarairapi anekavarṣātyaye 'pi putrān dārāṃśca nekṣante na paśyanti /",
  "SA11bsa054_u:6292": "tadarthina iti taiḥ putradārādibhirarthinaḥ tadabhilāṣukāḥ /",
  "SA11bsa054_u:6293": "tadarthameva parasevādisvīkārādityarthaḥ //",
  "SA11bsa054_u:6294": "aho bata amīṣāṃ niṣphalamanuṣṭhānamiti śocayannāha-",
  "SA11bsa054_u:6295": "yadarthameva vikrīta ātmā kāmavimohitaiḥ /",
  "SA11bsa054_u:6296": "tanna prāptaṃ mudhaivāyurnītaṃ tu parakarmaṇā // Bca_8.75 //",
  "SA11bsa054_u:6297": "yadarthaṃ sukhapratilambhanimittaṃ vikrītaḥ paradāsīkṛtaḥ ātmā kāmaviḍambitaiḥ tanna prāptam,",
  "SA11bsa054_u:6298": "taditi sukhaṃ na prāptaṃ na pratilabdham /",
  "SA11bsa054_u:6299": "āyuḥsaṃskārā eva hi kevalamanarthakaṃ parakarmānuṣṭhānena kṣayamupanītāḥ /",
  "SA11bsa054_u:6300": "na sādhukarmaṇi kvacidapi yojitā iti bhāvaḥ //",
  "SA11bsa054_u:6301": "sukhalipsayā pravṛttānāṃ pratyuta duḥkhamevāpatitameṣāmityupadarśayannāha-",
  "SA11bsa054_u:6302": "vikrītasvātmabhāvānāṃ sadā preṣaṇakāriṇām /",
  "SA11bsa054_u:6303": "prasūyante striyo 'nyeṣāmaṭavīviṭapādiṣu // Bca_8.76 //",
  "SA11bsa054_u:6304": "sukhabubhukṣayā vikrītaḥ parāyattīkṛtaḥ svātmabhāva svakāyo yaiste tathā, teṣām /",
  "SA11bsa054_u:6305": "anyeṣāṃ sevakānāmityarthaḥ /",
  "SA11bsa054_u:6306": "ata eva sadā preṣaṇakaraṇaśīlānām /",
  "SA11bsa054_u:6307": "anyeṣāmapareṣāṃ prabhuprayojanena gacchatām /",
  "SA11bsa054_u:6308": "mārga eva prasūyante striyaḥ /",
  "SA11bsa054_u:6309": "aṭavīviṭapādiṣu /",
  "SA11bsa054_u:6310": "ādiśabdāt parvatanitagbanadīkūlādiṣu kaṣṭasthāneṣu //",
  "SA11bsa054_u:6311": "ayamaparo viparyāsasteṣāmiti pratipādayannāha-",
  "SA11bsa054_u:6312": "raṇaṃ jīvitasaṃdehaṃ viśanti kila jīvitum /",
  "SA11bsa054_u:6313": "mānārthaṃ dāsatāṃ yānti mūḍhāḥ kāmaviḍambitāḥ // Bca_8.77 //",
  "SA11bsa054_u:6314": "vikrītasvātmabhāvāḥ saṃgrāmaṃ caturdantasaṃghaṭṭaṃ praviśanti /",
  "SA11bsa054_u:6315": "kiṃbhūtaṃ jīvitasaṃdeham?",
  "SA11bsa054_u:6316": "tatra praviṣṭasya jīvitaṃ syādvā na veti jīvitasya saṃdeho 'sminniti kṛtvā /",
  "SA11bsa054_u:6317": "jīvitumiti jīvanārtham /",
  "SA11bsa054_u:6318": "atra pratilabdhairlābhairjīvikāṃ kalpayiṣyāma iti matvetyarthaḥ /",
  "SA11bsa054_u:6319": "mānārthaṃ dāsatāṃ yānti,",
  "SA11bsa054_u:6320": "balavatā kenacidabhibhūtāḥ svamānoddharaṇārtham /",
  "SA11bsa054_u:6321": "aṅgulīcchedavelāgrahaṇasvīkārāt /",
  "SA11bsa054_u:6322": "mūḍhā mohāndhīkṛtavivekacakṣuṣaḥ /",
  "SA11bsa054_u:6323": "ke te? kāmabiḍambitāḥ kāmāya kāmena vā viḍambitāstiraskṛtāḥ //",
  "SA11bsa054_u:6324": "(Bcp 153)",
  "SA11bsa054_u:6325": "ihaiva janmani kāmāsaktacetasāṃ yadduḥkhaṃ dṛśyate tatkathayannāha-",
  "SA11bsa054_u:6326": "chidyante kāminaḥ kecidanye śūlasamarpitāḥ /",
  "SA11bsa054_u:6327": "dṛśyante dahyamānāśca hanyamānāśca śaktibhiḥ // Bca_8.78 //",
  "SA11bsa054_u:6328": "paradāradhanāpaharaṇādeḥ //",
  "SA11bsa054_u:6329": "śeṣaḥ subodhaḥ //",
  "SA11bsa054_u:6330": "kiṃ ca / ayaṃ sukhasādhanatvena upādīyamāno 'pi ca anarthaparaṃparāprasūtiheturevārthaḥ iti kathayannāha-",
  "SA11bsa054_u:6331": "arjanarakṣaṇanāśaviṣādairarthamanarthamanantamavehi /",
  "SA11bsa054_u:6332": "vyagratayā dhanasaktamatīnāṃ nāvasaro bhavaduḥkhavimukteḥ // Bca_8.79 //",
  "SA11bsa054_u:6333": "arjanamanutpannasyotpādanaṃ duḥkham /",
  "SA11bsa054_u:6334": "upārjitasyāpi jalānalādibhyaḥ pañcapratyavāyebhyaḥ paripālanaṃ kaṣṭataram /",
  "SA11bsa054_u:6335": "tathā rakṣitasyāpi kathaṃcit taskarādibhirnāśādviṣādo daurmanasyaṃ paritāpaheturanarthaḥ /",
  "SA11bsa054_u:6336": "tadevamanarthaparaṃparānidānatvāt kāraṇe kāryopacārādartha evānartha uktaḥ /",
  "SA11bsa054_u:6337": "ityevamarjanādibhiḥ sarvadā vyākulatvāt dhanāsaktacetasāṃ kṣaṇamapi samādhānānavakāśatvāt nāvasaraḥ saṃsārāśṛ[śri?",
  "SA11bsa054_u:6338": "]tajātyādiduḥkhanirmokṣāya sadā tadgatamanasikāraireva āyuḥrāṇāṃ kṣapaṇāt //",
  "SA11bsa054_u:6339": "sarvametadupasaṃhṛtya kāmāsaṅgaparityāgāya saṃvegakathayā protsāhayati evamityādinā-",
  "SA11bsa054_u:6340": "evamādīnavo bhūyānalpāsvādastu kāminām /",
  "SA11bsa054_u:6341": "śakaṭaṃ vahato yadvatpaśorghāsalavagrahaḥ // Bca_8.80 //",
  "SA11bsa054_u:6342": "evamityuktaprakāraparāmarśe /",
  "SA11bsa054_u:6343": "ādīnavo 'narthaḥ /",
  "SA11bsa054_u:6344": "bhūyānanekaprakāraḥ /",
  "SA11bsa054_u:6345": "na cātra sukhotpādavārtāpyasti /",
  "SA11bsa054_u:6346": "yadapi viparyāsāt kathaṃcit sukhamiti pratibhāsate,",
  "SA11bsa054_u:6347": "tadapi na kiṃcit /",
  "SA11bsa054_u:6348": "gurutarabhārākramaṇapariklāntavapuṣaḥ paśoriva ghāsalavagrāsagrahaṇam //",
  "SA11bsa054_u:6349": "tasyāsvādalavasyārthe yaḥ paśorapyadurlabhaḥ /",
  "SA11bsa054_u:6350": "hatā daivahateneyaṃ kṣaṇasaṃpatsudurlabhā // Bca_8.81 //",
  "SA11bsa054_u:6351": "tasyaivaṃbhūtasya atitucchasya sukhāsvādaleśasya paśorapi sādhāraṇāsyārthe tasya nimittam /",
  "SA11bsa054_u:6352": "iyaṃ kṣaṇasaṃpat aṣṭākṣaṇavinirmuktā hatā vināśitā /",
  "SA11bsa054_u:6353": "vṛthā kṛtetyarthaḥ /",
  "SA11bsa054_u:6354": "kiṃviśiṣṭā sudurlabhā vyākhyātā /",
  "SA11bsa054_u:6355": "kena daivahatena /",
  "SA11bsa054_u:6356": "daivaṃ purātanaṃ karma, tena hatā /",
  "SA11bsa054_u:6357": "hitāhitaparijñāne viparyastamatiḥ kṛtaḥ /",
  "SA11bsa054_u:6358": "vimohita ityarthaḥ /",
  "SA11bsa054_u:6359": "vastutastu tiraskāravacanametat /",
  "SA11bsa054_u:6360": "bhāgavihīna evamucyate //",
  "SA11bsa054_u:6361": "avaśyaṃ ganturityādinā ślokadvayena viparyāsarūpatāmeva pratipādayati-",
  "SA11bsa054_u:6362": "avaśyaṃ ganturalpasya narakādiprapātinaḥ /",
  "SA11bsa054_u:6363": "kāyasyārthe kṛto yo 'yaṃ sarvakālaṃ pariśramaḥ // Bca_8.82 //",
  "SA11bsa054_u:6364": "(Bcp 154)",
  "SA11bsa054_u:6365": "avaśyaṃ ganturiti anityatayā asthirasvabhāvasya /",
  "SA11bsa054_u:6366": "alpasya lokottarakāyamapekṣya atidūraṃ niṣkṛṣṭasya /",
  "SA11bsa054_u:6367": "narakādiprapātina iti aparimitaduḥkhabhāginaḥ /",
  "SA11bsa054_u:6368": "svasukhotpādane 'pyasamarthasyetyarthaḥ /",
  "SA11bsa054_u:6369": "kāyasya ātmaśarīrasyārthe sukhotpādanāya yo 'yaṃ narakādiduḥkhamavigaṇayya kṛtaḥ sarvakālaṃ saṃsārasya pūrvasyāṃ koṭau pariśramaḥ prayāsaḥ //",
  "SA11bsa054_u:6370": "tataḥ koṭiśatenāpi śramabhāgena buddhatā /",
  "SA11bsa054_u:6371": "tatastasmāt pariśramāt koṭiśatenāpi pariśramabhāgena aṃśena buddhatvaṃ syāt,",
  "SA11bsa054_u:6372": "tadapekṣayā atyalpīyasā āyāsabalena buddhatvaṃ syāt /",
  "SA11bsa054_u:6373": "tathāpi tadarthaṃ mandabuddhayo notsahanta ityarthaḥ /",
  "SA11bsa054_u:6374": "atha bodhicaryāyāmapi carataḥ anekaduṣkaraśatasamārambhādatiśayabadduḥkhasahasramutpadyata evetyāha-",
  "SA11bsa054_u:6375": "caryāduḥkhānmahadduḥkhaṃ sā ca bodhirna kāminām // Bca_8.83 //",
  "SA11bsa054_u:6376": "caryāduḥkhamapekṣya idameva mahadduḥkhaṃ yatkāmārthe caratāṃ saṃsāre teṣāmavīcyādinarakapatanāt,",
  "SA11bsa054_u:6377": "pāratantryeṇa dīrghakālamanubhavanācca /",
  "SA11bsa054_u:6378": "na tu bodhisattvānāṃ pratiniyatakālaṃ svecchayā tadanubhavatām /",
  "SA11bsa054_u:6379": "tadevaṃ duḥkhamanubhavatāmapi kāmārthe kāmināṃ sā ca bodhirna bhavati,",
  "SA11bsa054_u:6380": "yā bodhisattvānāṃ parārthe duḥkhamanubhavatāmityarthaḥ //",
  "SA11bsa054_u:6381": "punarviśeṣeṇa kāmanidānaduḥkhaṃ pratipādayannāha-",
  "SA11bsa054_u:6382": "na śastraṃ na viṣaṃ nāgnirna prapāto na vairiṇaḥ /",
  "SA11bsa054_u:6383": "kāmānāmupamāṃ yānti narakādivyathāsmṛteḥ // Bca_8.84 //",
  "SA11bsa054_u:6384": "amī śastrādayo duḥkhajanakatvena prasiddhā na sādṛśyaṃ bhajante prati kāmānām /",
  "SA11bsa054_u:6385": "kasmāt? narakādidurgatiduḥkhasya āgamāt pratipannasya smaraṇāt smaraṇenāmukhīkaraṇāt /",
  "SA11bsa054_u:6386": "śastrādayo hi niyatakālaṃ maraṇamātraduḥkhadāyakāḥ,",
  "SA11bsa054_u:6387": "kāmāstu dīrghakālikatīvranarakādiduḥkhahetava iti kīdṛśī tairupamā bhavet?",
  "SA11bsa054_u:6388": "tadevaṃ kāyavivekānantaraṃ cittavivekaṃ pratipādya prakṛte yojayitumāha-",
  "SA11bsa054_u:6389": "evamudvijya kāmebhyo viveke janayedratim /",
  "SA11bsa054_u:6390": "kāmebhyo bhayahetubhyaḥ /",
  "SA11bsa054_u:6391": "evamuktakrameṇa udvijya saṃtrāsaṃ kṛtvā pūrvoktaviveke ratimabhiratimutpādayet /",
  "SA11bsa054_u:6392": "kutra sthitvā tatrāha-",
  "SA11bsa054_u:6393": "kalahāyāsaśūnyāsu śāntāsu vanabhūmiṣu // Bca_8.85 //",
  "SA11bsa054_u:6394": "pratidvandvināmabhāvāt kalahāyāsaśūnyāstāḥ,",
  "SA11bsa054_u:6395": "vyālamṛgasarīsṛpataskarādivirahācca ramyāḥ //",
  "SA11bsa054_u:6396": "tatrānuśaṃsāmāha-",
  "SA11bsa054_u:6397": "dhanyaiḥ śaśāṅkakaracandanaśītaleṣu ramyeṣu harmyavipuleṣu śilātaleṣu /",
  "SA11bsa054_u:6398": "niḥśabdasaumyavanamārutavījyamānaiḥ caṃkramyate parahitāya vicintyate ca // Bca_8.86 //",
  "SA11bsa054_u:6399": "(Bcp 155)",
  "SA11bsa054_u:6400": "dhanyaiḥ sukṛtibhiḥ /",
  "SA11bsa054_u:6401": "śaśāṅkasya candramasaḥ karā raśmaya eva śuklatāśaityasādharmyāccandanānīva,",
  "SA11bsa054_u:6402": "taiḥ śītalāni yāni ślātalāni teṣu caṃkramyata iti saṃbandhaḥ /",
  "SA11bsa054_u:6403": "kiṃviśiṣṭeṣu?",
  "SA11bsa054_u:6404": "prakṛtyaiva śucipavitreṣu karkaśādidoṣarahiteṣu ca /",
  "SA11bsa054_u:6405": "harmyavipuleṣu dhavalagṛhavadvistīrṇeṣu /",
  "SA11bsa054_u:6406": "kīdṛśaiḥ sadbhiścaṃkramyate?",
  "SA11bsa054_u:6407": "niḥśabdaiḥ pratikūlaśabdavirahitaiḥ /",
  "SA11bsa054_u:6408": "saumyairanutkaṭaiḥ /",
  "SA11bsa054_u:6409": "sukhasaṃsparśairityarthaḥ /",
  "SA11bsa054_u:6410": "vanamārutaiḥ vanapavanaiḥ /",
  "SA11bsa054_u:6411": "vījyamānāḥ taiścaṃkramyata iti parāvṛttyā punaḥ punarmandaṃ bhramyate /",
  "SA11bsa054_u:6412": "na kevalaṃ caṃkramyate,",
  "SA11bsa054_u:6413": "kiṃ tu parahitāya sattvānāṃ sukhotpādanāya vicintyate /",
  "SA11bsa054_u:6414": "sarvametadayatnasiddhaṃ yoginām,",
  "SA11bsa054_u:6415": "kāmināṃ tu prayatnasādhyam /",
  "SA11bsa054_u:6416": "tadanena aiśvaryasukhādviśiṣyate vivekasukhamityupadarśitaṃ bhavati //",
  "SA11bsa054_u:6417": "idamaparamasādhāraṇaṃ sukhaṃ vivekavihāriṇa ityupadarśayannāha-",
  "SA11bsa054_u:6418": "vihṛtya yatra kvacidiṣṭakālaṃ śūnyālaye vṛkṣatale guhāsu /",
  "SA11bsa054_u:6419": "parigraharakṣaṇakhedamuktaḥ caratyapekṣāvirato yatheṣṭam // Bca_8.87 //",
  "SA11bsa054_u:6420": "subodham //",
  "SA11bsa054_u:6421": "svacchandacārītyādinā kathitamevārthaṃ vyaktīkaroti-",
  "SA11bsa054_u:6422": "svacchandacāryanilayaḥ pratibaddho na kasyacit /",
  "SA11bsa054_u:6423": "yatsaṃtoṣasukhaṃ bhuṅkte tadindrasyāpi durlabham // Bca_8.88 //",
  "SA11bsa054_u:6424": "svasyātmanaḥ chando 'bhilāṣaḥ,",
  "SA11bsa054_u:6425": "tena carituṃ śīlamasyeti /",
  "SA11bsa054_u:6426": "svecchācārītyarthaḥ //",
  "SA11bsa054_u:6427": "iti vivekaguṇānabhidhāya prakṛtamabhidhitsurāha-",
  "SA11bsa054_u:6428": "evamādibhirākārairvivekaguṇabhāvanāt /",
  "SA11bsa054_u:6429": "upaśāntavitarkaḥ san bodhicittaṃ tu bhāvayet // Bca_8.89 //",
  "SA11bsa054_u:6430": "evamiti pūrvoktaiḥ /",
  "SA11bsa054_u:6431": "ādiśabdādanyairapi evaṃvidhairākāraiḥ /",
  "SA11bsa054_u:6432": "vivekasya kāyikacaitasikasya guṇānāṃ bhāvanāt,",
  "SA11bsa054_u:6433": "iti hi sarvasukhasaṃpattiheturviveka iti cetasi punaḥ punarāmukhīkaraṇāddhetoḥ upaśānto vitarkaḥ asanmanasikāro yasya saḥ /",
  "SA11bsa054_u:6434": "tathābhūtaḥ san bodhicittaṃ tu bhāvayet /",
  "SA11bsa054_u:6435": "evaṃ pariśuddhe cetasi bhāvyamānaṃ bodhicittaṃ prakarṣapadamadhirohatīti viśeṣaṃ tuśabdena darśayati //",
  "SA11bsa054_u:6436": "tatra yāvadekatvaṃ pareṣu nātmanā kriyate,",
  "SA11bsa054_u:6437": "na tāvat parahitasukhāya samyak cittaṃ calati,",
  "SA11bsa054_u:6438": "ātmagrāhasya ātmanyeva viśeṣeṇa pravṛtteḥ /",
  "SA11bsa054_u:6439": "ato 'sya nivṛttaye-",
  "SA11bsa054_u:6440": "parātmasamatāmādau bhāvayedevamādarāt /",
  "SA11bsa054_u:6441": "ādau prathamataḥ /",
  "SA11bsa054_u:6442": "paścāt parātmaparivartanamiti bhāvaḥ /",
  "SA11bsa054_u:6443": "evamiti vakṣyamāṇanītyā /",
  "SA11bsa054_u:6444": "ādarāditi mahatābhiniveśena /",
  "SA11bsa054_u:6445": "tasyā evākāraṃ darśayati-",
  "SA11bsa054_u:6446": "samaduḥkhasukhāḥ sarve pālanīyā mayātmavat // Bca_8.90 //",
  "SA11bsa054_u:6447": "(Bcp 156)",
  "SA11bsa054_u:6448": "matto nāmīṣāṃ kaścidviśeṣo 'sti /",
  "SA11bsa054_u:6449": "ato yathā mama duḥkhaṃ bādhakaṃ tathā eṣāmapi /",
  "SA11bsa054_u:6450": "yathā mama sukhamanugrāhakaṃ tathā eṣāmapi /",
  "SA11bsa054_u:6451": "iti tulyaduḥkhasukhāḥ sarve prāṇino bhavanti /",
  "SA11bsa054_u:6452": "tasmāt pālanīyā mayātmavat /",
  "SA11bsa054_u:6453": "yathā ātmā duḥkhādduḥkhahetorvā samudbhiyate,",
  "SA11bsa054_u:6454": "tathā anyepi sattvāḥ samuddharaṇīyāḥ /",
  "SA11bsa054_u:6455": "yathā ātmā sarvathā sukhīkartumiṣyate,",
  "SA11bsa054_u:6456": "tathā anye 'pīti paripālanīyā ātmavat //",
  "SA11bsa054_u:6457": "nanu kathamātmanā anekaprakāragatibhedabhinnānāṃ sattvānāmekatvaṃ setsyati,",
  "SA11bsa054_u:6458": "abhinnasukhaduḥkhasvabhāvatvaṃ ca katham? ityatrāha-",
  "SA11bsa054_u:6459": "hastādibhedena bahuprakāraḥ kāyo yathaikaḥ paripālanīyaḥ /",
  "SA11bsa054_u:6460": "tathā jagadbhinnamabhinnaduḥkhasukhātmakaṃ sarvamidaṃ tathaiva // Bca_8.91 //",
  "SA11bsa054_u:6461": "karacaraṇaśiraḥprabhṛtibhedādanekaprakāraḥ kāyo yathikatvenādhyavasitaḥ paripālanīyo bhavati duḥkhanivartanāt sukhopadhānācca,",
  "SA11bsa054_u:6462": "jagatsattvalokaḥ abhinnamekatvenādhyavasitamātmanaḥ paripālanīyaṃ bhavati /",
  "SA11bsa054_u:6463": "abhinnaduḥkhasukhātmakaṃ ca /",
  "SA11bsa054_u:6464": "luptacakāro nirdeśaḥ /",
  "SA11bsa054_u:6465": "tathaiva hastādibhedavadeva sarvamidamiti bahuprakāragatibhedabhinnamapi /",
  "SA11bsa054_u:6466": "ayamabhiprāyaḥ- yathā abhyāsādekatvādhyavasāyo 'smin kāye ekatvamantareṇāpi,",
  "SA11bsa054_u:6467": "tathā anekaprakāre jagatyapīti na kaścidviśeṣaḥ //",
  "SA11bsa054_u:6468": "syādetat- yadi bhavatā saha jagadekasvabhāvam,",
  "SA11bsa054_u:6469": "tadā kathamiva bhavato duḥkhamanyasaṃtāneṣu na bādhakaṃ syāt?",
  "SA11bsa054_u:6470": "evaṃ viparyaye 'pi yojyamityāśaṅkayāha-",
  "SA11bsa054_u:6471": "yadyapyanyeṣu deheṣu madduḥkhaṃ na prabādhate /",
  "SA11bsa054_u:6472": "tathāpi tadduḥkhameva mamātmasnehaduḥsaham // Bca_8.92 //",
  "SA11bsa054_u:6473": "anyeṣu apareṣu śarīreṣu mama duḥkhaṃ yadi nāma prabādhakaṃ na bhavati,",
  "SA11bsa054_u:6474": "tathāpi tadduḥkhameva mama /",
  "SA11bsa054_u:6475": "kutaḥ? ātmani snehena duḥsahaṃ soḍhumaśakyam /",
  "SA11bsa054_u:6476": "hetupadametat /",
  "SA11bsa054_u:6477": "aṃśena pravṛttāvapi duḥkhasvabhāvatāṃ na muñcatītyarthaḥ /",
  "SA11bsa054_u:6478": "evaṃ viparyayo 'pi vyākhyeyaḥ //",
  "SA11bsa054_u:6479": "tathā yadyapyasaṃvedyamanyadduḥkhaṃ mayātmanā /",
  "SA11bsa054_u:6480": "tathāpi tasya tadduḥkhamātmasnehena duḥsaham // Bca_8.93 //",
  "SA11bsa054_u:6481": "ataḥ svaparaviśeṣamapāsya duḥkhasvabhāvataiva nivartanahetuḥ / ata āha-",
  "SA11bsa054_u:6482": "mayānyaduḥkhaṃ hantavyaṃ duḥkhatvādātmaduḥkhavat /",
  "SA11bsa054_u:6483": "yadyadduḥkhaṃ tattanmayā hantavyam,",
  "SA11bsa054_u:6484": "yathātmaduḥkham /",
  "SA11bsa054_u:6485": "duḥkhaṃ cedamanyasattvaduḥkhamiti svabhāvahetuprayogaḥ /",
  "SA11bsa054_u:6486": "duḥkhasvabhāvatāmātrabhāvinī hantavyatā /",
  "SA11bsa054_u:6487": "na ca asiddhatā hetoḥ,",
  "SA11bsa054_u:6488": "aviśeṣeṇa duḥkhasvabhāvatāyāḥ prasādhitatvāt /",
  "SA11bsa054_u:6489": "na cāpyanaikāntikatā,",
  "SA11bsa054_u:6490": "ātmaduḥkhasyāpi hantavyatā na syādaviśeṣāditi viparyayabādhakam /",
  "SA11bsa054_u:6491": "viruddhatāpyata eva na syāt /",
  "SA11bsa054_u:6492": "tathāyamaparaḥ prayogaḥ-",
  "SA11bsa054_u:6493": "(Bcp 157)",
  "SA11bsa054_u:6494": "anugrāhyā mayānye 'pi sattvatvādātmasattvavat // Bca_8.94 //",
  "SA11bsa054_u:6495": "ye sattvāste sarve mayā anugrāhyāḥ,",
  "SA11bsa054_u:6496": "yathā ātmasattvaḥ /",
  "SA11bsa054_u:6497": "sattvāśca anye 'pi prāṇinaḥ iti svabhāvahetureva /",
  "SA11bsa054_u:6498": "sattvātmakatāmātrabhāvini anugrāhyasvabhāvatā atra /",
  "SA11bsa054_u:6499": "ayamapi nāsiddhaḥ,",
  "SA11bsa054_u:6500": "sattvātmakatāyāḥ pakṣe prasiddhatvāt /",
  "SA11bsa054_u:6501": "ātmano 'nugrāhyatābhāvaprasaṅgena anaikāntiko 'pi na syāt /",
  "SA11bsa054_u:6502": "pūrvavanna viruddhaḥ //",
  "SA11bsa054_u:6503": "nanu asti viśeṣo 'nyasmādātmani sukhābhiniveśo nāma /",
  "SA11bsa054_u:6504": "tathā tato 'yamanaikāntiko heturiti / atrāha-",
  "SA11bsa054_u:6505": "yadā mama pareṣāṃ ca tulyameva sukhaṃ priyam /",
  "SA11bsa054_u:6506": "tadātmanaḥ ko viśeṣo yenātraiva sukhodyama // Bca_8.95 //",
  "SA11bsa054_u:6507": "tulyameva samameva sukhaṃ priyamiṣṭam /",
  "SA11bsa054_u:6508": "tadātmanaḥ parasmāt ko viśeṣaḥ?",
  "SA11bsa054_u:6509": "naiva kaścit yena tatraiva ātmanyeva sukhotpādanāya tātparyaṃ na parasminnityarthaḥ //",
  "SA11bsa054_u:6510": "prathame hetāvanaikāntikatāṃ pariharannāha-",
  "SA11bsa054_u:6511": "yadā mama pareṣāṃ ca bhayaṃ duḥkhaṃ ca na priyam /",
  "SA11bsa054_u:6512": "tadātmanaḥ ko viśeṣo yattaṃ rakṣāmi netaram // Bca_8.96 //",
  "SA11bsa054_u:6513": "bhayamiti duḥkhahetuḥ /",
  "SA11bsa054_u:6514": "netaramiti nānyam //",
  "SA11bsa054_u:6515": "syādetat- yadi nāma duḥkhātmakatā na viśiṣyate,",
  "SA11bsa054_u:6516": "tathāpi yasya duḥkhena bādhā syāt,",
  "SA11bsa054_u:6517": "sa eva rakṣitumucito nānya ityāha-",
  "SA11bsa054_u:6518": "tadduḥkhena na me bādhetyato yadi na rakṣyate /",
  "SA11bsa054_u:6519": "nāgāmikāyaduḥkhānme bādhā tatkena rakṣyate // Bca_8.97 //",
  "SA11bsa054_u:6520": "tasya parasya duḥkhena mama bādhā pīḍā nāstītyato 'smāt kāraṇād yadi na rakṣyate 'nyaḥ,",
  "SA11bsa054_u:6521": "tadā aparamidaṃ vyāhataṃ syāt /",
  "SA11bsa054_u:6522": "yato nāgāminaḥ kāyasya paralokabhāvino narakādijātasya duḥkhātmakasya [duḥkhānme] tasyopāttasya kāyasya kācidbādhā saṃbhavati,",
  "SA11bsa054_u:6523": "tasya anyatvāt /",
  "SA11bsa054_u:6524": "iti lokoktau,",
  "SA11bsa054_u:6525": "tasmādarthe vā /",
  "SA11bsa054_u:6526": "yata evam, tasmāt kenābhiprāyeṇa asau rakṣyate?",
  "SA11bsa054_u:6527": "kāya iti prakṛtatvāt pāpānnivartanāt kuśale pravartanācca //",
  "SA11bsa054_u:6528": "athāpi syāt- ahameka eva sarvadā,",
  "SA11bsa054_u:6529": "tenātra bhinnatvaṃ nāsti śarīrayoḥ /",
  "SA11bsa054_u:6530": "nāyaṃ doṣa ityatrāha-",
  "SA11bsa054_u:6531": "ahameva tadāpīti mithyeyaṃ parikalpanā /",
  "SA11bsa054_u:6532": "ātmano nirākariṣyamāṇatvāt nirastatvācca leśataḥ tatko 'yamahaṃpratyayasya viṣayo bhaviṣyati?",
  "SA11bsa054_u:6533": "tasmādahaṃpratyayaviṣayasya kasyacidekasyābhāvānmithyeyaṃ parikalpanā adhyavasāyaḥ /",
  "SA11bsa054_u:6534": "(Bcp 158) ahameva tadāpīti /",
  "SA11bsa054_u:6535": "bhavāntare 'pi /",
  "SA11bsa054_u:6536": "māyopamapañcopādānaskandhamātrālambanatvādasya /",
  "SA11bsa054_u:6537": "itīdamapi adhyavasāyavaśāducyate,",
  "SA11bsa054_u:6538": "na tu punarasya vastutaḥ kiṃcidālambanamasti,",
  "SA11bsa054_u:6539": "vikalpātmakatvāt //",
  "SA11bsa054_u:6540": "kutaḥ punariyaṃ mithyākalpanetyāha-",
  "SA11bsa054_u:6541": "anya eva mṛto yasmādanya eva prajāyate // Bca_8.98 //",
  "SA11bsa054_u:6542": "yadā nātmādiḥ kaścidekaḥ paralokagāmī saṃbhavati,",
  "SA11bsa054_u:6543": "skandhamātrameva kevalam,",
  "SA11bsa054_u:6544": "tadā na khalu yadeva skandhapañcakamiha vinaśyati,",
  "SA11bsa054_u:6545": "tadeva punarapyutpadyate paraloke,",
  "SA11bsa054_u:6546": "api tu apūrvameva pūrvanivṛttau tatra idaṃpratyayatāviśiṣṭaṃ kleśakarmābhisaṃskṛtamantarābhavasaṃtatyā samutpadyate /",
  "SA11bsa054_u:6547": "tasmādanādisaṃsārapravṛttavitathavikalpābhyāsavāsanāvaśādahaṃpratyayo vitatha eva upajāyate //",
  "SA11bsa054_u:6548": "kiṃ ca / idamaparaṃ tatra bādhakamityāha-",
  "SA11bsa054_u:6549": "yadi tasyaiva yadduḥkhaṃ rakṣyaṃ tasyaiva tanmatam /",
  "SA11bsa054_u:6550": "pādaduḥkhaṃ na hastasya kasmāttattena rakṣyate // Bca_8.99 //",
  "SA11bsa054_u:6551": "āstāṃ tāvad yadāgāmikāyaduḥkharakṣārthaṃ na yatitavyam /",
  "SA11bsa054_u:6552": "iha ekasminnapi kāye pratyaṅgabhedādbhinnaṃ duḥkham /",
  "SA11bsa054_u:6553": "tato yadā anyadduḥkhamanyasya rakṣituṃ na yujyate,",
  "SA11bsa054_u:6554": "tadā kathaṃ pādādau prahāraṃ patantaṃ dṛṣṭvā hastaṃ prasārya rakṣyate?",
  "SA11bsa054_u:6555": "anyatvāviśeṣānna yuktametadityarthaḥ //",
  "SA11bsa054_u:6556": "atha-",
  "SA11bsa054_u:6557": "ayuktamapi cedetadahaṃkārātpravartate",
  "SA11bsa054_u:6558": "tadayuktaṃ nivartyaṃ tatsvamanyacca yathābalam // Bca_8.100 //",
  "SA11bsa054_u:6559": "ahaṃkāro 'smin kāye ahamityātmagrahādātmano 'bhāve 'pi /",
  "SA11bsa054_u:6560": "pravartate jāyate pādādau rakṣaṇamanasikāraḥ /",
  "SA11bsa054_u:6561": "naitat sādhu /",
  "SA11bsa054_u:6562": "yato yadayuktaṃ yuktyā saṃgataṃ na bhavati,",
  "SA11bsa054_u:6563": "tannivartyamapasāryaṃ svakīyaṃ parakīyaṃ ca yathābalaṃ yathāsāmarthyam /",
  "SA11bsa054_u:6564": "śaktivaikalyādeva tadupekṣitumucitamiti bhāvaḥ //",
  "SA11bsa054_u:6565": "syādetat- yadi nāma ātmādirnāsti,",
  "SA11bsa054_u:6566": "tathāpi saṃtāno nāma ekaḥ saṃbhavati,",
  "SA11bsa054_u:6567": "tathā bahūnāṃ karacaraṇādīnāṃ samudāyaḥ śarīramekam /",
  "SA11bsa054_u:6568": "tadetaddvayaṃ yathāsaṃbhavamihaloke paraloke ca ātmaduḥkhāpaharaṇāderniyāmakaṃ bhaviṣyati /",
  "SA11bsa054_u:6569": "tato 'yamaviśeṣādityasiddho hetuḥ,",
  "SA11bsa054_u:6570": "pūrvaśca anaikāntika ityāśaṅkayāha-",
  "SA11bsa054_u:6571": "saṃtānaḥ samudāyaśca paṅktisenādivanmṛṣā /",
  "SA11bsa054_u:6572": "yasya duḥkhaṃ sa nāstyasmātkasya tatsvaṃ bhaviṣyati // Bca_8.101 //",
  "SA11bsa054_u:6573": "saṃtāno nāma na kaścidekaḥ paramārthasan saṃbhavati /",
  "SA11bsa054_u:6574": "kiṃ tarhi kāryakāraṇabhāvapravṛttakṣaṇaparaṃparāpravāharūpa evāyam,",
  "SA11bsa054_u:6575": "tato vyatiriktasyānupalambhāt /",
  "SA11bsa054_u:6576": "tasmādeteṣāmeva kṣaṇānāmekapadena pratipādanāya saṃketo kṛto buddhairvyavahārārthaṃ saṃtāna iti /",
  "SA11bsa054_u:6577": "iti prajñaptisanneva ayam /",
  "SA11bsa054_u:6578": "tena atrābhiniveśo na kāryaḥ /",
  "SA11bsa054_u:6579": "anyathā ātmanā kimaparāddhaṃ yenāsau na svīkriyate /",
  "SA11bsa054_u:6580": "evaṃ samudāyo 'pi na samudāyibhyo vastusan eko vidyate,",
  "SA11bsa054_u:6581": "tasya tebhyaḥ pṛthaganupalabdheḥ? (Bcp 159)",
  "SA11bsa054_u:6582": "tattvānyatvavikalpastu asya avayavivicāreṇaiva gata iti neha pratāyate /",
  "SA11bsa054_u:6583": "tataśca ayamapi saṃvṛtisanneva pūrvavat /",
  "SA11bsa054_u:6584": "anayoryathāsaṃkhyamudāharaṇamāha paṅktisenādivaditi /",
  "SA11bsa054_u:6585": "paṅkivat saṃtānaḥ,",
  "SA11bsa054_u:6586": "senādivat samudāyaḥ /",
  "SA11bsa054_u:6587": "ādiśabdānmālāvanādayo gṛhyante /",
  "SA11bsa054_u:6588": "yathā anekeṣāṃ pipīlikādīnāṃ pūrvāparabhāvena vyavasthitānāṃ svarūpamantareṇa paṅktirnāsti straksūtravadekāḥ,",
  "SA11bsa054_u:6589": "yathā ca hastyaśvapadātiprabhṛtibhyo militebhyo vyatiriktā nānyā senā kācidekā tatrāsti,",
  "SA11bsa054_u:6590": "tathā samudāyo 'pi /",
  "SA11bsa054_u:6591": "etacca anyatra [9.73] vistareṇa vicāritamiti neha vicāryate /",
  "SA11bsa054_u:6592": "tasmādvastusadālambanābhāvānmṛṣāyaṃ pratyayaḥ /",
  "SA11bsa054_u:6593": "artho vā, vicārāsahatvāt /",
  "SA11bsa054_u:6594": "evamātmādeḥ svāminaḥ kasyacidabhāvād yasya saṃbandhi duḥkhaṃ sa nāsti /",
  "SA11bsa054_u:6595": "ataḥ kasya tadduḥkhaṃ svātmīyaṃ bhaviṣyati?",
  "SA11bsa054_u:6596": "naiva kasyacidityarthaḥ /",
  "SA11bsa054_u:6597": "nanu yadi ātmādirnāsti,",
  "SA11bsa054_u:6598": "tadā kathamayaṃ dṛṣṭānto bhaviṣyati ātmavaditi ātmasattvavaditi ca?",
  "SA11bsa054_u:6599": "satyametat /",
  "SA11bsa054_u:6600": "kiṃ tu nedaṃ vyasanitayā sādhanamabhidhīyate,",
  "SA11bsa054_u:6601": "kiṃ tarhi parasya ātmagrahābhiniveśanivāraṇāya /",
  "SA11bsa054_u:6602": "tadyadi parasya nivṛtta eva ātmagrahābhiniveśaḥ,",
  "SA11bsa054_u:6603": "tadā na kiṃcit prayojanamanumānaprayogasya /",
  "SA11bsa054_u:6604": "atha na nivṛttaḥ,",
  "SA11bsa054_u:6605": "tadā tadabhiprāyeṇaiva svaparavibhāgaṃ kṛtvā tatpratyāyanārthaṃ sādhanaṃ dṛṣṭāntaścocyate,",
  "SA11bsa054_u:6606": "iti na dṛṣṭāntasyāsiddhirvyavahārapravartanāya /",
  "SA11bsa054_u:6607": "kiṃ ca /",
  "SA11bsa054_u:6608": "idamupāttapañcaskandhamātramabhisaṃdhāya dṛṣṭānte dīyamāne na kācit kṣatiḥ,",
  "SA11bsa054_u:6609": "atraiva ātmaśabdasya pravṛtteriti //",
  "SA11bsa054_u:6610": "idānīṃ prakṛtamupasaṃharannāha-",
  "SA11bsa054_u:6611": "asvāmikāni duḥkhāni sarvāṇyevāviśeṣataḥ /",
  "SA11bsa054_u:6612": "duḥkhatvādeva vāryāṇi niyamastatra kiṃkṛtaḥ // Bca_8.102 //",
  "SA11bsa054_u:6613": "na vidyante svāmino yeṣāmuktakrameṇeti vigrahaḥ /",
  "SA11bsa054_u:6614": "amamāni na kasyacitpratibaddhāni ityarthaḥ /",
  "SA11bsa054_u:6615": "kutaḥ? kiṃ kānicideva? na /",
  "SA11bsa054_u:6616": "sarvāṇyevāviśeṣataḥ /",
  "SA11bsa054_u:6617": "na kvacit kasyacit svāmitvamasti,",
  "SA11bsa054_u:6618": "viśeṣābhāvāt /",
  "SA11bsa054_u:6619": "duḥkhatvādeva svaparāvibhāgaṃ kṛtvā vāryāṇi niṣedhyāni bhavanti /",
  "SA11bsa054_u:6620": "nānyannimittamasti tatra ātmīyatvādi /",
  "SA11bsa054_u:6621": "tenāyaṃ niyamaḥ kiṃkṛtaḥ,",
  "SA11bsa054_u:6622": "kena viśeṣeṇa kṛtaḥ?",
  "SA11bsa054_u:6623": "yena svakīyāni ca vāryāṇi na parakīyānīti /",
  "SA11bsa054_u:6624": "evaṃ duḥkhatvāditi heturanaikāntiko na bhavatīti samarthitam //",
  "SA11bsa054_u:6625": "nanu yadi duḥkhī nāma na kaścit saṃsāre saṃbhavati,",
  "SA11bsa054_u:6626": "tarhi duḥkhamanivāryameva syāt,",
  "SA11bsa054_u:6627": "kṛpāpātrasya duḥkhinaḥ kasyacidabhāvādityāśaṅkamāna āha-",
  "SA11bsa054_u:6628": "duḥkhaṃ kasmānnivāryaṃ cetsarveṣāmavivādataḥ /",
  "SA11bsa054_u:6629": "vāryaṃ cetsarvamapyevaṃ na cedātmāpi sattvavat // Bca_8.103 //",
  "SA11bsa054_u:6630": "na vāryameva nirātmakatvādeva yadi manyase,",
  "SA11bsa054_u:6631": "tadā na yuktametat /",
  "SA11bsa054_u:6632": "kutaḥ? sarveṣāmavivādādavipratipatteḥ /",
  "SA11bsa054_u:6633": "cārvākasyāpi svaduḥkhaparihāreṇaiveha pravṛtteḥ /",
  "SA11bsa054_u:6634": "na ca teṣāmātmano (Bcp 160)",
  "SA11bsa054_u:6635": "'bhyupagamādadoṣaḥ,",
  "SA11bsa054_u:6636": "tatsvabhāvasyānupalabdheḥ /",
  "SA11bsa054_u:6637": "na ca abhyupagamamātreṇa tasya sattā prasidhyati tatsādhakapramāṇābhāvāt,",
  "SA11bsa054_u:6638": "bādhakasya ca anekaprakārasyābhidhānāt /",
  "SA11bsa054_u:6639": "evaṃ sati yadi vāryaṃ duḥkham,",
  "SA11bsa054_u:6640": "tadā sarvaṃ vāryam,",
  "SA11bsa054_u:6641": "na cetsarvaṃ vāryam, tadātmāpi /",
  "SA11bsa054_u:6642": "upāttapañcaskandhasvabhāvamapi duḥkhaṃ na vāryam, sarva(ttva?)",
  "SA11bsa054_u:6643": "vadaviśeṣādityupasaṃhāraḥ //",
  "SA11bsa054_u:6644": "syādetat- karuṇāparatantratayā paraduḥkhaduḥkhinaḥ sarvaduḥkhāpaharaṇāya yatnaḥ /",
  "SA11bsa054_u:6645": "tadvaraṃ bahuduḥkhanidānaṃ saiva prathamato notpādayituṃ yujyata iti paravacanāvakāśaṃ śaṅkamāna āha-",
  "SA11bsa054_u:6646": "kṛpayā bahu duḥkhaṃ cetkasmādutpadyate balāt /",
  "SA11bsa054_u:6647": "balāditi prayatnāt /",
  "SA11bsa054_u:6648": "atrottaramāha-",
  "SA11bsa054_u:6649": "jagadduḥkhaṃ nirūpyedaṃ kṛpāduḥkhaṃ kathaṃ bahu // Bca_8.104 //",
  "SA11bsa054_u:6650": "jagato duḥkhaṃ narakādikṛtamanekaprakāraṃ samīkṣya idaṃ kṛpākṛtaṃ duḥkhaṃ kathaṃ bahu?",
  "SA11bsa054_u:6651": "nedaṃ bahu kṛpāduḥkhamiti bhāvaḥ //",
  "SA11bsa054_u:6652": "kiṃ ca / aparamidamatrottaramityāha-",
  "SA11bsa054_u:6653": "bahūnāmekaduḥkhena yadi duḥkhaṃ vigacchati /",
  "SA11bsa054_u:6654": "utpādyameva tadduḥkhaṃ sadayena parātmanoḥ // Bca_8.105 //",
  "SA11bsa054_u:6655": "ekasya puruṣasya duḥkhena bahūnāṃ sattvānāṃ yadi duḥkhaṃ vigacchati nivartate,",
  "SA11bsa054_u:6656": "tadā utpādyameva janayitavyametattādṛśaṃ duḥkham /",
  "SA11bsa054_u:6657": "sadayena kṛpātmakena parasyātmanaśca //",
  "SA11bsa054_u:6658": "utsūtratāmasya pariharannāha-",
  "SA11bsa054_u:6659": "ataḥ supuṣpacandreṇa jānatāpi nṛpāpadam /",
  "SA11bsa054_u:6660": "ātmaduḥkhaṃ na nihataṃ bahūnāṃ duḥkhināṃ vyayāt // Bca_8.106 //",
  "SA11bsa054_u:6661": "yata eva utpādyameva tadduḥkhaṃ kṛpālunā svaparātmanoḥ ata eva supuṣpacandreṇa bodhisattvena /",
  "SA11bsa054_u:6662": "nṛpādāpadaṃ nṛpasya vā rājña āpadam /",
  "SA11bsa054_u:6663": "jānatāpi budhyamānenāpi /",
  "SA11bsa054_u:6664": "ātmaduḥkhaṃ na nihataṃ na nivartitam /",
  "SA11bsa054_u:6665": "upekṣitamiti yāvat /",
  "SA11bsa054_u:6666": "tathā rājño 'pi paralokaduḥkham /",
  "SA11bsa054_u:6667": "kimiti? bahūnāṃ duḥkhināṃ vyayāt /",
  "SA11bsa054_u:6668": "duḥkhasyeti prakṛtaṃ ṣaṣṭhayantatayā saṃbadhyate /",
  "SA11bsa054_u:6669": "yaduktaṃ supuṣpacandrasyetivṛttake [samādhi. 35]- tathā hi- atīte 'dhvani ratnapadmacandraviśuddhābhyudgatarājo nāma tathāgato 'bhūt /",
  "SA11bsa054_u:6670": "sa bhagavān buddhakṛtyaṃ kṛtvā ciratarakālamavasthāya parinirvṛtaḥ /",
  "SA11bsa054_u:6671": "tasmiṃśca parinirvṛte śāsanāntardhānasamaye rājā śūradatto nāma babhūva /",
  "SA11bsa054_u:6672": "tasya ratnāvatī nāma rājadhānī /",
  "SA11bsa054_u:6673": "tasmin kāle dṛṣṭivipannāḥ sattvāḥ /",
  "SA11bsa054_u:6674": "teṣāmanukampārthaṃ bahavo bodhisattvā utpannāḥ pravrajitāḥ /",
  "SA11bsa054_u:6675": "te ca tato rāṣṭrajanapadebhyo nirvāsitāḥ samantabhadraṃ nāma araṇyavanakhaṇḍamupasṛtya viharanti sma sārdhaṃ supuṣpacandreṇa dharmabhāṇakena /",
  "SA11bsa054_u:6676_0": "atha khalu supuṣpacandrasya bodhisattvasya sattvān karuṇāyamānasya rahogatasya cetasi",
  "SA11bsa054_u:6676_1": "vitarka udapādi- yannvahaṃ janapadarāṣṭrarājadhānīrgatvā sattvān kumārgaprapannān",
  "SA11bsa054_u:6676_2": "kalyāṇe vartmani pratiṣṭhāpayāmi /",
  "SA11bsa054_u:6677": "sa tamarthaṃ sabrahmacāribhyo nivedayāmāsa /",
  "SA11bsa054_u:6678": "tairnivāryamāṇo 'pi svayaṃ ca svāpadaṃ pratipadyamānaḥ tasya rājño 'pi tato vanakhaṇḍānnirjagāma /",
  "SA11bsa054_u:6679": "(Bcp 161) sa krameṇa dharmaṃ deśayan tasya rājño rājadhānīmanuprāpto bahūn sattvān rājaputrāmātyapurohitaprabhṛtīn prakāraṃ vinīya satpathe vyavasthāpayan tena rājñā dṛṣṭaḥ /",
  "SA11bsa054_u:6680": "sahadarśanena prakuptaḥ sarva ca janakāyaṃ tadāvarjitaṃ pratipadya īrṣyādūṣitahṛdayaḥ /",
  "SA11bsa054_u:6681": "tadvadhārthaṃ svaputrānājñāpayāmāsa /",
  "SA11bsa054_u:6682": "tāṃśca tadvadhavimukhān pratipadya nandikaṃ vadhyaghātakamājñāpayāmāsa /",
  "SA11bsa054_u:6683": "tena tadājñāmanuvartamānena karacaraṇādicchedakrameṇa akṣīṇi ca saṃdaṃśikenoddhṛtya jīvitād vyaparopitaḥ /",
  "SA11bsa054_u:6684": "atha tasya bhikṣo rājamārgagatasya jīvitād vyaparopitasya śarīre anekānyadbhutāni babhūvuḥ /",
  "SA11bsa054_u:6685": "tāni pratipadya sa rājā niścitaṃ bodhisattva evāyaṃ bhikṣuriti paritāpagato bahutaraṃ paridevate sma /",
  "SA11bsa054_u:6686": "iti supuṣpacandrasyetivṛttakaṃ saṃkṣipya kathitam /",
  "SA11bsa054_u:6687": "vistareṇa punaḥ samādhirājasūtre [35] nirdiṣṭamiti tatraiva avadhāryam //",
  "SA11bsa054_u:6688": "na cāpi kṛpāvatāṃ paraduḥkhaduḥkhināṃ mahadapi duḥkhaṃ bādhakamiti pratipādayannāha-",
  "SA11bsa054_u:6689": "evaṃ bhāvitasaṃtānāḥ paraduḥkhasamapriyāḥ /",
  "SA11bsa054_u:6690": "avīcimavagāhante haṃsāḥ padmavanaṃ yathā // Bca_8.107 //",
  "SA11bsa054_u:6691": "evaṃ parātmasamatayā bhāvitasaṃtānāḥ anābhogapravṛttacittasaṃtatayaḥ /",
  "SA11bsa054_u:6692": "paraduḥkhena samaṃ tulyaṃ priyaṃ sukhaheturyeṣāṃ te tathā /",
  "SA11bsa054_u:6693": "ātmasukhamapi paraduḥkhena duḥkhameva yeṣāmityarthaḥ /",
  "SA11bsa054_u:6694": "te avīcimavagāhante paravyasanasamuddharaṇāya tadduḥkhaṃ sukhameva manyamānāḥ /",
  "SA11bsa054_u:6695": "idamevāha- haṃsāḥ padmavanaṃ yathā /",
  "SA11bsa054_u:6696": "āvīcikamapi duḥkhaṃ sukhameva parārthe yeṣāṃ te /",
  "SA11bsa054_u:6697": "kena duḥkhahetunā anyena duḥkhino bhaviṣyanti?",
  "SA11bsa054_u:6698": "api ca / sukhamapi teṣāmasādhāraṇamevopajāyate parasukhena,",
  "SA11bsa054_u:6699": "ityupadarśayannāha-",
  "SA11bsa054_u:6700": "mucyamāneṣu sattveṣu ye te prāmodyasāgarāḥ /",
  "SA11bsa054_u:6701": "taireva nanu paryāptaṃ mokṣeṇārasikena kim // Bca_8.108 //",
  "SA11bsa054_u:6702": "duḥkhabandhanādvisaṃyujyamāneṣu sattveṣu satsu /",
  "SA11bsa054_u:6703": "ye te iti /",
  "SA11bsa054_u:6704": "teṣāmeva anubhavasiddhatvādidaṃtayā kathayitumaśakyāḥ,",
  "SA11bsa054_u:6705": "ata eva prāmodyasāgarāḥ saṃtuṣṭisamudrāḥ kṛpāvatāṃ saṃtāneṣu prādurbhavanti /",
  "SA11bsa054_u:6706": "taireva prāmodyasāgaraiḥ paryāptaṃ tadanyasukhavaimukhyāt parisamāptam / *******",
  "SA11bsa054_u:6707": "ataḥ parārthaṃ kṛtvāpi na mado na ca vismayaḥ /",
  "SA11bsa054_u:6708": "na vipākaphalākāṅkṣā parārthaikāntatṛṣṇayā // Bca_8.109 //",
  "SA11bsa054_u:6709": "tasmādyathāntaśo 'varṇādātmānaṃ gopayāmyaham /",
  "SA11bsa054_u:6710": "rakṣācittaṃ dayācittaṃ karomyevaṃ pareṣvapi // Bca_8.110 //",
  "SA11bsa054_u:6711": "abhyāsādanyadīyeṣu śukraśoṇitabinduṣu /",
  "SA11bsa054_u:6712": "bhavatyahamiti jñānamasatyapi hi vastuni // Bca_8.111 //",
  "SA11bsa054_u:6713": "(Bcp 161)",
  "SA11bsa054_u:6714": "tathā kāyo 'nyadīyo 'pi kimātmeti na gṛhyate /",
  "SA11bsa054_u:6715": "paratvaṃ tu svakāyasya sthitameva na duṣkaram // Bca_8.112 //",
  "SA11bsa054_u:6716": "jñātvā sadoṣamātmānaṃ parānapi guṇodadhīn /",
  "SA11bsa054_u:6717": "ātmabhāvaparityāgaṃ parādānaṃ ca bhāvayet // Bca_8.113 //",
  "SA11bsa054_u:6718": "kāyasyāvayavatvena yathābhīṣṭāḥ karādayaḥ /",
  "SA11bsa054_u:6719": "jagato 'vayavatvena tathā kasmānna dehinaḥ // Bca_8.114 //",
  "SA11bsa054_u:6720": "yathātmabuddhirabhyāsātsvakāye 'sminnirātmake /",
  "SA11bsa054_u:6721": "pareṣvapi tathātmatvaṃ kimabhyāsānna jāyate // Bca_8.115 //",
  "SA11bsa054_u:6722": "evaṃ parārthaṃ kṛtvāpi na mado na ca vismayaḥ /",
  "SA11bsa054_u:6723": "ātmānaṃ bhojayitvaiva phalāśā na ca jāyate // Bca_8.116 //",
  "SA11bsa054_u:6724": "tasmādyathārtiśokāderātmānaṃ goptumicchasi /",
  "SA11bsa054_u:6725": "rakṣācittaṃ dayācittaṃ jagatyabhyasyatāṃ tathā // Bca_8.117 //",
  "SA11bsa054_u:6726": "adhyatiṣṭhadato nāthaḥ svanāmāpyavalokitaḥ /",
  "SA11bsa054_u:6727": "parṣacchāradyabhayamapyapanetuṃ janasya hi // Bca_8.118 //",
  "SA11bsa054_u:6728": "duṣkarānna nivarteta yasmādabhyāsaśaktitaḥ /",
  "SA11bsa054_u:6729": "yasyaiva śravaṇātrāsastenaiva na vinā ratiḥ // Bca_8.119 //",
  "SA11bsa054_u:6730": "ātmānaṃ cāparāṃścaiva yaḥ śīghraṃ trātumicchati /",
  "SA11bsa054_u:6731": "sa caretparamaṃ guhyaṃ parātmaparivartanam // Bca_8.120 //",
  "SA11bsa054_u:6732": "yasminnātmanyatisnehādalpādapi bhayādbhayam /",
  "SA11bsa054_u:6733": "na dviṣetkastamātmānaṃ śatruvadho bhayāvahaḥ // Bca_8.121 //",
  "SA11bsa054_u:6734": "yo māndyakṣutpipāsādipratīkāracikīrṣayā /",
  "SA11bsa054_u:6735": "pakṣimatsyamṛgān hanti paripanthaṃ ca tiṣṭhati // Bca_8.122 //",
  "SA11bsa054_u:6736": "yo lābhasatkriyāhetoḥ pitarāvapi mārayet /",
  "SA11bsa054_u:6737": "ratnatrayasvamādadyādyenāvīcīndhano bhavet // Bca_8.123 //",
  "SA11bsa054_u:6738": "kaḥ paṇḍitastamātmānamicchedrakṣetprapūjayet //",
  "SA11bsa054_u:6739": "na paśyecchatruvaccainaṃ kaścainaṃ pratimānayet // Bca_8.124 //",
  "SA11bsa054_u:6740": "yadi dāsyāmi kiṃ bhokṣye ityātmārthe piśācatā /",
  "SA11bsa054_u:6741": "yadi bhokṣye kiṃ dadāmīti parārthe devarājatā // Bca_8.125 //",
  "SA11bsa054_u:6742": "ātmārthaṃ pīḍayitvānyaṃ narakādiṣu pacyate /",
  "SA11bsa054_u:6743": "ātmānaṃ pīḍayitvā tu parārthaṃ sarvasaṃpadaḥ // Bca_8.126 //",
  "SA11bsa054_u:6744": "durgatirnīcatā maurkhyaṃ yayaivātmonnatīcchayā /",
  "SA11bsa054_u:6745": "tāmevānyatra saṃkrāmya sugatiḥ satkṛtirmatiḥ // Bca_8.127 //",
  "SA11bsa054_u:6746": "(Bcp 163)",
  "SA11bsa054_u:6747": "ātmārthaṃ paramājñapya dāsatvādyanubhūyate /",
  "SA11bsa054_u:6748": "parārthaṃ tvenamājñapya svāmitvādyanubhūyate // Bca_8.128 //",
  "SA11bsa054_u:6749": "ye kecidduḥkhitā loke sarve te svasukhecchayā /",
  "SA11bsa054_u:6750": "ye kecitsukhitā loke sarve te 'nyasukhecchayā // Bca_8.129 //",
  "SA11bsa054_u:6751": "bahunā vā kimuktena dṛśyatāmidamantaram /",
  "SA11bsa054_u:6752": "svārthārthinaśca bālasya muneścānyārthakāriṇaḥ // Bca_8.130 //",
  "SA11bsa054_u:6753": "na nāma sādhyaṃ buddhatvaṃ saṃsāre 'pi kutaḥ sukham /",
  "SA11bsa054_u:6754": "svasukhasyānyaduḥkhena parivartamakurvataḥ // Bca_8.131 //",
  "SA11bsa054_u:6755": "āstāṃ tāvatparo loke dṛṣṭo 'pyartho na sidhyati /",
  "SA11bsa054_u:6756": "bhṛtyasyākurvataḥ karma svāmino 'dadato bhṛtim // Bca_8.132 //",
  "SA11bsa054_u:6757": "tyaktvānyonyasukhotpādaṃ dṛṣṭādṛṣṭasukhotsavam /",
  "SA11bsa054_u:6758": "anyonyaduḥkhānād ghoraṃ duḥkhaṃ gṛhṇanti mohitāḥ // Bca_8.133 //",
  "SA11bsa054_u:6759": "upadravā ye ca bhavanti loke yāvanti duḥkhāni bhayāni caiva /",
  "SA11bsa054_u:6760": "sarvāṇi tānyātmaparigraheṇa tatkiṃ mamānena parigraheṇa // Bca_8.134 //",
  "SA11bsa054_u:6761": "ātmānamaparityajya duḥkhaṃ tyaktuṃ na śakyate /",
  "SA11bsa054_u:6762": "yathāgnimaparityajya dāhaṃ tyaktuṃ na śakyate // Bca_8.135 //",
  "SA11bsa054_u:6763": "tasmātsvaduḥkhaśāntyarthaṃ paraduḥkhaśamāya ca /",
  "SA11bsa054_u:6764": "dadāmyanyebhya ātmānaṃ parān gṛhṇāmi cātmavat // Bca_8.136 //",
  "SA11bsa054_u:6765": "anyasaṃbaddhamasmīti niścayaṃ kuru he manaḥ /",
  "SA11bsa054_u:6766": "sarvasattvārthamutsṛjya nānyaccintyaṃ tvayādhunā // Bca_8.137 //",
  "SA11bsa054_u:6767": "na yuktaṃ svārthadṛṣṭyādi tadīyaiścakṣurādibhiḥ /",
  "SA11bsa054_u:6768": "na yuktaṃ syandituṃ svārthamanyadīyaiḥ karādibhiḥ // Bca_8.138 //",
  "SA11bsa054_u:6769": "tena sattvaparo bhūtvā kāye 'smin yadyadīkṣase /",
  "SA11bsa054_u:6770": "tattadevāpahatyāsmāt parebhyo hitamācara // Bca_8.139 //",
  "SA11bsa054_u:6771": "hīnādiṣvātmatāṃ kṛtvā paratvamapi cātmani /",
  "SA11bsa054_u:6772": "bhāvayerṣyāṃ ca mānaṃ ca nirvikalpena cetasā // Bca_8.140 //",
  "SA11bsa054_u:6773": "eṣa satkriyate nāhaṃ lābhī nāhamayaṃ yathā /",
  "SA11bsa054_u:6774": "stūyate 'hamahaṃ nindyo duḥkhito 'hamayaṃ sukhī // Bca_8.141 //",
  "SA11bsa054_u:6775": "ahaṃ karomi karmāṇi tiṣṭhatyeṣa tu susthitaḥ /",
  "SA11bsa054_u:6776": "ayaṃ kila mahāṃlloke nīco 'haṃ kila nirguṇaḥ // Bca_8.142 //",
  "SA11bsa054_u:6777": "(Bcp 164)",
  "SA11bsa054_u:6778": "kiṃ nirguṇena kartavyaṃ sarvasyātmā guṇānvitaḥ /",
  "SA11bsa054_u:6779": "santi te yeṣvahaṃ nīcaḥ santi te yeṣvahaṃ varaḥ // Bca_8.143 //",
  "SA11bsa054_u:6780": "śīladṛṣṭivipattyādikleśaśaktyā na madvaśāt /",
  "SA11bsa054_u:6781": "cikitsyo 'haṃ yathāśakti pīḍāpyaṅgīkṛtā mayā // Bca_8.144 //",
  "SA11bsa054_u:6782": "athāhamacikitsyo 'sya kasmānmāmavamanyase /",
  "SA11bsa054_u:6783": "kiṃ mamaitadguṇaiḥ kṛtyamātmā tu guṇavānayam // Bca_8.145 //",
  "SA11bsa054_u:6784": "durgativyālabaktrasthenaivāsya karuṇā jane /",
  "SA11bsa054_u:6785": "aparaṃ guṇamānena paṇḍitān vijigīṣate // Bca_8.146 //",
  "SA11bsa054_u:6786": "samamātmānamālokya yataḥ svādhikyavṛddhaye /",
  "SA11bsa054_u:6787": "kalahenāpi saṃsādhyaṃ lābhasatkāramātmanaḥ // Bca_8.147 //",
  "SA11bsa054_u:6788": "api sarvatra me loke bhaveyuḥ prakaṭā guṇāḥ /",
  "SA11bsa054_u:6789": "api nāma guṇā ye 'sya na śroṣyantyapi kecana // Bca_8.148 //",
  "SA11bsa054_u:6790": "chādyerannapi me doṣāḥ syānme pūjāsya no bhavet /",
  "SA11bsa054_u:6791": "sulabdhā adya me lābhāḥ pūjito 'hamayaṃ na tu // Bca_8.149 //",
  "SA11bsa054_u:6792": "paśyāmo muditāstāvaccirādenaṃ khalīkṛtam /",
  "SA11bsa054_u:6793": "hāsyaṃ janasya sarvasya nindyamānamitastataḥ // Bca_8.150 //",
  "SA11bsa054_u:6794": "asyāpi hi varākasya spardhā kila mayā saha /",
  "SA11bsa054_u:6795": "kimasya śrutametāvat prajñā rūpaṃ kulaṃ dhanam // Bca_8.151 //",
  "SA11bsa054_u:6796": "evamātmaguṇān śrutvā kīrtyamānānitastataḥ /",
  "SA11bsa054_u:6797": "saṃjātapulako hṛṣṭaḥ paribhokṣye sukhotsavam // Bca_8.152 //",
  "SA11bsa054_u:6798": "yadyapyasya bhavellābho grāhyo 'smābhirasau balāt /",
  "SA11bsa054_u:6799": "datvāsmai yāpanāmātramasmatkarma karoti cet // Bca_8.153 //",
  "SA11bsa054_u:6800": "sukhācca cyāvanīyo 'yaṃ yojyo 'smadvayathayā sadā /",
  "SA11bsa054_u:6801": "anena śataśaḥ sarve saṃsāravyathitā vayam // Bca_8.154 //",
  "SA11bsa054_u:6802": "aprameyā gatāḥ kalpāḥ svārthaṃ jijñāsatastava /",
  "SA11bsa054_u:6803": "śrameṇa mahatānena duḥkhameva tvayārjitam // Bca_8.155 //",
  "SA11bsa054_u:6804": "madvijñaptyā tathātrāpi pravartasvāvicārataḥ /",
  "SA11bsa054_u:6805": "drakṣyasyetadguṇān paścādbhūtaṃ hi vacanaṃ muneḥ // Bca_8.156 //",
  "SA11bsa054_u:6806": "abhaviṣyadidaṃ karma kṛtaṃ pūrvaṃ yadi tvayā /",
  "SA11bsa054_u:6807": "bauddhaṃ saṃpatsukhaṃ muktvā nābhaviṣyadiyaṃ daśā // Bca_8.157 //",
  "SA11bsa054_u:6808": "tasmādyathānyadīyeṣu śukraśoṇitabinduṣu /",
  "SA11bsa054_u:6809": "cakartha tvamahaṃkāraṃ tathānyeṣvapi bhāvaya // Bca_8.158 //",
  "SA11bsa054_u:6810": "(Bcp 165)",
  "SA11bsa054_u:6811": "anyadīyaścaro bhūtvā kāye 'smin yadyadīkṣase /",
  "SA11bsa054_u:6812": "tattadevāpahṛtyarthaṃ parebhyo hitamācara // Bca_8.159 //",
  "SA11bsa054_u:6813": "ayaṃ susthaḥ paro duḥstho nīcairanyo 'yamuccakaiḥ /",
  "SA11bsa054_u:6814": "paraḥ karotyayaṃ neti kuruṣverṣyāṃ tvamātmani // Bca_8.160 //",
  "SA11bsa054_u:6815": "sukhācca cyāvayātmānaṃ paraduḥkhe niyojaya /",
  "SA11bsa054_u:6816": "kadāyaṃ kiṃ karotīti chala(phala)",
  "SA11bsa054_u:6817": "masya nirūpaya // Bca_8.161 //",
  "SA11bsa054_u:6818": "anyenāpi kṛtaṃ doṣaṃ pātayāsyaiva mastake /",
  "SA11bsa054_u:6819": "alpamapyasya doṣaṃ ca prakāśaya mahāmuneḥ // Bca_8.162 //",
  "SA11bsa054_u:6820": "anyādhikayaśovādairyaśo 'sya malinīkuru /",
  "SA11bsa054_u:6821": "nikṛṣṭadāsavaccainaṃ sattvakāryeṣu vāhaya // Bca_8.163 //",
  "SA11bsa054_u:6822": "nāgantukaguṇāṃśena stutyo doṣamayo hyayam /",
  "SA11bsa054_u:6823": "yathā kaścinna jānīyādguṇamasya tathā kuru // Bca_8.164 //",
  "SA11bsa054_u:6824": "saṃkṣepādyadyadātmārthe pareṣvapakṛtaṃ tvayā /",
  "SA11bsa054_u:6825": "tattadātmani sattvārthe vyasanaṃ vinipātaya // Bca_8.165 //",
  "SA11bsa054_u:6826": "naivotsāho 'sya dātavyo yenāyaṃ mukharo bhavet /",
  "SA11bsa054_u:6827": "sthāpyo navavadhūvṛttau hrīto bhīto 'tha saṃvṛtaḥ // Bca_8.166 //",
  "SA11bsa054_u:6828": "evaṃ kuruṣva tiṣṭhaivaṃ na kartavyamidaṃ tvayā /",
  "SA11bsa054_u:6829": "evameva vaśaḥ kāryo nigrāhyastadatikrame // Bca_8.167 //",
  "SA11bsa054_u:6830": "athaivamucyamāne 'pi citta nedaṃ kariṣyasi /",
  "SA11bsa054_u:6831": "tvāmeva nigrahīṣyāmi sarvadoṣāstvadāśritāḥ // Bca_8.168 //",
  "SA11bsa054_u:6832": "kva yāsyasi mayā dṛṣṭaḥ sarvadarpānnihanmi te /",
  "SA11bsa054_u:6833": "anyo 'sau pūrvakaḥ kālastvayā yatrāsmi nāśitaḥ // Bca_8.169 //",
  "SA11bsa054_u:6834": "adyāpyasti mama svārtha ityāśāṃ tyaja sāṃpratam /",
  "SA11bsa054_u:6835": "tvaṃ vikrīto mayānyeṣu bahukhedamacintayan // Bca_8.170 //",
  "SA11bsa054_u:6836": "tvāṃ sattveṣu na dāsyāmi yadi nāma pramodataḥ /",
  "SA11bsa054_u:6837": "tvaṃ māṃ narakapāleṣu pradāsyasi na saṃśayaḥ // Bca_8.171 //",
  "SA11bsa054_u:6838": "evaṃ cānekadhā datvā tvayāhaṃ vyathitaściram /",
  "SA11bsa054_u:6839": "nihanmi svārthaceṭaṃ tvāṃ tāni vairāṇyanusmaran // Bca_8.172 //",
  "SA11bsa054_u:6840": "na kartavyātmani prītiryadyātmaprītirasti te /",
  "SA11bsa054_u:6841": "yadyātmā rakṣitavyo 'yaṃ rakṣitavyo na yujyate // Bca_8.173 //",
  "SA11bsa054_u:6842": "yathā yathāsya kāyasya kriyate paripālanam /",
  "SA11bsa054_u:6843": "sukumārataro bhūtvā patatyeva tathā tathā // Bca_8.174 //",
  "SA11bsa054_u:6844": "(Bcp 166)",
  "SA11bsa054_u:6845": "asyaivaṃ patitasyāpi sarvāpīyaṃ vasuṃdharā /",
  "SA11bsa054_u:6846": "nālaṃ pūrayituṃ vāñchāṃ tatko 'syecchāṃ kariṣyati // Bca_8.175 //",
  "SA11bsa054_u:6847": "aśakyamicchataḥ kleśa āśābhaṅgaśca jāyate /",
  "SA11bsa054_u:6848": "nirāśo yastu sarvatra tasya saṃpadajīrṇikā // Bca_8.176 //",
  "SA11bsa054_u:6849": "tasmānna prasaro deyaḥ kāyasyecchābhivṛddhaye /",
  "SA11bsa054_u:6850": "bhadrakaṃ nāma tadvastu yadiṣṭatvānna gṛhyate // Bca_8.177 //",
  "SA11bsa054_u:6851": "bhasmaniṣṭhāvasāneyaṃ niśceṣṭānyena cālyate /",
  "SA11bsa054_u:6852": "aśucipratimā ghorā kasmādatra mamāgrahaḥ // Bca_8.178 //",
  "SA11bsa054_u:6853": "kiṃ mamānena yantreṇa jīvinā vā mṛtena vā /",
  "SA11bsa054_u:6854": "loṣṭādeḥ ko viśeṣo 'sya hāhaṃkāraṃ na naśyasi // Bca_8.179 //",
  "SA11bsa054_u:6855": "śarīrapakṣapātena vṛthā duḥkhamupārjyate /",
  "SA11bsa054_u:6856": "kimasya kāṣṭhatulyasya dveṣeṇānunayena vā // Bca_8.180 //",
  "SA11bsa054_u:6857": "mayā vā pālitasyaivaṃ gṛdhrādyairbhakṣitasya vā /",
  "SA11bsa054_u:6858": "na ca sneho na ca dveṣastatra snehaṃ karomi kim // Bca_8.181 //",
  "SA11bsa054_u:6859": "roṣo yasya khalīkārāttoṣo yasya ca pūjayā /",
  "SA11bsa054_u:6860": "sa eva cenna jānāti śramaḥ kasya kṛtena me // Bca_8.182 //",
  "SA11bsa054_u:6861": "imaṃ ye kāyamicchanti te 'pi me suhṛdaḥ kila /",
  "SA11bsa054_u:6862": "sarve svakāyamicchanti te 'pi kasmānna me priyāḥ // Bca_8.183 //",
  "SA11bsa054_u:6863": "tasmānmayānapekṣeṇa kāyastyakto jagaddhite /",
  "SA11bsa054_u:6864": "ato 'yaṃ bahudoṣo 'pi dhāryate karmabhāṇḍavat // Bca_8.184 //",
  "SA11bsa054_u:6865": "tenālaṃ lokacaritaiḥ paṇḍitānanuyāmyaham /",
  "SA11bsa054_u:6866": "apramādakathāṃ smṛtvā styānamiddhaṃ nivārayan // Bca_8.185 //",
  "SA11bsa054_u:6867": "tasmādāvaraṇaṃ hantuṃ samādhānaṃ karomyaham /",
  "SA11bsa054_u:6868": "vimārgāccittamākṛṣya svālambananirantaram // Bca_8.186 //",
  "SA11bsa054_u:6869": "bodhicaryāvatāre dhyānapāramitā nāma aṣṭamaḥ paricchedaḥ /",
  "SA11bsa054_u:6870": "(Bcp 167)",
  "SA11bsa054_u:6871": "9. prajñāpāramitā nāma navamaḥ paricchedaḥ //",
  "SA11bsa054_u:6872": "yā nirlepatayā niruttarapadaṃ sarvaprapañcojjhitā",
  "SA11bsa054_u:6873": "prajñāpāramitādisaṃvṛtipadairākhyāyate 'nāsravā /",
  "SA11bsa054_u:6874": "yāṃ samyakpratipadya nirmaladhiyo yāntyuttamāṃ nirvṛtiṃ",
  "SA11bsa054_u:6875": "tāṃ natvā vidhivat karomi vivṛtiṃ tasyāḥ prasannaiḥ padaiḥ // *1 //",
  "SA11bsa054_u:6876": "yatrācāryo guṇanidhirasau śāntidevaḥ prakāśaṃ",
  "SA11bsa054_u:6877": "vaktuṃ śaktaḥ pravacanamahāmbhodhipāraṃ prayātaḥ /",
  "SA11bsa054_u:6878": "kiṃ tasyārthaṃ hatamatirahaṃ vaktumīśastathāpi",
  "SA11bsa054_u:6879": "prajñābhyāsātsukṛtamasamaṃ yattato 'smi pravṛttaḥ // *2 //",
  "SA11bsa054_u:6880": "na nāma kācidguṇaleśavāsanā materna me 'sti pratibhāguṇo 'rjitaḥ /",
  "SA11bsa054_u:6881": "tathāpi sanmitraniṣevaṇāphalaṃ yadeva me tādṛśi vāk prasarpati // *3 //",
  "SA11bsa054_u:6882_0": "atha yo nāma kaścid gotraviśeṣāt paryupāsitakalyāṇamitratayā trijagatparyāpannasamastajanaduḥkhaduḥkhī",
  "SA11bsa054_u:6882_1": "sarvaprāṇabhṛtāṃ niḥśeṣaduḥkhasamuddharaṇāśayaḥ svasukhanirapekṣaḥ tatpraśamopāyabhūtaṃ",
  "SA11bsa054_u:6882_2": "buddhatvameva manyamānaḥ tatprāptivāñchayā samutpāditabodhicitto mahātmā saugatapadasādhanopāyabhūtasaṃbhāradvayaparipūraṇārthaṃ",
  "SA11bsa054_u:6882_3": "krameṇa dānādiṣu pravartate /",
  "SA11bsa054_u:6883_0": "tasya tathā pravartamānasya samyakpratipannaśamathasyāpi dānādayaḥ prajñāvikalatayā",
  "SA11bsa054_u:6883_1": "jagadarthasaṃpādananidānaṃ buddhatvaṃ nāvahantītyabhisaṃdhāya avaśyaṃ saṃsāraduḥkhanirmokśārthinā",
  "SA11bsa054_u:6883_2": "prajñotpādanāya yatitavyam / yathoktam-",
  "SA11bsa054_u:6884": "śamathena vipaśyanāsuyuktaḥ",
  "SA11bsa054_u:6885": "[8.4]",
  "SA11bsa054_u:6886": "ityādi / tatra śamathapratipādanaṃ kṛtam /",
  "SA11bsa054_u:6887": "idānīṃ tadanantaraprāptāṃ vipaśyanāṃ prajñāparanāmadheyāṃ pratipādayannāha-",
  "SA11bsa054_u:6888": "imaṃ parikaraṃ sarvaṃ prajñārthaṃ hi munirjagau /",
  "SA11bsa054_u:6889": "tasmādutpādayetprajñāṃ duḥkhanivṛttikāṅkṣayā // Bca_9.1 //",
  "SA11bsa054_u:6890": "imamiti samanantaramiha śāstre lakṣaṇataḥ pratipāditaṃ dānādikamidaṃtayā pratyakṣatayā parāmṛśati /",
  "SA11bsa054_u:6891": "parikaramiti parivāraṃ paricchedam /",
  "SA11bsa054_u:6892": "saṃbhāramiti yāvat /",
  "SA11bsa054_u:6893": "sarvamuktaprakāramanyacca /",
  "SA11bsa054_u:6894": "(Bcp 168) prajñārtha hi munirjagāviti saṃbandhaḥ /",
  "SA11bsa054_u:6895": "prajñā yathāvasthitapratītyasamutpannavastutattvapravicayalakṣaṇā,",
  "SA11bsa054_u:6896": "saiva arthaḥ prayojanaṃ saṃbodhihetubhāvopanāyakatayā yasya dānādilakṣaṇasya parikarasya sa tathā, tamiti /",
  "SA11bsa054_u:6897": "dānapāramitādiṣu dharmapravicayasvabhāvāyāḥ prajñāyāḥ pradhānatvāt /",
  "SA11bsa054_u:6898": "tathā hi dānaṃ saṃbuddhabodhiprāptaye prathamaṃ kāraṇam,",
  "SA11bsa054_u:6899": "puṇyasaṃbhārāntarbhūtatvāt /",
  "SA11bsa054_u:6900": "tacca śīlālaṃkṛtameva sugatiparaṃparāṃ sukhabhogopakaraṇasaṃpannāmāvahadanuttarajñānapratilambhahetuḥ /",
  "SA11bsa054_u:6901": "kṣāntirapi tadvipakṣabhūtapratighapratipakṣatayā dānaśīlasukṛtamayaṃ saṃbhāramanupālayantī sugatatvādhigataye saṃpravartate /",
  "SA11bsa054_u:6902": "etacca śubhaṃ dānāditritayasaṃbhūtaṃ puṇyasaṃbhārākhyaṃ vīryamantareṇa na bhavatīti tadapi ubhayasaṃbhārakāraṇatayā sarvāvaraṇaprahāṇāya samupajāyate /",
  "SA11bsa054_u:6903": "samāhitacittasya ca yathābhūtaparijñānamutpadyata iti dhyānapāramitāpi anuttarajñānaheturupapadyate /",
  "SA11bsa054_u:6904": "evamete dānādayaḥ satkṛtya saṃbhṛtā api prajñāmantareṇa saugatapadādhigamahetavo na bhavantīti nāpi pāramitāvyapadeśaṃ labhante /",
  "SA11bsa054_u:6905": "prajñākṛtapariśuddhibhājaḥ punaḥ avyāhatodārapravṛttitayā tadanukūlamanuvartamānāḥ taddhetubhāvamadhigacchanti,",
  "SA11bsa054_u:6906": "pāramitānāmadheyaṃ ca labhante /",
  "SA11bsa054_u:6907_0": "tathā dātṛdeyapratigrāhakāditritayānupalambhayogena prajñāpariśodhitāḥ sādaranirantaradīrghakālamabhyasyamānāḥ",
  "SA11bsa054_u:6907_1": "prakarṣaparyantamupagacchantaḥ avidyāpravartitasakalavikalpajālamalarahitaṃ kleśajñeyāvaraṇavinirmuktamubhayanairātmyādhigamasvabhāvaṃ",
  "SA11bsa054_u:6907_2": "sarvasvaparahitasaṃpadādhārabhūtaṃ paramārthatattvātmakaṃ tathāgatadharmakāyamabhinirvartayantīti",
  "SA11bsa054_u:6907_3": "prajñāpradhānā dānādayo guṇā ucyante //",
  "SA11bsa054_u:6908": "na caitadvaktavyam- yadi prajñā pradhānaṃ dānādīnām,",
  "SA11bsa054_u:6909": "saiva kevalā saṃbodhisādhanamastu,",
  "SA11bsa054_u:6910": "kimaparairdānādibhiriti /",
  "SA11bsa054_u:6911": "tadanyeṣāmupayogasya varṇitatvāt,",
  "SA11bsa054_u:6912": "kevalaṃ netravikalā iva dānādayaḥ prajñānetṛkā eva yathābhimatāṃ saugatīṃ bhūmimabhisarantīti prajñopanāyakā ucyante,",
  "SA11bsa054_u:6913": "na tu prajñaiva kevalā samyaksaṃbodhisādhanam /",
  "SA11bsa054_u:6914": "tasmāddānādiparikaraḥ prajñārthaḥ iti siddham //",
  "SA11bsa054_u:6915": "sarvakalpanāvirahāt samāropāpavādāntadvayamaunāt aśaikṣakāyavāṅmanaḥkarmalakṣaṇamaunatrayayogādvā munirbuddho bhagavān /",
  "SA11bsa054_u:6916": "triduḥkhatāduḥkhitasarvajagatparitrāṇādhyāśayo jagau jagāda /",
  "SA11bsa054_u:6917": "uktavānityarthaḥ /",
  "SA11bsa054_u:6918": "āryaprajñāpāramitādisūtrānteṣu prajñārthamuktavān krameṇa dānādiparikaram /",
  "SA11bsa054_u:6919": "yathoktamāryaśatasāhasrayāṃ prajñāpāramitāyām-",
  "SA11bsa054_u:6920": "tadyathāpi nāma subhūte sūryamaṇḍalaṃ candramaṇḍalaṃ ca caturṣu dvīpeṣu karma karoti,",
  "SA11bsa054_u:6921": "caturaśca dvīpānanugacchati anuparivartate,",
  "SA11bsa054_u:6922": "evameva subhūte prajñāpāramitā pañcasu pāramitāsu karma karoti,",
  "SA11bsa054_u:6923": "pañca pāramitā anugacchati,",
  "SA11bsa054_u:6924": "anuparivartate,",
  "SA11bsa054_u:6925": "prajñāpāramitāvirahitatvāt pañca pāramitāḥ pāramitānāmadheyaṃ na labhante /",
  "SA11bsa054_u:6926": "tadyathāpi nāma subhūte rājā cakravartī virahitaḥ saptabhī ratnai ścakravartināmadheyaṃ na labhate,",
  "SA11bsa054_u:6927": "evameva subhūte pañca pāramitāḥ prajñāpāramitāvirahitatvānna pāramitānāmadheyaṃ labhante /",
  "SA11bsa054_u:6928": "tadyathāpi nāma subhūte yāḥ kāścana kunadyaḥ,",
  "SA11bsa054_u:6929": "sarvāstā yena gaṅgā mahānadī tenānugacchanti /",
  "SA11bsa054_u:6930": "tā gaṅgayā mahānadyā sārdhaṃ mahāsamudramanugacchanti,",
  "SA11bsa054_u:6931": "evameva subhūte pañca pāramitāḥ prajñāpāramitāparigṛhītā yena sarvākārajñatā tenānugacchanti /",
  "SA11bsa054_u:6932": "iti vistaraḥ //",
  "SA11bsa054_u:6933": "(Bcp 169)",
  "SA11bsa054_u:6934": "punaścoktam-",
  "SA11bsa054_u:6935": "iyaṃ kauśika prajñāpāramitā bodhisattvānāṃ mahāsattvānāṃ dānapāramitāmabhibhavati,",
  "SA11bsa054_u:6936": "śīlapāramitāmabhibhavati,",
  "SA11bsa054_u:6937": "kṣāntipāramitāmabhibhavati,",
  "SA11bsa054_u:6938": "[vīryapāramitāmabhibhavati,",
  "SA11bsa054_u:6939": "] dhyānapāramitāmabhibhavati /",
  "SA11bsa054_u:6940": "tadyathāpi nāma kauśika jātyandhānāṃ śataṃ vā sahasraṃ vā apariṇāyakānāmabhavyaṃ mārgāvataraṇāya,",
  "SA11bsa054_u:6941": "kutaḥ punarnagarānupraveśāya,",
  "SA11bsa054_u:6942": "evameva kauśika acakṣuṣkāḥ pañca pāramitā jātyandhabhūtā bhavanti vinā prajñāpāramitayā apariṇāyakāḥ,",
  "SA11bsa054_u:6943": "vinā prajñāpāramitayā abhavyā bodhimārgāvataraṇāya,",
  "SA11bsa054_u:6944": "kuta eva sarvākārajñatānagarānupraveśāya /",
  "SA11bsa054_u:6945": "yadā punaḥ kauśika pañca pāramitāḥ prajñāpāramitāparigṛhītā bhavanti,",
  "SA11bsa054_u:6946": "tadā etāḥ pañca pāramitāḥ sacakṣuṣkā bhavanti /",
  "SA11bsa054_u:6947": "prajñāpāramitāparigṛhītāścaitāḥ pañca pāramitāḥ pāramitānāmadheyaṃ labhante //",
  "SA11bsa054_u:6948": "iti vistaraḥ //",
  "SA11bsa054_u:6949": "evamanyatrāpi yathāsūtramavagantavyam / uktaṃ ca-",
  "SA11bsa054_u:6950": "sarvapāramitābhistvaṃ nirmalābhiranindite /",
  "SA11bsa054_u:6951": "candralekheva tārābhiranuyātāsi sarvadā //",
  "SA11bsa054_u:6952": "iti // [prajñāpāramitāstava-8]",
  "SA11bsa054_u:6953": "athavā- imamiti samanantaraprakrāntarūpaṃ śamathātmakaṃ prabandham /",
  "SA11bsa054_u:6954": "parikaramiti prajñāsamutthāpakatayā tatkāraṇasaṃdohaṃ pīṭhikābandhaṃ ca /",
  "SA11bsa054_u:6955": "prajñārthamiti prajñaiva pūrvoktā arthaḥ prayojanaṃ sādhyatayā yasya tam /",
  "SA11bsa054_u:6956": "śamathapariśodhitacittasaṃtāne prajñāyāḥ prādurbhāvāt supraśodhitakṣetre sasyaniṣpattivat /",
  "SA11bsa054_u:6957": "yathoktaṃ śikśāsamuccaye-",
  "SA11bsa054_u:6958": "kiṃ punarasya śamathasya māhātmyam?",
  "SA11bsa054_u:6959": "yathābhūtajñānajananaśaktiḥ /",
  "SA11bsa054_u:6960": "yasmāt-",
  "SA11bsa054_u:6961": "samāhito yathābhūtaṃ jānātītyuktavān muniḥ /",
  "SA11bsa054_u:6962": "iti // [śikṣāsamuccayakārikā-9]",
  "SA11bsa054_u:6963": "etadapi dharmasaṃgītāvuktam-",
  "SA11bsa054_u:6964": "samāhitacetaso yathābhūtadarśanaṃ bhavati /",
  "SA11bsa054_u:6965": "yathābhūtadarśino bodhisattvasya sattveṣu mahākaruṇā pravartate /",
  "SA11bsa054_u:6966": "idaṃ mayā samādhimukhaṃ sarvasattvānāṃ niṣpādayitavyam /",
  "SA11bsa054_u:6967": "sa tayā mahākaruṇayā saṃcodyamāno 'dhiśīlamadhicittamadhiprajñaṃ ca śikṣāḥ paripūrya anuttarāṃ samyaksaṃbodhimabhisaṃbudhyate /",
  "SA11bsa054_u:6968": "iti vistaraḥ //",
  "SA11bsa054_u:6969": "hiriti yasmāt prajñārthaṃ dānādiparikaraṃ śamathātmakaparikaraṃ vā munirjagau,",
  "SA11bsa054_u:6970": "tasmādutpādayet prajñāmiti yojanīyam /",
  "SA11bsa054_u:6971": "utpādayediti niṣpādayet sākṣātkuryāt bhāvayeta sevayet bahulīkuryādvā //",
  "SA11bsa054_u:6972": "sā ca prajñā dvividhāhetubhūtā phalabhūtā ca /",
  "SA11bsa054_u:6973": "hetubhūtāpi dvividhā adhimukticaritasya ca bhūmipraviṣṭasya ca bodhisattvasya /",
  "SA11bsa054_u:6974": "phalabhūtā tu sarvākāravaropetā sarvadharmaśūnyatādhigamasvabhāvā (Bcp 170)",
  "SA11bsa054_u:6975": "animittayogena /",
  "SA11bsa054_u:6976": "tatra prathamato hetubhūtā śrutacintābhāvanāmayī krameṇa abhyāsādbhūmipraviṣṭasya prajñāṃ nirvartayati /",
  "SA11bsa054_u:6977": "sā ca aparāparabhūmipratilambhayogena prakarṣamabhivardhayantī yāvadubhayāvaraṇavigamāt sakalakalpanājālavigatabuddhatvasvabhāvaprajñāṃ niṣpādayati /",
  "SA11bsa054_u:6978": "ata evāhaduḥkhanivṛttikāṅkṣayeti /",
  "SA11bsa054_u:6979": "duḥkhasya pañcagatisaṃgṛhītasattvarāśigatasya svātmagatasya ca sāṃsārikasya jātivyādhijarāmaraṇasvabhāvasya priyaviprayogāpriyasaṃprayogaparyeṣyamāṇalābhavighāta lakṣaṇasya,",
  "SA11bsa054_u:6980": "saṃkṣepataḥ pañcopādānaskandhātmakasya ca,",
  "SA11bsa054_u:6981": "nivṛttiḥ nirvāṇam upaśamaḥ /",
  "SA11bsa054_u:6982": "punaranutpattidharmakatayā ātyantikasamuccheda ityarthaḥ /",
  "SA11bsa054_u:6983": "tasyāḥ kāṅkṣayā abhilāṣeṇa /",
  "SA11bsa054_u:6984": "chandeneti yāvat /",
  "SA11bsa054_u:6985": "tathāhi viparyāsasaṃjñino 'satsattvasamāropābhiniveśavaśādātmātmīyagrahapravṛtterayoniśomanasikāraprasūto rāgādikleśagaṇaḥ samupajāyate,",
  "SA11bsa054_u:6986": "tasmāt karma,",
  "SA11bsa054_u:6987": "tato janma,",
  "SA11bsa054_u:6988": "tataśca vyādhijarāmaraṇaśokaparidevaduḥkhadaurmanasyopāyāsāśca prajāyante /",
  "SA11bsa054_u:6989": "evamasya kevalasya mahato duḥkhaskandhasya samudayo bhavati /",
  "SA11bsa054_u:6990": "tadevamanulomākāraṃ pratītyasamutpādaṃ samyakprajñayā vyavalokayataḥ,",
  "SA11bsa054_u:6991_0": "punastameva nirātmakamasvāmikaṃ māyāmarīcigandharvanagarasvapnapratibimbādisamānākāratayā",
  "SA11bsa054_u:6991_1": "paramārthato niḥsvabhāvaṃ paśyato yathābhūtaparijñānāttadvipakṣātmakatayā mohasvabhāvamavidyābhavāṅgaṃ nivartate,",
  "SA11bsa054_u:6992": "avidyānirodhāttatpratyayāḥ saṃskārā nirudhyante /",
  "SA11bsa054_u:6993": "evaṃ pūrvapūrvasya kāraṇabhūtasya nirodhāduttarottarakāryabhūtasya nirodho veditavyaḥ /",
  "SA11bsa054_u:6994": "yāvajjātinirodhājjarāmaraṇaśokaparidevaduḥkhadaurmanasyopāyāsāśca nirudhyante /",
  "SA11bsa054_u:6995": "evamasya kevalasya mahato duḥkhaskandhasya nirodho bhavati /",
  "SA11bsa054_u:6996": "tatra avidyā tṛṣṇopādānaṃ ca kleśavartmano vyavacchedaḥ /",
  "SA11bsa054_u:6997": "saṃskārā bhavaśca karmavartmano vyavacchedaḥ /",
  "SA11bsa054_u:6998": "pariśiṣṭānyaṅgāni duḥkhavartmano vyavacchedaḥ /",
  "SA11bsa054_u:6999": "pūrvāntāparāntanirodho nirodhavartmano vyavacchedaḥ /",
  "SA11bsa054_u:7000": "evameva trivartma nirātmakam ātmātmīyarahitaṃ saṃbhavati ca saṃbhavayogena,",
  "SA11bsa054_u:7001": "vibhavati ca vibhavayogena,",
  "SA11bsa054_u:7002": "svabhāvānnaḍakalāpasadṛśa iti /",
  "SA11bsa054_u:7003": "etacca uttaratra vistareṇa yuktayāgamābhyāṃ pratipādayiṣyate //",
  "SA11bsa054_u:7004_0": "tadevaṃ prajñayā svapnamāyādisvabhāvaṃ saṃskṛtaṃ pratyavekṣamāṇasya sarvadharmāṇāṃ",
  "SA11bsa054_u:7004_1": "niḥsvabhāvatayā pratipatteḥ paramārthādhigamāt savāsananiḥśeṣadoṣarāśivinivṛttirbhavatīti",
  "SA11bsa054_u:7004_2": "sarvaduḥkhopaśamahetuḥ prajñā upapadyate //",
  "SA11bsa054_u:7005": "yathā ca yuktyāgamābhyāṃ vicārayataḥ aviparītavastutattvapravicayaḥ samupajāyate,",
  "SA11bsa054_u:7006": "tadupadarśayituṃ satyadvayavyavasthāmāha saṃvṛtirityādi-",
  "SA11bsa054_u:7007": "saṃvṛtiḥ paramārthaśca satyadvayamidaṃ matam /",
  "SA11bsa054_u:7008": "buddheragocarastattvaṃ buddhiḥ saṃvṛtirucyate // Bca_9.2 //",
  "SA11bsa054_u:7009": "saṃvriyate āvriyate yathābhūtaparijñānaṃ svabhāvāvaraṇādāvṛtaprakāśanācca anayeti saṃvṛtiḥ /",
  "SA11bsa054_u:7010": "avidyā moho viparyāsa iti paryāyāḥ /",
  "SA11bsa054_u:7011": "avidyā hi asatpadārthasvarūpāropikā svabhāvadarśanāvaraṇātmikā ca satī saṃvṛtirupapadyate /",
  "SA11bsa054_u:7012": "yaduktamāryaśālistambasūtre-",
  "SA11bsa054_u:7013": "(Bcp 171)",
  "SA11bsa054_u:7014": "punaraparam- tattve 'pratipattiḥ mithyāpratipattiḥ,",
  "SA11bsa054_u:7015": "ajñānamavidyā / iti /",
  "SA11bsa054_u:7016": "uktaṃ ca-",
  "SA11bsa054_u:7017": "abhūtaṃ khyāpayatyarthaṃ bhūtamāvṛtya vartate /",
  "SA11bsa054_u:7018": "avidyā jāyamānaiva kāmalātaṅkavṛttivat //",
  "SA11bsa054_u:7019": "iti /",
  "SA11bsa054_u:7020": "tadupadarśitaṃ ca pratītyasamutpannaṃ vasturūpaṃ saṃvṛtirucyate /",
  "SA11bsa054_u:7021": "tadeva lokasaṃvṛtisatyamityamidhīyate lokasyaiva saṃvṛtyā tat satyamiti kṛtvā / yaduktam-",
  "SA11bsa054_u:7022": "mohaḥ svabhāvāvaraṇādi saṃvṛtiḥ satyaṃ tayā khyāti yadeva kṛtrimam /",
  "SA11bsa054_u:7023": "jagāda tatsaṃvṛtisatyamityasau muniḥ padārthaṃ kṛtakaṃ ca saṃvṛtim //",
  "SA11bsa054_u:7024": "iti / [ma. a. 6.28]",
  "SA11bsa054_u:7025": "sā ca saṃvṛtirdvividhā lokata eva,",
  "SA11bsa054_u:7026": "tathyasaṃvṛtirmithyāsaṃvṛtiśceti /",
  "SA11bsa054_u:7027": "tathā hi kiṃcit pratītyajātaṃ nīlādikaṃ vasturūpamadoṣavadindriyairūpalabdhaṃ lokata eva satyam,",
  "SA11bsa054_u:7028": "māyāmarīcipratibimbādviṣu pratītya samupajātamapi doṣavadindriyopalabdhaṃ yathāsvaṃ tīrthikasiddhāntaparikalpitaṃ ca lokata eva mithyā / taduktam-",
  "SA11bsa054_u:7029": "vinopaghātena yadindriyāṇāṃ ṣaṇṇāmapi grāhyamavaiti lokaḥ /",
  "SA11bsa054_u:7030": "satyaṃ hi tallokata evaṃ śeṣaṃ vikalpitaṃ lokata eva mithyā //",
  "SA11bsa054_u:7031": "iti / [ma. a. 6.25]",
  "SA11bsa054_u:7032": "etattadubhayamapi samyagdṛśāmāryāṇāṃ mṛṣā,",
  "SA11bsa054_u:7033": "paramārthadaśāyāṃ saṃvṛtisatyālīkatvāt /",
  "SA11bsa054_u:7034": "etat samanantarameva upapattyā pratipādayiṣyāmaḥ /",
  "SA11bsa054_u:7035": "tasmādavidyāvatāṃ vastusvabhāvo na pratibhāsate iti //",
  "SA11bsa054_u:7036": "paramaḥ uttamaḥ arthaḥ paramārthaḥ,",
  "SA11bsa054_u:7037": "akṛtrimaṃ vasturūpam,",
  "SA11bsa054_u:7038": "yadadhigamāt sarvāvṛtivāsanānu saṃdhikleśaprahāṇaṃ bhavati /",
  "SA11bsa054_u:7039": "sarvadharmāṇāṃ niḥsvabhāvatā,",
  "SA11bsa054_u:7040": "śūnyatā,",
  "SA11bsa054_u:7041": "tathatā,",
  "SA11bsa054_u:7042": "bhūtakoṭiḥ,",
  "SA11bsa054_u:7043": "dharmadhāturityādiparyāyāḥ /",
  "SA11bsa054_u:7044": "sarvasya hi pratītyasamutpannasya padārthasya niḥsvabhāvatā pāramārthikaṃ rūpam,",
  "SA11bsa054_u:7045": "yathāpratibhāsaṃ sāṃvṛtasyānupapannatvāt /",
  "SA11bsa054_u:7046": "tathā hi- na tāvat yathāparidṛśyamānarūpeṇa satsvabhāvo bhāvaḥ,",
  "SA11bsa054_u:7047": "tasya uttarakālamanavasthānāt,",
  "SA11bsa054_u:7048": "svabhāvasya ca sarvadā anāgantukatayā avicalitarūpatvāt /",
  "SA11bsa054_u:7049": "yo hi yasya svabhāvaḥ,",
  "SA11bsa054_u:7050": "sa kathaṃ kadācidapi nivarteta?",
  "SA11bsa054_u:7051": "anyathā tasya svabhāvatāhāniprasaṅgānniḥsvabhāvataiva syāt /",
  "SA11bsa054_u:7052": "nāpi sa utpadyamānaḥ satsvabhāvarūpeṇa kutaścidāgacchati,",
  "SA11bsa054_u:7053": "nirudhyamāno vā kvacit saṃnicayaṃ gacchati,",
  "SA11bsa054_u:7054": "api tu hetupratyayasāmagrīṃ pratītya māyāvadutpadyate,",
  "SA11bsa054_u:7055": "tadvaikalyato nirudhyate ca /",
  "SA11bsa054_u:7056": "hetupratyayasāmagrīṃ pratītya jātasya parāyattātmalābhasyapratibimbasyeva (Bcp 172)",
  "SA11bsa054_u:7057": "kutaḥ satsvabhāvatā?",
  "SA11bsa054_u:7058": "na ca kasyacit padārthasya paramārthato hetupratyayasāmagrītaḥ samutpattiḥ saṃbhavati,",
  "SA11bsa054_u:7059": "tasyā api aparasāmagrījanitātmatayā parāyattātmalābhāyā niḥsvabhāvatvāt /",
  "SA11bsa054_u:7060": "evamanyasyāḥ pūrvapūrvāyāḥ svasvakāraṇasāmagrījanyatayā niḥsvabhāvatā draṣṭavyā /",
  "SA11bsa054_u:7061": "itthaṃ kāraṇānurūpaṃ kāryamicchatā kathaṃ niḥsvabhāvāt sasvabhāvasyotpattirabhyupetavyā?",
  "SA11bsa054_u:7062": "yadvakṣyati-",
  "SA11bsa054_u:7063": "māyayā nirmitaṃ yacca hetubhiryacca nirmitam /",
  "SA11bsa054_u:7064": "āyāti tatkutaḥ kutra yāti ceti nirūpyatām //",
  "SA11bsa054_u:7065": "yadanyasaṃnidhānena dṛṣṭaṃ na tadabhāvataḥ /",
  "SA11bsa054_u:7066": "pratibimbasame tasmin kṛtrime satyatā katham //",
  "SA11bsa054_u:7067": "iti /",
  "SA11bsa054_u:7068": "uktaṃ ca-",
  "SA11bsa054_u:7069": "yaḥ pratyayairjāyati sa hyajāto na tasya utpādu sabhāvato 'sti /",
  "SA11bsa054_u:7070": "yaḥ pratyayādhīnu sa śūnya ukto yaḥ śūnyatāṃ jānati so 'pramattaḥ //",
  "SA11bsa054_u:7071": "iti / [anavataptahradāpasaṃkramaṇasūtram]",
  "SA11bsa054_u:7072": "iti śūnyebhya eva śūnyā dharmāḥ prabhavanti dharmebhya iti //",
  "SA11bsa054_u:7073": "na ca svaparobhayarūpahetunibandhanamahetunibandhanaṃ vā bhāvasya janma atipeśalamupapadyate /",
  "SA11bsa054_u:7074": "tathā hi ātmasvarūpaṃ bhāvānāṃ svajanmanimittaṃ bhavet,",
  "SA11bsa054_u:7075": "niṣpannamaniṣpannaṃ vā bhavet /",
  "SA11bsa054_u:7076": "na tāvanniṣpannasya sataḥ svātmani kāraṇatā,",
  "SA11bsa054_u:7077": "tasya sarvātmanā svayaṃ niṣpannatvāt kva punarasya vyāpāro 'stu?",
  "SA11bsa054_u:7078": "utpādyasya punarasyāniṣpannasyānyasya svabhāvasyābhāvāt,",
  "SA11bsa054_u:7079": "ekasya cāsya niraṃśatvāt /",
  "SA11bsa054_u:7080": "na ca paścādutpadyamānasyāparasya tatsvabhāvatā yuktā,",
  "SA11bsa054_u:7081": "tanniṣpattāvaniṣpannasya tatsvabhāvatvābhāvāt /",
  "SA11bsa054_u:7082": "iti na svātmano niṣpannāt kasyacidutpattirasti /",
  "SA11bsa054_u:7083": "na cāpi svatautpattipakṣe prāṅniṣpannaṃ svarūpamitaretarāśrayadoṣasaṅgāt kasyacit saṃbhavati /",
  "SA11bsa054_u:7084": "nāpi tadaniṣpannasvabhāvamākāśakuśeśayasaṃkāśamaśeṣasāmarthyaśūnyaṃ svaniṣpattau hetubhāvamupagantumarhati,",
  "SA11bsa054_u:7085": "anyathā kharaviṣāṇasyāpi svasvabhāvajanakatvaprasaṅgāt //",
  "SA11bsa054_u:7086": "nāpi parata iti pakṣaḥ,",
  "SA11bsa054_u:7087": "ādityādapi andhakārasya,",
  "SA11bsa054_u:7088": "sarvasmādvā sarvasya utpattiprasaṅgāt,",
  "SA11bsa054_u:7089": "janakājanakābhimatayorvivakṣitakāryāpekṣayā paratvāviśeṣāt /",
  "SA11bsa054_u:7090": "janyajanakaikatvaikasaṃtatipratiniyamo 'pi anutpanne kārye kālpanikatayā vastuto na saṃgacchate /",
  "SA11bsa054_u:7091": "na ca anāgatāvasthitadharmāpekṣayā kāryādivyavahāro vāstavaḥ,",
  "SA11bsa054_u:7092": "arthasvabhāvasadbhāvasya nirūpayiṣyamāṇatvāt /",
  "SA11bsa054_u:7093": "nāpi bījāvasthāsu vidyamānāṅkurāpekṣayā bījasya paratvamakālpanikamasti,",
  "SA11bsa054_u:7094": "kāraṇe kāryāstitvasya (Bcp 173)",
  "SA11bsa054_u:7095": "niṣetsyamānatvāt /",
  "SA11bsa054_u:7096": "yatra paridṛśyamānameva rūpaṃ vicārato nāvatiṣṭhate,",
  "SA11bsa054_u:7097": "tatra anāgatādiṣu saṃbhāvitasya kā cintā?",
  "SA11bsa054_u:7098": "nāpi ubhayata iti pakṣaḥ,",
  "SA11bsa054_u:7099": "pratyekapakṣoktasamuditadoṣaprasaṅgāt,",
  "SA11bsa054_u:7100": "kāryānutpatau ca ubhayarūpasya hetoḥ paramārthato 'bhāvāt /",
  "SA11bsa054_u:7101": "utpattau vā na kiṃcijjanayitavyamastīti kutra ubhayarūpasya hetorvyāpāraḥ syāt?",
  "SA11bsa054_u:7102": "nāpi ahetuta iti vikalpaḥ,",
  "SA11bsa054_u:7103": "yato nāyaṃ prasajyapratiṣedhātmatayā ahetuta iti yujyate /",
  "SA11bsa054_u:7104": "ahetukatve hi bhāvānāṃ deśakālaniyamābhāvaprasaṅgaḥ syāt,",
  "SA11bsa054_u:7105": "nityaṃ sattvāsattvaprasaṅgo vā /",
  "SA11bsa054_u:7106": "upeyārthināṃ pratiniyatopāyānuṣṭhānaṃ ca na syāt /",
  "SA11bsa054_u:7107": "pradhāneśvarādīnāṃ kāraṇasya pratiṣetsyamānatvāt /",
  "SA11bsa054_u:7108": "tanna ahetuto bhāvāḥ svabhāvaṃ pratilabhante //",
  "SA11bsa054_u:7109": "tasmānna svaparobhayarūpahetubhya utpadyante satsvabhāvā bhāvāḥ / taduktam-",
  "SA11bsa054_u:7110": "na svato nāpi parato na dvābhyāṃ nāpyahetutaḥ /",
  "SA11bsa054_u:7111": "utpannā jātu vidyante bhāvāḥ kvacana kecana //",
  "SA11bsa054_u:7112": "iti / [ma. śā.1.3]",
  "SA11bsa054_u:7113": "ekānekasvabhāvavicāraṇayāpi sarvabhāvānāṃ svabhāvavikalatvānna satsvabhāvatvam /",
  "SA11bsa054_u:7114": "tasmāt svapnamāyāpratibimbādivat idaṃpratyayatāmātrameva avicāramanoharamastu /",
  "SA11bsa054_u:7115": "kimiha sarvaduḥkhahetunā bhāvābhiniveśena prayojanam?",
  "SA11bsa054_u:7116": "ataḥ idamarthasya tattvam-",
  "SA11bsa054_u:7117": "niḥsvabhāvā amī bhāvāstattvataḥ svaparoditāḥ /",
  "SA11bsa054_u:7118": "ekānekasvabhāvena viyogātpratibimbavat //",
  "SA11bsa054_u:7119": "[madhyamakālaṃkārakārikā-1]",
  "SA11bsa054_u:7120": "evaṃ niḥsvabhāvataiva sarvabhāvānāṃ nijaṃ pāramārthikaṃ rūpamavatiṣṭhate /",
  "SA11bsa054_u:7121": "tadeva pradhānapuruṣārthatayā paramārthaḥ utkṛṣṭaṃ prayojanamabhidhīyate //",
  "SA11bsa054_u:7122": "atrāpi nābhiniveṣṭavyam /",
  "SA11bsa054_u:7123": "anyathā bhāvābhiniveśo vā śūnyatābhiniveśo veti na kaścidviśeṣaḥ,",
  "SA11bsa054_u:7124": "ubhayorapi kalpanātmakatayā sāṃvṛtatvāt /",
  "SA11bsa054_u:7125": "na ca abhāvasya kalpitasvabhāvatayā kiṃcit svarūpamasti /",
  "SA11bsa054_u:7126": "na ca bhāvanivṛttirūpo 'bhāvaḥ,",
  "SA11bsa054_u:7127": "nivṛtterniḥsvabhāvatvāt /",
  "SA11bsa054_u:7128": "yadi ca bhāvasyaiva kaścit svabhāvaḥ syāt,",
  "SA11bsa054_u:7129": "tadā tatpratiṣedhātmā abhāvo 'pi syāt /",
  "SA11bsa054_u:7130": "bhāvasya tu svabhāvo nāstīti pratipāditameva /",
  "SA11bsa054_u:7131": "ato na bhāvanivṛttirūpaḥ abhāvo nāma kaścit /",
  "SA11bsa054_u:7132": "na ca bhāvābhāvayoruktakrameṇa asattve pratipādite tadubhayasaṃkīrṇātmatā saṃbhavati ubhayapratiṣedhasvabhāvatā vā,",
  "SA11bsa054_u:7133": "bhāvavikalpasyaiva sakalavikalpanibandhanatvāt /",
  "SA11bsa054_u:7134": "tasminnirākṛte sarva eva amī ekaprahāreṇa nirastā bhavantīti / tasmāt-",
  "SA11bsa054_u:7135": "na sannāsanna sadasanna cāpyanubhayātmakam /",
  "SA11bsa054_u:7136": "(Bcp 174)",
  "SA11bsa054_u:7137": "kiṃcidabhiniveśaviṣayatayā mantavyam /",
  "SA11bsa054_u:7138": "taduktamāryaprajñāpāramitāyām-",
  "SA11bsa054_u:7139": "subhūtirāha- ihāyuṣman śāradvatīputra bodhisattvayānikaḥ kulaputro vā kuladuhitā vā anupāyakuśalo rūpaṃ śūnyamiti prajānāti, saṅgaḥ /",
  "SA11bsa054_u:7140": "vedanāṃ śūnyāmiti saṃjānāti, saṅgaḥ /",
  "SA11bsa054_u:7141": "saṃjñāṃ śūnyāmiti saṃjānāti, saṅgaḥ /",
  "SA11bsa054_u:7142": "saṃskārān śūnyāniti saṃjānāti, saṅgaḥ /",
  "SA11bsa054_u:7143": "vijñānaṃ śūnyamiti saṃjānāti, saṅgaḥ /",
  "SA11bsa054_u:7144": "evaṃ cakṣuḥ śrotraṃ ghrāṇaṃ jivhā kāyo manaḥ,",
  "SA11bsa054_u:7145": "yāvat sarvadharmaśūnyatāṃ śūnyāmiti saṃjānāti, saṅgaḥ /",
  "SA11bsa054_u:7146": "iti vistaraḥ //",
  "SA11bsa054_u:7147": "uktaṃ ca-",
  "SA11bsa054_u:7148": "sarvasaṃkalpahānāya śūnyatāmṛtadeśanā /",
  "SA11bsa054_u:7149": "yasya(yaśca)",
  "SA11bsa054_u:7150": "tasyāmapi grāhastvayāsāvavasāditaḥ //",
  "SA11bsa054_u:7151": "iti / [catuḥstavanirupama-21]",
  "SA11bsa054_u:7152": "na sannāsanna sadasanna cāpyanubhayātmakam /",
  "SA11bsa054_u:7153": "catuṣkoṭivinirmuktaṃ tattvaṃ mādhyamikā viduḥ //",
  "SA11bsa054_u:7154": "iti /",
  "SA11bsa054_u:7155": "evaṃ catuṣkoṭivinirmuktamādiśāntamanutpannāniruddhānucchedāśāśvatādisvabhāvatayā niṣprapañcatvādākāśavadāsaṅgānāmanāspadamaśeṣaṃ viśvamutpaśyāma iti //",
  "SA11bsa054_u:7156": "satyadvayamidaṃ matamiti /",
  "SA11bsa054_u:7157": "kiṃ tat? saṃvṛtiḥ paramārthaśceti paścādyojanīyam /",
  "SA11bsa054_u:7158": "bhūtamiyaṃ brāhmaṇī,",
  "SA11bsa054_u:7159": "āvapanamiyaṃ muṣṭiketi yathā /",
  "SA11bsa054_u:7160": "saṃvṛtirekaṃ satyamaviparītam,",
  "SA11bsa054_u:7161": "paramārthaśca aparaṃ satyamiti /",
  "SA11bsa054_u:7162": "cakāraḥ satyatāmātreṇa tulyabalatāṃ samuccinoti /",
  "SA11bsa054_u:7163": "tatra saṃvṛtisatyamavitathaṃ rūpaṃ lokasya,",
  "SA11bsa054_u:7164": "paramārthasatyaṃ ca satyamavisaṃvādakaṃ tattvamāryāṇāmiti viśeṣaḥ /",
  "SA11bsa054_u:7165": "itthaṃ viśeṣopadarśanārtho 'pi yuktaścakāraḥ //",
  "SA11bsa054_u:7166": "etaduktaṃ bhavati- sarva eva amī ādhyātmikā bāhyāśca bhāvāḥ svabhāvadvayamābibhrataḥ samupajāyante yaduta sāṃvṛtaṃ pāramārthikaṃ ca /",
  "SA11bsa054_u:7167": "tatraikamavidyātimirāvṛtabuddhilocanānāmabhūtārthadarśināṃ pṛthagjanānāṃ mṛṣādarśanaviṣayatayā samādarśitātmasattākam /",
  "SA11bsa054_u:7168": "anyat pravicayāñjanaśalākoddhātitāvidyāpaṭalasamyagjñānanayanānāṃ tattvavidāmāryāṇāṃ samyagdarśanaviṣayatayā upasthitasvarūpam /",
  "SA11bsa054_u:7169": "tadetat svabhāvadvayaṃ sarve padārthā dhārayanti /",
  "SA11bsa054_u:7170": "anayośca svabhāvayormṛṣādṛśāṃ bāliśānāṃ yo viṣayaḥ,",
  "SA11bsa054_u:7171": "tat saṃvṛtisatyam /",
  "SA11bsa054_u:7172": "yaśca samyagdṛśāmadhigatatattvānāṃ viṣayaḥ,",
  "SA11bsa054_u:7173": "tat paramārthasatyamiti vyavasthā śāstravidām / yadāha-",
  "SA11bsa054_u:7174": "samyagmṛṣādarśanalabdhabhāvaṃ rūpadvayaṃ bibhrati sarvabhāvāḥ /",
  "SA11bsa054_u:7175": "samyagdṛśāṃ yo viṣayaḥ sa tattvaṃ mṛṣādṛśāṃ saṃvṛtisatyamuktam //",
  "SA11bsa054_u:7176": "iti // [ma. a.6.23]",
  "SA11bsa054_u:7177": "(Bcp 175)",
  "SA11bsa054_u:7178": "iti dvayoḥ samudāyo dvayamiti yujyate /",
  "SA11bsa054_u:7179": "matamiti saṃmatamabhimatam /",
  "SA11bsa054_u:7180": "keṣām? prahīṇāvaraṇadhiyāṃ buddhānāṃ bhagavatām,",
  "SA11bsa054_u:7181": "tanmārgānuyāyināmāryaśrāvakapratyekabuddhabodhisattvānāṃ ca /",
  "SA11bsa054_u:7182": "idameva satyadvayaṃ nānyat satyamastīti avadhāraṇārtho 'pi yujyate cakāraḥ / taduktam-",
  "SA11bsa054_u:7183": "dve satye samupāśritya buddhānāṃ dharmadeśanā /",
  "SA11bsa054_u:7184": "lokasaṃvṛtisatyaṃ ca satyaṃ ca paramārthataḥ //",
  "SA11bsa054_u:7185": "iti / [ma. śā.-24.8]",
  "SA11bsa054_u:7186": "pitāputrasamāgame coktam-",
  "SA11bsa054_u:7187": "satya ime duvi lokavidūnāṃ diṣṭa svayaṃ aśruṇitva pareṣām /",
  "SA11bsa054_u:7188": "saṃvṛti yā ca tathā paramārtho satyu na sidhyati kiṃ ca tṛtīyu //",
  "SA11bsa054_u:7189": "iti /",
  "SA11bsa054_u:7190": "nanu catvāri āryasatyāni duḥkhasamudayanirodhamārgalakṣaṇāni abhidharme kathitāni bhagavatā,",
  "SA11bsa054_u:7191": "tat kathaṃ dve eva satye iti?",
  "SA11bsa054_u:7192": "satyam, kiṃ tarhi vaineyajanāśayānuśayavaśādete dve eva catvāri kṛtvā kathitāni (kathite?)",
  "SA11bsa054_u:7193": ", amīṣāṃ dvayorevāntarbhāvāt /",
  "SA11bsa054_u:7194": "tathā hi duḥkhasamudayamārgasatyāni saṃvṛtisvabhāvatayā saṃvṛtisatye 'ntarbhavanti,",
  "SA11bsa054_u:7195": "nirodhasatyaṃ tu paramārthasatye,",
  "SA11bsa054_u:7196": "iti na kaścidvirodhaḥ //",
  "SA11bsa054_u:7197": "syādetat- saṃvṛtiravidyopadarśitātmatayā abhūtasamāropasvarūpatvādvicārāt śataśo viśīryamāṇāpi kathaṃ satyamiti /",
  "SA11bsa054_u:7198": "etadapi satyam /",
  "SA11bsa054_u:7199": "kiṃ tu lokādhyavasāyataḥ saṃvṛtisatyamityucyate /",
  "SA11bsa054_u:7200": "loka eva hi saṃvṛtisatyamiha pratipannaḥ /",
  "SA11bsa054_u:7201": "tadanuvṛttyā bhagavadbhirapi tathaiva anapekṣitatattvārthibhiḥ saṃvṛtisatyamucyate /",
  "SA11bsa054_u:7202": "ata eva lokasaṃvṛtisatyaṃ ceti śāstre 'pi viśeṣa ukta ācāryapādaiḥ /",
  "SA11bsa054_u:7203": "vastutastu paramārtha eva ekaṃ satyam,",
  "SA11bsa054_u:7204": "ato na kācit kṣatiriti /",
  "SA11bsa054_u:7205": "yathoktaṃ bhagavatā-",
  "SA11bsa054_u:7206": "ekameva bhikṣavaḥ paramaṃ satyaṃ yaduta apramoṣadharma nirvāṇam,",
  "SA11bsa054_u:7207": "sarvasaṃskārāśca mṛṣā moṣadharmāṇaḥ //",
  "SA11bsa054_u:7208": "iti //",
  "SA11bsa054_u:7209": "satyadvayamidamuktam /",
  "SA11bsa054_u:7210": "tatra avidyopaplutacetasāṃ tatsvabhāvatayā saṃvṛtisatyamiti pratītam /",
  "SA11bsa054_u:7211": "paramārthasatyaṃ tu na jñāyate kīdṛk kiṃsvabhāvaṃ kiṃlakṣaṇamiti /",
  "SA11bsa054_u:7212": "ato vaktavyaṃ tatsvarūpamityāha buddheragocarastattvamiti /",
  "SA11bsa054_u:7213": "buddheḥ sarvajñānānām,",
  "SA11bsa054_u:7214": "samatikrāntasarvajñānaviṣayatvādagocaraḥ aviṣayaḥ /",
  "SA11bsa054_u:7215": "kenacit prakāreṇa tat sarvabuddhiviṣayīkartuṃ na śakyate iti yāvat /",
  "SA11bsa054_u:7216": "iti kathaṃ tatsvarūpaṃ pratipādayituṃ śakyam?",
  "SA11bsa054_u:7217": "tathā hi sarvaprapañcavinirmuktasvabhāvaṃ paramārthasatyatattvam,",
  "SA11bsa054_u:7218": "ataḥ sarvopādhiśūnyatvāt kathaṃ kayācit kalpanayā paśyet?",
  "SA11bsa054_u:7219": "kalpanāsamatikrāntasvarūpaṃ ca śabdānāmaviṣayaḥ /",
  "SA11bsa054_u:7220": "vikalpajanmāno hi śabdā vikalpadhiyāmaviṣaye na pravartitumutsahante /",
  "SA11bsa054_u:7221": "(Bcp 176) tasmāt sakalavikalpābhilāpavikalatvādanāropitamasāṃvṛtamanabhilāpyaṃ paramārthatattvaṃ kathamiva pratipādayituṃ śakyate?",
  "SA11bsa054_u:7222": "tathāpi bhājanaśrotṛjanānugrahārthaṃ parikalpamupādāya saṃvṛtyā nidarśanopadarśanena kiṃcidabhidhīyate //",
  "SA11bsa054_u:7223": "yathā timiraprabhāvāt taimirikaḥ sarvamākāśadeśaṃ keśoṇḍukamaṇḍitamitastato mukhaṃ vikṣipannapi paśyati /",
  "SA11bsa054_u:7224": "tathā kurvantamavekṣya ataimirikaḥ kimayaṃ karotīti tatsamīpamupasṛtya tadupalabdhakeśapraṇihitalocano 'pi na keśākṛtimupalabhate,",
  "SA11bsa054_u:7225": "nāpi tatkeśādhikaraṇān bhāvābhāvādiviśeṣān parikalpayati /",
  "SA11bsa054_u:7226": "yadā punarasau taimirikaḥ ataimirikāya svābhiprāyaṃ prakāśayati- keśāniha paśyāmīti,",
  "SA11bsa054_u:7227": "tadā tadvikalpāpasāraṇāya tasmai yathābhūtamasau bravīti- nātra keśāḥ santīti /",
  "SA11bsa054_u:7228": "taimirikopalabdhānurodhena pratiṣedhaparameva vacanamāha /",
  "SA11bsa054_u:7229": "na ca tena tathā pratipādayatāpi kasyacit pratiṣedhaḥ kṛto bhavati vidhānaṃ vā /",
  "SA11bsa054_u:7230": "tacca keśānāṃ tattvaṃ yadataimirikaḥ paśyati,",
  "SA11bsa054_u:7231": "tanna taimirikaḥ //",
  "SA11bsa054_u:7232": "evamavidyātimiropaghātādatattvadṛśo bālāḥ yadetat skandhadhātvāyatanādisvarūpamupalabhante,",
  "SA11bsa054_u:7233": "tadeṣāṃ sāṃvṛtaṃ rūpam /",
  "SA11bsa054_u:7234": "tāneva skandhādīn yena svabhāvena nirastasamastāvidyāvāsanā buddhā bhagavantaḥ paśyanti ataimirikopalabdhakeśadarśananyāyena,",
  "SA11bsa054_u:7235": "tadeṣāṃ paramārthasatyamiti /",
  "SA11bsa054_u:7236": "yadāha śāstravit-",
  "SA11bsa054_u:7237": "vikalpitaṃ yattimiraprabhāvāt keśādirūpaṃ vitathaṃ tadeva /",
  "SA11bsa054_u:7238": "yenātmanā paśyati śuddhadṛṣṭistattattvamityevamihāpyavehi //",
  "SA11bsa054_u:7239": "iti / [m.a. 6.29]",
  "SA11bsa054_u:7240": "iti paramārthato 'vācyamapi paramārthatattvaṃ dṛṣṭāntadvāreṇa saṃvṛtimupādāya kathaṃcit kathitam /",
  "SA11bsa054_u:7241": "na tu tadaśeṣasāṃvṛtavyavahāravirahitasvabhāvaṃ vastuto vaktuṃ śakyate iti / yaduktam-",
  "SA11bsa054_u:7242": "anakṣarasya dharmasya śrutiḥ kā deśanā ca kā /",
  "SA11bsa054_u:7243": "śrūyate deśyate cārthaḥ samāropādanakṣaraḥ //",
  "SA11bsa054_u:7244": "iti /",
  "SA11bsa054_u:7245": "tasmādvayavahārasatye eva sthitvā paramārtho deśyate /",
  "SA11bsa054_u:7246": "paramārthadeśanāvagamācca paramārthādhigamo bhavati,",
  "SA11bsa054_u:7247": "tasyāstadupāyatvāt /",
  "SA11bsa054_u:7248": "yaduktaṃ śāstre-",
  "SA11bsa054_u:7249": "vyavahāramanāgamya paramārtho na deśyate /",
  "SA11bsa054_u:7250": "paramārthamanāgamya nirvāṇaṃ nādhigamyate //",
  "SA11bsa054_u:7251": "iti / [ma. śā.-24.10]",
  "SA11bsa054_u:7252": "(Bcp 177)",
  "SA11bsa054_u:7253": "evaṃ paramārthadeśanopāyabhūtā saṃvṛtiḥ,",
  "SA11bsa054_u:7254": "paramārthādhigamaśca upeyabhūta iti /",
  "SA11bsa054_u:7255": "anyathā tasya deśayitumaśakyatvāt /",
  "SA11bsa054_u:7256": "nanu ca tathāvidhamapi tathāvidhabuddhiviṣayaḥ paramārthataḥ kiṃ na bhavatītyatrāha- buddhiḥ saṃvṛtirucyate iti /",
  "SA11bsa054_u:7257": "sarvā hi buddhiḥ ālambananirālambanatayā vikalpasvabhāvā,",
  "SA11bsa054_u:7258": "vikalpaśca sarva eva avidyāsvabhāvaḥ,",
  "SA11bsa054_u:7259": "avastugrāhitvāt / yadāha-",
  "SA11bsa054_u:7260": "vikalpaḥ svayamevāyamavidyārūpatāṃ gataḥ /",
  "SA11bsa054_u:7261": "iti",
  "SA11bsa054_u:7262": "avidyā ca saṃvṛtiḥ /",
  "SA11bsa054_u:7263": "iti naiva kācid buddhiḥ pāramārthikarūpagrāhiṇī paramārthato yujyate /",
  "SA11bsa054_u:7264": "anyathā sāṃvṛtabuddhigrāhyatayā paramārtharūpataiva tasya hīyeta,",
  "SA11bsa054_u:7265": "paramārthasya vastutaḥ sāṃvṛtajñānāviṣayatvāt /",
  "SA11bsa054_u:7266": "tatra cedamuktaṃ bhagavatā āryasatyadvayāvatāre-",
  "SA11bsa054_u:7267": "yadi hi devaputra paramārthataḥ paramārthasatyaṃ kāyavāṅyanasāṃ viṣayatāmupagacchet,",
  "SA11bsa054_u:7268": "na tat paramārthasatyamiti saṃkhyāṃ gacchet,",
  "SA11bsa054_u:7269": "saṃvṛtisatyameva tadbhavet /",
  "SA11bsa054_u:7270": "api tu devaputra paramārthasatyaṃ sarvavyavahārasamatikrāntam,",
  "SA11bsa054_u:7271": "nirviśeṣam,",
  "SA11bsa054_u:7272": "asamutpannamaniruddham,",
  "SA11bsa054_u:7273": "abhidheyābhidhānajñeyajñānavigatam,",
  "SA11bsa054_u:7274": "yāvat sarvākāravaropetasarvajñajñānaviṣayabhāvasamatikrāntaṃ paramārthasatyamiti vistaraḥ //",
  "SA11bsa054_u:7275_0": "ata eva tadaviṣayaḥ sarvakalpanānāṃ yadbhāvābhāvasvaparabhāvasatyāsatyaśāśvatocchedanityānityasukhaduḥkhaśucyaśucyātmānātmaśūnyāśūnyalakṣyalakṣaṇaikatvānyatvotpādanirodhādayo",
  "SA11bsa054_u:7275_1": "viśeṣāstattvasya na saṃbhavanti,",
  "SA11bsa054_u:7276": "amīṣāṃ sāṃvṛtadharmatvāt /",
  "SA11bsa054_u:7277": "etaduktaṃ bhagavatā pitāputrasamāgame-",
  "SA11bsa054_u:7278": "etāvaccaiva jñeyam- yaduta saṃvṛtiḥ paramārthaśca /",
  "SA11bsa054_u:7279": "tacca bhagavatā śūnyataḥ sudṛṣṭaṃ suviditaṃ susākṣātkṛtam /",
  "SA11bsa054_u:7280": "tena sarvajña ityucyate /",
  "SA11bsa054_u:7281": "tatra saṃvṛtirlokapracāratastathāgatena dṛṣṭā /",
  "SA11bsa054_u:7282": "yaḥ punaḥ paramārthaḥ,",
  "SA11bsa054_u:7283": "so 'nabhilāpyaḥ,",
  "SA11bsa054_u:7284": "anājñeyaḥ,",
  "SA11bsa054_u:7285": "aparijñeyaḥ,",
  "SA11bsa054_u:7286": "avijñeyaḥ,",
  "SA11bsa054_u:7287": "adeśitaḥ,",
  "SA11bsa054_u:7288": "aprakāśitaḥ,",
  "SA11bsa054_u:7289": "yāvadakriyaḥ,",
  "SA11bsa054_u:7290": "akaraṇaḥ,",
  "SA11bsa054_u:7291": "yāvanna lābho nālabho na sukhaṃ na duḥkhaṃ na yaśo nāyaśo na rūpaṃ nārūpamityādi //",
  "SA11bsa054_u:7292": "iti pratyastamitasamastasāṃvṛtavastuviśeṣamaśeṣopādhiviviktamuktamanantavastuvistaravyāpijñānālokāvabhāsitāntarātmanā bhagavatā paramārthasatyamiti /",
  "SA11bsa054_u:7293": "tadetadāryāṇāmeva svasaṃvidita svabhāvatayā pratyātmavedyam /",
  "SA11bsa054_u:7294": "atastadevātra pramāṇam /",
  "SA11bsa054_u:7295": "saṃvṛtisatyaṃ tu lokavyavahāramāśritya prakāśitam /",
  "SA11bsa054_u:7296": "tadevaṃ yathāvadvibhāgataḥ satyadvayaparijñānādaviparīto dharmapravicaya upajāyate //",
  "SA11bsa054_u:7297": "evaṃ saṃvṛtiparamārthabhedena dvividhaṃ satyaṃ vyavasthāpya tadadhikṛtaśca loko 'pi dvividha evetyupadarśayannāha- tatra loke ityādi-",
  "SA11bsa054_u:7298": "tatra loko dvidhā dṛṣṭo yogī prākṛtakastathā /",
  "SA11bsa054_u:7299": "tatra prākṛtako loko yogilokena bādhyate // Bca_9.3 //",
  "SA11bsa054_u:7300": "tatra tayoḥ saṃvṛttiparamārthasatyayoradhikṛtaḥ vyavasthitaḥ /",
  "SA11bsa054_u:7301": "tatsatyapratipatteti yāvat /",
  "SA11bsa054_u:7302": "loko janaḥ /",
  "SA11bsa054_u:7303": "dvidhā dviprakāraḥ saṃvṛtiparamārthasatyavedī /",
  "SA11bsa054_u:7304": "loka iti samudāyavacanam, tena (Bcp 178)",
  "SA11bsa054_u:7305": "rāśidvayamityarthaḥ /",
  "SA11bsa054_u:7306": "dṛṣṭa iti pratipannaḥ,",
  "SA11bsa054_u:7307": "yukterāgamācca /",
  "SA11bsa054_u:7308": "kathaṃ kṛtvā dvidhetyāha- yogī prākṛtakastatheti /",
  "SA11bsa054_u:7309": "yogaḥ samādhiḥ sarvadharmānupalambhalakṣaṇaḥ,",
  "SA11bsa054_u:7310": "so 'syāstīti yogī loka ityekaḥ prakāro rāśiḥ /",
  "SA11bsa054_u:7311": "tathā prakṛtiḥ saṃsārapravṛtteḥ kāraṇamavidyā tṛṣṇā,",
  "SA11bsa054_u:7312": "tasyā jāta iti prākṛtaḥ /",
  "SA11bsa054_u:7313": "prākṛta eva prākṛtako loka iti dvitīyaḥ /",
  "SA11bsa054_u:7314": "tatra yogī pradhānatattvamaviparītaṃ paśyati,",
  "SA11bsa054_u:7315": "prākṛtakaśca viparyastaṃ vastutattvaṃ paśyati bhrāntatvāt //",
  "SA11bsa054_u:7316": "syādetat- ubhayorapi yathāsvaṃ tattvadarśitvāt kataraḥ punaranayorbhrāntimānastu ya evānyatareṇa bādhyate?",
  "SA11bsa054_u:7317": "kaḥ punaranayoḥ kena bādhyata ityāha- tatretyādi /",
  "SA11bsa054_u:7318": "tatreti saptamyā samudāyanirdeśaḥ,",
  "SA11bsa054_u:7319": "nirdhāraṇe ca saptamī /",
  "SA11bsa054_u:7320": "tatra tayoryogiprākṛtakayorlokayormadhye prākṛtako lokaḥ prākṛtakatvajātyā samudāyānnirdhāryate,",
  "SA11bsa054_u:7321": "nirdhārya ca bādhyate,",
  "SA11bsa054_u:7322": "iti bādhanaṃ vidhīyate /",
  "SA11bsa054_u:7323": "kenetyapekṣāyāmāha- yogilokeneti /",
  "SA11bsa054_u:7324": "yogī eva lokaḥ yogilokaḥ,",
  "SA11bsa054_u:7325": "tena bādhyate iti viparyastamatirvyavasthāpyate /",
  "SA11bsa054_u:7326": "katham? dhīviśeṣeṇeti yojanīyam /",
  "SA11bsa054_u:7327": "na tu yogī prākṛtakena bādhyate //",
  "SA11bsa054_u:7328": "idamihābhimatam- yathā vibhramāhitasadbhāvaṃ timiropahatacakṣuṣaḥ asadbhūtakeśoṇḍukādidarśino jñānaṃ yathāvasthitavastutattvagrāhiṇo 'taimirikajñānena bādhyate,",
  "SA11bsa054_u:7329": "na tathā taimirikajñānena ataimirikajñānaṃ bādhyate,",
  "SA11bsa054_u:7330_0": "evamavidyāmalatimiradūṣitabuddhicakṣuṣo viparītavastusvarūpagrāhiṇaḥ prākṛtakasya",
  "SA11bsa054_u:7330_1": "jñānaṃ prajñāsalilakṣālitavigatamalānāsravajñānacakṣuṣaḥ bhāvanijatattvavedinaḥ yogilokasya jñānena bādhyate,",
  "SA11bsa054_u:7331": "na punaritarajñānena yogijñānamiti /",
  "SA11bsa054_u:7332": "tathā coktam-",
  "SA11bsa054_u:7333": "na bādhate jñānamataimirāṇāṃ yathopalabdhaṃ timirekṣaṇānām /",
  "SA11bsa054_u:7334": "tathāmalajñānatiraskṛtānāṃ dhiyāsti bādhā na dhiyo 'malāyāḥ //",
  "SA11bsa054_u:7335": "iti // [ma. a.-6. 27]",
  "SA11bsa054_u:7336": "tasmāt prākṛtakajñānameva bhrāntamiti bādhyate //",
  "SA11bsa054_u:7337": "atha kiṃ prākṛtā eva bādhyante yogibhiḥ,",
  "SA11bsa054_u:7338": "uta yogino 'pītyāha- bādhyanta ityādi-",
  "SA11bsa054_u:7339": "bādhyante dhīviśeṣeṇa yogino 'pyuttarottaraiḥ /",
  "SA11bsa054_u:7340": "yogino 'pi yogibhiraparāparairbādhyante /",
  "SA11bsa054_u:7341": "na kevalaṃ prākṛtakā ityapiśabdārthaḥ /",
  "SA11bsa054_u:7342": "kiṃbhūtaiḥ?",
  "SA11bsa054_u:7343": "uttarottaraiḥ /",
  "SA11bsa054_u:7344": "uttare ca uttare ca uttarottarāḥ, taiḥ /",
  "SA11bsa054_u:7345": "tāratamyabhedāvasthitaguṇaviśeṣapratilambhotkarṣaprāptaiḥ /",
  "SA11bsa054_u:7346": "adhikādhikairityarthaḥ /",
  "SA11bsa054_u:7347": "tadapekṣayā apacitaguṇā adharādhare bādhyante,",
  "SA11bsa054_u:7348": "jñānamāhātmyādibhirabhibhūyante /",
  "SA11bsa054_u:7349": "katham? dhīviśeṣeṇeti /",
  "SA11bsa054_u:7350": "dhiyo jñānasya prajñāyā viśeṣaḥ tattadāvaraṇavigamāt prakarṣaḥ, tena /",
  "SA11bsa054_u:7351": "upalakṣaṇaṃ caitat /",
  "SA11bsa054_u:7352": "dhyānasamādhisamāpattyādiviśeṣeṇāpi /",
  "SA11bsa054_u:7353": "tathā hi- pramuditākhyaprathamabhūmilābhino bodhisattvasya jñānādiguṇāpekṣayā taduttaravimalābhidhānadvitīyabhūmilābhino bodhisattvasya jñānaprabhāvādayo guṇā viśiṣyante /",
  "SA11bsa054_u:7354": "evamanyeṣāmapi (Bcp 179)",
  "SA11bsa054_u:7355": "uttarottarabhūmilābhināṃ veditavyam /",
  "SA11bsa054_u:7356": "tathā prathamadhyānādilābhināmapi uttarottarairbādhanaṃ yojanīm,",
  "SA11bsa054_u:7357": "yāvat sāsravāṇāmanāsravairiti //",
  "SA11bsa054_u:7358": "syādetat- satyapi yogināṃ dhiyo viśeṣe prākṛtajñānaṃ bhrāntamiti kathamavagamayituṃ śakyata ityāha dṛṣṭāntenobhayeṣṭeneti-",
  "SA11bsa054_u:7359": "dṛṣṭāntenobhayeṣṭena kāryārthamavicārataḥ // Bca_9.4 //",
  "SA11bsa054_u:7360": "ubhayeṣāṃ yogiprākṛtakānāmiṣṭaḥ abhimataḥ,",
  "SA11bsa054_u:7361": "tena dṛṣṭāntena nidarśanena /",
  "SA11bsa054_u:7362": "ya eṣa sūtreṣu bhagavatā māyāmarīcigandharvanagarapratibimbādirukto dṛṣṭāntaḥ,",
  "SA11bsa054_u:7363": "sa ca ubhayeṣāmapi niḥsvabhāvatayā prasiddhaḥ /",
  "SA11bsa054_u:7364": "tatsādharmyeṇa sarvadharmāṇāṃ niḥsvabhāvatvapratipādanāt /",
  "SA11bsa054_u:7365": "tathā hi- ye tāvat sarvajanapratipannasvarūpā rūpādayaḥ,",
  "SA11bsa054_u:7366": "te yogināmeva paramārthasatyādhigamānniḥsvabhāvatayā siddhāḥ /",
  "SA11bsa054_u:7367": "ye punarime svapnamāyādiṣu upalabdhāḥ,",
  "SA11bsa054_u:7368": "te prākṛtakānāmapi /",
  "SA11bsa054_u:7369": "atastatra ubhayorapi vipratipatterabhāvāt dṛṣṭāntadharmatā na vihanyate /",
  "SA11bsa054_u:7370": "yeṣāṃ tu mīmāṃsakādīnāṃ deśakālānyathātmakaṃ vastu eva tattathā pratibhāsate iti matam,",
  "SA11bsa054_u:7371": "te 'nyatra nirākṛtā iti na tanmatamiha nirasyate /",
  "SA11bsa054_u:7372": "ye tu svayūthyāḥ cittameva vastusat svapnādiṣu tathā pratibhāsate iti manyante,",
  "SA11bsa054_u:7373": "te 'pi yathāvasaramagrataḥ [9.17-18] svasaṃvedananirākaraṇānnirākariṣyante /",
  "SA11bsa054_u:7374": "yuktisiddhamapi ubhayasiddhameva /",
  "SA11bsa054_u:7375": "atastena dṛṣṭāntena viparītavastusvarūpagrāhitayā prākṛtakajñānaṃ bhrāntamiti vyavasthāpyate /",
  "SA11bsa054_u:7376": "evaṃ yogināmapi yathāsaṃbhavaṃ vaktavyam //",
  "SA11bsa054_u:7377": "nanu yadi niḥsvabhāvāḥ sarvabhāvā iti vastutattvam,",
  "SA11bsa054_u:7378": "kathaṃ tarhi sarvasattvasamuddharaṇāśayena dānādiṣu saṃbhāraparipūraṇārthaṃ tattvavedināmapi bodhisattvānāṃ pravṛttiḥ?",
  "SA11bsa054_u:7379": "teṣāmapi niḥsvabhāvatvāt,",
  "SA11bsa054_u:7380": "ityata āha- kāryārthamavicārataḥ iti /",
  "SA11bsa054_u:7381": "kāryaṃ sādhyam, upādeyam /",
  "SA11bsa054_u:7382": "phalamucyate /",
  "SA11bsa054_u:7383": "tadarthaṃ tannimittam /",
  "SA11bsa054_u:7384": "avicārataḥ avicāreṇaiva taddhetau pravartanāt /",
  "SA11bsa054_u:7385": "tathābhūteṣvapi tatra idaṃpratyayatāniyamasya vidyamānatvāt na hetuphalabhāvasya virodhaḥ /",
  "SA11bsa054_u:7386": "etaduktaṃ bhavati- yadyapi māyādisvabhāvatayā niḥsvabhāvā dānādayaḥ,",
  "SA11bsa054_u:7387": "tathāpi trikoṭipariśuddhyā sādarādiyogena abhyasyamānāḥ tathābhūtā api paramārthādhigamāya hetubhāvamāpadyante,",
  "SA11bsa054_u:7388": "teṣāṃ tadupāyatvāt,",
  "SA11bsa054_u:7389": "pratītyasamutpādasya ca acintyatvāt /",
  "SA11bsa054_u:7390": "etādṛśādeva hetoretādṛśaṃ phalamadhigamyate,",
  "SA11bsa054_u:7391": "tasya tadupeyatvāt / taduktam-",
  "SA11bsa054_u:7392": "upāyabhūtaṃ vyavahārasatyamupeyabhūtaṃ paramārthasatyam /",
  "SA11bsa054_u:7393": "iti / [ma. a.-6.80]",
  "SA11bsa054_u:7394": "avaśyaṃ caitadevam /",
  "SA11bsa054_u:7395": "anyathā mārgābhyāsataḥ samalāvasthāyā nirmalāvasthā,",
  "SA11bsa054_u:7396": "savikalpāvasthāyā nirvikalpāvasthā kathamutpadyeta?",
  "SA11bsa054_u:7397": "tasyāḥ paramārthatastatsvabhāvatvāt /",
  "SA11bsa054_u:7398": "anyatrāpi samānametat /",
  "SA11bsa054_u:7399": "sarvadharmāṇāṃ paramārthato niḥsvabhāvatvāt hetvanurūpaṃ ca sarvatra phalamiṣyate /",
  "SA11bsa054_u:7400": "ataḥ sāṃvṛtādapi niḥsvabhāvāddhetoḥ niḥsvabhāvatādhigama eva phalam,",
  "SA11bsa054_u:7401": "kathamanyathā saṃskṛtādapi (Bcp 180)",
  "SA11bsa054_u:7402": "mārgādaṃsaṃskṛtaṃ nirvāṇamavāpyeta?",
  "SA11bsa054_u:7403": "iti dānādayo vastuto niḥsvabhāvā api paramārthatattvādhigamāya sarvasattveṣu karuṇāyamānairbodhisattvairupādīyante,",
  "SA11bsa054_u:7404": "anyathā paramārthādhigamāyogāt /",
  "SA11bsa054_u:7405": "tato dānādiṣu pravṛttiranivāritā /",
  "SA11bsa054_u:7406": "evamiṣṭāniṣṭaphalaprāptiparihārārthināṃ kuśalākuśalayoḥ pravṛttinivṛttī vaktavye /",
  "SA11bsa054_u:7407": "etat punaḥ paścādvayaktīkariṣyate //",
  "SA11bsa054_u:7408": "syādetat- yadetanmāyādisamānasvabhāvaṃ vasturūpaṃ yoginaḥ pratipadyante,",
  "SA11bsa054_u:7409": "tadeva yadi prākṛtako 'pi janaḥ pratipadyate,",
  "SA11bsa054_u:7410": "kva tarhi vipratipattirastītyāha lokenetyādi-",
  "SA11bsa054_u:7411": "lokena bhāvā dṛśyante kalpyante cāpi tattvataḥ /",
  "SA11bsa054_u:7412": "na tu māyāvadityatra vivādo yogilokayoḥ // Bca_9.5 //",
  "SA11bsa054_u:7413": "lokena prākṛtakajanena /",
  "SA11bsa054_u:7414": "hetupratyayaṃ pratītya bhavanti svarūpaṃ labhante iti bhāvāḥ /",
  "SA11bsa054_u:7415": "na punaḥ pāramārthikaṃ rūpaṃ nijameṣāmasti,",
  "SA11bsa054_u:7416": "iti bhāvaśabdena niḥsvabhāvatābhidhānaṃ pratīyate /",
  "SA11bsa054_u:7417": "satsvarūpeṇa na kevalaṃ dṛśyante kalpyante cāpi tattvataḥ /",
  "SA11bsa054_u:7418": "yathāpratītasvabhāvenaiva paramārthato 'dhyavasīyante /",
  "SA11bsa054_u:7419": "abhiniviśyante iti yāvat /",
  "SA11bsa054_u:7420": "yadetadasmatpratītigocaro vasturūpam,",
  "SA11bsa054_u:7421": "tadvāstavameve tyabhimananāt /",
  "SA11bsa054_u:7422": "na tu māyāvat,",
  "SA11bsa054_u:7423": "na tu punaryathā yoginā māyeva māyāvat svabhāvaśūnyā dṛśyante,",
  "SA11bsa054_u:7424": "paramārthatastathā pratīyante,",
  "SA11bsa054_u:7425": "ityatrāsmin vivādo vipratipattiryogilokayoḥ yoginā saha lokasyetyarthaḥ /",
  "SA11bsa054_u:7426": "tatpratipanne vastuttattve lokasyāpratipatteḥ lokena saha vā yoginaḥ,",
  "SA11bsa054_u:7427": "tatpratipanne yoginā yathārthatāpratiṣedhāt /",
  "SA11bsa054_u:7428": "ayamabhiprāyaḥ- sarvabhāvānāṃ sāṃvṛtaṃ pāramārthikaṃ ceti rūpadvayamasti,",
  "SA11bsa054_u:7429": "tatra yat sāṃvṛtaṃ tadeva lokena pratīyate,",
  "SA11bsa054_u:7430": "yattu pāramārthikaṃ tad yoginetyuktam /",
  "SA11bsa054_u:7431": "yathā māyākāranirmitahastyādirūpameva mantrādisāmarthyavibhramitalocano janaḥ paśyati,",
  "SA11bsa054_u:7432": "māyā kārastu tatsvabhāvādi nijaṃ tatsvarūpam,",
  "SA11bsa054_u:7433": "evaṃ yogilokayorapi yathāyogaṃ pratipattavyam //",
  "SA11bsa054_u:7434": "athāpi syāt- yadetat samastajanasādhāraṇamarthakriyākṣamaṃ pratyakṣapramāṇapratītaṃ vasturūpam,",
  "SA11bsa054_u:7435": "tat kathamapahrotuṃ śakyata iti parasya hṛdayamāśaṅkayāha pratyakṣamapītyādi-",
  "SA11bsa054_u:7436": "pratyakṣamapi rūpādi prasiddhayā na pramāṇataḥ /",
  "SA11bsa054_u:7437": "yadapi ca pratyakṣamabhidhīyate rūpādi /",
  "SA11bsa054_u:7438": "ādiśabdena śabdādi vedanādi gṛhyate /",
  "SA11bsa054_u:7439": "tadapi prasiddhayā rūḍhyā lokapravādena na pramāṇataḥ /",
  "SA11bsa054_u:7440": "na pramāṇenādhigataṃ sat pratyakṣaṃ rūpādīti saṃbandhaḥ /",
  "SA11bsa054_u:7441": "sāṃvyavahārikapramāṇatvāt pratyakṣādīnām,",
  "SA11bsa054_u:7442": "tadadhigataṃ sāṃvṛtameva rūpādi /",
  "SA11bsa054_u:7443": "na ca laukikapramāṇasamadhigamyaṃ tāttvikaṃ rūpam,",
  "SA11bsa054_u:7444": "sarvajanānāṃ tattvaveditvaprasaṅgāt / yadāha-",
  "SA11bsa054_u:7445": "indriyairupalabdhaṃ yattattattvena bhavedyadi /",
  "SA11bsa054_u:7446": "jātāstattvavido bālāstattvajñānena kiṃ tadā //",
  "SA11bsa054_u:7447": "iti / [catuḥ 3.18]",
  "SA11bsa054_u:7448": "tasmāt pratyakṣamapi na pramāṇenādhigatam //",
  "SA11bsa054_u:7449": "(Bcp 181)",
  "SA11bsa054_u:7450": "rūpādi tattvaṃ pratyakṣamapi yadi na pramāṇādhigatam,",
  "SA11bsa054_u:7451": "kathaṃ tatprasiddhiḥ?",
  "SA11bsa054_u:7452": "prasiddhiścet kathaṃ mṛṣetyatrāha aśucyādiṣvityādi-",
  "SA11bsa054_u:7453": "aśucyādiṣu śucyādiprasiddhiriva sā mṛṣā // Bca_9.6 //",
  "SA11bsa054_u:7454": "yathā ca paramārthato 'śucini strīkalevarādau tadāsaktiviparyastacetasāṃ śucibuddhirupajāyate /",
  "SA11bsa054_u:7455": "ādiśabdādanityādau nityādibuddhirgṛhyate /",
  "SA11bsa054_u:7456": "sā ca atasmiṃstadgahānmṛṣā /",
  "SA11bsa054_u:7457": "vitathagrāhiṇītyarthaḥ /",
  "SA11bsa054_u:7458": "tadvadiyaṃ rūpādāvapītyaviśeṣaḥ //",
  "SA11bsa054_u:7459": "yadi na pratyakṣapramāṇāt tatsiddhiḥ,",
  "SA11bsa054_u:7460": "āgamāttarhi bhaviṣyati /",
  "SA11bsa054_u:7461": "tathā hi skandhadhātvāyatanādisvabhāvatayā bhagavatā bhāvāḥ sūtre deśitāḥ,",
  "SA11bsa054_u:7462": "kṣaṇikādisvabhāvatayā ca /",
  "SA11bsa054_u:7463": "tatredamuktaṃ bhagavatā-",
  "SA11bsa054_u:7464": "sarvaṃ sarvamiti brāhmaṇa yāvadeva pañca skandhāḥ,",
  "SA11bsa054_u:7465": "dvādaśāyatanāni,",
  "SA11bsa054_u:7466": "aṣṭādaśaḥ dhātavaḥ / iti /",
  "SA11bsa054_u:7467": "tathā-",
  "SA11bsa054_u:7468": "kṣaṇikāḥ sarvasaṃskārā asthirāṇāṃ kutaḥ kriyā /",
  "SA11bsa054_u:7469": "bhūtiryaiṣāṃ kriyā saiva kārakaṃ saiva cocyate //",
  "SA11bsa054_u:7470": "iti //",
  "SA11bsa054_u:7471": "na ca māyādisvabhāvānāṃ kṣaṇikākṣaṇikādidharmatāpratipādanamucitam,",
  "SA11bsa054_u:7472": "niḥsvabhāvānāṃ kasyacit svabhāvasyābhāvāt /",
  "SA11bsa054_u:7473": "tatkathamamī na paramārthasanta ityatrāha lokāvatāraṇetyādi-",
  "SA11bsa054_u:7474": "lokāvatāraṇārthaṃ ca bhāvā nāthena deśitāḥ /",
  "SA11bsa054_u:7475": "tattvataḥ kṣaṇikā naite saṃvṛtyā cedvirudhyate // Bca_9.7 //",
  "SA11bsa054_u:7476": "lokānāṃ bhāvābhiniveśināṃ skandhādideśanāvaineyānāṃ sattvānāmāpātataḥ śūnyatādeśanānadhikṛtānāṃ śūnyatāyāmavatāraṇārthaṃ sukumāropakrameṇa pravartanāya /",
  "SA11bsa054_u:7477": "co hetau /",
  "SA11bsa054_u:7478": "yasmādbhāvāḥ skandhāyatanādilakṣaṇāḥ,",
  "SA11bsa054_u:7479": "vastuto niḥsvabhāvatve 'pi sarvadharmāṇām,",
  "SA11bsa054_u:7480": "nāthena narakādiduḥkhāt sattvān paritrāyamāṇena abhyudayaniḥśreyasasukhaṃ prāpayatā sattvāśayādivedinā buddhena bhagavatā deśitāḥ prakāśitāḥ,",
  "SA11bsa054_u:7481": "na tu paramārthataḥ /",
  "SA11bsa054_u:7482": "tasmānna sūtravirodhaḥ / taduktam-",
  "SA11bsa054_u:7483": "mametyahamiti proktaṃ yathā kāryavaśājjinaiḥ /",
  "SA11bsa054_u:7484": "tathā kāryavaśātproktāḥ skandhāyatanadhātavaḥ //",
  "SA11bsa054_u:7485": "iti / [yuktiṣaṣṭikā]",
  "SA11bsa054_u:7486": "yadi na paramārthato deśitāḥ,",
  "SA11bsa054_u:7487": "kathaṃ tarhi te kṣaṇikā ityāha- tattvataḥ kṣaṇikā naite iti /",
  "SA11bsa054_u:7488": "tattvataḥ paramārthataḥ niḥsvabhāvatvāt kṣaṇikā api na bhavanti ete ime bhāvāḥ /",
  "SA11bsa054_u:7489": "kśaṇikādideśanā vaineyānāṃ tatsvabhāvatāprakāśanāt /",
  "SA11bsa054_u:7490": "yadi na tattvataḥ kṣaṇikāḥ, kathaṃ (Bcp 182)",
  "SA11bsa054_u:7491": "tarhi deśanāyāmapi kathitā iti manasi nidhāya [āha] saṃvṛtyā cet [iti]- yadi saṃvṛtyā kṣaṇikā abhidhīyanta ityucyate,",
  "SA11bsa054_u:7492": "ityuttaramāśaṅkaya dūṣayati,",
  "SA11bsa054_u:7493": "tadā virudhyate,",
  "SA11bsa054_u:7494": "saṃvṛtyā kṣaṇikā na paramārthataḥ iti virudhyate na saṃgacchate /",
  "SA11bsa054_u:7495": "akṣaṇikatayā pratīteḥ pratītivirodhaḥ,",
  "SA11bsa054_u:7496": "sāṃvyavahāribhirakṣaṇikatvapratīteḥ na kṣaṇikatvaṃ sāṃvṛtaṃ rūpamiti yāvat //",
  "SA11bsa054_u:7497": "etat siddhāntavādī pariharati na doṣo yogisaṃvṛtyeti-",
  "SA11bsa054_u:7498": "na doṣo yogisaṃvṛtyā lokātte tattvadarśinaḥ /",
  "SA11bsa054_u:7499": "anyathā lokabādhā syādaśucistrīnirūpaṇe // Bca_9.8 //",
  "SA11bsa054_u:7500": "nāyaṃ pratītivirodhalakṣaṇo doṣaḥ /",
  "SA11bsa054_u:7501": "kutaḥ? yogināṃ pudgalanairātmyasamādhilābhināṃ yā saṃvṛtirvyavahāraḥ,",
  "SA11bsa054_u:7502": "tayā kṣaṇikatayā pratīteḥ /",
  "SA11bsa054_u:7503": "ayamabhiprāyaḥ- yadi nāma arvāgdarśanaiḥ kṣaṇikatvaṃ na pratīyate,",
  "SA11bsa054_u:7504": "tathāpi yogivyavahāragocaraḥ /",
  "SA11bsa054_u:7505": "yogivyavahāro 'pi saṃvṛtirūpatāṃ na jahāti,",
  "SA11bsa054_u:7506": "buddhiḥ saṃvṛtirūcyate [9.2] iti vacanāt /",
  "SA11bsa054_u:7507": "na ca pratītibādhitaṃ bādhitameva,",
  "SA11bsa054_u:7508": "tathāvidhāyāḥ pratīterapramāṇatvāt //",
  "SA11bsa054_u:7509": "kutaḥ punaretat sāṃvṛtamapi kṣaṇikatvādi yogina eva paśyanti nārvāgdarśina ityāha- lokātte tattvadarśina iti /",
  "SA11bsa054_u:7510": "lokādarvācīnadarśanāt sakāśāt te yoginastattvadarśinaḥ atīndriyadarśinaḥ /",
  "SA11bsa054_u:7511": "hetupadametat /",
  "SA11bsa054_u:7512": "yasmāt tattvadarśinaste,",
  "SA11bsa054_u:7513": "tasmāt kṣaṇikatvanairātmyādi lokāpratītamapi pratipadyante /",
  "SA11bsa054_u:7514": "ata eva na teṣāṃ lokapratītibādhā //",
  "SA11bsa054_u:7515": "avaśyaṃ caitadaṅgīkartavyamityāha- anyathetyādi /",
  "SA11bsa054_u:7516": "anyathā yadi caivaṃ na svīkriyate,",
  "SA11bsa054_u:7517": "tadā bhavadabhyupagate 'pi lokabādhā syāt /",
  "SA11bsa054_u:7518": "kutra? aśucistrīnirūpaṇe iti /",
  "SA11bsa054_u:7519": "aśucibhāvanāsamaye aśucīti striyāḥ kāminyā nirūpaṇe vibhāvanāyāṃ lokabādhā syāt,",
  "SA11bsa054_u:7520": "lokapratītena virodho bhavet,",
  "SA11bsa054_u:7521": "lokena śucisvabhāvatayā strīśarīrasyādhyavasānāt /",
  "SA11bsa054_u:7522": "tasmānna lokapratītena yogidarśanabādheti / atra-",
  "SA11bsa054_u:7523": "yathopalabdhaṃ timirekṣaṇānam",
  "SA11bsa054_u:7524": "ityādinā upacayahetutvena yojanīyam /",
  "SA11bsa054_u:7525": "iti nāgamādapi bhāvānāṃ paramārthataḥ siddhirasti /",
  "SA11bsa054_u:7526": "tasmānmāyāsvapnādisvabhāvāḥ sarvadharmā iti niścitametat //",
  "SA11bsa054_u:7527": "syādetat- yadi sarvavyāpinī māyopamasvabhāvatā,",
  "SA11bsa054_u:7528": "buddho 'pi tarhi māyopamaḥ svapnopamaḥ syāt /",
  "SA11bsa054_u:7529": "uktaṃ caitad bhagavatyām-",
  "SA11bsa054_u:7530": "evamukte subhūtistān devaputrānetadavocat- māyopamāste devaputrāḥ sattvāḥ /",
  "SA11bsa054_u:7531": "svapnopamāste devaputrāḥ sattvāḥ /",
  "SA11bsa054_u:7532": "iti hi māyā ca sattvāśca advayametadadvaidhīkāram /",
  "SA11bsa054_u:7533": "sarvadharmā api devaputrā māyopamāḥ svapnopamāḥ /",
  "SA11bsa054_u:7534": "strotaāpanno 'pi māyopamaḥ svapnopamaḥ /",
  "SA11bsa054_u:7535": "strotaāpattiphalamapi (Bcp 183)",
  "SA11bsa054_u:7536": "māyopamaṃ svapnopamam /",
  "SA11bsa054_u:7537": "evaṃ sakṛdāgāmyapi sakṛdāgāmiphalamapi /",
  "SA11bsa054_u:7538": "anāgāmyapi anāgāmiphalamapi /",
  "SA11bsa054_u:7539": "arhannapi arhattvamapi māyopamaṃ svapnopamam /",
  "SA11bsa054_u:7540": "pratyekabuddho 'pi māyopamaḥ svapnopamaḥ /",
  "SA11bsa054_u:7541": "pratyekabuddhatvamapi māyopamaṃ svapnopamam /",
  "SA11bsa054_u:7542": "samyaksaṃbuddho 'pi māyopamaḥ svapnopamaḥ /",
  "SA11bsa054_u:7543": "samyaksaṃbuddhatvamapi māyopamaṃ svapnopamam /",
  "SA11bsa054_u:7544": "yāvat nirvāṇamapi māyopamaṃ svapnopamam /",
  "SA11bsa054_u:7545": "sacennirvāṇādapi kaścid dharmo viśiṣṭataraḥ syāt,",
  "SA11bsa054_u:7546": "tamapyahaṃ māyopamaṃ svapnopamaṃ vadāmi //",
  "SA11bsa054_u:7547": "evaṃ kathaṃ tatra satkārāpakārayoḥ puṇyapāpasamudbhava iti parasyābhiprāyamāśaṅkayannāha māyopamādityādi-",
  "SA11bsa054_u:7548": "māyopamājjinātpuṇyaṃ sadbhāve 'pi kathaṃ yathā /",
  "SA11bsa054_u:7549": "yadi bhagavānapi māyopamasvabhāvaḥ,",
  "SA11bsa054_u:7550": "tadā māyopamānniḥsvabhāvājjinādbhagavataḥ puṇyaṃ sukṛtaṃ pūjāsatkārapādavandanādibhiḥ kathaṃ yathā kathamiveti manyase?",
  "SA11bsa054_u:7551": "upalakṣaṇaṃ caitat /",
  "SA11bsa054_u:7552": "pāpamapi tadapakāre kathamiti draṣṭavyam /",
  "SA11bsa054_u:7553": "na hi māyākāranirmitapuruṣasatkārāpakārayoḥ puṇyapāpaprasūtiryukteti parasyā bhiprāyaḥ /",
  "SA11bsa054_u:7554": "atra prāguktamevottaram /",
  "SA11bsa054_u:7555": "tathātra parameva paripṛcchati- sadbhāve 'pi kathaṃ yatheti /",
  "SA11bsa054_u:7556": "sadbhāve 'pi paramārthasatyatve 'pi bhagavataḥ kathamiva puṇyam?",
  "SA11bsa054_u:7557": "kathaṃ yathetyubhayatrāpi yojanīyam /",
  "SA11bsa054_u:7558": "ayamabhiprāyaḥ- yathā kasyacit paramārthasato jināt paramārthasat puṇyamupajāyate,",
  "SA11bsa054_u:7559": "tathā anyasya māyopamānmāyopamamevetyāvayorna kaścidviśeṣaḥ,",
  "SA11bsa054_u:7560": "idaṃpratyayatāmātrasyobhayasādhāraṇatvāt /",
  "SA11bsa054_u:7561": "iti yadevottaraṃ bhavatām,",
  "SA11bsa054_u:7562": "tadevāsmākamapi,",
  "SA11bsa054_u:7563": "nātiricyate kiṃcit /",
  "SA11bsa054_u:7564": "na ca yuktisiddhaṃ paramārthasad vastusvarūpaṃ kiṃcidastīti pratipāditam //",
  "SA11bsa054_u:7565": "bhavatu nāma māyopamādapi jināt puṇyam /",
  "SA11bsa054_u:7566": "idaṃ tu kathaṃ samādhīyate ityāha yadi māyopama ityādi-",
  "SA11bsa054_u:7567": "yadi māyopamaḥ sattvaḥ kiṃ punarjāyate mṛtaḥ // Bca_9.9 //",
  "SA11bsa054_u:7568": "athavā anyathāvatāryate- yadi jino 'pi māyopamaḥ,",
  "SA11bsa054_u:7569": "kā vārtā tarhi sāṃsārikeṣu sattveṣu?",
  "SA11bsa054_u:7570": "te 'pi tatheti brūmaḥ /",
  "SA11bsa054_u:7571": "māyopamāste devaputrāḥ sattvāḥ iti vacanāt /",
  "SA11bsa054_u:7572": "evaṃ sati mahān doṣaḥ prasajyate ityāha- yadītyādi /",
  "SA11bsa054_u:7573": "yadi māyopamo māyāsvabhāvasamānadharmaḥ sattvaḥ prāṇī,",
  "SA11bsa054_u:7574": "tadā kiṃ punarjāyate mṛtaḥ?",
  "SA11bsa054_u:7575": "kimiti praśne akṣamāyāṃ vā /",
  "SA11bsa054_u:7576": "kiṃ punarjāyate utpadyate?",
  "SA11bsa054_u:7577": "mṛto nikāyasabhāgatāyāścyutaḥ /",
  "SA11bsa054_u:7578": "kāraṇamatra vaktavyam,",
  "SA11bsa054_u:7579": "naitadyuktamiti vā /",
  "SA11bsa054_u:7580": "nahi māyāpuruṣo vinaṣṭaḥ punarutpadyate /",
  "SA11bsa054_u:7581": "tasmāt paramārthasanto bhāvā ityupagantavyam //",
  "SA11bsa054_u:7582": "naitadupagantavyamityāha yāvadityādi-",
  "SA11bsa054_u:7583": "yāvatpratyayasāmagrī tāvanmāyāpi vartate /",
  "SA11bsa054_u:7584": "yāvatkālaṃ pratyayānāṃ kāraṇānāṃ mantrauṣadhādīnāṃ sāmagrī samudāyaḥ,",
  "SA11bsa054_u:7585": "samagrāṇi kāraṇāni,",
  "SA11bsa054_u:7586": "tāvatkālaṃ māyāpi vartate,",
  "SA11bsa054_u:7587": "na arvāṅ nivartate,",
  "SA11bsa054_u:7588": "nāpi tataḥ paraṃ pravartate /",
  "SA11bsa054_u:7589": "evaṃ yāvadavidyākarmatṛṣṇāsvabhāvā sāmagrī,",
  "SA11bsa054_u:7590": "tāvat sattvasaṃtānamāyāpi vartate,",
  "SA11bsa054_u:7591": "idaṃpratyayatāyattavṛttitvāt /",
  "SA11bsa054_u:7592": "(Bcp 184) yadi na paramārthataḥ sattvo 'sti,",
  "SA11bsa054_u:7593": "kathamāsaṃsāraṃ sattvasaṃtānaḥ pravartate,",
  "SA11bsa054_u:7594": "na tu māyāvadaciraṃ nivartate?",
  "SA11bsa054_u:7595": "uktamatra- yāvatpratyayasāmagrī tāvat pravartate,",
  "SA11bsa054_u:7596": "yasya tu tathā nāsti,",
  "SA11bsa054_u:7597": "sa nānuvartate iti /",
  "SA11bsa054_u:7598": "api ca /",
  "SA11bsa054_u:7599": "na cirakālāvasthitiḥ samyaktvavyavasthānibandhanamityāha dīrghasaṃtāna ityādi-",
  "SA11bsa054_u:7600": "dīrghasaṃtānamātreṇa kathaṃ sattvo 'sti satyataḥ // Bca_9.10 //",
  "SA11bsa054_u:7601": "dīrghaścirakālāvasthitaḥ saṃtānaḥ pravāhaḥ,",
  "SA11bsa054_u:7602": "sa eva kevalastanmātraṃ tena /",
  "SA11bsa054_u:7603": "kathamiti pṛcchati- kena prakāreṇa sattvo 'sti vidyate?",
  "SA11bsa054_u:7604": "satyataḥ paramārthataḥ /",
  "SA11bsa054_u:7605": "etāvāṃstu viśeṣaḥ- yasya hi dīrghakālāvasthitihetupratyayaviśeṣo 'sti,",
  "SA11bsa054_u:7606": "sa dīrghakālamanuvartate /",
  "SA11bsa054_u:7607": "yasya tu tathā nāsti,",
  "SA11bsa054_u:7608": "sa nānuvartate iti /",
  "SA11bsa054_u:7609": "na tu tāvatā samyaṅyithyātvam /",
  "SA11bsa054_u:7610": "tasmānmāyāsvabhāvatve 'pi na punarjanmāsaṃbhavaḥ //",
  "SA11bsa054_u:7611": "evaṃ tarhi yathā māyāpuruṣavadhādau na prāṇātipātaḥ,",
  "SA11bsa054_u:7612": "tathā tadaparapuruṣavadhādāvapi na syāt,",
  "SA11bsa054_u:7613": "abhinnasvabhāvatvāt,",
  "SA11bsa054_u:7614": "ityatrāha māyāpuruṣa ityādi-",
  "SA11bsa054_u:7615": "māyāpuruṣaghātādau cittābhāvānna pāpakam /",
  "SA11bsa054_u:7616": "māyāpuruṣasya ghātādau māraṇādau /",
  "SA11bsa054_u:7617": "ādiśabdena tasya adattādi gṛhṇataḥ /",
  "SA11bsa054_u:7618": "samāne 'pi niḥsvabhāvatve cittasya vijñānasya māyāpuruṣasaṃtāne 'bhāvāt asattvāt na pāpakaṃ na akuśalamutpadyate prāṇātipātādi /",
  "SA11bsa054_u:7619": "pāpameva pāpakam /",
  "SA11bsa054_u:7620": "svārthe kanvidhānāt /",
  "SA11bsa054_u:7621": "tatrāpi māraṇābhiprāyeṇa prahāraṃ dadato bhavatyeva aśubham,",
  "SA11bsa054_u:7622": "na tu prāṇātipātaḥ /",
  "SA11bsa054_u:7623": "māyāpuruṣādanyatra kathaṃ prāṇātipāta iti cedāha cittamāyetyādi-",
  "SA11bsa054_u:7624": "cittamāyāsamete tu pāpapuṇyasamudbhavaḥ // Bca_9.11 //",
  "SA11bsa054_u:7625": "cittameva māyā cittamāyā,",
  "SA11bsa054_u:7626": "tayā samete yukte /",
  "SA11bsa054_u:7627": "māyāsvabhāvena cittena saṃbaddhe ityarthaḥ /",
  "SA11bsa054_u:7628": "tuśabdaḥ pūrvasmādviśeṣārthaḥ /",
  "SA11bsa054_u:7629": "puṇyaṃ ca pāpaṃ ca puṇyapāpe,",
  "SA11bsa054_u:7630": "tayoḥ sukṛtaduṣkṛtayoḥ samudbhavaḥ samutpattiḥ /",
  "SA11bsa054_u:7631": "upakārāpakārayoḥ iti sāmagrīviśeṣāt kāryaviśeṣaḥ /",
  "SA11bsa054_u:7632": "yathā satyapi gomayetarajanmanorvartikayorākārasāmye kāraṇabhedāt svabhāvabhedaḥ /",
  "SA11bsa054_u:7633": "tathā ihāpi noktadoṣaprasaṅgaḥ //",
  "SA11bsa054_u:7634": "yaduktam- cittamāyeti,",
  "SA11bsa054_u:7635": "tat paro vighaṭayannāha mantrādīnāmityādi-",
  "SA11bsa054_u:7636": "mantrādīnāmasāmarthyānna māyācittasaṃbhavaḥ /",
  "SA11bsa054_u:7637": "mantrādīnām,",
  "SA11bsa054_u:7638": "ādiśabdādauṣadhādīnāṃ cittotpādaṃ prati asāmarthyādavyāpārāt na māyācittasaṃbhavaḥ na māyāsvabhāvaṃ cittaṃ saṃbhavati /",
  "SA11bsa054_u:7639": "yathā paravyāmohanibandhanānāṃ māyākāraprayuktānāṃ mantrādīnāṃ prabhāveṇa hastyādyākāranirvṛttiḥ,",
  "SA11bsa054_u:7640": "na tathā cittasyeti parasya bhāvaḥ /",
  "SA11bsa054_u:7641": "etat pariharannāha sāpi nānāvidhetyādi-",
  "SA11bsa054_u:7642": "sāpi nānāvidhā māyā nānāpratyayasaṃbhavā /",
  "SA11bsa054_u:7643": "(Bcp 185)",
  "SA11bsa054_u:7644": "apiśabdo 'vadhāraṇārtho bhinnakramaśca /",
  "SA11bsa054_u:7645": "sā māyā nānāvidhaiva nānāprakāraiva /",
  "SA11bsa054_u:7646": "ata eva nānāpratyayasaṃbhavā nānāpratyayāt anekaprakārakāraṇāt saṃbhava utpādo yasyāḥ sā tathoktā /",
  "SA11bsa054_u:7647": "ayamabhiprāyaḥ- yadi māyā māyeti śabdasāmyamasti,",
  "SA11bsa054_u:7648": "tathāpi na tatkāraṇasyāpyabhedaḥ,",
  "SA11bsa054_u:7649": "māyāsvabhāvatve 'pi kāryasya nānāsvabhāvatvāt /",
  "SA11bsa054_u:7650": "na hi ekasmin kārye kiṃcit kāraṇaṃ dṛṣṭamiti kāryaśabdasāmyāt sarvatra tadeva prakalpayituṃ yujyate,",
  "SA11bsa054_u:7651": "api tu kvacideva kasyacit sāmarthyam,",
  "SA11bsa054_u:7652": "śabdasāmye 'pi svabhāvabhedāt /",
  "SA11bsa054_u:7653": "etadevopadarśayannāha naikasyeti-",
  "SA11bsa054_u:7654": "naikasya sarvasāmarthyaṃ pratyayasyāsti kutracit // Bca_9.12 //",
  "SA11bsa054_u:7655": "naikasya kvacidupalabdhasāmarthyasya pratyayasya kāraṇasya hetoḥ sarvasāmarthyaṃ sarvasmin kārye sāmarthyaṃ śaktirasti saṃbhavati /",
  "SA11bsa054_u:7656": "kvacidṛṣṭamiti kṛtvā kutraciditi kasmiṃścit samaye deśe kāle vā dṛṣṭamiṣṭaṃ vā /",
  "SA11bsa054_u:7657": "tataśca kācinmāyā mantrādisāmarthyapratilabdhasvabhāvā,",
  "SA11bsa054_u:7658": "kācit punaranādisaṃsārapravṛttamāhātmyā avidyādiprabhāvapravartitā /",
  "SA11bsa054_u:7659": "tasmānna sarvāsu mantrādisāmarthyamiti /",
  "SA11bsa054_u:7660": "etat sarva lokavyavahārānugataṃ kalpanānirmitaṃ sāṃvṛtaṃ vastutattvamupādaya samutthitaṃ na tu paramārthataḥ /",
  "SA11bsa054_u:7661": "paramārthadaśāyāṃ jananamaraṇotpādanirodhahetuphalabhāvābhāvādikalpanāyā abhāvāt,",
  "SA11bsa054_u:7662": "prakṛtinirvṛtatvāt sarvadharmāṇāmiti //",
  "SA11bsa054_u:7663": "etadasahamānaḥ paraḥ punaranyathā prasañjayannāha nirvṛta iti-",
  "SA11bsa054_u:7664": "nirvṛtaḥ paramārthena saṃvṛtyā yadi saṃsaret /",
  "SA11bsa054_u:7665": "nirvṛtaḥ svabhāvaśūnyatvādutpādanirodharahitaḥ /",
  "SA11bsa054_u:7666": "paramārthena paramārthasatyataḥ prakṛtinirvāṇatayā ādiśāntatvāt /",
  "SA11bsa054_u:7667": "yadi saṃvṛtyā saṃvṛtisatyena kālpanikatvena saṃsaret,",
  "SA11bsa054_u:7668": "jātijarāmaraṇayogī bhavet,",
  "SA11bsa054_u:7669": "tadā ayaṃ mahān virodhaḥ syādityāha buddho 'pi saṃsaredevamityādi-",
  "SA11bsa054_u:7670": "buddho 'pi saṃsaredevaṃ tataḥ kiṃ bodhicaryayā // Bca_9.13 //",
  "SA11bsa054_u:7671": "evamabhyupagamyamāne buddho 'pi sarvāvaraṇaprahāṇato nirvṛto 'pi saṃsaret janmādibhāg bhavet /",
  "SA11bsa054_u:7672": "yata evam, tataḥ tasmāt kāraṇāt kiṃ bodhicaryayā?",
  "SA11bsa054_u:7673": "bodhaye buddhatvāya caryā karacaraṇaśiraḥpradānādyanekaduṣkaraśatalakṣaṇā, tayā kim?",
  "SA11bsa054_u:7674": "na kiṃcit prayojanam,",
  "SA11bsa054_u:7675": "uktakrameṇa vaiphalyāt /",
  "SA11bsa054_u:7676": "sā hi sarvasāṃsārikadharmanivṛttaye sarvaguṇasamuccayāśritabuddhatvaprāptaye ca samāśrīyate,",
  "SA11bsa054_u:7677": "tathāpi na sāṃsārikadharmanivṛttiścet,",
  "SA11bsa054_u:7678": "kiṃ tatsamāśrayeṇa saṃsādhitamiti bhāvaḥ //",
  "SA11bsa054_u:7679": "tat pratyuktameva yāvatpratyayasāmagrītyādinā,",
  "SA11bsa054_u:7680": "punarapi vispaṣṭayannāha pratyayānāmityādi-",
  "SA11bsa054_u:7681": "pratyayānāmanucchede māyāpyucchidyate na hi /",
  "SA11bsa054_u:7682": "pratyayānāṃ tu vicchedātsaṃvṛtyāpi na saṃbhavaḥ // Bca_9.14 //",
  "SA11bsa054_u:7683": "pratyayānāṃ kāraṇānām /",
  "SA11bsa054_u:7684": "anucchede avināśe /",
  "SA11bsa054_u:7685": "hiryasmāt /",
  "SA11bsa054_u:7686": "māyāpi na kevalaṃ saṃsāra iti samuccaye apiśabdaḥ /",
  "SA11bsa054_u:7687": "naivocchidyate na nivartate /",
  "SA11bsa054_u:7688": "pratyayānāṃ kāraṇānāṃ tu (Bcp 186)",
  "SA11bsa054_u:7689": "vicchedāt nivṛtteḥ,",
  "SA11bsa054_u:7690": "saṃvṛttyāpi kālpanikavyavahāreṇāpi na saṃbhavo na saṃsaraṇam /",
  "SA11bsa054_u:7691": "pratyayānāṃ samucchedaḥ punastattvābhyāsādavidyādinirodhakrameṇa veditavyaḥ /",
  "SA11bsa054_u:7692": "tadyathoktamāryaśālistambasūtre-",
  "SA11bsa054_u:7693": "evamukte maitreyo bodhisattvo mahāsattva āyuṣmantaṃ śāriputrametadavocat- yaduktaṃ bhagavatā dharmasvāminā sarvajñena- yo bhikṣavaḥ pratītyasamutpādaṃ paśyati,",
  "SA11bsa054_u:7694": "sa dharma paśyati /",
  "SA11bsa054_u:7695": "yo dharmaṃ paśyati,",
  "SA11bsa054_u:7696": "sa buddhaṃ paśyati /",
  "SA11bsa054_u:7697": "tatra katamaḥ pratītyasamutpādo nāma?",
  "SA11bsa054_u:7698": "yadidam- avidyāpratyayāḥ saṃskārāḥ /",
  "SA11bsa054_u:7699": "saṃskārapratyayaṃ vijñānam /",
  "SA11bsa054_u:7700": "vijñānapratyayaṃ nāmarūpam /",
  "SA11bsa054_u:7701": "nāmarūpapratyayaṃ ṣaḍāyatanam /",
  "SA11bsa054_u:7702": "ṣaḍāyatanapratyayaḥ sparśaḥ /",
  "SA11bsa054_u:7703": "sparśapratyayā vedanā /",
  "SA11bsa054_u:7704": "vedanāpratyayā tṛṣṇā /",
  "SA11bsa054_u:7705": "tṛṣṇāpratyayamupādānam /",
  "SA11bsa054_u:7706": "upādānapratyayo bhavaḥ /",
  "SA11bsa054_u:7707": "bhavapratyayā jātiḥ /",
  "SA11bsa054_u:7708": "jātipratyayā jarāmaraṇaśokaparidevaduḥkhadaurmanasyopāyāsāḥ /",
  "SA11bsa054_u:7709": "evamasya kevalasya mahato duḥkhaskandhasya samudayo bhavati /",
  "SA11bsa054_u:7710": "tatra avidyānirodhāt saṃskārā nirudhyante /",
  "SA11bsa054_u:7711": "peyālaṃ /",
  "SA11bsa054_u:7712": "evamasya kevalasya mahato duḥkhaskandhasya nirodho bhavati /",
  "SA11bsa054_u:7713": "ayamucyate pratītyasamutpādaḥ /",
  "SA11bsa054_u:7714": "peyālaṃ /",
  "SA11bsa054_u:7715": "ya imaṃ pratītyasamutpādaṃ satatasamitaṃ nirjīvaṃ yathāvadaviparītamajātamabhūtamasaṃskṛtamapratighamanālambanaṃ śivamabhayamahāryamavyupaśamasvabhāvaṃ paśyati,",
  "SA11bsa054_u:7716": "sa dharmaṃ paśyati /",
  "SA11bsa054_u:7717": "yastu evaṃ satatasamitaṃ yāvadavyupaśamasvabhāvaṃ dharmaṃ paśyati,",
  "SA11bsa054_u:7718": "so 'nuttaraṃ dharmaśarīraṃ buddhaṃ paśyati /",
  "SA11bsa054_u:7719": "peyālaṃ /",
  "SA11bsa054_u:7720": "tatra avidyā katamā?",
  "SA11bsa054_u:7721_0": "eteṣāmeva ṣaṇṇāṃ dhātūnāṃ yā ekasaṃjñā piṇḍasaṃjñā nityasaṃjñā dhruvasaṃjñā śāśvatasaṃjñā",
  "SA11bsa054_u:7721_1": "sukhasaṃjñā ātmasaṃjñā sattvasaṃjñā jīvasaṃjñā jantusaṃjñā manujasaṃjñā mānavasaṃjñā",
  "SA11bsa054_u:7721_2": "ahaṃkāramamakārasaṃjñā /",
  "SA11bsa054_u:7722": "evamādi vividhamajñānam,",
  "SA11bsa054_u:7723": "iyamucyate 'vidyā /",
  "SA11bsa054_u:7724": "evamavidyāyāṃ satyāṃ viṣayeṣu rāgadveṣamohāḥ pravartante /",
  "SA11bsa054_u:7725": "tatra ye rāgadveṣamohā viṣayeṣu,",
  "SA11bsa054_u:7726": "amī avidyāpratyayāḥ saṃskārā iutyucyante /",
  "SA11bsa054_u:7727": "vastuprativijñaptirvijñānam /",
  "SA11bsa054_u:7728": "catvāri mahābhūtāni copādāya rūpamaikadhyarūpam /",
  "SA11bsa054_u:7729": "vijñānasahajāścatvāro 'rūpiṇa upādānaskandhā nāma,",
  "SA11bsa054_u:7730": "tannāmarūpam /",
  "SA11bsa054_u:7731": "nāmarūpasaṃniśritāni indriyāṇi ṣaḍāyatanam /",
  "SA11bsa054_u:7732": "trayāṇāṃ dharmāṇāṃ saṃnipātaḥ sparśaḥ /",
  "SA11bsa054_u:7733": "sparśānubhavo vedanā /",
  "SA11bsa054_u:7734": "vedanādhyavasānaṃ tṛṣṇā /",
  "SA11bsa054_u:7735": "tṛṣṇāvaipulyamupādānam /",
  "SA11bsa054_u:7736": "upādānanirjātaṃ punarbhavajanakaṃ karma bhavaḥ /",
  "SA11bsa054_u:7737": "bhavahetukaḥ skandhaprādurbhāvo jātiḥ /",
  "SA11bsa054_u:7738": "jātyabhinirvṛttānāṃ skandhānāṃ paripāko jarā /",
  "SA11bsa054_u:7739": "skandhavināśo maraṇam /",
  "SA11bsa054_u:7740": "mriyamāṇasya saṃmūḍhasya sābhiṣvaṅgasya antardāhaḥ śokaḥ /",
  "SA11bsa054_u:7741": "śokotthalapanaṃ paridevaḥ /",
  "SA11bsa054_u:7742": "pañcavijñānasaṃprayuktamāghātānubhavanaṃ duḥkham /",
  "SA11bsa054_u:7743": "duḥkhamanasikārasaṃprayuktaṃ mānasaṃ duḥkhaṃ daurmanasyam /",
  "SA11bsa054_u:7744": "ye cānye evamādāya upakleśāḥ,",
  "SA11bsa054_u:7745": "ime upāyāsā ityucyante //",
  "SA11bsa054_u:7746": "tatra mahāndhakārārthena avidyā /",
  "SA11bsa054_u:7747": "abhisaṃskārārthena saṃskārāḥ /",
  "SA11bsa054_u:7748": "viajñānanārthena vijñānam /",
  "SA11bsa054_u:7749": "mananārthena nāmarūpam /",
  "SA11bsa054_u:7750": "āyadvārārthena ṣaḍāyatanam /",
  "SA11bsa054_u:7751": "sparśanārthena sparśaḥ /",
  "SA11bsa054_u:7752": "anubhavanārthena vedanā /",
  "SA11bsa054_u:7753": "paritarṣaṇārthena tṛṣṇā /",
  "SA11bsa054_u:7754": "upādānārthena upādānam /",
  "SA11bsa054_u:7755": "punarbhavajananārthena (Bcp 187) bhavaḥ /",
  "SA11bsa054_u:7756": "skandhaprādurbhāvārthena jātiḥ /",
  "SA11bsa054_u:7757": "skandhaparipākārthena jarā /",
  "SA11bsa054_u:7758": "vināśārthena maraṇam /",
  "SA11bsa054_u:7759": "śocanārthena śokaḥ /",
  "SA11bsa054_u:7760": "vacanaparidevanārthena paridevaḥ /",
  "SA11bsa054_u:7761": "kāyasaṃpīḍanārthena duḥkham /",
  "SA11bsa054_u:7762": "cittasaṃpīḍanārthena daurmanasyam /",
  "SA11bsa054_u:7763": "upakleśārthena upāyāsāḥ /",
  "SA11bsa054_u:7764": "iti vistaraḥ //",
  "SA11bsa054_u:7765": "evamupadarśitapratyayānāmanucchede saṃsāro 'vikalaḥ pravartate,",
  "SA11bsa054_u:7766": "dvādaśāṅgapratītyasamutpādasyaiva saṃsāratvāt /",
  "SA11bsa054_u:7767": "yadāhurācāryapādāḥ-",
  "SA11bsa054_u:7768": "yathākṣepaṃ kramād dvṛddhaḥ saṃtānaḥ klreśakarmabhiḥ /",
  "SA11bsa054_u:7769": "paralokaṃ punaryātītyanādi bhavacakrakam //",
  "SA11bsa054_u:7770": "sa pratītyasamutpādo dvādaśāṅgastrikāṇḍakaḥ /",
  "SA11bsa054_u:7771": "iti / [abhi. kośa. 3.19-20]",
  "SA11bsa054_u:7772": "pratyayānāṃ punarucchede sarvathaiva saṃsaraṇaṃ na syāt,",
  "SA11bsa054_u:7773": "kāraṇavaikalyāt /",
  "SA11bsa054_u:7774": "tataśca 'buddho 'pi saṃsaredevam' ityetanna prasajyate iti //",
  "SA11bsa054_u:7775": "evaṃ tāvat sautrāntikādicodyamudasya yogācāravipratipattinirākaraṇāya tanmatena dūṣaṇamudbhāvayannāha yadā na bhrāntirapītyādi-",
  "SA11bsa054_u:7776": "yadā na bhrāntirapyasti māyā kenopalabhyate // Bca_9.15 //",
  "SA11bsa054_u:7777": "yadā sarvaṃ jagat māyātmakatayā svabhāvaśūnyamupagataṃ madhyamakavādibhiḥ,",
  "SA11bsa054_u:7778": "māyāsvabhāvasaṃvṛtigrāhiṇī buddhirapi bhavatāṃ nāsti bāhyavat,",
  "SA11bsa054_u:7779": "tadā māyā kenopalabhyate,",
  "SA11bsa054_u:7780": "kena pratīyate tadgāhakavastusajjñānamantareṇa?",
  "SA11bsa054_u:7781": "naiva kenacidityarthaḥ /",
  "SA11bsa054_u:7782": "yasya punaḥ svacittameva paramārthasat bāhyarūpatayā bhrāntaṃ tathā pratibhāsate,",
  "SA11bsa054_u:7783": "na tasyāyaṃ doṣa iti bhāvaḥ //",
  "SA11bsa054_u:7784": "etannirākartumāha yadā māyaivetyādi-",
  "SA11bsa054_u:7785": "yadā māyaiva te nāsti tadā kimupalabhyate /",
  "SA11bsa054_u:7786": "yadā māyaiva grāhyatayā hastyādyākārapravṛtyā tava vijñānavādino nāsti,",
  "SA11bsa054_u:7787": "cittamātraṃ jagadabhyupagacchanto bahirarthābhāvāt,",
  "SA11bsa054_u:7788": "tadā kimupalabhyate,",
  "SA11bsa054_u:7789": "tadā kimiha pratibhāsate?",
  "SA11bsa054_u:7790": "bahirarthābhāvāddeśādivicchedena pratibhāso na yukta ityarthaḥ /",
  "SA11bsa054_u:7791": "atra parasyābhiprāyamāśaṅkayannāha cittasyaiva sa ityādi-",
  "SA11bsa054_u:7792": "cittasyaiva sa ākāro yadyapyanyo 'sti tattvataḥ // Bca_9.16 //",
  "SA11bsa054_u:7793": "uktamatra cittameva bahīrūpatayā bhrāntaṃ hastyādyākāraṃ pratibhāsate iti /",
  "SA11bsa054_u:7794": "uktameva /",
  "SA11bsa054_u:7795": "kiṃ tu yadyapi cittasyaiva jñānasyaiva sa iti deśādivicchedena grāhyatayā pratibhāsamāna ākāro nirbhāsaḥ,",
  "SA11bsa054_u:7796": "anya ityaparaḥ āntarād grāhakāccittākārāt,",
  "SA11bsa054_u:7797": "asti vidyate,",
  "SA11bsa054_u:7798": "tattvato vastutaḥ //",
  "SA11bsa054_u:7799": "yadyapītyabhyupagamyoktam,",
  "SA11bsa054_u:7800": "tathāpi naitat saṃgacchata ityāha cittameva yadā māyetyādi-",
  "SA11bsa054_u:7801": "cittameva yadā māyā tadā kiṃ kena dṛśyate /",
  "SA11bsa054_u:7802": "cittameva vijñānameva vedakatayā svīkṛtam,",
  "SA11bsa054_u:7803": "yadā māyā nānyā,",
  "SA11bsa054_u:7804": "na hi vedakacittavyatiriktā kācidanyā māyā nāma,",
  "SA11bsa054_u:7805": "tadātmatayā tasyāstathā pratibhāsopagamāt, tadā kiṃ (Bcp 188)",
  "SA11bsa054_u:7806": "kena dṛśyate,",
  "SA11bsa054_u:7807": "kiṃ kena pratīyate?",
  "SA11bsa054_u:7808": "darśanameva hi kevalamasti na dṛśyam /",
  "SA11bsa054_u:7809": "dṛśyamantareṇa darśanamapi na syāt,",
  "SA11bsa054_u:7810": "dṛśyāpekṣatvāttasya /",
  "SA11bsa054_u:7811": "ato na kenacit kiṃcit dṛśyeta,",
  "SA11bsa054_u:7812": "iti āndhyamaśeṣasya jagataḥ prāptamiti bhāvaḥ /",
  "SA11bsa054_u:7813": "nanu syādevaitat yadi jñānasya ātmasaṃvedanaṃ na syāt,",
  "SA11bsa054_u:7814": "yāvatā svasaṃvedanatayā svarūpaṃ saṃvedayat tadabhinnaṃ māyādipratibhāsamapi vedayet /",
  "SA11bsa054_u:7815": "tathā ca sati na kācit kṣatiḥ /",
  "SA11bsa054_u:7816": "iti vijñānavādino 'bhiprāyamāśaṅkayāha-",
  "SA11bsa054_u:7817": "uktaṃ ca lokanāthena cittaṃ cittaṃ na paśyati /",
  "SA11bsa054_u:7818": "svabhāvaśūnyameva sarva jagad yadā yuktitaḥ pratipāditam,",
  "SA11bsa054_u:7819": "tadā kaḥ kasya svabhāvo vastutaḥ iti kasya kena vedanaṃ syāt?",
  "SA11bsa054_u:7820": "uktaṃ ca bhagavatā-",
  "SA11bsa054_u:7821": "sarvadharmāḥ śūnyāḥ,",
  "SA11bsa054_u:7822": "śūnyatālakṣaṇaṃ cittam /",
  "SA11bsa054_u:7823": "sarvadharmā viviktāḥ,",
  "SA11bsa054_u:7824": "viviktatālakṣaṇaṃ cittam / iti /",
  "SA11bsa054_u:7825": "kiṃ ca / uktaṃ ca kathitaṃ ca lokanāthena lokānāṃ sarvasattvānāṃ nāthena śaraṇyena buddhena bhagavatā /",
  "SA11bsa054_u:7826": "kimuktam? cittaṃ cittaṃ na paśyatīti,",
  "SA11bsa054_u:7827": "cittaṃ svātmānaṃ na jānāti,",
  "SA11bsa054_u:7828": "satyapi vastutve svātmani kāritravirodhāt / kathamiva?",
  "SA11bsa054_u:7829": "na cchinatti yathātmānamasidhārā tathā manaḥ // Bca_9.17 //",
  "SA11bsa054_u:7830": "yathā sutīkṣṇāpyasidhārā khaṅgadhārā tadanyavadātmānaṃ svakāyaṃ na cchinatti na vighāṭayati,",
  "SA11bsa054_u:7831": "svātmani kriyāvirodhāt,",
  "SA11bsa054_u:7832": "tathā manaḥ /",
  "SA11bsa054_u:7833": "asidhārāvaccittamapi svātmānaṃ na paśyatīti yojyam /",
  "SA11bsa054_u:7834": "tathā hi na tadevaikaṃ jñānaṃ vedyavedakavedanātmasvabhāvatrayaṃ yuktam /",
  "SA11bsa054_u:7835": "ekasya niraṃśasya trisvabhāvatāyogāt /",
  "SA11bsa054_u:7836": "tatredamuktamāryaratnacūḍasūtre-",
  "SA11bsa054_u:7837": "sa cittaṃ parigaveṣamāṇo nādhyātmaṃ cittaṃ samanupaśyati /",
  "SA11bsa054_u:7838": "na bahirdhā cittaṃ samanupaśyati /",
  "SA11bsa054_u:7839": "na skadheṣu cittaṃ samanupaśyati /",
  "SA11bsa054_u:7840": "na dhātuṣu cittaṃ samanupaśyati /",
  "SA11bsa054_u:7841": "nāyataneṣu cittaṃ samanupaśyati /",
  "SA11bsa054_u:7842": "sa cittamasamanupaśyaṃścittadhārāṃ paryeṣate- kutaścittasyotpattiriti /",
  "SA11bsa054_u:7843": "ālambane sati cittamutpadyate /",
  "SA11bsa054_u:7844": "tat kimanyaccittamanyadālambanam,",
  "SA11bsa054_u:7845": "atha yadevālambanaṃ tadeva cittam?",
  "SA11bsa054_u:7846": "yadi tāvadanyadālambanamanyaccittam,",
  "SA11bsa054_u:7847": "tad dvicittatā bhaviṣyati /",
  "SA11bsa054_u:7848": "atha yadevālambanaṃ tadeva cittam,",
  "SA11bsa054_u:7849": "tat kathaṃ cittaṃ cittaṃ paśyati?",
  "SA11bsa054_u:7850": "na hi cittaṃ cittaṃ samanupaśyati /",
  "SA11bsa054_u:7851": "tadyathā na tasyaiva asidhārayā saiva asiṃdhārā śakyate chettum,",
  "SA11bsa054_u:7852": "na tenaiva aṅgulyagreṇa tadeva aṅgulyagraṃ spraṣṭuṃ śakyate,",
  "SA11bsa054_u:7853": "evameva tenaiva cittena tadeva cittaṃ draṣṭumiti vistaraḥ //",
  "SA11bsa054_u:7854": "atra cittāmātravādinaḥ svātmani kriyāvirodhaṃ vighaṭayituṃ svapakṣaprasādhanāya dṛṣṭāntamudbhāvayannāha ātmabhāvamityādi-",
  "SA11bsa054_u:7855": "ātmabhāvaṃ yathā dīpaḥ saṃprakāśayatīti cet /",
  "SA11bsa054_u:7856": "ātmabhāvaṃ svasvarūpaṃ yathā dīpaḥ pradīpaḥ saṃprakāśayati dyotayati /",
  "SA11bsa054_u:7857": "yathā hi kila andhakārāvṛtaghaṭādivastupratipattaye pradīpa upādīyate,",
  "SA11bsa054_u:7858": "na tathā pradīpaprakāśanāya pradīpāntaram,",
  "SA11bsa054_u:7859": "api tu ghaṭādi prakāśayanneva ātmānamapi prakāśayati,",
  "SA11bsa054_u:7860": "tathā prakṛte 'pi svasaṃvedane (Bcp 189)",
  "SA11bsa054_u:7861": "veditavyam /",
  "SA11bsa054_u:7862": "na cāpi kvacidvirodho dṛṣṭa iti sarvatra yojanīyam /",
  "SA11bsa054_u:7863": "tasmāt pradīpavadavirodha eveti cet,",
  "SA11bsa054_u:7864": "yadyevaṃ manyase,",
  "SA11bsa054_u:7865": "tadā naivaṃ vaktavyam /",
  "SA11bsa054_u:7866": "kuta ityāha naivetyādi-",
  "SA11bsa054_u:7867": "naiva prakāśyate dīpo yasmānna tamasāvṛtaḥ // Bca_9.18 //",
  "SA11bsa054_u:7868": "naiva prakāśyate ghaṭādivannaiva uddayotyate dīpaḥ,",
  "SA11bsa054_u:7869": "yasmānna tamasāvṛtaḥ na andhakārapihitaḥ /",
  "SA11bsa054_u:7870": "vidyamānasyāvaraṇasya apanayanaṃ prakāśanam,",
  "SA11bsa054_u:7871": "tato yuktaṃ ghaṭādīnāṃ prakāśanam,",
  "SA11bsa054_u:7872": "teṣāṃ prāg vidyamānatvāt /",
  "SA11bsa054_u:7873": "naivaṃ pradīpasya,",
  "SA11bsa054_u:7874": "tasya prāgavidyamānatvāt /",
  "SA11bsa054_u:7875": "na ca avidyāmānasya prakāśanaṃ yuktam, asattvāt /",
  "SA11bsa054_u:7876": "tasmānnaiva prakāśyate dīpaḥ /",
  "SA11bsa054_u:7877": "iti visadṛśatvānna pradīpadṛṣṭāntāt sādhyasiddhiḥ //",
  "SA11bsa054_u:7878": "syādetat- ātmabhāvamityādinā naitadabhidhīyate yadātmānaṃ ghaṭavat tamasāvṛtaṃ prakāśayati dīpaḥ,",
  "SA11bsa054_u:7879": "api tu tatsvabhāvaṃ prati paranirapekṣatāmātramasyābhidhīyate /",
  "SA11bsa054_u:7880": "etadevopadarśayannāha na hītyādi-",
  "SA11bsa054_u:7881": "na hi sphaṭikavannīlaṃ nīlatve 'nyamapekṣate /",
  "SA11bsa054_u:7882": "tathā kiṃcitparāpekṣamanapekṣaṃ ca dṛśyate // Bca_9.19 //",
  "SA11bsa054_u:7883": "hiriti yasmāt /",
  "SA11bsa054_u:7884": "yathā sphaṭikopalaḥ svayamanīlaḥ san,",
  "SA11bsa054_u:7885": "nīlatve nīlaguṇotpattinimittamanyamupādhiṃ nīlapatrādisaṃnidhimapekṣate,",
  "SA11bsa054_u:7886": "tathā svayameva yadvastu nīlam,",
  "SA11bsa054_u:7887": "tadapi na nīlatve 'nyamupādhimapekṣate /",
  "SA11bsa054_u:7888": "tathā tena prakāreṇa kiṃcid ghaṭādikaṃ parāpekṣaṃ pradīpādyapekṣaṃ prakāśaṃ dṛśyate,",
  "SA11bsa054_u:7889": "kiṃcit punaḥ pradīpādikamanapekṣaṃ ca svayaṃprakāśātmakaṃ dṛśyate upalabhyate /",
  "SA11bsa054_u:7890": "etāvanmātrameva vivakṣitam //",
  "SA11bsa054_u:7891": "evaṃ vijñānavādinā upadarśite viśeṣe siddhāntavādī nīlameva tāvannīlatve paranirapekṣaṃ dṛṣṭāntatvenopadarśitaṃ pratiṣedhayannāha anīlatva ityādi-",
  "SA11bsa054_u:7892": "anīlatve na tannīlaṃ nīlaheturyathekṣyate /",
  "SA11bsa054_u:7893": "nīlameva hi ko nīlaṃ kuryādātmānamātmanā // Bca_9.20 //",
  "SA11bsa054_u:7894": "ayamapi na sadṛśo dṛṣṭāntaḥ,",
  "SA11bsa054_u:7895": "yato nīlamapi na nīlatve sphaṭikavannirapekṣam,",
  "SA11bsa054_u:7896": "tadbhāvaṃ prati svahetupratyayāpekṣatvāt /",
  "SA11bsa054_u:7897": "kadā punaridamanapekṣaṃ syāt?",
  "SA11bsa054_u:7898": "yadi tadanīlameva svahetorutpadyeta /",
  "SA11bsa054_u:7899": "punastadbhāve paranirapekṣaṃ svayameva nīlamātmānaṃ kuryāt /",
  "SA11bsa054_u:7900": "na caitadasti /",
  "SA11bsa054_u:7901": "yataḥ anīlatve nīlaguṇarahitatve sati /",
  "SA11bsa054_u:7902": "neti niṣedhayati /",
  "SA11bsa054_u:7903": "taditi nīlābhimataṃ vastu /",
  "SA11bsa054_u:7904": "nīlaṃ nīlaguṇayuktamātmānaṃ svarūpamātmanā svayameva na kuryāt,",
  "SA11bsa054_u:7905": "na kartuṃ śaknoti,",
  "SA11bsa054_u:7906": "pūrvavat svasmin kriyāvirodhāt /",
  "SA11bsa054_u:7907": "tasmānna nīlasyāpi parānapekṣatā nīlatvaṃ prati sphaṭikavat /",
  "SA11bsa054_u:7908": "tathā hi (Bcp 190) sphaṭikopalo 'pi vastuto 'vasthitarūpa eva upādhisaṃnidhau na nīloparāgamanubhavati,",
  "SA11bsa054_u:7909": "api tu sarvasvopādānalakṣaṇāt /",
  "SA11bsa054_u:7910": "nīlopādhiviśeṣahakāriṇaśca pūrvasvarasanirodhāt anya eva nīlaguṇoparaktaḥ sphaṭikopala utpadyate iti siddhāntaḥ /",
  "SA11bsa054_u:7911": "tasmāt sādhāraṇamanayostadguṇaṃ prati hetupratyayādhīnatvam /",
  "SA11bsa054_u:7912": "iti prakṛte 'pi sādhye na kaścidviśeṣaḥ //",
  "SA11bsa054_u:7913": "nanu priyamidamanuṣṭhitaṃ priyeṇa yasmāt jaḍasvabhāvavyāvṛttātmatayā svahetupratyayāt utpattireva jñānasya prakāśāntaranirapekṣasya ātmaprakāśatā svasaṃvedanamucyate /",
  "SA11bsa054_u:7914": "etadeva tvayāpi nīlasvarūpaparāmarṣeṇa samarthitam /",
  "SA11bsa054_u:7915": "etāvanmātreṇa pradīpo 'pi dṛṣṭāntīkṛtaḥ /",
  "SA11bsa054_u:7916": "na punarasmābhiḥ karmakartṛkriyābhedena jñānasyātmaprakāśanamiṣyate /",
  "SA11bsa054_u:7917": "ekasya sataḥ karmādisvabhāvatrayasyāyogāt /",
  "SA11bsa054_u:7918": "tanna kriyādibhedena dūṣaṇe 'pi kiṃciddūṣitamasmākaṃ syāt,",
  "SA11bsa054_u:7919": "svahetujanitasyātmaprakāśasyānupaghātāt /",
  "SA11bsa054_u:7920": "iti nātmasaṃvedane pratipāditadoṣaprasaṅgaḥ / taduktam-",
  "SA11bsa054_u:7921": "vijñānaṃ jaḍarūpebhyo vyāvṛttamupajāyate /",
  "SA11bsa054_u:7922": "iyamevātmasaṃvittirasya yā jaḍarūpatā //",
  "SA11bsa054_u:7923": "kriyākārakabhedena na svasaṃvittirasya tu /",
  "SA11bsa054_u:7924": "ekasyānaṃśarūpasya trairūpyānupapattitaḥ //",
  "SA11bsa054_u:7925": "iti / [tattvasaṃgraha-2000-1]",
  "SA11bsa054_u:7926": "atrocyate- kriyākārakabhedena vyavahāraprasiddhaṃ śabdārthamadhigamya dūṣaṇamuktam,",
  "SA11bsa054_u:7927": "svasaṃvedanaśabdasya tadarthābhidhāyakatvāt /",
  "SA11bsa054_u:7928": "yadi punardoṣabhayāllokaprasiddho 'pi śabdārthaḥ parityajyate,",
  "SA11bsa054_u:7929": "tadā lokata eva bādhā bhavato bhaviṣyati /",
  "SA11bsa054_u:7930": "itthamapi na paramārthataḥ svasaṃvedanasiddhiḥ /",
  "SA11bsa054_u:7931": "tathā hi hetupratyayopajanitasya pratibimbasyeva niḥsvabhāvatvamuktam /",
  "SA11bsa054_u:7932": "tathā ca sutarāṃ na svasaṃvedanaṃ jñānasya,",
  "SA11bsa054_u:7933": "tattvato nijasvabhāvābhāvāt /",
  "SA11bsa054_u:7934": "na ca svabhāvābhāve gaganotpalasya ātmasaṃvedanamucitam /",
  "SA11bsa054_u:7935": "na cāpi jaḍasvabhāvatā madhyamakavādinaṃ prati paramārthataḥ kasyacit siddhā,",
  "SA11bsa054_u:7936": "yena jaḍavyāvṛttamajaḍaṃ svasaṃvedanaṃ syat /",
  "SA11bsa054_u:7937": "tasmādanyāneva vastuvādinaḥ prati yuktametadvaktum /",
  "SA11bsa054_u:7938": "tato niḥsvabhāvatayā na kathaṃcidapi svasaṃvedanasiddhiḥ /",
  "SA11bsa054_u:7939": "etat punaḥ paścāt smṛtyupasthānopadarśanaprastāve [9.24] vistareṇopadarśayiṣyāmaḥ //",
  "SA11bsa054_u:7940": "sāṃprataṃ pradīpasya svayaṃprakāśatāmabhyupagamya buddheḥ svasaṃvedanamayuktamiti pratipādayannāha dīpa ityādi-",
  "SA11bsa054_u:7941": "dīpaḥ prakāśata iti jñātvā jñānena kathyate /",
  "SA11bsa054_u:7942": "buddhiḥ prakāśata iti jñātvedaṃ kena kathyate // Bca_9.22 //",
  "SA11bsa054_u:7943": "bhavatu vā pradīpasya prakāśātmatā,",
  "SA11bsa054_u:7944": "tathāpi na buddhisaṃvedanasādhanaṃ prati sadṛśo dṛṣṭānta iti samudāyārthaḥ /",
  "SA11bsa054_u:7945": "dīpaḥ prakāśata iti ābhāsate prakāśāntaranirapekṣaḥ svayameva,",
  "SA11bsa054_u:7946": "iti jñātvā pratītya jñānena buddhyā kathyate pratipādyate,",
  "SA11bsa054_u:7947": "pradīpasya jñānaviṣayatvāt /",
  "SA11bsa054_u:7948": "buddhirjñānaṃ (Bcp 191)",
  "SA11bsa054_u:7949": "prakāśate iti yaducyate,",
  "SA11bsa054_u:7950": "tat punaḥ kena jñānena jñātvā kathyate iti paraṃ pṛcchati /",
  "SA11bsa054_u:7951": "na cātra kiṃcid buddhipratipattinibandhanamastīti asaṃbhāvanāṃ prakāśayati /",
  "SA11bsa054_u:7952": "na tāvat pūrvajñānena tatpratipattiḥ,",
  "SA11bsa054_u:7953": "tatkālamanutpattestasyāsattvāt /",
  "SA11bsa054_u:7954": "nāpi paścātkālabhāvinā tadānīṃ kṣaṇikatayā grāhyasyātītatvāt /",
  "SA11bsa054_u:7955": "na ca tatsamānakālabhāvinā tena tasyānupakārāt /",
  "SA11bsa054_u:7956": "na ca anupakārakasya viṣayabhāvaḥ,",
  "SA11bsa054_u:7957": "nākāraṇaṃ viṣayaḥ iti vacanāt /",
  "SA11bsa054_u:7958": "nāpi svayam,",
  "SA11bsa054_u:7959": "tatraiva vipratipatteḥ /",
  "SA11bsa054_u:7960": "tat kathaṃ tatpratītiriti na vidmaḥ //",
  "SA11bsa054_u:7961": "itthaṃ sarvathā buddherapratipattau tatsaṃvedanamatīva ayuktamityāha prakāśā vetyādi-",
  "SA11bsa054_u:7962": "prakāśā vāprakāśā vā yadā dṛṣṭā na kenacit /",
  "SA11bsa054_u:7963": "vandhyāduhitṛlīleva kathyamānāpi sā mudhā // Bca_9.23 //",
  "SA11bsa054_u:7964": "prakāśā vā prakāśātmikā dīpavat /",
  "SA11bsa054_u:7965": "aprakāśā vā aprakāśātmikā ghaṭādivat /",
  "SA11bsa054_u:7966": "parasparasamuccaye vāśabdadvayam /",
  "SA11bsa054_u:7967": "buddhiḥ yadā dṛṣṭā na kenacit,",
  "SA11bsa054_u:7968": "na pratipannā kenacit pratipantrā svayaṃrūpeṇa vā /",
  "SA11bsa054_u:7969": "yadeti padaṃ tadetyākarṣati /",
  "SA11bsa054_u:7970": "tadā vandhyāyā aprasavadharmiṇyāḥ striyā duhitā putrī,",
  "SA11bsa054_u:7971": "tasyā līlā vilāso lalitaṃ tadvat /",
  "SA11bsa054_u:7972": "kathyamānāpi ākhyāyamānāpi sā mudhā /",
  "SA11bsa054_u:7973": "seti buddhiḥ /",
  "SA11bsa054_u:7974": "mudheti niṣphalā /",
  "SA11bsa054_u:7975": "vandhyāduhituravidyamānatayā pratipannatvāt tallīlā sutarāmapratipannetyabhiprāyaḥ /",
  "SA11bsa054_u:7976": "athavā /",
  "SA11bsa054_u:7977": "anutpannāniruddhasvabhāvatayā vandhyāduhitṛsthānīyā buddhiḥ /",
  "SA11bsa054_u:7978": "apratītatatsvabhāvatayā tallīlāvat svasaṃvittiḥ /",
  "SA11bsa054_u:7979": "tadapratīteḥ tasyā api apratītiriti kathyamānāpi yuktirahitena vacanamātreṇa sā svasaṃvittirmudhāḥ,",
  "SA11bsa054_u:7980": "anupādeyatvānniṣprayojanā //",
  "SA11bsa054_u:7981": "syādevam- yuktiśūnyaṃ vacanamātrametat /",
  "SA11bsa054_u:7982": "yataḥ iyamatra yuktirastītyāha yadi nāstītyādi-",
  "SA11bsa054_u:7983": "yadi nāsti svasaṃvittirvijñānaṃ smaryate katham /",
  "SA11bsa054_u:7984": "yadi svasaṃvedanaṃ vijñānasya nāsti na vidyate,",
  "SA11bsa054_u:7985": "tadā vijñānaṃ smaryate katham?",
  "SA11bsa054_u:7986": "vijñānasya svasaṃvedanābhāvāduttarakālaṃ smaraṇaṃ na syāt /",
  "SA11bsa054_u:7987": "na hi ananubhūtasmaraṇaṃ yuktam,",
  "SA11bsa054_u:7988": "atiprasaṅgāt /",
  "SA11bsa054_u:7989": "tasmādanubhavaphalasya smaraṇasya uttarakālaṃ darśanāt jñānasaṃvedanamastītyanumīyate iti /",
  "SA11bsa054_u:7990": "naitat sādhanaṃ sādhīyaḥ /",
  "SA11bsa054_u:7991": "yato yadi svasaṃvedanakāryatayā smaraṇaṃ niścitaṃ bhavet,",
  "SA11bsa054_u:7992": "bhaved vahveryathā dhūmaḥ svasaṃvedanasya kāraṇaṃ smṛtiḥ /",
  "SA11bsa054_u:7993": "na ca asiddhe svasaṃvedane pramāṇataḥ,",
  "SA11bsa054_u:7994": "smaraṇasya tatkāryatāgrahaṇamasti /",
  "SA11bsa054_u:7995": "sarvathā ubhayapratipattināntarīyakatvāt kāryakāraṇabhāvapratipatteḥ /",
  "SA11bsa054_u:7996": "na ca cakṣurāderiva vijñānam,",
  "SA11bsa054_u:7997": "adarśane 'pi smaraṇaṃ tatkāryaṃ setsyati,",
  "SA11bsa054_u:7998": "cakṣuṣo hi vyatireke nīlādijñānābhāvato [vyatirekadvāreṇa] tatkāryamanumīyate /",
  "SA11bsa054_u:7999": "smṛtistu jñānasaṃvedanamantareṇāpi bhavatīti pratipādayiṣyāmaḥ,",
  "SA11bsa054_u:8000": "iti svasaṃvedanakāryatāniścayamantareṇa smaraṇasya (Bcp 192)",
  "SA11bsa054_u:8001": "tadvinābhāvānna saṃvedanasiddhiḥ /",
  "SA11bsa054_u:8002": "ataḥ smaraṇamapi jñānatvāt kathaṃ siddhamiti vaktavyam /",
  "SA11bsa054_u:8003": "na ca svayamasiddhaṃ liṅgaṃ jñāpakamanyasya /",
  "SA11bsa054_u:8004": "na ca smaraṇaṃ svasaṃvedanasya pratyakṣatayā grāhakam,",
  "SA11bsa054_u:8005": "tasya tasmādanyatvāt /",
  "SA11bsa054_u:8006": "na ca jñānasya jñānāntaraviṣayatvam,",
  "SA11bsa054_u:8007": "bahirarthavat saṃbandhāsiddhayādidoṣaprasaṅgāt /",
  "SA11bsa054_u:8008": "anyatvāviśeṣāt saṃtānāntarabhāvināpi smaraṇena tasya grahaṇaṃ syāt /",
  "SA11bsa054_u:8009": "atha tena pūrvamananubhūtatvānna smaryata iti cet,",
  "SA11bsa054_u:8010": "ekasaṃtatipatitenāpi na pūrvamanubhūtamiti samānaḥ prasaṅgaḥ //",
  "SA11bsa054_u:8011": "kāryakāraṇabhāvo 'pi na tasya niyāmako yujyate,",
  "SA11bsa054_u:8012": "kāryakāraṇabhāvasyaiva paramārthato 'bhāvāt,",
  "SA11bsa054_u:8013": "satyapi tasmin sarvajñānānāṃ svapratipattiniṣṭhatayā tadgahaṇasyāśakyatvāt /",
  "SA11bsa054_u:8014": "yathāvyavahāramabhyupagame kālpanikatvam,",
  "SA11bsa054_u:8015": "kālpanikatve ca sarvavyavahārāṇāṃ kalpanānirmitatvāt sāṃvṛtatvamiti sādhitaṃ naḥ sādhyam /",
  "SA11bsa054_u:8016": "iti na smṛteḥ svasaṃvedanasiddhiḥ //",
  "SA11bsa054_u:8017": "bhavato 'pi kathaṃ tarhi svasaṃvedanābhāve smṛtirityāha anyānubhūta ityādi-",
  "SA11bsa054_u:8018": "anyānubhūte saṃbandhāt smṛtirākhuviṣaṃ yathā // Bca_9.24 //",
  "SA11bsa054_u:8019": "jñānādanyasmin grāhye vastuni viṣaye 'nubhūte sati jñāne smṛtiḥ smaraṇamupajāyate /",
  "SA11bsa054_u:8020": "nanu anyasminnanubhūte anyatra smaraṇe atiprasaṅgaḥ syādityāha- saṃbandhāditi /",
  "SA11bsa054_u:8021": "viṣaye 'nubhūte tadvijñānasmaraṇaṃ saṃbandhādbhavati /",
  "SA11bsa054_u:8022": "vijñānaṃ hi tadgāhakatayā tatsaṃbaddham,",
  "SA11bsa054_u:8023": "ato vijñānaṃ smaryate, nānyat /",
  "SA11bsa054_u:8024": "satyapi saṃbandhe anyasminnanubhūte anyasya smaraṇe viplutaṃ smaraṇaṃ syāditi cenna,",
  "SA11bsa054_u:8025": "pūrvamanubhūto viṣayaḥ uttarakālamanusmaryamāṇaḥ sa evānubhavaviśiṣṭo 'nusmaryate /",
  "SA11bsa054_u:8026": "tadviśiṣṭasya tasya grahaṇāt /",
  "SA11bsa054_u:8027": "jñānameva ca viṣayānubhavo nānya iti viṣayānubhavasmaraṇāttatsaṃbaddhatayā jñāne smaraṇamabhidhīyate,",
  "SA11bsa054_u:8028": "na tu viṣayarahitaṃ jñānamapi kevalamanusmaryate ityadoṣaḥ //",
  "SA11bsa054_u:8029": "nanu kathamiva jñānasaṃvedanāhitasmṛtivāsanābījamantareṇa smṛtiruttarakālaṃ syādityāhaākhuviṣaṃ yatheti /",
  "SA11bsa054_u:8030": "ākhuviṣaṃ mūṣikaviṣaṃ yathā saṃbandhāt kālāntareṇa jāyate,",
  "SA11bsa054_u:8031": "tathā smṛtirapītyarthaḥ /",
  "SA11bsa054_u:8032_0": "tathā hi mūṣikaviṣamekasmin kṣaṇe śarīrasaṃkrāntaṃ punaḥ kālāntareṇa meghastanitamadhigamya",
  "SA11bsa054_u:8032_1": "vināpi svasaṃvedanāhitasmṛtivāsanābījamidaṃpratyayatāmātrāyatavṛttitvāt anyasmin",
  "SA11bsa054_u:8032_2": "kṣaṇe vikṛtimupayāti,",
  "SA11bsa054_u:8033": "tathā prakṛte 'pi na duṣyatīti bhāvaḥ //",
  "SA11bsa054_u:8034": "punarapi vijñānavādī jñānasaṃvedanasiddhaye prakārāntaramupadarśayitumāha pratyayāntareti-",
  "SA11bsa054_u:8035": "pratyayāntarayuktasya darśanātsvaṃ prakāśate /",
  "SA11bsa054_u:8036": "pratyayāntaraṃ kāraṇāntaram [kālāntaram",
  "SA11bsa054_u:8037": "?] / īkṣaṇikādividyā paracittādijñānābhijñā ca tābhyāṃ yuktasya tatsāmagrīsaṃbaddhasya cittasya darśanāt pratibhāsanāt vijñānasya khaṃ prakāśate svarūpaṃ pratibhāsate /",
  "SA11bsa054_u:8038": "saṃvedanamastīti yāvat /",
  "SA11bsa054_u:8039": "yadi hi tat sarvadā parokṣarūpaṃ kathaṃ kadācit sāmagrīviśeṣādupalabhyeta,",
  "SA11bsa054_u:8040": "tato yathā sāmagrīviśeṣāt paracittamupalabhyate,",
  "SA11bsa054_u:8041": "tathā samanantarālambanādipratyayāt svacittamapyupalabhyate iti bhāvaḥ /",
  "SA11bsa054_u:8042": "etadapi na jñānasaṃvedanasāmarthyamityāha siddhāñjanetyādi-",
  "SA11bsa054_u:8043": "(Bcp 193)",
  "SA11bsa054_u:8044": "siddhāñjanavidherdṛṣṭo ghaṭo naivāñjanaṃ bhavet // Bca_9.25 //",
  "SA11bsa054_u:8045": "siddhaṃ ca tadañjanaṃ ca,",
  "SA11bsa054_u:8046": "siddhasya vā añjanam,",
  "SA11bsa054_u:8047": "tasya vidhiḥ vidhānaṃ prayogaḥ,",
  "SA11bsa054_u:8048": "tasmād dṛṣṭaḥ pratītaḥ ghaṭo nidhānādi vā naiva añjanaṃ bhavati /",
  "SA11bsa054_u:8049": "na ca ghaṭādirañjanameva syāt /",
  "SA11bsa054_u:8050": "na yad yasmātpratīyate tadeva tadbhavati /",
  "SA11bsa054_u:8051": "evamīkṣaṇikādividyāsahakāriṇā jñānena paracittaṃ ca ghaṭādivad dṛṣṭamiti naitāvatā tatsaṃvedanaṃ siddhaṃ syāt /",
  "SA11bsa054_u:8052": "tasmānnaitadapi sādhyopayogi sādhanam /",
  "SA11bsa054_u:8053": "nanu yadi jñānamaviditasvarūpaṃ syāt,",
  "SA11bsa054_u:8054": "arthasyāpi pratītirna syāt /",
  "SA11bsa054_u:8055": "avyaktavyaktikatvād jñānasya,",
  "SA11bsa054_u:8056": "na hi arthasya vyaktiḥ /",
  "SA11bsa054_u:8057": "tadapratītau kathamarthasya pratītiḥ?",
  "SA11bsa054_u:8058": "tathā hi svasaṃvedanasya pratiṣedhāt,",
  "SA11bsa054_u:8059": "anyena anyasya grahaṇāyogācca,",
  "SA11bsa054_u:8060": "tadgahaṇābhyupagame ca uttarottarasya apratītasya pratītaye jñānāntarānusaraṇena anavasthāprasaṅgācca na kathaṃcidapi arthasya pratītiriti /",
  "SA11bsa054_u:8061": "tena yaduktam “anyānubhūte” ityādi,",
  "SA11bsa054_u:8062": "tadasaṃgatam,",
  "SA11bsa054_u:8063": "arthasyānubhavābhāvāt //",
  "SA11bsa054_u:8064": "sarvaścāyaṃ dṛṣṭādivyavahāro loke na syādityāha yathā dṛṣṭamityādi /",
  "SA11bsa054_u:8065": "yaducyate dṛṣṭādivyavahāro na syāditi,",
  "SA11bsa054_u:8066": "sa kiṃ paramārthato na syāt,",
  "SA11bsa054_u:8067": "saṃvṛtyā vā?",
  "SA11bsa054_u:8068": "tatra yadi paramārthato na syādityucyate,",
  "SA11bsa054_u:8069": "tadā priyamidamasmākam /",
  "SA11bsa054_u:8070": "na hi sāṃvṛtasya paramārthacintāyāmavatāro 'sti /",
  "SA11bsa054_u:8071": "atha lokaprasiddhiḥ, tadā-",
  "SA11bsa054_u:8072": "yathā dṛṣṭaṃ śrutaṃ jñātaṃ naiveha pratiṣidhyate /",
  "SA11bsa054_u:8073": "iti / yathā dṛṣṭamiti cakṣurādivijñānena pratyakṣeṇa pratipannam /",
  "SA11bsa054_u:8074": "śrutamiti parapudgalādāgamācca /",
  "SA11bsa054_u:8075": "jñātamiti trirūpaliṅgajādanumānānniścitam /",
  "SA11bsa054_u:8076": "tadetadiha sarvaṃ vyavahāramāśritya naiva pratiṣidhyate,",
  "SA11bsa054_u:8077": "naiva vāryate /",
  "SA11bsa054_u:8078": "yad yathā lokataḥ pratīyate,",
  "SA11bsa054_u:8079": "tat tathaiva avicāritasvarūpamabhyupagamyate lokaprasiddhitaḥ,",
  "SA11bsa054_u:8080": "na tu punaḥ paramārthataḥ /",
  "SA11bsa054_u:8081": "tena jñānasaṃvedanābhāvādarthānadhigamādayo 'pi doṣāḥ paramārthapakṣavādina iha nāvataranti /",
  "SA11bsa054_u:8082": "yadi tat tathaivābhyupagamyate,",
  "SA11bsa054_u:8083": "kiṃ nāma tarhi pratiṣidhyate ityāha satyata ityādi-",
  "SA11bsa054_u:8084": "satyataḥ kalpanā tvatra duḥkhaheturnivāryate // Bca_9.26 //",
  "SA11bsa054_u:8085": "satyataḥ paramārthataḥ /",
  "SA11bsa054_u:8086": "kalpanā āropaḥ /",
  "SA11bsa054_u:8087": "tuśabdaḥ punararthe /",
  "SA11bsa054_u:8088": "sā punaratra vicāre siddhānte vā /",
  "SA11bsa054_u:8089": "nivāryate pratiṣidhyate /",
  "SA11bsa054_u:8090": "kutaḥ? duḥkhaheturiti /",
  "SA11bsa054_u:8091": "hetupadametat /",
  "SA11bsa054_u:8092": "duḥkhasya hetuḥ kāraṇaṃ yasmāt,",
  "SA11bsa054_u:8093": "tasmādityarthaḥ /",
  "SA11bsa054_u:8094": "upādānaskandhānāṃ sadasadādikalpanāhitapravṛttihetuta eva ca saṃsāraḥ /",
  "SA11bsa054_u:8095": "saṃsāraśca duḥkhasvabhāvaḥ /",
  "SA11bsa054_u:8096": "duḥkhaṃ samudayo loko dṛṣṭisthānaṃ bhavaśca te /",
  "SA11bsa054_u:8097": "[abhi. kośa-1.8]",
  "SA11bsa054_u:8098": "iti vacanāt /",
  "SA11bsa054_u:8099": "iti satyataḥ kalpanā duḥkhaheturbhavati /",
  "SA11bsa054_u:8100": "tasmādasatsamāropakalpanābhiniveśapratiṣedhamātramatrābhipretam,",
  "SA11bsa054_u:8101": "na tu vāstavaṃ kiṃcit pratiṣidhyate iti /",
  "SA11bsa054_u:8102": "tadevaṃ svasaṃvedanaṃ jñānasya na kathaṃcidacidapi yujyate / taduktam-",
  "SA11bsa054_u:8103": "(Bcp 194)",
  "SA11bsa054_u:8104": "na bodhyabodhakākāraṃ cittaṃ dṛṣṭaṃ tathāgataiḥ /",
  "SA11bsa054_u:8105": "yatra boddhā ca bodhyaṃ ca tatra bodhirna vidyate //",
  "SA11bsa054_u:8106": "iti /",
  "SA11bsa054_u:8107": "yattu kvacid bhagavatā cittamātratāstitvamuktam,",
  "SA11bsa054_u:8108": "tat skandhāyatanādivanneyārthatayeti kathayiṣyate //",
  "SA11bsa054_u:8109": "idānīṃ prāsaṅgikaṃ parisamāpya prakṛte yojayannāha cittādanyetyādi-",
  "SA11bsa054_u:8110": "cittādanyā na māyā cennāpyananyeti kalpyate /",
  "SA11bsa054_u:8111": "vastu cetsā kathaṃ nānyānanyā cennāsti vastutaḥ // Bca_9.27 //",
  "SA11bsa054_u:8112": "tarhi cittādanyā māyā syāt,",
  "SA11bsa054_u:8113": "ananyā vā syāt,",
  "SA11bsa054_u:8114": "ubhayasvabhāvā vā,",
  "SA11bsa054_u:8115": "anubhayasvabhāvā vā,",
  "SA11bsa054_u:8116": "iti catvāro vikalpāḥ /",
  "SA11bsa054_u:8117": "tatra na tāvat prathamapakṣaḥ,",
  "SA11bsa054_u:8118": "cittādanyābhyupagame 'pi cittamātraṃ jagadicchataḥ siddhāntavirodhaḥ syāt /",
  "SA11bsa054_u:8119": "dvitīyapakṣe tu “yadā māyaiva te nāsti” [9.6] ityādinā pratipādita eva doṣaḥ /",
  "SA11bsa054_u:8120": "tṛtīyastu prakāro na saṃgacchate,",
  "SA11bsa054_u:8121": "parasparaviruddhayorekatrābhāvāt /",
  "SA11bsa054_u:8122": "atha caturthī kalpanā,",
  "SA11bsa054_u:8123": "sāpi na saṃgacchate /",
  "SA11bsa054_u:8124": "tāmupādāyocyatecittādanyā na māyā ityanyatvapratiṣedhaḥ /",
  "SA11bsa054_u:8125": "ananyā tarhi,",
  "SA11bsa054_u:8126": "nāpyananyeti tattvasyāpi pratiṣedhaḥ,",
  "SA11bsa054_u:8127": "iti ubhayapakṣapātaścedyadi kalpyate vyavasthāpyate,",
  "SA11bsa054_u:8128": "so 'pi na yuktaḥ,",
  "SA11bsa054_u:8129": "anyonyaparihāravatorekapratiṣedhasya aparavidhināntarīyakatvāt tayorekatrābhāvāt caturthī kalpanā sāpi na saṃghaṭate //",
  "SA11bsa054_u:8130": "api ca /",
  "SA11bsa054_u:8131": "vastu cediti /",
  "SA11bsa054_u:8132": "yadi sā māyā vastusatī kathaṃ nānyā cittādvayatiriktā na bhavati?",
  "SA11bsa054_u:8133": "atha ananyā cet,",
  "SA11bsa054_u:8134": "yadi cittameva māyā,",
  "SA11bsa054_u:8135": "tadā nāsti vastutaḥ,",
  "SA11bsa054_u:8136": "na vidyate paramārthataḥ,",
  "SA11bsa054_u:8137": "tasyāstatsvabhāvatvāt cittameva kevalam ityetat tadevāyātam / yaduktam-",
  "SA11bsa054_u:8138": "yadā māyaiva te nāsti tadā kimupalabhyate /",
  "SA11bsa054_u:8139": "iti //",
  "SA11bsa054_u:8140": "adhunā prakṛtaṃ prasādhya upasaṃharannāha asatyapītyādi-",
  "SA11bsa054_u:8141": "asatyapi yathā māyā dṛśyā draṣṭṛ tathā manaḥ /",
  "SA11bsa054_u:8142": "asatī upalabhyamānā māyā hastyādivadvastuto 'satsvabhāvā /",
  "SA11bsa054_u:8143": "tādṛśyapi dṛśyā darśanaviṣayā yathā māyā,",
  "SA11bsa054_u:8144": "draṣṭu tathā manaḥ /",
  "SA11bsa054_u:8145": "saiva asatī māyā dṛśyā dṛṣṭāntaḥ,",
  "SA11bsa054_u:8146": "tathā manaḥ paramārthato 'satsvabhāvamapi darśanasamarthaṃ bhaviṣyati /",
  "SA11bsa054_u:8147": "tena “yadā na bhrāntirapyasti” [9.15] ityādi yaduktaṃ pareṇa tat prasādhya upasaṃhāreṇa darśitam /",
  "SA11bsa054_u:8148": "punarapi prakārāntareṇa paramārthasadvijñānasādhanāya paropakramamabhisaṃdhāya āha vastvāśrayaścetyādi-",
  "SA11bsa054_u:8149": "vastvāśrayaścetsaṃsāraḥ so 'nyathākāśavadbhavet // Bca_9.28 //",
  "SA11bsa054_u:8150": "tathāhi- saṃkleśo vyavadānaṃ ca heyopādeyatayā dvayamidaṃ yathāvat pratipattavyam /",
  "SA11bsa054_u:8151": "tatra rāgādimalāvṛtaṃ cittaṃ saṃkliṣṭamityucyate /",
  "SA11bsa054_u:8152": "te ca abhūtasamāropabalotpannatvādāgantukāścittāśritāḥ pravartante /",
  "SA11bsa054_u:8153": "tatprabhūtakarmajanmaparaṃparopanibandhaḥ saṃsāraḥ prajāyate /",
  "SA11bsa054_u:8154_0": "tadeva cittaṃ paramārthataḥ",
  "SA11bsa054_u:8154_1": "prakṛtiprabhāsvaramanāgantukamabhūtaparikalpasamutthagrāhyagrāhakādidvayasamāropābhiniveśavāsanāśūnyamadvayasvabhāvamāgantukadoṣavinirmuktamāśrayaparāvṛttervyavadānamityucyate /",
  "SA11bsa054_u:8155": "tadevaṃ (Bcp 195) saṃkleśavyavadānayorvastusamudbhūtacittamantareṇa vyavasthāpanaṃ na ghaṭate iti manyante,",
  "SA11bsa054_u:8156": "saṃsāranirvāṇayościttadharmatvāt /",
  "SA11bsa054_u:8157": "cittameva saṃkliśyate,",
  "SA11bsa054_u:8158": "cittameva vyavadāyate iti vacanāt /",
  "SA11bsa054_u:8159": "tadeva paramataṃ nirūpayati-vastveva vastusadbhūtacittameva āśrayaḥ asyeti vastvāśrayaḥ /",
  "SA11bsa054_u:8160": "cet yadi saṃsāro vyavasthāpyate,",
  "SA11bsa054_u:8161": "tadā saṃsāro 'nyathā bhavet,",
  "SA11bsa054_u:8162": "cittādanyaḥ syāt,",
  "SA11bsa054_u:8163": "vastuno 'nyatve avastu syāt,",
  "SA11bsa054_u:8164": "cittasyaiva ca vastutvāt /",
  "SA11bsa054_u:8165": "kathamiva? ākāśavat gaganamiva /",
  "SA11bsa054_u:8166": "ya eṣa cittāśrayaḥ saṃsāro 'bhidhīyate,",
  "SA11bsa054_u:8167": "sa kiṃ vastu avastu vā?",
  "SA11bsa054_u:8168": "vastvapi cittaṃ tadanyadvā?",
  "SA11bsa054_u:8169": "tatra yadi vastu cittameva,",
  "SA11bsa054_u:8170": "tadā na cittādanyaḥ saṃsārastadāśryaḥ,",
  "SA11bsa054_u:8171": "cittameva saḥ /",
  "SA11bsa054_u:8172": "cittaṃ ca prakṛtiprabhāsvaratayā vyavadānasvabhāvatvānna praheyam /",
  "SA11bsa054_u:8173": "atha cittādanyaḥ,",
  "SA11bsa054_u:8174": "tadā cittavyatiriktasya anyasyābhyupagamāt siddhāntakṣatiḥ /",
  "SA11bsa054_u:8175": "atha avastu,",
  "SA11bsa054_u:8176": "tadā saṃsāro nāma na kiṃcidasti,",
  "SA11bsa054_u:8177": "kharaviṣāṇavat /",
  "SA11bsa054_u:8178": "ata evāha ākāśavat iti /",
  "SA11bsa054_u:8179": "yathā ākāśaṃ prajñaptisanmātramasat,",
  "SA11bsa054_u:8180": "na kvacidarthakriyāyāṃ samartham,",
  "SA11bsa054_u:8181": "tathā saṃsāro bhavataḥ syāt /",
  "SA11bsa054_u:8182": "athavā /",
  "SA11bsa054_u:8183": "ākāśavaditi niḥsvabhāvatvādasmatsiddhāntānupraveśaḥ //",
  "SA11bsa054_u:8184": "syādetat- yadi nāma avastu,",
  "SA11bsa054_u:8185": "tathāpi vastusadbhūtacittasamāśritatvāt tasya arthakriyāsāmarthyaṃ bhaviṣyatītyāha vastvāśrayeṇetyādi-",
  "SA11bsa054_u:8186": "vastvāśrayeṇābhāvasya kriyāvattvaṃ kathaṃ bhavet /",
  "SA11bsa054_u:8187": "na asadrūpasya kaścidāśrayo bhavitumarhati,",
  "SA11bsa054_u:8188": "āśrayāśrayibhāvasya kāryakāraṇarūpatvāt /",
  "SA11bsa054_u:8189": "na ca abhāvaḥ kasyacit kāryam,",
  "SA11bsa054_u:8190": "anirvartyaviśeṣatvāt /",
  "SA11bsa054_u:8191": "bhavatu nāma,",
  "SA11bsa054_u:8192": "tathāpi vastvāśrayeṇa vastusadbhūtacittasamāśrayeṇa abhāvasya asadātmakasya kriyāvattvam,",
  "SA11bsa054_u:8193": "arthakriyākāritvaṃ kathaṃ bhavet?",
  "SA11bsa054_u:8194": "na kadācidapi yujyate ityarthaḥ /",
  "SA11bsa054_u:8195": "anyathā tasya bhāvasvabhāvatā syāt /",
  "SA11bsa054_u:8196": "śaktirhi bhāvalakṣaṇam /",
  "SA11bsa054_u:8197": "sarvaśaktiviraho 'bhāvalakṣaṇamiti vacanāt /",
  "SA11bsa054_u:8198": "kimidānīmiti vicāryamāṇamupasthitaṃ bhavata ityāha asatsahāyamityādi-",
  "SA11bsa054_u:8199": "asatsahāyamekaṃ hi cittamāpadyate tava // Bca_9.29 //",
  "SA11bsa054_u:8200": "asannevaḥ abhāvaḥ sahāyo 'syeti asatsahāyam /",
  "SA11bsa054_u:8201": "hiravadhāraṇe /",
  "SA11bsa054_u:8202": "ekamadvitīyameva cittamāpadyate tava cittaikaparamārthavādinaḥ //",
  "SA11bsa054_u:8203": "nanu uktameva- grāhyagrāhakādyākāravinirmuktamadvayalakṣaṇaṃ cittam,",
  "SA11bsa054_u:8204": "iti cittaikatāpratipādane na kiṃcidaniṣṭamasmākam /",
  "SA11bsa054_u:8205": "tadayuktam /",
  "SA11bsa054_u:8206": "saṃkleśasyāpi praheyatayā vastutvamuktam /",
  "SA11bsa054_u:8207": "tat kathaṃ cittamevaikaṃ vastu?",
  "SA11bsa054_u:8208": "astu nāma, tathāpi na bādhakānmuktirityāha grāhyamuktamityādi-",
  "SA11bsa054_u:8209": "grāhyamuktaṃ yadā cittaṃ tadā sarve tathāgatāḥ /",
  "SA11bsa054_u:8210": "grāhyamityupalakṣaṇam /",
  "SA11bsa054_u:8211": "grāhakādimuktamapi veditavyam /",
  "SA11bsa054_u:8212": "athavā grāhyādhīnaṃ grāhakatvamiti tadabhāvād grāhakābhāvaḥ /",
  "SA11bsa054_u:8213": "grāhakābhāve ca tadupakalpitasya abhilāpyasyābhāvāt abhilāpasyābhāva ityupadarśayituṃ grāhyamuktamityuktam /",
  "SA11bsa054_u:8214": "grāhyādyākāraviviktamadvayasvabhāvaṃ yadā sarvasya jagataścittam,",
  "SA11bsa054_u:8215": "tadā tasya cittasya sarvasattvasaṃtānāntargatatvāt sarvasaṃsāriṇaḥ sattvāḥ (Bcp 196)",
  "SA11bsa054_u:8216": "tathāgatā buddhā bhagavantaḥ prāpnuvanti /",
  "SA11bsa054_u:8217": "na kaścit pṛthagjanaḥ syāt /",
  "SA11bsa054_u:8218": "tataśca saṃkleśaprahāṇāryamārgabhāvanāvaiyarthyaprasaṅgaḥ /",
  "SA11bsa054_u:8219": "na caivam /",
  "SA11bsa054_u:8220": "tasmāt satyapi grāhyagrāhakavaidhurye bhāvābhiniveśasya tadavasthatvānna sarvathā saṃkleśaprahāṇamityabhisaṃdhāyāha evaṃ cetyādi-",
  "SA11bsa054_u:8221": "evaṃ ca ko guṇo labdhaścittamātre 'pi kalpite // Bca_9.30 //",
  "SA11bsa054_u:8222": "evaṃ ceti nipātasamudāyaḥ evaṃ satītyasminnarthe /",
  "SA11bsa054_u:8223": "apyarthe cakāraḥ /",
  "SA11bsa054_u:8224": "evamapi svīkṛte ko guṇo labdhaḥ?",
  "SA11bsa054_u:8225": "naiva kaścit /",
  "SA11bsa054_u:8226": "cittamātre 'pi vijñaptimātratāyāmapi kalpitāyāṃ kalpanayā samāropite,",
  "SA11bsa054_u:8227": "advayatattvaparijñānānvaye 'pi sarvasattvasaṃtāne rāgādīnāṃ paryavasthānāt //",
  "SA11bsa054_u:8228": "nanu etatsamānaṃ niḥsvabhāvavādino bhavato 'pīti samānadūṣaṇatāmāpādayannāha māyopamatve 'pītyādi-",
  "SA11bsa054_u:8229": "māyopamatve 'pi jñāte kathaṃ kleśo nivartate /",
  "SA11bsa054_u:8230": "māyopamatve māyāsvabhāvatve 'pi jagato jñāte kathaṃ kleśo nivartate,",
  "SA11bsa054_u:8231": "kathaṃ rāgādigaṇaḥ prahīyate iti pṛcchati /",
  "SA11bsa054_u:8232": "kimatra prahāṇānupapattikāraṇaṃ yat pṛcchasītyāha yadā māyetyādi-",
  "SA11bsa054_u:8233": "yadā māyāstriyāṃ rāgastatkarturapi jāyate // Bca_9.31 //",
  "SA11bsa054_u:8234": "idamatra prahāṇānupapattibījaṃ dṛśyate- yadā māyāstriyāṃ māyākāravinirmitāyāmabalāyāṃ rāgaḥ saṃraktacittatā jāyate utpadyate /",
  "SA11bsa054_u:8235": "kasya jāyate?",
  "SA11bsa054_u:8236": "tatkarturapi /",
  "SA11bsa054_u:8237": "na kevalaṃ yadvayāmohanāya sā vinirmitā,",
  "SA11bsa054_u:8238": "teṣāmeva jāyate,",
  "SA11bsa054_u:8239": "kiṃ tu tasyā māyāstriyāḥ kartuḥ nirmāturapi jāyate iti apiśabdārthaḥ /",
  "SA11bsa054_u:8240_0": "yadā hi paracittavibhramasaṃpādanārthaṃ mantrauṣadhisāmarthyavinirmitāṃ sarvāṅgapratyaṅgāvayavalakṣaṇaparipūrṇāmabhinavayauvanaśobhāsaṃpatsamāpannāṃ",
  "SA11bsa054_u:8240_1": "prasannamanoharavarṇāṃ lāvaṇyātiśayaśālinīm atīva tadākāranirmāṇapravīṇaḥ kaścinmāyākāro",
  "SA11bsa054_u:8240_2": "janapadakalyāṇīṃ striyamupadarśayati,",
  "SA11bsa054_u:8241": "tadā na tāvat tadanye tāmabhisamīkṣya manmathaśaraprahārāntaravyathitacetaso jāyante,",
  "SA11bsa054_u:8242": "api tu yo 'pi sa tasyāḥ kamanīyakāntisaṃpadaḥ kāmakalākauśalotkaṇṭhitamūrterabhinirmātā,",
  "SA11bsa054_u:8243": "mayā svayameva caiṣā viraciteti tatsvabhāvavicakṣaṇaḥ,",
  "SA11bsa054_u:8244": "so 'pi kāmakalayā paramadaśāmāsādayan na kathaṃcidapi cetaḥ saṃdhārayitumalam,",
  "SA11bsa054_u:8245": "tat kathaṃ māyopamatve 'pi niścite saṃsārasaṃtaticchedaḥ syāt?",
  "SA11bsa054_u:8246": "etat parijihīrṣannāha aprahīṇā hi tadityādi-",
  "SA11bsa054_u:8247": "aprahīṇā hi tatkarturjñeyasaṃkleśavāsanā /",
  "SA11bsa054_u:8248": "taddṛṣṭikāle tasyāto durbalā śūnyavāsanā // Bca_9.32 //",
  "SA11bsa054_u:8249": "hiryasmādarthe /",
  "SA11bsa054_u:8250": "naitaddūṣaṇamasmākamāsajjate /",
  "SA11bsa054_u:8251": "yasmādaprahīṇā anivṛttā /",
  "SA11bsa054_u:8252": "tatkartuḥ māyāstrīnirmātuḥ /",
  "SA11bsa054_u:8253": "kimaprahīṇā?",
  "SA11bsa054_u:8254": "jñeyasaṃkleśavāsanā jñeyasaṃkleśaḥ sasvabhāvatāsamāropādāsaṅgādiḥ,",
  "SA11bsa054_u:8255": "vastutāsamāropo vā /",
  "SA11bsa054_u:8256": "jñeyāvaraṇaṃ yāvat /",
  "SA11bsa054_u:8257": "tasya vāsanā anādisaṃsārajanmaparaṃparābhyastamithyāvikalpajanitatadvījabhūtacittasaṃtatisaṃskārādhānam,",
  "SA11bsa054_u:8258": "tasyā aprahīṇatvāt /",
  "SA11bsa054_u:8259": "nanu etat (Bcp 197)",
  "SA11bsa054_u:8260": "samānaṃ vijñānavādino 'pi pratividhānam /",
  "SA11bsa054_u:8261": "tasyāpi advayatattvasya sattve 'pi āgantukasaṃkleśavāsanāyā aprahīṇatvāt na sarve tathāgatā bhavanti /",
  "SA11bsa054_u:8262": "naitat samānam /",
  "SA11bsa054_u:8263": "yasmādabhāvātmāno malāḥ kāryakalāvikalā nāvaraṇaṃ bhavitumarhanti,",
  "SA11bsa054_u:8264": "ityuktameva /",
  "SA11bsa054_u:8265": "asmākaṃ tu niḥsvabhāvameva janyaṃ janakaṃ ceti na samānam /",
  "SA11bsa054_u:8266": "sā yasmādaprahīṇā,",
  "SA11bsa054_u:8267": "ato 'smāt kāraṇāt /",
  "SA11bsa054_u:8268": "taddṛṣṭikāle,",
  "SA11bsa054_u:8269": "tasyā jñeyasasvabhāvatāyā dṛṣṭiḥ upalabdhiḥ,",
  "SA11bsa054_u:8270": "tasyāḥ kāle /",
  "SA11bsa054_u:8271": "tasyā vā māyāstriyā dṛṣṭikāle upalambhakāle /",
  "SA11bsa054_u:8272": "tasyeti aprahīṇasaṃkleśavāsanasya draṣṭuḥ /",
  "SA11bsa054_u:8273": "durbalā śūnyavāsaneti śūnyasya śūnyatattvasya śūnyatāyā veti vigrahaḥ /",
  "SA11bsa054_u:8274": "chandonurodhād bhāvapratyayasya lopaṃ kṛtvā śūnyeti nirdeśaḥ /",
  "SA11bsa054_u:8275": "vāsanā saṃskārādhānam,",
  "SA11bsa054_u:8276": "sa durbalā sāmarthyavikalā,",
  "SA11bsa054_u:8277": "āropitasya darśanāt /",
  "SA11bsa054_u:8278": "atastadā bhāvavāsanā balavatī //",
  "SA11bsa054_u:8279": "kathaṃ tarhi sā nivartate ityāha śūnyatetyādi-",
  "SA11bsa054_u:8280": "śūnyatāvāsanādhānāddhīyate bhāvavāsanā /",
  "SA11bsa054_u:8281": "śūnyatāyā māyāsvabhāvaniḥsvabhāvatāyā vāsanā tasya ādhānam āvedhaḥ /",
  "SA11bsa054_u:8282": "abhyāsena dṛḍhīkaraṇamiti yāvat /",
  "SA11bsa054_u:8283": "tasmādvirūddhapratyayāt hīyate nivartate /",
  "SA11bsa054_u:8284": "vahnisaṃnidhānācchītasparśavat /",
  "SA11bsa054_u:8285": "kim? bhāvavāsanā anavarāgrasaṃsārābhyastavastusadrāhādhyavasānavāsanā /",
  "SA11bsa054_u:8286": "tasyā bhūtārthatvāt,",
  "SA11bsa054_u:8287": "vastunijasvabhāvatvācca /",
  "SA11bsa054_u:8288": "itarasyā alīkatvāt āgantukatvācca /",
  "SA11bsa054_u:8289": "nanu bhāvābhiniveśo vā śūnyatābhiniveśo vā iti nābhiniveśaṃ prati kaścidviśeṣaḥ,",
  "SA11bsa054_u:8290": "tasyāpi kalpanāsvabhāvānatikramāt / yadāha-",
  "SA11bsa054_u:8291": "śūnyatā sarvadṛṣṭīnāṃ proktā niḥsaraṇaṃ budhaiḥ /",
  "SA11bsa054_u:8292": "yeṣāṃ tu śūnyatā dṛṣṭistānasādhyān babhāṣire //",
  "SA11bsa054_u:8293": "iti / [ma. śā.-13.8]",
  "SA11bsa054_u:8294": "etat parihartumāha kiṃcinnāstītyādi-",
  "SA11bsa054_u:8295": "kiṃcinnāstīti cābhyāsātsāpi paścātprahīyate // Bca_9.33 //",
  "SA11bsa054_u:8296": "kiṃciditi bhāvo vā śūnyatā vā /",
  "SA11bsa054_u:8297": "nāsti na vidyate /",
  "SA11bsa054_u:8298": "caśabdaḥ pūrvāpekṣayā samuccaye /",
  "SA11bsa054_u:8299": "ityevaṃ cābhyāsāt bhāvavāsanāprahāṇasya paścāt sāpi śūnyavāsanāpi prahīyate nivartate /",
  "SA11bsa054_u:8300": "ayamabhiprāyaḥ- śūnyatāvedho hi bhāvābhiniveśasya pratipakṣatvāt prahāṇopāyabhūtaḥ /",
  "SA11bsa054_u:8301": "adhigate ca upeye paścāt kolopamatvāt upāyasyāpi prahāṇamanuṣṭhīyate / etadevāha-",
  "SA11bsa054_u:8302": "sarvasaṃkalpahānāya śūnyatāmṛtadeśanā /",
  "SA11bsa054_u:8303": "yaśca (yasya)",
  "SA11bsa054_u:8304": "tasyāmapi grāhastvayāsāvavasāditaḥ //",
  "SA11bsa054_u:8305": "iti // [catuḥ-2.21]",
  "SA11bsa054_u:8306": "syādetat- yadi nāma kiṃcinnāstīti manasikārābhyāsād bhavati śūnyatāvāsanāyāḥ prahāṇam,",
  "SA11bsa054_u:8307": "tathāpi tadabhyāsāt punarabhāvakalpanā pravartamānā nivartayitumaśakyā /",
  "SA11bsa054_u:8308": "tataśca gaṇḍapraveśe 'kṣitārānirgamo jāta iti tadavasthaṃ tava dauṣṭhayam,",
  "SA11bsa054_u:8309": "ityatrāha yadā na labhyate ityādi-",
  "SA11bsa054_u:8310": "(Bcp 198)",
  "SA11bsa054_u:8311": "yadā na labhyate bhāvo yo nāstīti prakalpyate /",
  "SA11bsa054_u:8312": "tadā nirāśrayo 'bhāvaḥ kathaṃ tiṣṭhenmateḥ puraḥ // Bca_9.34 //",
  "SA11bsa054_u:8313": "iyamapi [abhāvakalpanā] vicāreṇa nāvatiṣṭhate iti /",
  "SA11bsa054_u:8314": "yo bhāvo nāstīti prakalpyate,",
  "SA11bsa054_u:8315": "yasya bhāvasya pratiṣedhaḥ kriyate,",
  "SA11bsa054_u:8316": "sa yadi vicāryamāṇo niḥsvabhāvatayā na labhyate na prāpyate taimirikopalabdhakeśastabakavat /",
  "SA11bsa054_u:8317": "tadā nirāśraya iti /",
  "SA11bsa054_u:8318": "yasyāsau parikalpito bhāvaḥ,",
  "SA11bsa054_u:8319": "tasya saṃbandhino 'bhāvāt nirālambaḥ abhāvaḥ kalpanāvidarśitamūrtiḥ kathaṃ tiṣṭhenmateḥ puraḥ,",
  "SA11bsa054_u:8320": "kathamasau vicāreṇa buddheragrataḥ pratibhāsate?",
  "SA11bsa054_u:8321": "svayameva bhāvaniḥsvabhāvatāyāṃ nivartate //",
  "SA11bsa054_u:8322": "athavā anyathāvatāryate- bhavatu nāma śūnyatābalādhānād bhāvavāsanāvinivṛttiḥ /",
  "SA11bsa054_u:8323": "tatpratiṣedhābhāvādabhāvābhiniveśastu kena vāryate ityata āha- yadā na labhyate ityādi /",
  "SA11bsa054_u:8324": "anyat sarvaṃ pūrvavat //",
  "SA11bsa054_u:8325": "ayamatra samudāyārthaḥ- sarvadharmaśūnyatā hi bhāvābhiniveśaprahāṇāya upādīyate /",
  "SA11bsa054_u:8326": "sāpi śūnyatā śūnyatābhimukhīkaraṇāt paścāt prahīyate /",
  "SA11bsa054_u:8327": "yāpi ca kathaṃcid bhāvakalpanā jāyate,",
  "SA11bsa054_u:8328": "sāpi samanantaravicāreṇa nivartate /",
  "SA11bsa054_u:8329": "ata eva etatsamastakalpanājālavinivartanāya bhagavatyāṃ prajñāpāramitāyāṃ vistareṇa adhyātmaśūnyatādayo 'ṣṭādaśa śūnyatāḥ proktāḥ /",
  "SA11bsa054_u:8330": "na ca śūnyatā bhāvād vyatiriktā,",
  "SA11bsa054_u:8331": "bhāvasyaiva tatsvabhāvatvāt /",
  "SA11bsa054_u:8332": "anyathā śūnyatāyā bhāvād vyatireke dharmāṇāṃ niḥsvabhāvatā na syāt /",
  "SA11bsa054_u:8333": "niḥsvabhāvatā tatsvabhāva iti prasādhitaṃ prāk /",
  "SA11bsa054_u:8334": "etadapi prajñāpāramitāyāmuktam-",
  "SA11bsa054_u:8335": "punaraparaṃ subhūte bodhisattvo mahāsattvaḥ prajñāpāramitāyāṃ caran sarvākārajñatāpratisaṃyuktairmanasikārairevaṃ pratyavekṣate- na rūpaśūnyatayā rūpaṃ śūnyam,",
  "SA11bsa054_u:8336": "rūpameva śūnyam,",
  "SA11bsa054_u:8337": "śūnyataiva rūpam /",
  "SA11bsa054_u:8338": "na vedanāśūnyatayā vedanā śūnyā,",
  "SA11bsa054_u:8339": "vedanaiva śūnyā,",
  "SA11bsa054_u:8340": "śūnyataiva vedanā /",
  "SA11bsa054_u:8341": "na saṃjñāśūnyatayā saṃjñā śūnyā,",
  "SA11bsa054_u:8342": "saṃjñaiva śūnyā,",
  "SA11bsa054_u:8343": "śūnyataiva saṃjñā /",
  "SA11bsa054_u:8344": "na saṃskāraśūnyatayā saṃskārāḥ śūnyāḥ,",
  "SA11bsa054_u:8345": "saṃskārā eva śūnyāḥ,",
  "SA11bsa054_u:8346": "śūnyataiva saṃskārāḥ /",
  "SA11bsa054_u:8347": "na vijñānaśūnyatayā vijñānaṃ śūnyam,",
  "SA11bsa054_u:8348": "vijñānameva śūnyam,",
  "SA11bsa054_u:8349": "śūnyataiva vijñānam //",
  "SA11bsa054_u:8350": "iti vistaraḥ / uktaṃ ca-",
  "SA11bsa054_u:8351": "yaḥ pratītyasamutpādaḥ śūnyatā saiva te matā /",
  "SA11bsa054_u:8352": "bhāvaḥ svatantro nāstīti siṃhanādastavātulaḥ //",
  "SA11bsa054_u:8353": "iti / [catuḥ-2.20]",
  "SA11bsa054_u:8354": "iti na śūnyatā dharmād vyatiriktā /",
  "SA11bsa054_u:8355": "tasmācchūnyatāyāmapi nābhiniveśaḥ kartavyaḥ iti //",
  "SA11bsa054_u:8356": "evaṃ sarvavikalpapratyastamayāt samastāvaraṇanirmuktirupajāyate ityupadarśayannāha yadā na bhāva ityādi-",
  "SA11bsa054_u:8357": "(Bcp 199)",
  "SA11bsa054_u:8358": "yadā na bhāvo nābhāvo mateḥ saṃtiṣṭhate puraḥ /",
  "SA11bsa054_u:8359": "tadānyagatyabhāvena nirālambā praśāmyati // Bca_9.35 //",
  "SA11bsa054_u:8360": "yadā na bhāvaḥ paramārthasatsvabhāvo materbuddheḥ saṃtiṣṭhate puro 'grataḥ,",
  "SA11bsa054_u:8361": "na abhāvaḥ,",
  "SA11bsa054_u:8362": "nāpi bhāvavirahitalakṣaṇo 'bhāvaḥ yadā mateḥ saṃtiṣṭhate puraḥ,",
  "SA11bsa054_u:8363": "tadā anyagatyabhāvena vidhipratiṣedhābhyāṃ gatyantarābhāvāt,",
  "SA11bsa054_u:8364": "ubhayānubhayapakṣayoretaddūyavidhipratiṣedhātmakatvāt,",
  "SA11bsa054_u:8365": "ābhyāmavyatiriktatayā anayoḥ saṃgrahe tāvapi saṃgṛhītāviti nirāśrayā,",
  "SA11bsa054_u:8366": "sadasatorālambanayorayogāt buddhiḥ praśāmyati upaśāmyati /",
  "SA11bsa054_u:8367": "sarvavikalpopaśamānnirindhanavahnivat nirvṛtimupayātītyarthaḥ //",
  "SA11bsa054_u:8368": "kathaṃ tarhi sakalakalpanāvirahādanekakalpāsaṃkhyeyābhilaṣitaṃ parārthasaṃpadupāyabhūtaṃ buddhatvamadhigamya parārthamabhisaṃpādayati bhagavānityatrāha cintāmaṇiriti-",
  "SA11bsa054_u:8369": "cintāmaṇiḥ kalpataruryathecchāparipūraṇaḥ /",
  "SA11bsa054_u:8370": "vineyapraṇidhānābhyāṃ jinabimbaṃ tathekṣyate // Bca_9.36 //",
  "SA11bsa054_u:8371": "cintāmaṇiriti cintitaphaladātā ratnaviśeṣaḥ /",
  "SA11bsa054_u:8372": "kalpataruriti kalpitaphaladātā vṛkṣaviśeṣaḥ /",
  "SA11bsa054_u:8373": "sa yathā vikalpamantareṇāpi lokānāṃ yathābhavyamicchāyāḥ paripūraṇaḥ abhilāṣasya saṃpādakaḥ /",
  "SA11bsa054_u:8374": "jinabimbaṃ tathekṣyate iti saṃbandhaḥ /",
  "SA11bsa054_u:8375": "caturmārajayājjino bhagavān,",
  "SA11bsa054_u:8376": "pāpakadharmajayādvā /",
  "SA11bsa054_u:8377": "jinasya buddhasya bhagavataḥ bimbaṃ dvātriṃśatā mahāpuruṣalakṣaṇairvirājitaṃ śarīram /",
  "SA11bsa054_u:8378": "tathā tena prakāreṇa īkṣyate sarvakalpanābhāve 'pi parahitasukhasaṃpādanasamarthaṃ pratīyate /",
  "SA11bsa054_u:8379": "kathaṃ punaretadiṣṭamātreṇa bhaviṣyatītyāha- vineyapraṇidhānābhyāmiti /",
  "SA11bsa054_u:8380": "vineyavaśāt ye buddhasya bhagavato vineyāḥ,",
  "SA11bsa054_u:8381": "tadupādhiphalaviśeṣapratilambhahetukuśalakarmaparipākāt, tadvaśāt /",
  "SA11bsa054_u:8382": "praṇidhānavaśācca,",
  "SA11bsa054_u:8383": "yatpūrvaṃ bodhisattvāvasthāyāmanekaprakāraṃ bhagavatā sattvārthasaṃpādanaṃ praṇihitaṃ tasyākṣepavaśāt,",
  "SA11bsa054_u:8384": "kulālacakrabhramaṇākṣepanyāyena anābhogena pravartanāt sarvasattvahitasukhasaṃpādanamupapadyate / yaduktam-",
  "SA11bsa054_u:8385": "yasyāṃ rātrau tathāgato 'bhisaṃbuddho yasyāṃ ca parinirvṛtaḥ,",
  "SA11bsa054_u:8386": "atrāntare tathāgatena ekamapyakṣaraṃ nodāhṛtam /",
  "SA11bsa054_u:8387": "tat kasya hetoḥ?",
  "SA11bsa054_u:8388": "nityaṃ samāhito bhagavān /",
  "SA11bsa054_u:8389": "ye ca akṣarasvararutavaineyāḥ sattvāḥ,",
  "SA11bsa054_u:8390": "te tathāgatamukhādūrṇākośāduṣṇīṣāt dhvaniṃ niścarantaṃ śṛṇvantītyādi /",
  "SA11bsa054_u:8391": "uktaṃ ca-",
  "SA11bsa054_u:8392": "tasmin dhyānasamāpanne cintāratnavadāsthite /",
  "SA11bsa054_u:8393": "niścaranti yathākāmaṃ kuḍyādibhyo 'pi deśanāḥ //",
  "SA11bsa054_u:8394": "tābhirjijñāsitānarthān sarvān jānanti mānavāḥ /",
  "SA11bsa054_u:8395": "hitāni ca yathābhavyaṃ kṣipramāsādayanti te //",
  "SA11bsa054_u:8396": "iti / [tattvasaṃgraha 3241-42]",
  "SA11bsa054_u:8397": "(Bcp 200)",
  "SA11bsa054_u:8398": "catuḥstave 'pyuktam-",
  "SA11bsa054_u:8399": "nodāhṛtaṃ tvayā kiṃcidekamapyakṣaraṃ vibho /",
  "SA11bsa054_u:8400": "kṛtsnaśca vaineyajano dharmavarṣeṇa tarpitaḥ //",
  "SA11bsa054_u:8401": "iti // [catuḥ-1.7]",
  "SA11bsa054_u:8402_0": "evamasādhāraṇaṃ kāraṇamākhyāya punaranyathā hetvavasthāyā eva sa tādṛśaḥ prabhāvāti-",
  "SA11bsa054_u:8402_1": "śayaviśeṣo yadanābhogena parārthasaṃpādanasamarthaphalamupajāyate iti vṛttadvayenopadarśayannāha",
  "SA11bsa054_u:8402_2": "yathā gāruḍika ityādi-",
  "SA11bsa054_u:8403": "yathā gāruḍikaḥ stambhaṃ sādhayitvā vinaśyati /",
  "SA11bsa054_u:8404": "sa tasmiṃściranaṣṭe 'pi viṣādīnupaśāmayet // Bca_9.37 //",
  "SA11bsa054_u:8405": "yathā gāruḍiko viṣatatvavit labdhamantrasāmarthyaḥ stambhaṃ kāṣṭhamayaṃ vā anyadvā sādhayitvā mantreṇābhisaṃskṛtya mamābhāvādayameva sarvaviṣāpahāracaturo bhaviṣyatīti vinaśyati,",
  "SA11bsa054_u:8406": "svayamuparatavyāpāro bhavati /",
  "SA11bsa054_u:8407": "sa stambhaḥ tenābhimantritaḥ tasmin gāruḍike ciranaṣṭe 'pi prabhūtakālamuparate 'pi viṣādīnupaśāmayet,",
  "SA11bsa054_u:8408": "ādiśabdāt grahādivikāramapaharet /",
  "SA11bsa054_u:8409": "chāndasasamayaṃ paripālayatā mito 'pi upadhāyā ṇici hrasvo na kṛtaḥ /",
  "SA11bsa054_u:8410": "saṃjñāpūrvakasya vidheranityatvādvā //",
  "SA11bsa054_u:8411": "evaṃ dṛṣṭāntamupapādya dārṣṭāntike yojayannāha bodhicaryeti-",
  "SA11bsa054_u:8412": "bodhicaryānurūpyeṇa jinastambho 'pi sādhitaḥ /",
  "SA11bsa054_u:8413": "karoti sarvakāryāṇi bodhisattve 'pi nirvṛte // Bca_9.38 //",
  "SA11bsa054_u:8414": "yathāśabdastathetyākarṣayati /",
  "SA11bsa054_u:8415": "tathā bodhau bodhinimittaṃ buddhatvārthaṃ caryā [bodhicaryā] /",
  "SA11bsa054_u:8416": "bodhisattve 'pi nirvṛte iti,",
  "SA11bsa054_u:8417": "bodhiḥ buddhatvam,",
  "SA11bsa054_u:8418": "ekānekasvabhāvaviviktamanutpannāniruddhamanucchedamaśāśvataṃ sarvaprapañcavinirmuktamākāśapratisamaṃ dharmakāyākhyaṃ paramārthatattvamucyate /",
  "SA11bsa054_u:8419": "etadeva ca prajñāpāramitāśūnyatātathatābhūtakoṭidharmadhātvādiśabdena saṃvṛtimupādāya abhidhīyate /",
  "SA11bsa054_u:8420": "idameva ca abhisaṃdhāyoktam-",
  "SA11bsa054_u:8421": "dharmato buddhā draṣṭavyā dharmakāyā hi nāyakāḥ /",
  "SA11bsa054_u:8422": "dharmatā cāpyavijñeyā na sā śakyā vijānitum //",
  "SA11bsa054_u:8423": "iti / [vajracchedikā-26]",
  "SA11bsa054_u:8424": "uktaṃ ca-",
  "SA11bsa054_u:8425": "alakṣaṇamanutpādamasaṃskṛtamavāṅmayam /",
  "SA11bsa054_u:8426": "ākāśaṃ bodhicittaṃ ca bodhiradvayalakṣaṇā //",
  "SA11bsa054_u:8427": "iti /",
  "SA11bsa054_u:8428": "tatra [bodhiḥ] sattvamabhiprāyo 'syeti bodhisattvaḥ /",
  "SA11bsa054_u:8429": "tasminnirvṛte 'pi /",
  "SA11bsa054_u:8430": "apiśabdo bhinnakramaḥ /",
  "SA11bsa054_u:8431": "apratiṣṭhitanirvāṇatvena paramāṃ śāntiṃ gate 'pi /",
  "SA11bsa054_u:8432": "hetvavasthānivṛttau phalāvasthāprāptau cetyarthaḥ /",
  "SA11bsa054_u:8433": "iti ubhayathāpi sarvathā kalpanāvirahe 'pi sattvārthasaṃpādanamavikalamupadarśitaṃ bhavati //",
  "SA11bsa054_u:8434": "(Bcp 201)",
  "SA11bsa054_u:8435": "syādetat- yadi bhagavānuparatasakalavikalpālambanatayā nivṛttasarvacittacaittavyāpāraḥ,",
  "SA11bsa054_u:8436": "kathaṃ tarhi tathāgatapūjā mahāphalā varṇyate ityāśaṅkayannāha acittake ityādi-",
  "SA11bsa054_u:8437": "acittake kṛtā pūjā kathaṃ phalavatī bhavet /",
  "SA11bsa054_u:8438": "saṃvṛticittavivikte bhagavati kṛtā upahṛtā pūjā kārāviśeṣaḥ kathaṃ phalavatī bhavet,",
  "SA11bsa054_u:8439": "saphalā syāt?",
  "SA11bsa054_u:8440": "tatra asatyupabhoktari dāyakadānapatīnāṃ kathaṃ puṇyaṃ bhavet?",
  "SA11bsa054_u:8441": "atrottaramāha tulyaivetyādi-",
  "SA11bsa054_u:8442": "tulyaiva paṭhyate yasmāttiṣṭhato nirvṛtasya ca // Bca_9.39 //",
  "SA11bsa054_u:8443": "tulyaiva samaiva /",
  "SA11bsa054_u:8444": "paṭhyate āgame pratipādyate /",
  "SA11bsa054_u:8445": "yasmāt tiṣṭhato nirvṛtasya ca tasmāt phalavatī bhavediti yojanīyam /",
  "SA11bsa054_u:8446": "tiṣṭhato 'parinirvṛtasya /",
  "SA11bsa054_u:8447": "nirvṛtasya nirupadhinirvāṇaṃ gatasya pūjāyā nāsti viśeṣaḥ /",
  "SA11bsa054_u:8448": "ayamabhiprāyaḥ- dvividhaṃ hi puṇyam- tyāgānvayaṃ ca,",
  "SA11bsa054_u:8449": "tyāgādeva yadutpadyate /",
  "SA11bsa054_u:8450": "paribhogānvayaṃ ca,",
  "SA11bsa054_u:8451": "deyadharmaparibhogād yadutpadyate /",
  "SA11bsa054_u:8452": "tatra yadi nāma nirvṛte bhagavati pratigrahīturabhāvāt paribhogānvayaṃ na bhaviṣyati puṇyam,",
  "SA11bsa054_u:8453": "parityāgānvayaṃ ca kena vāryate?",
  "SA11bsa054_u:8454": "apratigṛhṇati kasmiṃścit kathaṃ parityāgānvayamapi puṇyam?",
  "SA11bsa054_u:8455": "kiṃ punaḥ kāraṇaṃ sati pratigrahītari bhavitavyaṃ puṇyena, nāsati?",
  "SA11bsa054_u:8456": "kasyacidapyabhāvāditi cet,",
  "SA11bsa054_u:8457": "idamakāraṇameva /",
  "SA11bsa054_u:8458": "yadi hi puṇyaṃ parānugrahādeva syāt,",
  "SA11bsa054_u:8459": "maitryādyapramāṇasamyagdṛṣṭibhāvanāyāṃ na syāt /",
  "SA11bsa054_u:8460": "tasmāt draṣṭavyaṃ svacittaprabhavaṃ parānugrahamantareṇāpi puṇyam /",
  "SA11bsa054_u:8461": "tathā vyatīte 'pi guṇavati tadbhaktikṛtaṃ svacittādbhavat puṇyaṃ na virudhyate iti //",
  "SA11bsa054_u:8462": "api ca sarvapuṇyapāpasadbhāve sarveṣāmāgamaḥ sākṣītyāha āgamāccetyādi-",
  "SA11bsa054_u:8463": "āgamācca phalaṃ tatra saṃvṛtyā tattvato 'pi vā /",
  "SA11bsa054_u:8464": "kimatra upapattyantareṇa?",
  "SA11bsa054_u:8465": "āgamāt bhagavatpravacanāt phalaṃ bhagavatpūjākṛtaṃ mahābhogatādilakṣaṇamavagamyate /",
  "SA11bsa054_u:8466": "tatreti nirvṛtānirvṛte bhagavati pūjāyām /",
  "SA11bsa054_u:8467": "etāvāṃstu viśeṣaḥ- kasyacit tat phalaṃ sāṃvṛtam,",
  "SA11bsa054_u:8468": "kasyacit punaḥ pāramārthikamabhimatam /",
  "SA11bsa054_u:8469": "evamanantaravicāramanādṛtya viśeṣeṇocyate /",
  "SA11bsa054_u:8470": "saṃvṛtyā tattvato 'pi vā puṇyapāpakriyāyāḥ phalaṃ bhagavadāgamāt pratīyate,",
  "SA11bsa054_u:8471": "tatra ca āvayoravivāda eva tatra idamuktaṃ bhagavatā puṣpakūṭadhāraṇyām-",
  "SA11bsa054_u:8472": "ye kecit siṃhavikrīḍita tathāgatasya pūjāṃ kariṣyanti tiṣṭhato vā parinirvṛtasya vā,",
  "SA11bsa054_u:8473": "sarve te triyānādekatareṇa yānena parinirvāsyanti /",
  "SA11bsa054_u:8474": "yaśca khalu siṃhavikrīḍita tathāgatamarhantaṃ samyaksaṃbuddhaṃ dṛṣṭvā cittaṃ prasādayet,",
  "SA11bsa054_u:8475": "prasannacittaḥ satkuryāt gurukuryāt mānayet pūjayet upacaret,",
  "SA11bsa054_u:8476": "lābhena cīvarapiṇḍapātaśayanāsanaglānapratyayabhaiṣajyapariṣkāraiḥ sarvasukhopadhānairupatiṣṭhet /",
  "SA11bsa054_u:8477": "yaśca parinirvṛtasya tathāgatasya sarṣapaphalamātradhātau śarīrapūjāṃ kuryāt,",
  "SA11bsa054_u:8478": "samo vipākaḥ pratikāṅkṣitavyaḥ /",
  "SA11bsa054_u:8479": "tathā pūjāyai nāsti viśeṣo nānākaraṇaṃ ca / iti //",
  "SA11bsa054_u:8480": "(Bcp 202)",
  "SA11bsa054_u:8481": "uktaṃ ca-",
  "SA11bsa054_u:8482": "tiṣṭhantaṃ pūjayedyastu yaścāpi parinirvṛtam /",
  "SA11bsa054_u:8483": "samacittaprasādena nāsti puṇyaviśeṣatā //",
  "SA11bsa054_u:8484": "iti / [divyā]",
  "SA11bsa054_u:8485": "punaridamuktam-",
  "SA11bsa054_u:8486": "yaśca khalu punaḥ siṃhavikrīḍita tathāgataṃ varṣaśataṃ vā varṣasahasraṃ vā sarvasukhopadhānenopatiṣṭhet,",
  "SA11bsa054_u:8487": "yaśca parinirvṛtasya tathāgatasya caitye bodhicittaparigṛhītaikapuṣpamāropayet,",
  "SA11bsa054_u:8488": "tathāgatapūjāyai jalāñjaliṃ copanāmayet,",
  "SA11bsa054_u:8489": "jalena copasiñcet,",
  "SA11bsa054_u:8490": "īṣikāpadaṃ vā dadyāt,",
  "SA11bsa054_u:8491": "nirmālyaṃ vā apanayet,",
  "SA11bsa054_u:8492": "upalepanapradānaṃ vā dīpapradānaṃ vā kuryāt,",
  "SA11bsa054_u:8493": "āttamanāḥ,",
  "SA11bsa054_u:8494": "ekakramapadavyatihāraṃ vā atikramya vācaṃ bhāṣeta- namastamai buddhāya bhagavate iti,",
  "SA11bsa054_u:8495": "mā te atra siṃhavikrīḍita kāṅkṣā vā vimatirvā vicikitsā vā,",
  "SA11bsa054_u:8496": "yadasau kalpaṃ vā kalpaśataṃ vā kalpasahasraṃ vā durgativinipātaṃ gacchet,",
  "SA11bsa054_u:8497": "nedaṃ sthānaṃ vidyate // iti /",
  "SA11bsa054_u:8498": "etadavaśyamabhyupeyamiti [āha] satyabuddhe ityādi-",
  "SA11bsa054_u:8499": "satyabuddhe kṛtā pūjā saphaleti kathaṃ yathā // Bca_9.40 //",
  "SA11bsa054_u:8500": "satyabuddhe paramārthasati bhagavati kṛtā pūjā saphaleti phalavatī,",
  "SA11bsa054_u:8501": "ityetadapi kathaṃ yatheti /",
  "SA11bsa054_u:8502": "kathamivetyudāharaṇamupadarśayati /",
  "SA11bsa054_u:8503": "nānyadatrodāharaṇamāgamāditi bhāvaḥ /",
  "SA11bsa054_u:8504": "tasmāt sarvathā bhagavatpūjāyāṃ phalasadbhāva āgamādavagamyate //",
  "SA11bsa054_u:8505": "śūnyatāvāsanādhānādityādi yaduktam,",
  "SA11bsa054_u:8506": "tatra vaibhāṣikādayaḥ sarvadharmaśūnyatāyāḥ sarvāvaraṇaprahāṇamasahamānāḥ caturāryasatyadarśanabhāvanāṃ ca tadupāyamicchantaḥ prāhuḥ satyadarśanata ityādi-",
  "SA11bsa054_u:8507": "satyadarśanato muktiḥ śūnyatādarśanena kim /",
  "SA11bsa054_u:8508": "caturṇāmāryasatyānāṃ duḥkhasamudayanirodhamārgalakṣaṇānāṃ darśanataḥ upalabdhitaḥ /",
  "SA11bsa054_u:8509": "sākṣātkaraṇādityarthaḥ /",
  "SA11bsa054_u:8510": "darśanata ityupalakṣaṇam /",
  "SA11bsa054_u:8511": "bhāvanāto 'pi draṣṭavyam / taduktam-",
  "SA11bsa054_u:8512": "kleśaprahāṇamākhyātaṃ satyadarśanabhāvanāt /",
  "SA11bsa054_u:8513": "iti / [abhi. ko. 6.1]",
  "SA11bsa054_u:8514_0": "tatra vṛttasthasya śrutacintāvato bhāvanāyāṃ pravṛttasya aśubhānāpānasmṛtismṛtyupasthānabhāvanā",
  "SA11bsa054_u:8514_1": "niṣpattikrameṇa anityato duḥkhata śūnyato 'nātmataśca ityetaiḥ ṣoḍaśabhirākāraiḥ",
  "SA11bsa054_u:8514_2": "duḥkhādisatyaṃ paśyataḥ uṣmagatādicaturnirvedhabhāgīyadvāreṇa duḥkhe dharmajñānakṣāntyādipañcadaśakṣaṇalakṣaṇasya darśanamārgasya,",
  "SA11bsa054_u:8515": "tataḥ paraṃ bhāvanāmārgasyādhigamāt,",
  "SA11bsa054_u:8516": "darśanabhāvanāheyatraidhātukakleśopakleśarāśiprahāṇāt kṣayānutpādajñānotpattirityāryasatyeṣu saṃkṣepato 'bhisamayakramaḥ /",
  "SA11bsa054_u:8517": "itthamāryasatyadarśanato muktirucyate /",
  "SA11bsa054_u:8518": "tasmādata eva muktirastu,",
  "SA11bsa054_u:8519": "śūnyatādarśanena kim,",
  "SA11bsa054_u:8520": "śūnyatāyāḥ sarvadharmaniḥsvabhāvatāyā (Bcp 203)",
  "SA11bsa054_u:8521": "darśanena adhigamena /",
  "SA11bsa054_u:8522": "sākṣātkaraṇeneti yāvat /",
  "SA11bsa054_u:8523": "kim? na kiṃcit prayojanam /",
  "SA11bsa054_u:8524": "tadaparasya mukterupāyasya vidyamānatvāt /",
  "SA11bsa054_u:8525": "atrāha na vinetyādi-",
  "SA11bsa054_u:8526": "na vinānena mārgeṇa bodhirityāgamo yataḥ // Bca_9.41 //",
  "SA11bsa054_u:8527": "na upāyāntaramasti,",
  "SA11bsa054_u:8528": "tasmādityarthaḥ /",
  "SA11bsa054_u:8529": "idaṃ mahārthasya tattvam /",
  "SA11bsa054_u:8530": "tathā hi- sarva eva hi bhāvā āropitamanāropitaṃ ceti rūpadvayamudvahanti /",
  "SA11bsa054_u:8531": "tatra yat tadavidyāpravāhitamāropitaṃ rūpam,",
  "SA11bsa054_u:8532": "tat sarvajanasādhāraṇamiti na tadupalabdheḥ saṃkleśaprahāṇamupapadyate /",
  "SA11bsa054_u:8533": "anyathā sarve bālajanāstathāgatāḥ syuriti prācīnaprasaṅgaḥ /",
  "SA11bsa054_u:8534": "iti anāropitameva tattvamanupalambhayogena adhigamyamānamajñānāsravakṣayāya sāmarthyavadupalabhyate /",
  "SA11bsa054_u:8535": "tacca prajñayā vivecyamānaṃ sarvadharmānupalambhalakṣaṇamavasitamiti sarvadharmaśūnyataiva sarvāvaraṇavibhramaprahāṇāya paṭīyasītyavagamyate /",
  "SA11bsa054_u:8536": "iti yuktito nirūpitaṃ prāk,",
  "SA11bsa054_u:8537": "nirupayiṣyate ca paścāt /",
  "SA11bsa054_u:8538": "iha punarāgamata eva enamarthamavagrāhayitum-",
  "SA11bsa054_u:8539": "na vinānena mārgeṇa bodhirityāgamo yataḥ /",
  "SA11bsa054_u:8540": "ityuktavān /",
  "SA11bsa054_u:8541": "yaduktaṃ prajñāpāramitāyām-",
  "SA11bsa054_u:8542": "bhagavānāha- iha subhūte bodhisattvo mahāsattvaḥ prajñāpāramitāyāṃ caran rūpaṃ bhāva iti na bhāvayati /",
  "SA11bsa054_u:8543": "vedanāṃ bhāva iti na bhāvayati /",
  "SA11bsa054_u:8544": "saṃjñāṃ bhāva iti na bhāvayati /",
  "SA11bsa054_u:8545": "saṃskārān bhāva iti na bhāvayati /",
  "SA11bsa054_u:8546": "yāvat mārgākārajñatāṃ bhāva iti na bhāvayati /",
  "SA11bsa054_u:8547": "yāvat sarvākārajñatāṃ bhāva iti na bhāvayati /",
  "SA11bsa054_u:8548": "sarvavāsanānusaṃdhikleśaprahāṇaṃ bhāva iti na bhāvayati /",
  "SA11bsa054_u:8549": "tatkasya hetoḥ?",
  "SA11bsa054_u:8550": "nāsti bhāvasaṃjñinaḥ prajñāpāramitābhāvanā /",
  "SA11bsa054_u:8551": "yāvat nāsti bhāvasaṃjñino dānapāramitābhāvanā /",
  "SA11bsa054_u:8552": "nāsti bhāvasaṃjñino 'bhāvaśūnyatābhāvanā /",
  "SA11bsa054_u:8553": "nāsti bhāvasaṃjñinaḥ ṣaḍabhijñābhāvanā /",
  "SA11bsa054_u:8554": "yāvat nāsti sarvasamādhisarvadhāraṇīmukhatathāgatabalavaiśāradyapratisaṃvinmahāmaitrīmahākaruṇāveṇikabuddhadharmāṇāṃ bhāvanā /",
  "SA11bsa054_u:8555": "tatkasya hetoḥ?",
  "SA11bsa054_u:8556": "tathā hi sa bhāvaḥ eṣo 'hamiti dvayorantayoḥ saktaḥ /",
  "SA11bsa054_u:8557": "dāne śīle kṣāntau vīrye dhyāne prajñāyām /",
  "SA11bsa054_u:8558": "eṣo 'hamiti dvayorantayoḥ saktaḥ /",
  "SA11bsa054_u:8559": "yaśca dvayorantayoḥ saktaḥ,",
  "SA11bsa054_u:8560": "tasya nāsti mokṣaḥ /",
  "SA11bsa054_u:8561": "tatkasya hetoḥ?",
  "SA11bsa054_u:8562": "nāsti subhūte bhāvasaṃjñino dānam,",
  "SA11bsa054_u:8563": "yāvat nāsti prajñā,",
  "SA11bsa054_u:8564": "nāsti mārgaḥ,",
  "SA11bsa054_u:8565": "nāsti jñānam,",
  "SA11bsa054_u:8566": "nāsti prāptiḥ,",
  "SA11bsa054_u:8567": "nāsti abhisamayaḥ,",
  "SA11bsa054_u:8568": "nāstyānulomikī kṣāntiḥ,",
  "SA11bsa054_u:8569": "nāsti rūpasya parijñā,",
  "SA11bsa054_u:8570": "nāsti vedanāyāḥ parijñā,",
  "SA11bsa054_u:8571": "yāvat nāsti pratītyasamutpādasya parijñā /",
  "SA11bsa054_u:8572": "nāsti ātmasattvajīvajantupoṣapudgalanujamānavakārakavedakajānakapaśyakasaṃjñāyāḥ parijñā /",
  "SA11bsa054_u:8573": "yāvat nāsti sarvavāsanānusaṃdhikleśaprahāṇasya parijñā /",
  "SA11bsa054_u:8574": "kutaḥ punarasya mokṣo bhaviṣyatīti //",
  "SA11bsa054_u:8575": "ata eva punastatraivoktam-",
  "SA11bsa054_u:8576": "bhagavānāha- evametat kauśika, evametat /",
  "SA11bsa054_u:8577": "ye 'pi te 'bhūvannatīte 'dhvani tathāgatā arhantaḥ samyaksaṃbuddhāḥ,",
  "SA11bsa054_u:8578": "te 'pi imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
  "SA11bsa054_u:8579": "(Bcp 204) ye 'pi te bhaviṣyanti anāgate 'dhvani tathāgatā arhantaḥ samyaksaṃbuddhāḥ,",
  "SA11bsa054_u:8580": "te 'pi imāmeva prajñāpāramitāmāgamya anuttarāṃ samyaksaṃbodhimabhisaṃbhotsyante /",
  "SA11bsa054_u:8581": "ye 'pi te etarhi daśadiglokadhātuṣu aprameyāsaṃkhyeyeṣu tathāgatā arhantaḥ samyaksaṃbuddhāstiṣṭhanti,",
  "SA11bsa054_u:8582": "dhriyante yāpayanti dharmaṃ deśayanti,",
  "SA11bsa054_u:8583": "te 'pi imāmeva prajñāpāramitāmāgamya anuttarāṃ samyaksaṃbodhimabhisaṃbuddhāḥ /",
  "SA11bsa054_u:8584": "ye 'pi te 'bhūvannatītānāṃ tathāgatānāmarhatāṃ samyaksaṃbuddhānāṃ śrāvakāḥ,",
  "SA11bsa054_u:8585": "ye 'pi te bhaviṣyanti anāgatānāṃ tathāgatānāmarhatāṃ samyaksaṃbuddhānāṃ śrāvakāḥ,",
  "SA11bsa054_u:8586": "ye 'pi te etarhi pratyutpannānāṃ tathāgatānāmarhatāṃ samyaksaṃbuddhānāṃ śrāvakāḥ,",
  "SA11bsa054_u:8587": "te 'pi imāmeva prajñāpāramitāmāgamya pratyekabodhiṃ prāptāḥ,",
  "SA11bsa054_u:8588": "prāpsyanti prāpnuvanti ca /",
  "SA11bsa054_u:8589": "tatkasya hetoḥ?",
  "SA11bsa054_u:8590": "atra prajñāpāramitāyāṃ sarvāṇi trīṇi yānāni vistareṇopadiṣṭāni /",
  "SA11bsa054_u:8591": "tāni punaranimittayogena anupalambhayogena anutpādayogena asaṃkleśayogena avyavadānayogena,",
  "SA11bsa054_u:8592": "yāvat tatpunaḥ lokavyavahāreṇa aparamārthayogena /",
  "SA11bsa054_u:8593": "iti vistaraḥ //",
  "SA11bsa054_u:8594": "uktaṃ ca-",
  "SA11bsa054_u:8595": "buddhaiḥ pratyekabuddhaiśca śrāvakaiśca niṣevitā /",
  "SA11bsa054_u:8596": "mārgastvamekā mokṣasya nāstyanya iti niścayaḥ //",
  "SA11bsa054_u:8597": "iti // [prajñāpāramitāstutiḥ]",
  "SA11bsa054_u:8598": "etanmahāyānavacanamasahamāna āha nanvasiddhamityādi-",
  "SA11bsa054_u:8599": "nanvasiddhaṃ mahāyānaṃ",
  "SA11bsa054_u:8600": "nanu bhoḥ śūnyatāvādin,",
  "SA11bsa054_u:8601": "mahāyānamāgamatvena mama asiddham,",
  "SA11bsa054_u:8602": "asaṃmatam,",
  "SA11bsa054_u:8603": "tadasyopanyāso na sādhanatayā sādhuḥ /",
  "SA11bsa054_u:8604": "atra parasya samānaparihāradūṣaṇamāha kathamityādinā-",
  "SA11bsa054_u:8605": "kathaṃ siddhastvadāgamaḥ /",
  "SA11bsa054_u:8606": "yadi mahāyānamasiddham,",
  "SA11bsa054_u:8607": "kathaṃ kena prakāreṇa tvadīyāgamo bhagavadvacanamiti siddhaḥ?",
  "SA11bsa054_u:8608": "tatra na kiṃcidāgamatvaprasādhakaṃ pramāṇamutpaśyāmaḥ /",
  "SA11bsa054_u:8609": "paraḥ parihāramāha yasmāditi-",
  "SA11bsa054_u:8610": "yasmādubhayasiddho 'sau",
  "SA11bsa054_u:8611": "yasmāt kāraṇāt ubhayasya tava mama ca siddhaḥ āgamatvena niścito 'sau mamāgamaḥ /",
  "SA11bsa054_u:8612": "na hi madāgame bhavato 'pi mahāyānānuyāyino buddhavacanatvena vipratipattirasti,",
  "SA11bsa054_u:8613": "tasmāt siddho 'sau /",
  "SA11bsa054_u:8614": "na tu mahāyāne mama saṃpratipattiḥ,",
  "SA11bsa054_u:8615": "yena idamevottaraṃ bhavato 'pi syāt /",
  "SA11bsa054_u:8616": "siddhāntavādī āha-",
  "SA11bsa054_u:8617": "na siddhau'sau tavāditaḥ // Bca_9.42 //",
  "SA11bsa054_u:8618": "iti / yadyapi ubhayasiddhatvaṃ tvadāgamasya āgamasiddhau hetuḥ,",
  "SA11bsa054_u:8619": "tadāpi naitadvaktavyam,",
  "SA11bsa054_u:8620": "asiddhatvāt /",
  "SA11bsa054_u:8621": "yasmāt tavaiva tāvadasau tvadāgamaḥ na siddhaḥ /",
  "SA11bsa054_u:8622": "kadā? ādau tatsvīkārāt pūrvam /",
  "SA11bsa054_u:8623": "na hi abhyupagamāt prāk tava kathaṃcidapyasau siddhaḥ,",
  "SA11bsa054_u:8624": "iti ubhayasiddhatvamasiddhatvādasādhanam //",
  "SA11bsa054_u:8625": "(Bcp 205)",
  "SA11bsa054_u:8626": "yadyapi ubhayasiddhatvamasiddham,",
  "SA11bsa054_u:8627": "idaṃ tarhi sādhanamastu- yad guruśiṣyaparaṃparayā āmrāyāyātaṃ buddhavacanatvena,",
  "SA11bsa054_u:8628": "yacca sūtre 'vatarati,",
  "SA11bsa054_u:8629": "vinaye saṃdṛśyate,",
  "SA11bsa054_u:8630": "dharmatāṃ [pratītyasamutpādaṃ] ca na vilomayati,",
  "SA11bsa054_u:8631": "tad buddhavacanaṃ nānyat /",
  "SA11bsa054_u:8632": "ityatrāha yatpratyayetyādi-",
  "SA11bsa054_u:8633": "yatpratyayā ca tatrāsthā mahāyāne 'pi tāṃ kuru /",
  "SA11bsa054_u:8634": "yaḥ pratyayo nibandhanam asyā āsthāyāḥ,",
  "SA11bsa054_u:8635": "sā tathoktā /",
  "SA11bsa054_u:8636": "yatpratyayā yannibandhanā /",
  "SA11bsa054_u:8637": "āsthā ādeyatā ādaraḥ /",
  "SA11bsa054_u:8638": "tatra svāgame /",
  "SA11bsa054_u:8639": "tāṃ tatpratyayāmāsthām iha mahāyāne 'pi kuru vidhehi /",
  "SA11bsa054_u:8640": "mahāyāne 'pi uktasya āsthākāraṇasya vidyamānatvāt /",
  "SA11bsa054_u:8641": "idaṃ punaḥ sarvapravacanasādhāraṇamavyabhicāri lakṣaṇaṃ yaduktamadhyāśayasaṃcodanasūtre-",
  "SA11bsa054_u:8642": "api tu maitreya caturbhiḥ kāraṇaiḥ pratibhānaṃ sarvabuddhabhāṣitaṃ veditavyam /",
  "SA11bsa054_u:8643": "katamaiścaturbhiḥ?",
  "SA11bsa054_u:8644": "iha maitreya pratibhānamarthopasaṃhitaṃ bhavati nānarthopasaṃhitam /",
  "SA11bsa054_u:8645": "dharmopasaṃhitaṃ bhavati nādharmopasaṃhitam /",
  "SA11bsa054_u:8646": "kleśaprahāyakaṃ bhavati na kleśavivardhakam /",
  "SA11bsa054_u:8647": "nirvāṇaguṇānuśaṃsasaṃdarśakaṃ bhavati na saṃsāraguṇānuśaṃsasaṃdarśakam /",
  "SA11bsa054_u:8648": "etaiścaturbhiḥ /",
  "SA11bsa054_u:8649": "peyālaṃ /",
  "SA11bsa054_u:8650": "yasya kasyacinmaitreya etaiścaturbhiḥ pratibhāti pratibhāsyati vā,",
  "SA11bsa054_u:8651": "tatra śrāddhaiḥ kulaputraiḥ kuladuhitṛbhirvā buddhasaṃjñā utpādayitavyā /",
  "SA11bsa054_u:8652": "śāstṛsaṃjñāṃ kṛtvā sa dharmaḥ śrotavyaḥ /",
  "SA11bsa054_u:8653": "tatkasya hetoḥ?",
  "SA11bsa054_u:8654": "yat kiṃcinmaitreya subhāṣitam,",
  "SA11bsa054_u:8655": "sarvaṃ tadbuddhabhāṣitam /",
  "SA11bsa054_u:8656": "tatra maitreya ya imāni pratibhānāni pratikṣipet- naitāni buddhabhāṣitānīti,",
  "SA11bsa054_u:8657": "teṣu ca agauravamutpādayet,",
  "SA11bsa054_u:8658": "pudgalavidveṣeṇa tena sarvaṃ buddhabhāṣitaṃ pratibhānaṃ pratikṣiptaṃ bhavati /",
  "SA11bsa054_u:8659": "dharmaṃ pratikṣipya dharmavyasanasaṃvartanīyena karmaṇā apāyagāmī bhavati //",
  "SA11bsa054_u:8660": "tadatra dharmatāyā avilomanameva samyaglakṣaṇamuktam / uktaṃ ca-",
  "SA11bsa054_u:8661": "yadarthavaddharmapadopasaṃhitaṃ tridhātusaṃkleśanibarhaṇaṃ vacaḥ /",
  "SA11bsa054_u:8662": "bhavecca yacchāntyanuśaṃsadarśakaṃ taduktamārṣaṃ viparītamanyathā //",
  "SA11bsa054_u:8663": "iti /",
  "SA11bsa054_u:8664": "etanmahāyāne sarvamastīti kathamupādeyaṃ na syāt?",
  "SA11bsa054_u:8665": "yaduktam “na siddho 'sau tavāditaḥ” iti,",
  "SA11bsa054_u:8666": "tatra paro viśeṣamabhidhatte /",
  "SA11bsa054_u:8667": "na bravīmi yadāvayordvayoḥ siddhamubhayasiddhamiti,",
  "SA11bsa054_u:8668": "kiṃ tarhi āvābhyāmanyeṣāmubhayeṣāṃ madāgamaḥ siddha ityupādeyaḥ,",
  "SA11bsa054_u:8669": "na mahāyānam,",
  "SA11bsa054_u:8670": "etadviparītatvāt /",
  "SA11bsa054_u:8671": "tena nopādeyamityāha anyobhayeṣṭetyādi-",
  "SA11bsa054_u:8672": "anyobhayeṣṭasatyatve vedāderapi satyatā // Bca_9.43 //",
  "SA11bsa054_u:8673": "yadi āvayorvivādārūḍhatvāt āvābhyāmanye ye kecidapratipannā ubhaye,",
  "SA11bsa054_u:8674": "teṣāmiṣṭaṃ abhimatam /",
  "SA11bsa054_u:8675": "saṃmatamiti yāvat /",
  "SA11bsa054_u:8676": "tasya satyatve yathārthatve abhyupagamyamāne sati vedāderapi satyatā vedavākyasya codanālakṣaṇasya /",
  "SA11bsa054_u:8677": "ādiśabdāt kaṇādādivacanasyāpi /",
  "SA11bsa054_u:8678": "satyatā (Bcp 206) amṛṣārthatā syāt /",
  "SA11bsa054_u:8679": "tatrāpi vādiprativādibhyāmanyonyobhayasaṃmatiḥ saṃbhāvyate,",
  "SA11bsa054_u:8680": "iti tadapyupādeyaṃ bhavataḥ syāt /",
  "SA11bsa054_u:8681": "tasmānnāyamapi viśeṣaḥ //",
  "SA11bsa054_u:8682": "athāpi syāt- madāgame buddhavacanatve 'vivādaḥ,",
  "SA11bsa054_u:8683": "na tu mahāyāne /",
  "SA11bsa054_u:8684": "tena sa upādeyo netaradityāśaṅkayannāha savivādaṃ mahāyānamityādi-",
  "SA11bsa054_u:8685": "savivādaṃ mahāyānamiti cedāgamaṃ tyaja /",
  "SA11bsa054_u:8686": "tīrthikaiḥ savivādatvātsvaiḥ paraiścāgamāntaram // Bca_9.44 //",
  "SA11bsa054_u:8687": "savivādaṃ savipratipattikaṃ mahāyānam /",
  "SA11bsa054_u:8688": "kecid buddhavacanatayā pravṛttyaṅgamicchanti,",
  "SA11bsa054_u:8689": "kecit tadviparītasamāropānnecchanti,",
  "SA11bsa054_u:8690": "iti hetoḥ,",
  "SA11bsa054_u:8691": "cet yadi na grāhyam,",
  "SA11bsa054_u:8692": "tadā āgamaṃ tyaja,",
  "SA11bsa054_u:8693": "svāgamamapi vijahīhi,",
  "SA11bsa054_u:8694": "so 'pi pravṛttyaṅgaṃ na syāt /",
  "SA11bsa054_u:8695": "kasmāt? tīrthikairmīmāṃsakādibhiḥ savivādatvāt vipratipattisaṃbhavāt parityāgamarhati /",
  "SA11bsa054_u:8696": "na kevalaṃ tīrthikaiḥ,",
  "SA11bsa054_u:8697": "api tu svayūthyairityāha- svairiti /",
  "SA11bsa054_u:8698": "caturnikāyamaṣṭādaśabhedabhinnaṃ bhagavataḥ śāsanam /",
  "SA11bsa054_u:8699": "tatra ekasyaiva nikāyasya anekabhedasaṃbhavāt svayūthyairapi parasparavivādaḥ saṃbhavati /",
  "SA11bsa054_u:8700": "svairiti svanikāyāntargatabhedāntarāvasthitaiḥ /",
  "SA11bsa054_u:8701": "parairiti anyanikāyavyavasthitaiḥ /",
  "SA11bsa054_u:8702": "cakāraḥ pūrvāpekṣayā samuccayārthaḥ /",
  "SA11bsa054_u:8703": "savivādatvāt āgamāntaraṃ tyajeti saṃbandhaḥ /",
  "SA11bsa054_u:8704": "tvadabhyupagatādāgamādanya āgamaḥ āgamāntaram /",
  "SA11bsa054_u:8705": "tadapi savivādatvānna svīkāramarhati /",
  "SA11bsa054_u:8706": "tvadāgamasyāpi aparāpekṣayā savivādatvaṃ samānamiti parityāge tulya eva nyāyaḥ /",
  "SA11bsa054_u:8707": "athavā /",
  "SA11bsa054_u:8708": "svairiti ekabhedavyavasthitaiḥ sautrāntikābhidharmikavainayikaiḥ parasparaṃ savivādatvāt sūtrābhidharmavinayāḥ parityāgamarhanti /",
  "SA11bsa054_u:8709": "asti hi ekabhedāvasthitānāṃ sautrāntikādīnāmanyonyaṃ vivādaḥ /",
  "SA11bsa054_u:8710": "parairiti ekanikāyāśritabhedāntaragataiḥ /",
  "SA11bsa054_u:8711": "etena yaduktamguruparva[śiṣya?",
  "SA11bsa054_u:8712": "]krameṇāmnāyāyātaṃ buddhavacanamityādi,",
  "SA11bsa054_u:8713": "tadanenaiva pratyākhyātaṃ draṣṭavyam /",
  "SA11bsa054_u:8714": "na hi avismṛtasaṃpradāyānāmanyonyasya vivādo yuktaḥ /",
  "SA11bsa054_u:8715": "na ca sarvajñavacaneṣu parasparahatirasti /",
  "SA11bsa054_u:8716": "na ca sūtrābhidharmavinayānāṃ parasparamekavākyatā bhavataḥ saṃbhavati /",
  "SA11bsa054_u:8717": "tat kathaṃ sūtrādisaṃsyandanaṃ buddhavacanatve heturuktam?",
  "SA11bsa054_u:8718": "tasmād yatkiṃcidetat //",
  "SA11bsa054_u:8719": "evaṃ samānaparihāradūṣaṇatāmabhidhāya punarviśeṣeṇa parasyābhyupagame dūṣaṇamudbhāvayannāha-",
  "SA11bsa054_u:8720": "śāsanaṃ bhikṣutāmūlaṃ bhikṣutaiva ca duḥsthitā /",
  "SA11bsa054_u:8721": "śāsanamityādinopakramate- śāsanaṃ bhagavatā hitāhitasvīkāraparihāradeśanālakṣaṇam /",
  "SA11bsa054_u:8722": "tacca bhikṣutāmūlam /",
  "SA11bsa054_u:8723": "athavā /",
  "SA11bsa054_u:8724": "āgamavipratipattimānuṣaṅgikīṃ parisamāpya yaduktam-",
  "SA11bsa054_u:8725": "satyadarśanato muktiḥ śūnyatādarśanena kim /",
  "SA11bsa054_u:8726": "[9.41]",
  "SA11bsa054_u:8727": "iti nirācikīrṣannāha- śāsanamityādi /",
  "SA11bsa054_u:8728": "śāsanam- idaṃ kartavyamidaṃ na kartavyamityājñāpraṇayanam /",
  "SA11bsa054_u:8729": "tad bhikṣutāmūlam /",
  "SA11bsa054_u:8730": "bhikśubhāvo bhikṣutā,",
  "SA11bsa054_u:8731": "saiva mūlaṃ kando yasyeti tattathoktam,",
  "SA11bsa054_u:8732": "tatpratiṣṭhitatvāt /",
  "SA11bsa054_u:8733": "yathā kila dṛḍhamūlo vṛkṣaḥ ciramavasthitimanubhavan kāṇḍaśākhāpraśākhāpatrapuṣpaphalacchāyādānasaṃtāpādyapaharaṇasamartho bhavati,",
  "SA11bsa054_u:8734_0": "tathā bhagavato 'pi śāsanakalpapādapobhikṣutākandamāsādya smṛtyupasthānasamyakprahāṇarddhipādendriyabalabodhyaṅgadhyānārūpyasamādhisamāpattibodhipākṣikāryāṣṭāṅgikamārgaśrāmaṇyaphalasaṃpannaḥ (Bcp 207)",
  "SA11bsa054_u:8735": "ṛddhiprātihāryādibhiḥ kleśoṣmasaṃtāpādyapaharaṇapaṭurbhavati,",
  "SA11bsa054_u:8736": "iti bhikṣutāyā mūlasādharmyam /",
  "SA11bsa054_u:8737": "tatra saṃjñābhikṣuḥ,",
  "SA11bsa054_u:8738": "pratijñābhikṣuḥ,",
  "SA11bsa054_u:8739": "bhikṣaṇaśīlo bhikṣuḥ,",
  "SA11bsa054_u:8740": "jñapticaturthakarmaṇopasaṃpanno bhikṣuḥ,",
  "SA11bsa054_u:8741": "bhinnakleśo bhikṣuḥ iti pañcaprakāro bhikṣuḥ /",
  "SA11bsa054_u:8742": "tatra caturthapañcamaṃ dvayamagryam,",
  "SA11bsa054_u:8743": "itareṣāṃ samānābhidhānamātrābhidheyatvāt /",
  "SA11bsa054_u:8744": "tadubhayamapi śāsanāvasthānanidānamaviruddham /",
  "SA11bsa054_u:8745": "tatrāpi bhinnakleśo bhikṣuḥ pradhānam /",
  "SA11bsa054_u:8746": "tasyaiveha grahaṇam /",
  "SA11bsa054_u:8747": "tadbhāvo bhikṣutā /",
  "SA11bsa054_u:8748": "sā ca āryasatyadarśanato na saṃgacchate ityāha- bhikṣutaiva cetyādi /",
  "SA11bsa054_u:8749": "bhikṣutā bhinnakleśatā /",
  "SA11bsa054_u:8750": "kleśaprahāṇamiti yāvat /",
  "SA11bsa054_u:8751": "co vaktavyāntaraṃ samuccinvan hetau vartate /",
  "SA11bsa054_u:8752": "yasmāt sā bhikṣutaiva duḥsthitā,",
  "SA11bsa054_u:8753": "śūnyatādarśanamantareṇa asamañjasā kevalasatyadarśanato na yujyate /",
  "SA11bsa054_u:8754": "tasmāt satyadarśanato muktiriti na vaktavyamityabhiprāyaḥ /",
  "SA11bsa054_u:8755": "keṣāṃ sā duḥsthitā?",
  "SA11bsa054_u:8756": "sāvalambanacittānāmiti /",
  "SA11bsa054_u:8757": "sahāvalambanena vastvabhiniveśena vartate iti sāvalambanam,",
  "SA11bsa054_u:8758": "tattādṛśaṃ cittaṃ yeṣāṃ yogināṃ te tathoktāḥ, teṣāmiti /",
  "SA11bsa054_u:8759": "yataḥ te duḥkhādisatyaṃ kleśavisaṃyogaṃ ca vastutvenāvalambante iti mataṃ bhavatām /",
  "SA11bsa054_u:8760": "atasteṣāmupalambhadṛṣṭīnāṃ duḥsthitā,",
  "SA11bsa054_u:8761": "na nirālambanacittānām //",
  "SA11bsa054_u:8762": "yatpunaruktaṃ- satyadarśanato muktiriti,",
  "SA11bsa054_u:8763": "tadvikalpanīyam /",
  "SA11bsa054_u:8764": "dvidhā hi satyadarśanaṃ saṃbhāvyate,",
  "SA11bsa054_u:8765": "paramārthataḥ saṃvṛtito vā /",
  "SA11bsa054_u:8766": "tad yadādyo vikalpaḥ,",
  "SA11bsa054_u:8767": "tadā nāsmākaṃ vipratipattiḥ,",
  "SA11bsa054_u:8768": "asmatpakṣasya pradhānatvāt,",
  "SA11bsa054_u:8769": "sarvadharmāṇāmasmābhiḥ paramārthato darśanābhyupagamāt /",
  "SA11bsa054_u:8770": "atha dvitīyaḥ,",
  "SA11bsa054_u:8771": "tanna sahāmahe,",
  "SA11bsa054_u:8772": "yuktivirodhāt /",
  "SA11bsa054_u:8773": "na hi saṃvṛtisatyadarśanānmuktirutpadyate,",
  "SA11bsa054_u:8774": "sarvasattvānāṃ muktiprasaṅgāt /",
  "SA11bsa054_u:8775": "tathā hi yuktyāgamābhyāṃ tattvātattvavivecanāt,",
  "SA11bsa054_u:8776": "paramārthasatyamevātra kleśaprahāṇāya niścīyate na saṃvṛtisatyam /",
  "SA11bsa054_u:8777": "tacca sarvadharmānupalambhalakṣaṇam /",
  "SA11bsa054_u:8778": "na hi tadantareṇa saṃkleśanivṛttiryujyate /",
  "SA11bsa054_u:8779": "yāvadbhāvābhiniveśaḥ,",
  "SA11bsa054_u:8780": "tāvat kalpanā na nivartate,",
  "SA11bsa054_u:8781": "yāvacca kalpanā tāvadakhaṇḍitamahimānaḥ saṃkleśāḥ cittasaṃtānamadhyāvasanti /",
  "SA11bsa054_u:8782": "yāvacca saṃkleśāḥ tāvat karmanirmitajanmaparaṃparāprasavaḥ saṃsāro 'pi sutarāmavyāhataprasaraḥ pravartate /",
  "SA11bsa054_u:8783": "tasmāt sarvadharmaśūnyataiva avidyāpratipakṣatvāt saṃsārasaṃtativicchittiheturavasīyate,",
  "SA11bsa054_u:8784": "na kevalaṃ satyadarśanam /",
  "SA11bsa054_u:8785": "idameva ācāryapādairuktam-",
  "SA11bsa054_u:8786": "muktistu śūnyatādṛṣṭestadarthāśeṣabhāvanā //",
  "SA11bsa054_u:8787": "iti /",
  "SA11bsa054_u:8788": "yathāāryasatyāni satyadvaye 'ntarbhavanti tathopadarśitameva prāk /",
  "SA11bsa054_u:8789": "ityalamatiprasaṅgena / api ca-",
  "SA11bsa054_u:8790": "sāvalambanacittānāṃ nirvāṇamapi duḥsthitam // Bca_9.45 //",
  "SA11bsa054_u:8791": "iti na kevalaṃ bhikṣutā,",
  "SA11bsa054_u:8792": "kiṃ tarhi nirvāṇamapi,",
  "SA11bsa054_u:8793": "ityaperarthaḥ /",
  "SA11bsa054_u:8794": "nirvāṇaṃ kleśavisaṃyogānnirupadhiśeṣaṃ duḥsthitaṃ durghaṭam //",
  "SA11bsa054_u:8795": "tatra bhikṣutāyāstāvadasaṃgatimāha-",
  "SA11bsa054_u:8796": "kleśaprahāṇānmuktiścettadanantaramastu sā /",
  "SA11bsa054_u:8797": "(Bcp 208)",
  "SA11bsa054_u:8798": "yadi ca āryasatyadarśanataḥ kleśāḥ prahīyante,",
  "SA11bsa054_u:8799": "tato vimuktirupajāyate,",
  "SA11bsa054_u:8800": "tadā tadanantaraṃ kleśaprahāṇāt samanantaramevāstu sā muktirbhavastu /",
  "SA11bsa054_u:8801": "bhavatu evam /",
  "SA11bsa054_u:8802": "ko vai nāma anyathā brūte?",
  "SA11bsa054_u:8803": "naitadasti,",
  "SA11bsa054_u:8804": "kuta ityāha-",
  "SA11bsa054_u:8805": "dṛṣṭaṃ ca teṣu sāmarthyaṃ niṣkleśasyāpi karmaṇaḥ // Bca_9.46 //",
  "SA11bsa054_u:8806": "co hetau / dṛṣṭaṃ pratipannam /",
  "SA11bsa054_u:8807": "āgamataḥ /",
  "SA11bsa054_u:8808": "yasmāt teṣu prahīṇakleśeṣu āryamaudgalyāyanāryāṅgulimālaprabhṛtiṣu sāmarthyaṃ phaladānaṃ prati śaktiḥ /",
  "SA11bsa054_u:8809": "tasmānna tadanantarameva muktirasti /",
  "SA11bsa054_u:8810": "kasya sāmarthyaṃ dṛṣṭam?",
  "SA11bsa054_u:8811": "karmaṇaḥ śubhāśubhalakṣaṇasya /",
  "SA11bsa054_u:8812": "kiṃ pūrvamanāryāvasthāyāṃ kleśasahitasya?",
  "SA11bsa054_u:8813": "netyāha- akleśasyāpi kleśasahakārirahitasyāpi karmaṇaḥ //",
  "SA11bsa054_u:8814": "nanu ca satyadarśanādavidyādi prahīyate,",
  "SA11bsa054_u:8815": "tatprahāṇāt saṃskārādiprahāṇakrameṇa tṛṣṇāpi prahīyate /",
  "SA11bsa054_u:8816": "tṛṣṇāviparyāsamatī ca punarbhavotpattinimitte /",
  "SA11bsa054_u:8817": "tataśca tayorabhāvāt tuṣarahitasya bījasyeva karmaṇaḥ sadbhāve 'pi na kiṃcidvihanyate iti / taduktam-",
  "SA11bsa054_u:8818": "mithyājñānatadudbhūtatarṣasaṃcetanāvaśāt /",
  "SA11bsa054_u:8819": "hīnasthānagatirjanma tyaktvā caitanna jāyate //",
  "SA11bsa054_u:8820": "iti /",
  "SA11bsa054_u:8821": "athavā / tṛṣṇaiva kevalā punarbhavakāraṇam,",
  "SA11bsa054_u:8822": "samudayākāratvāt /",
  "SA11bsa054_u:8823": "uktaṃ hi bhagavatā-",
  "SA11bsa054_u:8824": "tatra katamat samudayāryasatyam?",
  "SA11bsa054_u:8825": "yeyaṃ tṛṣṇā paunarbhavikī nandīrāgasahagatā tatratatrābhi-",
  "SA11bsa054_u:8826": "nandinī, yaduta kāmatṛṣṇā bhavatṛṣṇā vibhavatṛṣṇā ceti //",
  "SA11bsa054_u:8827": "tadevaṃ yasya tṛṣṇā nāsti,",
  "SA11bsa054_u:8828": "tasya prahīṇasamudayasya kāraṇābhāvāt na punarjanmasaṃbhavaḥ /",
  "SA11bsa054_u:8829": "iti parābhiprāyamutthāpayannāha-",
  "SA11bsa054_u:8830": "tṛṣṇā tāvadupādānaṃ nāsti cetsaṃpradhāryate /",
  "SA11bsa054_u:8831": "avidyāprahāṇāt tṛṣṇā punarbhavopādānaṃ kāraṇaṃ tāvannāsti,",
  "SA11bsa054_u:8832": "na vidyate cedyadi saṃpradhāryate niścīyate,",
  "SA11bsa054_u:8833": "tadā naitadvaktavyam /",
  "SA11bsa054_u:8834": "yataḥ upalambhadṛṣṭīnāmavidyāprahāṇamanupapannam /",
  "SA11bsa054_u:8835": "tadbhāvāt tṛṣṇāprahāṇasyāpyabhāvāt /",
  "SA11bsa054_u:8836": "bhavatu vā, tathāpyabhidhīyate-",
  "SA11bsa054_u:8837": "kimakliṣṭāpi tṛṣṇaiṣāṃ nāsti saṃmohavat satī // Bca_9.47 //",
  "SA11bsa054_u:8838": "akliṣṭāpi satī kleśāsaṃprayuktāpi tṛṣṇā kimeṣāṃ bhavadyogināṃ nāsti na saṃbhavati /",
  "SA11bsa054_u:8839": "kathamiva? saṃmohavat akliṣṭājñānavat //",
  "SA11bsa054_u:8840": "itthamapi tṛṣṇā niṣeddhumaśakyetyāha-",
  "SA11bsa054_u:8841": "vedanāpratyayā tṛṣṇā vedanaiṣāṃ ca vidyate /",
  "SA11bsa054_u:8842": "sparśapratyayā vedanā,",
  "SA11bsa054_u:8843": "vedanāpratyayā ca tṛṣṇā /",
  "SA11bsa054_u:8844": "sā vedanā tṛṣṇākāraṇameṣāmasti /",
  "SA11bsa054_u:8845": "tṛṣṇā tu tatkāryam,",
  "SA11bsa054_u:8846": "avikale 'pi kāraṇe na samasti iti kathamabhidhātuṃ śakyate?",
  "SA11bsa054_u:8847": "niravidyasya vedanāyāmapi tṛṣṇā na bhavatīti cet, na /",
  "SA11bsa054_u:8848": "bhāvābhiniveśināṃ niravidyatvameva asiddham, ityuktam /",
  "SA11bsa054_u:8849": "tato yadi akliṣṭājñānavat nābhyupagamyate tṛṣṇā,",
  "SA11bsa054_u:8850": "tathāpi śūnyatādarśanamantareṇa nyāyabalādāpatati /",
  "SA11bsa054_u:8851": "ayamatra samudāyārthaḥ- yadā muktasaṃtāne 'pi karmaṇaḥ phaladānasāmarthyamupalabhyate, (Bcp 209)",
  "SA11bsa054_u:8852": "tṛṣṇā ca vedanāsadbhāve saṃbhāvyamānā,",
  "SA11bsa054_u:8853": "tadā kleśaprahāṇamapi saṃdihyamānaṃ kathamiva vimuktau niścayaṃ kuryāt?",
  "SA11bsa054_u:8854": "tasmānna śūnyatāmantareṇa bhikṣutā susthitā pratibhāsate iti / yaduktam-",
  "SA11bsa054_u:8855": "sāvalambanacittānāṃ nirvāṇamapi duḥsthitam /",
  "SA11bsa054_u:8856": "iti, tadupapādayannāha-",
  "SA11bsa054_u:8857": "sālambanena cittena sthātavyaṃ yatra tatra vā // Bca_9.48 //",
  "SA11bsa054_u:8858": "sālambanena sopalambhena cittena sthātavyamāsaktavyam /",
  "SA11bsa054_u:8859": "yatra tatra vā yatra tatra āsaṅgasthāneṣu āryasatyādiṣu tadbhāvanāphaleṣu vā /",
  "SA11bsa054_u:8860": "āsaṅgasaṃbhāvanāyāṃ na punarjanmanivṛttiriti kathaṃ punarjanmasaṃbhāvanāyāṃ nirvāṇamapi na saṃdigdhaṃ syāt?",
  "SA11bsa054_u:8861": "tasmāduktaśūnyataiva nirvāṇakāraṇamuktetyāha-",
  "SA11bsa054_u:8862": "vinā śūnyatayā cittaṃ baddhamutpadyate punaḥ /",
  "SA11bsa054_u:8863": "yathāsaṃjñisamāpattau bhāvayettena śūnyatām // Bca_9.49 //",
  "SA11bsa054_u:8864": "vinā śūnyatayā śūnyatāmantareṇa cittaṃ vijñānaṃ sālambanaṃ baddhaṃ saṃyatam ālambanāsaṅgapāśena /",
  "SA11bsa054_u:8865": "utpadyate punaḥ,",
  "SA11bsa054_u:8866": "samādhibalāt kiyatkālaṃ nivṛttamapi punarutpattimad bhavati /",
  "SA11bsa054_u:8867": "kva punaridaṃ dṛṣṭamityāha- yathā asaṃjñisamāpattau iti /",
  "SA11bsa054_u:8868": "yathā asaṃjñisamāpattiṃ samāpadyamānānāṃ tāvatkālaṃ cittacaittanirodhe 'pi punastadutpattiḥ syāt,",
  "SA11bsa054_u:8869": "tathā anyatrāpi ityarthaḥ /",
  "SA11bsa054_u:8870": "upalakṣaṇaṃ caitat /",
  "SA11bsa054_u:8871": "yathā nirodhasamāpattāvityapi draṣṭavyam /",
  "SA11bsa054_u:8872": "atha vā /",
  "SA11bsa054_u:8873": "yathā asaṃjñisamāpattiṃ samāpadya asaṃjñiṣu deveṣu upapadyamānānāmanekakalpaśataṃ yāvanniruddhānāmapi tatsamāpattivipākaphalaparisamāptau cittacaittānāṃ punarutpattiḥ, tathā /",
  "SA11bsa054_u:8874": "yataḥ śūnyatāmantareṇa na bhikṣutā na nirvāṇamupapadyate,",
  "SA11bsa054_u:8875": "tataḥ ubhayārthināṃ śūnyataiva bhāvanīyetyāha bhāvayedityādi /",
  "SA11bsa054_u:8876": "yena kāraṇena vinā śūnyatayā cittaṃ baddhamutpadyate punaḥ,",
  "SA11bsa054_u:8877": "tena kāraṇena nirvāṇādyarthī śūnyatāmeva bhāvayet /",
  "SA11bsa054_u:8878": "tadbhāvanā hi kleśaprahāṇaṃ nirvāṇaṃ cādhigamayati /",
  "SA11bsa054_u:8879": "na kevalaiva satyādibhāvaneti yāvat,",
  "SA11bsa054_u:8880": "sālambanatvāt /",
  "SA11bsa054_u:8881": "yaduktamāryavajracchedikāyāṃ prajñāpāramitāyām-",
  "SA11bsa054_u:8882": "tat kiṃ manyase subhūte api tu strotaāpannasyaivaṃ bhavati- mayā strotaāpattiphalaṃ prāptamiti?",
  "SA11bsa054_u:8883": "subhūtirāha- no hīdaṃ bhagavan /",
  "SA11bsa054_u:8884": "tatkasya hetoḥ?",
  "SA11bsa054_u:8885": "na hi bhagavan kiṃcidāpannaḥ,",
  "SA11bsa054_u:8886": "tenocyate strotaāpanna iti /",
  "SA11bsa054_u:8887": "na rūpamāpanno na śabdān na gandhān na rasān na spraṣṭavyāni na dharmānāpannaḥ,",
  "SA11bsa054_u:8888": "tenocyate strotaāpanna iti /",
  "SA11bsa054_u:8889": "saced bhagavan strotaāpannasyaivaṃ bhavet- mayā strotaāpattiphalaṃ prāptamiti,",
  "SA11bsa054_u:8890": "sa eva tasya ātmagrāho bhavet sattvagrāho jīvagrāhaḥ pudgalagrāho bhavet /",
  "SA11bsa054_u:8891": "peyālaṃ /",
  "SA11bsa054_u:8892": "tatkiṃ manyase subhūte api nu arhata evaṃ bhavati- mayārhattvaṃ prāptamiti?",
  "SA11bsa054_u:8893": "subhūtirāha- no hīdaṃ bhagavan /",
  "SA11bsa054_u:8894": "tatkasya hetoḥ?",
  "SA11bsa054_u:8895": "na kaściddharmo yo 'rhannāma /",
  "SA11bsa054_u:8896": "sacedbhagavan arhata evaṃ bhavet- mayārhattvaṃ prāptamiti,",
  "SA11bsa054_u:8897": "sa eva tasyātmagrāho bhavet /",
  "SA11bsa054_u:8898": "peyālaṃ /",
  "SA11bsa054_u:8899": "(Bcp 210) bhagavānāha- tasmāttarhi subhūte bodhisattvena mahāsattvena evamapratiṣṭhitaṃ cittamutpādayitavyam,",
  "SA11bsa054_u:8900": "na kvacit pratiṣṭhitaṃ cittamutpādayitavyam,",
  "SA11bsa054_u:8901": "na rūpapratiṣṭhitaṃ cittamutpādayitavyam,",
  "SA11bsa054_u:8902": "na śabdagandharasaspraṣṭavyapratiṣṭhitaṃ cittamutpādayitavyamiti /",
  "SA11bsa054_u:8903": "tasmācchūnyataiva bodhimārga iti sthitam //",
  "SA11bsa054_u:8904": "*** [added:] ***",
  "SA11bsa054_u:8905": "yatsūtre 'vataredvākyaṃ taccedbuddhoktamiṣyate /",
  "SA11bsa054_u:8906": "mahāyānaṃ bhavatsūtraiḥ prāyastulyaṃ na kiṃ matam // Bca_9.50 //",
  "SA11bsa054_u:8907": "ekenāgamyamānena sakalaṃ yadi doṣavat /",
  "SA11bsa054_u:8908": "ekena sūtratulyena kiṃ na sarvaṃ jinoditam // Bca_9.51 //",
  "SA11bsa054_u:8909": "mahākāśyapamukhyaiśca yadvākyaṃ nāvagāhyate /",
  "SA11bsa054_u:8910": "tattvayānavabuddhatvādagrāhyaṃ kaḥ kariṣyati // Bca_9.52 //",
  "SA11bsa054_u:8911": "****************",
  "SA11bsa054_u:8912": "yatsūtre 'vataredityādi anuṣṭuptrayaṃ kenacit pratikṣiptamiva lakṣyate,",
  "SA11bsa054_u:8913": "apakramaniveśitatvāt /",
  "SA11bsa054_u:8914": "āgamavipratipattirasya vicārasya prastāvaḥ /",
  "SA11bsa054_u:8915": "śāsanaṃ bhikṣutetyādiṣu āgamavivādāt,",
  "SA11bsa054_u:8916": "prakramāntaratvāt pūrvameva vaktumucitam /",
  "SA11bsa054_u:8917": "anenāntaritasya vivādasya punarupakramo granthakārasya prastāvākauśalaṃ syāt /",
  "SA11bsa054_u:8918": "yatpratyayetyādinā ca prāktanavṛttadvayārthasyābhihitatvāt /",
  "SA11bsa054_u:8919": "mahākāśyapamukhyairityādivacanasyāślīlatvāt granthakārāprayuktamiti niścitam /",
  "SA11bsa054_u:8920": "tasmāt prakṣepa evāyamiti //",
  "SA11bsa054_u:8921": "syādetat- yathā sālambanacittasyāsaṅgasaṃbhavāt na muktiḥ syāt,",
  "SA11bsa054_u:8922": "tathā śūnyatāyāmapi bhayamupajāyāte /",
  "SA11bsa054_u:8923": "tadvaramubhayaparihāreṇa saṃsāra eva sthitiryuktetyāha-",
  "SA11bsa054_u:8924": "saktitrāsāttvanirmuktyā saṃsāre sidhyati sthitiḥ /",
  "SA11bsa054_u:8925": "mohena duḥkhināmarthe śūnyatāyā idaṃ phalam // Bca_9.53 //",
  "SA11bsa054_u:8926": "saktirāsaṅgaḥ /",
  "SA11bsa054_u:8927": "trāso bhayam /",
  "SA11bsa054_u:8928": "śūnyatāśravaṇāt,",
  "SA11bsa054_u:8929": "tadarthāparijñānāt /",
  "SA11bsa054_u:8930": "saktitrāsamiti samāhāraḥ /",
  "SA11bsa054_u:8931": "tasmādubhayapakṣaparihāreṇa saṃsāre traidhātukasvabhāve sidhyati sthitiravasthānamupajāyate /",
  "SA11bsa054_u:8932": "tuśabdaḥ punardoṣaparihārārtham /",
  "SA11bsa054_u:8933": "idaṃ tu śūnyatābhyupagame dūṣaṇaṃ syāt /",
  "SA11bsa054_u:8934": "sādhāraṇaṃ dūṣaṇamiti yāvat /",
  "SA11bsa054_u:8935": "kutaḥ? anirmuktyā /",
  "SA11bsa054_u:8936": "hetau tṛtīyā /",
  "SA11bsa054_u:8937": "mukterabhāvādityarthaḥ /",
  "SA11bsa054_u:8938": "katameṣām? duḥkhināṃ pañcagatisaṃsāre jātyādiduḥkhapīḍitānāṃ satām /",
  "SA11bsa054_u:8939": "katham? arthe arthaviṣaye /",
  "SA11bsa054_u:8940": "mohena avidyayā /",
  "SA11bsa054_u:8941": "ālambanāsaṅgeneti yāvat /",
  "SA11bsa054_u:8942": "ataḥ śūnyatāyā idaṃ phalam,",
  "SA11bsa054_u:8943": "yat punarapi nivṛtya saṃsāre 'vasthānam /",
  "SA11bsa054_u:8944": "ayamabhiprāyaḥ- yathā śūnyatāvyatirekeṇa upalambhadṛṣṭerna muktiḥ syāt,",
  "SA11bsa054_u:8945_0": "tathā viṣayāsaṅgasukhacetāḥ sarvadharmaśūnyatābhayabhītakātaraḥ varaṃ saṃsāra evāvasthānamiti",
  "SA11bsa054_u:8945_1": "manyamāno bālaḥ praśamasukhavimukho vinivṛtya jātyādiduḥkhamanubhavan punastatraivāvatiṣṭhate",
  "SA11bsa054_u:8945_2": "iti kimanayā prasādhitamiti //",
  "SA11bsa054_u:8946": "anye tu saktitrāsāntanirmuktayeti pāṭhaṃ manyamānā evaṃ vyācakṣate- sakterhetutvāt saktirāsaṅgasthānam /",
  "SA11bsa054_u:8947": "trāsahetutvāt trāso bhayasthānam /",
  "SA11bsa054_u:8948": "tāveva antau saktitrāsāntau /",
  "SA11bsa054_u:8949": "(Bcp 211) śāśvatocchedāntau ityarthaḥ /",
  "SA11bsa054_u:8950": "tathā hi- śāśvatadṛṣṭerāsaktiḥ,",
  "SA11bsa054_u:8951": "ucchedadṛṣṭeśca trāso jāyate /",
  "SA11bsa054_u:8952": "tayornirmuktayā parityāgena /",
  "SA11bsa054_u:8953": "pūrvavat tṛtīyā /",
  "SA11bsa054_u:8954": "yat paramārthavicāreṇa śāśvatāntavivarjanam,",
  "SA11bsa054_u:8955": "saṃvṛtisatyābhyupagamena ca ucchedāntaparityāgaḥ,",
  "SA11bsa054_u:8956": "iti samāropāpavādāntaparihārānmadhyamā pratipattiriyamupadarśitā bhavati /",
  "SA11bsa054_u:8957": "tathā ca kiṃ saṃpadyate ityāha- saṃsāre sidhyati sthitiḥ /",
  "SA11bsa054_u:8958": "prajñayā saṃsāradoṣāliptasya karuṇāparatantratvāt saṃsāre sidhyati niṣpadyate sthitiravasthānam /",
  "SA11bsa054_u:8959": "kimartham? duḥkhināmarthe paraduḥkhaduḥkhitayā duḥkhināṃ saṃsāriṇāmarthe,",
  "SA11bsa054_u:8960": "tadduḥkhasamuddharaṇābhilāṣāt //",
  "SA11bsa054_u:8961": "nanu saṃsāriṇo nāma paramārthato na santyeva,",
  "SA11bsa054_u:8962": "tat kathaṃ tadavasthānamityatrāha- mohena viparyāsena saṃvṛtyā sattvasyopalambhāt /",
  "SA11bsa054_u:8963": "etacca “duḥkhavyupaśamārthaṃ tu kāryamoho na vāryate” [9.77] ityatra paścād vyaktīkariṣyate /",
  "SA11bsa054_u:8964": "tasmācchūnyatāyā idaṃ phalam,",
  "SA11bsa054_u:8965": "yatkaruṇayā saṃsāre 'vatiṣṭhamāno 'pi śūnyatādarśanāt saṃsāradoṣairna lipyate /",
  "SA11bsa054_u:8966": "idamapratiṣṭhitanirvāṇatā śūnyatāyāḥ phalam,",
  "SA11bsa054_u:8967": "śūnyatāmantareṇa asyābhāvāt /",
  "SA11bsa054_u:8968": "tasmādāsaṃsāraṃ sattvārthamavasthānamicchadbhiḥ śūnyataiva bhāvayitavyā //",
  "SA11bsa054_u:8969": "etat sarvamupasaṃhāreṇopadarśayannāha-",
  "SA11bsa054_u:8970": "tadevaṃ śūnyatāpakṣe dūṣaṇaṃ nopapadyate /",
  "SA11bsa054_u:8971": "tadetat evamuktakrameṇa śūnyatāpakṣe uktaṃ dūṣaṇam- śūnyatāyāṃ trāsāt saṃsārāvasthānalakṣaṇaṃ nopapadyate na saṃgacchate vakṣyamāṇasamādhānāt /",
  "SA11bsa054_u:8972": "iti prathamapakṣe yojanā / yata evam-",
  "SA11bsa054_u:8973": "tasmānnirvicikitsena bhāvanīyaiva śūnyatā // Bca_9.54 //",
  "SA11bsa054_u:8974": "nirgato vicikitsāyā nirvicikitsaḥ niḥsaṃdehaḥ /",
  "SA11bsa054_u:8975": "tena satā bhāvanīyaiva abhyasanīyaiva śūnyatā sarvadharmaniḥsvabhāvatā anupalambhayogena //",
  "SA11bsa054_u:8976": "etena yaduktam- “na vinānena mārgeṇa” [9.41] tadupasaṃhṛtaṃ bhavati /",
  "SA11bsa054_u:8977": "yatpunaruktam “śūnyatādarśanena kim“,",
  "SA11bsa054_u:8978": "tatra śūnyatāyā viśeṣamāha-",
  "SA11bsa054_u:8979": "kleśajñeyāvṛtitamaḥpratipakṣo hi śūnyatā /",
  "SA11bsa054_u:8980": "śīghraṃ sarvajñatākāmo na bhāvayati tāṃ katham // Bca_9.55 //",
  "SA11bsa054_u:8981": "kleśā rāgādayaḥ /",
  "SA11bsa054_u:8982": "jñeyaṃ pañcavidham /",
  "SA11bsa054_u:8983": "āvṛtiśabdastu ubhayatra saṃbadhyate /",
  "SA11bsa054_u:8984": "kleśā evāvṛtiḥ /",
  "SA11bsa054_u:8985": "jñeyaṃ ca āvṛtirāvaraṇamiti vibhajya yojanīyam /",
  "SA11bsa054_u:8986": "jñeyameva samāropitarūpatvādāvṛtiḥ,",
  "SA11bsa054_u:8987": "saiva tama iva tamaḥ,",
  "SA11bsa054_u:8988": "vastutattvāvaraṇāt,",
  "SA11bsa054_u:8989": "tasya pratipakṣaḥ prahāṇahetuḥ /",
  "SA11bsa054_u:8990": "hi yasmāt śūnyatā,",
  "SA11bsa054_u:8991": "tasmāt śīghraṃ tvaritaṃ sarvajñatāyāṃ buddhatve kāmo 'bhilāṣo yasyāsau tathoktaḥ /",
  "SA11bsa054_u:8992": "sarvajñatāṃ kāmayate iti vā sarvajñatākāmaḥ /",
  "SA11bsa054_u:8993": "na bhāvayati tāṃ kathamiti,",
  "SA11bsa054_u:8994": "tāṃ śūnyatāṃ kathaṃ na bhāvayati nābhyasyati?",
  "SA11bsa054_u:8995": "api tu mahatā yatnena bhāvayedeva //",
  "SA11bsa054_u:8996": "(Bcp 212)",
  "SA11bsa054_u:8997": "yadapyuktam- trāsācchūnyatāyāṃ pravṛttirna syāt,",
  "SA11bsa054_u:8998": "tadapi na yuktamityāha- yadduḥkhetyādi /",
  "SA11bsa054_u:8999": "dvitīyapakṣe punaritthamavatāraṇīyam- astyeva śūnyatāyāmeṣo 'nuśaṃsaḥ,",
  "SA11bsa054_u:9000": "kevalaṃ prathamata eva tatra saṃtrāsātpravṛttirna syāditi / āha-",
  "SA11bsa054_u:9001": "yadduḥkhajananaṃ vastu trāsastasmātprajāyatām /",
  "SA11bsa054_u:9002": "śūnyatā duḥkhaśamanī tataḥ kiṃ jāyate bhayam // Bca_9.56 //",
  "SA11bsa054_u:9003": "yadvastu duḥkhajananaṃ pīḍākaram,",
  "SA11bsa054_u:9004": "tasmādvastunaḥ sakāśāt trāsaḥ bhayaṃ jāyatāṃ nāma /",
  "SA11bsa054_u:9005": "śūnyatā punaḥ pratyuta duḥkhaśamanī sarvasāṃsārikaduḥkhāpahantrī /",
  "SA11bsa054_u:9006": "tataḥ tasyāḥ śūnyatāyāḥ kiṃ kiṃnimittaṃ abhayasthāne kātarasya janasya bhayaṃ jāyate?",
  "SA11bsa054_u:9007": "sarvaguṇanidānatvāt premaiva tasyāmucitamiti bhāvaḥ //",
  "SA11bsa054_u:9008": "ātmagrahajanitāhaṃkāraprasūtaṃ hi bhayamatattvavidāmutpadyate /",
  "SA11bsa054_u:9009": "sa cātmā kalpanāsamāropitamūrtiriti ahaṃkāro 'pi tadabhāvādanāspada ityupadarśayannāha-",
  "SA11bsa054_u:9010": "yatastato vāstu bhayaṃ yadyahaṃ nāma kiṃcana /",
  "SA11bsa054_u:9011": "ahameva na kiṃciccedbhayaṃ kasya bhaviṣyati // Bca_9.57 //",
  "SA11bsa054_u:9012": "yatastato vā bhayābhayasthānāt astu bhavatu bhayam /",
  "SA11bsa054_u:9013": "kadā? yadi ahaṃ nāma kiṃcana /",
  "SA11bsa054_u:9014": "ahamiti ahaṃpratyayasya viṣayaḥ kathitaḥ /",
  "SA11bsa054_u:9015": "ahaṃ nāma ahaṃpratyayavedyaṃ yatkiṃcana kiṃcidvastu syāt /",
  "SA11bsa054_u:9016": "avyaktanirdeśānnapuṃsakatā /",
  "SA11bsa054_u:9017": "tadā yuktameva bhayam /",
  "SA11bsa054_u:9018": "yadā punarahameva na kiṃcit na vastusat vicāryamāṇamahaṃ kiṃcit śabdavikalpamātrādanyata,",
  "SA11bsa054_u:9019": "tadā bhayaṃ kasya?",
  "SA11bsa054_u:9020": "ahamityasyābhāvāt /",
  "SA11bsa054_u:9021": "bhaviṣyati utpatsyate /",
  "SA11bsa054_u:9022": "ito 'pi vicārāt trāso nivartate iti bhāvaḥ / taduktam-",
  "SA11bsa054_u:9023": "nāsmyahaṃ na bhaviṣyāmi na me 'sti na bhaviṣyati /",
  "SA11bsa054_u:9024": "iti bālasya saṃtrāsaḥ paṇḍitasya bhayakṣayaḥ //",
  "SA11bsa054_u:9025": "iti /",
  "SA11bsa054_u:9026": "yathā ca ahaṃpratyayaviṣayasya kalpanāmātropadarśitatvādasattvam,",
  "SA11bsa054_u:9027": "tathā pratipādayannāha-",
  "SA11bsa054_u:9028": "dantakeśanakhā nāhaṃ nāsthi nāpyasmi śoṇitam /",
  "SA11bsa054_u:9029": "na siṃghāṇaṃ na ca śleṣmā na pūyaṃ lasikāpi vā // Bca_9.58 //",
  "SA11bsa054_u:9030": "dantakeśanakhā nāham /",
  "SA11bsa054_u:9031": "pratyekamamī ahaṃpratyayaviṣayā na bhavanti /",
  "SA11bsa054_u:9032": "nāsthi nāpyasmi śoṇitam /",
  "SA11bsa054_u:9033": "asthi haṭṭam /",
  "SA11bsa054_u:9034": "śoṇitaṃ rudhiram /",
  "SA11bsa054_u:9035": "etaddūyamapi nāsmi nāham /",
  "SA11bsa054_u:9036": "siṃghāṇaṃ na ca śleṣmā na pūyam /",
  "SA11bsa054_u:9037": "siṃghāṇaṃ nāsikāvivaraniryātaḥ kledaḥ /",
  "SA11bsa054_u:9038": "śleṣmā mukhavivaravinirgataḥ /",
  "SA11bsa054_u:9039": "pūyaṃ vraṇe pakvarudhiram /",
  "SA11bsa054_u:9040": "etānyapi nāhaṃ bhavanti /",
  "SA11bsa054_u:9041": "lasikāpi vā,",
  "SA11bsa054_u:9042": "lasikā vraṇakledaḥ, sāpi nāham //",
  "SA11bsa054_u:9043": "nāhaṃ vasā na ca svedo na medo 'strāṇi nāpyaham /",
  "SA11bsa054_u:9044": "na cāhamantranirguṇḍī gūthamūtramahaṃ na ca // Bca_9.59 //",
  "SA11bsa054_u:9045": "nāhaṃ vasā na ca svedo na meda iti /",
  "SA11bsa054_u:9046": "vasā śarīrasnehaḥ /",
  "SA11bsa054_u:9047": "svedaḥ prasvedaḥ /",
  "SA11bsa054_u:9048": "medaścaturtho dhātuḥ /",
  "SA11bsa054_u:9049": "imānyapi nāham /",
  "SA11bsa054_u:9050": "antrāṇi nāpyahamiti /",
  "SA11bsa054_u:9051": "antrāṇi prasiddhāni,",
  "SA11bsa054_u:9052": "tānyapi (Bcp 213) nāham /",
  "SA11bsa054_u:9053": "na cāhamantranirguṇḍī antranirguṇḍī sūkṣmātmikā,",
  "SA11bsa054_u:9054": "sāpi naivāham /",
  "SA11bsa054_u:9055": "gūthamūtramahaṃ na ca,",
  "SA11bsa054_u:9056": "gūthaṃ viṣṭhā /",
  "SA11bsa054_u:9057": "etadapi dvayaṃ nāhaṃ na bhavāmi //",
  "SA11bsa054_u:9058": "nāhaṃ māṃsaṃ na ca strāyu noṣmā vāyurahaṃ na ca /",
  "SA11bsa054_u:9059": "na ca cchidrāṇyahaṃ nāpi ṣaḍ vijñānāni sarvathā // Bca_9.60 //",
  "SA11bsa054_u:9060": "nāhaṃ māṃsaṃ na ca snāyu noṣmā /",
  "SA11bsa054_u:9061": "snāyu sirā /",
  "SA11bsa054_u:9062": "ūṣmā śarīratejodhātuḥ /",
  "SA11bsa054_u:9063": "ime 'pi nāham /",
  "SA11bsa054_u:9064": "vāyurahaṃ na ca,",
  "SA11bsa054_u:9065": "vāyurāśvāsapraśvāsādilakṣaṇaḥ,",
  "SA11bsa054_u:9066": "so 'pi naivāham /",
  "SA11bsa054_u:9067": "na ca cchidrāṇi cakṣurādīni,",
  "SA11bsa054_u:9068": "tānyapi nāham /",
  "SA11bsa054_u:9069": "nāpi ṣaḍ vijñānāni sarvathā,",
  "SA11bsa054_u:9070": "ṣaṭ cakṣuḥśrotraghrāṇajihvākāyamanovijñānāni,",
  "SA11bsa054_u:9071": "tānyapi nāhaṃ bhavanti /",
  "SA11bsa054_u:9072": "sarvathā sarvaprakāreṇa pratyekaṃ samuditāni vā /",
  "SA11bsa054_u:9073": "tathā hi dantādisamudāyātmakameva vicāryamāṇaṃ śarīramupalabhyate /",
  "SA11bsa054_u:9074": "tacca pratyekamahaṃpratyayavedyaṃ na bhavati,",
  "SA11bsa054_u:9075": "pratyekamahaṃpratyayasya teṣu abhāvāt /",
  "SA11bsa054_u:9076": "na hi pareṣāmapi ekaikaśaḥ keśādayo 'haṃ pratyayavedyā bhavanti /",
  "SA11bsa054_u:9077": "samuditā api te eva kevalāḥ pūrvavat /",
  "SA11bsa054_u:9078": "na ca samuditeṣu teṣu kaścidekaḥ saṃbhavati,",
  "SA11bsa054_u:9079": "tasya pratiṣetsyamānatvāt /",
  "SA11bsa054_u:9080": "nāpyaneke samuditā api ekapratyayaviṣayā bhavitumarhanti /",
  "SA11bsa054_u:9081": "na ca anekeṣu ekapratyayo bhrānto yuktaḥ /",
  "SA11bsa054_u:9082": "na ca bhrāntestattvavyavasthā /",
  "SA11bsa054_u:9083": "tasmāt kalpanāmātrametadahamityarthaśūnyamābhātīti niścitam /",
  "SA11bsa054_u:9084": "uktaṃ caitadaśubhabhāvanāprastāve śikṣāsamuccaye-",
  "SA11bsa054_u:9085_0": "santi asmin kāye keśā romāṇi nakhā dantā rajo malaṃ tvakū māṃsāsthi snāyu śirā bukkā",
  "SA11bsa054_u:9085_1": "hṛdayaṃ plīhakaḥ klomakaḥ antrāṇi antraguṇāḥ āmāśayaḥ pakkāśayaḥ audarīyakaṃ yakṛt",
  "SA11bsa054_u:9085_2": "purīṣam aśru svedaḥ kheṭaḥ siṃghāṇakaṃ vasā lasikā majjā medaḥ pittaṃ śliṣmapūyaśoṇitaṃ",
  "SA11bsa054_u:9085_3": "mastakaluṅgaṃ prasrāvaḥ /",
  "SA11bsa054_u:9086": "eṣu ca vastuṣu bodhisattvaḥ upaparīkṣaṇajātīyo bhavati /",
  "SA11bsa054_u:9087": "etat punaḥ paścāt kāyasmṛtyupasthānaparyante nirdekṣyāmaḥ /",
  "SA11bsa054_u:9088": "iti /",
  "SA11bsa054_u:9089": "evaṃ nirviṣaya evāhaṃpratyayaviśeṣaḥ //",
  "SA11bsa054_u:9090": "syādetat- yadi nāma keśādayo 'haṃpratyayavedyā na bhavanti,",
  "SA11bsa054_u:9091": "tathāpi nāyaṃ nirviṣayaḥ sidhyati /",
  "SA11bsa054_u:9092": "yataḥ antarvyāpārapuruṣagocara eva ahaṃpratyayo 'smābhiriṣyate iti naiyāyikādayaḥ /",
  "SA11bsa054_u:9093": "naitadapi yuktam /",
  "SA11bsa054_u:9094": "yasmāt- ahaṃ gauraḥ kṛśo dīrgho gacchāmītyādyākāraparāmarśātmaka eva ayamahaṃpratyayaḥ pratibhāsate /",
  "SA11bsa054_u:9095": "na ca ātmana etadrūpamiṣyate paraiḥ /",
  "SA11bsa054_u:9096": "na ca anyākāreṇa jñānena anyasya grahaṇaṃ yuktam,",
  "SA11bsa054_u:9097": "atiprasaṅgāt /",
  "SA11bsa054_u:9098": "tathā hi tadvān,",
  "SA11bsa054_u:9099": "idamidaṃ tasya lakṣaṇamupavarṇayanti pare /",
  "SA11bsa054_u:9100_0": "tatra naiyāyikāstāvat nityaṃ sarvagataṃ pratiprāṇibhinnamacetanaṃ cetanāyogāttu cetanaṃ",
  "SA11bsa054_u:9100_1": "sukhādiguṇādhāraṃ śubhāśubhakarmakartāraṃ tatphalopabhoktāraṃ paralokinaṃ ca ātmānamicchanti /",
  "SA11bsa054_u:9101": "naiyāyikavadvaiśeṣikā api / taduktam-",
  "SA11bsa054_u:9102": "anye punarihātmānamicchādīnāṃ samāśrayam /",
  "SA11bsa054_u:9103": "svato 'cidrūpamicchanti nityaṃ sarvagataṃ tathā //",
  "SA11bsa054_u:9104": "(Bcp 214)",
  "SA11bsa054_u:9105": "śubhāśubhānāṃ kartāraṃ karmaṇāṃ tatphalasya ca /",
  "SA11bsa054_u:9106": "bhoktāraṃ cetanāyogāccetanaṃ na svarūpataḥ //",
  "SA11bsa054_u:9107": "iti / [tattvasaṃgraha-171-172]",
  "SA11bsa054_u:9108": "jaiminīyāstuvyāvṛttyanugamātmakaṃ buddhirūpeṇa pariṇāminaṃ caitanyarūpamātmānamicchanti /",
  "SA11bsa054_u:9109": "tacca caitanyaṃ buddhisvabhāvam /",
  "SA11bsa054_u:9110": "na ca tasya pravṛttinivṛttī bhavataḥ,",
  "SA11bsa054_u:9111": "tasyobhayatrānugatarūpatvāt /",
  "SA11bsa054_u:9112": "tadyathā- sarpasya kuṇḍalāvasthānivṛttau ṛjutvāvasthāpravṛttau ca sarpatvasyobhayatrāpyavṛttiḥ / yathoktam-",
  "SA11bsa054_u:9113": "vyāvṛttyanugamātmānamātmānamapare punaḥ /",
  "SA11bsa054_u:9114": "caitanyarūpamicchanti caitanyaṃ buddhilakṣaṇam //",
  "SA11bsa054_u:9115": "yathāheḥ kuṇḍalāvasthā vyapeti tadanantaram /",
  "SA11bsa054_u:9116": "saṃbhavatyārjavāvasthā sarpatvaṃ na nivartate //",
  "SA11bsa054_u:9117": "tathaiva nityacaitanyasvabhāvasyātmano 'pi na /",
  "SA11bsa054_u:9118": "niḥśeṣarūpavigamaḥ sarvasyānugamo 'pi ca //",
  "SA11bsa054_u:9119": "iti / [tattvasaṃgraha-222-224]",
  "SA11bsa054_u:9120": "iti viśeṣaḥ /",
  "SA11bsa054_u:9121": "anyat sarvaṃ pūrvavat //",
  "SA11bsa054_u:9122": "jaināstu jaiminīyavaccetanamātmānamicchanti dravyaparyāyarūpeṇa yathāyogamanugamavyāvṛttyātmakam /",
  "SA11bsa054_u:9123": "tathā coktam-",
  "SA11bsa054_u:9124": "jaiminīyā iva prāhurjaināścillakṣaṇāntaram /",
  "SA11bsa054_u:9125": "dravyaparyāyarūpeṇa vyāvṛttyanugamātmakam //",
  "SA11bsa054_u:9126": "[tattvasaṃgraha-311]",
  "SA11bsa054_u:9127": "kāpilāstu nityaṃ vyāpakaṃ nirguṇaṃ svayameva caitanyātmakamātmānamicchanti,",
  "SA11bsa054_u:9128": "na tu buddhisaṃbandhāt /",
  "SA11bsa054_u:9129": "buddheḥ svayamacitsvabhāvatvāt /",
  "SA11bsa054_u:9130": "caitanyaṃ puruṣasya svarūpamiti vacanāt /",
  "SA11bsa054_u:9131": "nāpi sa kasyacit kāryasya kartā,",
  "SA11bsa054_u:9132": "svayaṃ tatphalopabhoktā vā,",
  "SA11bsa054_u:9133": "niṣkriyatvāt /",
  "SA11bsa054_u:9134": "prakṛtireva tatkartrī tasya,",
  "SA11bsa054_u:9135": "tatphalopanetrī ca /",
  "SA11bsa054_u:9136": "viparyāsavaśādasau svātmani tat samāropayati /",
  "SA11bsa054_u:9137": "tathā hi- yadā puruṣasya śabdādiviṣayopabhogākāramautsukyamupajāyate,",
  "SA11bsa054_u:9138": "tadā prakṛtiḥ parijñātapuruṣautsukyā puruṣeṇa yujyate,",
  "SA11bsa054_u:9139": "tataḥ śabdādisargaṃ karoti /",
  "SA11bsa054_u:9140": "śabdādiṣu śrotrādivṛttibhirmanasādhiṣṭhitābhiḥ parigṛhīteṣu viṣayeṣu buddhiradhyavasāyaṃ karoti /",
  "SA11bsa054_u:9141": "tato buddhyavasitamarthaṃ puruṣaścetayate iti /",
  "SA11bsa054_u:9142": "evaṃ caitanyasvarūpatvānnirguṇatvam,",
  "SA11bsa054_u:9143": "vyāpitvānniṣkriyatvamiti sāṃkhyapuruṣasya viśeṣaḥ / uktaṃ ca-",
  "SA11bsa054_u:9144": "caitanyamanye manyante bhinnaṃ buddhisvarūpataḥ /",
  "SA11bsa054_u:9145": "ātmanaśca nijaṃ rūpaṃ caitanyaṃ kalpayanti te //",
  "SA11bsa054_u:9146": "(Bcp 215)",
  "SA11bsa054_u:9147": "pradhānenopanītaṃ ca phalaṃ bhuṅkte sa kevalam /",
  "SA11bsa054_u:9148": "kartṛtvaṃ tasya naivāsti prakṛtereva tanmatam //",
  "SA11bsa054_u:9149": "[tattvasaṃgraha-285-86]",
  "SA11bsa054_u:9150": "pravartamānān prakṛterimān guṇān tamovṛtatvādviparītacetanaḥ /",
  "SA11bsa054_u:9151": "ahaṃ karomītyabudho 'bhimanyate tṛṇasya kubjīkaraṇe 'pyanīśvaraḥ //",
  "SA11bsa054_u:9152": "iti / [sāṃkhyakramadīpikā-43]",
  "SA11bsa054_u:9153": "upaniṣadvādinastu samastaprāṇisaṃtānāntargatamekameva vyāpi nityaṃ ca jñānamicchanti /",
  "SA11bsa054_u:9154": "tadvivartarūpatayā sakalamidaṃ kṣitijalapavanahutāśanādikaṃ jagadavabhāsate /",
  "SA11bsa054_u:9155": "tatsvabhāva eva cātmā /",
  "SA11bsa054_u:9156": "na bāhyaṃ kimapyavayavi paramāṇvādikaṃ grāhyaṃ pramāṇaprasiddhamasti / āha ca-",
  "SA11bsa054_u:9157": "nityo jñānavivarto 'yaṃ kṣititejojalādikaḥ /",
  "SA11bsa054_u:9158": "ātmā tadātmakaśceti saṃgirante 'pare punaḥ //",
  "SA11bsa054_u:9159": "grāhyalakṣaṇasaṃyuktaṃ na kiṃcidiha vidyate /",
  "SA11bsa054_u:9160": "vijñānapariṇāmo 'yaṃ tasmātsarvaṃ parīkṣyate //",
  "SA11bsa054_u:9161": "iti / [tattvasaṃgraha-328-29]",
  "SA11bsa054_u:9162": "pudgalavādinastu punarantaścaratīrthikāḥ /",
  "SA11bsa054_u:9163": "skandhebhyastattvānyatvābhyāmavācyaṃ pudgalanāmānamātmānamicchanti /",
  "SA11bsa054_u:9164": "anyathā tīrthikasiddhāntābhiniveśadarśanaṃ syāt / āha ca-",
  "SA11bsa054_u:9165": "kecicca saugataṃmanyā apyātmānaṃ pracakṣate /",
  "SA11bsa054_u:9166": "iti / [tattvasaṃgraha-336]",
  "SA11bsa054_u:9167": "kathamātmano 'haṃpratyayaviṣayatā syāt?",
  "SA11bsa054_u:9168": "svasvarūpeṇa tatrāpratibhāsanāt /",
  "SA11bsa054_u:9169": "tatkathamātmā ahaṃpratyayatayā pratibhāsate ityucyate?",
  "SA11bsa054_u:9170": "tasmād vikalpamātrametat /",
  "SA11bsa054_u:9171": "nirviṣayamutpadyate iti sthitam //",
  "SA11bsa054_u:9172": "saṃprati citsvabhāvātmavādinaḥ sāṃkhyādayaḥ ṣaḍvijñānānāmātmaniṣedhamasahiṣṇavaḥ prāhuḥ- śabdādijñānaṃ cidātmakamātmaivāsmābhirabhidhīyate /",
  "SA11bsa054_u:9173": "tatkathamasyātmatāpratiṣedha ucyate?",
  "SA11bsa054_u:9174": "iti parābhiprāyamākalayya siddhāntavādī prasaṅgamāsañjayannāha-",
  "SA11bsa054_u:9175": "śabdajñānaṃ yadi tadā śabdo gṛhyeta sarvadā /",
  "SA11bsa054_u:9176": "nanu yadi śabdajñānātmaka ātmā,",
  "SA11bsa054_u:9177": "tasya ca nityatvāt śabdajñānaṃ nityaṃ syāt,",
  "SA11bsa054_u:9178": "tadā śabdo 'pi sadā nityameva tadbhāvābhāvakālayorgrahītavyaḥ syāt,",
  "SA11bsa054_u:9179": "śabdagrahaṇasvabhāvasya tasya tatsadasattākāle sarvadānuvartanāt /",
  "SA11bsa054_u:9180": "anyathā nityatvameva tasya hīyeta /",
  "SA11bsa054_u:9181": "bhavatu, evameveti cet, āha-",
  "SA11bsa054_u:9182": "(Bcp 216)",
  "SA11bsa054_u:9183": "jñeyaṃ vinā tu kiṃ vetti yena jñānaṃ nirucyate // Bca_9.61 //",
  "SA11bsa054_u:9184": "jñānameva nityamupasthitam,",
  "SA11bsa054_u:9185": "śabdasya tu kādācitkatvāt na sarvadā sattābhivyaktiḥ /",
  "SA11bsa054_u:9186": "tataśca tadasattākāle jñeyaṃ vinā viṣayamantareṇa kiuṃ vetti kiṃ jānāti tad jñānam?",
  "SA11bsa054_u:9187": "tuśabdo 'sattākālapraśnaviśeṣe vartate /",
  "SA11bsa054_u:9188": "yena jñeyena śūnyamapi jñānaṃ nirucyate abhidhīyate /",
  "SA11bsa054_u:9189": "jñeyaṃ jānātīti jñānamākhyāyate,",
  "SA11bsa054_u:9190": "tadabhāvāt kathaṃ jñānamityāśayaḥ //",
  "SA11bsa054_u:9191": "etadevāha-",
  "SA11bsa054_u:9192": "ajānānaṃ yadi jñānaṃ kāṣṭhaṃ jñānaṃ prasajyate /",
  "SA11bsa054_u:9193": "yadapi viṣayaṃ na jānāti,",
  "SA11bsa054_u:9194": "tadapi yadi jñānamucyate,",
  "SA11bsa054_u:9195": "tadā kāṣṭhamajñānasvabhāvaṃ jñānaṃ prasajyate /",
  "SA11bsa054_u:9196": "na hi tena kiṃcidaparāddhaṃ yena na vijñānaṃ syāt /",
  "SA11bsa054_u:9197": "na caivam /",
  "SA11bsa054_u:9198": "tasmādviṣayaparijñānābhāvāt yathā kāṣṭhaṃ jñānaṃ na bhavati,",
  "SA11bsa054_u:9199": "tathā anyadapi na syādityāha-",
  "SA11bsa054_u:9200": "tenāsaṃnihitajñeyaṃ jñānaṃ nāstīti niścayaḥ // Bca_9.62 //",
  "SA11bsa054_u:9201": "yena nirviṣayaṃ na jñānam,",
  "SA11bsa054_u:9202": "tena kāraṇena asaṃnihitajñeyaṃ asaṃnihitamayogyadeśasthaṃ jñeyaṃ grāhyo viṣayo yasya tattathoktaṃ jñānaṃ nāsti na vidyate iti niścayaḥ ekānta eṣaḥ /",
  "SA11bsa054_u:9203": "sāpekṣatvāt //",
  "SA11bsa054_u:9204": "syādetat- śabdasya sadāvidyamānatvāt nāsaṃnihitaviṣayaṃ śabdajñānam /",
  "SA11bsa054_u:9205": "agrahaṇaṃ tu kadācit kādācitkābhivyaktitvāditi noktadoṣaprasaṅgaḥ /",
  "SA11bsa054_u:9206": "naitadasti /",
  "SA11bsa054_u:9207": "yato yadasya jñānasya paricchedyaṃ rūpaṃ vyaktamityucyate,",
  "SA11bsa054_u:9208": "tasya sadāsaṃnihitaviṣayatayā grāhakamajñānamabhidhīyate /",
  "SA11bsa054_u:9209": "śabdasya tu sadā sattvamasattvaṃ vā na vivakṣitam /",
  "SA11bsa054_u:9210": "jñānaṃ tu kadācidagrāhakamityetāvataiva sādhyasiddheḥ /",
  "SA11bsa054_u:9211": "tasmādasaṃnihitajñeyamityanena jñānasyaiva agrāhakatvaṃ sādhyate /",
  "SA11bsa054_u:9212": "yena rūpeṇa jñānasya grāhyo viṣayaḥ,",
  "SA11bsa054_u:9213": "tasya na sarvadā saṃnidhānamastīti kṛtvā iti kathaṃ noktadoṣaprasaṅgaḥ?",
  "SA11bsa054_u:9214": "śabdasya yathā sarvadā sattvaṃ nāsti,",
  "SA11bsa054_u:9215": "tadvistarabhayānnocyate //",
  "SA11bsa054_u:9216": "api ca / yadi śabdajñānamevātmā,",
  "SA11bsa054_u:9217": "tadā tadgrahaṇātmakatvāttasya rūpagrahaṇaṃ na syāt /",
  "SA11bsa054_u:9218": "naitadasti /",
  "SA11bsa054_u:9219": "yataḥ tadeva rūpagrāhakamiṣyate iti cedatrāha tadevetyādi-",
  "SA11bsa054_u:9220": "tadeva rūpaṃ jānāti tadā kiṃ na śṛṇotyapi /",
  "SA11bsa054_u:9221": "tadeva śabdajñānameva yadi rūpaṃ jānātīti matam,",
  "SA11bsa054_u:9222": "tadā kiṃ na śṛṇotyapi,",
  "SA11bsa054_u:9223": "tadā rūpagrahaṇakāle kimiti na śṛṇotyapi,",
  "SA11bsa054_u:9224": "śabdamapi kiṃ na gṛhṇāti?",
  "SA11bsa054_u:9225": "śabdajñānatvāt /",
  "SA11bsa054_u:9226": "atha gṛhṇātyeva,",
  "SA11bsa054_u:9227": "yadi saṃnihitaṃ syāt /",
  "SA11bsa054_u:9228": "kevalamasaṃnidhānāt na doṣa iti parasyottaramāśaṅkayāha śabdasyetyādi-",
  "SA11bsa054_u:9229": "śabdasyāsaṃnidhānāccettatastajjñānamapyasat // Bca_9.63 //",
  "SA11bsa054_u:9230": "śabdasya viṣayatāmāpannasya asaṃnidhānādayogyadeśāt grahaṇaṃ na syāt- yadi,",
  "SA11bsa054_u:9231": "evamabhidhīyate,",
  "SA11bsa054_u:9232": "tatastat jñānamapyasat /",
  "SA11bsa054_u:9233": "tat tasmāt tarhi śabdasyāsaṃnidhānāt tat jñānamapi śabdajñānam asadavidyamānam /",
  "SA11bsa054_u:9234": "śabdajñānameva tarhi tanna bhavatītyarthaḥ //",
  "SA11bsa054_u:9235": "(Bcp 217)",
  "SA11bsa054_u:9236": "kiṃ ca / yadi śabdajñānaṃ tadā rūpagrahaṇādyātmakaṃ tanna yujyate ityāha śabdagrahaṇetyādi-",
  "SA11bsa054_u:9237": "śabdagrahaṇarūpaṃ yattadrūpagrahaṇaṃ katham /",
  "SA11bsa054_u:9238": "śabdasya grahaṇarūpaṃ śabdasya grahaṇasvabhāvam /",
  "SA11bsa054_u:9239": "śabdagrāhakamiti yāvat /",
  "SA11bsa054_u:9240": "yat jñānaṃ tad rūpagrahaṇaṃ rūpagrahaṇātmakaṃ katham?",
  "SA11bsa054_u:9241": "na kathaṃcidapi syāt /",
  "SA11bsa054_u:9242": "ekasya niraṃśasya rūpadvayāyogāt /",
  "SA11bsa054_u:9243": "nanu yathā kaścideka eva kasyacidapekṣayā pitā,",
  "SA11bsa054_u:9244": "kasyacidapekṣayā ca sa eva putraḥ syāt,",
  "SA11bsa054_u:9245": "tathā prakṛte 'pi rūpadvayamekasya bhaviṣyatītyāha ekaḥ pitetyādi-",
  "SA11bsa054_u:9246": "ekaḥ pitā ca putraśca kalpyate na tu tattvataḥ // Bca_9.64 //",
  "SA11bsa054_u:9247": "ekaḥ pitā eva janakaḥ putraśca janyaḥ sa eveti kalpyate,",
  "SA11bsa054_u:9248": "sa tu tadapekṣayā kalpanayā vyavasthāpyate /",
  "SA11bsa054_u:9249": "na tu tattvataḥ,",
  "SA11bsa054_u:9250": "na punaḥ paramārthataḥ /",
  "SA11bsa054_u:9251": "eka eva svabhāvaḥ ubhayātmakaḥ kalpanāsamāropitavyapadeśāt [rūpabhedena] punareka eva tathā nānābhidhānena naivābhidhīyate /",
  "SA11bsa054_u:9252": "ubhayavāstavarūpadvayamekasya ghaṭanīyam,",
  "SA11bsa054_u:9253": "tacca kathaṃcidapi na saṃgacchate,",
  "SA11bsa054_u:9254": "rūpadvayavyatibhinnatayā vastuno 'pi dvitvaprasaṅgāt /",
  "SA11bsa054_u:9255": "tasmāt yathā vāstavamekasya dvirūpatvaṃ tanna dṛṣṭāntadharmiṇyasti,",
  "SA11bsa054_u:9256": "yaccāsti kālpanikam,",
  "SA11bsa054_u:9257": "tat prakṛtānupayogīti yatkiṃcidetat //",
  "SA11bsa054_u:9258": "ito 'pi na pāramārthiko 'yaṃ vyapadeśa ityāha sattvaṃ raja iti-",
  "SA11bsa054_u:9259": "sattvaṃ rajastamo vāpi na putro na pitā yataḥ /",
  "SA11bsa054_u:9260": "etacca avaśyaṃ tvayāpi svīkartavyam- sāṃkhyamate hi triguṇamekaṃ jagat,",
  "SA11bsa054_u:9261": "tataḥ sattvaṃ rajastamo vāpīti samudāyaḥ samuccayārthaḥ /",
  "SA11bsa054_u:9262": "yato yasmādete guṇāḥ svasvabhāvāvasthitāḥ pratyekaṃ samuditā vā /",
  "SA11bsa054_u:9263": "tasmānna pitā na putraḥ paramārthataḥ /",
  "SA11bsa054_u:9264": "sarvadā guṇā eva kevalāḥ santi /",
  "SA11bsa054_u:9265": "ayamarthaḥ- putrāvasthāyāṃ ye sattvarajastamolakṣaṇā guṇāḥ,",
  "SA11bsa054_u:9266": "te eva prāptajanakabhāvā api tena pūrvāparakālayoraviśiṣṭasvabhāvā eva /",
  "SA11bsa054_u:9267": "te tatastadapekṣya pitā putraścābhidhīyante,",
  "SA11bsa054_u:9268": "na tu tatra kaścidviśeṣaḥ /",
  "SA11bsa054_u:9269": "tataḥ kālpanika evāyaṃ vyavahāraḥ /",
  "SA11bsa054_u:9270": "yadi ca rūpagrahaṇakāle 'pi śabdagrahaṇātmakamekameva tajjñānam,",
  "SA11bsa054_u:9271": "tadā tatsvabhāvamupalabhyeta,",
  "SA11bsa054_u:9272": "na copalabhyate /",
  "SA11bsa054_u:9273": "tato na tadgrahaṇātmakamityāha śabdagrahaṇetyādi-",
  "SA11bsa054_u:9274": "śabdagrahaṇayuktastu svabhāvastasya nekṣyate // Bca_9.65 //",
  "SA11bsa054_u:9275": "śabdagrahaṇena yuktaḥ saṃbaddhaḥ /",
  "SA11bsa054_u:9276": "tuśabdo viśeṣābhidhāne /",
  "SA11bsa054_u:9277": "svabhāvastasya rūpagrāhakasya jñānasya nekṣyate na pratīyate /",
  "SA11bsa054_u:9278": "atastadā tasya śabdagrahaṇatā nāstīti niścīyate //",
  "SA11bsa054_u:9279": "syādetat- yadi nāma na pratīyate,",
  "SA11bsa054_u:9280": "tathāpi tadeva tat /",
  "SA11bsa054_u:9281": "kathaṃ tarhi rūpagrahaṇamityāha tadevetyādi-",
  "SA11bsa054_u:9282": "tadevānyena rūpeṇa naṭavatso 'pyaśāśvataḥ /",
  "SA11bsa054_u:9283": "tadeva śabdajñānam /",
  "SA11bsa054_u:9284": "anyena rūpeṇa svabhāvena rūpagrahaṇātmakena rūpaṃ gṛhṇātīti śeṣaḥ /",
  "SA11bsa054_u:9285": "kathamiva tasyānurūpatā? naṭavat /",
  "SA11bsa054_u:9286": "yathā nāṭyasamaye raṅgabhūmigato naṭaḥ eka eva (Bcp 218)",
  "SA11bsa054_u:9287": "nānārūpeṇāvatarati,",
  "SA11bsa054_u:9288": "tathā prakṛte 'pīti na doṣaḥ /",
  "SA11bsa054_u:9289": "atrāha- so 'pyaśāśvataḥ iti anityaḥ pūrvasvabhāvaparityāgena rūpāntaramāviśati /",
  "SA11bsa054_u:9290": "na ca pūrvāparakālayorekasvabhāva eva naṭo nānārūpasaṃbandhāt,",
  "SA11bsa054_u:9291": "anyathā tasya rūpadvayamekadeti bhāṣeta /",
  "SA11bsa054_u:9292": "iti sādhyavikalo dṛṣṭāntaḥ /",
  "SA11bsa054_u:9293": "athāpi syāt- bhāvaḥ sa eva /",
  "SA11bsa054_u:9294": "svabhāvaḥ punarasya aparāpara utpadyate nirudhyate ca /",
  "SA11bsa054_u:9295": "tataḥ ayamadoṣa ityatrāha sa evānyetyādi-",
  "SA11bsa054_u:9296": "sa evānyasvabhāvaścedapūrveyaṃ tadekatā // Bca_9.66 //",
  "SA11bsa054_u:9297": "sa evātmā naṭo vā /",
  "SA11bsa054_u:9298": "anyasvabhāvaḥ aparasvabhāvaḥ /",
  "SA11bsa054_u:9299": "ced yadi ucyate,",
  "SA11bsa054_u:9300": "tadā apūrveyaṃ tadekatā,",
  "SA11bsa054_u:9301": "apūrveyamadṛṣṭapūrveyamīdṛśī tadekatā /",
  "SA11bsa054_u:9302": "tasya bhāvasya aparasvabhāvotpattāvapi ekatā abhinnātmatā /",
  "SA11bsa054_u:9303": "tathā hi- sa eveti tattvamākhyāyate,",
  "SA11bsa054_u:9304": "punaranyasvabhāva iti tasyaiva anyatvam /",
  "SA11bsa054_u:9305": "na caitat parasparaviruddhadharmadvayamekasya yuktam /",
  "SA11bsa054_u:9306": "na hi bhāvo nāma anya eva svabhāvāt,",
  "SA11bsa054_u:9307": "yena tasyotpādanirodhayorapi bhāvasya tau na syātām /",
  "SA11bsa054_u:9308": "nāpi tadabhinnasya svabhāvasya utpādanirodhayorbhāvasya tādavasthyaṃ yuktamabhedābhāvaprasaṅgāt /",
  "SA11bsa054_u:9309": "bhede vā saṃbandhāsiddhiriti bhāvaḥ //",
  "SA11bsa054_u:9310": "syādetat- bhavatveva eṣa prasaṅgaḥ yadi rūpadvayamasyātmanaḥ satyaṃ syāt /",
  "SA11bsa054_u:9311": "kiṃ tarhi nijamasya rūpamapahāya aparaṃ rūpamatāttvikam,",
  "SA11bsa054_u:9312": "tena noktadoṣaprasaṅgaḥ,",
  "SA11bsa054_u:9313": "ityāśayamāśaṅkayannāha anyadrūpamityādi-",
  "SA11bsa054_u:9314": "anyadrūpamasatyaṃ cennijaṃ tadrūpamucyatām /",
  "SA11bsa054_u:9315": "anyadrūpaṃ tadviṣayopādhikaṃ sphaṭikopalasyeva asatyamasvābhāvikam,",
  "SA11bsa054_u:9316": "iti cedyadi,",
  "SA11bsa054_u:9317": "tarhi nijaṃ tadrūpamucyatām nijaṃ svābhāvikaṃ tasyātmano rūpaṃ tattvamucyatām /",
  "SA11bsa054_u:9318": "astyevānyadrūpaṃ tasya /",
  "SA11bsa054_u:9319": "kiṃ tat? jñānatā cet-",
  "SA11bsa054_u:9320": "jñānatā cettataḥ sarvapuṃsāmaikyaṃ prasajyate // Bca_9.67 //",
  "SA11bsa054_u:9321": "jñānātmataiva tasya pūrvāparakālānugāminī nijaṃ rūpam /",
  "SA11bsa054_u:9322": "kimanyadvaktavyam?",
  "SA11bsa054_u:9323": "[tadrūpeṇa pūrvāparānyarūpasaṃbandhe 'pi sphaṭikavad yadi eko 'stītyucyate,",
  "SA11bsa054_u:9324": "evaṃ sarvapuṃsāmaikyaṃ prasajyate,",
  "SA11bsa054_u:9325": "evaṃ jñānatvena tatsādhāraṇarūpatvāt /",
  "SA11bsa054_u:9326": "tadyathā pūrvaparakālikayoḥ śabdarūpajñānayorbhinnākāratvād bhinnayorapyekatvameva,",
  "SA11bsa054_u:9327": "tathā sarvasattvānāṃ prāṇigatigatānāmekātmatā prasajyate] āpadyate,",
  "SA11bsa054_u:9328": "vastuto bhede 'pi viśeṣābhāvāt //",
  "SA11bsa054_u:9329": "itthaṃ ca punaridamatiprasajyate ityāha cetanetyādi-",
  "SA11bsa054_u:9330": "cetanācetane caikyaṃ tayoryenāstitā samā /",
  "SA11bsa054_u:9331": "(Bcp 219)",
  "SA11bsa054_u:9332": "yadi vā avāntaraṃ bhedanibandhanaṃ viśeṣamapāsya kiṃcidākārakamāśritya ekatvamucyate tadā cetanā puruṣadharmaḥ,",
  "SA11bsa054_u:9333": "acetanā prakṛtyādidharmaḥ /",
  "SA11bsa054_u:9334": "cakāro doṣāntarasamuccaye /",
  "SA11bsa054_u:9335": "te 'pi ekamabhinnaṃ vastu syātām /",
  "SA11bsa054_u:9336": "katham? tayoścetanācetanayoḥ yena kāraṇena astitā samā /",
  "SA11bsa054_u:9337": "sāpi bhāvānāṃ nijaṃ rūpam /",
  "SA11bsa054_u:9338": "samā dvayorapi tulyā /",
  "SA11bsa054_u:9339": "nanu ca / atrāpi sādṛśyanibandhanamiṣyate eva ekatvaṃ vastubhede 'pi /",
  "SA11bsa054_u:9340": "tato 'yamiṣṭaprasādhanādadoṣa ityāha viśeṣaścetyādi-",
  "SA11bsa054_u:9341": "viśeṣaśca yadā mithyā kaḥ sādṛśyāśrayastadā // Bca_9.68 //",
  "SA11bsa054_u:9342": "dūṣaṇāntaradyotane cakāraḥ /",
  "SA11bsa054_u:9343": "viśeṣo bhedaḥ sarvabhāvānāmaniyamena yadā mithyā asatyam [tyaḥ?",
  "SA11bsa054_u:9344": "], nijameva rūpaṃ satyam,",
  "SA11bsa054_u:9345": "tadā kaḥ sādṛśyāśrayaḥ syāt?",
  "SA11bsa054_u:9346": "kimāśritya sādṛśyaṃ vyavasthāpyate?",
  "SA11bsa054_u:9347": "viśeṣasadbhāve hi kiṃcinmātrasādharmyeṇa sādṛśyaṃ syāt /",
  "SA11bsa054_u:9348": "viśeṣābhāve ca tadeva tat syānna sadṛśam /",
  "SA11bsa054_u:9349": "na hi gogavayayorgoviśeṣamananubhavan na gavayo gosadṛśo bhavet,",
  "SA11bsa054_u:9350": "api tu gaureva syāt /",
  "SA11bsa054_u:9351": "ato viśeṣa eva sādṛśyāśrayaḥ /",
  "SA11bsa054_u:9352": "sa ca yadā pāramārthiko na bhavati,",
  "SA11bsa054_u:9353": "tadā kaḥ sādṛśyasya samānākāratāyāḥ puṃsāmanyasya vā āśrayo nibandhanaṃ vā bhavet?",
  "SA11bsa054_u:9354": "naiva kaścidityarthaḥ /",
  "SA11bsa054_u:9355": "ato vastuta eva ekatvamāpatitaṃ bhavataḥ,",
  "SA11bsa054_u:9356": "na sādṛśyakṛtam /",
  "SA11bsa054_u:9357": "tat kathaṃ siddhasādhanādadoṣa ityucyate?",
  "SA11bsa054_u:9358": "evaṃ kāpila [jaina]jaiminīyaparikalpitasya citsvabhāvasyātmanaḥ sattvamasiddham /",
  "SA11bsa054_u:9359": "upaniṣadvādiparikalpite 'pi yathāsaṃbhavaṃ dūṣaṇamabhidheyamiti //",
  "SA11bsa054_u:9360": "sāṃpratamacetanasya naiyāyikādiparikalpitasyātmanaḥ sadvayavahārapratiṣedhāyāha acetanaścetyādi-",
  "SA11bsa054_u:9361": "acetanaśca naivāhamācaitanyātpaṭādivat /",
  "SA11bsa054_u:9362": "cetanastāvadātmā uktakrameṇa na yujyate /",
  "SA11bsa054_u:9363": "acetano 'pi naivāhamātmā yukta iti cakārārthaḥ /",
  "SA11bsa054_u:9364": "kutaḥ? ācaitanyāt caitanyābhāvāt /",
  "SA11bsa054_u:9365": "na vidyate cetanā asyetyacetanaḥ /",
  "SA11bsa054_u:9366": "tasya bhāvaḥ ācaitanyam /",
  "SA11bsa054_u:9367": "ubhayapadavṛddhiḥ pāralaukikādivat /",
  "SA11bsa054_u:9368": "tasmāt /",
  "SA11bsa054_u:9369": "acetanatvādityarthaḥ /",
  "SA11bsa054_u:9370": "kathamiva? paṭādivat /",
  "SA11bsa054_u:9371": "yathā paṭavṛkṣaparvatādayaḥ caitanyavirahādātmā na bhavanti,",
  "SA11bsa054_u:9372": "tathā abhimato 'pi /",
  "SA11bsa054_u:9373": "karmakartṛtvāderasyābhyupagamāt /",
  "SA11bsa054_u:9374": "anyathā na kiṃcit prayojanaṃ tena /",
  "SA11bsa054_u:9375": "na ca acetanasya tadyuktam,",
  "SA11bsa054_u:9376": "yathā paṭādeḥ /",
  "SA11bsa054_u:9377": "yadi nāma svayamasāvacetanaḥ,",
  "SA11bsa054_u:9378": "tathāpi buddheścetanā cetayate,",
  "SA11bsa054_u:9379": "tenāyamadoṣaḥ iti parābhiprāyaṃ saṃbhāvayannāha atha jña ityādi-",
  "SA11bsa054_u:9380": "atha jñaścetanāyogādajño naṣṭaḥ prasajyate // Bca_9.69 //",
  "SA11bsa054_u:9381": "atheti pṛcchāyām /",
  "SA11bsa054_u:9382": "athāyamātmā cetanāyogād buddhisamavāyāt svayamacetano 'pi jño bhavati /",
  "SA11bsa054_u:9383": "jānātīti jñaḥ iti kapratyayāntasya rūpam /",
  "SA11bsa054_u:9384": "evamupagamyamāne ajño naṣṭaḥ prasajyate /",
  "SA11bsa054_u:9385": "yadā tarhi madamūrcchāvasthāyāṃ cetanānivṛttau ayamātmā ajño na kiṃcidapi jānāti,",
  "SA11bsa054_u:9386": "tadā naṣṭaḥ prāktanacaitanyasaṃbaddhasvabhāvaparityāgādvinaṣṭaḥ prasajyate //",
  "SA11bsa054_u:9387": "(Bcp 220)",
  "SA11bsa054_u:9388": "caitanyasaṃbandhāsaṃbandhakālayorekasvabhāvatvānnāyaṃ doṣa iti paramāśaṅkayannāha athāvikṛta ityādi-",
  "SA11bsa054_u:9389": "athāvikṛta evātmā caitanyenāsya kiṃ kṛtam /",
  "SA11bsa054_u:9390": "atha caitanyotpādanirodhayoravikṛta eva anutpannāniruddhasvabhāva evātmā /",
  "SA11bsa054_u:9391": "yadyevam, tarhi caitanyenāsya kiṃ kṛtam,",
  "SA11bsa054_u:9392": "acetanasya sarvakālamavikṛtasya sataḥ asyātmanaḥ caitanyena buddhisamavāyena kiṃ kṛtam,",
  "SA11bsa054_u:9393": "kimatiśayādhānamanuṣṭhitam? na kiṃcit /",
  "SA11bsa054_u:9394": "buddhisamavāye 'pi tathaivāpracyutaprācyasvabhāvasya avasthānādacetana evātmā /",
  "SA11bsa054_u:9395": "tathā ca sati kimanuṣṭhitaṃ bhavadbhirityāha-",
  "SA11bsa054_u:9396": "ajñasya niṣkriyasyaivamākāśasyātmatā matā // Bca_9.70 //",
  "SA11bsa054_u:9397": "ajñasya kiṃcidapi hitāhitaṃ jñātumaśaktasya niṣkriyasya nirgato bahirbhūtaḥ kriyāyā iti niṣkriyaḥ /",
  "SA11bsa054_u:9398": "tasya sarvapratīkārarahitasya anādheyātiśayatayā asaṃskartavyasya /",
  "SA11bsa054_u:9399": "athavā sarvakarmaṇi śaktivikalasya gamanādhikriyāśūnyasya vā ākāśasya prakṛtānupayogitvādākāśakalpasya /",
  "SA11bsa054_u:9400": "evaṃ sati ātmatā ātmasvabhāvavyavasthā vyavasthāpitā /",
  "SA11bsa054_u:9401": "etacca svamatenodāharaṇam /",
  "SA11bsa054_u:9402": "yathā niḥsvabhāvatayā sarvakriyāśūnyaṃ prajñaptisanmātramākāśam,",
  "SA11bsa054_u:9403": "tathā ātmāpītyarthaḥ /",
  "SA11bsa054_u:9404": "paramatenāpi vā /",
  "SA11bsa054_u:9405": "yathā ca na karmakartrādirūpamākāśamacetanatvādakriyatvācca,",
  "SA11bsa054_u:9406": "tathā ātmapīti bhāvaḥ //",
  "SA11bsa054_u:9407": "idānīṃ punaranyathā ātmapratiṣedhabādhakaṃ paramatenotthāpayannāha na karmetyādi-",
  "SA11bsa054_u:9408": "na karmaphalasaṃbandho yuktaścedātmanā vinā /",
  "SA11bsa054_u:9409": "yadi na kaścidekaḥ paralokī syāt,",
  "SA11bsa054_u:9410": "tadā tenātmanā paralokagāminā vinā antareṇa karmaphalasaṃbandho 'yuktaḥ /",
  "SA11bsa054_u:9411": "karma śubhāśubham,",
  "SA11bsa054_u:9412": "phalaṃ ca tasyaiva iṣṭāniṣṭalakṣaṇam,",
  "SA11bsa054_u:9413": "tayoḥ saṃbandhaḥ /",
  "SA11bsa054_u:9414": "karmaṇaḥ kṛtasya phalena vā saṃbandhaḥ /",
  "SA11bsa054_u:9415": "yenaiva kṛtaṃ karma,",
  "SA11bsa054_u:9416": "tasyaiva tatphalapratilambho nānyasyeti /",
  "SA11bsa054_u:9417": "na yukto na ghaṭate /",
  "SA11bsa054_u:9418": "iṣyate ca paraloke karmaphalasaṃbandhaḥ /",
  "SA11bsa054_u:9419": "tatra ca saugatānāmapyavivādaḥ /",
  "SA11bsa054_u:9420": "tathā ca sūtram-",
  "SA11bsa054_u:9421": "anenaiva kṛtaṃ karma,",
  "SA11bsa054_u:9422": "ko 'nyaḥ pratyanubhaviṣyati?",
  "SA11bsa054_u:9423": "na hi bhikṣavaḥ kṛtopacitāni karmāṇi pṛthivīdhātau vipacyante nābdhātau na tejodhātau na vāyudhātau /",
  "SA11bsa054_u:9424": "upātteṣveva skandhadhātvāyataneṣu............ iti vistaraḥ /",
  "SA11bsa054_u:9425": "uktaṃ ca-",
  "SA11bsa054_u:9426": "na praṇaśyanti karmāṇi kalpakoṭiśatairapi /",
  "SA11bsa054_u:9427": "sāmagrīṃ prāpya kālaṃ ca phalanti khalu dehinām //",
  "SA11bsa054_u:9428": "iti /",
  "SA11bsa054_u:9429": "(Bcp 221)",
  "SA11bsa054_u:9430": "tataḥ karmaphalasaṃbandho 'nivārito bhavatāmapi /",
  "SA11bsa054_u:9431": "tasmādavaśyamaṅgīkartavya ātmā /",
  "SA11bsa054_u:9432": "anyathā sarvametadasaṃgataṃ syāt /",
  "SA11bsa054_u:9433": "kathamasati ātmani karmaphalasaṃbandho ghaṭate ityāha karma kṛtvetyādi-",
  "SA11bsa054_u:9434": "karma kṛtvā vinaṣṭe hi phalaṃ kasya bhaviṣyati // Bca_9.71 //",
  "SA11bsa054_u:9435": "hi yasmāt karma kṛtvā karmotpādya śubhāśubhalakṣaṇam /",
  "SA11bsa054_u:9436": "vinaṣṭe niruddhe sati karmakartari /",
  "SA11bsa054_u:9437": "phalaṃ kasya bhaviṣyati /",
  "SA11bsa054_u:9438": "ātmano 'sattve paralokagāminaḥ kasyacidabhāvāt /",
  "SA11bsa054_u:9439": "yena cittakṣaṇena kṛtaṃ karma,",
  "SA11bsa054_u:9440": "tasya kṣaṇikatayā tatkarmakriyākāle nivṛttatvāt,",
  "SA11bsa054_u:9441": "kṛtasya karmaṇaḥ phalaṃ sugatau durgatau vā sukhaduḥkhātmakaṃ kasya bhaviṣyati utpatsyate?",
  "SA11bsa054_u:9442": "naiva kasyacit syāt /",
  "SA11bsa054_u:9443": "paraloke ca kṛtakarmaṇa eva phalayogino 'nyasya kasyacidutpādāt,",
  "SA11bsa054_u:9444": "iti kṛtavipraṇāśo 'kṛtābhyāgamaśca syāt //",
  "SA11bsa054_u:9445": "upalakṣaṇaṃ caitat /",
  "SA11bsa054_u:9446": "smṛtipratyabhijñānasaṃśayanirṇayasvayaṃnihitapratyanumārgaṇadṛṣṭārthakutūhalaviramaṇakāryakāraṇabhāvatadadhigatapramāṇabandhamokṣādayo 'pi na syuḥ cedyadi matam,",
  "SA11bsa054_u:9447": "tanna yuktamityāha dvayorityādi-",
  "SA11bsa054_u:9448": "dvayorapyāvayoḥ siddhe bhinnādhāre kriyāphale /",
  "SA11bsa054_u:9449": "dvayorapyāvayoḥ /",
  "SA11bsa054_u:9450": "ātmavādino bhavataḥ,",
  "SA11bsa054_u:9451": "mama ca nairātmyavādinaḥ /",
  "SA11bsa054_u:9452": "siddhe niścite /",
  "SA11bsa054_u:9453": "ke siddhe? āhabhinnādhāre kriyāphale karma kriyā asmin bhave,",
  "SA11bsa054_u:9454": "tasyāḥ phalaṃ paraloke /",
  "SA11bsa054_u:9455": "te bhinnādhāre nānādhikaraṇe siddhe /",
  "SA11bsa054_u:9456": "tathāhi- na yenaiva śarīreṇa tasmin janmani karma karoti,",
  "SA11bsa054_u:9457": "tenaiva pretya phalamupabhuṅkte /",
  "SA11bsa054_u:9458": "ataḥ anyadeva karmakartṛ,",
  "SA11bsa054_u:9459": "tadanyacca phalabhoktṛ /",
  "SA11bsa054_u:9460": "ato bhinnādhāre kriyāphale bhavataḥ /",
  "SA11bsa054_u:9461": "atra ca avipratipattirāvayoḥ /",
  "SA11bsa054_u:9462": "syādetat- ātmavyāpāramantareṇa te eva kartṛtvopabhoktṛtve na syātāmityatrāha-",
  "SA11bsa054_u:9463": "nirvyāpāraśca tatrātmetyatra vādo vṛthā nanu // Bca_9.72 //",
  "SA11bsa054_u:9464": "nirvyāpāro vyāpārarahitaḥ /",
  "SA11bsa054_u:9465": "tatra tayoḥ karmakriyāphalopabhogayoḥ ātmā niṣkriyatvādacetanatvāt /",
  "SA11bsa054_u:9466": "nityatvānna kvacidapi kriyāyāṃ samarthaḥ /",
  "SA11bsa054_u:9467": "yadapyuktam-",
  "SA11bsa054_u:9468": "jñānamātrādisaṃbandhaḥ kartṛtvaṃ tasya bhaṇyate /",
  "SA11bsa054_u:9469": "sukhaduḥkhādisaṃvittisamavāyastu bhoktṛtā //",
  "SA11bsa054_u:9470": "iti / [tattvasaṃgraha-176]",
  "SA11bsa054_u:9471": "tadapi pūrvāparakālayoravicalitasvabhāvasya uktakrameṇa na saṃgacchate /",
  "SA11bsa054_u:9472": "iti hetoratrātmani nirvyāpāre vādo vivādo vṛthā niṣphalaḥ /",
  "SA11bsa054_u:9473": "yadarthamasāvaṅgīkṛtaḥ,",
  "SA11bsa054_u:9474": "tatra tasyānupayogitvāt /",
  "SA11bsa054_u:9475": "nanviti parasaṃbodhane //",
  "SA11bsa054_u:9476": "nanu yadi ātmā na bhavet,",
  "SA11bsa054_u:9477": "kathaṃ tarhi kṛtavipraṇāśādidoṣo na syāt?",
  "SA11bsa054_u:9478": "tato na vṛthā tadvāda ityāha hetumānityādi-",
  "SA11bsa054_u:9479": "hetumān phalayogīti dṛśyate naiṣa saṃbhavaḥ /",
  "SA11bsa054_u:9480": "(Bcp 222)",
  "SA11bsa054_u:9481": "yo hetumān karmaṇā yuktaḥ,",
  "SA11bsa054_u:9482": "sa eva phālayogī phalasaṃbaddhaḥ iti evameṣa saṃbhavo na dṛśyate,",
  "SA11bsa054_u:9483": "nopalabhyate / yasmāt-",
  "SA11bsa054_u:9484": "anya eva mṛto loke jāyate anya eva hi /",
  "SA11bsa054_u:9485": "tato hetumataḥ phalayogo na dṛśyate /",
  "SA11bsa054_u:9486": "etattarhi kathaṃ nīyate yaduktam- anenaiva kṛtaṃ karma,",
  "SA11bsa054_u:9487": "ko 'nyaḥ pratyanubhaviṣyatīti?",
  "SA11bsa054_u:9488": "atrāha saṃtānasyetyādi-",
  "SA11bsa054_u:9489": "saṃtānasyaikyamāśritya kartā bhokteti deśitam // Bca_9.73 //",
  "SA11bsa054_u:9490_0": "saṃtānasya uttarottarānekakṣaṇaparaṃparālakṣaṇasya kāryakāraṇabhāve na pravartamānasya",
  "SA11bsa054_u:9490_1": "aikyamāśritya anekeṣu ekatvaṃ lokādhyavasāyavaśādāropitameva nimittīkṛtya kartā bhoktā",
  "SA11bsa054_u:9490_2": "iti deśitam- ya eva karmaṇaḥ kartā sa eva tatphalasyopabhoktā ca /",
  "SA11bsa054_u:9491": "ityetaddeśitatve 'pi neyābhiprāyavaśāt bhagavatā prakāśitam /",
  "SA11bsa054_u:9492": "anyathā karmaphalocchedaṃ manyeta janaḥ /",
  "SA11bsa054_u:9493": "na tu tāvatā ubhayalokānugāminaḥ sattvamākhyātam /",
  "SA11bsa054_u:9494": "ata eva ca tatraivoktam- upātteṣveva skandhadhātvāyataneṣu vipacyante iti /",
  "SA11bsa054_u:9495": "tathā cetanā karma,",
  "SA11bsa054_u:9496": "cetayitvā karma iti vacanācca / taduktam-",
  "SA11bsa054_u:9497": "karmajaṃ lokavaicitryaṃ cetanā tatkṛtaṃ ca tat /",
  "SA11bsa054_u:9498": "cetanā mānasaṃ karma tajje vākkāyakarmaṇī //",
  "SA11bsa054_u:9499": "iti / [abhi. ko. 4.1]",
  "SA11bsa054_u:9500": "anyatrāpyuktam-",
  "SA11bsa054_u:9501": "sattvalokamatha bhājanalokaṃ cittameva racayatyaticitram /",
  "SA11bsa054_u:9502": "karmajaṃ hi jagaduktamaśeṣaṃ karma cittamavadhūya na cāsti //",
  "SA11bsa054_u:9503": "iti / [ma. a. 6.89]",
  "SA11bsa054_u:9504": "tasmānna cittavinirmuktamanyat karmāsti /",
  "SA11bsa054_u:9505": "tacca kuśalākuśalaṃ cittamutpadya nirudhyamānaṃ svopādeyacittakṣaṇe kuśalākuśalādisaṃskāraviśeṣavāsanāmādadhāti /",
  "SA11bsa054_u:9506_0": "tadapi tadāhitavāsanamuttarottaratadabhisaṃskṛtakṣaṇaparaṃparāvicchedataḥ saṃtānapravartamānaṃ",
  "SA11bsa054_u:9506_1": "pariṇativiśeṣamupagacchat karmaviśeṣānurūpaṃ tathāvidhaṃ sukhādisvabhāvaṃ cittātmakameva",
  "SA11bsa054_u:9506_2": "phalamabhinirvartayati paraloke /",
  "SA11bsa054_u:9507_0": "tadyathā kṣitibījādayaḥ parasparopasarpaṇapratyayaviśeṣāt samadhigatātiśayatayā prathamakṣaṇopanipātinaḥ",
  "SA11bsa054_u:9507_1": "svopādeyabhūtadvitīyakṣaṇakalāpe kāryotpādānuguṇaviśeṣotpādanadvāreṇa taduttarottaratāratamyamupajanayantaḥ",
  "SA11bsa054_u:9507_2": "saṃtatipariṇāmaviśeṣādantyakṣaṇalakṣaṇaṃ prakarṣaparyantamāsādayanto bījānurūpaśālikodravāṅkuramutpādayanti /",
  "SA11bsa054_u:9508": "yathā ca lākṣārasaparibhāvitaṃ mātuluṅgādibījamuptaṃ tatsaṃskāraparaṃparāpravṛtteḥ tatpuṣpādiṣu raktatāmutpādayati,",
  "SA11bsa054_u:9509": "na ca tatra kaścit pūrvāparakālayoreko 'nugāmī samasti /",
  "SA11bsa054_u:9510": "tacca kuśalākuśalasamānasyāpi (?)",
  "SA11bsa054_u:9511": "kalpanopasthāpitatvāt nopanyāso yuktaḥ / taduktam-",
  "SA11bsa054_u:9512": "(Bcp 223)",
  "SA11bsa054_u:9513": "yasminneva hi saṃtāne āhitā karmavāsanā /",
  "SA11bsa054_u:9514": "phalaṃ tatraiva badhnāti karpāse raktatā yathā //",
  "SA11bsa054_u:9515": "iti /",
  "SA11bsa054_u:9516": "tasmādyathā bījādiṣu ātmānamantareṇāpi pratiniyamena kāryaṃ tadutpattiśca krameṇa bhavati,",
  "SA11bsa054_u:9517": "tathā prakṛte 'pi paralokagāminamekaṃ vināpi kāryakāraṇabhāvasya niyāmakatvāt pratiniyatameva phalam,",
  "SA11bsa054_u:9518": "kleśakarmābhisaṃskṛtasya saṃtānasya avicchedena pravartanāt paraloke phalapratilambho 'bhidhīyate,",
  "SA11bsa054_u:9519": "iti nākṛtābhyāgamo na kṛtavipraṇāśo bādhakam /",
  "SA11bsa054_u:9520": "tato nātmānamantareṇa karmaphalasaṃbandho na yujyate /",
  "SA11bsa054_u:9521": "yathā ca satyevātmani sa na ghaṭate,",
  "SA11bsa054_u:9522": "tathā sapracayamucyamānamativistaraṃ syāditi neha pratanyate // āha ca-",
  "SA11bsa054_u:9523": "nātmāsti skandhamātraṃ tu kleśakarmābhisaṃskṛtam /",
  "SA11bsa054_u:9524": "antarābhavasaṃtatyā kukṣimeti pradīpavat //",
  "SA11bsa054_u:9525": "iti // [abhi. ko.]",
  "SA11bsa054_u:9526": "pudgalatadvādibhistattvānyatvapratiṣedhapakṣābhyupagamāt svayameva vastutvaṃ pratiṣiddham /",
  "SA11bsa054_u:9527": "vastuno hi tattvānyatvaprakārānatikramāt,",
  "SA11bsa054_u:9528": "parasparaparihāravatorekapratiṣedhāparavidhināntarīyakatvāt /",
  "SA11bsa054_u:9529": "bhārahārādisūtramapi samarthitamatrārthe /",
  "SA11bsa054_u:9530": "tasmādābhiprāyikīṃ bhagavato deśanāmajānadbhiḥ parikalpito 'sau,",
  "SA11bsa054_u:9531": "na vastusat /",
  "SA11bsa054_u:9532": "vastutvābhyupagame nānyatvam,",
  "SA11bsa054_u:9533": "ityātmano nirākaraṇenaiva nirastaḥ,",
  "SA11bsa054_u:9534": "iti na punarviśeṣeṇa pratiṣedhitaḥ /",
  "SA11bsa054_u:9535": "uktaṃ caitadbhagavatā-",
  "SA11bsa054_u:9536": "iti hi bhikṣavaḥ asti karma,",
  "SA11bsa054_u:9537": "asti phalam /",
  "SA11bsa054_u:9538": "kārakastu nopalabhyate ya imān skandhān vijahāti,",
  "SA11bsa054_u:9539": "anyāṃśca skandhānupādatte,",
  "SA11bsa054_u:9540": "anyatra dharmasaṃketāt /",
  "SA11bsa054_u:9541": "atrāyaṃ dharmasaṃketaḥ,",
  "SA11bsa054_u:9542": "yadasmin sati idaṃ bhavati,",
  "SA11bsa054_u:9543": "asyotpādādidamutpadyate iti //",
  "SA11bsa054_u:9544": "etena bhagavataiva idaṃpratyayatāmātralakṣaṇaḥ kāryakāraṇabhāvo 'pi darśita eva /",
  "SA11bsa054_u:9545": "ayamapi ca saṃtānasyetyanena [saṃtāna eka ityanena] yathāvyavahāramanirūpitasvarūpaḥ sūcita eva,",
  "SA11bsa054_u:9546": "saṃtānavacanena idaṃpratyayatāmātrasyābhyupagamāt /",
  "SA11bsa054_u:9547": "anyathā saṃtāna eva na syāt /",
  "SA11bsa054_u:9548": "tena vāstavakāryakāraṇabhāvabhāvino doṣā nāvalīyante /",
  "SA11bsa054_u:9549": "idameva ācāryapādairapyuktam-",
  "SA11bsa054_u:9550": "aśaktaṃ sarvamiti ced bījāderaṅkurādiṣu /",
  "SA11bsa054_u:9551": "dṛṣṭā śaktirmatā sā cetsaṃvṛtyāstu yathā tathā //",
  "SA11bsa054_u:9552": "iti /",
  "SA11bsa054_u:9553": "kāryakāraṇabhāvapratiniyamādeva smṛtyabhāvo 'pi nirastaḥ /",
  "SA11bsa054_u:9554": "ekasyānugamātmano 'bhāvāt na smartā kaścidiha vidyate,",
  "SA11bsa054_u:9555": "kiṃ tarhi smaraṇameva kevalamāropavaśāt smaryamāṇavastuviṣayam /",
  "SA11bsa054_u:9556": "na ca atra smarturabhāve 'pi kaścid vyāghātaḥ /",
  "SA11bsa054_u:9557": "anubhūte hi vastuni vijñānasaṃtāne smṛtibījādhānāt kālāntareṇa saṃtatiparipākahetoḥ smaraṇaṃ nāma kāryamutpadyate /",
  "SA11bsa054_u:9558": "evaṃ pratyabhijñānādayo 'pi draṣṭavyāḥ /",
  "SA11bsa054_u:9559": "ativistarabhayāt pratyekamiha na pratividhīyante iti tatsamarthanamanyatraiva vistareṇāvadhāryamiti //",
  "SA11bsa054_u:9560": "(Bcp 224)",
  "SA11bsa054_u:9561": "sarvametat saṃvṛtisatyamupādāya samarthitam /",
  "SA11bsa054_u:9562": "paramārthe tu sarvadharmāṇāṃ niḥsvabhāvatvāt sarvavikalpoparamācca na kiṃcidutpadyate vā nirudhyate vā sātmakamanātmakaṃ vā /",
  "SA11bsa054_u:9563": "nāpi vicāryamāṇaṃ karma tatphalaṃ vā,",
  "SA11bsa054_u:9564": "nāpi ihaloko na paraloko vā na kaścidasti,",
  "SA11bsa054_u:9565": "kalpanāviṭhapitatvāt /",
  "SA11bsa054_u:9566": "tasmāt sarvametat pratibimbasaṃnibhaṃ niḥsvabhāvamutpadyate nirudhyate ca /",
  "SA11bsa054_u:9567": "kāryakāraṇaṃ ca sātmakaṃ nirātmakaṃ ca nityamanityaṃ cābhidhīyate /",
  "SA11bsa054_u:9568": "svapnavat karmakartṛtvam,",
  "SA11bsa054_u:9569": "tatphalopabhogaḥ,",
  "SA11bsa054_u:9570": "ihalokaḥ,",
  "SA11bsa054_u:9571": "paralokaḥ,",
  "SA11bsa054_u:9572": "sugatidurgatigamanaṃ ca kalpanānāmaprahāṇāt /",
  "SA11bsa054_u:9573": "iti sarvatra sustham /",
  "SA11bsa054_u:9574": "yadvakṣyati-",
  "SA11bsa054_u:9575": "evaṃ na ca nirodho 'sti na ca bhāvo 'sti tattvataḥ /",
  "SA11bsa054_u:9576": "ajātamaniruddhaṃ ca tasmātsarvamidaṃ jagat //",
  "SA11bsa054_u:9577": "svapnopamāstu gatayo vicāre kadalīsamāḥ /",
  "SA11bsa054_u:9578": "ityādi / [bodhi. 9.151-52]",
  "SA11bsa054_u:9579": "uktaṃ ca-",
  "SA11bsa054_u:9580": "kartā svatantraḥ karmāpi tvayoktaṃ vyavahārataḥ /",
  "SA11bsa054_u:9581": "parasparāpekṣikī tu siddhiste 'bhimatānayoḥ //",
  "SA11bsa054_u:9582": "na kartāsti na bhoktāsti puṇyāpuṇyaṃ pratītyajam /",
  "SA11bsa054_u:9583": "yatpratītya na tajjātaṃ proktaṃ vācaspate tvayā //",
  "SA11bsa054_u:9584": "iti / [catuḥ 2.8-9]",
  "SA11bsa054_u:9585": "yathā nirātmānaśca sarve dharmāḥ karmaphalasaṃbandhāvirodhaśca,",
  "SA11bsa054_u:9586": "niḥsvabhāvatā ca,",
  "SA11bsa054_u:9587": "yathā dṛṣṭasarvadharmāvirodhaśca,",
  "SA11bsa054_u:9588": "tathā pitāputrasamāgame deśitam / taduktam-",
  "SA11bsa054_u:9589": "bhagavānāha- evameva mahārāja bālo 'śrutavān pṛthagjanaścakṣuṣā rūpāṇi dṛṣṭvā saumanasyasthānīyāni abhiniviśate /",
  "SA11bsa054_u:9590": "so 'bhiniviṣṭaḥ samanunīyate /",
  "SA11bsa054_u:9591": "samanunītaḥ saṃrajyate /",
  "SA11bsa054_u:9592": "saṃrakto rāgajaṃ karmābhisaṃskaroti trividhaṃ kāyena,",
  "SA11bsa054_u:9593": "caturvidhaṃ vācā,",
  "SA11bsa054_u:9594": "[trividhaṃ manasā] /",
  "SA11bsa054_u:9595": "tacca karmābhisaṃskṛtamādita eva kṣīṇaṃ niruddhaṃ vigataṃ vipariṇataṃ na pūrvāṃ diśaṃ niśritya tiṣṭhati,",
  "SA11bsa054_u:9596": "na dakṣiṇām,",
  "SA11bsa054_u:9597": "na paścimām,",
  "SA11bsa054_u:9598": "nottarām,",
  "SA11bsa054_u:9599": "nordhvam,",
  "SA11bsa054_u:9600": "nādhaḥ,",
  "SA11bsa054_u:9601": "nānuvidiśam,",
  "SA11bsa054_u:9602": "neha,",
  "SA11bsa054_u:9603": "na tiryak,",
  "SA11bsa054_u:9604": "nobhayamantarā /",
  "SA11bsa054_u:9605_0": "tat punaḥ kālāntareṇa maraṇakālasamaye pratyupasthite jīvitendriyanirodhe āyuṣaḥ",
  "SA11bsa054_u:9605_1": "parikṣayāt tatsabhāgasya karmaṇaḥ kṣīṇatvāt caramavijñānasya nirudhyamānasya manasa ārambaṇībhavati /",
  "SA11bsa054_u:9606": "tadyathāpi nāma śayitavibuddhasya janapadakalyāṇī /",
  "SA11bsa054_u:9607": "iti hi mahārāja caramavijñānenādhipatinā tena ca karmārambaṇena aupapattyaṃśikaṃ dvayapratyayaṃ prathamaṃ vijñānamutpadyate /",
  "SA11bsa054_u:9608": "yadi vā nārakeṣu,",
  "SA11bsa054_u:9609": "yadi vā tiryagyonau,",
  "SA11bsa054_u:9610": "yadi vā yamaloke,",
  "SA11bsa054_u:9611": "yadi vā āsurakāye,",
  "SA11bsa054_u:9612": "yadi vā manuṣyeṣu,",
  "SA11bsa054_u:9613": "yadi vā deveṣu /",
  "SA11bsa054_u:9614": "tasya ca prathamavijñānasya aupapattyaṃśikasya samanantaraniruddhasya anantaraṃ sabhāgā cittasaṃtatiḥ pravartate,",
  "SA11bsa054_u:9615": "yatra vipākasya (Bcp 225)",
  "SA11bsa054_u:9616": "pratisaṃvidā prajñāyate /",
  "SA11bsa054_u:9617": "tatra yaścaramavijñānasya nirodhaḥ,",
  "SA11bsa054_u:9618": "tatra cyutiriti saṃkhyā bhavati,",
  "SA11bsa054_u:9619": "yaḥ prathamavijñānasya prādurbhāvaḥ,",
  "SA11bsa054_u:9620": "tatropapattiriti /",
  "SA11bsa054_u:9621": "iti mahārāja na kaściddharmo 'smāllokāt paralokaṃ gacchati,",
  "SA11bsa054_u:9622": "cyutyupapattī prajñāyete /",
  "SA11bsa054_u:9623": "tacca mahārāja caramavijñānamutpadyamānaṃ na kutaścidāgacchati,",
  "SA11bsa054_u:9624": "nirudhyamānaṃ na kvacidgacchati /",
  "SA11bsa054_u:9625": "karmāpyutpadyamānaṃ na kutaścidāgacchati,",
  "SA11bsa054_u:9626": "nirudhyamānaṃ na kvacidgacchati /",
  "SA11bsa054_u:9627": "[prathamavijñānamapyutpadyamānaṃ na kutaścidāgacchati,",
  "SA11bsa054_u:9628": "nirudhyamānaṃ na kvacidgacchati] /",
  "SA11bsa054_u:9629": "tat kasya hetoḥ?",
  "SA11bsa054_u:9630": "svabhāvavirahitatvāt /",
  "SA11bsa054_u:9631": "caramavijñānaṃ caramavijñānena śūnyam,",
  "SA11bsa054_u:9632": "karma karmaṇā śūnyam,",
  "SA11bsa054_u:9633": "prathamavijñānaṃ prathamavijñānena śūnyam,",
  "SA11bsa054_u:9634": "cyutiścyutyā śūnyā,",
  "SA11bsa054_u:9635": "upapattirupapattyā śūnyā /",
  "SA11bsa054_u:9636": "karmaṇāṃ ca avandhyatā prajñāyate,",
  "SA11bsa054_u:9637": "vipākasya ca pratisaṃvedanā",
  "SA11bsa054_u:9638": "/ na tatra kaścit kartā,",
  "SA11bsa054_u:9639": "na bhoktā,",
  "SA11bsa054_u:9640": "anyatra nāmasaṃketāt //",
  "SA11bsa054_u:9641": "iti vistaraḥ //",
  "SA11bsa054_u:9642": "evaṃ dveṣamohābhyāmapi karmābhisaṃskaraṇaṃ yathāyogyaṃ vācyamiti //",
  "SA11bsa054_u:9643": "śālistambasūtre 'pyuktam-",
  "SA11bsa054_u:9644": "punaraparaṃ tattve 'pratipattirmithyāpratipattirajñānamavidyā /",
  "SA11bsa054_u:9645": "evamavidyāyāṃ satyāṃ trividhāḥ saṃskārā abhinirvartante puṇyopagāḥ,",
  "SA11bsa054_u:9646": "apuṇyopagāḥ ānañjayopagāśca /",
  "SA11bsa054_u:9647": "ime ucyante avidyāpratyayāḥ saṃskārā iti /",
  "SA11bsa054_u:9648": "puṇyopagānāṃ saṃskārāṇāṃ puṇyopagameva vijñānaṃ bhavati,",
  "SA11bsa054_u:9649": "apuṇyopagānāṃ saṃskārāṇāmapuṇyopagameva vijñānaṃ bhavati,",
  "SA11bsa054_u:9650": "ānañjyopagānāṃ saṃskārāṇāmānañjyopagameva vijñānaṃ bhavati /",
  "SA11bsa054_u:9651": "idamucyate saṃskārapratyayaṃ vijñānamiti /",
  "SA11bsa054_u:9652": "tadeva vijñānapratyayaṃ nāmarūpam /",
  "SA11bsa054_u:9653": "nāmarūpavivṛddhyā ṣaḍbhirāyatanadvāraiḥ kṛtyakriyāḥ pravartante,",
  "SA11bsa054_u:9654": "tannāmarūpapratyayaṃ ṣaḍāyatanamucyate /",
  "SA11bsa054_u:9655": "ṣaḍbhya āyatanebhyaḥ ṣaṭ sparśakāyāḥ pravartante /",
  "SA11bsa054_u:9656": "ayaṃ ṣaḍāyatanapratyayaḥ sparśa ityucyate /",
  "SA11bsa054_u:9657": "yajjātīyaḥ sparśo bhavati tajjātīyā vedanā pravartate /",
  "SA11bsa054_u:9658": "iyaṃ sparśapratyayā vedanetyucyate /",
  "SA11bsa054_u:9659": "yastāṃ vedayati,",
  "SA11bsa054_u:9660": "viśeṣeṇāsvādayati,",
  "SA11bsa054_u:9661": "abhinandayati,",
  "SA11bsa054_u:9662": "adhyavasyati,",
  "SA11bsa054_u:9663": "adhitiṣṭhati,",
  "SA11bsa054_u:9664": "sā vedanāpratyayā tṛṣṇetyucyate /",
  "SA11bsa054_u:9665": "āsvadanā, abhinandanā,",
  "SA11bsa054_u:9666": "adhyavasāyasthānam,",
  "SA11bsa054_u:9667": "ātmapriyarūpasātarūpairviyogo mā bhavatviti aparityāgo bhūyo bhūyaśca prārthanā,",
  "SA11bsa054_u:9668": "idaṃ tṛṣṇāpratyayamupādānamityucyate /",
  "SA11bsa054_u:9669": "evaṃ prārthayamānaḥ punarbhavajanakaṃ karma samutthāpayatti kāyena vācā manasā,",
  "SA11bsa054_u:9670": "sa upādānapratyayo bhava ityucyate /",
  "SA11bsa054_u:9671": "tatkarmanirjātānāṃ pañcaskandhānāmabhinirvṛttiryā,",
  "SA11bsa054_u:9672": "sā bhavapratyayā jātirityucyate /",
  "SA11bsa054_u:9673": "yā (yo) jātyabhinirvṛttānāṃ skandhānāmupacayaparipākādvināśo bhavati,",
  "SA11bsa054_u:9674": "tadidaṃ jātipratyayaṃ jarāmaraṇamityucyate /",
  "SA11bsa054_u:9675": "peyālaṃ /",
  "SA11bsa054_u:9676": "tatra vijñānaṃ bījasvabhāvatvena hetuḥ /",
  "SA11bsa054_u:9677": "karma kṣetrasvabhāvatvena hetuḥ /",
  "SA11bsa054_u:9678": "avidyā tṛṣṇā ca kleśasvabhāvatvena hetuḥ /",
  "SA11bsa054_u:9679": "karmakleśā vijñānabījaṃ saṃjanayanti /",
  "SA11bsa054_u:9680": "tatra karma vijñānabījasya kṣetrakāryaṃ karoti /",
  "SA11bsa054_u:9681": "tṛṣṇā vijñānabījaṃ snehayati /",
  "SA11bsa054_u:9682": "avidyā vijñānabījamavakirati /",
  "SA11bsa054_u:9683": "asatāmeṣāṃ pratyayānāṃ vijñānabījasyābhinirvṛttirna bhavati /",
  "SA11bsa054_u:9684": "tatra karmaṇāṃ naivaṃ bhavati- ahaṃ vijñānabījasya kṣetrakāryaṃ karomi /",
  "SA11bsa054_u:9685": "(Bcp 226) tṛṣṇāyāṃ api naivaṃ bhavati- ahaṃ vijñānabījaṃ snehayāmīti /",
  "SA11bsa054_u:9686": "avidyāyā api naivaṃ bhavati- ahaṃ vijñānabījamavakirāmīti /",
  "SA11bsa054_u:9687": "vijñānabījasyāpi naivaṃ bhavati- ahamebhiḥ pratyayairjanitamiti /",
  "SA11bsa054_u:9688": "api tu vijñānabījaṃ karmakṣetrapratiṣṭhitaṃ tṛṣṇāsnehābhisyanditam avidyāvakīrṇaṃ virohati,",
  "SA11bsa054_u:9689": "nāmarūpāṅkurasyābhinirvṛttirbhavati /",
  "SA11bsa054_u:9690": "sa ca nāmarūpāṅkuro na svayaṃkṛto na parakṛto nobhayakṛto neśvaranirmito na kālapariṇāmito na caikakāraṇādhīno nāpyahetusamutpannaḥ /",
  "SA11bsa054_u:9691_0": "atha ca mātāpitṛsaṃyogādṛtusamavāyādanyeṣāṃ ca pratyayānāṃ samavāyādāsvādanānuprabaddhaṃ",
  "SA11bsa054_u:9691_1": "vijñānabījaṃ tatratatropapattyāyatanapratisaṃdhau mātuḥ kukṣau nāmarūpāṅkuramabhinirvartayati",
  "SA11bsa054_u:9691_2": "asvāmikeṣu dharmeṣu amameṣu aparigraheṣu apratyarthikeṣu ākāśasameṣu māyālakṣaṇasvabhāveṣu",
  "SA11bsa054_u:9691_3": "hetupratyayānāmavaikalyāt /",
  "SA11bsa054_u:9692": "peyālaṃ /",
  "SA11bsa054_u:9693": "na tatra kaściddharmo 'smāllokāt paralokaṃ saṃkrāmati /",
  "SA11bsa054_u:9694": "asti ca karmaphalam,",
  "SA11bsa054_u:9695": "asti ca vijñaptiḥ,",
  "SA11bsa054_u:9696": "hetupratyayānā mavaikalyāt /",
  "SA11bsa054_u:9697": "peyālaṃ /",
  "SA11bsa054_u:9698": "yathā agnirupādānavaikalyānna jvalati,",
  "SA11bsa054_u:9699": "upādānāvaikalyācca jvalati,",
  "SA11bsa054_u:9700_0": "evameva karmakleśajanitaṃ vijñānabījaṃ tatratatropapattyāyatanapratisaṃdhau mātuḥ",
  "SA11bsa054_u:9700_1": "kukṣau nāmarūpāṅkuramabhinirvartayati asvāmikeṣu dharmeṣu amameṣu aparigraheṣu apratyarthikeṣu",
  "SA11bsa054_u:9700_2": "ākāśasameṣu māyālakṣaṇasvabhāveṣu hetupratyayānāmavaikalyāt /",
  "SA11bsa054_u:9701": "evamādhyātmikasya pratītyasamutpādasya pratyayopanibandho draṣṭavyaḥ //",
  "SA11bsa054_u:9702": "tatra ādhyātmikaḥ pratītyasamutpādaḥ pañcabhiḥ kāraṇairdraṣṭavyaḥ /",
  "SA11bsa054_u:9703": "katamaiḥ pañcabhiḥ?",
  "SA11bsa054_u:9704": "na śāśvatataḥ,",
  "SA11bsa054_u:9705": "nocchedataḥ,",
  "SA11bsa054_u:9706": "na saṃkrāntitaḥ,",
  "SA11bsa054_u:9707": "parīttahetuto vipulaphalābhinirvṛttitaḥ,",
  "SA11bsa054_u:9708": "tatsadṛśānuprabandhataśceti /",
  "SA11bsa054_u:9709": "kathaṃ na śāśvatataḥ?",
  "SA11bsa054_u:9710": "yasmādanye māraṇāntikāḥ skandhāḥ,",
  "SA11bsa054_u:9711": "anye aupapattyaṃśikāḥ skandhāḥ prādurbhavanti /",
  "SA11bsa054_u:9712": "na tu ya eva māraṇāntikāḥ skandhāḥ,",
  "SA11bsa054_u:9713": "ta eva aupapattyaṃśikāḥ prādurbhavanti /",
  "SA11bsa054_u:9714": "ato na śāśvatataḥ /",
  "SA11bsa054_u:9715": "kathaṃ nocchedataḥ?",
  "SA11bsa054_u:9716": "na ca pūrvaniruddheṣu māraṇāntikeṣu skandheṣu aupapattyaṃśikāḥ skandhāḥ prādurbhavanti,",
  "SA11bsa054_u:9717": "nāpyaniruddheṣu /",
  "SA11bsa054_u:9718": "api tu māraṇāntikāḥ skandhā nirudhyante,",
  "SA11bsa054_u:9719": "tasminneva ca samaye aupapattyaṃśikāḥ skandhāḥ prādurbhavanti,",
  "SA11bsa054_u:9720": "tulādaṇḍonnāmāvanāmavat /",
  "SA11bsa054_u:9721": "ato nocchedataḥ /",
  "SA11bsa054_u:9722": "kathaṃ na saṃkrāntitaḥ?",
  "SA11bsa054_u:9723": "visadṛśāt sattvanikāyādvisabhāgāḥ skandhā jātyantare 'bhinirvartante /",
  "SA11bsa054_u:9724": "ato na saṃkrāntitaḥ /",
  "SA11bsa054_u:9725": "kathaṃ parīttahetuto vipulaphalābhinirvṛttitaḥ?",
  "SA11bsa054_u:9726": "parīttaṃ karma kriyate,",
  "SA11bsa054_u:9727": "vipulaphalavipāko 'nubhūyate /",
  "SA11bsa054_u:9728": "ataḥ parīttahetuto vipulaphalābhinirvṛttitaḥ /",
  "SA11bsa054_u:9729": "kathaṃ tatsadṛśānuprabandhataḥ?",
  "SA11bsa054_u:9730": "yathāvedanīyaṃ karma kriyate,",
  "SA11bsa054_u:9731": "tathāvedanīyo vipāko 'nubhūyate /",
  "SA11bsa054_u:9732": "atastatsadṛśānuprabandhataḥ /",
  "SA11bsa054_u:9733": "evamādhyātmikaḥ pratītyasamutpādaḥ pañcabhiḥ [kāraṇaiḥ-ākāraiḥ] draṣṭavyaḥ //",
  "SA11bsa054_u:9734": "iti vistaraḥ //",
  "SA11bsa054_u:9735": "tadevamātmādivirahe 'pi karmaphalasaṃbandho 'vikalaḥ sūtreṣu bhagavatā svayamupadarśita ityupadarśitaṃ bhavati /",
  "SA11bsa054_u:9736": "iti naikasyobhayānuvartino 'bhāve 'pi kiṃcidvirudhyate iti //",
  "SA11bsa054_u:9737": "yadi kathaṃcidapi nāstyevātmā,",
  "SA11bsa054_u:9738": "kathaṃ tarhi-",
  "SA11bsa054_u:9739": "ātmā hi ātmano nāthaḥ ko nu nāthaḥ paro bhavet /",
  "SA11bsa054_u:9740": "ātmanā hi sudāntena svargaṃ prāpnoti paṇḍitaḥ //",
  "SA11bsa054_u:9741": "[=dhammapada]",
  "SA11bsa054_u:9742": "(Bcp 227)",
  "SA11bsa054_u:9743": "iti gāthāyāmuktam?",
  "SA11bsa054_u:9744": "cittameva ahaṃkārasaṃniśrayatayā asyāmātmaśabdenoktam /",
  "SA11bsa054_u:9745": "anyatra sūtre-",
  "SA11bsa054_u:9746": "cittasya damanaṃ sādhu cittaṃ dāntaṃ sukhāvaham /",
  "SA11bsa054_u:9747": "[=dhammapada]",
  "SA11bsa054_u:9748": "iti cittasya damanavacanāt /",
  "SA11bsa054_u:9749": "tadapi ca ātmadṛṣṭayabhiniviṣṭānāmanyatrātmagrāhaparikalpavicchedārthaṃ neyārthatayā saṃvṛtyā cittamātmeti prakāśitaṃ na tu paramārthataḥ /",
  "SA11bsa054_u:9750": "etena yaduktamāryalaṅkāvatāre-",
  "SA11bsa054_u:9751": "pudgalaḥ saṃtatiḥ skandhāḥ pratyayā aṇavastathā /",
  "SA11bsa054_u:9752": "pradhānamīśvaraḥ kartā cittamātraṃ vadāmyaham //",
  "SA11bsa054_u:9753": "[laṅkā. 2.139, 10.133]",
  "SA11bsa054_u:9754": "iti, tadapi vyākhyātaṃ bhavati /",
  "SA11bsa054_u:9755": "yataḥ tadapi ca anyatra pudgalādyabhiniveśabādhanāya vacanam /",
  "SA11bsa054_u:9756": "na tu tāvatā cittasya paramārthasattvamuktam /",
  "SA11bsa054_u:9757": "evamanyatrāpi skandhādiṣvātmadeśanā neyārthā /",
  "SA11bsa054_u:9758": "ataścittamapi vastuto nāhaṃpratyayasya viṣayaḥ //",
  "SA11bsa054_u:9759": "bhavatu vā cittaṃ paramārthasat /",
  "SA11bsa054_u:9760": "tathāpi na vastutaḥ tadahaṃkāragocara ityupadarśayannāha atītetyādi-",
  "SA11bsa054_u:9761": "atītānāgataṃ cittaṃ nāhaṃ taddhi na vidyate /",
  "SA11bsa054_u:9762": "tridhā hi cittaṃ saṃbhavati parikalpamupādāya atītamanāgataṃ pratyutpannaṃ ca /",
  "SA11bsa054_u:9763": "tatra /",
  "SA11bsa054_u:9764": "atītānāgataṃ naṣṭājātaṃ cittaṃ nāhaṃ na ahaṃdarśanaviṣayaḥ /",
  "SA11bsa054_u:9765": "kutaḥ? hiryasmāt /",
  "SA11bsa054_u:9766": "tadatītā nāgataṃ cittaṃ na vidyate,",
  "SA11bsa054_u:9767": "na saṃpratyasti,",
  "SA11bsa054_u:9768": "naṣṭājātatvāt /",
  "SA11bsa054_u:9769": "yadatītaṃ tat kṣīṇaṃ niruddhaṃ vigataṃ vipariṇāmitam /",
  "SA11bsa054_u:9770": "yadanāgatam,",
  "SA11bsa054_u:9771": "tadapyasaṃprāptamiti /",
  "SA11bsa054_u:9772": "pratyutpannaṃ tarhi cittamahaṃ bhaviṣya tītyata āha-",
  "SA11bsa054_u:9773": "athotpannamahaṃ cittaṃ naṣṭe 'sminnāstyahaṃ punaḥ // Bca_9.74 //",
  "SA11bsa054_u:9774": "yathā utpannaṃ vartamānaṃ cittamahamastu,",
  "SA11bsa054_u:9775": "tadapi na yuktam /",
  "SA11bsa054_u:9776": "yato naṣṭe 'sminnāstyahaṃ punaḥ,",
  "SA11bsa054_u:9777": "asmin pratyutpanne citte naṣṭe dvitīyakṣaṇe atīte sati nāstyahaṃ punaḥ,",
  "SA11bsa054_u:9778": "paścādahaṃpratyayasya viṣayo neṣṭaḥ syāt /",
  "SA11bsa054_u:9779": "pratyutpannasya sthitirnopalabhyate /",
  "SA11bsa054_u:9780": "tat kutaścittamālambyatāṃ yena ālambanaṃ syāt?",
  "SA11bsa054_u:9781": "ato na cittālambano 'pīti nirālambana evāyamahaṃpratyaya utpadyate //",
  "SA11bsa054_u:9782": "evamātmano 'sattvāt nātmā,",
  "SA11bsa054_u:9783": "tryadhvavartināścittasya ca tadviṣayatvāt /",
  "SA11bsa054_u:9784": "nāpi cittamahaṃkārasya viṣaya iti prasādhyopasaṃharannāha yathaivetyādi-",
  "SA11bsa054_u:9785": "yathaiva kadalīstambho na kaścidbhāgaśaḥ kṛtaḥ /",
  "SA11bsa054_u:9786": "tathāhamapyasadbhūto mṛgyamāṇo vicārataḥ // Bca_9.75 //",
  "SA11bsa054_u:9787": "(Bcp 228)",
  "SA11bsa054_u:9788": "yathaiva kadalīstambho rambhādaṇḍakhaṇḍam,",
  "SA11bsa054_u:9789": "bhāgaśaḥ pratyavayavaśaḥ kṛto 'vadhūto na kaścit na vastusan prāpyate,",
  "SA11bsa054_u:9790": "tathā ahamapyasadbhūtaḥ kadalīstambhavat /",
  "SA11bsa054_u:9791": "ahamapi ahaṃpratyayasya viṣayo 'pi asadbhūtaḥ avastubhūtaḥ,",
  "SA11bsa054_u:9792": "vandhyātanayavat /",
  "SA11bsa054_u:9793": "na kaścidviṣayo 'syāstīti bhāvaḥ /",
  "SA11bsa054_u:9794": "katham? mṛgyamāṇo vicārataḥ nirūpaṇataḥ //",
  "SA11bsa054_u:9795": "punaranyadbādhakamātmapratiṣedhe prasañjayannāha yadītyādi-",
  "SA11bsa054_u:9796": "yadi sattvo na vidyeta kasyopari kṛpeti cet /",
  "SA11bsa054_u:9797": "yadi sarvathaiva sattvaḥ ātmā pudgalo vā vicāryamāṇo na vidyeta,",
  "SA11bsa054_u:9798": "na syāt,",
  "SA11bsa054_u:9799": "tadā kasyopari kṛpā karuṇā bodhisattvānāṃ bhavet,",
  "SA11bsa054_u:9800": "sattvamantareṇa kimālambya pravarteta?",
  "SA11bsa054_u:9801": "karuṇā ca samyaksaṃbodhisādhanam,",
  "SA11bsa054_u:9802": "tatpūrvakameva saṃbhāranidāneṣu dānādiṣu pravartanāt /",
  "SA11bsa054_u:9803": "ataḥ karuṇāpuraḥsarāḥ sarve buddhadharmāḥ pravartante /",
  "SA11bsa054_u:9804": "tathā coktamāryadharmasaṃgītau-",
  "SA11bsa054_u:9805": "atha khalu āryāvalokiteśvaro bodhisattvo mahāsattvo bhagavantametadavocat- na bhagavan bodhisattvena atibahuṣu dharmeṣu śikṣitavyam /",
  "SA11bsa054_u:9806": "eka eva dharmo bodhisattvena svārādhitaḥ kartavyaḥ supratibiddhaḥ /",
  "SA11bsa054_u:9807": "tasya karatalagatāḥ sarve buddhadharmā bhavanti /",
  "SA11bsa054_u:9808": "tadyathā- yena rājñaścakravartinaścakraratnaṃ gacchati,",
  "SA11bsa054_u:9809": "tena sarvabalakāyo gacchati /",
  "SA11bsa054_u:9810": "evameva bhagavan yena bodhisattvasya mahākaruṇā gacchati,",
  "SA11bsa054_u:9811": "tena sarve buddhadharmā gacchanti /",
  "SA11bsa054_u:9812": "tadyathā bhagavan jīvitendriye sati anyeṣāmindriyāṇāṃ pravṛttirbhavati,",
  "SA11bsa054_u:9813": "evameva bhagavan mahākaruṇāyāṃ satyāṃ bodhikārakāṇāṃ dharmāṇāṃ pravṛttirbhavatīti //",
  "SA11bsa054_u:9814": "āryagayāśīrṣe coktam-",
  "SA11bsa054_u:9815": "kimārambhā mañjuśrīḥ bodhisattvānāṃ caryā,",
  "SA11bsa054_u:9816": "kimadhiṣṭhānā?",
  "SA11bsa054_u:9817": "mañjuśrīrāha- mahākaruṇārambhā devaputra bodhisattvānāṃ caryā sattvādhiṣṭhānā //",
  "SA11bsa054_u:9818": "iti vistaraḥ //",
  "SA11bsa054_u:9819": "tasmādavaśyaṃ prathamataḥ sattvālambanā karuṇābhyupagantavyāḥ duḥkhitasattvādhiṣṭhānena samutpatteḥ /",
  "SA11bsa054_u:9820": "sattvābhāve ca sā na syāditi cet,",
  "SA11bsa054_u:9821": "evaṃ manyase yadi,",
  "SA11bsa054_u:9822": "tadā naitadvaktavyamityāha kāryārthamityādi-",
  "SA11bsa054_u:9823": "kāryārthamabhyupetena yo mohena prakalpitaḥ // Bca_9.76 //",
  "SA11bsa054_u:9824": "kāryamabhimatasādhyaṃ puruṣārtha ityucyate /",
  "SA11bsa054_u:9825": "tadarthamabhyupetena svīkṛtena mohena saṃvṛtyā yaḥ prakalpitaḥ samāropitaḥ sattvaḥ,",
  "SA11bsa054_u:9826": "tasyoparītyarthaḥ /",
  "SA11bsa054_u:9827": "tathāhi sakalakalpanājālarahitaṃ sarvāvaraṇavinirmuktaṃ paramapuruṣārthatayā buddhatvamiha sādhyam /",
  "SA11bsa054_u:9828": "tacca sarvadharmānupalambhamantareṇa nādhigamyate /",
  "SA11bsa054_u:9829": "sa ca prajñāprakarṣagamanāt saṃpadyate /",
  "SA11bsa054_u:9830": "tacca sādaranirantaradīrghakālābhyāsādupajāyate /",
  "SA11bsa054_u:9831": "tadārambhaśca karuṇāvaśādutpadyate /",
  "SA11bsa054_u:9832": "sā ca prathamato duḥkhitasattveṣu pravartamānā saṃbhārārambhanidānamupapadyate iti kāryārthaṃ mohasya saṃvṛtisatyarūpasyābhyupagamaḥ /",
  "SA11bsa054_u:9833": "tataḥ prathamataḥ sattvālambanaiva karuṇā,",
  "SA11bsa054_u:9834": "tataḥ paraṃ dharmālambanā,",
  "SA11bsa054_u:9835": "anālambanā ca /",
  "SA11bsa054_u:9836": "ayamabhiprāyaḥ- na sarvathā sattvasyābhāvaḥ /",
  "SA11bsa054_u:9837": "skandhādayo hi saṃvṛttyā ātmaśabdenocyante /",
  "SA11bsa054_u:9838": "yathoktaṃ bhagavatā-",
  "SA11bsa054_u:9839": "(Bcp 229)",
  "SA11bsa054_u:9840": "ye kecidbhikṣavaḥ śramaṇā vā brāhmaṇā vā ātmeti samanupaśyantaḥ samanupaśyanti imānete (tān?)",
  "SA11bsa054_u:9841": "pañcopādānaskandhān / iti /",
  "SA11bsa054_u:9842": "tato yadi nāma prajñayā nirūpayataḥ paramārthataḥ sattvānupalambhaḥ,",
  "SA11bsa054_u:9843": "tathāpi saṃvṛtyā na niṣidhyate iti / taduktam-",
  "SA11bsa054_u:9844": "yataḥ prajñā tattvaṃ bhajati karuṇā saṃvṛtimataḥ",
  "SA11bsa054_u:9845": "tavābhūnniḥsattvaṃ jagaditi yathārthaṃ vimṛśataḥ /",
  "SA11bsa054_u:9846": "yadā cāviṣṭo 'bhūrdaśabalajananyā karuṇayā",
  "SA11bsa054_u:9847": "tadā te 'bhūdārte suta iva pituḥ prema jagati //",
  "SA11bsa054_u:9848": "iti / [ratnadāsaviracitaṃ guṇaparyantastotram-33]",
  "SA11bsa054_u:9849": "catuḥstave 'pi-",
  "SA11bsa054_u:9850": "sattvasaṃjñā ca te nātha sarvathā na pravartate /",
  "SA11bsa054_u:9851": "duḥkhārteṣu ca sattveṣu tvamatīva kṛpātmakaḥ //",
  "SA11bsa054_u:9852": "iti / [catuḥ-1.9]",
  "SA11bsa054_u:9853": "tasmādamī rūpādaya eva saṃvṛtyā sattvaśabdenocyante /",
  "SA11bsa054_u:9854": "iti na karuṇā nirviṣayā //",
  "SA11bsa054_u:9855": "nanu paramārthataḥ sattvābhāve kasya tat kāryam,",
  "SA11bsa054_u:9856": "iti kathaṃ tatsādhanāya kasyacit pravṛttirityabhisaṃdhāya āha kāryamityādi-",
  "SA11bsa054_u:9857": "kāryaṃ kasya na cetsattvaḥ satyamīhā tu mohataḥ /",
  "SA11bsa054_u:9858": "na cet sattva iti /",
  "SA11bsa054_u:9859": "yadi sattvo nāsti,",
  "SA11bsa054_u:9860": "tadā ekasyānuyāyino 'bhāvāt rūpādīnāṃ ca utpannavināśitvāt kāryaṃ kasya?",
  "SA11bsa054_u:9861": "na kasyacit syādityarthaḥ /",
  "SA11bsa054_u:9862": "satyamityabhyupagame iti /",
  "SA11bsa054_u:9863": "evameva etanmatameva asmākam- naiva kasyacit paramārthataḥ kāryam,",
  "SA11bsa054_u:9864": "asvāmikatvāt sarvadharmāṇām /",
  "SA11bsa054_u:9865": "yadyevam, kathaṃ tarhi tatsādhanāya prathamataḥ pravṛttiriti cet,",
  "SA11bsa054_u:9866": "īhā tu mohataḥ /",
  "SA11bsa054_u:9867": "īhā ceṣṭā punastatkāryārthitayā vyāpāraḥ mohāt /",
  "SA11bsa054_u:9868": "mamaiva tat kāryaṃ bhaviṣyatītyekatvādhyavasāyena sattvābhāve 'pi saṃvṛtyā māyāsvabhāvatayā /",
  "SA11bsa054_u:9869": "vastuto nirīhatvāt sarvadharmāṇāmanyatra pratītyasamutpādāt / taduktam-",
  "SA11bsa054_u:9870": "nirīhā vaśikāḥ śūnyā māyāvatpratyayodbhavāḥ /",
  "SA11bsa054_u:9871": "sarvadharmāstvayā nātha niḥsvabhāvāḥ prakāśitāḥ //",
  "SA11bsa054_u:9872": "iti / [catuḥ-2.22]",
  "SA11bsa054_u:9873": "tasmāt saṃvṛtereva kāryārthavyāpāraḥ /",
  "SA11bsa054_u:9874": "nanu ca moho nāma avidyāsvabhāvatayā sarvathaiva anupādeyaḥ /",
  "SA11bsa054_u:9875": "tat kathaṃ punastasyaiva svīkāraḥ ityata āha duḥkhetyādi-",
  "SA11bsa054_u:9876": "duḥkhavyupaśamārthaṃ tu kāryamoho na vāryate // Bca_9.77 //",
  "SA11bsa054_u:9877": "dvividho hi mohaḥ- saṃsārapravṛttihetuḥ tatpraśamahetuśca /",
  "SA11bsa054_u:9878": "tatra yaḥ saṃsāranidānam,",
  "SA11bsa054_u:9879": "sa prahātavya eva /",
  "SA11bsa054_u:9880": "anyastu yaḥ paraṃparayā duḥkhavyupaśamārthaṃ sarvasattvajātyādivyasananimittaṃ (Bcp 230)",
  "SA11bsa054_u:9881": "kāryamohaḥ kāryasya paramārthasatyalakṣaṇasyādhigamāya mohaḥ,",
  "SA11bsa054_u:9882": "sa punarna vāryate,",
  "SA11bsa054_u:9883": "na pratiṣidhyate /",
  "SA11bsa054_u:9884": "upādīyate eva,",
  "SA11bsa054_u:9885": "paramārthopayogitvāt /",
  "SA11bsa054_u:9886": "idamihādhikṛtam,",
  "SA11bsa054_u:9887": "tadapi kāryaṃ nātmasukhābhilāṣeṇa mahadbhirupādīyate,",
  "SA11bsa054_u:9888": "api tu sarvasattvānāmātyantikasarvaduḥkhavyupaśamārtham /",
  "SA11bsa054_u:9889": "tatra ca upeyabhūtaḥ paramārthādhigama eva /",
  "SA11bsa054_u:9890": "tasyāpyupāyabhūtaṃ [saṃvṛtisatyam] /",
  "SA11bsa054_u:9891": "saṃvṛtisatyamantareṇa paramārthānadhigamāt /",
  "SA11bsa054_u:9892": "iti duḥkhapraśamārthatā kāryamohasya /",
  "SA11bsa054_u:9893": "etat kāryārthamavicārataḥ [9.4] ityasmin prastāve pratipāditameva pūrvam /",
  "SA11bsa054_u:9894": "punarvipañcayitumuktam //",
  "SA11bsa054_u:9895": "syādetat- yathā duḥkhopaśamahetutvāt kāryamoho 'vidyāsvabhāvo 'bhyupagamyate,",
  "SA11bsa054_u:9896": "tathaiva ātmamoho 'pi taddhetutvādastu /",
  "SA11bsa054_u:9897": "tat kimātmā yatnena niṣidhyate?",
  "SA11bsa054_u:9898": "tatsadbhāve 'pi ātmabhāvanayā ahaṃkāraparikṣayāt bhaviṣyati saṃsāranivṛttiḥ /",
  "SA11bsa054_u:9899": "tataḥ kiṃ nairātmyabhāvanayetyatrāha duḥkhaheturityādi-",
  "SA11bsa054_u:9900": "duḥkhaheturahaṃkāra ātmamohāttu vardhate /",
  "SA11bsa054_u:9901": "yathā kāryamoho duḥkhopaśamahetuḥ,",
  "SA11bsa054_u:9902": "na tathā dvitīya ātmamohaḥ,",
  "SA11bsa054_u:9903": "tasmin sati ahaṃkārakṣayābhāvāt /",
  "SA11bsa054_u:9904": "ātmamohāttu anātmani ātmaviparyāsadarśanāt punarahaṃkāro vardhate,",
  "SA11bsa054_u:9905": "vṛddha upajāyate /",
  "SA11bsa054_u:9906": "kiṃbhūtaḥ? duḥkhahetuḥ duḥkhasya sāṃsārikasya triduḥkhatālakṣaṇasya hetuḥ kāraṇam /",
  "SA11bsa054_u:9907": "ahaṃkārakṣayācca duḥkhopaśama iṣyate /",
  "SA11bsa054_u:9908": "sati ca ātmadarśane kathamasau nivarteta?",
  "SA11bsa054_u:9909": "kāraṇe 'vikalasāmarthye kāryasya nivṛttyayogāt /",
  "SA11bsa054_u:9910": "tato duḥkhamapi na nivartate /",
  "SA11bsa054_u:9911": "tathāhi ātmānaṃ paśyataḥ saṃskṛteṣu skandhadhātvāyataneṣu ahamiti dṛḍhataramutpadyate snehaḥ /",
  "SA11bsa054_u:9912": "tatastadduḥkhapratīkārecchayā sukhābhilāṣo doṣān pracchādya tadarthitayā guṇādhyāropāt tatsādhaneṣu pravartate /",
  "SA11bsa054_u:9913": "svopakāriṇi vayamiti buddhirupajāyate /",
  "SA11bsa054_u:9914": "ahaṃ mameti ca darśanāt paripanthini vidveṣaḥ /",
  "SA11bsa054_u:9915": "tataḥ samastaduḥkhanidānaṃ sarva eva kleśopakleśā labdhaprasarāḥ pravartante /",
  "SA11bsa054_u:9916": "iti ātmamohapravartito duḥkhaheturahaṃkāro bhavati /",
  "SA11bsa054_u:9917": "taduktamācāryapādaiḥ-",
  "SA11bsa054_u:9918": "yaḥ paśyatyātmānaṃ tasyātrāhamiti śāśvatasnehaḥ /",
  "SA11bsa054_u:9919": "snehātsukheṣu tṛṣyati tṛṣṇā doṣāṃstiraskurute //",
  "SA11bsa054_u:9920": "guṇadarśī paritṛṣyan mameti tatsādhanānyupādatte /",
  "SA11bsa054_u:9921": "tenātmābhiniveśo yāvattāvattu saṃsāraḥ //",
  "SA11bsa054_u:9922": "ātmani sati parasaṃjñā svaparavibhāgātparigrahadveṣau /",
  "SA11bsa054_u:9923": "anayoḥ saṃpratibaddhāḥ sarve doṣāḥ prajāyante //",
  "SA11bsa054_u:9924": "iti //",
  "SA11bsa054_u:9925": "itthamātmasnehānnivartayitumaśakyo 'haṃkāraḥ /",
  "SA11bsa054_u:9926": "(Bcp 231)",
  "SA11bsa054_u:9927": "tato 'pi na nivartyaścet",
  "SA11bsa054_u:9928": "tato 'pi ātmadarśanādapi na nivartyo nivartayitumaśakyo 'haṃkāraśced yadi, tadā-",
  "SA11bsa054_u:9929": "varaṃ nairātmyabhāvanā // Bca_9.78 //",
  "SA11bsa054_u:9930": "nairātmyasya pudgalādivirahasya bhāvanā abhyāsaḥ /",
  "SA11bsa054_u:9931": "varamuttamam /",
  "SA11bsa054_u:9932": "ātmadarśanapravṛttāhaṃkāranivṛttihetutvāt /",
  "SA11bsa054_u:9933": "tāvatkālamastu,",
  "SA11bsa054_u:9934": "paścāt punariyamapi prahāsyate,",
  "SA11bsa054_u:9935": "upalambhadṛṣṭitvāditi bhāvaḥ /",
  "SA11bsa054_u:9936": "tathāhi tadbhāvanāprakarṣaparyantagamanāt sākṣānnairātmyadarśanāt virodhi satkāyadarśanaṃ nivartate /",
  "SA11bsa054_u:9937": "tannivṛttau ca ekasyānugāmino darśanābhāvāt pūrvāpararūpavikalasya kṣaṇamātrasya darśanam /",
  "SA11bsa054_u:9938": "tataḥ pūrvāparasamāropābhāvāt na anāgatasukhasādhanaṃ kiṃcidātmanaḥ paśyati /",
  "SA11bsa054_u:9939": "tato na tasya kvacidviṣaye rāgo jāyate,",
  "SA11bsa054_u:9940": "nāpi tatprativirodhini dveṣaḥ,",
  "SA11bsa054_u:9941": "āsaṅgābhāvādeva /",
  "SA11bsa054_u:9942": "nāpyakāriṇaṃ prati apakārasthānaṃ paśyati /",
  "SA11bsa054_u:9943": "yena yasmin kṛto 'pakāraḥ,",
  "SA11bsa054_u:9944": "tayordvayorapi dvitīyakṣaṇe 'bhāvāt /",
  "SA11bsa054_u:9945": "na ca anyena kṛte 'pakāre prekṣāvataḥ anyatra vairaniryātanamucitam,",
  "SA11bsa054_u:9946": "nāpi yasya kṛtastenāpi /",
  "SA11bsa054_u:9947": "evaṃ rāgādinivṛttau anye 'pi tatprabhavāḥ kleśopakleśā notpadyante /",
  "SA11bsa054_u:9948": "nāpi vastutaḥ kaścit kasyacidapakārī,",
  "SA11bsa054_u:9949": "idaṃ pratītya idamutpadyate iti pratītyasamutpādadarśanādvā /",
  "SA11bsa054_u:9950": "evaṃ hi pudgalaśūnyatāyāṃ satkāyadarśananivṛttau chinnamūlatvāt kleśā na samudācaranti /",
  "SA11bsa054_u:9951": "yathoktamāryatathāgataguhyasūtre-",
  "SA11bsa054_u:9952": "tadyathāpi nāma śāntamate vṛkṣasya mūlacchinnasya sarvaśākhāpatrapalāśaṃ śuṣyati,",
  "SA11bsa054_u:9953": "evameva śāntamate satkāyadṛṣṭipraśamāt sarvakleśā upaśāmyantīti //",
  "SA11bsa054_u:9954": "tasmādvaraṃ nairātmyabhāvanā //",
  "SA11bsa054_u:9955": "gatamidamānuṣaṅgikam /",
  "SA11bsa054_u:9956": "saṃprati punarahaṃkāraviṣayaṃ nirūpayitumupakramate /",
  "SA11bsa054_u:9957": "syādetatyadi nāma ātmā vicāreṇa kharaviṣāṇasadṛśatvānnāhaṃkārasya viṣayaḥ,",
  "SA11bsa054_u:9958": "tathāpi kāyāvayavī tadviṣayo bhaviṣyatītyatrāha kāyo neti-",
  "SA11bsa054_u:9959": "kāyo na pādau na jaṅghā norū kāyaḥ kaṭirna ca /",
  "SA11bsa054_u:9960": "nodaraṃ nāpyayaṃ pṛṣṭhaṃ noro bāhū na cāpi saḥ // Bca_9.79 //",
  "SA11bsa054_u:9961": "na hastau nāpyayaṃ pārśvau na kakṣau nāṃsalakṣaṇaḥ /",
  "SA11bsa054_u:9962": "na grīvā na śiraḥ kāyaḥ kāyo 'tra kataraḥ punaḥ // Bca_9.80 //",
  "SA11bsa054_u:9963": "kāyo 'pi vicāreṇaiko naiva kaścidastītyupadarśayati- tathā hi karacaraṇādayo bhāgā evaṃ paraṃ dṛśyante,",
  "SA11bsa054_u:9964": "na tvekaḥ kāyo nāma pratibhāsate /",
  "SA11bsa054_u:9965": "na ca teṣvanyatamaḥ kāyo yujyate /",
  "SA11bsa054_u:9966": "yataḥ kāyo na pādau,",
  "SA11bsa054_u:9967": "na caraṇau, na jaṅghā /",
  "SA11bsa054_u:9968": "jaṅghā ca kāyo na bhavati /",
  "SA11bsa054_u:9969": "norū jaṅghaikadeśaviśeṣau na kāyaḥ /",
  "SA11bsa054_u:9970": "kaṭirna ca, śroṇirapi naiva kāyaḥ /",
  "SA11bsa054_u:9971": "nodaram, jaṭharamapi kāyo na bhavati /",
  "SA11bsa054_u:9972": "nāpyayaṃ pṛṣṭham,",
  "SA11bsa054_u:9973": "ayaṃ kāyaḥ pṛṣṭhamapi naiva /",
  "SA11bsa054_u:9974": "noraḥ, noro vakṣo 'pi na kāyaḥ /",
  "SA11bsa054_u:9975": "bāhū na cāpi saḥ,",
  "SA11bsa054_u:9976": "sa kāyo bhujāvapi na bhavati /",
  "SA11bsa054_u:9977": "na hastau, karāvapi na kāyaḥ /",
  "SA11bsa054_u:9978": "nāpyayaṃ pārśvau, (Bcp 232)",
  "SA11bsa054_u:9979": "ayaṃ kāyaḥ pārśvāvapi na bhavati /",
  "SA11bsa054_u:9980": "na kakṣau, bhujamūle api na kāyaḥ /",
  "SA11bsa054_u:9981": "nāṃsalakṣaṇaḥ,",
  "SA11bsa054_u:9982": "nāpi skandhasvabhāvaḥ kāyaḥ /",
  "SA11bsa054_u:9983": "na grīvā, na kaṃdharā kāyaḥ /",
  "SA11bsa054_u:9984": "na śiraḥ kāyaḥ,",
  "SA11bsa054_u:9985": "mastako 'pi kāyo na bhavati /",
  "SA11bsa054_u:9986": "caraṇādīnāṃ vakṣyamāṇavicāreṇa paramāṇuśo 'pyanavasthānāt,",
  "SA11bsa054_u:9987": "karacaraṇādīnāmanyatamacchede kāyavināśena maraṇaprasaṅgāt,",
  "SA11bsa054_u:9988": "parābhyupagamābhāvācca naiṣu pratyekaṃ kāyātmatā /",
  "SA11bsa054_u:9989": "evaṃ yadā na pratyekamete kāyasvabhāvāḥ,",
  "SA11bsa054_u:9990": "etatsamudāyamātraṃ ca śarīram,",
  "SA11bsa054_u:9991": "tat kāyo 'tra kataraḥ punaḥ,",
  "SA11bsa054_u:9992": "atra eṣu pādādibhāgeṣu purovartiṣu śarīrakalpanānimitteṣu kataraḥ kāyo bhavatu?",
  "SA11bsa054_u:9993": "naiva kaścideko 'pi nirūpyamāṇaḥ kāyātmaka upalabhyate iti yāvat //",
  "SA11bsa054_u:9994": "athāpi syāt- naivamabhidhīyate pratyekaṃ karādayaḥ kāyaḥ,",
  "SA11bsa054_u:9995": "kiṃ tarhi sarvāvayavavyāpakatvādavayavinaḥ sarvāvayaveṣu vartate ityatrāha yadītyādi-",
  "SA11bsa054_u:9996": "yadi sarveṣu kāyo 'yamekadeśena vartate /",
  "SA11bsa054_u:9997": "sarvāvayaveṣu vartamāno 'yamekadeśena vartate,",
  "SA11bsa054_u:9998": "yugapat sarvātmanā vā?",
  "SA11bsa054_u:9999": "tatra yadi sarveṣu karacaraṇādiṣu avayaveṣu kāyo 'vayavī,",
  "SA11bsa054_u:10000": "ekadeśena vartate,",
  "SA11bsa054_u:10001": "kenacid bhāgena kaṃcidavayavaṃ vyāpnoti /",
  "SA11bsa054_u:10002": "na sarvātmanā sarvamityarthaḥ /",
  "SA11bsa054_u:10003": "tadā etanna vaktavyam /",
  "SA11bsa054_u:10004": "yataḥ yairekadeśairavayaveṣu vartate,",
  "SA11bsa054_u:10005": "teṣvapi kimekadeśeṣu aparaiḥ ekadeśena vartate,",
  "SA11bsa054_u:10006": "sarvātmanā veti vikalpo na nivartate /",
  "SA11bsa054_u:10007": "tatrāpi punarekadeśena vṛttikalpanāyāmanavasthānivṛttirna syāt /",
  "SA11bsa054_u:10008": "api ca /",
  "SA11bsa054_u:10009": "tasya avakāśābhāvādeva avayaveṣu na vṛttirityāha aṃśā ityādi-",
  "SA11bsa054_u:10010": "aṃśā aṃśeṣu vartante sa ca kutra svayaṃ sthitaḥ // Bca_9.81 //",
  "SA11bsa054_u:10011": "aṃśā bhāgāḥ aṃśeṣu svasvabhāgeṣu vartante vyavatiṣṭhante,",
  "SA11bsa054_u:10012": "svasvabhāgavyavasthitatvāt sarvabhāvānām /",
  "SA11bsa054_u:10013": "sa ca kutra svayaṃ sthitaḥ?",
  "SA11bsa054_u:10014": "svayaṃ punarasau kāyo 'vayavī kva nu nāma vyavasthitaḥ iti na vidmaḥ //",
  "SA11bsa054_u:10015": "atha dvitīyo vikalpaḥ,",
  "SA11bsa054_u:10016": "tatrāha sarvātmaneti-",
  "SA11bsa054_u:10017": "sarvātmanā cetsarvatra sthitaḥ kāyaḥ karādiṣu /",
  "SA11bsa054_u:10018": "kāyāstāvanta eva syuryāvantaste karādayaḥ // Bca_9.82 //",
  "SA11bsa054_u:10019": "sarvātmanāpi vṛttisaṃbhāvanāyām /",
  "SA11bsa054_u:10020": "avayaveṣu anavakāśatvāt sa ca kutra svayaṃ sthitaḥ iti prasaṅgo nādyāpi nivartate /",
  "SA11bsa054_u:10021": "tathāpi punaraparamucyate- sarvātmanā sarvabhāvena naikadeśena /",
  "SA11bsa054_u:10022": "sarvatra sarveṣu karādiṣvavayaveṣu /",
  "SA11bsa054_u:10023": "ādiśabdāccaraṇādiṣu sthitaḥ samavetaḥ kāyāvayavī cet yadi,",
  "SA11bsa054_u:10024": "tadā punarayaṃ doṣaḥ syādityāha- kāyā iti /",
  "SA11bsa054_u:10025": "kāyāvayavinaḥ tāvanta eva syuḥ,",
  "SA11bsa054_u:10026": "tatsaṃkhyāparicchinnā eva prāpnuyuḥ /",
  "SA11bsa054_u:10027": "kiyantaḥ? yāvantaste karādayaḥ,",
  "SA11bsa054_u:10028": "te karacaraṇādayo 'vayavāyāvantaḥ yatsaṃkhyāparicchinnāḥ,",
  "SA11bsa054_u:10029": "tatsamavetā avayavino 'pi tāvanta eva bhaveyuḥ /",
  "SA11bsa054_u:10030": "tasya niraṃśatayā sarvātmanā teṣu parisamāptatvāt /",
  "SA11bsa054_u:10031": "tadanekasaṃbandhādanekatvāt /",
  "SA11bsa054_u:10032": "nānyathā ekavṛttiḥ syāt /",
  "SA11bsa054_u:10033": "ayaṃ ca prasaṅgaḥ anekatra ekadeśena vṛttipakṣe 'pi yojayitavyaḥ /",
  "SA11bsa054_u:10034": "yathā raktāraktapihitāpihitakampādayo 'pi yathāyogaṃ vaktavyā iti //",
  "SA11bsa054_u:10035": "(Bcp 233)",
  "SA11bsa054_u:10036": "evaṃ pratyakṣādipramāṇasamadhigamyaḥ kāyo nāsti /",
  "SA11bsa054_u:10037": "bādhakaṃ punarasya anantaramuktamastīti prasādhitamityupadarśayannāha naivāntarityādi-",
  "SA11bsa054_u:10038": "naivāntarna bahiḥ kāyaḥ kathaṃ kāyaḥ karādiṣu /",
  "SA11bsa054_u:10039": "pūrvamantarvyāpārapuruṣapratiṣedhāt māṃsaśoṇitādīnāṃ vicāritatvāt naivāntarmadhye kāyaḥ /",
  "SA11bsa054_u:10040": "adhunā punaravayavinaḥ pratiṣedhāt na bahiḥ na bāhyaḥ pratyakṣādigocaraḥ kāyaḥ,",
  "SA11bsa054_u:10041": "iti kathaṃ kāyaḥ karādiṣu vyavasthāpyate?",
  "SA11bsa054_u:10042": "atha karādivyatirikto bhaviṣyatītyāha karādibhya ityādi-",
  "SA11bsa054_u:10043": "karādibhyaḥ pṛthaṅ nāsti kathaṃ nu khalu vidyate // Bca_9.83 //",
  "SA11bsa054_u:10044": "karādibhyo 'vayavebhyaḥ pṛthag bhinnaḥ upalabdhilakṣaṇaprāptaḥ kāyo nāsti,",
  "SA11bsa054_u:10045": "na pratibhāsate /",
  "SA11bsa054_u:10046": "karādaya eva hi kevalāḥ pratibhāsante /",
  "SA11bsa054_u:10047": "evaṃ yo na karādisvabhāvaḥ,",
  "SA11bsa054_u:10048": "nāpi tadādheyaḥ samaveto nāpyantargataḥ,",
  "SA11bsa054_u:10049": "na cāpi tadvayatiriktaḥ,",
  "SA11bsa054_u:10050": "sa kāyaḥ kathaṃ nu khalu vidyate?",
  "SA11bsa054_u:10051": "kathaṃ nviti kathaṃcidapi kāyamanupalabhamānaḥ tatsattvamasaṃbhāvayan pṛcchati- kathaṃ nu kena prakāreṇa /",
  "SA11bsa054_u:10052": "nviti vimarśe /",
  "SA11bsa054_u:10053": "vidyate, tatsattā vyavasthāpyate?",
  "SA11bsa054_u:10054": "yadā caivaṃ vicāreṇa kāyo vyavasthāpayitumaśakyaḥ,",
  "SA11bsa054_u:10055": "tadā asanneva vyavahartavya ityupasaṃharannāha tannāstītyādi-",
  "SA11bsa054_u:10056": "tannāsti kāyo mohāttu kāyabuddhiḥ karādiṣu /",
  "SA11bsa054_u:10057": "tannāsti kāya iti,",
  "SA11bsa054_u:10058": "yasmāduktavicāreṇa nopalabhyate,",
  "SA11bsa054_u:10059": "tasmādupalabdhilakṣaṇaprāpto 'nupalabhyamāno nāsti kāyaḥ yadi nāsti,",
  "SA11bsa054_u:10060": "kathaṃ tarhi karādiṣu kāyabuddhirityāha- mohāttu ityādi /",
  "SA11bsa054_u:10061": "mohādavidyāvaśāt tu punaḥ kāyabuddhiḥ karādiṣu ekadravyarahiteṣu,",
  "SA11bsa054_u:10062": "na tu paramārthataḥ /",
  "SA11bsa054_u:10063": "avadhāraṇe vā tuśabdaḥ /",
  "SA11bsa054_u:10064": "tathāhi anavarāgrasaṃsārapravṛttijanmaparaṃparāparicitamithyābhyāsavāsanāvaśāt yathāvasthitavastutattvapratipattāvapi tadviparītasamāropakalpanā upajāyate /",
  "SA11bsa054_u:10065": "tadupanibaddho 'yaṃ kāyādivyavahāro loke pravartate,",
  "SA11bsa054_u:10066": "na tu pāramārthika iti //",
  "SA11bsa054_u:10067": "kathamanyatra sā na bhavati ityatrāha saṃniveśeti-",
  "SA11bsa054_u:10068": "saṃniveśaviśeṣeṇa sthāṇau puruṣabuddhivat // Bca_9.84 //",
  "SA11bsa054_u:10069": "karacaraṇādisaṃniveśaḥ saṃsthānam,",
  "SA11bsa054_u:10070": "tadeva viśeṣo bheda itarasmāt,",
  "SA11bsa054_u:10071": "tena vibhramahetunā karādiṣveva,",
  "SA11bsa054_u:10072": "na sarvatra sā bhavati /",
  "SA11bsa054_u:10073": "pratiniyataviṣayā hi bhrāntaya iṣyante /",
  "SA11bsa054_u:10074": "kathamiva? sthāṇau puruṣabuddhivat /",
  "SA11bsa054_u:10075": "yathā sthāṇau puruṣasvabhāvarahite 'pi puruṣasādhāraṇordhvatādisaṃniveśaviśeṣamupalabdhavato dūrādavivecitaparaviśeṣasya kasyacit vibhramāt puruṣabuddhirupajāyate,",
  "SA11bsa054_u:10076": "tathā prakṛte 'pītyarthaḥ //",
  "SA11bsa054_u:10077": "syādetat- kathaṃ punaretadavasitaṃ mohāt kāyabuddhiḥ,",
  "SA11bsa054_u:10078": "na tu punarvastutaḥ ityatrāha yāvadityādi-",
  "SA11bsa054_u:10079": "yāvatpratyayasāmagrī tāvatkāyaḥ pumāniva /",
  "SA11bsa054_u:10080": "(Bcp 234)",
  "SA11bsa054_u:10081": "yāvat yāvatkālāvadhiparicchinnā pratyayānāṃ kāraṇānāṃ pṛthivyādiṣaḍdhātuṣaṭsparśāyatanāṣṭādaśamanopavicārātmakānāṃ karmāyattavṛttīnāṃ sāmagrī samavadhānam,",
  "SA11bsa054_u:10082": "tāvatkālāvadhireva kāyaḥ pumāniva /",
  "SA11bsa054_u:10083": "yathā puruṣasvabhāvavirahito 'pi paramārthataḥ parikalpitarūpatayā puruṣa iva pratibhāsate vyavahriyate /",
  "SA11bsa054_u:10084": "upalakṣaṇaṃ caitat /",
  "SA11bsa054_u:10085": "strī vetyapi draṣṭavyam /",
  "SA11bsa054_u:10086": "na pūrvaṃ kalalādyavasthāyāṃ na paścādvikalitatvād bhasmādyavasthāyāṃ nijasvabhāvābhāvāt /",
  "SA11bsa054_u:10087": "idamatrāpi sāmānyamityupadarśayannāha evamityādi-",
  "SA11bsa054_u:10088": "evaṃ karādau sā yāvattāvatkāyo 'tra dṛśyate // Bca_9.85 //",
  "SA11bsa054_u:10089": "yathā pratyayasāmagrīsadbhāve kāyaḥ pumāniva pratibhāsate,",
  "SA11bsa054_u:10090": "sadbhāvena pratibhāsate,",
  "SA11bsa054_u:10091": "evaṃ tathā karādau yāvat sā pratyayasāmagrī,",
  "SA11bsa054_u:10092": "tāvat kāyo 'tra karādau dṛśyate,",
  "SA11bsa054_u:10093": "kalpanāvaśāt pratibhāsate,",
  "SA11bsa054_u:10094": "na tu paramārthataḥ /",
  "SA11bsa054_u:10095": "tasmāt sāmagrīsākalye bhavati,",
  "SA11bsa054_u:10096": "tadabhāve ca na bhavati kāyabuddhiḥ /",
  "SA11bsa054_u:10097": "ato mohādeva karādiṣu kāyabuddhiriti niścitam /",
  "SA11bsa054_u:10098": "ayamatra samudāyārthaḥtattatpratyayasāmagrīsadbhāve tattadvastusvabhāvamantareṇāpi abhūtaṃ tattvamādarśayantī bhrāntivaśādasau kalpanā upajāyate /",
  "SA11bsa054_u:10099": "tadvaśāt saṃniveśaviśeṣeṣu strīpuruṣakāyādivyavahāraḥ pravartate /",
  "SA11bsa054_u:10100": "ata eva bhasmādyavasthāyāṃ sāmagrīvaikalyānnivartate /",
  "SA11bsa054_u:10101": "ato nāyaṃ kāyādivyavahāro vāstava iti vakṣyati / taduktam-",
  "SA11bsa054_u:10102": "kāyasvabhāvo vaktavyo yo 'vasthārahitaḥ sthitaḥ /",
  "SA11bsa054_u:10103": "kāyaścetpratimākāraḥ peśībhasmasu nāsti saḥ //",
  "SA11bsa054_u:10104": "sūkṣmabhāvena cettatra sthaulyaṃ tyaktvā vyavasthitaḥ /",
  "SA11bsa054_u:10105": "anirdeśyaḥ svataḥ prāptaḥ kāya ityucyate katham //",
  "SA11bsa054_u:10106": "iti /",
  "SA11bsa054_u:10107": "uktaṃ ca-",
  "SA11bsa054_u:10108": "hetutaḥ saṃbhavo yasya sthitirna pratyayairvinā /",
  "SA11bsa054_u:10109": "vigamaḥ pratyayābhāvāt so 'stītyavagataḥ katham //",
  "SA11bsa054_u:10110": "iti / [yuktiṣaṣṭikā-]",
  "SA11bsa054_u:10111": "kvacit pāṭhaḥ-",
  "SA11bsa054_u:10112": "yāvatpratyayasāmagrī tāvatkāṣṭhaṃ pumāniva //",
  "SA11bsa054_u:10113": "iti /",
  "SA11bsa054_u:10114": "tatredaṃ vyākhyeyam- yāvadviparyāsapratyayasāmagrī sthāṇau puruṣapratītiḥ,",
  "SA11bsa054_u:10115": "tāvat kāṣṭhaṃ sthāṇusvabhāvaṃ pumāniva pratīyate,",
  "SA11bsa054_u:10116": "na tadabhāve /",
  "SA11bsa054_u:10117": "evameva karādau yāvat sā pratyayasāmagrī,",
  "SA11bsa054_u:10118": "tāvat kāyo 'tra karādau dṛśyate, na paścāt /",
  "SA11bsa054_u:10119": "ato mohādeva kāyabuddhiriti niścayaḥ //",
  "SA11bsa054_u:10120": "nanu yadi nāma kāyo nāsti,",
  "SA11bsa054_u:10121": "karacaraṇādayaḥ punaravayavāḥ pratyakśopalabdhatvāt pratiṣeddhumaśakyāḥ ityāśaṅkaya karādayo 'pi parikalpitasvabhāvā evetyupadarśayitumāha evamaṅgulītyādi-",
  "SA11bsa054_u:10122": "(Bcp 235)",
  "SA11bsa054_u:10123": "evamaṅgulipuñjatvātpādo 'pi kataro bhavet /",
  "SA11bsa054_u:10124": "yathaiva vicāryamāṇaḥ kāyo nāsti,",
  "SA11bsa054_u:10125": "evaṃ karacaraṇādayo 'pi na santi /",
  "SA11bsa054_u:10126": "yataḥ aṅgulīnāṃ puñjaḥ samudāyaḥ /",
  "SA11bsa054_u:10127": "aṅgulīnāmityupalakṣaṇam /",
  "SA11bsa054_u:10128": "pārṣṇiprabhṛtīnāmapi draṣṭavyaḥ /",
  "SA11bsa054_u:10129": "tasya bhāvastattvam,",
  "SA11bsa054_u:10130": "tasmāt tatsvabhāvādityarthaḥ /",
  "SA11bsa054_u:10131": "pādo 'pi caraṇo 'pi kataro bhavet?",
  "SA11bsa054_u:10132": "tatsamudāyamantareṇa vicāryamāṇo naiva kaściditi bhāvaḥ /",
  "SA11bsa054_u:10133": "aṅgulipuñjo 'pi naikasvabhāva ityāha so 'pītyādi-",
  "SA11bsa054_u:10134": "so 'pi parvasamūhatvāt parvāpi svāṃśabhedataḥ // Bca_9.86 //",
  "SA11bsa054_u:10135": "so 'pi aṅgulipuñjo 'pi vicārato na vastusan /",
  "SA11bsa054_u:10136": "kutaḥ? parvasamūhatvāt,",
  "SA11bsa054_u:10137": "parvaṇāmaṅgulibhāgānāṃ samūhatvāt saṃghātatvāt kataro bhavediti prakṛtena saṃbandhaḥ /",
  "SA11bsa054_u:10138": "parvaṇāmapi pratyekamavastutvamityata āha- parvāpi na vastu /",
  "SA11bsa054_u:10139": "kasmāt? svāṃśabhedataḥ,",
  "SA11bsa054_u:10140": "svasya ātmanaḥ aṃśānāmavayavānāṃ bhedato 'pi vibhāgāt //",
  "SA11bsa054_u:10141": "aṃśā api tattvato na santītyāha-",
  "SA11bsa054_u:10142": "aṃśā apyaṇubhedena",
  "SA11bsa054_u:10143": "iti / aṃśāḥ parvabhāgāḥ api aṇubhedena paramāṇuśo vibhāgena bhidyamānatvāt kalpitā eva /",
  "SA11bsa054_u:10144": "aṇavo 'pi na pratyekaṃ paramārthasantaḥ ityāha-",
  "SA11bsa054_u:10145": "so 'pyaṇurdigvibhāgataḥ /",
  "SA11bsa054_u:10146": "diśāṃ pūrvāparadakṣiṇottarādharordhvasvabhāvānāṃ saṃbandhena vibhāgato nānātvāt /",
  "SA11bsa054_u:10147": "tadvibhāgabhedādbhidyamānasya paramāṇoḥ ṣaḍaṃśatā syāt /",
  "SA11bsa054_u:10148": "dikṣu vā vibhāgāḥ nānādigavasthitā nānārūpāṃśāḥ paramāṇoḥ,",
  "SA11bsa054_u:10149": "tato bhedena na tasya svabhāvo 'vatiṣṭhate //",
  "SA11bsa054_u:10150": "digbhāgabhedo yasyāsti tasyaikatvaṃ na yujyate /",
  "SA11bsa054_u:10151": "[viṃśakārikā-14]",
  "SA11bsa054_u:10152": "iti nyāyāt / tathāhi- pūrvāparādidigavasthitaparamāṇvabhimukhaṃ yat tat paramāṇormadhyavartino rūpam,",
  "SA11bsa054_u:10153": "tat kimekameva,",
  "SA11bsa054_u:10154": "aparāparaṃ vā?",
  "SA11bsa054_u:10155": "yadi ekameveti pakṣaḥ,",
  "SA11bsa054_u:10156": "tadā sarvaparamāṇūnāṃ parivāryāvasthitānāmekadeśatāprasaṅgaḥ /",
  "SA11bsa054_u:10157": "yataḥ pūrvādidigavasthitaparamāṇusamānadeśatāmantareṇa aparadigādyavasthitaparamāṇunā na prāgdeśāvasthitaparamāṇvabhimukharūpābhimukhaṃ syāt,",
  "SA11bsa054_u:10158": "anyathā rūpabhedaprasaṅgāt /",
  "SA11bsa054_u:10159": "tatsamānadeśatā ca na tatsvarūpāntarbhāvamantareṇa,",
  "SA11bsa054_u:10160": "tasyāpi pūrvadigavasthitasya paramāṇoraparaparamāṇunā sarvātmanā saṃbandhena tatsvarūpāntarbhāvāt paramāṇumātraṃ dravyaṃ syāt /",
  "SA11bsa054_u:10161": "tathā ca sati pracayarūpā bhūdharādayo na syuḥ /",
  "SA11bsa054_u:10162": "ato bhavanādīnāṃ pracayamicchatā dvitīya eva pakṣaḥ samabhyupeyaḥ /",
  "SA11bsa054_u:10163": "tadā ca ṣaḍbhiraparāpararūpeṇa yugapat saṃbandhāt ṣaḍbhāgo madhyaparamāṇuḥ syāt,",
  "SA11bsa054_u:10164": "tattaddeśāvasthitāparāparaparamāṇusaṃbandhena tatparamāṇurūpasya bhedāt /",
  "SA11bsa054_u:10165": "iti paramāṇurapi naikasvabhāvo yuktaḥ /",
  "SA11bsa054_u:10166": "yaduktamācāryapādaiḥ-",
  "SA11bsa054_u:10167": "(Bcp 236)",
  "SA11bsa054_u:10168": "ṣaṭkena yugapadyogātparamāṇoḥ ṣaḍaṃśatā /",
  "SA11bsa054_u:10169": "ṣaṇṇāṃ samānadeśatvāt piṇḍaḥ syādvāṇumātrakaḥ //",
  "SA11bsa054_u:10170": "iti / [viṃśakārikā-12]",
  "SA11bsa054_u:10171": "te 'pi punaraṇīyāṃso bhāgāḥ tathaiva nirūpyamāṇāḥ nirātmatayā nabhaḥsvabhāvatāṃ pratipadyante ityāha digvibhāgo 'pītyādi-",
  "SA11bsa054_u:10172": "digvibhāgo niraṃśatvādākāśaṃ tena nāstyaṇuḥ // Bca_9.87 //",
  "SA11bsa054_u:10173": "digvibhāgo 'pi digbhedena paramāṇorvibhāgo 'pi pūrvavat ṣaḍaṃśatayā bhidyamānaḥ kataro bhavet?",
  "SA11bsa054_u:10174": "na kiṃcidvastu syāt /",
  "SA11bsa054_u:10175": "etat sarvatra pūrveṣu yojanīyam /",
  "SA11bsa054_u:10176": "kutaḥ? anaṃśatvāt /",
  "SA11bsa054_u:10177": "ato 'bhinikṛṣyamāṇo niḥsvabhāvatayā ākāśaṃ śūnyameva /",
  "SA11bsa054_u:10178": "tena kāraṇena nāstyaṇuḥ,",
  "SA11bsa054_u:10179": "na vidyate paramāṇuriti /",
  "SA11bsa054_u:10180": "evaṃ karādayo 'pi vicārato niḥsvabhāvā draṣṭavyā iti /",
  "SA11bsa054_u:10181": "tataḥ kāyo 'pi na paramārthataḥ kaścidasti,",
  "SA11bsa054_u:10182": "ekānekasvabhāvaviyogasya pratipādanāt /",
  "SA11bsa054_u:10183": "itthaṃ na keśādayaḥ,",
  "SA11bsa054_u:10184": "na cātmā,",
  "SA11bsa054_u:10185": "nāpi cittam,",
  "SA11bsa054_u:10186": "na ca kāyaḥ ahaṃkārasya viṣayo vastutaḥ /",
  "SA11bsa054_u:10187": "tasmādavidyāsamutthāpitātmatayā ātmādisattvamantareṇāpi pravartamāno 'yamahamiti pratyayo nirviṣaya eva samutpadyate /",
  "SA11bsa054_u:10188": "tena yaduktam-",
  "SA11bsa054_u:10189": "ahameva na kiṃciccedbhayaṃ kasya bhaviṣyati /",
  "SA11bsa054_u:10190": "iti, tat samarthitam /",
  "SA11bsa054_u:10191": "sarveṇa caitena kāyasmṛtyupasthānamupadarśitaṃ bhavati /",
  "SA11bsa054_u:10192": "yaduktaṃ dharmasaṃgītisūtre-",
  "SA11bsa054_u:10193_0": "punaraparaṃ kulaputra bodhisattva evaṃ kāyasmṛtimupasthāpayati- ayaṃ kāyaḥ pādapādāṅulijaṅghorutrikodaranābhīpṛṣṭhavaṃśahṛdayapārśvapārśukāhastakalācībāhvaṅgagrīvāhanulalāṭaśiraḥkapālamātrasamūhaḥ",
  "SA11bsa054_u:10193_1": "karmabhavakārakopacitaḥ nānākleśopakleśasaṃkalpavikalpaśatasahasrāṇāmāvāsaḥ /",
  "SA11bsa054_u:10194_0": "bahūni cātra dravyāṇi samavahitāni yaduta keśaromanakhadantāsthicarmapiśitavapāsnāyumedovasālasikāyakṛnmūtrapurīṣāmāśayapakkāśayarudhirakheṭapittapūyasiṃghāṇakamastiṣkamastakaluṅgāni /",
  "SA11bsa054_u:10195": "evaṃ bahudravyasamūhaḥ /",
  "SA11bsa054_u:10196": "tat ko 'tra kāyaḥ?",
  "SA11bsa054_u:10197": "tasya pratyavekṣamāṇasya evaṃ bhavati- ākāśasamo 'yaṃ kāyaḥ /",
  "SA11bsa054_u:10198": "sa ākāśavat kāye smṛtimupasthāpayati /",
  "SA11bsa054_u:10199": "sarvametadākāśamiti paśyati /",
  "SA11bsa054_u:10200": "tasya kāyaparijñānahetorna bhūyaḥ kvacit smṛtiḥ prasarati,",
  "SA11bsa054_u:10201": "na visarati,",
  "SA11bsa054_u:10202": "na pratisaratīti //",
  "SA11bsa054_u:10203": "punaruktam-",
  "SA11bsa054_u:10204": "ayaṃ kāyo na pūrvāntādāgato nāparānte saṃkrānto na pūrvāntāparāntāvasthito 'nyatrāsadviparyāsasaṃbhūtaḥ kārakavedakarahito nādyantamadhye pratiṣṭhitamūlaḥ,",
  "SA11bsa054_u:10205": "asvāmiko 'mamo 'parigrahaḥ /",
  "SA11bsa054_u:10206": "āgantukairvyavahārairvyavahriyate kāya iti deha iti bhoga iti āśraya iti kuṇapa iti āyatanamiti /",
  "SA11bsa054_u:10207": "asārako 'yaṃ kāyaḥ mātāpitṛśukraśoṇitasaṃbhūtaḥ aśucipūtidurgandhisvabhāvaḥ (Bcp 237)",
  "SA11bsa054_u:10208": "rāgadoṣamohaviṣādataskarākulaḥ nityaṃ śatanapatanabhedanavikiraṇaviṃdhvaṃsanadharmā nānāvyādhiśatasahasranīḍa iti //",
  "SA11bsa054_u:10209": "evaṃ yadā vicāryamāṇo vastutaḥ śūnyasvabhāvatayā ākāśasaṃkāśaḥ sarvathā kāyaḥ,",
  "SA11bsa054_u:10210": "tadā mithyaiva vastutattvamāropya rāgādikamutpādayantaḥ saṃsāramupabṛṃhayanti bālāḥ ityāhaevamityādi-",
  "SA11bsa054_u:10211": "evaṃ svapnopame rūpe ko rajyeta vicārakaḥ /",
  "SA11bsa054_u:10212": "evamityuktakrameṇa svapnopame svapnopalabdhe iva rūpe 'saumanasyasthānīye ko rajyeta,",
  "SA11bsa054_u:10213": "ka āsajyeta?",
  "SA11bsa054_u:10214": "asya ca upalakṣaṇatvāt ko dviṣyāt,",
  "SA11bsa054_u:10215": "ko muhyet,",
  "SA11bsa054_u:10216": "ityapi veditavyam /",
  "SA11bsa054_u:10217": "tadyathā- saumanasyasthānīyāni cakṣuṣā rūpāṇi dṛṣṭvā rāgo jāyate /",
  "SA11bsa054_u:10218": "daurmanasyasthānīyāni cakṣuṣā rūpāṇi dṛṣṭvā dveṣo jāyate /",
  "SA11bsa054_u:10219": "upekṣāsthānīyāni cakṣuṣā rūpāṇi dṛṣṭvā moho jāyate iti /",
  "SA11bsa054_u:10220": "yadetanmanopratikūleṣu rūpeṣvanunītaṃ carati,",
  "SA11bsa054_u:10221": "tenāsya rāga utpadyate /",
  "SA11bsa054_u:10222": "pratikūleṣu rūpeṣu pratihataṃ carati,",
  "SA11bsa054_u:10223": "tenāsya dveṣa utpadyate /",
  "SA11bsa054_u:10224": "naivānukūleṣu na pratikūleṣu saṃmūḍhaṃ carati,",
  "SA11bsa054_u:10225": "tenāsya moha utpadyate /",
  "SA11bsa054_u:10226": "evaṃ śabdādiṣu trividhamālambanamanubhavati pūrvavat /",
  "SA11bsa054_u:10227": "tatra yaḥ paṇḍitajātīyaḥ,",
  "SA11bsa054_u:10228": "iti hi atyantayā cakṣurāyatanaṃ śūnyaṃ cakṣurāyatanasvabhāvena tat pūrvāntato 'pi nopalabhyate,",
  "SA11bsa054_u:10229": "aparāntato 'pi nopalabhyate,",
  "SA11bsa054_u:10230": "madhyato nopalabhyate svabhāvarahitatvāt /",
  "SA11bsa054_u:10231": "evamanyeṣu śrotrādiṣu vaktavyam /",
  "SA11bsa054_u:10232": "evamatyantatayā rūpāyatanaṃ rūpāyatanaṃ rūpāyatanasvabhāvenetyādi pūrvavat /",
  "SA11bsa054_u:10233": "evaṃ śabdādiṣu vācyam //",
  "SA11bsa054_u:10234": "iti hi māyopamānīndriyāṇi svapnopamān viṣayān paśyati,",
  "SA11bsa054_u:10235": "tasya kathaṃ rāgādikamutpadyate?",
  "SA11bsa054_u:10236": "ata evāha- vicāraka iti /",
  "SA11bsa054_u:10237": "vicārako vicakśaṇaḥ /",
  "SA11bsa054_u:10238": "evametadyathābhūtaṃ samyak prajñayā paśyan ko rajyeta dveṣṭi muhyati vā?",
  "SA11bsa054_u:10239": "atra ca svapnopalabdhajanapadakalyāṇīprabhṛti bhagavatoktaṃ nidarśanamupadarśitavyam /",
  "SA11bsa054_u:10240": "kāyābhāve ca strāyādikalpanayāpi rāgo na yukta ityāha kāyaścetyādi-",
  "SA11bsa054_u:10241": "kāyaścaivaṃ yadā nāsti tadā kā strī pumāṃśca kaḥ // Bca_9.88 //",
  "SA11bsa054_u:10242": "hetusamuccye cakāraḥ /",
  "SA11bsa054_u:10243": "yasmāt stryādikalpanayā rāgo na bhavati /",
  "SA11bsa054_u:10244": "kāyo yadā evamuditanayena nāsti,",
  "SA11bsa054_u:10245": "niḥsvabhāvaḥ,",
  "SA11bsa054_u:10246": "tadā kāyābhāvāt kā strī kāminī yasyāḥ kamanīyatayā puruṣe rāgo bhavet?",
  "SA11bsa054_u:10247": "kaśca pumān kāmukaḥ yasya rañjanīyatayā striyāṃ rāgo bhavet?",
  "SA11bsa054_u:10248": "strī hi svātmani strīti saṃkalpya bahirdhā puruṣe puruṣa iti rāgaṃ janayati /",
  "SA11bsa054_u:10249": "evaṃ puruṣo 'pi svātmani puruṣa iti saṃkalpya bahirdhā striyāṃ strīti rāgaṃ janayati /",
  "SA11bsa054_u:10250": "kāyābhāve tu striyāṃ strīti na saṃvidyate,",
  "SA11bsa054_u:10251": "puruṣe puruṣo na saṃvidyate /",
  "SA11bsa054_u:10252": "yacca svabhāvena na saṃvidyate,",
  "SA11bsa054_u:10253": "na tat strī na puruṣa iti /",
  "SA11bsa054_u:10254": "tasmādasati kāye stryādikalpanākṛto 'pi na yujyate rāgaḥ /",
  "SA11bsa054_u:10255": "tatkasya hetoḥ?",
  "SA11bsa054_u:10256": "manyanāpagatā hi sarvadharmā iti /",
  "SA11bsa054_u:10257": "yathāpradhānamayaṃ nirdeśaḥ /",
  "SA11bsa054_u:10258": "evameva strakcandanādayo 'pi svabhāvarahitā veditavyāḥ /",
  "SA11bsa054_u:10259": "tathā dveṣamohaviṣayā apīti /",
  "SA11bsa054_u:10260": "uktaṃ caitadbhagavatā pitāputrasamāgame-",
  "SA11bsa054_u:10261": "(Bcp 238)",
  "SA11bsa054_u:10262": "ṣaḍdhāturayaṃ mahārāja puruṣaḥ,",
  "SA11bsa054_u:10263": "ṣaṭsparśāyatanaḥ,",
  "SA11bsa054_u:10264": "aṣṭādaśamanopavicāraḥ /",
  "SA11bsa054_u:10265": "ṣaḍdhāturayaṃ mahārāja puruṣa iti khalu punaretad yuktam /",
  "SA11bsa054_u:10266": "kiṃ caitat pratītya kam?",
  "SA11bsa054_u:10267": "ṣaḍime mahārāja dhātavaḥ /",
  "SA11bsa054_u:10268": "katame ṣaṭ? tadyathā- pṛthvīdhātuḥ,",
  "SA11bsa054_u:10269": "abdhātuḥ,",
  "SA11bsa054_u:10270": "tejodhātuḥ,",
  "SA11bsa054_u:10271": "vāyudhātuḥ,",
  "SA11bsa054_u:10272": "ākāśadhātuḥ,",
  "SA11bsa054_u:10273": "vijñānadhātuśca /",
  "SA11bsa054_u:10274": "ime mahārāja ṣaḍ dhātavaḥ /",
  "SA11bsa054_u:10275": "yāvat ṣaḍimāni mahārāja sparśāyatanāni /",
  "SA11bsa054_u:10276": "katamāni ṣaṭ?",
  "SA11bsa054_u:10277": "cakṣuḥsparśāyatanaṃ rūpāṇāṃ darśanāya yāvanmanaḥsparśāyatanaṃ dharmāṇāṃ vijñānāya /",
  "SA11bsa054_u:10278": "imāni mahārāja ṣaṭ sparśāyatanāni /",
  "SA11bsa054_u:10279": "peyālaṃ /",
  "SA11bsa054_u:10280": "aṣṭādaśa ime mahārāja manaupacārāḥ /",
  "SA11bsa054_u:10281": "katame aṣṭādaśa?",
  "SA11bsa054_u:10282": "iha puruṣaḥ cakṣuṣā rūpāṇi dṛṣṭvā saumanasyadaurmanasyopekṣāsthānīyāni rūpāṇyupavicarati /",
  "SA11bsa054_u:10283": "evaṃ śrotrādiṣu vācyam /",
  "SA11bsa054_u:10284": "tena pratyekamindriyaṣaṭkena saumanasyāditrayabhedādaṣṭādaśa manaupavicārā bhavanti /",
  "SA11bsa054_u:10285": "peyālaṃ /",
  "SA11bsa054_u:10286": "katamaśca mahārāja ādhyātmikaḥ pṛthvīdhātuḥ?",
  "SA11bsa054_u:10287": "yat kiṃcidasmin kāye 'dhyātmaṃ kakkhaṭatvaṃ kharagatamupāttam /",
  "SA11bsa054_u:10288": "tat punaḥ katamat?",
  "SA11bsa054_u:10289": "tadyathā- keśā romāṇi nakhā dantā ityādi /",
  "SA11bsa054_u:10290": "katamaśca mahārāja bāhyaḥ pṛthvīdhātuḥ?",
  "SA11bsa054_u:10291": "yat kiṃcid bāhyaṃ kakkhaṭatvaṃ kharagatamupāttam /",
  "SA11bsa054_u:10292": "ayamucyate bāhyaḥ pṛthvīdhātuḥ /",
  "SA11bsa054_u:10293": "tatra mahārāja ādhyātmikaḥ pṛthvīdhātuḥ utpadyamāno na kutaścidāgacchati,",
  "SA11bsa054_u:10294": "nirudhyamāno na kvacit saṃnicayaṃ gacchati /",
  "SA11bsa054_u:10295": "bhavati mahārāja samayo 'yaṃ yat strī adhyātmaṃ [ahaṃ] strīti kalpayati /",
  "SA11bsa054_u:10296": "sā adhyātmamahaṃ strīti kalpayitvā bahirdhā puruṣaṃ puruṣa iti kalpayati /",
  "SA11bsa054_u:10297": "sā bahirdhā puruṣaṃ puruṣa iti kalpayitvā saṃraktā satī bahirdhā puruṣeṇa sārdhaṃ saṃyogamākāṅkṣate /",
  "SA11bsa054_u:10298": "puruṣo 'pi adhyātmaṃ puruṣo 'smīti kalpayatīti purvavat /",
  "SA11bsa054_u:10299": "tayoḥ saṃyogākāṅkṣāyāṃ saṃyogo bhavati /",
  "SA11bsa054_u:10300": "saṃyogapratyayāt kalalaṃ jāyate /",
  "SA11bsa054_u:10301": "tatra mahārāja yaśca saṃkalpyate,",
  "SA11bsa054_u:10302": "yaśca saṃkalpayitā,",
  "SA11bsa054_u:10303": "ubhayametanna saṃvidyate /",
  "SA11bsa054_u:10304": "striyāṃ strī na saṃvidyate /",
  "SA11bsa054_u:10305": "puruṣe puruṣo na saṃvidyate /",
  "SA11bsa054_u:10306": "iti hi asannasadbhūtaḥ saṃkalpo jāyate /",
  "SA11bsa054_u:10307": "so 'pi saṃkalpaḥ sadbhāvena na saṃvidyate /",
  "SA11bsa054_u:10308": "yathā saṃkalpaḥ,",
  "SA11bsa054_u:10309": "tathā saṃyogo 'pi /",
  "SA11bsa054_u:10310": "kalalamapi svabhāvena na saṃvidyate /",
  "SA11bsa054_u:10311": "yacca svabhāvato na saṃvidyate,",
  "SA11bsa054_u:10312": "tat kathaṃ kakkhaṭatvaṃ janayiṣyati?",
  "SA11bsa054_u:10313": "iti hi mahārāja saṃkalpaṃ jñātvā kakkhaṭatvaṃ veditavyaṃ yathā kakkhaṭatvamutpadyamānaṃ na kutaścidāgacchatīti /",
  "SA11bsa054_u:10314": "bhavati mahāraja samayaḥ,",
  "SA11bsa054_u:10315": "yadayaṃ kāyaḥ śmaśānaparyavasāno bhavati /",
  "SA11bsa054_u:10316": "tasya tat kakkhaṭatvaṃ saṃklidyamānaṃ saṃnirudhyamānaṃ na pūrvāṃ diśaṃ gacchati,",
  "SA11bsa054_u:10317": "na dakṣiṇām,",
  "SA11bsa054_u:10318": "na paścimām,",
  "SA11bsa054_u:10319": "nottarām,",
  "SA11bsa054_u:10320": "nordhvam,",
  "SA11bsa054_u:10321": "nādhaḥ,",
  "SA11bsa054_u:10322": "nānuvidiśaṃ gacchati",
  "SA11bsa054_u:10323": "/ evaṃ mahārāja ādhyātmikaḥ pṛthivīdhāturdraṣṭavyaḥ /",
  "SA11bsa054_u:10324": "peyālaṃ /",
  "SA11bsa054_u:10325": "tatra mahārāja pṛthivīdhātorutpādo 'pi śūnyaḥ,",
  "SA11bsa054_u:10326": "vyayo 'pi śūnyaḥ,",
  "SA11bsa054_u:10327": "utpanno 'pi pṛthivīdhātuḥ svabhāvaśūnyaḥ /",
  "SA11bsa054_u:10328": "iti hi mahārāja pṛthivīdhātuḥ pṛthivīdhātutvena nopalabhyate,",
  "SA11bsa054_u:10329": "anyatra vyavahārāt /",
  "SA11bsa054_u:10330": "so 'pi vyavahāro na strī na puruṣaḥ /",
  "SA11bsa054_u:10331": "evaṃ mahārāja yathābhūtaṃ samyak prajñayā draṣṭavyamiti /",
  "SA11bsa054_u:10332": "tena kā manyanā?",
  "SA11bsa054_u:10333": "manyanā māragocaraḥ /",
  "SA11bsa054_u:10334": "tat kasya hetoḥ?",
  "SA11bsa054_u:10335": "manyanāpagatā hi sarvadharmāḥ // iti //",
  "SA11bsa054_u:10336": "evaṃ kāyasmṛtyupasthānaṃ pratipādya vedanāsmṛtyupasthānamupadarśayituṃ vedanāṃ vicārayannāha yadyastītyādi-",
  "SA11bsa054_u:10337": "(Bcp 239)",
  "SA11bsa054_u:10338": "yadyasti duḥkhaṃ tattvena prahṛṣṭān kiṃ na vādhate /",
  "SA11bsa054_u:10339": "śokādyārtāya mṛṣṭādi sukhaṃ cetkiṃ na rocate // Bca_9.89 //",
  "SA11bsa054_u:10340": "trividhā hi vedanāsukhā vedanā,",
  "SA11bsa054_u:10341": "duḥkhā vedanā,",
  "SA11bsa054_u:10342": "aduḥkhāsukhā ceti /",
  "SA11bsa054_u:10343": "tatra rūpavadvedanāpi nāsti paramārthataḥ /",
  "SA11bsa054_u:10344": "kathamiti cet /",
  "SA11bsa054_u:10345": "yadyasti duḥkham,",
  "SA11bsa054_u:10346": "asātaṃ veditam /",
  "SA11bsa054_u:10347": "tattvena paramārthataḥ /",
  "SA11bsa054_u:10348": "tadā prahṛṣṭān kiṃ na bādhate,",
  "SA11bsa054_u:10349": "saṃtoṣayuktān kiṃ na duḥkhayati?",
  "SA11bsa054_u:10350": "sukhamapi yadyasti tattvena,",
  "SA11bsa054_u:10351": "tadā śokādyārtāya /",
  "SA11bsa054_u:10352": "ādiśabdāt kāmabhayonmādārtāya /",
  "SA11bsa054_u:10353": "mṛṣṭādi sukhaṃ cet,",
  "SA11bsa054_u:10354": "mṛṣṭādi surasamāhārapānādi /",
  "SA11bsa054_u:10355": "ādiśabdāt strakūcandanādi sukhaṃ sukhahetutvāt /",
  "SA11bsa054_u:10356": "sukhaṃ cedyadi,",
  "SA11bsa054_u:10357": "kiṃ na rocate?",
  "SA11bsa054_u:10358": "na hi vastu satsvabhāvaṃ kadācidapi nivartitumutsahate /",
  "SA11bsa054_u:10359": "tasmāt kalpanopasthāpitameva sukhaduḥkhaṃ vedanīyamiti //",
  "SA11bsa054_u:10360": "yaduktaṃ prahṛṣṭān kiṃ na bādhate iti,",
  "SA11bsa054_u:10361": "tatra parasya samādhānamāha balīyasetyādi-",
  "SA11bsa054_u:10362": "balīyasābhibhūtatvādyadi tannānubhūyate /",
  "SA11bsa054_u:10363": "na hi prahṛṣṭāvasthāyāṃ sarvathaiva duḥkhamasat /",
  "SA11bsa054_u:10364": "kiṃ tarhi samudbhūtavartinā sukhena tiraskṛtatvāt vidyamānamapi nānubhūyate,",
  "SA11bsa054_u:10365": "balīyasā atibalavatā sukhena abhibhūtatvādupahatatvāt /",
  "SA11bsa054_u:10366": "sadapi yadi tadduḥkhaṃ nānubhūyate na vedyate ityucyate,",
  "SA11bsa054_u:10367": "tadā na yuktametadityāha vedanātvamityādi-",
  "SA11bsa054_u:10368": "vedanātvaṃ kathaṃ tasya yasya nānubhavātmatā // Bca_9.90 //",
  "SA11bsa054_u:10369": "vedanātvaṃ vedanāsvabhāvatvaṃ kathaṃ kena prakāreṇa tasyāvyaktasya sukhasya yasya nānubhavātmatā nānubhūyamānasvabhāvatā /",
  "SA11bsa054_u:10370": "vedyate iti hi vedanocyate,",
  "SA11bsa054_u:10371": "vedanānubhava iti vacanāt /",
  "SA11bsa054_u:10372": "yadi ca avedyamānāpi vedanā syāt,",
  "SA11bsa054_u:10373": "tadā na kiṃcinna vedanā syādityatiprasaṅgaḥ //",
  "SA11bsa054_u:10374": "athāpi syāt- na sarvathā nānubhūyate,",
  "SA11bsa054_u:10375": "kiṃ tu sūkṣmatayā anubhūtamapi ananubhūtakalpamityatrāha astītyādi-",
  "SA11bsa054_u:10376": "asti sūkṣmatayā duḥkhaṃ sthaulyaṃ tasya hṛtaṃ nanu /",
  "SA11bsa054_u:10377": "tuṣṭimātrāparā cetsyāttasmāt sāpyasya sūkṣmatā // Bca_9.91 //",
  "SA11bsa054_u:10378": "asti vidyate sūkṣmatayā anupalakśyamāṇatayā duḥkham,",
  "SA11bsa054_u:10379": "tarhi balīyasā sukhena kiṃ kṛtamasya?",
  "SA11bsa054_u:10380": "sthaulyameva hṛtaṃ nanu,",
  "SA11bsa054_u:10381": "prahṛṣṭāvasthāyāṃ pravṛttena balavatā sukhena sthaulyaṃ prābalyamasya duḥkhasya hatamabhibhūtam /",
  "SA11bsa054_u:10382": "nanu, nanviti parasya saṃbodhane /",
  "SA11bsa054_u:10383": "iti mataṃ bho tava,",
  "SA11bsa054_u:10384": "na hi sūkṣmatā nāma duḥkhasya sātānubhavakāle kācidupalabhyate /",
  "SA11bsa054_u:10385": "tat kathaṃ sūkṣmatā tasyeti vaktavyam /",
  "SA11bsa054_u:10386": "atha tuṣṭimātrā aparā tasmādeva udbhūtavṛtteḥ sukhāt,",
  "SA11bsa054_u:10387": "aparā tuṣṭimātrā dvitīyā sukhamātrā alpīyasī sukhakaṇikā syāt,",
  "SA11bsa054_u:10388": "duḥkhasya sūkṣmatā bhavet,",
  "SA11bsa054_u:10389": "ced yadi abhipretam,",
  "SA11bsa054_u:10390": "nanu sāpyasya sūkṣmatā sāpi tuṣṭimātrā aparā,",
  "SA11bsa054_u:10391": "asya sukhasyaiva sūkṣmatā,",
  "SA11bsa054_u:10392": "na tu duḥkhasya,",
  "SA11bsa054_u:10393": "tuṣṭeḥ sukhajātitvāt /",
  "SA11bsa054_u:10394": "iti duḥkhasya sūkṣmatā avedyasvabhāvā sukhānubhavakāle nāstyeveti niścitam //",
  "SA11bsa054_u:10395": "syādetat- na duḥkhaṃ kālpanikatayā kādācitkam,",
  "SA11bsa054_u:10396": "kiṃ tarhi kāraṇavaikalyāt kadācinnopalabhyate ityatrāha viruddhetyādi-",
  "SA11bsa054_u:10397": "(Bcp 240)",
  "SA11bsa054_u:10398": "viruddhapratyayotpattau duḥkhasyānudayo yadi /",
  "SA11bsa054_u:10399": "duḥkhena viruddhasya sukhasya yaḥ pratyayo hetuḥ sparśaḥ,",
  "SA11bsa054_u:10400": "tasyotpattau ābhimukhye sati /",
  "SA11bsa054_u:10401": "atha vā /",
  "SA11bsa054_u:10402": "viruddhasya pratyayasya sukhahetorutpattau janmani,",
  "SA11bsa054_u:10403": "viruddhaḥ pratyayo 'syeti vā /",
  "SA11bsa054_u:10404": "duḥkhenetyapekṣāyāmapi gamakatvādbhavati samāsaḥ /",
  "SA11bsa054_u:10405": "tasyotpattau satyāṃ prahṛṣṭāvasthāyāṃ hetuvaikalyāt duḥkhasyānudayo duḥkhasyānutpattiśceducyate, tadā-",
  "SA11bsa054_u:10406": "kalpanābhiniveśo hi vedanetyāgataṃ nanu // Bca_9.92 //",
  "SA11bsa054_u:10407": "nanu yadeva asmābhirabhihitaṃ tadeva sāṃpratamāgatamāyātam /",
  "SA11bsa054_u:10408": "kiṃ tat? kalpanayā abhiniveśaḥ,",
  "SA11bsa054_u:10409": "kalpanayā kṛto yo 'bhiniveśaḥ,",
  "SA11bsa054_u:10410": "hiravadhāraṇe /",
  "SA11bsa054_u:10411": "sa eva vedanā sukhā duḥkhā taditarā vā /",
  "SA11bsa054_u:10412": "nānyat vāstavaṃ sukhādyasukhādiheturvāsti, iti /",
  "SA11bsa054_u:10413": "tathāhi nijasvabhāvarahitamapi yat sukhasādhanatvena parikalpitam,",
  "SA11bsa054_u:10414": "tadabhiniveśātsukhaṃ veditamutpadyate,",
  "SA11bsa054_u:10415": "itarasmāditarat /",
  "SA11bsa054_u:10416": "kathamanyathā yadeva anyasya duḥkhasādhanam,",
  "SA11bsa054_u:10417": "tadeva aparasya kasyacit sukhasādhanaṃ syāt?",
  "SA11bsa054_u:10418": "tasyaivaikasya yasya śabdaśravaṇādapi duḥkhamāsīt,",
  "SA11bsa054_u:10419": "punaḥ kālāntareṇa tasya darśanāt prītirupajāyate /",
  "SA11bsa054_u:10420": "tasmāt kālpanikameva sukhādikaṃ tatsādhanaṃ vā,",
  "SA11bsa054_u:10421": "na vāstavam / āha ca-",
  "SA11bsa054_u:10422": "ahirmayūrasya sukhāya jāyate viṣaṃ viṣābhyāsavato rasāyanam /",
  "SA11bsa054_u:10423": "bhavanti cānandaviśeṣahetavo mukhaṃ tudantaḥ karabhasya kaṇṭakāḥ //",
  "SA11bsa054_u:10424": "iti /",
  "SA11bsa054_u:10425": "vedanā abhiniveśasvabhāvatvādeva ca vicāreṇa nivartayituṃ śakyate ityāha ata evetyādi-",
  "SA11bsa054_u:10426": "ata eva vicāro 'yaṃ pratipakṣo 'sya bhāvyate /",
  "SA11bsa054_u:10427": "ata eveti / yata eva abhiniveśasvabhāvā vedanā,",
  "SA11bsa054_u:10428": "ata eva vicāro 'yaṃ vimarśo 'yaṃ pratipakṣo virodhī,",
  "SA11bsa054_u:10429": "nirākṛtikāraṇatvāt asyābhiniveśasya sukhādirūpasya bhāvyate vicintyate /",
  "SA11bsa054_u:10430": "tatsādhanābhāve tadabhiniveśābhāvāt /",
  "SA11bsa054_u:10431": "api ca /",
  "SA11bsa054_u:10432": "itthamapyabhiniveśo vedanetyāha vikalpetyādi-",
  "SA11bsa054_u:10433": "vikalpakṣetrasaṃbhūtadhyānāhārā hi yoginaḥ // Bca_9.93 //",
  "SA11bsa054_u:10434": "ata eveti vartate /",
  "SA11bsa054_u:10435": "vikalpa eva kṣetraṃ janmabhūmitvāt /",
  "SA11bsa054_u:10436": "tasmin saṃbhūtaṃ jātaṃ dhyānaṃ viviktaṃ kāmaiḥ,",
  "SA11bsa054_u:10437": "viviktaṃ pāpakairakuśalairdharmaiḥ savitarkaṃ savicāraṃ samādhijaṃ prītisukhamityādi /",
  "SA11bsa054_u:10438": "dhyānādibhāvanā samādhisamāpattervikalpabhavatvāt,",
  "SA11bsa054_u:10439": "tadeva āhāraḥ śarīrayāpanāhetutvāt,",
  "SA11bsa054_u:10440": "yeṣāṃ te tathoktāḥ /",
  "SA11bsa054_u:10441": "ke te? yoginaḥ /",
  "SA11bsa054_u:10442": "hiryasmāt kalpanānirmitaprītisukhāhārasaṃdhāritaśarīrā yoginaḥ,",
  "SA11bsa054_u:10443": "tasmāt kalpanābhiniveśo vedaneti pratipāditam //",
  "SA11bsa054_u:10444": "sāṃprataṃ hetvanabhisaṃbhavādeva na vedanā vastusatī yuktetyāha sāntarāvityādi-",
  "SA11bsa054_u:10445": "sāntarāvindriyārthau cetsaṃsargaḥ kuta etayoḥ /",
  "SA11bsa054_u:10446": "(Bcp 241)",
  "SA11bsa054_u:10447": "ayamatra samudāyārthaḥ- sparśapratyayā vedanā /",
  "SA11bsa054_u:10448": "viṣayendriyavijñānānāṃ trayāṇāṃ saṃnipātaśca sparśaḥ /",
  "SA11bsa054_u:10449": "sparśāḥ ṣaṭ saṃnipātajāḥ [abhi. ko.-3.30] iti vacanāt /",
  "SA11bsa054_u:10450": "sa trikasaṃnipātajaḥ sparśa eva na ghaṭate,",
  "SA11bsa054_u:10451": "kutastatpratyayā vedanā bhaviṣyatīti /",
  "SA11bsa054_u:10452": "tathāhiindriyārthayoḥ sāntarayorvā syānnirantarayorvā?",
  "SA11bsa054_u:10453": "tatra indriyārthāvakṣaviṣayau sāntarau savyavadhānau yadi,",
  "SA11bsa054_u:10454": "tadā saṃsargaḥ saṃnipāto melanaṃ kutaḥ kasmāt etayorindriyārthayoḥ?",
  "SA11bsa054_u:10455": "naiva yujyate /",
  "SA11bsa054_u:10456": "sparśo hi saṃparka ucyate /",
  "SA11bsa054_u:10457": "vyavadhāne sati sa kathaṃ bhavet iti bhāvaḥ /",
  "SA11bsa054_u:10458": "atha dvitīyaḥ prakāraḥ,",
  "SA11bsa054_u:10459": "so 'pi na yujyate ityāha nirantaratve ityādi-",
  "SA11bsa054_u:10460": "nirantaratve 'pyekatvaṃ kasya kenāstu saṃgatiḥ // Bca_9.94 //",
  "SA11bsa054_u:10461": "nirantaratve 'pi vyavadhānābhāve 'pi sati ekatvaṃ tādātmyamindriyārthayoḥ /",
  "SA11bsa054_u:10462": "evaṃ hi tayoḥ sarvātmanā nairantaryaṃ bhavet yadi aṇīyasāpi nāṃśena vyavadhānaṃ syāt sadharmatā ca /",
  "SA11bsa054_u:10463": "tatrāntarbhāve tattvameva /",
  "SA11bsa054_u:10464": "evaṃ ca kasya kenāstu saṃgatiḥ?",
  "SA11bsa054_u:10465": "ekatve sati bhedābhāvāt kiṃ kena saṃgataṃ syāt?",
  "SA11bsa054_u:10466": "na hi ātmanaiva ātmanaḥ saṃgatiryuktāḥ /",
  "SA11bsa054_u:10467": "syādetat- niraṃśānāmeva paramāṇūnāṃ saṃsargo vastutaḥ /",
  "SA11bsa054_u:10468": "na ca tatra aṃśāṃśivyavahāro yuktaḥ,",
  "SA11bsa054_u:10469": "sthūlarūpāṇāmeva tatsaṃbhavāt /",
  "SA11bsa054_u:10470": "tatra ca saṃsargadūṣaṇe na kiṃciddūṣyate ityāha nāṇorityādi-",
  "SA11bsa054_u:10471": "nāṇoraṇau praveśo 'sti nirākāśaḥ samaśca saḥ /",
  "SA11bsa054_u:10472": "paramāṇūnāmapi naiva saṃparko yuktaḥ /",
  "SA11bsa054_u:10473": "yataḥ ekasyāpyaṇoranyasminnaṇau na praveśo 'sti,",
  "SA11bsa054_u:10474": "nāntarbhāvo 'sti /",
  "SA11bsa054_u:10475": "kutaḥ? co yasmāt /",
  "SA11bsa054_u:10476": "nirākāśaḥ saḥ nīrandhraḥ paramāṇuḥ /",
  "SA11bsa054_u:10477": "samaḥ sa tulyaḥ,",
  "SA11bsa054_u:10478": "nimnonnatābhāvāt /",
  "SA11bsa054_u:10479": "iti kathaṃ niraṃśasya saṃgatirastu?",
  "SA11bsa054_u:10480": "athāpi syāt- mā bhūdaṇoraṇau praveśaḥ,",
  "SA11bsa054_u:10481": "saṃgatimātraṃ kevalamastu,",
  "SA11bsa054_u:10482": "tāvatā siddhaṃ naḥ sādhyamityāha apraveśa iti-",
  "SA11bsa054_u:10483": "apraveśe na miśratvamamiśratve na saṃgatiḥ // Bca_9.95 //",
  "SA11bsa054_u:10484": "sarvātmanā hi saṃparkaḥ saṃgatiraṇoḥ,",
  "SA11bsa054_u:10485": "anyathā sāṃśatvaprasaṅgāt /",
  "SA11bsa054_u:10486": "tathā ca tatsvarūpaṃ svātmanā vyāpnuvata eva tena saṃgatiḥ /",
  "SA11bsa054_u:10487": "evaṃ tatsvarūpamiśratvābhāve saṃgatirna syāt /",
  "SA11bsa054_u:10488": "tacca miśratvaṃ tatra praveśamantareṇa na bhavet /",
  "SA11bsa054_u:10489": "itthamapraveśe praveśābhāve sati na miśratvaṃ nāsaṃbhinnarūpatvam /",
  "SA11bsa054_u:10490": "amiśratve miśratvābhāve ca na saṃgatiḥ nāsaṅgaḥ //",
  "SA11bsa054_u:10491": "niraṃśasya sarvathaiva saṃsargo na yujyate ityāha niraṃśasya cetyādi-",
  "SA11bsa054_u:10492": "niraṃśasya ca saṃsargaḥ kathaṃ nāmopapadyate /",
  "SA11bsa054_u:10493": "niraṃśasya aṃśaśūnyasya ca padārthasya /",
  "SA11bsa054_u:10494": "co dūṣaṇasamuccaye /",
  "SA11bsa054_u:10495": "saṃsargo mīlanaṃ kathaṃ nāmopapadyate?",
  "SA11bsa054_u:10496": "nāmeti saṃbhāvayānām /",
  "SA11bsa054_u:10497": "kathaṃ saṃsargaḥ saṃbhāvyate?",
  "SA11bsa054_u:10498": "sarvālpasyāpi avaśyamekenāṃśena bhavitavyam /",
  "SA11bsa054_u:10499": "yasya punaraṃśa eva nāsti,",
  "SA11bsa054_u:10500": "tasya amūrtasya aṃśābhāve asattvameva prāptamiti bhāvaḥ /",
  "SA11bsa054_u:10501": "na caitad bhavato 'pi pramāṇapratītaṃ kvacidastītyāha saṃsarga ityādi-",
  "SA11bsa054_u:10502": "saṃsarge ca niraṃśatvaṃ yadi dṛṣṭaṃ nidarśaya // Bca_9.96 //",
  "SA11bsa054_u:10503": "(Bcp 242)",
  "SA11bsa054_u:10504": ".........................āha vijñānasya tvityādi-",
  "SA11bsa054_u:10505": "vijñānasya tvamūrtasya saṃsargo naiva yujyate /",
  "SA11bsa054_u:10506": "turatiśayābhidhāne /",
  "SA11bsa054_u:10507": "vijñānasya viṣayavijñapteḥ /",
  "SA11bsa054_u:10508": "punaḥsaṃsargo naiva yujyate,",
  "SA11bsa054_u:10509": "na saṃgacchate /",
  "SA11bsa054_u:10510": "kutaḥ? amūrtasyeti hetupadametat /",
  "SA11bsa054_u:10511": "mūrtiśūnyasya vijñānasya /",
  "SA11bsa054_u:10512": "amūrtatvādityarthaḥ /",
  "SA11bsa054_u:10513": "parasparasaṃparko hi saṃsargaḥ /",
  "SA11bsa054_u:10514": "sa ca mūrtimatāmeva vidyate /",
  "SA11bsa054_u:10515": "yasya tu mūrtireva nāsti,",
  "SA11bsa054_u:10516": "tasya kathaṃ saṃsargaḥ syāt?",
  "SA11bsa054_u:10517": "iti trayāṇāmapi saṃsargamavadhūya saṃprati samūha eva vastusan nāsti iti pratipādayannāha samūhasyāpītyādi-",
  "SA11bsa054_u:10518": "samūhasyāpyavastutvādyathā pūrvaṃ vicāritam // Bca_9.97 //",
  "SA11bsa054_u:10519": "api dūṣaṇasamuccaye /",
  "SA11bsa054_u:10520": "samūhasyāpi saṃghātasyāpi /",
  "SA11bsa054_u:10521": "avastutvāt vasturahitatvāt aśvaviuṣāṇavat saṃsargo naiva yujyate iti prakṛtena saṃbandhaḥ /",
  "SA11bsa054_u:10522": "samūhasyaivābhāvāt /",
  "SA11bsa054_u:10523": "kathaṃ punaravastukatvam?",
  "SA11bsa054_u:10524": "yathā pūrvaṃ vicāritam,",
  "SA11bsa054_u:10525": "yathā prāṅ nirūpitam,",
  "SA11bsa054_u:10526": "evamaṅgulipuñjatvādityādinā //",
  "SA11bsa054_u:10527": "hetvasaṃbhavameva upasaṃharannāha tadevamityādinā-",
  "SA11bsa054_u:10528": "tadevaṃ sparśanābhāve vedanāsaṃbhavaḥ kutaḥ /",
  "SA11bsa054_u:10529": "tasmādevaṃ pratipāditakrameṇa sparśanābhāve trikasaṃparkābhāve vedanāsaṃbhavaḥ kutaḥ,",
  "SA11bsa054_u:10530": "vedanāyāḥ sukhādirūpāyāḥ saṃbhava utpādaḥ kutaḥ,",
  "SA11bsa054_u:10531": "naiva yujyate /",
  "SA11bsa054_u:10532": "kāraṇābhāve kāryasya saṃbhavāyogāt /",
  "SA11bsa054_u:10533": "iti paramārthato vedanābhāve hitāhitaviṣayasyāsaṃbhavāt /",
  "SA11bsa054_u:10534": "kimarthamayamāyāsaḥ",
  "SA11bsa054_u:10535": "sukhaduḥkhasādhanaprāptiparihārāya yo 'yamāyāsaḥ kriyate sa kimarthaḥ?",
  "SA11bsa054_u:10536": "ākāśacarvaṇārthamiva naivocita iti bhāvaḥ /",
  "SA11bsa054_u:10537": "mā bhūt sukhasādhanāya,",
  "SA11bsa054_u:10538": "duḥkhasyābhiṣoḍhumaśakyatvāt tatparihārāya bhavatu cedāha-",
  "SA11bsa054_u:10539": "bādhā kasya kuto bhavet // Bca_9.98 //",
  "SA11bsa054_u:10540": "vedanāyā vicāreṇa niḥsvabhāvatvād bādhā avicārataḥ ātmādeḥ pūrvanirastatvādvedakābhāvaḥ /",
  "SA11bsa054_u:10541": "upaghātahetorapi vikalpakalpitatvāt na paramārthataḥ sattvam /",
  "SA11bsa054_u:10542": "ityevaṃ bādhā pīḍāvedanābhāvāt kasya vedakābhāvādbhavet,",
  "SA11bsa054_u:10543": "kuta upaghātahetorabhāvācca bhavet?",
  "SA11bsa054_u:10544": "naiva paramārthataḥ kasyacit kutaścit syāt /",
  "SA11bsa054_u:10545": "tasmādveditrabhāvādapi vedanā na yuktā //",
  "SA11bsa054_u:10546": "saṃprati vedanābhāvāt tatpratyayā tṛṣṇāpi kāraṇavirahāt paramārthato notpādamarhatītyupadarśayitumāha yadā netyādi-",
  "SA11bsa054_u:10547": "yadā na vedakaḥ kaścidvedanā ca na vidyate /",
  "SA11bsa054_u:10548": "tadāvasthāmimāṃ dṛṣṭvā tṛṣṇe kiṃ na vidīryase // Bca_9.99 //",
  "SA11bsa054_u:10549": "(Bcp 243)",
  "SA11bsa054_u:10550": "yo vedanāṃ vedayate sa vedakaḥ /",
  "SA11bsa054_u:10551": "yadā kaścidātmādirnāsti,",
  "SA11bsa054_u:10552": "tadabhāvātsamanantaranirūpaṇācca vedanā na vidyate /",
  "SA11bsa054_u:10553": "tadā avasthāmimāṃ evaṃvidhāṃ svajanmavikalāṃ dṛṣṭvā upalabhya tṛṣṇe kiṃ na vidīryase,",
  "SA11bsa054_u:10554": "tadduḥkhaduḥkhitāpi satī kiṃ na viśīryase,",
  "SA11bsa054_u:10555": "yadadyāpi tadviyogavidhurā tvamātmānaṃ na muñcasi //",
  "SA11bsa054_u:10556": "syādetat- yadi vedako na syāt,",
  "SA11bsa054_u:10557": "vedanā ca nāsti,",
  "SA11bsa054_u:10558": "kenāyaṃ tarhi sukhasādhanatvādinā bhāveṣu dṛṣṭādivyavahāraḥ pravartate ityatrāha dṛśyate ityādi-",
  "SA11bsa054_u:10559": "dṛśyate spṛśyate cāpi svapnamāyopamātmanā /",
  "SA11bsa054_u:10560": "cittena sahajātatvādvedanā tena nekṣyate // Bca_9.100 //",
  "SA11bsa054_u:10561": "dṛśyate cakṣurindriyajena /",
  "SA11bsa054_u:10562": "spṛśyate kāyendriyajātena cittena jñānena /",
  "SA11bsa054_u:10563": "evaṃ tarhi cittameva vedakaṃ vastusadastīti cedāha svapnamāyopamātmanā /",
  "SA11bsa054_u:10564": "svapnopamasvabhāvena māyopamasvabhāvena ca /",
  "SA11bsa054_u:10565": "pratītyasamutpannena cittena,",
  "SA11bsa054_u:10566": "na tu paramārthasatā /",
  "SA11bsa054_u:10567": "kathaṃ cittād vyatiriktaṃ cittena dṛśyate?",
  "SA11bsa054_u:10568": "sahajātatvāt,",
  "SA11bsa054_u:10569": "cittena sahotpannatvāt cittena saha janma yasya tasya darśanam,",
  "SA11bsa054_u:10570": "ekasāmagrīpratibaddhatvāt pratītyasamutpādasyācintyatvācca /",
  "SA11bsa054_u:10571": "na tu paramārthato darśanamasti yenaivaṃ dṛṣṭādivyavahāraḥ /",
  "SA11bsa054_u:10572": "vedanā tena nekṣyate,",
  "SA11bsa054_u:10573": "yena dṛṣṭasukhasādhanādivyavahāro 'pyanyata eva,",
  "SA11bsa054_u:10574": "tena kāraṇena vedanā nekṣyate,",
  "SA11bsa054_u:10575": "na dṛśyate vastutaḥ //",
  "SA11bsa054_u:10576": "athāpi syāt- na sahajaṃ dṛśyate,",
  "SA11bsa054_u:10577": "api tu jñānaṃ viṣayākāratayā tata utpadyamānamuttarakālaṃ tasya grāhakamucyate,",
  "SA11bsa054_u:10578": "ityetadapahastayitumāha pūrvamityādi-",
  "SA11bsa054_u:10579": "pūrvaṃ paścācca jātena smaryate nānubhūyate /",
  "SA11bsa054_u:10580": "avaśyaṃ sahajātasya vedanam,",
  "SA11bsa054_u:10581": "anyathā pūrvaṃ prāgbhāvi paścāduttarakālaṃ jātena utpannena jñānena smaryate nānubhūyate smṛtirūpeṇa viṣayīkriyate,",
  "SA11bsa054_u:10582": "na sākṣādvidyate /",
  "SA11bsa054_u:10583": "tajjñānakāle tasyātītatvāt /",
  "SA11bsa054_u:10584": "na ca atītasya svarūpeṇa vedanamucitam,",
  "SA11bsa054_u:10585": "avidyamānatvāt /",
  "SA11bsa054_u:10586": "svarūpavedanaṃ cānubhavaḥ /",
  "SA11bsa054_u:10587": "tasmāt smaraṇamātrametat /",
  "SA11bsa054_u:10588": "tatra yuktaṃ na svarūpavedanam /",
  "SA11bsa054_u:10589": "vedanāyāḥ svabhāvavyavasthāpakaṃ lakṣaṇameva ayuktamityāha svātmānamityādi-",
  "SA11bsa054_u:10590": "svātmānaṃ nānubhavati",
  "SA11bsa054_u:10591": "svātmānaṃ svaṃ svarūpaṃ nānubhavati,",
  "SA11bsa054_u:10592": "na vedayate,",
  "SA11bsa054_u:10593": "svasaṃvedanasya pūrvaṃ nirastatvāt /",
  "SA11bsa054_u:10594": "anyena tarhi sā jñānenānubhūyate vedanā? āha-",
  "SA11bsa054_u:10595": "na cānyenānubhūyate // Bca_9.101 //",
  "SA11bsa054_u:10596": "na ca naiva / anyena tatsamānakālabhāvinā jñānenānubhūyate,",
  "SA11bsa054_u:10597": "vedyate,",
  "SA11bsa054_u:10598": "jñānasya jñānāntareṇa avedanāt //",
  "SA11bsa054_u:10599": "na cāsti vedakaḥ kaścidvedanāto na tattvataḥ /",
  "SA11bsa054_u:10600": "na ca naivāsti vedakaḥ kaścit,",
  "SA11bsa054_u:10601": "yo vedanāṃ vedayate,",
  "SA11bsa054_u:10602": "cittamanyadvā /",
  "SA11bsa054_u:10603": "ataḥ asmāt kāraṇāt vedanā anubhava iti vedanālakṣaṇaśūnyatvādvedanā na tattvataḥ na paramārthataḥ,",
  "SA11bsa054_u:10604": "anyatrābhiniveśāt tatsvarūpapratipādakasya kasyacidabhāvāt /",
  "SA11bsa054_u:10605": "etaduktamāryākṣayamatisūtre-",
  "SA11bsa054_u:10606": "(Bcp 244)",
  "SA11bsa054_u:10607": "api tu khalu punarabhiniveśo vedanā,",
  "SA11bsa054_u:10608": "parigraho vedanā,",
  "SA11bsa054_u:10609": "upādānaṃ vedanā,",
  "SA11bsa054_u:10610": "upalambho vedanā,",
  "SA11bsa054_u:10611": "viparyāso vedanā,",
  "SA11bsa054_u:10612": "vikalpo vedanetyādi //",
  "SA11bsa054_u:10613": "dharmasaṃgītisūtre 'pyuktam-",
  "SA11bsa054_u:10614": "vedanānubhavaḥ proktā kenāsāvanubhūyate /",
  "SA11bsa054_u:10615": "vedako vedanā vedyaḥ pṛthagbhūto na vidyate //",
  "SA11bsa054_u:10616": "evaṃ smṛtirupastheyā vedanāyāṃ vicakṣaṇaiḥ /",
  "SA11bsa054_u:10617": "yathā bodhistathā hyeṣā śāntā śuddhā prabhāsvarā //",
  "SA11bsa054_u:10618": "iti /",
  "SA11bsa054_u:10619": "tasmādvedakavedanāsvabhāvaśūnyaṃ pratītyasamutpannamātraṃ nirvyāpāramasvāmikaṃ māyāprapañcavadupalambhagocaratāmupagatamidaṃ kalevaramavabhāsate,",
  "SA11bsa054_u:10620": "iti na kasyacit sukhaṃ vā duḥkhaṃ vā svakīyaṃ bhavatītyāha nirātmaka ityādi-",
  "SA11bsa054_u:10621": "nirātmake kalāpe 'smin ka evaṃ bādhyate 'nayā // Bca_9.102 //",
  "SA11bsa054_u:10622": "nirātmake kasyacidātmādervedakasyābhāvādasvāmike kalāpe ekasyānuyāyino 'bhāvāt pratītyasamutpannamātre 'smin māyāsvabhāvavadupalambhagocaratāmupagate /",
  "SA11bsa054_u:10623": "evamindrajālavat paśyan saṃjātavismayo brūte- ka evaṃ bādhyate 'nayā /",
  "SA11bsa054_u:10624": "evamuktakrameṇa kasyacidvedayiturabhāvāt vedanāyāśca,",
  "SA11bsa054_u:10625": "kaḥ paramārthato 'nayā vedanayā bādhyate pīḍayate?",
  "SA11bsa054_u:10626": "vicārato naiva kaścit /",
  "SA11bsa054_u:10627": "tasmāt vikalpa evāyaṃ sukhādisādhanādhyavasāyaḥ /",
  "SA11bsa054_u:10628": "tadetadvedanāsmṛtyupasthānaṃ darśitam //",
  "SA11bsa054_u:10629": "sāṃprataṃ cittasmṛtyupasthānamupadarśayitumāha nendriyeṣvityādi-",
  "SA11bsa054_u:10630": "nendriyeṣu na rūpādau nāntarāle manaḥ sthitam /",
  "SA11bsa054_u:10631": "nāpyantarna bahiścittamanyatrāpi na labhyate // Bca_9.103 //",
  "SA11bsa054_u:10632": "tatra ṣaṣṭhaṃ tāvanmanovijñānaṃ nirūpayati- tathā kva punaridaṃ manovijñānaṃ svayamupasthitam?",
  "SA11bsa054_u:10633": "tatra na tāvadindriyeṣu cakṣurādiṣu manaḥ sthitaṃ sthitimupagatam /",
  "SA11bsa054_u:10634": "na rūpādau viṣaye manaḥ sthitam /",
  "SA11bsa054_u:10635": "nāntarāle, nāpīndriyaviṣayayorantarāle madhye manaḥ sthitam /",
  "SA11bsa054_u:10636": "ekatrāpyaniścitasvarūpatvāt /",
  "SA11bsa054_u:10637": "nāpyantarna bahiścittam /",
  "SA11bsa054_u:10638": "nāpyantarna madhye kāyasya cittaṃ nāpi bahiḥ na bāhyeṣu śarīrāvayaveṣu cittaṃ labhyate /",
  "SA11bsa054_u:10639": "anyatrāpi na labhyate,",
  "SA11bsa054_u:10640": "uktebhyaḥ sthānebhyaḥ anyatrāpi kkaciddeśāntare yatra tatra vā na labhyate,",
  "SA11bsa054_u:10641": "na prāpyate vicārataḥ //",
  "SA11bsa054_u:10642": "tathā kkacit kathaṃcidbhavati,",
  "SA11bsa054_u:10643": "tataḥ kathaṃ tasya niṣedha ityatrāha yanna kāye ityādi-",
  "SA11bsa054_u:10644": "yanna kāye na cānyatra na miśraṃ na pṛthak kvacit /",
  "SA11bsa054_u:10645": "tanna kiṃcidataḥ sattvāḥ prakṛtyā parinirvṛtāḥ // Bca_9.104 //",
  "SA11bsa054_u:10646": "yaccittaṃ na kāye bāhyābhyantare śarīre /",
  "SA11bsa054_u:10647": "na cānyatra,",
  "SA11bsa054_u:10648": "naiva kāyādanyatra bāhye vastuni /",
  "SA11bsa054_u:10649": "na miśram /",
  "SA11bsa054_u:10650": "kriyāviśeṣaṇametat /",
  "SA11bsa054_u:10651": "dvayorādhyātmikabāhyayormiśramapi na sthitam /",
  "SA11bsa054_u:10652": "yaccittaṃ na pṛthak kāyāt,",
  "SA11bsa054_u:10653": "nāpi pṛthak svātantryeṇa ca kvacidavasthitaṃ yaccittam,",
  "SA11bsa054_u:10654": "tat paramārthato na (Bcp 245)",
  "SA11bsa054_u:10655": "kiṃcit na vastusat /",
  "SA11bsa054_u:10656": "kalpanopadarśitameva tat /",
  "SA11bsa054_u:10657": "āsaṃsāraṃ cittaṃ māyāvatpratibhāso niḥsvabhāvatvāt /",
  "SA11bsa054_u:10658": "ataḥ asmāt kāraṇāt sattvāḥ prāṇinaḥ prakṛtyā svabhāvena parinirvṛtāḥ parimuktasvabhāvāḥ /",
  "SA11bsa054_u:10659": "niḥsvabhāvatālakṣaṇasya prakṛtinirvāṇasya sarvasattvasaṃtāneṣu sadā vidyamānatvāt /",
  "SA11bsa054_u:10660": "svayameva tu abhūtaparikalpavaśādasatyapi satyamāropya kleśavāsanopahatacittasaṃtatayaḥ saṃsāracārakāvarodhaniṣiddhasvātantryavṛttayo 'parimuktā ityucyante na tu paramārthataḥ //",
  "SA11bsa054_u:10661": "iti mano vicārya cakṣurādivijñānaṃ vicārayannāha jñeyādityādi-",
  "SA11bsa054_u:10662": "jñeyātpūrvaṃ yadi jñānaṃ kimālambyāsya saṃbhavaḥ /",
  "SA11bsa054_u:10663": "jñeyena saha cejjñānaṃ kimālambyāsya saṃbhavaḥ // Bca_9.105 //",
  "SA11bsa054_u:10664": "tathā hi na kvacit sadā sadrūpamavasthitaṃ jñānam,",
  "SA11bsa054_u:10665": "kiṃ tu cakṣurādisāmagrīṃ pratītya utpadyamānaṃ rūpādijñeyagrāhakamityucyate,",
  "SA11bsa054_u:10666": "iti parasyāśayamāśaṅkaya vikalpayati- tat punarjñeyāt pūrvaṃ vā syāt,",
  "SA11bsa054_u:10667": "jñeyasamānakālaṃ vā,",
  "SA11bsa054_u:10668": "jñeyasya paścādvā iti /",
  "SA11bsa054_u:10669": "tatra yadi prācīno vikalpaḥ,",
  "SA11bsa054_u:10670": "tatrāha- jñeyāt grāhyaviṣayāt pūrvaṃ prāgeva,",
  "SA11bsa054_u:10671": "anutpanne eva jñeye yadi jñānamutpannamabhidhīyate,",
  "SA11bsa054_u:10672": "tadā kimālambya asya saṃbhavaḥ?",
  "SA11bsa054_u:10673": "pūrvaṃ jñeyamālambanamantareṇa kimālambya kimāśritya asya saṃbhava utpādaḥ?",
  "SA11bsa054_u:10674": "dvitīyapakṣamāśrityāha- jñeyena grāhyaviṣayeṇa saha samānakālaṃ cedyadi jñānam,",
  "SA11bsa054_u:10675": "kimālambya asya saṃbhavaḥ?",
  "SA11bsa054_u:10676": "samānakālasya jñeyasya akāraṇatayā anālambanatvāt /",
  "SA11bsa054_u:10677": "nākāraṇaṃ viṣayaḥ iti vacanāt //",
  "SA11bsa054_u:10678": "atha tṛtīyaḥ prakāraḥ svīkriyate, athetyādi-",
  "SA11bsa054_u:10679": "atha jñeyādbhavet paścāt tadā jñānaṃ kuto bhavet /",
  "SA11bsa054_u:10680": "atheti pṛcchāyām /",
  "SA11bsa054_u:10681": "jñeyāditi /",
  "SA11bsa054_u:10682": "pūrvaṃ jñeyam,",
  "SA11bsa054_u:10683": "paścāt tadanantaraṃ nivṛtte jñeye bhavet utpadyeta jñānam,",
  "SA11bsa054_u:10684": "tadā jñānaṃ kuto bhavet,",
  "SA11bsa054_u:10685": "jñānakāle jñeyasya nivṛttatvāt,",
  "SA11bsa054_u:10686": "kuta ālambanāt jñānaṃ bhavet,",
  "SA11bsa054_u:10687": "kimāśritya utpadyeta?",
  "SA11bsa054_u:10688": "tasmādviṣayādisāmagrīto 'pi paramārthato na sidhyati jñānam /",
  "SA11bsa054_u:10689": "idaṃ cittasmṛtyupasthānamāryaratnakūṭādiṣvabhihitam-",
  "SA11bsa054_u:10690": "sa evaṃ cittaṃ parigaveṣate- katarat taccittaṃ rajyati vā duṣyati vā muhyati vā?",
  "SA11bsa054_u:10691": "kimatītamanāgataṃ pratyutpannaṃ vā? iti /",
  "SA11bsa054_u:10692": "tatra yadatītam, tat kṣīṇam /",
  "SA11bsa054_u:10693": "yadanāgatam,",
  "SA11bsa054_u:10694": "tadasaṃprāptam /",
  "SA11bsa054_u:10695": "pratyutpannasya sthitirnāsti /",
  "SA11bsa054_u:10696": "cittaṃ hi kāśyapa nādhyātmaṃ na bahirdhā nobhayamantareṇopalabhyate /",
  "SA11bsa054_u:10697": "cittaṃ hi kāśyapa arūpyanidarśanamapratighamavijñaptikamapratiṣṭhamaniketam /",
  "SA11bsa054_u:10698": "cittaṃ hi kāśyapa sarvabuddhairna dṛṣṭam,",
  "SA11bsa054_u:10699": "na paśyanti,",
  "SA11bsa054_u:10700": "na drakṣyanti /",
  "SA11bsa054_u:10701": "[yat sarvabuddhairna dṛṣṭam],",
  "SA11bsa054_u:10702": "na paśyanti,",
  "SA11bsa054_u:10703": "na drakṣyanti,",
  "SA11bsa054_u:10704": "kīdṛśastasya pracāro draṣṭavyaḥ?",
  "SA11bsa054_u:10705": "anyatra vitathapatitayā saṃjñayā dharmāḥ pravartante /",
  "SA11bsa054_u:10706": "cittaṃ hi kāśyapa māyāsadṛśamabhūtakalpanatayā vividhāmupapattiṃ parigṛhṇāti /",
  "SA11bsa054_u:10707": "peyālaṃ /",
  "SA11bsa054_u:10708": "cittaṃ hi kāśyapa nadīstrotaḥsadṛśamanavasthitamutpannabhagnavilīnam /",
  "SA11bsa054_u:10709": "cittaṃ hi kāśyapa dīpārciḥsadṛśaṃ hetupratyayatayā pravartate /",
  "SA11bsa054_u:10710": "cittaṃ hi kāśyapa vidyutsadṛśaṃ (Bcp 246)",
  "SA11bsa054_u:10711": "kṣaṇabhaṅgayanavasthitam /",
  "SA11bsa054_u:10712": "cittaṃ hi kāśyapa ākāśasadṛśam,",
  "SA11bsa054_u:10713": "āgantukaiḥ kleśopakleśairupakliśyate /",
  "SA11bsa054_u:10714": "peyālaṃ /",
  "SA11bsa054_u:10715": "yāvat cittaṃ hi kāśyapa parigaveṣyamāṇaṃ na labhyate /",
  "SA11bsa054_u:10716": "yanna labhyate,",
  "SA11bsa054_u:10717": "tannopalabhyate /",
  "SA11bsa054_u:10718": "tannaivātītaṃ nānāgataṃ na pratyutpannam /",
  "SA11bsa054_u:10719": "tat tryadhvasamatikrāntam /",
  "SA11bsa054_u:10720": "yat tryadhvasamatikrāntaṃ tannaivāsti na nasti ityādi //",
  "SA11bsa054_u:10721": "evaṃ cittasmṛtyupasthānaṃ pratipādya dharmasmṛtyupasthānaṃ pratipādayitumuktameva kramaṃ yojayannāha evaṃ cetyādi-",
  "SA11bsa054_u:10722": "evaṃ ca sarvadharmāṇāmutpattirnāvasīyate // Bca_9.106 //",
  "SA11bsa054_u:10723": "cakāra evakārārthaḥ /",
  "SA11bsa054_u:10724": "evameva yathoditanyāyena sarvadharmāṇāṃ sarvabhāvānāmutpattirutpādo nāvasīyate na pratīyate /",
  "SA11bsa054_u:10725": "teṣāmapi svahetutaḥ pūrvaṃ samānakālaṃ paścādvā utpattau idameva dūṣaṇaṃ yathāsaṃbhavaṃ vācyam /",
  "SA11bsa054_u:10726": "utpādābhāvānnirodho 'pi na yujyate /",
  "SA11bsa054_u:10727": "anutpannasya nirodhāyogāt /",
  "SA11bsa054_u:10728_0": "ata eva ca anutpannāniruddhasvabhāvatayā niṣprapañcatvāt sarvadharmā vimokśābhimukhā",
  "SA11bsa054_u:10728_1": "dharmadhātuniryātā ākāśadhātuparyavasānā aprajñaptikā avyavahārā anabhilāpyā anabhilapanīyā ityucyante /",
  "SA11bsa054_u:10729": "evaṃ dharmasmṛtyupasthānenāvirahitaṃ sarvadharmeṣvanāsaṅgajñānamutpadyate /",
  "SA11bsa054_u:10730": "dharmasmṛtyupasthānabhāvanā ca āryākṣayamatisūtre darśitā / yaduktam-",
  "SA11bsa054_u:10731": "dharme dharmānupaśyī viharan bodhisattvo na kaṃciddharmaṃ samanupaśyati /",
  "SA11bsa054_u:10732": "yato na buddhadharmāḥ,",
  "SA11bsa054_u:10733": "yato na bodhiḥ,",
  "SA11bsa054_u:10734": "yato na mārgaḥ,",
  "SA11bsa054_u:10735": "yato na niḥsaraṇam,",
  "SA11bsa054_u:10736": "sarvadharmā niḥsaraṇamiti viditvā anāvaraṇamahākaruṇāsamādhiṃ samāpadyate /",
  "SA11bsa054_u:10737": "sa sarvadharmeṣu sarvakleśeṣu ca kṛtrimasaṃjñāṃ pratilabhate- niṣkleśā ete dharmā naite sakleśāḥ /",
  "SA11bsa054_u:10738": "tatkasya hetoḥ?",
  "SA11bsa054_u:10739": "tathāhi ete nītārthe 'rthaṃ samavasaranti /",
  "SA11bsa054_u:10740": "nāsti kleśānāṃ saṃnicayo rāśībhāvaḥ,",
  "SA11bsa054_u:10741": "na rāgabhāvaḥ,",
  "SA11bsa054_u:10742": "na dveṣabhāvaḥ,",
  "SA11bsa054_u:10743": "na mohabhāvaḥ /",
  "SA11bsa054_u:10744": "eṣāmevānubodhād bodhiḥ /",
  "SA11bsa054_u:10745": "yatsvabhāvāśca kleśāḥ,",
  "SA11bsa054_u:10746": "tatsvabhāvā bodhiḥ,",
  "SA11bsa054_u:10747": "ityevaṃ smṛtimupasthāpayati / iti //",
  "SA11bsa054_u:10748": "uktaṃ ca-",
  "SA11bsa054_u:10749": "utpattiryasya naivāsti tasya kā nirvṛtirbhavet /",
  "SA11bsa054_u:10750": "māyāgajaprakāśatvādādiśāntaṃ tvayatnataḥ //",
  "SA11bsa054_u:10751": "yaḥ pratītyasamutpādaḥ śūnyatā saiva te matā /",
  "SA11bsa054_u:10752": "tathāvidhaśca saddharmastatsamaśca tathāgataḥ //",
  "SA11bsa054_u:10753": "tattattvaṃ paramārtho 'pi tathatā dravyamiṣyate /",
  "SA11bsa054_u:10754": "bhūtaṃ tadavisaṃvādi tadbodhādbuddha ucyate //",
  "SA11bsa054_u:10755": "iti /",
  "SA11bsa054_u:10756": "[catuḥ 3.27, 39, 20]",
  "SA11bsa054_u:10757": "evaṃ dharmasmṛtyupasthānaṃ darśayatā sarvadharmā anutpannāniruddhāḥ prakāśitāḥ //",
  "SA11bsa054_u:10758": "tathā sati saṃvṛtisatyamayuktamityuktaṃ syāt /",
  "SA11bsa054_u:10759": "tataḥ satyadvayavyavasthāpanaṃ na ghaṭate iti parihartuṃ codyamutthāpayannāha yadyevamityādi-",
  "SA11bsa054_u:10760": "(Bcp 247)",
  "SA11bsa054_u:10761": "yadyevaṃ saṃvṛtirnāsti tataḥ satyadvayaṃ kutaḥ /",
  "SA11bsa054_u:10762": "yadi paramārthataḥ sarvadharmā anutpannāniruddhasvabhāvāḥ,",
  "SA11bsa054_u:10763": "evaṃ sati saṃvṛtirnāsti,",
  "SA11bsa054_u:10764": "vyavahāro na syāt,",
  "SA11bsa054_u:10765": "paramārthasatyamevaikaṃ syāt /",
  "SA11bsa054_u:10766": "tataḥ saṃvṛterabhāvāt satyadvayaṃ saṃvṛtisatyaṃ paramārthasatyaṃ ceti yaduktam-",
  "SA11bsa054_u:10767": "saṃvṛtiḥ paramārthaśca satyadvayamidaṃ matam /",
  "SA11bsa054_u:10768": "[9.2]",
  "SA11bsa054_u:10769": "iti, tadetat satyadvayaṃ kutaḥ? naiva syāt /",
  "SA11bsa054_u:10770": "tadabhāvācca paralokagamanakarmakriyāphalasaṃbandhasvabhāvopārjanādi na syāt,",
  "SA11bsa054_u:10771": "sarvavyavahārābhāvāt /",
  "SA11bsa054_u:10772": "athāpi syāt- yadi nāma nāsti,",
  "SA11bsa054_u:10773": "tathā marīcikādiṣu jalakalpanayeva saṃvṛtisvabhāvayā kalpanayā buddhyā vyavasthāpyate,",
  "SA11bsa054_u:10774": "tataḥ satyadvayamupapadyate ityāśaṅkayannāha atha seti-",
  "SA11bsa054_u:10775": "atha sāpyanyasaṃvṛtyā",
  "SA11bsa054_u:10776": "atheti praśne /",
  "SA11bsa054_u:10777": "sāpīti saṃvṛtiḥ /",
  "SA11bsa054_u:10778": "na kevalaṃ paramārthasatyamityaperarthaḥ /",
  "SA11bsa054_u:10779": "anyayā saṃvṛtyā kalpanābuddhirūpayā vyavasthāpyate /",
  "SA11bsa054_u:10780": "athavā /",
  "SA11bsa054_u:10781": "apiravadhāraṇe bhinnakrame ca /",
  "SA11bsa054_u:10782": "anyayaiva saṃvṛtyeti yojanīyam /",
  "SA11bsa054_u:10783": "evamekaṃ saṃdhitsato 'nyat pracyavate ityupadarśayannāha-",
  "SA11bsa054_u:10784": "syātsattvo nirvṛtaḥ kutaḥ // Bca_9.107 //",
  "SA11bsa054_u:10785": "yadi paramārthatastatsvabhāvaśūnyamapi kalpanābuddhiviṣayīkaraṇāt sāṃvṛtamucyate,",
  "SA11bsa054_u:10786": "yo 'pi tarhi sarvadharmaniḥsvabhāvatālakṣaṇaṃ paramārthasatyamadhigamya anupalambhayogena sarvaprapañcavirahāt parinirvṛtimupayātaḥ,",
  "SA11bsa054_u:10787": "so 'pi sattvaḥ parinirvṛto vinirmuktaḥ kuto bhavet? naiva syāt /",
  "SA11bsa054_u:10788": "tasyāpi buddhayā viṣayīkaraṇāt /",
  "SA11bsa054_u:10789": "buddhiśca sarvaiva saṃvṛtiḥ kalpanāsvabhāvatvāt /",
  "SA11bsa054_u:10790": "buddhiḥ saṃvṛtirucyate iti vacanāt nirvṛtirapi saṃvṛtiḥ syāt //",
  "SA11bsa054_u:10791": "atra parihāramāha paracittetyādi-",
  "SA11bsa054_u:10792": "paracittavikalpo 'sau",
  "SA11bsa054_u:10793": "parasya nirvṛtasattvādanyasya sattvasya cittaṃ tasyāsau vikalpaḥ,",
  "SA11bsa054_u:10794": "yo 'yaṃ nirvṛtasyāpi buddhayā viṣayīkaraṇam /",
  "SA11bsa054_u:10795": "na hi paracittavikalpena anyasya saṃvṛtiryuktā /",
  "SA11bsa054_u:10796": "tato 'nyabuddhayā viṣayīkriyamāṇo 'pi nirvṛta evāsau /",
  "SA11bsa054_u:10797": "kutaḥ? yataḥ-",
  "SA11bsa054_u:10798": "svasaṃvṛtyā tu nāsti saḥ /",
  "SA11bsa054_u:10799": "tuḥ pūrvasmādviśeṣamabhidhatte /",
  "SA11bsa054_u:10800": "svasaṃvṛtyā nijasaṃvṛtyā svakalpanayā sa iti parinirvṛto nāsti, na vidyate /",
  "SA11bsa054_u:10801": "parinirvṛta eva saḥ iti svayamasya sarvavikalpoparamāt /",
  "SA11bsa054_u:10802": "anyatrāpi tarhi kathamanyasaṃvṛtiḥ syādityatrāha sa paścādityādi-",
  "SA11bsa054_u:10803": "sa paścānniyataḥ so 'sti na cennāstyeva saṃvṛtiḥ // Bca_9.108 //",
  "SA11bsa054_u:10804": "asmin sati idaṃ bhavati,",
  "SA11bsa054_u:10805": "asyotpādādidamutpadyate iti idaṃpratyayatāmātrameva saṃvṛtiḥ /",
  "SA11bsa054_u:10806": "iti dharmebhyo dharma utpadyamānaḥ paścādbhāvī bhavet /",
  "SA11bsa054_u:10807": "tataḥ sa paścānniyato dharmaḥ,",
  "SA11bsa054_u:10808": "so 'sti yadi,",
  "SA11bsa054_u:10809": "tadā astyeva saṃvṛtiḥ /",
  "SA11bsa054_u:10810": "na cedyadi sa nāsti,",
  "SA11bsa054_u:10811": "tadā nāstyeva saṃvṛtiḥ /",
  "SA11bsa054_u:10812": "(Bcp 248) gaganendīvarādiṣu idaṃpratyayatāyā abhāvāt /",
  "SA11bsa054_u:10813": "etaduktaṃ bhavati- yadi nāma parinirvṛto buddhyā viṣayīkṛtaḥ,",
  "SA11bsa054_u:10814": "naiva tāvatā paracittavikalpamātreṇa tasyāparinirvṛtiḥ /",
  "SA11bsa054_u:10815": "svayamasya sarvavikalpaprapañcopaśamāt /",
  "SA11bsa054_u:10816": "na raktacittenālambitaḥ svayaṃ prahīṇasarvakleśāvaraṇo vītarāgo 'pyavītarāgo bhavet /",
  "SA11bsa054_u:10817": "tasmāt sarvakalpanāvirahādanyasaṃvṛtyālambito 'pi svayaṃ parinirvṛta evāsau paramārthataḥ /",
  "SA11bsa054_u:10818": "ata eva sarvadharmāḥ sarvakalpanāśūnyatvādanutpannāniruddhasvabhāvatvācca prakṛtiparinirvṛtā ādiśāntā ityucyante /",
  "SA11bsa054_u:10819": "tathāpi tathāvidhebhya eva tathāvidhā anye dharmā utpadyante nirudhyante ca /",
  "SA11bsa054_u:10820": "māyāsvabhāvavat /",
  "SA11bsa054_u:10821": "tena ca rūpeṇa parikalpavaśāt punarālambyamānāḥ sāṃvṛtāḥ,",
  "SA11bsa054_u:10822": "vāstavarūpābhāvācca anutpannāniruddhā ityucyante kharaviṣāṇavat / yaduktam-",
  "SA11bsa054_u:10823": "śūnyebhya eva śūnyā dharmāḥ prabhavanti dharmebhyaḥ /",
  "SA11bsa054_u:10824": "iti //",
  "SA11bsa054_u:10825": "āryalalitavistare 'pyuktam-",
  "SA11bsa054_u:10826": "saṃskāra pradīpaarcivat kṣipramutpattinirodhadharmakāḥ /",
  "SA11bsa054_u:10827": "anavasthita mārutopamā phenapiṇḍeva asāradurbalāḥ //",
  "SA11bsa054_u:10828": "saṃskāra nirīha śūnyakāḥ kadalīstambhasamā nirīkṣataḥ /",
  "SA11bsa054_u:10829": "māyopama cittamohanā bālaullāpana riktamuṣṭivat //",
  "SA11bsa054_u:10830": "* * * * peyālaṃ /",
  "SA11bsa054_u:10831": "yatha muñca pratītya balvajaṃ rajju vyāyāmabalena vartitā /",
  "SA11bsa054_u:10832": "ghaṭiyantra sacakra vartate teṣu ekaikaśa nāsti vartanā //",
  "SA11bsa054_u:10833": "tatha sarvabhavāṅgavartinī anyamanyopacayena niśritā /",
  "SA11bsa054_u:10834": "ekaikaśa teṣu vartanī pūrvaparāntata nopalabhyate //",
  "SA11bsa054_u:10835": "* * * * *",
  "SA11bsa054_u:10836": "mudrāt pratimudra dṛśyate mudrasaṃkrānti na copalabhyate /",
  "SA11bsa054_u:10837": "na ca tatra na caiva sānyato eva saṃskāra anuchedaśāśvatāḥ //",
  "SA11bsa054_u:10838": "* * * * *",
  "SA11bsa054_u:10839": "araṇiṃ yatha cottarāraṇiṃ hastavyāyāma trayebhi saṃgati /",
  "SA11bsa054_u:10840": "iti pratyayato 'gni jāyate jātu kṛtārthu laghu nirudhyate //",
  "SA11bsa054_u:10841": "atha paṇḍitu kaści mārgate kutayaṃ āgatu kutra yāti vā /",
  "SA11bsa054_u:10842": "vidiśo diśi sarvi mārgato nāgati nāsya gatiśca labhyate //",
  "SA11bsa054_u:10843": "skandhāyatanāni dhātavaḥ tṛṣṇa avidyā iti karmapratyayā /",
  "SA11bsa054_u:10844": "sāmagri tu sattvasucanā sa ca paramārthatu nopalabhyate //",
  "SA11bsa054_u:10845": "iti / [lalita-13.97,98,100,101,104,108-110]",
  "SA11bsa054_u:10846": "(Bcp 249)",
  "SA11bsa054_u:10847": "catuḥstave 'pyuktam-",
  "SA11bsa054_u:10848": "niruddhādvāniruddhādvā bījādaṅkurasaṃbhavaḥ /",
  "SA11bsa054_u:10849": "māyotpādavadutpādaḥ sarva eva tvayocyate //",
  "SA11bsa054_u:10850": "atastvayā jagadidaṃ parikalpasamudbhavam /",
  "SA11bsa054_u:10851": "parijñātamasadbhūtamanutpannaṃ na naśyati //",
  "SA11bsa054_u:10852": "nityasya saṃsṛtirnāsti naivānityasya saṃsṛtiḥ /",
  "SA11bsa054_u:10853": "svapnavat saṃsṛtiḥ proktā tvayā tattvavidāṃ vara //",
  "SA11bsa054_u:10854": "iti / [catuḥ-1.16-18]",
  "SA11bsa054_u:10855": "tasmāt paramārthata utpādanirodhābhāve 'pi na saṃvṛtisatyavirodha iti sarvaṃ samañjasam //",
  "SA11bsa054_u:10856": "nanu yadi paramārthato 'nutpannāniruddhāḥ sarvadharmāḥ,",
  "SA11bsa054_u:10857": "tadā na jñānaṃ na ca jñeyaṃ vastutaḥ saṃbhavati /",
  "SA11bsa054_u:10858": "tat kimiha kena vicāryate iti vicāro 'pi na syāt /",
  "SA11bsa054_u:10859": "atastūṣṇīmeva sthātavyamityata āha kalpanetyādi-",
  "SA11bsa054_u:10860": "kalpanā kalpitaṃ ceti dvayamanyonyaniśritam /",
  "SA11bsa054_u:10861": "yathāprasiddhamāśritya vicāraḥ sarva ucyate // Bca_9.109 //",
  "SA11bsa054_u:10862": "kalpanā āropikā buddhiḥ /",
  "SA11bsa054_u:10863": "kalpitaṃ tayā samāropitam /",
  "SA11bsa054_u:10864": "cetyuktasamuccaye /",
  "SA11bsa054_u:10865": "ityevaṃ dvayamubhayamanyonyasya niśritaṃ parasparasamāśritam,",
  "SA11bsa054_u:10866": "kalpanāpekṣayā kalpitam,",
  "SA11bsa054_u:10867": "kalpitāpekṣayā kalpaneti /",
  "SA11bsa054_u:10868": "yathāprasiddhaṃ lokavyavahārato niścitamāśritya gṛhītvā vicāro vimarśaḥ sarva ucyate abhidhīyate /",
  "SA11bsa054_u:10869": "sarva iti na kaścideva vicāro 'pi saṃvṛtimāśritya pratanyate,",
  "SA11bsa054_u:10870": "na tu paramārthasatyam,",
  "SA11bsa054_u:10871": "tasya sarvavyavahārātikrāntatvādityarthaḥ //",
  "SA11bsa054_u:10872": "vicāro 'pi bahirvicāravat kālpanikasvabhāvatvādvicārayitavya iti cet,",
  "SA11bsa054_u:10873": "vicārasyāśakyavicāratvādityabhisaṃdhāyāha vicāritenetyādi-",
  "SA11bsa054_u:10874": "vicāritena tu yadā vicāreṇa vicāryate /",
  "SA11bsa054_u:10875": "tadānavasthā tasyāpi vicārasya vicāraṇāt // Bca_9.110 //",
  "SA11bsa054_u:10876": "vicāritena tu parīkṣitena punaryadā vicāreṇa vicāryate nirūpyate,",
  "SA11bsa054_u:10877": "tadā anavasthā apratiṣṭhānaṃ syāt /",
  "SA11bsa054_u:10878": "kutaḥ? tasyāpi vicārasya vicāraṇāt /",
  "SA11bsa054_u:10879": "yo 'sau vicārasya vicāraṇārthaṃ vicāra upādīyate,",
  "SA11bsa054_u:10880": "tasyāpi vicārasya vicāraṇāddhetoḥ //",
  "SA11bsa054_u:10881": "vicārye tarhi vicāryamāṇe kathamiyamanavasthā na syādityatrāha vicārite ityādi-",
  "SA11bsa054_u:10882": "vicārite vicārye tu vicārasyāsti nāśrayaḥ /",
  "SA11bsa054_u:10883": "nirāśritatvānnodeti tacca nirvāṇamucyate // Bca_9.111 //",
  "SA11bsa054_u:10884": "vicārye tu parīkṣye punarvastuni vicārite nirṇīte sati vicārasya nirṇayasya punaruttarakālaṃ kartavyasya āśrayo nāsti,",
  "SA11bsa054_u:10885": "yamāśritya punarvicārānusaraṇenānavasthānaṃ syāt /",
  "SA11bsa054_u:10886": "vicāryasya vicāraṇe caritārthatayā punarākāṅkṣābhāvāt /",
  "SA11bsa054_u:10887": "ata eva nirāśrayatvānnodeti,",
  "SA11bsa054_u:10888": "āśrayābhāvānna punarvicāraḥ pravartate /",
  "SA11bsa054_u:10889": "sarvasamāropaniṣedhaṃ vidhāya vastutattvaparijñānāt kṛtakṛtyatvāt pravṛttinivṛttyabhāvāt (Bcp 250)",
  "SA11bsa054_u:10890": "na kkacit sajyate,",
  "SA11bsa054_u:10891": "nāpi virajyate /",
  "SA11bsa054_u:10892": "tacca nirvāṇamucyate,",
  "SA11bsa054_u:10893": "sarvavyavahāranivṛtteḥ sarvatra nirvyāpāratayā praśāntatvāt tadeva nirvāṇamabhidhīyate //",
  "SA11bsa054_u:10894": "kalpitaviṣaye 'vaśyameva sarvatra vicāraḥ satyo na tu paramārthata ityāha yasya tvityādi-",
  "SA11bsa054_u:10895": "yasya tvetaddūyaṃ satyaṃ sa evātyantaduḥsthitaḥ /",
  "SA11bsa054_u:10896": "yasya punaḥ paramārthasadbhāvavādinaḥ etaddūyaṃ vicāro vicāryaṃ ceti etadubhayamapi satyaṃ paramārthasat,",
  "SA11bsa054_u:10897": "sa eva bhāvasvabhāvavādī atyantaduḥsthitaḥ atyantamatiśayena duḥkhena sthito duḥsthitaḥ duṣkaraṇīyatvāt /",
  "SA11bsa054_u:10898": "etadevopadarśayannāha yadītyādi-",
  "SA11bsa054_u:10899": "yadi jñānavaśādartho jñānāstitve tu kā gatiḥ // Bca_9.112 //",
  "SA11bsa054_u:10900": "yadi jñānavaśāt jñānasya pramāṇasya vaśāt sāmarthyāt arthaḥ prameyaṃ vyavasthāpyate,",
  "SA11bsa054_u:10901": "tadā bhavatu nāma pramāṇāt prameyavyavasthā,",
  "SA11bsa054_u:10902": "ko nāma nivārayati?",
  "SA11bsa054_u:10903": "kevalamidamiha nirūpaṇīyam-jñānāstitve tu kā gatiḥ?",
  "SA11bsa054_u:10904": "jñānasya pramāṇasya punarastitvaṃ kuto niścitamiti vaktavyam /",
  "SA11bsa054_u:10905": "svasaṃvedanasyābhāvāt pramāṇāntarānveṣaṇe anavasthānaṃ syāditi kā gatirāśrayaṇīyā?",
  "SA11bsa054_u:10906": "syādetat- syādeva anavasthānam,",
  "SA11bsa054_u:10907": "yadi jñānastitve pramāṇaṃ mṛgyate /",
  "SA11bsa054_u:10908": "yāvatā prameyādeva pramāṇavyavasthā,",
  "SA11bsa054_u:10909": "tat kuto 'navasthānaṃ syādityāśaṅkayannāha athetyādi-",
  "SA11bsa054_u:10910": "atha jñeyavaśājjñānaṃ jñeyāstitve tu kā gatiḥ /",
  "SA11bsa054_u:10911": "atheti parābhiprāyaprakāśane /",
  "SA11bsa054_u:10912": "atha jñeyasya prameyasya vaśāt jñānaṃ vyavasthāpyate,",
  "SA11bsa054_u:10913": "tarhi jñeyāstitve tu kā gatiḥ?",
  "SA11bsa054_u:10914": "yadi jñeyavaśāt jñānaṃ vyavasthāpyate,",
  "SA11bsa054_u:10915": "tadā svayameva jñeyaṃ jñānāstitve vyavasthānibandhanaṃ syāt,",
  "SA11bsa054_u:10916": "tacca kutaḥ pramāṇāt siddhamiti pṛcchati- jñeyāstitve punaḥ kā gatiriti /",
  "SA11bsa054_u:10917": "prameyasiddhaye jñānāntarānusaraṇe tadapi jñānāntaraṃ kutaḥ siddhamiti vaktavyam /",
  "SA11bsa054_u:10918": "tasmādeva jñeyāditi cet,",
  "SA11bsa054_u:10919": "jñeyaṃ kutaḥ siddham?",
  "SA11bsa054_u:10920": "tatsiddhau jñānāntarānusaraṇe punaranavasthānamaparyavasānaṃ syāt /",
  "SA11bsa054_u:10921": "syādetat- bhavedetat yadi jñānasya jñeyasya vā siddhaye jñānāntarāpekṣā syāt,",
  "SA11bsa054_u:10922": "api tu parasparamitaretarasya siddhiḥ /",
  "SA11bsa054_u:10923": "ato noktadoṣaprasaṅga iti parasyāśayamāvirbhāvayannāha athānyonyetyādi-",
  "SA11bsa054_u:10924": "athānyonyavaśātsattvamabhāvaḥ syāddūyorapi // Bca_9.113 //",
  "SA11bsa054_u:10925": "atha punarevamabhidhīyate- anyonyasya jñānasya jñeyasya parasparasya vaśāt sāmarthyāt jñānajñeyayorapi sattvamastitvaṃ niścīyate jñānavaśājjñeyasya jñeyavaśācca jñānasyeti yāvat /",
  "SA11bsa054_u:10926": "tadevaṃ sati abhāvaḥ syād dvayorapi /",
  "SA11bsa054_u:10927": "dvayorapi jñānajñeyayorabhāvaḥ syāt,",
  "SA11bsa054_u:10928": "ekasyāpi sattvasiddhirna bhavet /",
  "SA11bsa054_u:10929": "itaretarāśrayatvādekasyāsiddhau dvitīyasyāpyasiddhiḥ //",
  "SA11bsa054_u:10930": "atra prakṛtānurūpadṛṣṭāntamāha pitā cedityādi-",
  "SA11bsa054_u:10931": "pitā cenna vinā putrātkutaḥ putrasya saṃbhavaḥ /",
  "SA11bsa054_u:10932": "putrābhāve pitā nāsti",
  "SA11bsa054_u:10933": "(Bcp 251)",
  "SA11bsa054_u:10934": "pitā janakaḥ yadi putraṃ vinā putramantareṇa na syāt,",
  "SA11bsa054_u:10935": "putrajananasāpekṣatvādasya vyapadeśasya,",
  "SA11bsa054_u:10936": "tarhi kutaḥ putrasya saṃbhavaḥ,",
  "SA11bsa054_u:10937": "kutaḥ kasmāt piturabhāvāt putrasya janyasya saṃbhavaḥ janma astu?",
  "SA11bsa054_u:10938": "kimiti cet, putrābhāve pitā nāsti /",
  "SA11bsa054_u:10939": "hetupadametat /",
  "SA11bsa054_u:10940": "yataḥ putrasya abhāve asattve pitā nāsti na bhavati /",
  "SA11bsa054_u:10941": "pitrā hi putro janayitavyaḥ /",
  "SA11bsa054_u:10942": "sa ca na putraṃ yāvajjanayati,",
  "SA11bsa054_u:10943": "tāvat pitaiva na bhavati /",
  "SA11bsa054_u:10944": "yāvacca pitā na bhavati,",
  "SA11bsa054_u:10945": "tāvat putrasya tasmāt saṃbhavo nāsti /",
  "SA11bsa054_u:10946": "ataḥ itaretarāśrayaṇādekābhāvādanyatarābhāvaḥ syāditi dvayorapyanayorabhāva iti samudāyārthaḥ /",
  "SA11bsa054_u:10947": "amumarthaṃ dārṣṭāntike yojayannāha tatheti-",
  "SA11bsa054_u:10948": "tathāsattvaṃ tayordvayoḥ // Bca_9.114 //",
  "SA11bsa054_u:10949": "yathātra pitāputrodāharaṇe,",
  "SA11bsa054_u:10950": "tathā asattvaṃ tathaiva abhāvaḥ tayordvayorjñānajñeyayoḥ /",
  "SA11bsa054_u:10951": "tathāhi- jñeyajananājjñānamucyate,",
  "SA11bsa054_u:10952": "jñānaparicchedyatayā ca jñeyamiti yāvat jñānaṃ na sidhyati,",
  "SA11bsa054_u:10953": "yāvat parijñānaṃ na sidhyati,",
  "SA11bsa054_u:10954": "tāvat paricchedyatayā ca jñeyaṃ na sidhyati /",
  "SA11bsa054_u:10955": "itaretarāśrayaṇādubhayābhāvaḥ syāditi bhāvaḥ //",
  "SA11bsa054_u:10956": "syādetat- na brūmaḥ- anyonyavaśāt siddhiranayoḥ api tu jñeyakāryaṃ jñānam,",
  "SA11bsa054_u:10957": "tato jñānādaṅkurād bījamiva jñeyaṃ setsyati /",
  "SA11bsa054_u:10958": "iti parāśayamudbhāvayannāha aṅkura ityādi-",
  "SA11bsa054_u:10959": "aṅkuro jāyate bījādvījaṃ tenaiva sūcyate /",
  "SA11bsa054_u:10960": "jñeyājjñānena jātena tatsattā kiṃ na gamyate // Bca_9.115 //",
  "SA11bsa054_u:10961": "aṅkuro jāyate utpadyate bījāt khalabilāntargatāt /",
  "SA11bsa054_u:10962": "bījaṃ tenaiva bījājjātena aṅkureṇa sūcyate gamyate yathā,",
  "SA11bsa054_u:10963": "tathā atra jñeyāt prameyāt jñānena jātena utpannena tatsattā tasya jñeyasya sattā sadbhāvaḥ kiṃ na gamyate,",
  "SA11bsa054_u:10964": "kiṃ na pratipadyate?",
  "SA11bsa054_u:10965": "atrāpi bījāṅkuravat kāryakāraṇabhāvasya vidyamānatvāt //",
  "SA11bsa054_u:10966": "nāyaṃ sadṛśo dṛṣṭānta ityāha aṅkurādityādi-",
  "SA11bsa054_u:10967": "aṅkurādanyato jñānādvījamastīti gamyate /",
  "SA11bsa054_u:10968": "jñānāstitvaṃ kuto jñātaṃ jñeyaṃ yattena gamyate // Bca_9.116 //",
  "SA11bsa054_u:10969": "aṅkurāt kāryāt bījamastīti yadgamyate,",
  "SA11bsa054_u:10970": "tannāyamasyaiva kevalasya prabhāvaḥ,",
  "SA11bsa054_u:10971": "kiṃ tarhi anyato jñānādaṅkuravyatiriktāt tadastīti gamyate /",
  "SA11bsa054_u:10972": "tathā hi- na yogyatāmātreṇa kāryaṃ kāraṇasya gamakam,",
  "SA11bsa054_u:10973": "bījasyaiva aṅkurajananamapratipannasyāpi gamakatvaṃ syāt /",
  "SA11bsa054_u:10974": "nāpi svarūpapratītimātreṇa apratipannakāryakāraṇabhāvasyāpi tatpratipattiprasaṅgāt,",
  "SA11bsa054_u:10975": "api tu avinābhāvitvena niścitam /",
  "SA11bsa054_u:10976": "ataḥ prākpratipannakāryakāraṇabhāvasya punaḥ paścāt kkacid bījāvinābhāvinamaṅkuramupalabdhavataḥ aṅkurādadhyavasāyātmakamanumānamutpadyate,",
  "SA11bsa054_u:10977": "tato bījamastītyavasīyate /",
  "SA11bsa054_u:10978": "ato jñānaviṣayīkṛta eva aṅkuro bījapratipattihetuḥ /",
  "SA11bsa054_u:10979": "jñānāstitvaṃ jñānasya sadbhāvaḥ kuto jñātaṃ kasmāt pratītam?",
  "SA11bsa054_u:10980": "svasaṃvedanābhāvādanavasthānabhayena jñānāntarānanusaraṇācca,",
  "SA11bsa054_u:10981": "jñeyaṃ yattena gamyate,",
  "SA11bsa054_u:10982": "yad yasmāt jñeyaṃ tena jñānena jñeyakāryeṇa gamyate avasīyate /",
  "SA11bsa054_u:10983": "na hi svayamaniścitaṃ liṅgaṃ (Bcp 252)",
  "SA11bsa054_u:10984": "sādhyasya gamakamupapadyate /",
  "SA11bsa054_u:10985": "jñāpakahetutvādasya jñeyagamakatvam /",
  "SA11bsa054_u:10986": "tasmādvāstavapakṣe jñānajñeyāsiddhervicāraḥ kartumaśakyaḥ,",
  "SA11bsa054_u:10987": "kālpanikapakṣe tu yathāprasiddhavyavahāramāśritya śakyate iti niścitam //",
  "SA11bsa054_u:10988": "na svato nāpi parato na dvābhyāṃ nāpyahetutaḥ /",
  "SA11bsa054_u:10989": "utpannā jātu vidyante bhāvāḥ kvacana kecana //",
  "SA11bsa054_u:10990": "[ma. śā. 1.3]",
  "SA11bsa054_u:10991": "ityasyārthasya samarthanārthaṃ nāpyahetuta iti turīyakoṭiprasādhanāya tāvat svabhāvavādimatamapākartumāha loka ityādi-",
  "SA11bsa054_u:10992": "lokaḥ pratyakṣatastāvatsarvaṃ hetumudīkṣate /",
  "SA11bsa054_u:10993": "tathā hi te svaparasvabhāvasarvahetunirapekṣameva bhāvagrāmavaicitryamutpadyate iti varṇayanti /",
  "SA11bsa054_u:10994": "yataḥ na paṅkajādīnāṃ nālapatradalakesarādikamanekaprakārabhedabhinnavaicitryamacetanā jalapaṅkādayo nirvartayitumalam /",
  "SA11bsa054_u:10995": "na ca cetano 'pi kaścidanyaḥ karmaṇā tādṛśanirmāṇapravīṇa upalabhyate,",
  "SA11bsa054_u:10996": "nāpi cādriyate,",
  "SA11bsa054_u:10997": "tatkarmaṇo 'paryavasānāt yugapadaparyantaviśeṣeṣu vyāpārāyogācca /",
  "SA11bsa054_u:10998": "tasmāt kiṃcitkāraṇamantareṇaiva sarvamidaṃ jagadvaicitryamutpadyate iti teṣāṃ matam, taduktam-",
  "SA11bsa054_u:10999": "sarvahetunirāśaṃsaṃ bhāvānāṃ janma varṇyate /",
  "SA11bsa054_u:11000": "svabhāvavādibhiste ca nāhuḥ svamapi kāraṇam //",
  "SA11bsa054_u:11001": "rājīvakesarādīnāṃ vaicitryaṃ kaḥ karoti hi /",
  "SA11bsa054_u:11002": "mayūracandrakādirvā vicitraḥ kena nirmitaḥ //",
  "SA11bsa054_u:11003": "yathaiva kaṇṭakādīnāṃ taikṣṇyādikamahetukam /",
  "SA11bsa054_u:11004": "kādācitkatayā tattadduḥkhādīnāmahetutā //",
  "SA11bsa054_u:11005": "[tattvasaṃgraha-110-112]",
  "SA11bsa054_u:11006": "tadevaṃvādino lokapratītādeva hetusāmarthyādbādhā syādityupadarśayati /",
  "SA11bsa054_u:11007": "lokaḥ sarvo janaḥ /",
  "SA11bsa054_u:11008": "pratyakṣataḥ indriyāśritājjñānāt /",
  "SA11bsa054_u:11009": "pratyakṣata ityupalakṣaṇādanumānato 'pi tatpratītibhāvāt /",
  "SA11bsa054_u:11010": "pratyakṣānumānābhyāmiti yāvat /",
  "SA11bsa054_u:11011": "sarvamanekaprakāraṃ hetuṃ jagadvaicitryakāraṇam,",
  "SA11bsa054_u:11012": "udīkṣate tadanvayavyatirekānuvidhāyi kāryamupajanayantaṃ paśyati /",
  "SA11bsa054_u:11013": "yat kāryaṃ yasya sadbhāve bhavati,",
  "SA11bsa054_u:11014": "tadabhāve ca na bhavatīti pratīyate,",
  "SA11bsa054_u:11015": "sa tasya heturiti niścīyate /",
  "SA11bsa054_u:11016": "iti lokapratītādeva hetuvyāpārādasya ahetukatvapratijñā bādhyate /",
  "SA11bsa054_u:11017": "tadevopadarśayannāha padmanālādītyādi-",
  "SA11bsa054_u:11018": "padmanālādibhedo hi hetubhedena jāyate // Bca_9.117 //",
  "SA11bsa054_u:11019": "padmasya rājīvasya nālamādi yeṣāṃ padmadalakesarādīnāṃ te tathoktāḥ,",
  "SA11bsa054_u:11020": "teṣāṃ bhedo nānātvam /",
  "SA11bsa054_u:11021": "hiryasmāt /",
  "SA11bsa054_u:11022": "hetubhedena hetoḥ kāraṇasya bhedena viśeṣeṇa jāyate utpadyate, nānyathā /",
  "SA11bsa054_u:11023": "aniyamena sarvatra sadbhāvaprasaṅgāt /",
  "SA11bsa054_u:11024": "ataḥ yad yasyānvayavyatirekānuvidhānaṃ kurvat pratīyate,",
  "SA11bsa054_u:11025": "tat tasyaiva kāryaṃ nānyasyetyabhyupagamanīyam /",
  "SA11bsa054_u:11026": "yasmāt pratiniyatakāraṇādeva pratiniyataviśeṣotpattiḥ,",
  "SA11bsa054_u:11027": "tadbhedena tadbhedāditi na ahetumatī //",
  "SA11bsa054_u:11028": "(Bcp 253)",
  "SA11bsa054_u:11029": "nanu bhavedeṣa viśeṣaḥ yadi hetoreva svayamasau viśeṣaḥ siddhaḥ syāt /",
  "SA11bsa054_u:11030": "kiṃ tu tasyaiva kutaḥ sa bhavatīti vaktavyam /",
  "SA11bsa054_u:11031": "na ca nirviśeṣādviśeṣotpattiḥ,",
  "SA11bsa054_u:11032": "punarahetutvaprasaṅgāt /",
  "SA11bsa054_u:11033": "ityāśaṅkāṃ pariharannāha kiṃkṛta ityādi-",
  "SA11bsa054_u:11034": "kiṃkṛto hetubhedaścet pūrvahetuprabhedataḥ /",
  "SA11bsa054_u:11035": "kiṃkṛtaḥ kena kṛtaḥ kuto yātaḥ hetubhedaścet,",
  "SA11bsa054_u:11036": "hetorbhedo viśeṣaśceducyate /",
  "SA11bsa054_u:11037": "pūrvahetuprabhedataḥ pūrvasya prāktanasya tajjanakasya hetoḥ prabhedataḥ prabhedādviśeṣāt /",
  "SA11bsa054_u:11038": "tasyāpi tatpūrvasya hetoḥ kuto viśeṣa iti cet,",
  "SA11bsa054_u:11039": "punastatrāpi pūrvahetuviśeṣāditi vaktavyam,",
  "SA11bsa054_u:11040": "iti uttarottarasya viśeṣākāṅkṣāyāṃ pūrvapūrvasya viśeṣādityuttaraṃ vācyam /",
  "SA11bsa054_u:11041": "na caivamanavasthānamaniṣṭaṃ kiṃcidāpādayati- anavarāgrasya saṃsārasya pūrvakoṭirna prajñāyate ityabhyupagamāt /",
  "SA11bsa054_u:11042": "ata eva phalāviparyayo 'pi na svato bhavatītyāha kasmāccedityādi-",
  "SA11bsa054_u:11043": "kasmāccetphalado hetuḥ pūrvahetuprabhāvataḥ // Bca_9.118 //",
  "SA11bsa054_u:11044": "kasmāt kāraṇāt phalado viśiṣṭaphaladānasamartho hetuścet,",
  "SA11bsa054_u:11045_0": "pūrvahetuprabhāvataḥ pūrvasya tajjanakasya hetoḥ sāmarthyāt svahetunā sa tādṛśastatsvabhāvo",
  "SA11bsa054_u:11045_1": "'jani yena sahakāriviśeṣopahitakāryotpādānuguṇaviśeṣaparaṃparāpariṇatimadhigacchan",
  "SA11bsa054_u:11045_2": "asati pratibandhavaikalyayoḥ saṃbhave tathāvidhameva phalamutpādayati /",
  "SA11bsa054_u:11046": "ataḥ aviparītaphaladānamapi svahetusāmarthyopajanitameva /",
  "SA11bsa054_u:11047": "tena abhyudayaniḥśreyasasādhanahetoryathāsaṃkhyamabhyudayaniḥśreyasameva phalaṃ jāyate,",
  "SA11bsa054_u:11048": "tadviparītādviparītamiti na kathaṃcidapi viparyayaḥ //",
  "SA11bsa054_u:11049": "etacca avaśyaṃ svabhāvavādinā sahetukatvamakāmakenāpi svīkartavyam /",
  "SA11bsa054_u:11050": "kathamanyathā hetumantareṇa pratijñātamahetukatvaṃ bhāvānāṃ setsyati?",
  "SA11bsa054_u:11051": "pratijñāmātreṇa tasya kenacidagrahaṇāt /",
  "SA11bsa054_u:11052_0": "hetuvyāpāreṇa tat prasādhayataḥ svayameva punaḥ sahetukatvābhyupagamāt vandhyā me",
  "SA11bsa054_u:11052_1": "māteti bruvataḥ iva pratijñāyāḥ svavacanena bādhanaṃ syāt ityubhayataḥpāśā rajjuriti",
  "SA11bsa054_u:11052_2": "saṃkaṭaprāpto batāyaṃ tapasvī / taduktam-",
  "SA11bsa054_u:11053": "na heturastīti vadan sahetukaṃ nanu pratijñāṃ svayameva śātayet /",
  "SA11bsa054_u:11054": "athāpi hetupraṇayālaso bhavet pratijñayā kevalayāsya kiṃ bhavet //",
  "SA11bsa054_u:11055": "iti /",
  "SA11bsa054_u:11056": "tasmāt kudṛṣṭivijṛmbhitamevaitat pramāṇabādhitatvāt //",
  "SA11bsa054_u:11057": "evaṃ svabhāvavādinaṃ nirākṛtya caturthaprakāraprasādhanārthameva īśvarakāraṇatāṃ jagataḥ pratyākhyātuṃ tadupakṣepaṃ kurvannāha īśvara ityādi-",
  "SA11bsa054_u:11058": "īśvaro jagato hetuḥ",
  "SA11bsa054_u:11059": "īśvarakāraṇavādino hi svabhāvavādimataniṣedhamākarṇya viśeṣamabhidhātumardhamavasitaṃ bhārasyeti manyamānāḥ prāhuḥ- sāhāyyameva anuṣṭhitamevaṃ bhavadbhiḥ /",
  "SA11bsa054_u:11060": "na hi kāraṇamantareṇaiva (Bcp 254)",
  "SA11bsa054_u:11061": "jagadvaicitryamupapadyate deśādyaniyamaprasaṅgāt /",
  "SA11bsa054_u:11062": "kevalamacetanāḥ punaramī jalapaṅkādayo vaicitryāsāmarthyā iti yuktamanenoktam /",
  "SA11bsa054_u:11063_0": "tatra astyeva sa bhagavān viśvavaicitryanirmāṇapravīṇaḥ jagadekasūtradhāraḥ sakalajagadādibhūtaḥ",
  "SA11bsa054_u:11063_1": "nityātmatayā sarvadānupahataśaktiprabhāvaḥ sarvabhāvānāṃ kāryakāraṇabhāvāditattvavedī",
  "SA11bsa054_u:11063_2": "samastārvācīnadarśanāgocaramāhātmya īśvaraḥ /",
  "SA11bsa054_u:11064": "tena hetunā sahetukaṃ sakalamidaṃ sacarācaraṃ jagaditi kaḥ sacetanaḥ anyathā vaktumutsahate?",
  "SA11bsa054_u:11065": "iti naiyāyikādiveśmakathāmabhidhāya pratyācaṣṭe- īśvaro jagato hetuḥ /",
  "SA11bsa054_u:11066": "īśvara iti śaṃkarasyākhyā /",
  "SA11bsa054_u:11067": "sa eva jagato viśvasya hetuḥ sṛṣṭisthitipralayakāraṇam /",
  "SA11bsa054_u:11068": "tasmādevaitadviśvamaśeṣamutpadyate /",
  "SA11bsa054_u:11069": "anyathā punaracetanopādānatvāt kathamamī girisaridavanisāgarādaya utpattibhājo bhaveyuḥ?",
  "SA11bsa054_u:11070": "cetanāva dadhiṣṭhānāt punarime samutpattumutsahante,",
  "SA11bsa054_u:11071": "tadvayāpāreṇaiva pravartanāt / taduktam-",
  "SA11bsa054_u:11072": "sarvotpattimatāmīśamanye hetuṃ pracakṣate /",
  "SA11bsa054_u:11073": "nācetanaḥ svakāryāṇi kila prārabhate svayam //",
  "SA11bsa054_u:11074": "na syānmerurayaṃ na ceyamavanī naivāyamambhonidhiḥ",
  "SA11bsa054_u:11075": "sūryācandramasau niveśasubhagau naitau jagaccakṣuṣī /",
  "SA11bsa054_u:11076": "īśāno na kulālavadyadi bhavediśvasya nirmāṇakṛt",
  "SA11bsa054_u:11077": "sattvādīśvarakartṛkaṃ jagadidaṃ vaktīti kaścitkila //",
  "SA11bsa054_u:11078": "iti / [tattvasaṃgraha-46-47]",
  "SA11bsa054_u:11079": "tasmājjagadevamacetanaviśvasvabhāvamīśvarakāraṇatāmātmano brūte /",
  "SA11bsa054_u:11080": "atrocyate- kimanayā svagṛhītopakalpitayā prameyaracanayā vacanaracanāprapañcamālayā?",
  "SA11bsa054_u:11081": "naitaducyamānamapi svasamayābhiniveśināṃ jaḍadhiyāṃ prītikaraṃ pramāṇaśūnyaṃ viduṣāṃ saṃtoṣamutpādayati /",
  "SA11bsa054_u:11082": "tathā hi- yadyasau kāruṇikaḥ,",
  "SA11bsa054_u:11083": "kimarthaṃ punarimān narakādiduḥkhapīḍitān prāṇinaḥ karoti?",
  "SA11bsa054_u:11084": "tathā ca sati kāruṇikatvaṃ tasya śraddhāsamadhigamyameva syāt /",
  "SA11bsa054_u:11085": "svakṛtāsatkarmaphalopabhogena tatkṣepāpanayane yasya pravṛttiḥ,",
  "SA11bsa054_u:11086": "kathamakāruṇiko nāmeti cet, na /",
  "SA11bsa054_u:11087": "tat karma kāruṇikaḥ kimiti kārayati yenāniṣṭaṃ phalamupabhujyate,",
  "SA11bsa054_u:11088": "tatrāpi tasya vyāpārāt,",
  "SA11bsa054_u:11089": "sarvotpattimatāṃ nimittakāraṇatvāt /",
  "SA11bsa054_u:11090": "api ca kiṃ tasminnavyāpriyamāṇe tat karmaphalamupabhujyate na vā?",
  "SA11bsa054_u:11091": "yadi prathamaḥ pakṣaḥ,",
  "SA11bsa054_u:11092": "tadā kathametat-",
  "SA11bsa054_u:11093": "ajño janturanīśo 'yamātmanaḥ sukhaduḥkhayoḥ /",
  "SA11bsa054_u:11094": "īśvaraprerito gacchetsvargaṃ vā śvabhrameva vā //",
  "SA11bsa054_u:11095": "iti / [mahābhā.-3.30.28]",
  "SA11bsa054_u:11096": "sarvakāryeṣveva tadvayāpārābhyupagamasya anenaiva anaikāntikatāprasaṅgāt /",
  "SA11bsa054_u:11097": "atha dvitīyaḥ,",
  "SA11bsa054_u:11098": "tadā kṛpālurasau tatropekṣāṃ kimiti nādhivāsayati,",
  "SA11bsa054_u:11099": "yad yatnena sāhāyyameva tatropakalpayati /",
  "SA11bsa054_u:11100": "atha kṛtasya karmaṇo 'vipraṇāśādavaśyaṃ tena tatphalamanubhavitavyamiti tadupabhogāya vyāpriyate iti cet,",
  "SA11bsa054_u:11101": "kathaṃ punaretasminnavyāpriyamāṇe 'vaśyaṃ tenānubhavitavyaṃ sāmagrīvaikalyāt /",
  "SA11bsa054_u:11102": "kaḥ punarevaṃ (Bcp 255)",
  "SA11bsa054_u:11103": "vipraṇāśe 'pi doṣaḥ?",
  "SA11bsa054_u:11104": "prayatnata eva tato nivartitumucitaṃ kāruṇikasya /",
  "SA11bsa054_u:11105": "evaṃ hi tadicchāyattavṛttitayā tasyāparipākāt tena svamaiśvaryamupadarśitaṃ tatra bhavet /",
  "SA11bsa054_u:11106": "atra sattvānāṃ tatkarmasaṃcodito 'sau dayālurapi sthātumaśaktaḥ,",
  "SA11bsa054_u:11107": "mahad bata anena svamaiśvaryamitthaṃ dyotitamanyatra syāt /",
  "SA11bsa054_u:11108": "tat parakarmaṇāpi samākṛṣṭo nāma nātmani vaśitvamadhigacchati,",
  "SA11bsa054_u:11109": "īśvarataḥ karmaṇa eva mahat sāmarthyamevaṃ prakāśitaṃ syāt /",
  "SA11bsa054_u:11110": "tadvaraṃ karmaiva paryupāsyaṃ yatsāmarthyena samākṛṣyamāṇo maheśvaro 'pi sthātumasamarthaḥ /",
  "SA11bsa054_u:11111": "tasmādidamavyāhatameva-",
  "SA11bsa054_u:11112": "namaḥ satkarmabhyo vidhirapi na yebhyaḥ prabhavati //",
  "SA11bsa054_u:11113": "iti / [bhartṛhari-vairāgya-92]",
  "SA11bsa054_u:11114": "atha na kāruṇikaḥ,",
  "SA11bsa054_u:11115": "tadāsau vītarāgaḥ sarāgo vā?",
  "SA11bsa054_u:11116": "yadi ādyo vikalpaḥ,",
  "SA11bsa054_u:11117": "tadā yadi nāma dayāvirahāt sukhaṃ nopanayati,",
  "SA11bsa054_u:11118": "duḥkhaṃ tu janasya kasmādutpādayatīti vaktavyam /",
  "SA11bsa054_u:11119": "duḥkhaṃ hi rāgādivaśena kasyacidupanīyate /",
  "SA11bsa054_u:11120": "te cāsya na santi /",
  "SA11bsa054_u:11121": "kathamakāraṇameva janaṃ duḥkhayati?",
  "SA11bsa054_u:11122": "krīḍārthaṃ duḥkhayatīti cet,",
  "SA11bsa054_u:11123": "krīḍārthaṃ vītarāgasya pravṛttiriti cet,",
  "SA11bsa054_u:11124": "niścitamasau na vītarāgaḥ /",
  "SA11bsa054_u:11125": "rāgādimatāmapi tāvajjitendriyāṇāṃ na krīḍārthaṃ dṛśyate pravṛttiḥ,",
  "SA11bsa054_u:11126": "kiṃ punarvītarāgāṇāṃ tathā bhaviṣyati /",
  "SA11bsa054_u:11127": "na rakṣaḥpiśācādimantareṇa anyasya paraduḥkhena krīḍā saṃbhāvyate //",
  "SA11bsa054_u:11128": "atha avītarāga iti pakṣaḥ,",
  "SA11bsa054_u:11129": "tadā kathamayamitarajanasādhāraṇaḥ sannīśvaro bhavitumarhati?",
  "SA11bsa054_u:11130": "rāgādikleśapāśāyattavṛtterjagadaiśvaryāyogāt /",
  "SA11bsa054_u:11131": "anyathā tadanyasyāpi tathāvidhasya tatprasaṅgāt /",
  "SA11bsa054_u:11132": "nāpi saṃsāracārakoparuddhasvātantryasya viśvavaicitryaracanācāturyaṃ tadanyasyeva yujyate /",
  "SA11bsa054_u:11133": "tadevamastitvameva bhavantaṃ vipralambhayati yadevaṃvidhasyāpi yāvadaiśvaryamabhyupagamyate /",
  "SA11bsa054_u:11134": "bhavatu vā tathāvidhasyāpi kartṛtvam /",
  "SA11bsa054_u:11135": "tathāpi kimasau svasthātmā [asvasthātmā vā]?",
  "SA11bsa054_u:11136": "yadi svasthātmā,",
  "SA11bsa054_u:11137": "tadā kimiti janamakāṇḍameva duḥkhayati?",
  "SA11bsa054_u:11138": "na hi svasthātmā niraparādhaṃ janaṃ pīḍayan dṛṣṭaḥ /",
  "SA11bsa054_u:11139": "atha vimārgagāminameva kṛtāparādhaṃ pīḍayatīti cet,",
  "SA11bsa054_u:11140": "vimārgagāminamapi ayameva kārayati /",
  "SA11bsa054_u:11141": "tathābhūtamapi kārayitvā punaḥ pīḍayatīti sa laukikeśvarāṇāmapi jaghanyatayā vṛttimatiśete /",
  "SA11bsa054_u:11142": "te hi svayaṃkṛtāparādhameva aparādhinamanuśāsati /",
  "SA11bsa054_u:11143": "ayaṃ punarātmanaiva kārayitveti mahānasya viśeṣaḥ /",
  "SA11bsa054_u:11144": "atha asvasthātmā,",
  "SA11bsa054_u:11145": "tadā asādhu tadārādhane svargāpavargārthināṃ prekṣāvatāṃ pravṛttiḥ /",
  "SA11bsa054_u:11146": "na hi unmattasyārādhanamunmattakādanyaḥ kartumutsahate /",
  "SA11bsa054_u:11147": "tathā hi svargādilipsayā tadārādhanāya pravartante prekṣāvantaḥ /",
  "SA11bsa054_u:11148": "tacca apariniścitasvabhāvatayā tato na saṃbhāvyate,",
  "SA11bsa054_u:11149": "viparyayo 'pi vā tadārādhanaphalasya saṃbhāvyate /",
  "SA11bsa054_u:11150": "tadārādhanapravṛttāstu gāḍhataraśraddhāvaśena tamunmattamācakṣāṇā ātmānamevonmattakamācakṣīran /",
  "SA11bsa054_u:11151": "kathamanyathā tadārādhane pravartante?",
  "SA11bsa054_u:11152": "tadaparonmattakairvā kimaparāddhaṃ yataste na paryupāsyante?",
  "SA11bsa054_u:11153": "teṣāṃ prabhāvātiśayavikalatvāditi cet,",
  "SA11bsa054_u:11154": "na vai prakṛte 'pi kaṃcit prabhāvātiśayamutpaśyāmaḥ /",
  "SA11bsa054_u:11155": "unmattakaḥ sakalajagadatiśāyiśaktiriti ko 'nya unmattakādvaktumarhati?",
  "SA11bsa054_u:11156": "tadayamabhivicāryamāṇo na kvacidavasānaṃ labhate iti alaṃ durmativiṣyanditeṣu ādareṇeti /",
  "SA11bsa054_u:11157": "tasmāt sūktametadū yaduktam-",
  "SA11bsa054_u:11158": "(Bcp 256)",
  "SA11bsa054_u:11159": "sukhasya duḥkhasya na ko 'pi dātā paro dadātīti kubuddhireṣā /",
  "SA11bsa054_u:11160": "svakarmasūtragrathito hi lokaḥ kartāhamasmīti vṛthābhimānaḥ //",
  "SA11bsa054_u:11161": "iti /",
  "SA11bsa054_u:11162": "tasmādakartṛkameva idaṃ jagadaśeṣamiti na paridṛṣṭakāraṇādanyaḥ svatantraścetano vā tasya kartā kaścidasti /",
  "SA11bsa054_u:11163": "idameva vistareṇa pratipādayituṃ siddhāntavādī prāha-",
  "SA11bsa054_u:11164": "vada kastāvadīśvaraḥ /",
  "SA11bsa054_u:11165": "īśvarakāraṇavādinaṃ pṛcchati- vada brūhi ko 'yamīśvaro bhavato 'bhimataḥ?",
  "SA11bsa054_u:11166": "tāvacchabdenedamabhidhatte- yeṣāṃ kṣityādīnāmanvayavyatirekānuvidhāyi kāryamupalabhyate,",
  "SA11bsa054_u:11167": "tatra katamadīśvaraṃ bhavānācaṣṭe?",
  "SA11bsa054_u:11168": "na ca anupalabdhānvayavyatirekavyāpārasya kāraṇatā prakalpayituṃ yuktā,",
  "SA11bsa054_u:11169": "atiprasaṅgāt /",
  "SA11bsa054_u:11170": "tasmāt tatkāraṇatāmicchatā dṛṣṭānvayavyatirekavyāpāra eva aṅgīkartavyaḥ /",
  "SA11bsa054_u:11171": "na cānyasya kṣitibījādivyatiriktasya anvayavyatirekānuvidhānaṃ kurvat dṛśyate kāryam /",
  "SA11bsa054_u:11172": "tat kathaṃ tasya kāryopayogitvaṃ vyavasthāpyate? yaduktam-",
  "SA11bsa054_u:11173": "yeṣu satsu bhavatyeva [yattebhyo 'nyasya kalpyate] /",
  "SA11bsa054_u:11174": "taddhetutvena sarvatra hetūnāmanavasthitiḥ //",
  "SA11bsa054_u:11175": "iti //",
  "SA11bsa054_u:11176": "atha pṛthivyādīni bhūtānyeva īśvaro bhavatviti parābhiprāyamāśaṅkayāha bhūtāni cedityādi-",
  "SA11bsa054_u:11177": "bhūtāni cedbhavatvevaṃ nāmamātre 'pi kiṃ śramaḥ // Bca_9.119 //",
  "SA11bsa054_u:11178": "yadi bhūtāni pṛthivyādīni īśvara ucyate,",
  "SA11bsa054_u:11179": "tadā abhyupagamyate eva /",
  "SA11bsa054_u:11180": "bhavatvevam,",
  "SA11bsa054_u:11181": "evamastu,",
  "SA11bsa054_u:11182": "na vayamatra vipratipadyāmahe /",
  "SA11bsa054_u:11183": "kṣityādyanvayavyatirekānuvidhānavataḥ kāryasya darśanāt /",
  "SA11bsa054_u:11184": "kevalaṃ nāmamātre 'pi kiṃ śramaḥ?",
  "SA11bsa054_u:11185": "nāmaiva kevalamarthabhedaśūnyaṃ nāmamātrakam /",
  "SA11bsa054_u:11186": "apiravadhāraṇe /",
  "SA11bsa054_u:11187": "nāmamātre eva kimiha mahāsamārambheṇa tatprasādhanāya śramaḥ āyāsaḥ kriyate?",
  "SA11bsa054_u:11188": "mayā kṣityādaya ucyante,",
  "SA11bsa054_u:11189": "tvayā punastānyeva bhūtāni īśvaraḥ iti nārthataḥ kaścidviśeṣaḥ?",
  "SA11bsa054_u:11190": "na cātra vipratipattāvarthaśūnyāyāṃ kiṃcit phalamupalabhyate //",
  "SA11bsa054_u:11191": "atha astyeva arthaviśeṣaḥ,",
  "SA11bsa054_u:11192": "tadā naiṣāmīśvaratvaṃ yuktamityāha api tvityādi-",
  "SA11bsa054_u:11193": "api tvaneke 'nityāśca niśceṣṭā na ca devatāḥ /",
  "SA11bsa054_u:11194": "laṅghayāścāśucayaścaiva kṣmādayo na sa īśvaraḥ // Bca_9.120 //",
  "SA11bsa054_u:11195": "apituśabdena adhikamāha /",
  "SA11bsa054_u:11196": "naite kṣityādayo bhavatāmīśvaratvena kalpayituṃ yujyante,",
  "SA11bsa054_u:11197": "tallakṣaṇāyogāt /",
  "SA11bsa054_u:11198": "kathaṃ kṛtvā?",
  "SA11bsa054_u:11199": "aneke nānāsvabhāvāḥ,",
  "SA11bsa054_u:11200": "anityāśca vinaśvarasvabhāvāḥ,",
  "SA11bsa054_u:11201": "niśceṣṭāḥ,",
  "SA11bsa054_u:11202": "acetanatayā nirvyāpārāḥ /",
  "SA11bsa054_u:11203": "na ca devatāḥ,",
  "SA11bsa054_u:11204": "nāpi ca ārādhyarūpāḥ /",
  "SA11bsa054_u:11205": "laṅghayāśca atikramaṇīyāḥ anaghṛṣyatvāt /",
  "SA11bsa054_u:11206": "aśucayaścaiva apavitrāḥ /",
  "SA11bsa054_u:11207": "amedhyādiṣvapi pṛthivyādisadbhāvāt /",
  "SA11bsa054_u:11208": "(Bcp 257) kṣmādayaḥ kṣmā pṛthivī ādiryeṣāmaptejovāyūnāṃ te tathoktāḥ /",
  "SA11bsa054_u:11209": "na sa īśvaraḥ,",
  "SA11bsa054_u:11210": "sa īśvaraḥ tādṛkkhabhāvo na bhavati,",
  "SA11bsa054_u:11211": "tatṣaṭprakāraviparītatvāt //",
  "SA11bsa054_u:11212": "yadi kṣmādayo neśvaraḥ,",
  "SA11bsa054_u:11213": "ākāśaṃ tarhi bhaviṣyatītyāha nākāśamityādi-",
  "SA11bsa054_u:11214": "nākāśamīśo 'ceṣṭatvāt",
  "SA11bsa054_u:11215": "ākāśamapi īśaḥ īśvaro na bhavati /",
  "SA11bsa054_u:11216": "kutaḥ? aceṣṭatvāt,",
  "SA11bsa054_u:11217": "svabhāvavikalatayā nirvyāpāratvāt,",
  "SA11bsa054_u:11218": "paramate 'pi niṣkriyatvāt /",
  "SA11bsa054_u:11219": "ātmā tarhi bhavatu-",
  "SA11bsa054_u:11220": "nātmā pūrvaniṣedhataḥ /",
  "SA11bsa054_u:11221": "pūrvameva vistareṇa ātmanaḥ pratiṣiddhatvāt niḥsvabhāvaḥ śaśaviṣāṇavadasau /",
  "SA11bsa054_u:11222": "athāpi syāt- avitarkyamāhātmyatvādasya nārvāgdarśanairidamitthamiti tatsvarūpaṃ vivecayituṃ śakyamityāha acintyasyetyādi-",
  "SA11bsa054_u:11223": "acintyasya ca kartṛtvamapyacintyaṃ kimucyate // Bca_9.121 //",
  "SA11bsa054_u:11224": "yadi asau cintātikrāntamāhātmyaḥ,",
  "SA11bsa054_u:11225": "tadā acintyasya ca cintāpathamatikrāntasya īśvarasya kartṛtvaṃ yugapatkāraṇatvamapi acintyamatarkyaṃ kimucyate,",
  "SA11bsa054_u:11226": "kimabhidhīyate?",
  "SA11bsa054_u:11227": "kartṛtvamapyasya acintyatvānna vaktumucitamityarthaḥ //",
  "SA11bsa054_u:11228": "syādetat- atidurlakṣyasvabhāvatayā cintayitumaśakyo 'sau,",
  "SA11bsa054_u:11229": "kāryaṃ tu tasya sarvajanapratītisādhāraṇatvāt cintyameva,",
  "SA11bsa054_u:11230": "iti bruvāṇaṃ pratyāha tena kimityādi-",
  "SA11bsa054_u:11231": "tena kiṃ straṣṭumiṣṭaṃ ca",
  "SA11bsa054_u:11232": "bhavatu nāma tasya kāryaṃ cintyam,",
  "SA11bsa054_u:11233": "tathāpi tena kiṃ straṣṭumiṣṭuṃ ca /",
  "SA11bsa054_u:11234": "tena īśvareṇa acintyamāhātmyena kiṃ kāryaṃ straṣṭuṃ nirmātumiṣṭamabhipretaṃ ca,",
  "SA11bsa054_u:11235": "iti parasyottaramāśaṅkayannāha-",
  "SA11bsa054_u:11236": "ātmā cet",
  "SA11bsa054_u:11237": "atra pūrvapadasyākāreṇa cchandonurodhāt saṃdhirna kṛtaḥ /",
  "SA11bsa054_u:11238": "ātmā tena straṣṭumiṣṭaṃ cenmatam,",
  "SA11bsa054_u:11239": "etat pratiṣedhayati-",
  "SA11bsa054_u:11240": "nanvasau dhruvaḥ /",
  "SA11bsa054_u:11241": "nanu bhoḥ, asāvātmā dhruvo nityo 'bhimato bhavatām /",
  "SA11bsa054_u:11242": "tat kathamasau kriyate?",
  "SA11bsa054_u:11243": "anyathā nitya eva sa na syāt /",
  "SA11bsa054_u:11244": "sadakāraṇavannityamiti nityalakṣaṇābhāvaprasaṅgāt /",
  "SA11bsa054_u:11245": "anyatrāpi na tasya sṛṣṭivyāpāra upalakśyate ityāha kṣmādītyādi-",
  "SA11bsa054_u:11246": "kṣmādisvabhāva īśaśca jñānaṃ jñeyādanādi ca // Bca_9.122 //",
  "SA11bsa054_u:11247": "karmaṇaḥ sukhaduḥkhe ca",
  "SA11bsa054_u:11248": "ādiśabdena aptejovāyvākāśakāladiṅmanāṃsi gṛhyante /",
  "SA11bsa054_u:11249": "teṣāṃ svabhāvo dhruvaḥ /",
  "SA11bsa054_u:11250": "so 'pi na tena kriyate,",
  "SA11bsa054_u:11251": "pṛthivyādīnāṃ paramāṇūnāṃ nityatvābhyupagamāt /",
  "SA11bsa054_u:11252": "sthūlarūpe ca tadvayāpārasya niṣetsyamānatvāt /",
  "SA11bsa054_u:11253": "ākāśādīnāmapi nityatvāt /",
  "SA11bsa054_u:11254": "īśaśceti /",
  "SA11bsa054_u:11255": "īśvaro 'pi dhruvaḥ iti ātmānamasau na karoti /",
  "SA11bsa054_u:11256": "jñānaṃ jñeyādanādi ceti /",
  "SA11bsa054_u:11257": "jñānamapi jñeyādutpadyamānamanādi (Bcp 258)",
  "SA11bsa054_u:11258": "ca, āsaṃsāraṃ jñeyāmālambya pravartanāt,",
  "SA11bsa054_u:11259": "tadapi na tena kriyate /",
  "SA11bsa054_u:11260": "tatkarmaṇaḥ sukhaduḥkhe ca,",
  "SA11bsa054_u:11261": "karmaṇaḥ śubhāśubhāt yathāsaṃbhavaṃ sukhaduḥkhe ca bhavataḥ iṣṭāniṣṭavipākaje,",
  "SA11bsa054_u:11262": "tatrāpi na tasya vyāpāraḥ / evaṃ sati-",
  "SA11bsa054_u:11263": "vada kiṃ tena nirmitam /",
  "SA11bsa054_u:11264": "brūhi kimidānīṃ teneśvareṇa nirmitaṃ racitam,",
  "SA11bsa054_u:11265": "iti na kvacit tasya sāmarthyamupalabhyate /",
  "SA11bsa054_u:11266": "tat kathamasya jagatkartṛtvamucyate?",
  "SA11bsa054_u:11267": "adhunā sarvatra sādhāraṇaṃ dūṣaṇamāha hetorityādi-",
  "SA11bsa054_u:11268": "hetorādirna cedasti phalasyādiḥ kuto bhavet // Bca_9.123 //",
  "SA11bsa054_u:11269": "tathāhi asau nityo vā jagato hetuḥ syādanityo vā?",
  "SA11bsa054_u:11270": "nitya eva tadvādibhirasau parikalpitaḥ /",
  "SA11bsa054_u:11271": "tatra nityatve sati hetoḥ kāraṇasya ādirnāsti,",
  "SA11bsa054_u:11272": "yadi,",
  "SA11bsa054_u:11273": "tadā phalasyādiḥ kuto bhavet?",
  "SA11bsa054_u:11274": "naiva syādityarthaḥ /",
  "SA11bsa054_u:11275": "nityamupasthite samarthasvabhāve hetau kāryamapi tajjanyamajastrameva jāyeta /",
  "SA11bsa054_u:11276": "iti tatsāmarthyapratibaddhaṃ kāryaṃ sadā prāpnoti / tat-",
  "SA11bsa054_u:11277": "kasmātsadā na kurute",
  "SA11bsa054_u:11278": "kasmāt kāraṇāt sadā sarvakālaṃ na kurute?",
  "SA11bsa054_u:11279": "na sarvaṃ kāryaṃ janayatīti kathaṃ kasyacit kāryasya kadācit kriyāvirāmaḥ //",
  "SA11bsa054_u:11280": "athavā / anyathāvatāryate- yadi ca neśvaro jagataḥ kartā syāt,",
  "SA11bsa054_u:11281": "kathamidaṃ pralayānantaramāditaḥ sargabhāg bhavet,",
  "SA11bsa054_u:11282": "ityatrāha hetorityādi- anavarāgro hi jātisaṃsāraḥ /",
  "SA11bsa054_u:11283": "tataśca hetoḥ kleśakarmādilakṣaṇasya ādiḥ pūrvakoṭiḥ na cedasti,",
  "SA11bsa054_u:11284": "phalasya sattvabhājanalokavivartādilakṣaṇasya ādiḥ prathamārambhaḥ kuto bhavet?",
  "SA11bsa054_u:11285": "naiva vidyate ityarthaḥ /",
  "SA11bsa054_u:11286": "anādau saṃsāre hi sattvānāṃ karmādhipatyena sthitisaṃvartavivartānāṃ pravartanāt /",
  "SA11bsa054_u:11287": "etacca uktameva “karmaṇaḥ sukhaduḥkhe ca” [9.123] ityanena //",
  "SA11bsa054_u:11288": "athavā / atrāpi īśvaramevābhisaṃdhāyoktaṃ hetoriti /",
  "SA11bsa054_u:11289": "hetorīśvarasya ādirna cedasti,",
  "SA11bsa054_u:11290": "pralayakāle 'pi tasyānupahatatayā māhātmyasyābhyupagamāt phalasya tatkṛtasya sargādilakṣaṇasya ādiḥ kuto bhavet?",
  "SA11bsa054_u:11291": "nityatayā tatkāraṇasya sadā samarthatvāt sargādikamapi nityameva syāt /",
  "SA11bsa054_u:11292": "ato nityasamarthe tasmin sargāderādireva na syāt /",
  "SA11bsa054_u:11293": "tataḥ kathaṃ sargasyādāvapi tadvayāpāro bhavet? api ca /",
  "SA11bsa054_u:11294": "yadi asau kartā syāt,",
  "SA11bsa054_u:11295": "tadā nityatvāt-",
  "SA11bsa054_u:11296": "kasmātsadā na kurute",
  "SA11bsa054_u:11297": "sargādikamiti śeṣaḥ /",
  "SA11bsa054_u:11298": "tathāhi yadi kadācit sargaṃ karoti,",
  "SA11bsa054_u:11299": "tadā tatkāraṇasvabhāvatayā sadā tameva kuryāt /",
  "SA11bsa054_u:11300": "evaṃ sthitisaṃhārayorapi vaktavyam /",
  "SA11bsa054_u:11301": "yugapadvā tasya sargādikriyā syāt /",
  "SA11bsa054_u:11302": "ata eva ca hetoruparamābhāvāt /",
  "SA11bsa054_u:11303": "na phalasyāpi virāmaḥ /",
  "SA11bsa054_u:11304": "anyat pūrvavat //",
  "SA11bsa054_u:11305": "athāpi syāt- yadi nāma asau sadā samarthasvabhāvaḥ,",
  "SA11bsa054_u:11306": "tathāpi kadācit sahakārivaikalyānna karotītyāha-",
  "SA11bsa054_u:11307": "na hi so 'nyamapekṣate /",
  "SA11bsa054_u:11308": "(Bcp 259)",
  "SA11bsa054_u:11309": "iti / samarthasvabhāvo heturīśvaraḥ /",
  "SA11bsa054_u:11310": "hiryasmāt /",
  "SA11bsa054_u:11311": "nānyaṃ sahakāriṇamapekṣate /",
  "SA11bsa054_u:11312": "nityasya samarthasvabhāvasya sataḥ tadapekṣāyogāt /",
  "SA11bsa054_u:11313": "na hi nityatayā anādheyātiśayasya kācidapekṣā nāma /",
  "SA11bsa054_u:11314": "viśeṣotpattau vā tadavyatiriktasvabhāvasya tasyāpyutpattiprasaṅgāt /",
  "SA11bsa054_u:11315": "vyatireke vā viśeṣādeva kāryotpattiḥ,",
  "SA11bsa054_u:11316": "tasya akārakatvaṃ syāt / taduktam-",
  "SA11bsa054_u:11317": "apekṣyate paraḥ kaścidyadi kurvīta kiṃcana /",
  "SA11bsa054_u:11318": "yadakiṃcitkaraṃ vastu kiṃ kenacidapekṣyate //",
  "SA11bsa054_u:11319": "iti / [catuḥ -3.12]",
  "SA11bsa054_u:11320": "bhavantu vā tasya sahakāriṇaḥ /",
  "SA11bsa054_u:11321": "tathāpi te nityā vā syuranityā vā?",
  "SA11bsa054_u:11322": "ye tāvannityāḥ paramāṇvādayaḥ,",
  "SA11bsa054_u:11323": "teṣāṃ na sadbhāvavaikalyaṃ saṃbhavati,",
  "SA11bsa054_u:11324": "nāpi tadāyattasaṃnidhīnāṃ saṃnidhānavaikalyam /",
  "SA11bsa054_u:11325": "anityānāmapi tadāyattodayasaṃnidhīnāṃ kuto vaikalyaṃ nāma,",
  "SA11bsa054_u:11326": "yena sahakārivaikalyānna karotītyucyate?",
  "SA11bsa054_u:11327": "tato nāyamatra parihāraḥ /",
  "SA11bsa054_u:11328": "ata evāha tenākṛta ityādi-",
  "SA11bsa054_u:11329": "tenākṛto 'nyo nāstyeva tenāsau kimapekṣatām // Bca_9.124 //",
  "SA11bsa054_u:11330": "tena īśvareṇa akṛtaḥ,",
  "SA11bsa054_u:11331": "yaḥ utpattimāṃstena akṛtaḥ,",
  "SA11bsa054_u:11332": "sa nāstyeva,",
  "SA11bsa054_u:11333": "na vidyate anyo 'paro jagati /",
  "SA11bsa054_u:11334": "tena kāraṇena tadāyattavṛttīnāṃ sahakāriṇāṃ sadāsaṃnihitatvādasau nityaḥ kartā kimapekṣatām?",
  "SA11bsa054_u:11335": "kimapekṣamāṇaḥ kadācit kāryaṃ na kuryāt?",
  "SA11bsa054_u:11336": "itthaṃ na kācidapi tasyāpekśāstīti sadā kāryaṃ kurvīta //",
  "SA11bsa054_u:11337": "athāpi syāt- samavāyikāraṇam,",
  "SA11bsa054_u:11338": "asamavāyikāraṇam,",
  "SA11bsa054_u:11339": "nimittakāraṇaṃ ceti kāraṇatritayāt kāryamutpadyate /",
  "SA11bsa054_u:11340": "tadasya nimittakāraṇatvāt sāmagrīmapekṣya kāryaṃ kurvato noktadoṣaprasaṅgaḥ iti parāśayamāśaṅkayāha apekṣata ityādi-",
  "SA11bsa054_u:11341": "apekṣate cetsāmagrīṃ",
  "SA11bsa054_u:11342": "yadi nāma asau sadā sarvakāryāṇi kartuṃ samarthaḥ,",
  "SA11bsa054_u:11343": "tathāpi apekṣate sāmagrīm /",
  "SA11bsa054_u:11344": "na hi sāmagrīmantareṇa satyapi samarthe kartari kāryamutpadyate /",
  "SA11bsa054_u:11345": "yathā kila paṭotpādanasamarthe 'pi kvaciddhetau turītantuvemādikamantareṇa na paṭa utpadyate,",
  "SA11bsa054_u:11346": "tathā prakṛte 'pi cedyadi, āha-",
  "SA11bsa054_u:11347": "heturna punarīśvaraḥ /",
  "SA11bsa054_u:11348": "yadi sāmagrīsadbhāve karoti,",
  "SA11bsa054_u:11349": "tadabhāve ca na karotītyabhyupagabhyate,",
  "SA11bsa054_u:11350": "tadā punarīśvaro heturna syāt /",
  "SA11bsa054_u:11351": "sāmagryā eva kāryotpatteḥ,",
  "SA11bsa054_u:11352": "tataścānutpatteḥ /",
  "SA11bsa054_u:11353": "tasyā bhāvābhāvayoḥ kāryasya bhāvābhāvadarśanāt,",
  "SA11bsa054_u:11354": "na tu punarīśvarabhāvābhāvayoriti /",
  "SA11bsa054_u:11355": "na sāmagrīkāle 'pi sa pararūpeṇa kartā,",
  "SA11bsa054_u:11356": "svarūpaṃ cāsya prāgapi samarthaṃ tadeveti kathaṃ kadācit kriyāvirāmaḥ?",
  "SA11bsa054_u:11357": "yadapyuktam- kuvindādivat kadācit karotīti,",
  "SA11bsa054_u:11358": "tadapi na yuktam /",
  "SA11bsa054_u:11359": "yataḥ kuvindādayaḥ prāgasamarthā eva /",
  "SA11bsa054_u:11360": "punaḥ paścāt turyādisāmagrīpratilambhādapūrvasāmarthyādhigamāt paṭādikāryaṃ kurvanti /",
  "SA11bsa054_u:11361": "anyathāpi teṣāmapi pūrvaṃ tatsāmarthyasadbhāve tatkriyāprasaṅgo na nivartate iti sādhyavikalo (Bcp 260) dṛṣṭāntaḥ /",
  "SA11bsa054_u:11362": "kiṃ ca /",
  "SA11bsa054_u:11363": "sāmagrījanane 'pi sa eva kāraṇam,",
  "SA11bsa054_u:11364": "sa ca sarvadā saṃnihitasvabhāva iti kathaṃ kadācit sāmagrīvaikalyamapyasya?",
  "SA11bsa054_u:11365": "ata evopadarśayannāha-",
  "SA11bsa054_u:11366": "nākartumīśaḥ sāmagryāṃ",
  "SA11bsa054_u:11367": "iti / nākartumīśaḥ,",
  "SA11bsa054_u:11368": "na akriyāyāṃ samarthaḥ /",
  "SA11bsa054_u:11369": "sāmagryāṃ sāmagrīviṣaye /",
  "SA11bsa054_u:11370": "sarvakāryakriyāyāṃ samarthatvāt sāmagrījanmanyapi nodāsituṃ śaknoti /",
  "SA11bsa054_u:11371": "janayatu tarhi sāmagrīmiti cedāha-",
  "SA11bsa054_u:11372": "[na kartuṃ tadabhāvataḥ] // Bca_9.125 //",
  "SA11bsa054_u:11373": "na kartumapi sāmagryāmīśaḥ /",
  "SA11bsa054_u:11374": "kutaḥ? tadabhāvataḥ,",
  "SA11bsa054_u:11375": "tasyāḥ sāmagryā abhāvataḥ avidyamānatvāt /",
  "SA11bsa054_u:11376": "na ca avidyamānasvabhāve vandhyāsuta iva kiṃcit kartuṃ śakyate nīrūpatvāt /",
  "SA11bsa054_u:11377": "yadvakṣyati-",
  "SA11bsa054_u:11378": "nābhāvasya vikāro 'sti kalpa[hetu?",
  "SA11bsa054_u:11379": "] koṭiśatairapi /",
  "SA11bsa054_u:11380": "iti // [bodhi. 9.147]",
  "SA11bsa054_u:11381": "bhavatu nāma sāmagrīsadbhāve satyeva kartā /",
  "SA11bsa054_u:11382": "tathāpi kiṃ sāmagrībalākṛṣṭaḥ svayamanicchanneva karoti,",
  "SA11bsa054_u:11383": "āhosvidicchan iti vikalpau /",
  "SA11bsa054_u:11384": "tatra ādyaṃ vikalpamāśaṅkayannāha karotītyādi-",
  "SA11bsa054_u:11385": "karotyanicchannīśaścetparāyattaḥ prasajyate /",
  "SA11bsa054_u:11386": "karoti kāryamabhinirvartayati anicchan anabhilaṣan /",
  "SA11bsa054_u:11387": "īśa īśvaraḥ /",
  "SA11bsa054_u:11388": "cenmatam, parāyattaḥ prasajyate,",
  "SA11bsa054_u:11389": "parāyattaḥ paratantraḥ prasajyate āsajyate /",
  "SA11bsa054_u:11390": "sāmagrīvaśena anicchato 'pi kurvataḥ tadvaśavartitvaprasaṅgāt /",
  "SA11bsa054_u:11391": "na ca pāratantryamanubhavataḥ īśvaratvaṃ yuktam,",
  "SA11bsa054_u:11392": "atiprasaṅgāt /",
  "SA11bsa054_u:11393": "dvitīyaṃ vikalpamadhikṛtyāha-",
  "SA11bsa054_u:11394": "icchannapīcchāyattaḥ syāt",
  "SA11bsa054_u:11395": "atha icchan karotīti pakṣaḥ svīkriyate,",
  "SA11bsa054_u:11396": "tadāpi icchāyattaḥ syāt /",
  "SA11bsa054_u:11397": "icchāsadbhāve kāryavyāpārāt,",
  "SA11bsa054_u:11398": "tadabhāve ca avyāpārāt /",
  "SA11bsa054_u:11399": "tadapekṣāsadbhāvāt-",
  "SA11bsa054_u:11400": "kurvataḥ kuta īśatā // Bca_9.126 //",
  "SA11bsa054_u:11401": "evaṃ kurvataḥ kāryamabhinirvartayataḥ sataḥ tasya kuta īśatā,",
  "SA11bsa054_u:11402": "kutaḥ eśvaryam?",
  "SA11bsa054_u:11403": "etena yaduktaṃ kenacit- buddhimattvādīśvarasya naiṣa doṣaḥ /",
  "SA11bsa054_u:11404": "buddhiśūnyo hi svasattāmātrajanyamakrameṇaiva kāryaṃ kuryāt,",
  "SA11bsa054_u:11405": "buddhimāṃstu kartumīśāno 'pyanicchanna karoti,",
  "SA11bsa054_u:11406": "iti kastasyopālambha iti,",
  "SA11bsa054_u:11407": "tadapi nirastam /",
  "SA11bsa054_u:11408": "tathā hi tā api icchāḥ svasattāmātranibandhanāḥ kiṃ na karotīti sa eva tasyopālambhaḥ /",
  "SA11bsa054_u:11409": "api ca /",
  "SA11bsa054_u:11410": "yadi tā na sahakāriṇyaḥ,",
  "SA11bsa054_u:11411": "kiṃ tāsāṃ viyoge 'pi na karoti atha asahakārivaikalye 'pi kāryākaraṇe sarvadā tadāyattaḥ?",
  "SA11bsa054_u:11412": "sahakāriṇyaścet,",
  "SA11bsa054_u:11413": "tathā tadbhāve 'pi sarvakāryaṃ kiṃ na karoti?",
  "SA11bsa054_u:11414": "sahakāriṇāṃ sākalye śaktatvāt /",
  "SA11bsa054_u:11415": "kevalasya aśaktasya na kārakatvamiti cet,",
  "SA11bsa054_u:11416": "tat kimayaṃ pararūpeṇa kārakaḥ?",
  "SA11bsa054_u:11417": "tathā cedakāraka eva /",
  "SA11bsa054_u:11418": "na hi svarūpeṇa (Bcp 261)",
  "SA11bsa054_u:11419": "akārakaḥ kārako nāma /",
  "SA11bsa054_u:11420": "svarūpamapi asya nijaśaktiśabdavācyaṃ kāryopayogīti cet,",
  "SA11bsa054_u:11421": "alamidānīmāgantukaśaktiṣvapekṣayā /",
  "SA11bsa054_u:11422": "samartho 'pyeṣa prakṛtyā sahakāriṇāmasaṃnidhau nava kāraka iti cet,",
  "SA11bsa054_u:11423": "mātāpi satī prakṛtyā bandhyā ityetadapi tarhi devānāṃ priyeṇa vaktavyamityāstāṃ tāvat /",
  "SA11bsa054_u:11424": "anityastu tadvādināṃ nābhimataḥ /",
  "SA11bsa054_u:11425": "tathā ca sati anyasādhāraṇasvabhāvasya kathamīśatvamiti neśvarakāryaṃ jagadvaicitryamiti siddham //",
  "SA11bsa054_u:11426": "yadi na buddhimatkartṛkaṃ jagat,",
  "SA11bsa054_u:11427": "tarhi nityaparamāṇupuñjamayaṃ dvayaṇukādikrameṇotthaṃ kṣititaruparvatādikaṃ bhavatvityāha ye 'pītyādi-",
  "SA11bsa054_u:11428": "ye 'pi nityānaṇūnāhuste 'pi pūrvaṃ nivāritāḥ /",
  "SA11bsa054_u:11429": "ye 'pi mīmāṃsakādivādino nityānaṇūn paramāṇunāhuḥ jagadvaicitryakāraṇatvena bruvate,",
  "SA11bsa054_u:11430": "te 'pi vādinaḥ pūrvam “aṃśā apyaṇubhedena” [9.87]ityādinā paramāṇuvicārasamaye tatpratiṣedhānnivāritā nirākṛtāḥ ato nityaparamāṇumayamapi nedaṃ jagat //",
  "SA11bsa054_u:11431_0": "evamīśvarakāraṇatāṃ ślokārdhena antarāle eva nityaparamāṇusvabhāvatāṃ ca jagato nirasya",
  "SA11bsa054_u:11431_1": "tasyaiva turyaprakārasya samarthanāya pradhānapariṇāmarūpatāṃ nirākartuṃ sāṃkhyamatamudbhāvayannāha sāṃkhyā ityādi-",
  "SA11bsa054_u:11432": "sāṃkhyāḥ pradhānamicchanti nityaṃ lokasya kāraṇam // Bca_9.127 //",
  "SA11bsa054_u:11433": "sāṃkhyāḥ kāpilāḥ pradhānaṃ prakṛtirityaparanāmadheyam icchanti manyante nityaṃ lokasya kāraṇam /",
  "SA11bsa054_u:11434": "tacca nityamavinaśvarasvabhāvaṃ lokasya sarvasya carācarasya jagataḥ kāraṇaṃ pariṇāmarūpeṇa hetumicchanti //",
  "SA11bsa054_u:11435": "kimidaṃ pradhānaṃ nāmeti cedāha sattvamityādi-",
  "SA11bsa054_u:11436": "sattvaṃ rajastamaśceti guṇā aviṣamasthitāḥ /",
  "SA11bsa054_u:11437": "pradhānamiti kathyante viṣamairjagaducyate // Bca_9.128 //",
  "SA11bsa054_u:11438": "sattvaṃ rajastamaśceti ete trayo guṇā aviṣamaṃ sthitāḥ sāmyāvasthāṃ prāptāḥ pradhānamiti kathyante,",
  "SA11bsa054_u:11439": "pradhānamityucyante /",
  "SA11bsa054_u:11440": "eṣāṃ tāvat prakṛtyavasthā /",
  "SA11bsa054_u:11441": "viṣamairjagaducyate,",
  "SA11bsa054_u:11442": "viṣamāvasthāṃ prāptaiḥ punarebhireva guṇairjagaducyate,",
  "SA11bsa054_u:11443": "viśvavaicitryapariṇāmaḥ kathyate /",
  "SA11bsa054_u:11444": "tathāhi teṣāṃ prakriyāyadā puruṣasya viṣayopabhogākāramautsukyamupajāyate,",
  "SA11bsa054_u:11445": "tadā prakṛtiḥ parijñātapuruṣautsukyā puruṣeṇa yujyate /",
  "SA11bsa054_u:11446": "tadā punaḥ śabdādisargarūpeṇa pariṇatimupajanayati /",
  "SA11bsa054_u:11447": "tadā ayaṃ kramaḥ-",
  "SA11bsa054_u:11448": "prakṛtermahāṃstato 'haṃkārastasmādgaṇaśca ṣoḍaśakaḥ /",
  "SA11bsa054_u:11449": "tasmādapi ṣoḍaśakātpañcabhyaḥ pañca bhūtāni //",
  "SA11bsa054_u:11450": "[sāṃkhyakārikā-22]",
  "SA11bsa054_u:11451": "asyāyamarthaḥ- prakṛtermahān,",
  "SA11bsa054_u:11452": "pradhānānmahān /",
  "SA11bsa054_u:11453": "mahāniti buddherākhyā /",
  "SA11bsa054_u:11454": "tato mahato 'haṃkāraḥ,",
  "SA11bsa054_u:11455": "ahamiti pratyayaḥ /",
  "SA11bsa054_u:11456": "tasmādahaṃkārādgaṇaśca ṣoḍaśakaḥ,",
  "SA11bsa054_u:11457": "ṣoḍaśaka iti ekādaśendriyāṇi pañca ca tanmātrāṇi /",
  "SA11bsa054_u:11458": "tatra pañca karmendriyāṇi vākpāṇipādapāyūpasthalakṣaṇāni /",
  "SA11bsa054_u:11459": "pañca buddhīndriyāṇi (Bcp 262)",
  "SA11bsa054_u:11460": "śrotraṃ tvakū cakṣū rasanaṃ ghrāṇaṃ ceti /",
  "SA11bsa054_u:11461": "ubhayātmakaṃ tu manaḥ ityekādaśa bhavanti /",
  "SA11bsa054_u:11462": "pañca tanmātrāṇi punaḥ śabdasparśarūparasagandhāḥ /",
  "SA11bsa054_u:11463": "pañcabhyaḥ pañca bhūtāni /",
  "SA11bsa054_u:11464": "pañcabhyaḥ śabdādibhyaḥ pañca bhūtāni bhavanti pañca bhūtāni ca ākāśavāyutejojalapṛthivyākhyāni /",
  "SA11bsa054_u:11465": "ādyaprakṛtistu kāraṇameva na kāryam /",
  "SA11bsa054_u:11466": "mahadahaṃkārau śabdādayaśca pañca kāryaṃ kāraṇaṃ ca /",
  "SA11bsa054_u:11467": "ekādaśendriyāṇi ākāśādayaśca pañca kāryameva na kāraṇam /",
  "SA11bsa054_u:11468": "puruṣaḥ punarubhayasvabhāvavarjita iti / yadāha-",
  "SA11bsa054_u:11469": "mūlaprakṛtiravikṛtirmahadādyāḥ prakṛtivikṛtayaḥ sapta /",
  "SA11bsa054_u:11470": "ṣoḍaśakastu vikāro na prakṛtirna vikṛtiḥ puruṣaḥ //",
  "SA11bsa054_u:11471": "iti / [sāṃkhyakārikā-3]",
  "SA11bsa054_u:11472": "tacca pradhānamaśeṣakāryaśaktimayameva triguṇātmakameva kāryamabhinirvartayati /",
  "SA11bsa054_u:11473": "kathamanyathā tatrāvidyamānaṃ kāryaṃ vaiśvarūpyamutpadyate?",
  "SA11bsa054_u:11474": "tathā coktam-",
  "SA11bsa054_u:11475": "aśeṣaśaktipracitāt pradhānādeva kevalāt /",
  "SA11bsa054_u:11476": "kāryabhedāḥ pravartante tadrūpā eva tattvataḥ //",
  "SA11bsa054_u:11477": "yadi tvasadbhavetkāryaṃ kāraṇātmani śaktitaḥ /",
  "SA11bsa054_u:11478": "kartuṃ tannaiva śakyaṃ tannairūpyādviyadabjavat //",
  "SA11bsa054_u:11479": "iti / [tattvasaṃgraha-7-8]",
  "SA11bsa054_u:11480": "evaṃ kila pradhānāt kāryarūpeṇa jagadvivartaḥ pravartate iti kāpilāḥ /",
  "SA11bsa054_u:11481": "tadevaṃ tat sarvamākāśe viracitacitramiva pratibhāsate iti manyamānaḥ siddhāntavādī dūṣayitumāha ekasyeti-",
  "SA11bsa054_u:11482": "ekasya trisvabhāvatvamayuktaṃ tena nāsti tat /",
  "SA11bsa054_u:11483": "ekasya sataḥ pradhānasya trisvabhāvatvaṃ sattvarajastamobhedena tryātmakatvamayuktamasaṃgatam /",
  "SA11bsa054_u:11484": "tena kāraṇena nāsti tat,",
  "SA11bsa054_u:11485": "na vidyate tat triguṇātmakaṃ pradhānam /",
  "SA11bsa054_u:11486": "ekamanekasvabhāvamiti parasparāhatametat /",
  "SA11bsa054_u:11487": "ataḥ tasminnapahastite sarvaṃ tatkāryamapākṛtaṃ bhavet /",
  "SA11bsa054_u:11488": "mā bhūnnāma tadekasvabhāvaṃ triguṇātmakam,",
  "SA11bsa054_u:11489": "guṇāstāvat svarūpataḥ santītyāha evamityādi-",
  "SA11bsa054_u:11490": "evaṃ guṇā na vidyante pratyekaṃ te 'pi hi tridhā // Bca_9.129 //",
  "SA11bsa054_u:11491": "evameva pradhānavat guṇāḥ sattvarajastamorūpā na vidyante /",
  "SA11bsa054_u:11492": "te 'pi hi tridhā /",
  "SA11bsa054_u:11493": "hiryasmāt /",
  "SA11bsa054_u:11494": "te 'pi guṇāḥ pratyekamekaikaśaḥ tridhā triprakārāḥ /",
  "SA11bsa054_u:11495": "tathā hi sarvaṃ triguṇātmakaṃ bruvatāṃ pratyekaṃ guṇā api svarūpeṇa triguṇātmakāḥ prāpnuvanti /",
  "SA11bsa054_u:11496": "tathā tadguṇā api triguṇātmakatayā naikasvabhāvā vidyante //",
  "SA11bsa054_u:11497": "yadā caivaṃ vicārayato guṇā na santi,",
  "SA11bsa054_u:11498": "tadā tadvivartarūpāḥ śabdādayo 'pi na yujyante ityāha guṇābhāve ityādi-",
  "SA11bsa054_u:11499": "guṇābhāve ca śabdāderastitvamatidūrataḥ /",
  "SA11bsa054_u:11500": "guṇānāṃ sattvādīnām abhāve asattve ca /",
  "SA11bsa054_u:11501": "dūṣaṇāntarasamuccaye cakāraḥ /",
  "SA11bsa054_u:11502": "śabdāderādigrahaṇāt sparśādiparigrahaḥ /",
  "SA11bsa054_u:11503": "astitvaṃ sadbhāvaḥ atidūrataḥ,",
  "SA11bsa054_u:11504": "sarvathaiva na yujyate /",
  "SA11bsa054_u:11505": "kāraṇābhāve kāryasya sattvāyogāt /",
  "SA11bsa054_u:11506": "yadapyuktam-",
  "SA11bsa054_u:11507": "(Bcp 263)",
  "SA11bsa054_u:11508": "sukhādyanvitametaddhi vyaktaṃ vyaktaṃ samīkṣyate /",
  "SA11bsa054_u:11509": "prasādatāpadainyādirūpasyaikopalabdhitaḥ //",
  "SA11bsa054_u:11510": "iti / [tattvasaṃgraha-14]",
  "SA11bsa054_u:11511": "tadapi na yuktam /",
  "SA11bsa054_u:11512": "yaśca sattvādīnāṃ sukhādirūpatāmupapādayituṃ tatpariṇāmasya rūpādino vyaktasya sukhādyanvayo heturuktaḥ,",
  "SA11bsa054_u:11513": "so 'pi nāstītyāha acetana ityādi-",
  "SA11bsa054_u:11514": "acetane ca vastrādau sukhāderapyasaṃbhavaḥ // Bca_9.130 //",
  "SA11bsa054_u:11515": "acetane jaḍarūpe ca /",
  "SA11bsa054_u:11516": "pūrvavaccakāraḥ /",
  "SA11bsa054_u:11517": "vastrādau acitsvabhāve paṭādau sukhāderapi cidātmakasya tādātmyenāsaṃbhavaḥ abhāvaḥ /",
  "SA11bsa054_u:11518": "yataḥ sattvarajastamāṃsyeva sukhaduḥkhamohā ucyante /",
  "SA11bsa054_u:11519": "te ca guṇā na hi santi /",
  "SA11bsa054_u:11520": "tat kathaṃ tatra sukhādayo bhaveyuḥ?",
  "SA11bsa054_u:11521": "athāpi syāt- na sukhādyātmakatayā parādayaḥ sukhādisvabhāvā ucyante,",
  "SA11bsa054_u:11522": "api tu sukhādestadutpatterityāśaṅkayannāha taddhetvityādi-",
  "SA11bsa054_u:11523": "taddheturūpā bhāvāścennanu bhāvā vicāritāḥ /",
  "SA11bsa054_u:11524": "tasya sukhāderheturūpāḥ kāraṇasvabhāvā bhāvā bāhyāḥ paṭādayaścenmatam,",
  "SA11bsa054_u:11525": "nanu bhāvā vicāritāḥ /",
  "SA11bsa054_u:11526": "nāmī paṭādayaḥ avayavirūpāḥ,",
  "SA11bsa054_u:11527": "nāpi paramāṇusvarūpā nāpi triguṇātmakāḥ /",
  "SA11bsa054_u:11528": "evaṃ bhāvā vicāritāḥ nirūpitāḥ yuktitaḥ,",
  "SA11bsa054_u:11529": "pratibhāsamānānāṃ māyāvanniḥsvabhāvatvācca /",
  "SA11bsa054_u:11530": "tat ke ime bhāvāḥ sukhādiheturūpā bhaviṣyanti? api ca /",
  "SA11bsa054_u:11531": "vyaktasya sukhādisvabhāvatve paṭādaya eva sukhādijanyāḥ syurityāha sukhādyevetyādi-",
  "SA11bsa054_u:11532": "sukhādyeva ca te hetuḥ",
  "SA11bsa054_u:11533": "paṭasyāpi sukhādyeva ca /",
  "SA11bsa054_u:11534": "te tava sāṃkhyasya /",
  "SA11bsa054_u:11535": "hetuḥ syāt /",
  "SA11bsa054_u:11536": "vyaktasya sukhādyātmakatvāt / tathāpi-",
  "SA11bsa054_u:11537": "na ca tasmātpaṭādayaḥ // Bca_9.131 //",
  "SA11bsa054_u:11538": "ādiśabdāccandanamālādayaḥ //",
  "SA11bsa054_u:11539": "viparyayaḥ punarihopalabhyate ityāha paṭādestvityādi-",
  "SA11bsa054_u:11540": "paṭādestu sukhādi syāttadabhāvātsukhādyasat /",
  "SA11bsa054_u:11541": "paṭādestu / ādiśabdānmālādeḥ /",
  "SA11bsa054_u:11542": "punaḥ sukhādi syāt /",
  "SA11bsa054_u:11543": "ādiśabdādduḥkhādi bhavet /",
  "SA11bsa054_u:11544": "tadabhāvāt,",
  "SA11bsa054_u:11545": "teṣāṃ paṭādīnāmabhāvāt /",
  "SA11bsa054_u:11546": "sukhādyasat,",
  "SA11bsa054_u:11547": "paṭādikāryatvāt sukhādyapi na syāditi tadanvayavyatirekānuvidhānāt sukhādestatkāryatvam /",
  "SA11bsa054_u:11548": "sattvādiguṇātmakatayā yadapi sukhādīnāṃ nityatvamiṣṭam,",
  "SA11bsa054_u:11549": "tadapi na samyagityāha sukhādikānāṃ cetyādi-",
  "SA11bsa054_u:11550": "sukhādīnāṃ ca nityatvaṃ kadācinnopalabhyate // Bca_9.132 //",
  "SA11bsa054_u:11551": "sukhaduḥkhamohānāṃ ca /",
  "SA11bsa054_u:11552": "cakāro 'dhikadoṣavivakṣāyām /",
  "SA11bsa054_u:11553": "nityatvaṃ dhruvasvabhāvatvaṃ kadācinnopalabhyate, na dṛśyate /",
  "SA11bsa054_u:11554": "guṇānāmeva asattvāt teṣāṃ nityatvādyayogāt //",
  "SA11bsa054_u:11555": "(Bcp 264)",
  "SA11bsa054_u:11556": "yadi ca sukhādīnāṃ nityatvaṃ syāt,",
  "SA11bsa054_u:11557": "tadā nityamupalabhyerannityāha satyāmityādi-",
  "SA11bsa054_u:11558": "satyāmeva sukhavyaktau saṃvittiḥ kiṃ na gṛhyate /",
  "SA11bsa054_u:11559": "yadi satyamavasthitarūpāḥ sukhādayaḥ,",
  "SA11bsa054_u:11560": "tathā sarvadeti sadā tatsaṃvedanaṃ syāt,",
  "SA11bsa054_u:11561": "tatsvabhāvāparityāgāditi samudāyārthaḥ /",
  "SA11bsa054_u:11562": "satyāmeva sukhavyaktau,",
  "SA11bsa054_u:11563": "ekadā bhūtāyāṃ sukhavyaktau sukhasya nityatve sati /",
  "SA11bsa054_u:11564": "saṃvittiḥ kiṃ na gṛhyate,",
  "SA11bsa054_u:11565": "sukhasya saṃvedanaṃ sarvadā kiṃ na syāt?",
  "SA11bsa054_u:11566": "na ca sarvadā saṃvedanamasti /",
  "SA11bsa054_u:11567": "tasmāt kadācidanupalabhyamānaṃ tat tadā nāstīti niścitamiti kathaṃ nityatvam?",
  "SA11bsa054_u:11568": "syādetat- sarvadā vyaktirūpatāyāṃ syādeṣa doṣaḥ /",
  "SA11bsa054_u:11569": "yadā punastadeva śaktirūpatayā layagataṃ bhavati,",
  "SA11bsa054_u:11570": "tadā na doṣa ityāha tadevetyādi-",
  "SA11bsa054_u:11571": "tadeva sūkṣmatāṃ yāti sthūlaṃ sūkṣmaṃ ca tatkatham // Bca_9.133 //",
  "SA11bsa054_u:11572": "tadeva vyaktāvavasthitiṃ kṛtvā bhāvasamāśrayāt,",
  "SA11bsa054_u:11573": "paścādanupalambhakāle sūkṣmatāṃ yāti,",
  "SA11bsa054_u:11574": "divā nakṣatrāṇīva anupalabdhasvabhāvatāṃ samāśrayate,",
  "SA11bsa054_u:11575": "tadetadasaṃgatam /",
  "SA11bsa054_u:11576": "kutaḥ? yad yasmāt sthūlaṃ vyaktasvabhāvaṃ sat,",
  "SA11bsa054_u:11577": "sūkṣmaṃ tat katham?",
  "SA11bsa054_u:11578": "avyaktasvabhāvaṃ tat sukhādi katham?",
  "SA11bsa054_u:11579": "nitya tayā nānāsvabhāvatā ekasya na yukteti bhāvaḥ //",
  "SA11bsa054_u:11580": "athāpi syāt- ekadā parasparaviruddhayorekasminnayogaḥ pūrvadharmanivṛttau tu dharmāntarotpatterna doṣa ityāha sthaulyamityādi-",
  "SA11bsa054_u:11581": "sthaulyaṃ tyaktvā bhavetsūkṣmamanitye sthaulyasūkṣmate /",
  "SA11bsa054_u:11582": "sthaulyamāvirbhāvarūpatāṃ tyaktvā parityajya bhavet sūkṣmaṃ tirohitarūpaṃ syāt /",
  "SA11bsa054_u:11583": "evamabhyupagame sati anitye sthaulyasūkṣmate utpādavināśālīḍhatvādadhruve sthaulyasūkṣmate syātām /",
  "SA11bsa054_u:11584": "bhavatāṃ nāma anitye,",
  "SA11bsa054_u:11585": "kā kṣatirityāha sarvasyetyādi-",
  "SA11bsa054_u:11586": "sarvasya vastunastadvatkiṃ nānityatvamiṣyate // Bca_9.134 //",
  "SA11bsa054_u:11587": "sarvasya vastunaḥ pañcaviṃśatitattvalakṣaṇasya /",
  "SA11bsa054_u:11588": "tadvat sthaulyasūkṣmatāvat kiṃ nānityatvamiṣyate?",
  "SA11bsa054_u:11589": "kimiti niranvayavināśaḥ na svīkriyate?",
  "SA11bsa054_u:11590": "ayamabhiprāyaḥ- sthaulyasūkṣmatayorapi niranvayavināśāsadutpādamantareṇa nāvirbhāvatirobhāvau yuktau /",
  "SA11bsa054_u:11591": "anyathā kathaṃcit kenacidrūpeṇa avasthānāt pūrvavat punarupalabdheḥ prasaṅgaḥ /",
  "SA11bsa054_u:11592": "tadvat sukhādīnāmapi /",
  "SA11bsa054_u:11593": "tasmādavaśyaṃ tayorniranvayavināśāsadutpādau ca aṅgīkartavyau /",
  "SA11bsa054_u:11594": "yathā ca tayoretau bhavataḥ,",
  "SA11bsa054_u:11595": "tathā anyeṣāmapi viśeṣābhāvāt syātāmiti //",
  "SA11bsa054_u:11596": "kiṃ ca / yadi sthaulyasūkṣmatayorvināśotpattī iṣyete,",
  "SA11bsa054_u:11597": "tadā sukhādīnāmanityatāprasaṅgaḥ syāt /",
  "SA11bsa054_u:11598": "tathā hi tat sthaulyaṃ sukhādbhinnamabhinnaṃ vā syāt /",
  "SA11bsa054_u:11599": "tatra yadi bhinnam,",
  "SA11bsa054_u:11600": "tadā tasmin nivṛtte 'pi pūrvavat sukhasaṃvedanaṃ syāt /",
  "SA11bsa054_u:11601": "na hi paṭe nivṛtte 'pi ghaṭasyānupalabdhiryuktā /",
  "SA11bsa054_u:11602": "tasya taditi saṃbandhakalpanāyāmanavasthānaprasaṅgāt /",
  "SA11bsa054_u:11603": "na ca satyapi saṃbandhe akāraṇasya nivṛttau anyasya nivṛttiryujyate,",
  "SA11bsa054_u:11604": "gonivṛttāviva tatsvāminaḥ /",
  "SA11bsa054_u:11605": "nāpi sukhasya tat kāraṇam,",
  "SA11bsa054_u:11606": "paṭādereva sukhotpatteḥ /",
  "SA11bsa054_u:11607": "nāpi tadapi kāraṇam,",
  "SA11bsa054_u:11608": "sukhādisamānakālatvāttasya //",
  "SA11bsa054_u:11609": "(Bcp 265)",
  "SA11bsa054_u:11610": "atha abhinnamiti pakṣaḥ, atrocyate-",
  "SA11bsa054_u:11611": "na sthaulyaṃ cetsukhādanyat",
  "SA11bsa054_u:11612": "yadi sthaulyaṃ sukhādanyat bhinnaṃ na bhavati,",
  "SA11bsa054_u:11613": "tadā syāt sukhameva tat / tadā-",
  "SA11bsa054_u:11614": "sukhasyānityatā sphuṭam /",
  "SA11bsa054_u:11615": "tatsvabhāvatayā sthaulyasya nivṛttau sukhasya vinivṛtteḥ sukhasya anityatā vinaśvaratā sphuṭaṃ niścitam //",
  "SA11bsa054_u:11616": "syādetat- yadi sarvathā vināśaḥ syāt,",
  "SA11bsa054_u:11617": "tadā sukhasya punarutpattirna syāt /",
  "SA11bsa054_u:11618": "atyantāsato gaganotpalavadutpādāyogāt,",
  "SA11bsa054_u:11619": "iti paramatamupadarśayannāha nāsadityādi-",
  "SA11bsa054_u:11620": "nāsadutpadyate kiṃcidasattvāditi cenmatam /",
  "SA11bsa054_u:11621": "yat sarvathā kāraṇātmani avidyamānaṃ tannotpadyate,",
  "SA11bsa054_u:11622": "yathā gaganāmbhoruham /",
  "SA11bsa054_u:11623": "tathā ca anyadapi yadi syāt,",
  "SA11bsa054_u:11624": "tadā notpadyate /",
  "SA11bsa054_u:11625": "ato nāsadutpadyate kiṃcit,",
  "SA11bsa054_u:11626": "nātyantāsatsvabhāvamutpadyate kiṃcit /",
  "SA11bsa054_u:11627": "kutaḥ? asattvāt /",
  "SA11bsa054_u:11628": "abhāvāt, iti cenmatam,",
  "SA11bsa054_u:11629": "evaṃ yadi saṃmatam,",
  "SA11bsa054_u:11630": "tadā naitadvaktavyamityāha vyaktasyetyādi-",
  "SA11bsa054_u:11631": "vyaktasyāsata utpattirakāmasyāpi te sthitā // Bca_9.135 //",
  "SA11bsa054_u:11632": "vyaktasyāsataḥ prāk śaktayavasthāyāmavidyamānasya vyaktasya paścādutpattirutpādaḥ /",
  "SA11bsa054_u:11633": "anabhilāṣiṇo 'pi te tava sadutpattivādinaḥ sthitā āpannā /",
  "SA11bsa054_u:11634": "anyathā prāgapi tasya sadbhāve paścādvat pūrvamapi tadupalabdhiprasaṅgaḥ /",
  "SA11bsa054_u:11635": "yathā vyaktasyāsata utpattiḥ,",
  "SA11bsa054_u:11636": "tathā yadi anyasyāpi syāt,",
  "SA11bsa054_u:11637": "tadā na virudhyate kiṃcit //",
  "SA11bsa054_u:11638": "api ca / satkāryavādinaḥ kāraṇāvasthāyāṃ kāryasadbhāvāt idamapi dūṣaṇamaparamāśaṅkayate ityāha annāda ityādi-",
  "SA11bsa054_u:11639": "annādo 'medhyabhakṣaḥ syāt",
  "SA11bsa054_u:11640": "annamattītyannādaḥ annabhakṣakaḥ amedhyabhakṣaḥ syāt aśucibhoktā bhavet / katham?",
  "SA11bsa054_u:11641": "phalaṃ hetau yadi sthitam /",
  "SA11bsa054_u:11642": "kāryaṃ yadi kāraṇe satsvabhāvam /",
  "SA11bsa054_u:11643": "tathāhi- kāryamamedhyamannasya,",
  "SA11bsa054_u:11644": "tacca annāvasthāyāmeva satkāryavādino vidyate,",
  "SA11bsa054_u:11645": "iti annabhakṣaṇāt tadbhakṣaṇamāśaṅkayate bhavataḥ /",
  "SA11bsa054_u:11646": "kiṃ ca idamapi satkāryavādinaḥ prasaṅgāntaramāsañjayannāha paṭārgheṇetyādi-",
  "SA11bsa054_u:11647": "paṭārgheṇaiva karpāsabījaṃ krītvā nivasyatām // Bca_9.136 //",
  "SA11bsa054_u:11648": "phalaṃ hetau yadi sthitamiti saṃbandhaḥ /",
  "SA11bsa054_u:11649": "karpāsabīje kāraṇe bhaviṣyataḥ paṭasya kāryasya sadbhāvāt paṭasyārgheṇa mūlyena karpāsabījaṃ krītvā gṛhītvā nivasyatāṃ paridhīyatām //",
  "SA11bsa054_u:11650": "athāpi syāt- yadi nāma paramārthataḥ kāraṇe kāryamasti,",
  "SA11bsa054_u:11651": "tathāpi nāyaṃ saṃvṛtyavidyātimiropahatalocanaḥ sāṃvyavahāriko lokaḥ paśyatītyāśaṅkayannāha mohādityādi-",
  "SA11bsa054_u:11652": "(Bcp 266)",
  "SA11bsa054_u:11653": "mohāccennekṣate lokaḥ",
  "SA11bsa054_u:11654": "mohādajñānāt sadapi vastutattvaṃ nekṣate na paśyati lokaḥ /",
  "SA11bsa054_u:11655": "tato noktadoṣaprasaṅgaḥ /",
  "SA11bsa054_u:11656": "cedyadi / nanu-",
  "SA11bsa054_u:11657": "tattvajñasyāpi sā sthitiḥ // Bca_9.137 //",
  "SA11bsa054_u:11658": "yadi nāma na loko 'paśyaṃstathā vyavahāraṃ karoti,",
  "SA11bsa054_u:11659": "tattvajñasya tu yujyate /",
  "SA11bsa054_u:11660": "na caivam /",
  "SA11bsa054_u:11661": "yataḥ tattvajñasyāpi kāraṇe kāryamastīti paramārthavedino 'pi sāṃkhyasya sā sthitiḥ,",
  "SA11bsa054_u:11662": "saiva sarvasāṃvyavahārikajanasādhāraṇī vyavasthitiḥ /",
  "SA11bsa054_u:11663": "te 'pi dṛśyante annabhakṣaṇādiṣu pravartamānāḥ karpāsabījaṃ paṭārthinaḥ pariharantaḥ //",
  "SA11bsa054_u:11664": "nāpyayamatra parihāro yujyate ityāha lokasyetyādi-",
  "SA11bsa054_u:11665": "lokasyāpi ca tajjñānamasti kasmānna paśyati /",
  "SA11bsa054_u:11666": "lokasya sāṃvyavahārikajanasyāpi tajjñānamasti,",
  "SA11bsa054_u:11667": "yena kāryaṃ kāraṇe 'stīti pratipadyate,",
  "SA11bsa054_u:11668": "na tattvajñasyaiva /",
  "SA11bsa054_u:11669": "tathāhi- kāryaṃ dṛṣṭvā kāraṇe astīti niścayaḥ ubhayorapi tattvajñasya lokasya ca sādhāraṇaḥ /",
  "SA11bsa054_u:11670": "ato lokaḥ kasmāddhetorna paśyati?",
  "SA11bsa054_u:11671": "tatra lokasyādarśanakāraṇaṃ vaktavyam /",
  "SA11bsa054_u:11672": "lokasya darśanamapramāṇamiti cedatrāha loketyādi-",
  "SA11bsa054_u:11673": "lokāpramāṇatāyāṃ cet",
  "SA11bsa054_u:11674": "lokasya sāṃvyavahārikajanasya apramāṇatāyāṃ tajjñānasyāprāmāṇye-",
  "SA11bsa054_u:11675": "vyaktadarśanamapyasat // Bca_9.138 //",
  "SA11bsa054_u:11676": "vyaktasya āvirbhūtasvarūpasya saṃdarśanam /",
  "SA11bsa054_u:11677": "tadapyasat apramāṇaṃ syāt /",
  "SA11bsa054_u:11678": "na tasmād vastutattvavyavasthā prāpnoti /",
  "SA11bsa054_u:11679": "etacca asmābhiriṣyate eva /",
  "SA11bsa054_u:11680": "sarvasāṃvyavahārikapramāṇānāṃ paramārthato 'pramāṇatvāt /",
  "SA11bsa054_u:11681": "tathā ca bhavato 'pi asmatpakṣanikṣepaḥ //",
  "SA11bsa054_u:11682": "evaṃ ca pariniṣṭhitaḥ kāpilaḥ siddhāntavādino 'pi sādhāraṇadūṣaṇamāsañjayannāha pramāṇamityādi-",
  "SA11bsa054_u:11683": "pramāṇamapramāṇaṃ cennanu tatpramitaṃ mṛṣā /",
  "SA11bsa054_u:11684": "yadi pramāṇamapi paramārthataḥ pramāṇaṃ na bhavatīti bhavatāṃ pakṣaḥ,",
  "SA11bsa054_u:11685": "nanu tatpramitaṃ mṛṣā,",
  "SA11bsa054_u:11686": "pramāṇasyāprāmāṇye tatpramitaṃ tena pramāṇena paricchinnaṃ mṛṣā alīkaṃ prāpnoti /",
  "SA11bsa054_u:11687": "kimataḥ syāt?",
  "SA11bsa054_u:11688": "tattvataḥ śūnyatā tasmādbhāvānāṃ nopapadyate // Bca_9.139 //",
  "SA11bsa054_u:11689": "yadi pramāṇasyāprāmāṇye tatpramitaṃ mṛṣā,",
  "SA11bsa054_u:11690": "tadā yeyaṃ bhāvānāṃ dharmāṇāṃ tattvataḥ paramārthataḥ śūnyatā sarvadharmaniḥsvabhāvatā tasmāt pramāṇānniścitā,",
  "SA11bsa054_u:11691": "sāpi nopapadyate,",
  "SA11bsa054_u:11692": "na saṃgacchate /",
  "SA11bsa054_u:11693": "sarvapramāṇopadarśitasya mṛṣārthatvāt sāpi sarvadharmaniḥsvabhāvatā tadvicārakapramāṇopadarśitaiva iti samāno nyāyaḥ //",
  "SA11bsa054_u:11694": "atra parihāramāha kalpitamityādi-",
  "SA11bsa054_u:11695": "kalpitaṃ bhāvamaspṛṣṭvā tadabhāvo na gṛhyate /",
  "SA11bsa054_u:11696": "(Bcp 267)",
  "SA11bsa054_u:11697": "kalpanākalpitaṃ samāropitaṃ bhāvamaspṛṣṭvā kalpanābuddhayā agṛhītvā tadabhāvo na gṛhyate nālambyate /",
  "SA11bsa054_u:11698": "tathāhi ghaṭamāropitarūpeṇa parikalpya tatsaṃbandhitayā ghaṭābhāvaṃ pratipadyate lokaḥ /",
  "SA11bsa054_u:11699": "ghaṭasya vicāreṇa lokaprasiddhenaiva yadā na kiṃcit svarūpamavatiṣṭhate,",
  "SA11bsa054_u:11700": "tadā tadabhāvaḥ tadviparyayarūpaḥ sutarāṃ na kaścit /",
  "SA11bsa054_u:11701": "tadevopadarśayannāha tasmādityādi-",
  "SA11bsa054_u:11702": "tasmādbhāvo mṛṣā yo hi tasyābhāvaḥ sphuṭaṃ mṛṣā // Bca_9.140 //",
  "SA11bsa054_u:11703": "yasmāt kalpitabhāvavivekena abhāvo gṛhyate,",
  "SA11bsa054_u:11704": "tasmādbhāvo mṛṣā asatsvabhāvo yaḥ,",
  "SA11bsa054_u:11705": "tasyābhāvaḥ sphuṭaṃ mṛṣā,",
  "SA11bsa054_u:11706": "tasya niḥsvabhāvasya bhāvasya abhāvo virahaḥ sphuṭaṃ niścitaṃ mṛṣā asatyaḥ /",
  "SA11bsa054_u:11707": "tasyāpi parikalpitarūpatvāt /",
  "SA11bsa054_u:11708": "evaṃ ca bhāvābhāvayoḥ parikalpitarūpatve sarvadharmaniḥsvabhāvataiva avatiṣṭhate //",
  "SA11bsa054_u:11709": "punaridameva upasaṃhāravyājena vispaṣṭayannāha tasmāt svapne ityādi-",
  "SA11bsa054_u:11710": "tasmātsvapne sute naṣṭe sa nāstīti vikalpanā /",
  "SA11bsa054_u:11711": "yasmādbhāvābhāvau kalpanopasthāpitatvānmṛṣārthau,",
  "SA11bsa054_u:11712": "tasmāt svapne middhākrāntacittāvasthāyāmutpannavinaṣṭe sute putre sati sa putro nāstīti vikalpanā tadabhāvavikalpaḥ / kiṃ karoti?",
  "SA11bsa054_u:11713": "tadbhāvakalpanotpādaṃ vibadhnāti",
  "SA11bsa054_u:11714": "tasya sutasya bhāvaḥ tasyāstitvaṃ tasya kalpanā sattvasamāropaḥ tasyotpādaḥ unmajjanaṃ taṃ ni[vi?]badhnāti /",
  "SA11bsa054_u:11715": "niṣedhayati- tathaiva tarhi seti cenna mṛṣā ca sā // Bca_9.141 //",
  "SA11bsa054_u:11716": "sā kalpanā tadbhāvakalpanāṃ vibadhnāti api mṛṣā /",
  "SA11bsa054_u:11717": "alīkasutasya svapne anutpannāniruddhatvāt /",
  "SA11bsa054_u:11718": "athavā satyābhimate eva sute svapne naṣṭe sarvametadyojanīyam /",
  "SA11bsa054_u:11719": "evaṃ sarvadharmāṇāmutpādanirodhau kalpanopadarśitau draṣṭavyau /",
  "SA11bsa054_u:11720": "etaduktaṃ bhavati- yathā svapnopalabdhasya vastuno 'nutpannāniruddhasyāpi kalpanopadarśitau bhāvābhāvau na paramārthasantau,",
  "SA11bsa054_u:11721": "atha ca kalpanayā vyavahāragocaramupagatau pratibhātaḥ,",
  "SA11bsa054_u:11722": "na ca sā kalpanā asatyārthaviṣayatayā apramāṇam,",
  "SA11bsa054_u:11723": "tadviṣayasya paramārthato niḥsvabhāvatvāt,",
  "SA11bsa054_u:11724": "tathaiva jāgraddaśāyāmupalabdhayorapi bhāvābhāvayorvyavahārapathamupagatayoḥ kalpanāpratipāditayorvyavasthā /",
  "SA11bsa054_u:11725": "iti tasyā aprāmāṇye 'pi na sarvadharmaniḥsvabhāvatā vighaṭate /",
  "SA11bsa054_u:11726": "yadāha [nāgārjunaḥ catuḥstave]-",
  "SA11bsa054_u:11727": "utpannaśca sthito naṣṭa ukto loko 'rthatastvayā /",
  "SA11bsa054_u:11728": "kalpanāmātramityasmātsarvadharmāḥ prakāśitāḥ //",
  "SA11bsa054_u:11729": "kalpanāpyasatī proktā yayā śūnyaṃ vikalpyate //",
  "SA11bsa054_u:11730": "[catuḥ-3.34]",
  "SA11bsa054_u:11731": "iti sarvaṃ samañjasam //",
  "SA11bsa054_u:11732": "evamahetubhūtasvabhāveśvarapradhānakartṛtvaṃ jagato nirākṛtya nāpyahetutaḥ ityasyārthaṃ prasādhya upasaṃharannāha tasmādevamityādi-",
  "SA11bsa054_u:11733": "(Bcp 268)",
  "SA11bsa054_u:11734": "tasmādevaṃ vicāreṇa nāsti kiṃcidahetutaḥ /",
  "SA11bsa054_u:11735": "yataḥ svabhāvādisaṃbhūtaṃ na kiṃcit kāryamupapadyate,",
  "SA11bsa054_u:11736": "tasmādevaṃ vicāreṇa samanantaranirūpaṇena nāsti kiṃcidahetutaḥ,",
  "SA11bsa054_u:11737": "svabhāvāderahetuto 'kāraṇājjātaṃ kiṃcit kāryaṃ nāsti na vidyate /",
  "SA11bsa054_u:11738": "upalakśaṇaṃ caitat /",
  "SA11bsa054_u:11739": "puruṣakālādikṛtatvamapi nāsti,",
  "SA11bsa054_u:11740": "teṣāmapyahetutvāt /",
  "SA11bsa054_u:11741": "ato nāpyahetuta iti siddham /",
  "SA11bsa054_u:11742": "nanu yadi nāma svabhāveśvarapradhānāderahetuto na kiṃcidasti,",
  "SA11bsa054_u:11743": "tathāpi paridṛṣṭakāraṇādeva paramārthataḥ utpatsyate /",
  "SA11bsa054_u:11744": "tat kathaṃ sarvadharmāṇāṃ niḥsvabhāvatā setsyatīti parāśayamāśaṅkaya na svato nāpi parato na dvābhyām iti koṭitrayaṃ samarthayannāha na ca vyastetyādi-",
  "SA11bsa054_u:11745": "na ca vyastasamasteṣu pratyayeṣu vyavasthitam // Bca_9.142 //",
  "SA11bsa054_u:11746": "na ca naiva / vyastasamasteṣviti vyasteṣu samastesu ca /",
  "SA11bsa054_u:11747": "tatra na ca vyasteṣu,",
  "SA11bsa054_u:11748": "ekaikaśaḥ svataḥ parataśceti /",
  "SA11bsa054_u:11749": "nāpi samasteṣu dvābhyāṃ svaparābhyām /",
  "SA11bsa054_u:11750": "pratyayeṣu kāraṇeṣu /",
  "SA11bsa054_u:11751": "vyavasthitam utpādarūpatayā pratiṣṭhitaṃ kiṃcit //",
  "SA11bsa054_u:11752": "tatra na tāvat svataḥ svabhāvādbhāvā utpadyante /",
  "SA11bsa054_u:11753": "utpādāt pūrvaṃ tasya svabhāvasyāvidyamānatvāt kuta utpadyantām?",
  "SA11bsa054_u:11754": "utpanne ca tasmin satyapi svarūpe tasyāpi niṣpannatvāt kimutpadyantām? api ca /",
  "SA11bsa054_u:11755": "svata eva janmani jātasyaiva punarjanma syāt /",
  "SA11bsa054_u:11756": "na ca tadyuktam /",
  "SA11bsa054_u:11757": "kṛtasya karaṇayogāt /",
  "SA11bsa054_u:11758": "jātasya punarjanmani bījadīnāmeva āsaṃsāraṃ pravṛtteḥ nāṅkurādayaḥ kadācidutpattumavasaraṃ labheran /",
  "SA11bsa054_u:11759": "na ca etadabhyupagacchato 'pi lokata eva bādhāmanubhavat siddhipathamupayāti,",
  "SA11bsa054_u:11760": "bījāderaṅkurādyutpattidarśanāt /",
  "SA11bsa054_u:11761": "na ca bījāṅkurayoraikyam,",
  "SA11bsa054_u:11762": "ubhayorapi bhinnarūparasavīryavipākatvāt /",
  "SA11bsa054_u:11763": "svasvabhāvajanyatve ca kasyacidutpattireva na syāt,",
  "SA11bsa054_u:11764": "itaretarāśrayatvāt /",
  "SA11bsa054_u:11765": "tathā hi yāvat svabhāvo na bhavati,",
  "SA11bsa054_u:11766": "tāvadutpattirna syāt,",
  "SA11bsa054_u:11767": "yāvacca utpattirna bhavati,",
  "SA11bsa054_u:11768": "tāvat svabhāvo na syāt /",
  "SA11bsa054_u:11769": "tasmānna svataḥ kiṃcidutpadyate //",
  "SA11bsa054_u:11770": "nāpi parataḥ /",
  "SA11bsa054_u:11771": "parato hi janmani iṣyamāṇe śālibījādapi kodravāṅkurasyotpattiprasaṅgaḥ /",
  "SA11bsa054_u:11772": "śālikodravayorapi ca kodravāṅkurāpekṣayā paratvamaviśiṣṭam,",
  "SA11bsa054_u:11773": "sarvasya vā janma sarvato bhavet /",
  "SA11bsa054_u:11774": "sarveṣāṃ parasparaṃ paratvāviśeṣāt /",
  "SA11bsa054_u:11775": "atha yadi nāma paratvamaviśiṣṭam,",
  "SA11bsa054_u:11776": "tathāpi kāryakāraṇayoranyonyajanyajanakabhāvasya niyāmakatvāt na sarvasyotpattiriti cet, na /",
  "SA11bsa054_u:11777": "anutpanne hi kārye kasmin punarasya śaktiriti vaktavyam /",
  "SA11bsa054_u:11778": "na ca kāryakāraṇayorasamānakālatayā janyajanakabhāvapratiniyamo 'pi kaścit /",
  "SA11bsa054_u:11779": "ata eva ekasaṃtatipratiniyamo 'pi na yuktaḥ,",
  "SA11bsa054_u:11780": "kāryakāraṇamantareṇa saṃtaterabhāvāt /",
  "SA11bsa054_u:11781": "tasya ca ekakṣaṇānavasthānāt keyaṃ saṃtatirnāma?",
  "SA11bsa054_u:11782": "pūrvāparakṣaṇapravāhasya ca kalpanāsamāropitatvāt nāsti saṃtatirvāstavī /",
  "SA11bsa054_u:11783": "etena sādṛśyamapi niyāmakamiha nirastam /",
  "SA11bsa054_u:11784": "iti na kiṃcit kenacidekasaṃtatipatitaṃ sadṛśaṃ vā janyajanakabhāvaniyataṃ vā asti,",
  "SA11bsa054_u:11785": "janyajanakabhāvasyaiva cātra cintyatvāt,",
  "SA11bsa054_u:11786": "kathaṃ tenaiva parihāraḥ?",
  "SA11bsa054_u:11787": "tasmāt parato 'pi na kasyacit saṃbhavaḥ //",
  "SA11bsa054_u:11788": "(Bcp 269)",
  "SA11bsa054_u:11789": "nāpi dvābhyām,",
  "SA11bsa054_u:11790": "pratyekapakṣoktasarvadoṣaprasaṅgāt /",
  "SA11bsa054_u:11791": "pratyekaṃ ca dvayoraśaktayormilitayorapyasāmarthyāt /",
  "SA11bsa054_u:11792": "na hi ekenāndhenādṛṣṭamārgo bahubhirapi draṣṭuṃ śakyate /",
  "SA11bsa054_u:11793": "pratyekaṃ vā sikatāstailadānāsamarthā militā api tatsamarthā bhavanti /",
  "SA11bsa054_u:11794": "tasmādubhayapakṣapratipāditadoṣaprasaṅgāt dvābhyāmapi na kasyacidutpattisaṃbhavaḥ //",
  "SA11bsa054_u:11795": "iti svaparobhayajanitamahetujanitaṃ vā tattvato na kiṃcidasti /",
  "SA11bsa054_u:11796": "tasmāt paramārthato 'nutpannāniruddhasvabhāvaṃ māyāmarīcipratibimbapratiśrutkāsamaṃ pratītyasamutpannaṃ svabhāvaśūnyameva sarvaṃ viśvamābhāsate /",
  "SA11bsa054_u:11797": "na tu punaridaṃpratyayatāmātraṃ sāṃvṛtamiha niṣidhyate /",
  "SA11bsa054_u:11798": "yaduktamatra bhagavatā śālistambasūtre-",
  "SA11bsa054_u:11799": "tatra kathaṃ pratītyasamutpādaṃ paśyati?",
  "SA11bsa054_u:11800_0": "ihoktaṃ bhagavatā- ya imaṃ pratītyasamutpādaṃ satatasamitaṃ nirjīvaṃ yathāvadaviparītamajīvamajātamabhūtamakṛtamasaṃskṛtamapratighamanālambanaṃ",
  "SA11bsa054_u:11800_1": "śivamabhayamanāhāryamavyayamavyupaśamasvabhāvaṃ paśyati,",
  "SA11bsa054_u:11801": "sa dharmaṃ paśyati /",
  "SA11bsa054_u:11802": "yastu evaṃ satatasamitaṃ nirjīvam- ityādi pūrvavat yāvat- avyupaśamasvabhāvaṃ paśyati so 'nuttaradharmaśarīraṃ buddhaṃ paśyati /",
  "SA11bsa054_u:11803": "[āryadharmābhisamaye samyagjñānādupanayenaiva?] /",
  "SA11bsa054_u:11804": "pratītyasamutpāda iti kasmāducyate?",
  "SA11bsa054_u:11805": "sahetukaḥ sapratyayo nāhetuko nāpratyaya ityucyate /",
  "SA11bsa054_u:11806": "peyālaṃ /",
  "SA11bsa054_u:11807": "atha ca punarayaṃ pratītyasamutpādo dvābhyāṃ kāraṇābhyāmutpadyate /",
  "SA11bsa054_u:11808": "katamābhyāṃ dvābhyāṃ kāraṇābhyāmutpadyate?",
  "SA11bsa054_u:11809": "hetūpanibandhataḥ pratyayopanibandhataśca /",
  "SA11bsa054_u:11810": "so 'pi dvividho draṣṭavyaḥ- bāhyaścādhyātmikaśca /",
  "SA11bsa054_u:11811": "tatra bāhyasya pratītyasamutpādasya hetūpanibandhaḥ katamaḥ?",
  "SA11bsa054_u:11812": "yadidaṃ bījādaṅkuraḥ,",
  "SA11bsa054_u:11813": "aṅkurāt patram,",
  "SA11bsa054_u:11814": "patrāt kāṇḍam,",
  "SA11bsa054_u:11815": "kāṇḍānnālam,",
  "SA11bsa054_u:11816": "nālādgaṇḍaḥ,",
  "SA11bsa054_u:11817": "gaṇḍādgarbham,",
  "SA11bsa054_u:11818": "garbhācchūkaḥ,",
  "SA11bsa054_u:11819": "śūkāt puṣpam,",
  "SA11bsa054_u:11820": "puṣpāt phalamiti /",
  "SA11bsa054_u:11821": "asati bīje 'ṅkuro na bhavati,",
  "SA11bsa054_u:11822": "yāvadasati puṣpe phalaṃ na bhavati /",
  "SA11bsa054_u:11823": "sati tu bīje aṅkurasyābhinirvṛttirbhavati /",
  "SA11bsa054_u:11824": "evaṃ yāvat sati puṣpe phalasyābhinirvṛttirbhavati /",
  "SA11bsa054_u:11825": "tatra bījasya naivaṃ bhavati- ahamaṅkuramabhinirvartayāmīti /",
  "SA11bsa054_u:11826": "aṅkurasyāpi naivaṃ bhavati- ahaṃ bījenābhinirvartita iti /",
  "SA11bsa054_u:11827": "evaṃ yāvat puṣpasya naivaṃ bhavati- ahaṃ phalamabhinirvartayāmīti,",
  "SA11bsa054_u:11828": "phalasyāpi naivaṃ bhavati- ahaṃ puṣpeṇābhinirvartitamiti /",
  "SA11bsa054_u:11829": "atha punarbīje sati aṅkurasyābhinirvṛttirbhavati prādurbhāvaḥ /",
  "SA11bsa054_u:11830": "evaṃ yāvat puṣpe sati phalasyābhinirvṛttirbhavati prādurbhāvaḥ /",
  "SA11bsa054_u:11831": "evaṃ bāhyasya pratītyasamutpādasya hetūpanibandho draṣṭavyaḥ //",
  "SA11bsa054_u:11832": "kathaṃ bāhyasya pratītyasamutpādasya pratyayopanibandho draṣṭavyaḥ?",
  "SA11bsa054_u:11833": "ṣaṇṇāṃ dhātūnāṃ samavāyāt /",
  "SA11bsa054_u:11834": "katameṣāṃ ṣaṇṇāṃ dhātūnāṃ samavāyāt?",
  "SA11bsa054_u:11835": "yadidaṃ pṛthivyaptejovāyvākāśaṛtusamavāyāt bāhyasya pratītyasamutpādasya pratyayopanibandho draṣṭavyaḥ /",
  "SA11bsa054_u:11836": "tatra pṛthivīdhāturbījasya saṃdhāraṇakṛtyaṃ karoti /",
  "SA11bsa054_u:11837": "abdhāturbījaṃ snehayati /",
  "SA11bsa054_u:11838": "tejodhāturbījaṃ paripācayati /",
  "SA11bsa054_u:11839": "vāyudhāturbījamabhinirharati /",
  "SA11bsa054_u:11840": "ākāśadhāturbījasyānāvaraṇakṛtyaṃ karoti /",
  "SA11bsa054_u:11841": "ṛturapi bījasya pariṇāmanākṛtyaṃ karoti /",
  "SA11bsa054_u:11842": "asatsu eṣu pratyayeṣu bījādaṅkurasyābhinirvṛttirna bhavati /",
  "SA11bsa054_u:11843": "yadā bāhyaśca pṛthivīdhāturavikalo bhavati,",
  "SA11bsa054_u:11844": "evamaptejovāyvākāśaṛtudhātavaśca avikalā bhavanti,",
  "SA11bsa054_u:11845": "tadā sarveṣāṃ (Bcp 270)",
  "SA11bsa054_u:11846": "samavāyāt bīje nirudhyamāne aṅkurasyābhinirvṛttirbhavati /",
  "SA11bsa054_u:11847": "tatra pṛthivīdhātornaivaṃ bhavati- ahaṃ bījasya saṃdhāraṇākṛtyaṃ karomīti /",
  "SA11bsa054_u:11848": "evaṃ yāvadṛtorapi naivaṃ bhavati- ahaṃ bījasya pariṇāmanākṛtyaṃ karomīti /",
  "SA11bsa054_u:11849": "aṅkurasyāpi naivaṃ bhavati- ahamebhiḥ pratyayairjanita iti /",
  "SA11bsa054_u:11850": "atha punaḥ satsu eteṣu bīje nirudhyamāne aṅkurasyābhinirvṛttirbhavati /",
  "SA11bsa054_u:11851": "sa cāyamaṅkuro na svayaṃkṛto na parakṛto nobhayakṛto neśvaranirmito na kālapariṇāmito na prakṛtisaṃbhūto na caikakāraṇādhīno nāpyahetusamutpannaḥ /",
  "SA11bsa054_u:11852": "pṛthivyaptejovāyvākāśaṛtusamavāyāt bīje nirudhyamāne aṅkurasyābhinirvṛttirbhavati /",
  "SA11bsa054_u:11853": "evaṃ bāhyasya pratītyasamutpādasya pratyayopanibandho draṣṭavyaḥ //",
  "SA11bsa054_u:11854": "tatra bāhyaḥ pratītyasamutpādaḥ pañcabhiḥ kāraṇairdraṣṭavyaḥ /",
  "SA11bsa054_u:11855": "katamaiḥ pañcabhiḥ?",
  "SA11bsa054_u:11856": "na śāśvatato nocchedato na saṃkrāntitaḥ parīttahetuto vipulaphalābhinirvṛttitaḥ tatsadṛśānuprabandhataśceti /",
  "SA11bsa054_u:11857": "kathaṃ na śāśvatat iti?",
  "SA11bsa054_u:11858": "yasmādanyo 'ṅkuro 'nyadvījam,",
  "SA11bsa054_u:11859": "na ca yadeva bījaṃ sa evāṅkuraḥ /",
  "SA11bsa054_u:11860": "athavā punaḥ- bījaṃ nirudhyate,",
  "SA11bsa054_u:11861": "aṅkuraścotpadyate /",
  "SA11bsa054_u:11862": "ato na śāśvatataḥ /",
  "SA11bsa054_u:11863": "kathaṃ nocchedataḥ?",
  "SA11bsa054_u:11864": "na ca pūrvaniruddhādbījādaṅkuro niṣpadyate,",
  "SA11bsa054_u:11865": "nāpyaniruddhādbījāt,",
  "SA11bsa054_u:11866": "api ca,",
  "SA11bsa054_u:11867": "bījaṃ ca nirudhyate,",
  "SA11bsa054_u:11868": "tasminneva samaye 'ṅkura utpadyate,",
  "SA11bsa054_u:11869": "tulādaṇḍonnāmāvanāmavat /",
  "SA11bsa054_u:11870": "ato nocchedataḥ /",
  "SA11bsa054_u:11871": "kathaṃ na saṃkrāntitaḥ?",
  "SA11bsa054_u:11872": "visadṛśo bījādaṅkura iti /",
  "SA11bsa054_u:11873": "ato na saṃkrāntitaḥ /",
  "SA11bsa054_u:11874": "kathaṃ parīttahetuto vipulaphalābhinirvṛttitaḥ?",
  "SA11bsa054_u:11875": "parīttabījamupyate,",
  "SA11bsa054_u:11876": "vipulaphalānyabhinirvartayatīti /",
  "SA11bsa054_u:11877": "ataḥ parīttahetuto vipulaphalābhinirvṛttitaḥ /",
  "SA11bsa054_u:11878": "kathaṃ tatsadṛśānuprabandhataḥ?",
  "SA11bsa054_u:11879": "yādṛśaṃ bījamupyate tādṛśaṃ phalamabhinirvartayatīti /",
  "SA11bsa054_u:11880": "atastatsadṛśānuprabandhataśceti /",
  "SA11bsa054_u:11881": "evaṃ bāhyaḥ pratītyasamutpādaḥ pañcabhiḥ kāraṇairdraṣṭavyaḥ // iti /",
  "SA11bsa054_u:11882": "ādhyātmikastu pratītyasamutpādaḥ pūrvameva vistareṇa pratipāditaḥ /",
  "SA11bsa054_u:11883": "ihāpi yojayitavyaḥ /",
  "SA11bsa054_u:11884": "evaṃ paramārthavicāre sāṃvṛtamapratiṣiddhameva //",
  "SA11bsa054_u:11885": "nanu bhāvā nātyantāsaṃbhavino bhavanti /",
  "SA11bsa054_u:11886": "api tu hetupratyayabalādanāgatādadhvanovartamānamadhvānamāgacchanti,",
  "SA11bsa054_u:11887": "vartamānāt punaranityatābalādatītamadhvānaṃ gacchanti /",
  "SA11bsa054_u:11888": "ityevamutpādasthitivināśavyapadeśaḥ /",
  "SA11bsa054_u:11889": "pratītyasamutpādo 'pi yathāvadevaṃ saṃgacchate iti traikālyavādimatamāśaṅkayāha anyata ityādi-",
  "SA11bsa054_u:11890": "anyato nāpi cāyātaṃ na tiṣṭhati na gacchati /",
  "SA11bsa054_u:11891": "anyato deśakālāt /",
  "SA11bsa054_u:11892": "nāyātaṃ nāgataṃ kiṃcit /",
  "SA11bsa054_u:11893": "nāpyāgataṃ sat vartamānādadhvanaḥ kvacidgacchati /",
  "SA11bsa054_u:11894": "nāpi tenaikasvabhāvena kvacittiṣṭhati /",
  "SA11bsa054_u:11895": "tathāhi- yadi anāgatādadhvano vartamānamāgacchet,",
  "SA11bsa054_u:11896": "vartamānādvā atitam,",
  "SA11bsa054_u:11897": "tadā saṃskṛtamapi nityaṃ syāt,",
  "SA11bsa054_u:11898": "sarvadā vidyamānatvāt /",
  "SA11bsa054_u:11899": "nānityaṃ nāmāsti,",
  "SA11bsa054_u:11900": "sa ca dharmo na ca nityaḥ iti kathametat setsyati?",
  "SA11bsa054_u:11901": "atha pūrvāparakālayoḥ kāritraśūnyatayā dharmasya adhvasu viśeṣaḥ /",
  "SA11bsa054_u:11902": "tathā hi yadā asaṃprāptakāritraḥ kṛtyaṃ na karoti,",
  "SA11bsa054_u:11903": "tadā anāgato 'bhidhīyate,",
  "SA11bsa054_u:11904": "yadā karoti tadā pratyutpannaḥ,",
  "SA11bsa054_u:11905": "yadā tu kṛtyānnivṛttaḥ tadā atīta iti viśeṣaḥ /",
  "SA11bsa054_u:11906": "etadapi na kiṃcit /",
  "SA11bsa054_u:11907": "tenaivātmanā tasyaiva (Bcp 271)",
  "SA11bsa054_u:11908": "tadāpi sadbhāvāt kāritramapi kathaṃ na syāditi vaktavyam /",
  "SA11bsa054_u:11909": "pratyayāntarāpekṣāpi nityamavasthitarūpasya na saṃbhavati /",
  "SA11bsa054_u:11910": "kāritraśūnyasya ca vastutve aśvaviṣāṇādīnāmapi tattvaprasaṅgaḥ /",
  "SA11bsa054_u:11911": "kāritraṃ vā kathamatītamanāgataṃ pratyutpannaṃ ca ucyate?",
  "SA11bsa054_u:11912": "kiṃ tadaparakāritrasadbhāvāt svayameva vā?",
  "SA11bsa054_u:11913": "pūrvatra anavasthānam,",
  "SA11bsa054_u:11914": "pāścātye ca dharmasyāpi svayamatītatvādivyavasthāyāṃ na kiṃcit kṣīyate /",
  "SA11bsa054_u:11915": "yadi ca /",
  "SA11bsa054_u:11916": "yathā vartamānaṃ dravyato 'sti,",
  "SA11bsa054_u:11917": "tathā atītamanāgataṃ cāsti,",
  "SA11bsa054_u:11918": "tadā naivam /",
  "SA11bsa054_u:11919": "svabhāvena sato dharmasya kathamanutpannavinaṣṭasvabhāvatā?",
  "SA11bsa054_u:11920": "kimasya pūrvaṃ nāsīt yasyābhāvādajāta ityucyate?",
  "SA11bsa054_u:11921": "kiṃ ca paścānnāsti yasyābhāvādvinaṣṭa iti?",
  "SA11bsa054_u:11922": "tenaiva cātmanā pūrvāparakālayoravasthāne vartamānavadupalabdhyādiprasaṅgaḥ /",
  "SA11bsa054_u:11923": "tasmādabhūtatvādabhavanadharmato na saṃgacchate kathaṃcidapi adhvatrayayogaḥ,",
  "SA11bsa054_u:11924": "tattvābhyupagamato nātītādisadbhāvaḥ /",
  "SA11bsa054_u:11925": "tadayamatra saṃgrahaślokaḥ-",
  "SA11bsa054_u:11926": "svabhāvaḥ sarvadā nāsti bhāvo nityaśca neṣyate /",
  "SA11bsa054_u:11927": "na ca svabhāvādbhāvo 'nyo vyaktamīśvaraceṣṭitam //",
  "SA11bsa054_u:11928": "iti //",
  "SA11bsa054_u:11929": "yadapyucyate- astyatītaṃ karma,",
  "SA11bsa054_u:11930": "astyanāgataṃ phalam,",
  "SA11bsa054_u:11931": "iti sūtravacanādastyatītādibhāvaḥ,",
  "SA11bsa054_u:11932": "tadapi hetuphalāpavāde tadduṣṭipratiṣedhārthamuktaṃ bhagavatā- astyatītam,",
  "SA11bsa054_u:11933": "astyanāgatam, iti /",
  "SA11bsa054_u:11934": "atītaṃ tu yadabhūtapūrvamutpadya vinaṣṭam,",
  "SA11bsa054_u:11935": "anāgataṃ yat sati hetau bhaviṣyati /",
  "SA11bsa054_u:11936": "evaṃ hi hetvādyastītyucyate,",
  "SA11bsa054_u:11937": "astiśabdasya nipātatvāt kālatrayavṛttitvam /",
  "SA11bsa054_u:11938": "itthaṃ ca etadevaṃ yatparamārthaśūnyatāyāmuktaṃ bhagavatā-",
  "SA11bsa054_u:11939": "cakṣurbhikṣava utpadyamānaṃ na kutaścidāgacchati,",
  "SA11bsa054_u:11940": "nirudhyamānaṃ na kvacit saṃnicayaṃ gacchati /",
  "SA11bsa054_u:11941": "iti hi bhikṣavaḥ cakṣurabhūtvā bhavati,",
  "SA11bsa054_u:11942": "bhūtvā ca prativigacchatīti //",
  "SA11bsa054_u:11943": "yadi ca anāgataṃ cakṣuḥ syāt,",
  "SA11bsa054_u:11944": "noktaṃ syādabhūtvā bhavatīti /",
  "SA11bsa054_u:11945": "tasmānnādhvasaṃkrāntirasti /",
  "SA11bsa054_u:11946": "yadi caivam,",
  "SA11bsa054_u:11947": "na kutaścidāgamanam,",
  "SA11bsa054_u:11948": "kvacid gamanaṃ vā prajñāyate,",
  "SA11bsa054_u:11949": "pratibhāsamānasya ca pratyutpannasya na rūpaṃ kiṃcidvicāreṇāvatiṣṭhate, tadā-",
  "SA11bsa054_u:11950": "māyātaḥ ko viśeṣo 'sya yanmūḍhaiḥ satyataḥ kṛtam // Bca_9.143 //",
  "SA11bsa054_u:11951": "māyātaḥ aindrajālikanirmitahastyādirūpāyā api niḥsvabhāvatayā viśeṣo naiva kaścit asya hetupratyayopajanitasya vasturūpasya paridṛśyamānasya //",
  "SA11bsa054_u:11952": "kathaṃ na viśeṣaḥ?",
  "SA11bsa054_u:11953": "punaridameva vyaktīkurvannāha māyayetyādi-",
  "SA11bsa054_u:11954": "māyayā nirmitaṃ yacca hetubhiryacca nirmitam /",
  "SA11bsa054_u:11955": "āyāti tatkutaḥ kutra yāti ceti nirūpyatām // Bca_9.144 //",
  "SA11bsa054_u:11956": "māyāśabdenātra māyānirmāṇahetuvijñānādiviśeṣa ucyate kāraṇe kāryopacārāt,",
  "SA11bsa054_u:11957": "hetorapi māyāsvabhāvatāpratipādanārtham /",
  "SA11bsa054_u:11958": "tayā nirmitam,",
  "SA11bsa054_u:11959": "yacca vasturūpaṃ māyāhetunā māyāsvabhāvena yadviracitamiti yāvat /",
  "SA11bsa054_u:11960": "yacca anyadvasturūpaṃ hetubhiḥ lokaprasiddhaiḥ kāraṇairjanitam /",
  "SA11bsa054_u:11961": "parasparasamuccayārthaṃ cakāradvayam /",
  "SA11bsa054_u:11962": "āyāti āgacchati /",
  "SA11bsa054_u:11963": "tanmāyānimirtaṃ hetunirmitaṃ vā vasturūpaṃ (Bcp 272)",
  "SA11bsa054_u:11964": "kutaḥ kasmāt?",
  "SA11bsa054_u:11965": "kutra yāti ca,",
  "SA11bsa054_u:11966": "vinaṣṭaṃ sat kva punaretad gacchati?",
  "SA11bsa054_u:11967": "ityevaṃ nirūpyatāṃ sūkṣmekṣikayā vicāryatām,",
  "SA11bsa054_u:11968": "yadi tasya kutaścidāgacchati kvacid gacchati vā upalabhyate //",
  "SA11bsa054_u:11969": "nanu ca / yadi hetupratyayasāmarthyopajanitaṃ vasturūpam,",
  "SA11bsa054_u:11970": "tadā kathamiva alīkaṃ syāt?",
  "SA11bsa054_u:11971": "ata eva alīkamityāha yadanyetyādi-",
  "SA11bsa054_u:11972": "yadanyasaṃnidhānena dṛṣṭaṃ na tadabhāvataḥ /",
  "SA11bsa054_u:11973": "pratibimbasame tasmin kṛtrime satyatā katham // Bca_9.145 //",
  "SA11bsa054_u:11974": "yad vasturūpamanyasya hetupratyayasya saṃnidhānena dṛṣṭamupalabdham,",
  "SA11bsa054_u:11975": "na tadabhāvataḥ,",
  "SA11bsa054_u:11976": "tasya anyasya abhāvataḥ na dṛṣṭam,",
  "SA11bsa054_u:11977": "tatparādhīnavṛttitvāt /",
  "SA11bsa054_u:11978": "pratibimbasame pratibimbena ādarśamaṇḍalapratibhāsinā mukhādisādṛśyena tulye /",
  "SA11bsa054_u:11979": "yathā mukhādibimbādarśamaṇḍalādisaṃnidhānena pratibimbaṃ pratibhāsate,",
  "SA11bsa054_u:11980": "tathā vasturūpamapi hetupratyayasaṃnidhānayoriti /",
  "SA11bsa054_u:11981": "evaṃbhūte vasturūpe kṛtrime parāyattavṛttitayā asvābhāvike satyatā amṛṣārthatā kutaḥ?",
  "SA11bsa054_u:11982": "naiva yujyate /",
  "SA11bsa054_u:11983": "na hi paropanidhisvabhāvānāmakṛtrimatā yuktā / taduktam-",
  "SA11bsa054_u:11984": "hetutaḥ saṃbhavo yeṣāṃ tadabhāvānna santi ye /",
  "SA11bsa054_u:11985": "kathaṃ nāma na te spaṣṭaṃ pratibimbasamā matāḥ //",
  "SA11bsa054_u:11986": "iti / [yuktiṣaṣṭikā-]",
  "SA11bsa054_u:11987": "tasmānna hetupratyayopajanitaṃ kiṃcit paramārthasadasti /",
  "SA11bsa054_u:11988": "na ca hetupratyayānāṃ sāmarthyaṃ kvacidapi paramārthataḥ saṃbhavati //",
  "SA11bsa054_u:11989": "tathāhi- svaparobhayātmakairhetubhirvidyamāno vā bhāvaḥ kriyeta,",
  "SA11bsa054_u:11990": "avidyamāno vā,",
  "SA11bsa054_u:11991": "ubhayasvabhāvo vā?",
  "SA11bsa054_u:11992": "tatra na vidyamānaḥ kriyate ityāha vidyamānasyetyādi-",
  "SA11bsa054_u:11993": "vidyamānasya bhāvasya hetunā kiṃ prayojanam /",
  "SA11bsa054_u:11994": "vidyamānasya kāraṇavyāpārāt prāgeva satsvabhāvasya hetunā kāraṇena kiṃ prayojanam?",
  "SA11bsa054_u:11995": "kāryasya niṣpannātmakatayā nirvartyasvabhāvābhāvāt hetuvyāpārasyānupayogāt /",
  "SA11bsa054_u:11996": "dvitīyaṃ vikalpamadhikṛtyāha athāpītyādi-",
  "SA11bsa054_u:11997": "athāpyavidyamāno 'sau hetunā kiṃ prayojanam // Bca_9.146 //",
  "SA11bsa054_u:11998": "athāpīti prakārāntaradyotane /",
  "SA11bsa054_u:11999": "avidyamāno 'sau na satsvabhāvaḥ /",
  "SA11bsa054_u:12000": "tarhi hetunā kiṃ prayojanam?",
  "SA11bsa054_u:12001": "tadāpi na hetunā kimapi prayojanamasti,",
  "SA11bsa054_u:12002": "tatrāpyasatsvabhāvatvāt hetuvyāpārābhāvāt //",
  "SA11bsa054_u:12003": "syādetat- yadi nāma vidyamānasya niṣpannatvāt kartavyābhāvāt na hetunā kimapi prayojanam,",
  "SA11bsa054_u:12004": "avidyamānasya tu kiṃ na bhavatītyāha nābhāvasyetyādi-",
  "SA11bsa054_u:12005": "nābhāvasya vikāro 'sti hetukoṭiśatairapi /",
  "SA11bsa054_u:12006": "na abhāvasya avidyamānasvabhāvasya vikāro 'sti,",
  "SA11bsa054_u:12007": "anyathātvaṃ bhāvasvabhāvatā asti,",
  "SA11bsa054_u:12008": "nīrūpatayā tasyāpi kartavyābhāvāt /",
  "SA11bsa054_u:12009": "hetukoṭiśatairapi,",
  "SA11bsa054_u:12010": "āstāṃ tāvad hetuśatairhetusahasraiḥ, (Bcp 273)",
  "SA11bsa054_u:12011": "hetūnāṃ koṭiśatairapi,",
  "SA11bsa054_u:12012": "tasya niḥsvabhāvatayā kenacidapi vikārayitumaśakyatvāt /",
  "SA11bsa054_u:12013": "mā bhavatu vikāraḥ,",
  "SA11bsa054_u:12014": "bhāvasvabhāvatā kevalamasyāstu cedatrāha tadavastha iti-",
  "SA11bsa054_u:12015": "tadavastha kathaṃ bhāvaḥ",
  "SA11bsa054_u:12016": "tadavastho 'parityaktābhāvasvabhāvaḥ naiva bhāvaḥ syāt,",
  "SA11bsa054_u:12017": "nābhāva eva bhāvo bhavati,",
  "SA11bsa054_u:12018": "kevalamabhāvasvabhāvatānivṛttau bhāvasvabhāvo bhavati / atrāha-",
  "SA11bsa054_u:12019": "ko vānyo bhāvatāṃ gataḥ // Bca_9.147 //",
  "SA11bsa054_u:12020": "yadi na prāgabhāvo bhāvasvabhāvo bhavati,",
  "SA11bsa054_u:12021": "ko vā tarhi abhāvādanyaḥ aparaḥ bhāvatām,",
  "SA11bsa054_u:12022": "abhāvasvabhāvatāṃ parityajya bhāvarūpatāṃ gataḥ?",
  "SA11bsa054_u:12023": "nānyaḥ kaścit pratīyate,",
  "SA11bsa054_u:12024": "kāraṇasya kāryasvabhāvatāyāḥ pūrvameva pratiṣiddhatvāt //",
  "SA11bsa054_u:12025": "syādetat- nānyaḥ kaścidbhāvo bhavati,",
  "SA11bsa054_u:12026": "kiṃ tarhi prāgabhāvasya bhāvavirodhinaḥ sadbhāvāttadā bhāvo na bhavati,",
  "SA11bsa054_u:12027": "paścāt punastasminnapagate bhavatyevetyāha-",
  "SA11bsa054_u:12028": "nābhāvakāle bhāvaścetkadā bhāvo bhaviṣyati /",
  "SA11bsa054_u:12029": "nābhāvakāle abhāvasattāsamaye na bhāvaścet,",
  "SA11bsa054_u:12030": "yadi bhāvo na bhavati,",
  "SA11bsa054_u:12031": "kadā bhāvo bhaviṣyati?",
  "SA11bsa054_u:12032": "abhāvakāle bhāvasyānutpattiścet,",
  "SA11bsa054_u:12033": "na kadācidbhāvasyonmajjanaṃ syāt,",
  "SA11bsa054_u:12034": "abhāvena virodhinā sadā kroḍīkṛtatvāt /",
  "SA11bsa054_u:12035": "tenaivotpadyamānena bhāvena abhāvasya vināśo bhaviṣyatīti cedāha-",
  "SA11bsa054_u:12036": "nājātena hi bhāvena so 'bhāvo 'pagamiṣyati // Bca_9.148 //",
  "SA11bsa054_u:12037": "yāvadasau bhāvo na jāyate,",
  "SA11bsa054_u:12038": "tāvadabhāvasya vināśo nāstyeva /",
  "SA11bsa054_u:12039": "hiryasmāt /",
  "SA11bsa054_u:12040": "tasmāt na ajātena anutpannena bhāvena so 'bhāvaḥ prāgabhāvarūpaḥ apagamiṣyati nivartayiṣyate //",
  "SA11bsa054_u:12041": "athāpi syāt- mā apagacchatu nāma abhāvaḥ,",
  "SA11bsa054_u:12042": "tasminnanapagate eva bhāva utpadyate /",
  "SA11bsa054_u:12043": "utpanne ca bhāve bhāvābhāvayoḥ parasparaparihārāt paścādabhāvaḥ svayameva apagamiṣyatītyāha na cetyādi-",
  "SA11bsa054_u:12044": "na cānapagate 'bhāve bhāvāvasarasaṃbhavaḥ /",
  "SA11bsa054_u:12045": "bhavatyeva kramaḥ,",
  "SA11bsa054_u:12046": "yadi pūrvaṃ bhāva eva bhavet /",
  "SA11bsa054_u:12047": "na caitadasti /",
  "SA11bsa054_u:12048": "co yasmāt /",
  "SA11bsa054_u:12049": "na caiva anapagate anivṛtte abhāve bhāvasyāvasaraḥ avakāśaḥ,",
  "SA11bsa054_u:12050": "tasya saṃbhavaḥ /",
  "SA11bsa054_u:12051": "bhāvotpattivirodhinaḥ abhāvasyaiva bhāvāt /",
  "SA11bsa054_u:12052": "kāraṇenaiva tadabhāvo nivartayiṣyate cet, na /",
  "SA11bsa054_u:12053": "kāraṇasya kāryotpattāveva vyāpārāt /",
  "SA11bsa054_u:12054": "kāryamutpādayadeva tadabhāvamapi nirvartayatīti cet,",
  "SA11bsa054_u:12055": "utpādayatyeva kāryam,",
  "SA11bsa054_u:12056": "yadi tadvirodhino 'bhāvādutpādayituṃ kṣamate /",
  "SA11bsa054_u:12057": "na ca tasminnapratihatasāmarthye tatkāryamutpādayituṃ kṣamate /",
  "SA11bsa054_u:12058": "na ca kāraṇena tadabhāvasya virodhaḥ,",
  "SA11bsa054_u:12059": "kāraṇakāle 'pi tatprāgabhāvasya bhāvāt sattāvasthānāt /",
  "SA11bsa054_u:12060": "tasmādbhāvātmani abhāvātmani vā kārye na kāraṇasya vyāpāro yujyate /",
  "SA11bsa054_u:12061": "ubhayānubhayapakṣe ca pratyekapakṣaniṣedhādeva kāraṇavyāpārasya niṣedhaḥ kṛto bhavatīti draṣṭavyam /",
  "SA11bsa054_u:12062": "nāpi tayoḥ saṃbhavo 'sti /",
  "SA11bsa054_u:12063": "virodhinorekatra ekadā vidhipratiṣedhayorbhāvāyogāt / taduktam-",
  "SA11bsa054_u:12064": "(Bcp 274)",
  "SA11bsa054_u:12065": "na sannutpadyate bhāvo nāpyasan sadasanna ca /",
  "SA11bsa054_u:12066": "na svato nāpi parato na dvābhyāṃ jāyate katham //",
  "SA11bsa054_u:12067": "iti / [catuḥ-2.13; 3.9]",
  "SA11bsa054_u:12068": "evaṃ tāvadbhāvasyotpattiḥ paramārthato na kathaṃcidapi saṃgacchate /",
  "SA11bsa054_u:12069": "nāpi kathaṃcidutpannasya satsvabhāvasya nivṛttiryujyate ityāha bhāvaścetyādi-",
  "SA11bsa054_u:12070": "bhāvaścābhāvatāṃ naiti dvisvabhāvaprasaṅgataḥ // Bca_9.149 //",
  "SA11bsa054_u:12071": "pūrvāpekṣaścakāraḥ /",
  "SA11bsa054_u:12072": "yathā abhāvo bhāvatāṃ naiti,",
  "SA11bsa054_u:12073": "tathā bhāvaśca abhāvatāṃ naiti, gacchati /",
  "SA11bsa054_u:12074": "kutaḥ? dvisvabhāvaprasaṅgataḥ /",
  "SA11bsa054_u:12075": "bhāvasya sataḥ yadā abhāvasvabhāvatā bhavati,",
  "SA11bsa054_u:12076": "tadā ca ekasyaiva vastunaḥ dvayoḥ svabhāvayoḥ prasaṅgaḥ syāt,",
  "SA11bsa054_u:12077": "ekasyaiva bhāvābhāvarūpatvāt /",
  "SA11bsa054_u:12078": "na ca bhāvatāṃ parityajya abhāvarūpatāṃ yātīti vaktumucitam /",
  "SA11bsa054_u:12079": "tadā ca bhāvasyaivābhāvāt ko 'bhāvarūpatāṃ yātīti na vidmaḥ /",
  "SA11bsa054_u:12080": "na ca satsvabhāvasya pāramārthikatve nivṛttiryuktā,",
  "SA11bsa054_u:12081": "pāramārthikatvasya abhāvaprasaṅgāt //",
  "SA11bsa054_u:12082": "itthaṃ bhāvasyotpādavināśayoḥ paramārthato 'bhāvaṃ prasādhya upasaṃharannāha evamityādi-",
  "SA11bsa054_u:12083": "evaṃ na ca nirodho 'sti na ca bhāvo 'sti sarvadā /",
  "SA11bsa054_u:12084": "evamuktakrameṇa utpādavināśāyogāt /",
  "SA11bsa054_u:12085": "co hetau /",
  "SA11bsa054_u:12086": "yasmānna nirodho 'sti,",
  "SA11bsa054_u:12087": "na vināśo 'sti,",
  "SA11bsa054_u:12088": "[na ca bhāvo 'sti,",
  "SA11bsa054_u:12089": "] na vastusattvamasti /",
  "SA11bsa054_u:12090": "caḥ samuccaye /",
  "SA11bsa054_u:12091": "sarvadā sarvasmin kāle /",
  "SA11bsa054_u:12092": "“utpādādvā tathāgatānāmanutpādādvā tathāgatānāṃ sthitaivaiṣā dharmāṇāṃ dharmatā dharmasamatā dharmasthititā dharmaniyāmatā dharmadhātuḥ tathatā avitathatā” /",
  "SA11bsa054_u:12093": "ityādivacanāt / yata evam-",
  "SA11bsa054_u:12094": "ajātamaniruddhaṃ ca tasmātsarvamidaṃ jagat // Bca_9.150 //",
  "SA11bsa054_u:12095": "ajātamanutpannam /",
  "SA11bsa054_u:12096": "aniruddhaṃ ca avinaṣṭaṃ paramārthataḥ /",
  "SA11bsa054_u:12097": "tasmādutpādavināśābhāvāt pūrvoktāt /",
  "SA11bsa054_u:12098": "sarvamaśeṣam /",
  "SA11bsa054_u:12099": "idaṃ niḥsvabhāvatāsamānādhikaraṇaṃ jagadviścaṃ sattvabhājanalokasaṃjñitaṃ sacarācaraṃ vā /",
  "SA11bsa054_u:12100": "māyotpādanirodhavad vyavahāravaśāt punarutpādanirodhau staḥ /",
  "SA11bsa054_u:12101": "etena saṃvṛtisatyasyāpratiṣedha uktaḥ /",
  "SA11bsa054_u:12102": "dharmasaṃgītau caitaduktam-",
  "SA11bsa054_u:12103": "tathatā tathateti kulaputra śūnyatāyā etadadhivacanam /",
  "SA11bsa054_u:12104": "sā ca śūnyatā notpadyate na nirudhyate āha- yadi evaṃ sarvadharmāḥ śūnyā uktā bhagavatā,",
  "SA11bsa054_u:12105": "tat sarvadharmā notpatsyante,",
  "SA11bsa054_u:12106": "na nirotsyante /",
  "SA11bsa054_u:12107": "nirārambho bodhisattvaḥ /",
  "SA11bsa054_u:12108": "āha- evametat kulaputra,",
  "SA11bsa054_u:12109": "yathābhisaṃbudhyase /",
  "SA11bsa054_u:12110": "sarvadharmā notpadyante,",
  "SA11bsa054_u:12111": "na nirudhyante /",
  "SA11bsa054_u:12112": "āha- yadetaduktaṃ bhagavatā saṃskṛtā dharmā utpadyante nirudhyante ca ityasya tathāgatabhāṣitasya ko 'bhiprāyaḥ?",
  "SA11bsa054_u:12113": "āha- utpādanirodhābhiniviṣṭaḥ kulaputra lokasaṃniveśaḥ /",
  "SA11bsa054_u:12114": "tatra tathāgato mahākārūṇiko lokasya trāsapadaparihārārthaṃ vyavahāravaśāduktavān utpadyante nirudhyante ca /",
  "SA11bsa054_u:12115": "na cātra kasyaciddharmasya utpādo na nirodhaḥ // iti //",
  "SA11bsa054_u:12116": "(Bcp 275)",
  "SA11bsa054_u:12117": "tasmāt sarvadharmā anutpannāniruddhasvabhāvatayā ādiśāntāḥ prakṛtiparinirvṛtāḥ,",
  "SA11bsa054_u:12118": "iti jagato niḥsvabhāvatāyāṃ tadantargatānāṃ narakādigatīnāmapi niḥsvabhāvataivetyupadarśayannāha svapnetyādi-",
  "SA11bsa054_u:12119": "svapnopamāstu gatayo vicāre kadalīsamāḥ /",
  "SA11bsa054_u:12120": "svapnena upamā tulyaṃ yāsāṃ tāḥ tathoktāḥ /",
  "SA11bsa054_u:12121": "turavadhāraṇe /",
  "SA11bsa054_u:12122": "svapnopalabdhasvabhāvagatayaḥ narakapretatiryaṅyanuṣyadevānāṃ sabhāgatāviśeṣāḥ /",
  "SA11bsa054_u:12123": "yathā svapne deśāntarādigamanāgamanaṃ sukhaduḥkhādyanubhavanaṃ ca,",
  "SA11bsa054_u:12124": "tathā anadhigataparamārthatattvasya narakādiṣu veditavyam,",
  "SA11bsa054_u:12125": "na tu tattvataḥ /",
  "SA11bsa054_u:12126": "katham? vicāre kadalīsamāḥ /",
  "SA11bsa054_u:12127": "hetupadametat /",
  "SA11bsa054_u:12128": "sarvadharmāṇāṃ niḥsvabhāvatayā vicāre vimarśe sati yasmāt kadalīsamāḥ kadalīvanniḥsārāḥ gatayaḥ,",
  "SA11bsa054_u:12129": "tasmādityarthaḥ /",
  "SA11bsa054_u:12130": "etena yathoktaṃ prāk[4.47]",
  "SA11bsa054_u:12131": "māyaiveyamato vimuñca hṛdaya trāsam",
  "SA11bsa054_u:12132": "ityādi, tadapi prasādhyopadarśitaṃ bhavati /",
  "SA11bsa054_u:12133": "yataśca anutpannāniruddhāḥ sarvadharmāḥ,",
  "SA11bsa054_u:12134": "ata āha nirvṛtetyādi-",
  "SA11bsa054_u:12135": "nirvṛtānirvṛtānāṃ na viśeṣo nāsti vastutaḥ // Bca_9.151 //",
  "SA11bsa054_u:12136": "nirvṛtāḥ ye sarvāvaraṇaprahāṇādvinirmuktasarvabandhanā /",
  "SA11bsa054_u:12137": "anirvṛtāḥ ye rāgādikleśapāśāyattacittasaṃtatayaḥ saṃsāracārakāntargatāḥ /",
  "SA11bsa054_u:12138": "teṣāmubhayeṣāmapi viśeṣo bhedo nāsti,",
  "SA11bsa054_u:12139": "na saṃbhavati /",
  "SA11bsa054_u:12140": "kutaḥ? vastutaḥ paramārthataḥ sarvadharmāṇāṃ niḥsvabhāvatayā prakṛtiparinirvṛtatvāt /",
  "SA11bsa054_u:12141": "saṃvṛtyā punarasti eva viśeṣaḥ,",
  "SA11bsa054_u:12142": "ityanekadhā pratipāditam / ata evāha-",
  "SA11bsa054_u:12143": "buddhānāṃ sattvadhātośca yenābhinnatvamarthataḥ /",
  "SA11bsa054_u:12144": "ātmanaśca pareṣāṃ ca samatā tena te matā //",
  "SA11bsa054_u:12145": "iti // [catuḥ-3.40]",
  "SA11bsa054_u:12146": "iti paramārthatattvāparijñānānmithyābhiniveśādāropitajagajjālamupakalpya ātmanaiva ātmānamākulayati bālajanaḥ ityupadarśayannāha evamityādi-",
  "SA11bsa054_u:12147": "evaṃ śūnyeṣu dharmeṣu kiṃ labdhaṃ kiṃ hṛtaṃ bhavet /",
  "SA11bsa054_u:12148": "satkṛtaḥ paribhūto vā kena kaḥ saṃbhaviṣyati // Bca_9.152 //",
  "SA11bsa054_u:12149": "kutaḥ sukhaṃ vā duḥkhaṃ vā kiṃ priyaṃ vā kimapriyam /",
  "SA11bsa054_u:12150": "kā tṛṣṇā kutra sā tṛṣṇā mṛgyamāṇā svabhāvataḥ // Bca_9.153 //",
  "SA11bsa054_u:12151": "vicāre jīvalokaḥ kaḥ ko nāmātra mariṣyati /",
  "SA11bsa054_u:12152": "ko bhaviṣyati ko bhūtaḥ ko bandhuḥ kasya kaḥ suhṛt // Bca_9.154 //",
  "SA11bsa054_u:12153": "evaṃ pratipāditanyāyena śūnyeṣu niḥsvabhāveṣu dharmeṣu kiṃ labdham,",
  "SA11bsa054_u:12154": "kiṃ kutaścit prāptaṃ yallābheṣu prahṛṣyanti?",
  "SA11bsa054_u:12155": "kiṃ hṛtam, kimapahṛtaṃ kena kasyacit bhavet,",
  "SA11bsa054_u:12156": "yallābhāpahāreṇa prakupyanti? (Bcp 276)",
  "SA11bsa054_u:12157": "satkṛtaḥ pūjitaḥ,",
  "SA11bsa054_u:12158": "paribhūtaḥ apakṛto vā kena kaḥ saṃbhaviṣyati?",
  "SA11bsa054_u:12159": "vastusvabhāvābhāve na kaścit kenacidityarthaḥ //",
  "SA11bsa054_u:12160": "kutaḥ sukhahetorabhāvāt sukhaṃ vā,",
  "SA11bsa054_u:12161": "kuto duḥkhaṃ vā duḥkhahetorabhāvāt?",
  "SA11bsa054_u:12162": "anyonyasamuccayārtha ubhayatra vāśabdaḥ /",
  "SA11bsa054_u:12163": "yatprāptiparihārārthamāyāsaḥ kriyate /",
  "SA11bsa054_u:12164": "kiṃ priyaṃ vā kiṃ vallabhaṃ vā?",
  "SA11bsa054_u:12165": "priyarūpatāyāḥ kalpitatvāt /",
  "SA11bsa054_u:12166": "kimapriyaṃ kimanabhilaṣaṇīyam?",
  "SA11bsa054_u:12167": "apriyamapi na paramārthataḥ kiṃcit vidyate,",
  "SA11bsa054_u:12168": "iti kimarthaṃ priyāpriyasaṃyogaviyogārthaṃ prayatnaḥ kriyate?",
  "SA11bsa054_u:12169": "kā tṛṣṇā yayā lābhādyarthaṃ tṛṣyati janaḥ?",
  "SA11bsa054_u:12170": "kutra sā tṛṣṇā,",
  "SA11bsa054_u:12171": "kva punarāsaṅgasthāne vastuni tṛṣṇā?",
  "SA11bsa054_u:12172": "mṛgyamāṇā svabhāvataḥ,",
  "SA11bsa054_u:12173": "anviṣyamāṇā svarūpataḥ /",
  "SA11bsa054_u:12174": "tadviṣayasyābhāvāt nirviṣayatayā tasyā apyabhāvaḥ,",
  "SA11bsa054_u:12175": "yadvaśāt tattat karma samuccīyate //",
  "SA11bsa054_u:12176": "vicāre paramārthasvarūpanirūpaṇe sati jīvalokaḥ sattvalokaḥ kaḥ?",
  "SA11bsa054_u:12177": "naiva kaścit /",
  "SA11bsa054_u:12178": "tadabhāvāt ko nāmātra mariṣyati?",
  "SA11bsa054_u:12179": "jīvalokasya vicāreṇa asatsvabhāvatvāt ko nāmātra jīvaloke mariṣyati,",
  "SA11bsa054_u:12180": "uparatajīvitendriyo bhaviṣyati?",
  "SA11bsa054_u:12181": "ko bhaviṣyati,",
  "SA11bsa054_u:12182": "ka utpatsyate?",
  "SA11bsa054_u:12183": "ko bhūtaḥ pūrvamutpannaḥ?",
  "SA11bsa054_u:12184": "ityatītādivyavahāraḥ kālpanika eva /",
  "SA11bsa054_u:12185": "ko bandhuḥ, kaḥ svajanaḥ?",
  "SA11bsa054_u:12186": "kasya kaḥ suhṛt,",
  "SA11bsa054_u:12187": "kiṃ mitraṃ kasya?",
  "SA11bsa054_u:12188": "atreti sarvatra yojanīyam /",
  "SA11bsa054_u:12189": "yadabhiṣvaṅgeṇa akuśalamapi na gaṇyate?",
  "SA11bsa054_u:12190": "evaṃ svabhāvaśūnyatvāt kalpanāsamāropitameva tattvamityāha sarvamityādi-",
  "SA11bsa054_u:12191": "sarvamākāśasaṃkāśaṃ parigṛhṇantu madvidhāḥ /",
  "SA11bsa054_u:12192": "prakupyanti prahṛṣyanti kalahotsavahetubhiḥ // Bca_9.155 //",
  "SA11bsa054_u:12193": "sarvametaduktam, anyacca /",
  "SA11bsa054_u:12194": "ākāśasaṃkāśaṃ samāropitatattvaśūnyatvādākāśakalpam /",
  "SA11bsa054_u:12195": "parigṛhṇantu avidyamānameva tu svarūpamāropya madvidhā iti granthakāraḥ ātmānameva nidarśanaṃ karoti /",
  "SA11bsa054_u:12196": "mādṛśāḥ aparijñātaparamārthatattvā bālajanāḥ asadvitarkākulitacetasaḥ prakupyanti,",
  "SA11bsa054_u:12197": "mithyābhiniveśāt kopaṃ yānti /",
  "SA11bsa054_u:12198": "prahṛṣyanti alīkalābhayogāt pramuditā bhavanti /",
  "SA11bsa054_u:12199": "kaiḥ? kalahotsavahetubhiḥ kalahahetubhiḥ vivādahetubhiḥ,",
  "SA11bsa054_u:12200": "utsavahetubhirānandahetubhiḥ yathāyogam /",
  "SA11bsa054_u:12201": "tasmādanadhigataparamārthatattvāḥ sāṃvṛtameva vasturūpaṃ satyatayābhiniviṣṭāḥ sarvametanmanyante,",
  "SA11bsa054_u:12202": "na tu paramārthavedinaḥ iti / taduktam-",
  "SA11bsa054_u:12203": "etāvaccaiva jñeyaṃ yaduta saṃvṛtiḥ paramārthaśca /",
  "SA11bsa054_u:12204": "tacca bhagavatā śūnyataḥ sudṛṣṭaṃ suviditaṃ susākṣātkṛtam /",
  "SA11bsa054_u:12205": "tena sarvajña ityucyate /",
  "SA11bsa054_u:12206": "tatra saṃvṛtirlokapracāratastathāgatena dṛṣṭā /",
  "SA11bsa054_u:12207": "yaḥ punaḥ paramārthaḥ,",
  "SA11bsa054_u:12208": "so 'nabhilāpyaḥ anājñeyo 'vijñeyaḥ adeśitaḥ aprakāśitaḥ,",
  "SA11bsa054_u:12209": "yāvat akriyaḥ akaraṇaḥ,",
  "SA11bsa054_u:12210": "yāvat na lābho nālābho na duḥkhaṃ na sukhaṃ na yaśo nāyaśaḥ na rūpaṃ nārūpamityādi /",
  "SA11bsa054_u:12211": "tatra jinena janasya kṛtena saṃvṛti deśita lokahitāya /",
  "SA11bsa054_u:12212": "yena jagatsugatasya sakāśe saṃjanayīha prasādasukhāya //",
  "SA11bsa054_u:12213": "(Bcp 277)",
  "SA11bsa054_u:12214": "saṃvṛti prajñapayī narasiṃhaḥ ṣaṅgatayo bhaṇi sattvagaṇānām /",
  "SA11bsa054_u:12215": "narakagatīśca tathaiva ca pretān āsurakāya narāṃśca marūṃśca //",
  "SA11bsa054_u:12216": "nīcakulāṃ tatha uccakulāṃśca āḍhyakulāṃśca daridrakulāṃśca //",
  "SA11bsa054_u:12217": "ityādi //",
  "SA11bsa054_u:12218": "idamapi tattvānadhigamasya phalamityāha śokāyāsairityādi-",
  "SA11bsa054_u:12219": "śokāyāsairviṣādaiśca mithaścchedanabhedanaiḥ /",
  "SA11bsa054_u:12220": "yāpayanti sukṛcchreṇa pāpairātmasukhecchavaḥ // Bca_9.156 //",
  "SA11bsa054_u:12221": "putrakalatrādiviprayogakṛtāḥ śokāḥ /",
  "SA11bsa054_u:12222": "sukhaduḥkhaprāptiparihāranimittapariśramā āyāsāḥ /",
  "SA11bsa054_u:12223": "taiḥ śokāyāsairmadvidhāḥ yāpayanti sukṛcchreṇeti saṃbandhaḥ /",
  "SA11bsa054_u:12224": "viṣādaiśca lābhasatkārādiviṣādairdaurmanasyaiḥ /",
  "SA11bsa054_u:12225": "mithaśchedanabhedanaiḥ,",
  "SA11bsa054_u:12226": "mithaḥ parasparaṃ chedanāni karacaraṇaśironāsikākarṇaprabhṛtīnām,",
  "SA11bsa054_u:12227": "bhedanāni bāhujaṅghoruvakṣaḥpārśvodarādīnām /",
  "SA11bsa054_u:12228": "cakāro 'nuvartate /",
  "SA11bsa054_u:12229": "taiśchedanabhedanaiśca yāpayanti,",
  "SA11bsa054_u:12230": "kālakrameṇa āyuḥsaṃskārān kṣayapanti /",
  "SA11bsa054_u:12231": "sukṛcchreṇa mahatā kaṣṭena kathaṃcillabdhāśanapānavasanāḥ /",
  "SA11bsa054_u:12232": "kiṃbhūtāḥ santaḥ?",
  "SA11bsa054_u:12233": "pāpairātmasukhecchavaḥ,",
  "SA11bsa054_u:12234": "pāpairakuśalaiḥ karmabhiḥ,",
  "SA11bsa054_u:12235": "ātmanaḥ svasya sukhecchavaḥ sukhābhilaṣaṇaśīlāḥ //",
  "SA11bsa054_u:12236": "tathāvidhaiśca samācāraviśeṣaiśca-",
  "SA11bsa054_u:12237": "mṛtāḥ patantyapāyeṣu dīrghatīvravyatheṣu ca /",
  "SA11bsa054_u:12238": "mṛtāḥ jīvitendriyavimuktāḥ /",
  "SA11bsa054_u:12239": "patanti gacchanti apāyeṣu narakapretatiryakṣu /",
  "SA11bsa054_u:12240": "kiṃbhūteṣu?",
  "SA11bsa054_u:12241": "dīrghatīvravyatheṣu ca,",
  "SA11bsa054_u:12242": "dīrghā cirakālabhāvinī,",
  "SA11bsa054_u:12243": "tīvrā atiduḥsahavedanīyavipākatvāt,",
  "SA11bsa054_u:12244": "vyathā yeṣvapāyeṣu te tathoktāḥ, teṣu ca /",
  "SA11bsa054_u:12245": "cakāra uktasamuccaye bhinnakrame vā /",
  "SA11bsa054_u:12246": "kena prakāreṇetyāha āgatyāgatyetyādi-",
  "SA11bsa054_u:12247": "āgatyāgatya sugatiṃ bhūtvā bhūtvā sukhocitāḥ // Bca_9.157 //",
  "SA11bsa054_u:12248": "sukhasaṃvardhitā bhūtvā bhūtvā /",
  "SA11bsa054_u:12249": "katham? āgatyāgatya sugatim,",
  "SA11bsa054_u:12250": "śobhanāṃ devamanuṣyagatiṃ prāpya prāpya //",
  "SA11bsa054_u:12251": "punarapi tathābhūtānāṃ duḥkhapaṃraparāsāgaranimajjanonmajjanamādarśayannāha bhava ityādi-",
  "SA11bsa054_u:12252": "bhave bahuprapātaśca tatra cāttattvamīdṛśam /",
  "SA11bsa054_u:12253": "tatrānyonyavirodhaśca na bhavettattvamīdṛśam // Bca_9.158 //",
  "SA11bsa054_u:12254": "bhave saṃsāre kāmarūpārūpyasvabhāve bahuprapātaśca bahutara upaghātaśca /",
  "SA11bsa054_u:12255": "tatra cāsattvamīdṛśam,",
  "SA11bsa054_u:12256": "tatra ca bhave prapāte vā atattvamīdṛśaṃ vyāmohavijṛmbhitametādṛśaṃ sarvajanasādhāraṇaṃ yathāvidhaṃ pratipāditaṃ paridṛśyamānaṃ vā /",
  "SA11bsa054_u:12257": "tatrānyonyavirodhaśca,",
  "SA11bsa054_u:12258": "tatra evaṃvidhe atattve sati (Bcp 278)",
  "SA11bsa054_u:12259": "anyonyavirodhaḥ parasparavipratipattiḥ /",
  "SA11bsa054_u:12260": "kena kāraṇena na bhavettatvamīdṛśamiti /",
  "SA11bsa054_u:12261": "tasmādvasturūpametādṛśamanekākārasamāropāt //",
  "SA11bsa054_u:12262": "tatra cānupamāstīvrā anantā duḥkhasāgarāḥ /",
  "SA11bsa054_u:12263": "tatra ca evamapi /",
  "SA11bsa054_u:12264": "anupamāḥ tadaparasadṛśaduḥkhābhāvādupamātumaśakyāḥ /",
  "SA11bsa054_u:12265": "tīvrā atyugravedanāḥ /",
  "SA11bsa054_u:12266": "anantā anavadhikālavipākatayā aparyantā vā duḥkhānāmativipulatayā mahāyānamanadhigamya nistarītumaśakyatvāt, sāgarāḥ /",
  "SA11bsa054_u:12267": "tathāpi kathaṃcit mahatā vīryeṇa kuśalapakṣopacayāt bhūyasā kālena sugatiṃ prāpya kṣapayituṃ śakyante ityata āha tatraivamityādi-",
  "SA11bsa054_u:12268": "tatraivamalpabalatā tatrāpyalpatvamāyuṣaḥ // Bca_9.159 //",
  "SA11bsa054_u:12269": "tatrāpi jīvitārogyavyāpāraiḥ kṣutklamaśramaiḥ /",
  "SA11bsa054_u:12270": "nidrayopadravairbālasaṃsargairniṣphalaistathā // Bca_9.160 //",
  "SA11bsa054_u:12271": "vṛthaivāyurvahatyāśu vivekastatra durlabhaḥ /",
  "SA11bsa054_u:12272": "tatra tathārūpe samāveśe evaṃ paridṛśyamānarūpā alpabalatā /",
  "SA11bsa054_u:12273": "hīnavīryateti yāvat /",
  "SA11bsa054_u:12274": "tatrāpyalpatvamāyuṣaḥ /",
  "SA11bsa054_u:12275": "tatrāpi evaṃbhūte satyapi /",
  "SA11bsa054_u:12276": "alpatvaṃ stokatvam,",
  "SA11bsa054_u:12277": "āyuṣaḥ āyuḥsaṃskārāṇām /",
  "SA11bsa054_u:12278": "tatrāpi jīvitārogyavyāpāraiḥ snānābhyañjanaprabhṛtibhiḥ /",
  "SA11bsa054_u:12279": "ārogyasya ārogyāya vārogopaśamāya vyāpāraiḥ viśeṣeṇa kaṭutiktabhaiṣajyakaṣāyapānādibhiḥ /",
  "SA11bsa054_u:12280": "kuśalopārjanamantareṇa vṛthā caiva āyurvahatyāśu iti vakṣyamāṇena saṃbandhaḥ /",
  "SA11bsa054_u:12281": "tathā kṣutklamaśramaiḥ,",
  "SA11bsa054_u:12282": "kṣut bubhukṣā,",
  "SA11bsa054_u:12283": "klamo glāniḥ,",
  "SA11bsa054_u:12284": "śramo mārgakhedādi, taiḥ /",
  "SA11bsa054_u:12285": "nidrayā upadravaiḥ,",
  "SA11bsa054_u:12286": "nidrayā svapnena,",
  "SA11bsa054_u:12287": "upadravairhāsyotprāsaviheṭhanādikṛtaiḥ sarīsṛpavyālamṛgadaṃśamaśakādikṛtaiḥ badhabandhanatāḍanādilakṣaṇaiḥ /",
  "SA11bsa054_u:12288": "tathā bālasaṃsargairniṣphalaiḥ,",
  "SA11bsa054_u:12289": "tathā bālānāṃ pṛthagjanānāṃ saṃsargaiḥ saṃparkaiḥ /",
  "SA11bsa054_u:12290": "kiṃbhūtaiḥ?",
  "SA11bsa054_u:12291": "niṣphalaiḥ ātmotkarṣādisaṃbhinnapralāpādibahulaiḥ /",
  "SA11bsa054_u:12292": "tatheti na kevalaṃ pūrvoktakrameṇa,",
  "SA11bsa054_u:12293": "itthamapi vṛthaivāyurvahatyāśu,",
  "SA11bsa054_u:12294": "vṛthaiva niṣphalameva kuśalapakṣopacayarahitatvāt āyurvahati yāti āśu śīghram,",
  "SA11bsa054_u:12295": "asadvayāpāraprasaṅgāt tvāritameva parikṣayāt /",
  "SA11bsa054_u:12296": "evamapi vartamānānāṃ vivekastu sudurlabhaḥ,",
  "SA11bsa054_u:12297": "vivekastu heyopādeyajñānaṃ vyāsaṅgaparityāgo vā,",
  "SA11bsa054_u:12298": "sudurlabhaḥ,",
  "SA11bsa054_u:12299": "kathamapi atikṛcchreṇāpi na labhyate /",
  "SA11bsa054_u:12300": "bhavatu nāma evam,",
  "SA11bsa054_u:12301": "tathāpi yadi kathaṃcit samādhānaṃ jāyate,",
  "SA11bsa054_u:12302": "tadā kalyāṇaṃ syāt,",
  "SA11bsa054_u:12303": "tadapi nāstītyāha tatrāpītyādi-",
  "SA11bsa054_u:12304": "tatrāpyabhyastavikṣepanivāraṇagatiḥ kutaḥ // Bca_9.161 //",
  "SA11bsa054_u:12305": "tatrāpi māro yatate mahāpāyaprapātane /",
  "SA11bsa054_u:12306": "tatrāpi evamavasthāṃ gate 'pi abhyastavikṣepaḥ pariśīlitamauddhatyaṃ tasya nivāraṇaṃ nivartanaṃ tasya gatiranupraveśaḥ kutaḥ? naivāsti /",
  "SA11bsa054_u:12307": "tatrāpi evamanarthaparaṃparāyāṃ sthitānāṃ kathaṃcit kuśalapakṣaṃ samīkṣya māro yatate mahāpāyaprapātane,",
  "SA11bsa054_u:12308": "kleśamāro devaputramāro vā yatate udyacchate (Bcp 279)",
  "SA11bsa054_u:12309": "mahāpāyaprapātane prapātananimittam /",
  "SA11bsa054_u:12310": "avīcyādinarakaprakṣepaṇārthamiti yāvat /",
  "SA11bsa054_u:12311": "evamapi kadācit satyaratnādiṣu abhisaṃpratyayavaśāt kathaṃcit kalyāṇamupajāyate ityāha tatrāsanmārgetyādi-",
  "SA11bsa054_u:12312": "tatrāsanmārgabāhulyādvicikitsā ca durjayā // Bca_9.162 //",
  "SA11bsa054_u:12313": "punaśca kṣaṇadaurlabhyaṃ buddhotpādo 'tidurlabhaḥ /",
  "SA11bsa054_u:12314": "kleśaugho durnivāraścetyaho duḥkhaparaṃparā // Bca_9.163 //",
  "SA11bsa054_u:12315": "tatra evaṃ daśāṃ prāpnoti- samyagdṛṣṭivipakṣasya asanmārgasya cārvākamīmāṃsakādiparidīpitasya bāhulyāt bhūyastvāt vicikitsā sanmārge vimatiśca durjayā,",
  "SA11bsa054_u:12316": "kathaṃcidapi vicikitsā tyaktuṃ na śakyā /",
  "SA11bsa054_u:12317": "kathaṃcit sugatipratilambhe 'pi punaśca kṣaṇadaurlabhyam,",
  "SA11bsa054_u:12318": "aṣṭākṣaṇavinirmuktasya kṣaṇasya daurlabhyaṃ paramadurlabhatvam",
  "SA11bsa054_u:12319": "mahārṇavayugacchidrakūrmagrīvārpaṇopamam /",
  "SA11bsa054_u:12320": "[4.20]",
  "SA11bsa054_u:12321": "kathaṃciditarakṣaṇasaṃbhave 'pi buddhotpādo 'tidurlabhaḥ,",
  "SA11bsa054_u:12322": "buddhānāṃ [bhagavatāṃ]samastajagadālokakāriṇāṃ sarvaduḥkhanidānabhūtakleśaśalyāpahāriṇāmutpādaḥ prādurbhāvaḥ atidurlabhaḥ /",
  "SA11bsa054_u:12323": "kathaṃcit karhicit udumbarapuṣpaprāyaḥ saṃsārasāgarottaraṇopāyabhūtaḥ /",
  "SA11bsa054_u:12324": "kathaṃcit buddhotpādasaṃbhave 'pi kleśaughaḥ [jātijarāmaraṇā] dīnāmoghaḥ avicchinnaḥ pravāhaḥ /",
  "SA11bsa054_u:12325": "sa durnivāraḥ,",
  "SA11bsa054_u:12326": "duḥkhenāpi nivārayitumaśakyaḥ /",
  "SA11bsa054_u:12327": "ityaho duḥkhaparaṃparā /",
  "SA11bsa054_u:12328": "ityevam /",
  "SA11bsa054_u:12329": "aho iti khede /",
  "SA11bsa054_u:12330": "duḥkhasya kaṣṭasya paraṃparā,",
  "SA11bsa054_u:12331": "ekasmādduḥkhādvinirgame 'pi aparasmin duḥkhe prapatanāt //",
  "SA11bsa054_u:12332": "sāṃpratamevaṃ sattvān suduḥkhitān samīkṣya karuṇāmreḍitahṛdayaḥ paraduḥkhaduḥkhī śāstrakāraḥ sattvānāṃ duḥkhaṃ śocayannāha aho bateti-",
  "SA11bsa054_u:12333": "aho batātiśocyatvameṣāṃ duḥkhaughavartinām /",
  "SA11bsa054_u:12334": "nipātasamudāyaḥ khede /",
  "SA11bsa054_u:12335": "atiśocyatvamatiśayena śocanīyatvam /",
  "SA11bsa054_u:12336": "eṣāṃ hitāhitaparijñānavikalānāṃ sattvānāṃ duḥkhasāgarakallolaparaṃparānimajjanonmajannākulacetasām /",
  "SA11bsa054_u:12337": "ke punaramī sattvāḥ śocanīyā ityāha ye ityādi-",
  "SA11bsa054_u:12338": "ye nekṣante svadauḥsthityamevamapyatiduḥsthitāḥ // Bca_9.164 //",
  "SA11bsa054_u:12339": "ye sattvā avidyāndhīkṛtajñānalocanāḥ nekṣante na paśyanti svadauḥsthityaṃ svasya ātmano duḥkhāvasthitatvam /",
  "SA11bsa054_u:12340": "evamapyatiduḥsthitāḥ evamuktakrameṇa atiduḥsthitā atiśayena duḥkhāvasthitāḥ /",
  "SA11bsa054_u:12341": "duḥkhaparyāpannā iti yāvat //",
  "SA11bsa054_u:12342": "etadanurūpadṛṣṭāntena spaṣṭayannāha snātvetyādi-",
  "SA11bsa054_u:12343": "snātvā snātvā yathā kaścidviśedvahniṃ muhurmuhuḥ /",
  "SA11bsa054_u:12344": "svasausthityaṃ ca manyante evamapyatiduḥsthitāḥ // Bca_9.165 //",
  "SA11bsa054_u:12345": "snātvā snātvā jalāvagāhanaṃ kṛtvā kṛtvā yathā kaścidupahatabuddhiḥ śītārtaḥ sukhābhilāṣī /",
  "SA11bsa054_u:12346": "viśet praviśet /",
  "SA11bsa054_u:12347": "bahnimagnim /",
  "SA11bsa054_u:12348": "muhurmuhuḥ pratikṣaṇaṃ punaḥ punarvā /",
  "SA11bsa054_u:12349": "tathā ete 'pi (Bcp 280)",
  "SA11bsa054_u:12350": "sattvāḥ svasausthityam /",
  "SA11bsa054_u:12351": "ātmasukhasaṃpattiṃ ca manyante avabudhyante /",
  "SA11bsa054_u:12352": "evamapyatiduḥsthitāḥ evamanena pratipāditakrameṇa atiduḥsthitāḥ duḥkhāgnijvālākavalīkṛtāḥ //",
  "SA11bsa054_u:12353": "aho bata atibahulatarājñānāndhakārākramaṇamamīṣāṃ yadātmagatamapi pramādaṃ na paśyantītyāha ajaretyādi-",
  "SA11bsa054_u:12354": "ajarāmaralīlānāmevaṃ viharatāṃ satām /",
  "SA11bsa054_u:12355": "āyāsyantyāpado ghorāḥ kṛtvā maraṇamagrataḥ // Bca_9.166 //",
  "SA11bsa054_u:12356": "na vidyate jarā jīrṇatā yeṣāṃ te ajarāḥ /",
  "SA11bsa054_u:12357": "na mriyante ye te amarāḥ /",
  "SA11bsa054_u:12358": "teṣāmajarāṇāmamarāṇāmiva līlā viceṣṭitaṃ yeṣāṃ te tathoktāḥ /",
  "SA11bsa054_u:12359": "teṣāmevamanayā līlayā viharatāṃ niścitaṃ vicaratāṃ satām /",
  "SA11bsa054_u:12360": "āyāsyanti ḍhaukiṣyante āpado nirantaram /",
  "SA11bsa054_u:12361": "sarve te duḥkhahetavaḥ jarāvyādhivipattayaḥ /",
  "SA11bsa054_u:12362": "ghorā atīva bhayaṃkarāḥ /",
  "SA11bsa054_u:12363": "kathamāyāsyanti?",
  "SA11bsa054_u:12364": "kṛtvā maraṇamagrataḥ,",
  "SA11bsa054_u:12365": "maraṇamapratīkāraparihāraṃ mṛtyumagrataḥ purataḥ kṛtvā /",
  "SA11bsa054_u:12366": "etaccoktaṃ rājāvavādakasūtre-",
  "SA11bsa054_u:12367": "tadyathā mahārāja catasṛbhyo digbhyaścatvāraḥ parvatā āgaccheyuḥ,",
  "SA11bsa054_u:12368": "dṛḍhāḥ,",
  "SA11bsa054_u:12369": "sāravantaḥ,",
  "SA11bsa054_u:12370": "akhaṇḍāḥ,",
  "SA11bsa054_u:12371": "acchidrāḥ asuṣirāḥ,",
  "SA11bsa054_u:12372": "susaṃvṛttāḥ ekaghanāḥ nabhaḥ spṛśantaḥ,",
  "SA11bsa054_u:12373": "pṛthivīṃ collikhantaḥ,",
  "SA11bsa054_u:12374": "sarvaṃ tṛṇakāṣṭhaśākhāparṇapalāśādisarvasattvaprāṇabhūtān nirmathnantaḥ /",
  "SA11bsa054_u:12375": "tebhyo na sukaraṃ javena vā palāyitum,",
  "SA11bsa054_u:12376": "balena vā dravyamantrauṣadhairvā nivartayitum /",
  "SA11bsa054_u:12377": "evameva mahārāja catvārīmāni mahābhayāni āgacchanti,",
  "SA11bsa054_u:12378": "yeṣāṃ na sukaraṃ javena vā palāyitum,",
  "SA11bsa054_u:12379": "balena vā dravyamantrauṣadhairvā nivartanaṃ kartum /",
  "SA11bsa054_u:12380": "katamāni catvāri?",
  "SA11bsa054_u:12381": "jarā vyādhirmaraṇaṃ vipattiśca /",
  "SA11bsa054_u:12382": "jarā mahārāja āgacchati yauvanaṃ pramathamānā /",
  "SA11bsa054_u:12383": "vyādhirmahārāja āgacchati ārogyaṃ pramathnan /",
  "SA11bsa054_u:12384": "maraṇaṃ mahārāja āgacchati jīvitaṃ pramathamānam /",
  "SA11bsa054_u:12385": "vipattirmahārāja āgacchati sarvāḥ saṃpattīḥ pramathnantī /",
  "SA11bsa054_u:12386": "tat kasmāddhetoḥ?",
  "SA11bsa054_u:12387": "tadyathā mahārāja siṃho mṛgarājo rūpasaṃpanno javasaṃpannaḥ sujātanakhadaṃṣṭrākarālo mṛgagaṇamanupraviśya mṛgaṃ gṛhītvā yathākāmakaraṇīyaṃ karoti /",
  "SA11bsa054_u:12388": "sa ca mṛgarājo 'tibalaṃ vyālamukhamāsādya vivaśo bhavati /",
  "SA11bsa054_u:12389_0": "evameva mahārāja viddhasya mṛtyuśalyena apagatamadasya atrāṇasya apratiśaraṇasya",
  "SA11bsa054_u:12389_1": "aparāyaṇasya marmasu cchidyamāneṣu māṃsaśoṇite pariśuṣyamāṇe parituṣitavihvalavadanasya",
  "SA11bsa054_u:12389_2": "karacaraṇavikṣepābhiyuktasya akarmaṇyasya asamarthasya lālāsiṃghāṇakapūyamūtrapurīṣopaliptasya",
  "SA11bsa054_u:12389_3": "īṣajjīvitāvaśeṣasya karmabhavāt punarbhavamālambamānasya yamapuruṣabhayabhītasya",
  "SA11bsa054_u:12389_4": "kālarātrivaśagatasya caramāśvāsapraśvāseṣūparudhyamāneṣu ekākino 'dvitīyasya asahāyasya",
  "SA11bsa054_u:12389_5": "imaṃ lokaṃ jahataḥ paralokamākramataḥ mahāpathaṃ vrajataḥ mahākāntāraṃ praviśataḥ",
  "SA11bsa054_u:12389_6": "mahāgahanaṃ samavagāhamānasya mahākāntāraṃ prapadyamānasya mahārṇavenohyamānasya",
  "SA11bsa054_u:12389_7": "karmavāyunā nīyamānasya nimittīkṛtāṃ diśaṃ vrajato nānyat trāṇaṃ nānyat śaraṇaṃ nānyat",
  "SA11bsa054_u:12389_8": "parāyaṇamṛte dharmāt /",
  "SA11bsa054_u:12390": "dharmo hi mahārāja tasmin samaye trāṇaṃ layanaṃ śaraṇaṃ bhavati /",
  "SA11bsa054_u:12391": "tadyathā- śītārtasyāgnipratāpaḥ,",
  "SA11bsa054_u:12392": "agnimadhyagatasyāpi nirvāpaṇam,",
  "SA11bsa054_u:12393": "uṣṇārtasya vā śaityam,",
  "SA11bsa054_u:12394": "adhvānaṃ (Bcp 281)",
  "SA11bsa054_u:12395": "pratipannasya suśītalacchāyopavanam,",
  "SA11bsa054_u:12396": "pipāsitasya suśītalaṃ salilam,",
  "SA11bsa054_u:12397": "bubhukṣitasya vā praṇītamannam,",
  "SA11bsa054_u:12398": "vyādhitasya vā vaidyauṣadhaparicārakāḥ,",
  "SA11bsa054_u:12399": "bhayabhītasya balavantaḥ,",
  "SA11bsa054_u:12400": "sahāyāḥ sādhavaḥ pratiśaraṇā bhavanti //",
  "SA11bsa054_u:12401": "iti vistaraḥ //",
  "SA11bsa054_u:12402": "tasmādetadbhayaparihārārthaṃ kuśalapakṣeṣveva prajñāpariśodhiteṣu yatnaḥ karaṇīyaḥ //",
  "SA11bsa054_u:12403": "idānīṃ jātyādiduḥkhaduḥkhināṃ duḥkhāpaharaṇāya svāśayamāśaṅkayannāha evamityādi-",
  "SA11bsa054_u:12404": "evaṃ duḥkhāgnitaptānāṃ śāntiṃ kuryāmahaṃ kadā /",
  "SA11bsa054_u:12405": "puṇyameghasamudbhūtaiḥ sukhopakaraṇaiḥ svakaiḥ // Bca_9.167 //",
  "SA11bsa054_u:12406": "evamanantaroktayā nītyā duḥkhāgnitaptānām,",
  "SA11bsa054_u:12407": "duḥkhānyeva agnayaḥ tai saṃtāpitānāṃ sattvānāṃ śāntiṃ jātyādiduḥkhānalatāpapraśamanam /",
  "SA11bsa054_u:12408": "kuryāmahaṃ kadā,",
  "SA11bsa054_u:12409": "kasmin kāle kuryāṃ vidadhyām /",
  "SA11bsa054_u:12410": "katham? sukhopakaraṇaiḥ /",
  "SA11bsa054_u:12411": "sukhasyopakaraṇāni sukhasādhanāni vastrābharaṇānulepanaśayanāsanaprabhṛtīni /",
  "SA11bsa054_u:12412": "kiṃ tadupārjitaireva?",
  "SA11bsa054_u:12413": "netyāha- svakaiḥ svātmīyaiḥ /",
  "SA11bsa054_u:12414": "mayā svayamupārjitairityarthaḥ /",
  "SA11bsa054_u:12415": "kiṃ nirmāṇādipradarśitaiḥ?",
  "SA11bsa054_u:12416": "netyāha- puṇyameghasamudbhūtaiḥ,",
  "SA11bsa054_u:12417": "puṇyānyeva meghāḥ sarvaduḥkhasaṃtāpārtiśamanasukhopakaraṇaśītalavṛṣṭipradānanimittatvāt /",
  "SA11bsa054_u:12418": "tebhyaḥ samudbhūtāni nirjātāni, taiḥ //",
  "SA11bsa054_u:12419": "evamabhyudayasaṃpadi pareṣāṃ ceto vidhāya niḥśreyasasaṃpadi pradarśayannāha kadetyādi-",
  "SA11bsa054_u:12420": "kadopalambhadṛṣṭibhyo deśayiṣyāmi śūnyatām /",
  "SA11bsa054_u:12421": "saṃvṛtyānupalambhena puṇyasaṃbhāramādarāt // Bca_9.168 //",
  "SA11bsa054_u:12422": "kadā kasmin kāle upalambhadṛṣṭibhyo bhāvagrāhābhiniviṣṭebhyo deśayiṣyāmi prakāśayiṣyāmi /",
  "SA11bsa054_u:12423": "śūnyatāṃ sarvadharmaniḥsvabhāvatām /",
  "SA11bsa054_u:12424": "katham? saṃvṛtyā vyavahāreṇa /",
  "SA11bsa054_u:12425": "anyathā vikalpāviṣayatayā paramārthaśūnyasya śūnyatāyā deśayitumaśakyatvāt /",
  "SA11bsa054_u:12426": "evaṃ niḥśreyasahetujñānasaṃbhāranimittamupadarśitam /",
  "SA11bsa054_u:12427": "tatkāraṇaṃ puṇyasaṃbhāranidānamupadarśayannāha- puṇyetyādi /",
  "SA11bsa054_u:12428": "puṇyasya jñānādeḥ saṃbhāraṃ kadā upalambhadṛṣṭibhyo deśayiṣyāmīti saṃbandhaḥ /",
  "SA11bsa054_u:12429": "ādarāditi mahatā gauraveṇa /",
  "SA11bsa054_u:12430": "satkṛtya na yadṛcchayā /",
  "SA11bsa054_u:12431": "kena prakāreṇa?",
  "SA11bsa054_u:12432": "anupalambhena,",
  "SA11bsa054_u:12433": "deyadāyakapratigrāhakāditritayānupalambhayogena /",
  "SA11bsa054_u:12434": "trikoṭipariśuddhyeti yāvat /",
  "SA11bsa054_u:12435": "evamupacitaḥ puṇyasaṃbhāro buddhatādhigamāya jāyate /",
  "SA11bsa054_u:12436_0": "tadevamanena sarveṇa aśeṣasaṃkleśahetusarvasamāropavikalpapratipakṣatayā sarvāvaraṇaprahāṇopāyatvāt",
  "SA11bsa054_u:12436_1": "samastatathāgatādhigamahetutvācca sarvaduḥkhopaśamopāyaprajñā upajāyate ityupadarśitaṃ bhavatīti //",
  "SA11bsa054_u:12437": "ye gambhīranayāvagāhanapaṭuprajñānirastabhramāḥ",
  "SA11bsa054_u:12438": "saṃkleśavyavadānapakṣavimalajñānocchritāḥ sūrayaḥ /",
  "SA11bsa054_u:12439": "te santo guṇadoṣayorapi ca taiḥ sāraṃ vimiśrādato",
  "SA11bsa054_u:12440": "grāhyaṃ sarvamakalmaṣaṃ viṣamiva tyājyaṃ duruktaṃ yadi //",
  "SA11bsa054_u:12441": "na yuktamuktaṃ kimapīha yanmayā paraṃ prajātaṃ skhalitaṃ tadeva me /",
  "SA11bsa054_u:12442": "nanu grahīṣyanti mamātra sādhavo matiṃ mayānena kṛtena sāṃpratam //",
  "SA11bsa054_u:12443": "(Bcp 282)",
  "SA11bsa054_u:12444": "api ca-",
  "SA11bsa054_u:12445": "yaḥ saṃvṛtyā vrajati manaso gocaratvaṃ kathaṃcit",
  "SA11bsa054_u:12446": "tādṛśyarthe skhalati na matiḥ kasya vai mādṛśasya /",
  "SA11bsa054_u:12447": "tatsūktārthapravicayavatāṃ madhyamānītibhājāṃ",
  "SA11bsa054_u:12448": "dṛṣṭvā kiṃcidguṇalavamiha syādupādeyabuddhiḥ //",
  "SA11bsa054_u:12449": "prajñāyā vivṛtiṃ vidhāya viśadavyākhyāpadaiḥ saṃvṛtāṃ",
  "SA11bsa054_u:12450": "samyagjñānavipakṣadṛṣṭinibiḍavyāmohaśāntyā mayā /",
  "SA11bsa054_u:12451": "yatpuṇyaṃ samupārjitaṃ hitaphalaṃ tenāśu sarvo jano",
  "SA11bsa054_u:12452": "mañjuśrīriva sadguṇaikavasatiḥ prajñākaro jāyatām //",
  "SA11bsa054_u:12453": "iti prajñākaramativiracitāyāṃ bodhicaryāvatārapañjikāyāṃ",
  "SA11bsa054_u:12454": "prajñāpāramitāparicchedo navamaḥ //",
  "SA11bsa054_u:12455": "kṛtiriyaṃ paṇḍitabhikṣuprajñākara[mati]pādānām //",
  "SA11bsa054_u:12456": "* * * *",
  "SA11bsa054_u:12457": "[lekhakaviracitā praśastiḥ]",
  "SA11bsa054_u:12458": "ṭīkeyaṃ paramā suyantritapadā śuddhā manohlādinī",
  "SA11bsa054_u:12459": "saṃsārārṇavapāragāmini jane nauyānapātropamā /",
  "SA11bsa054_u:12460": "āśu prāptikarī jinasya padavīṃ sādya likhitvā mayā",
  "SA11bsa054_u:12461": "prāptaṃ yatkuśalaṃ susaṃpadi padaṃ tenāstu buddho janaḥ //",
  "SA11bsa054_u:12462": "aṣṭānavatisaṃyukte śate sarati vatsare /",
  "SA11bsa054_u:12463": "kṛṣṇe śrāvaṇapañcabhyāṃ vāsare kujasāhvayeḥ //",
  "SA11bsa054_u:12464": "śrīmacchaṃkaradevasya rājye vijayaśālinaḥ /",
  "SA11bsa054_u:12465": "bodhicaryāvatārākhyaṭīke likhya(?)",
  "SA11bsa054_u:12466": "midaṃ śubham //",
  "SA11bsa054_u:12467": "śrīlalitapure ramye śrīmānīśvalasaṃjñake /",
  "SA11bsa054_u:12468": "yacchrīrāghavanāmnasya(?)",
  "SA11bsa054_u:12469": "vihāre sugatālaye //",
  "SA11bsa054_u:12470": "dhanyaḥ sthavirabhikṣosya(?)",
  "SA11bsa054_u:12471": "buddhacandrasya pustakam /",
  "SA11bsa054_u:12472": "tatpuṇyādbodhisattvatvaṃ labhate paramaṃ padam //",
  "SA11bsa054_u:12473": "sṛjatu śalilaṃ ghanā yatheṣṭaṃ",
  "SA11bsa054_u:12474": "bhavatu mahī bahuśasyasaṃprayuktam (?) /",
  "SA11bsa054_u:12475": "avatu narapatiḥ prajā vināmrāḥ (?)",
  "SA11bsa054_u:12476": "bhavatu rayanapateḥ sukhātivṛddhiḥ //",
  "SA11bsa054_u:12477": "iti //",
  "SA11bsa054_u:12478": "/ kāyasthaḥ bhuvanākara[va]rmaṇa[ṇā]likhitamiti //",
  "SA11bsa054_u:12479": "(Bcp 283)",
  "SA11bsa054_u:12480": "10. pariṇāmanāparicchedo daśamaḥ /",
  "SA11bsa054_u:12481": "bodhicaryāvatāraṃ me yadvicintayataḥ śubham /",
  "SA11bsa054_u:12482": "tena sarve janāḥ santu bodhicaryāvibhūṣaṇāḥ // Bca_10.1 //",
  "SA11bsa054_u:12483": "sarvāsu dikśu yāvantaḥ kāyacittavyathāturāḥ /",
  "SA11bsa054_u:12484": "te prāpnuvantu matpuṇyaiḥ sukhapramodyasāgarān // Bca_10.2 //",
  "SA11bsa054_u:12485": "āsaṃsāraṃ sukhajyānirmā bhūtteṣāṃ kadācana /",
  "SA11bsa054_u:12486": "bodhisattvasukhaṃ prāptaṃ bhavatvavirataṃ jagat // Bca_10.3 //",
  "SA11bsa054_u:12487": "yāvanto narakāḥ kecidvidyante lokadhātuṣu /",
  "SA11bsa054_u:12488": "sukhāvatīsukhāmodyairmodantāṃ teṣu dehinaḥ // Bca_10.4 //",
  "SA11bsa054_u:12489": "śītārtāḥ prāpnuvantūṣṇamuṣṇārtāḥ santu śītalāḥ /",
  "SA11bsa054_u:12490": "bodhisattvamahāmeghasaṃbhavairjalasāgaraiḥ // Bca_10.5 //",
  "SA11bsa054_u:12491": "asipatravanaṃ teṣāṃ syānnandanavanadyuti /",
  "SA11bsa054_u:12492": "kūṭaśālmalivṛkṣāśca jāyantāṃ kalpapādapāḥ // Bca_10.6 //",
  "SA11bsa054_u:12493": "kādambakāraṇḍavacakravākahaṃsādikolāhalaramyaśobhaiḥ /",
  "SA11bsa054_u:12494": "sarobhiruddāmasarojagandhairbhavantu hṛdyā narakapradeśāḥ // Bca_10.7 //",
  "SA11bsa054_u:12495": "so 'ṅgārarāśirmaṇirāśirastu taptā ca bhūḥ sphāṭikakuṭṭimaṃ syāt /",
  "SA11bsa054_u:12496": "bhavantu saṃghātamahīdharāśca pūjāvimānāḥ sugataprapūrṇāḥ // Bca_10.8 //",
  "SA11bsa054_u:12497": "aṅgārataptopalaśastravṛṣṭiradyaprabhṛtyastu ca puṣpavṛṣṭiḥ /",
  "SA11bsa054_u:12498": "tacchastrayuddhaṃ ca paraspareṇa krīḍārthamadyāstu ca puāpayuddham // Bca_10.9 //",
  "SA11bsa054_u:12499": "patitasakalamāṃsāḥ kundavarṇāsthidehā",
  "SA11bsa054_u:12500": "dahanasamajalāyāṃ vaitaraṇyāṃ nimagnāḥ /",
  "SA11bsa054_u:12501": "mama kuśalabalena prāptadivyātmabhāvāḥ",
  "SA11bsa054_u:12502": "saha suravanitābhiḥ santu mandākinīsthāḥ // Bca_10.10 //",
  "SA11bsa054_u:12503": "trastāḥ paśyantvakasmādiha yamapuruṣāḥ kākagṛdhrāśca ghorā",
  "SA11bsa054_u:12504": "dhvāntaṃ dhvastaṃ samantātsukharatijananī kasya saumyā prabheyam /",
  "SA11bsa054_u:12505": "(Bcp 284)",
  "SA11bsa054_u:12506": "ityūrdhva prekṣamāṇā gaganatalagataṃ vajrapāṇiṃ jvalantaṃ",
  "SA11bsa054_u:12507": "dṛṣṭvā prāmodyavegādvayapagataduritā yāntu tenaiva sārdham // Bca_10.11 //",
  "SA11bsa054_u:12508": "patati kamalavṛṣṭirgandhapānīyamiśrā-",
  "SA11bsa054_u:12509": "cchamiti (?)narakavahniṃ dṛśyate nāśayantī /",
  "SA11bsa054_u:12510": "kimidamiti sukhenāhvāditānāmakasmād",
  "SA11bsa054_u:12511": "bhavatu kamalapāṇerdarśanaṃ nārakāṇām // Bca_10.12 //",
  "SA11bsa054_u:12512": "āyātāyāta śīghraṃ bhayamapanayata bhrātaro jīvitāḥ smaḥ",
  "SA11bsa054_u:12513": "saṃprāpto 'smākameṣa jvaladabhayakaraḥ ko 'pi cīrīkumāraḥ /",
  "SA11bsa054_u:12514": "sarva yasyānubhāvādvayasanamapagataṃ prītivegāḥ pravṛttāḥ",
  "SA11bsa054_u:12515": "jātaṃ saṃbodhicittaṃ sakalajanaparitrāṇamātā dayā ca // Bca_10.13 //",
  "SA11bsa054_u:12516": "paśyantvenaṃ bhavantaḥ suraśatamukuṭairarcyamānāṅghripadmaṃ",
  "SA11bsa054_u:12517": "kāruṇyādārdradṛṣṭiṃ śirasi nipatitānekapuṣpaughavṛṣṭim /",
  "SA11bsa054_u:12518": "kūṭāgārairmanojñaiḥ stutimukharasurastrīsahastropagītair",
  "SA11bsa054_u:12519": "dṛṣṭvāgre mañjughoṣaṃ bhavatu kalakalaḥ sāṃprataṃ nārakāṇām // Bca_10.14 //",
  "SA11bsa054_u:12520": "iti matkuśalaiḥ samantabhadrapramukhānāvṛtabodhisattvameghān /",
  "SA11bsa054_u:12521": "sukhaśītasugandhavātavṛṣṭīnabhinandantu vilokya nārakāste // Bca_10.15 //",
  "SA11bsa054_u:12522": "śāmyantu vedanāstīvrā nārakāṇāṃ bhayāni ca /",
  "SA11bsa054_u:12523": "durgatibhyo vimucyantāṃ sarvadurgativāsinaḥ // Bca_10.16 //",
  "SA11bsa054_u:12524": "anyonyabhakṣaṇabhayaṃ tiraścāmapagacchatu /",
  "SA11bsa054_u:12525": "bhavantu sukhinaḥ pretā yathottarakurau narāḥ // Bca_10.17 //",
  "SA11bsa054_u:12526": "saṃtarpyantāṃ pretāḥ strāpyantāṃ śītalā bhavantu sadā /",
  "SA11bsa054_u:12527": "āryāvalokiteśvarakaragalitakṣīradhārābhiḥ // Bca_10.18 //",
  "SA11bsa054_u:12528": "andhāḥ paśyantu rūpāṇi śṛṇvantu badhirāḥ sadā /",
  "SA11bsa054_u:12529": "garbhiṇyaśca prasūyantāṃ māyādevīva nirvyathāḥ // Bca_10.19 //",
  "SA11bsa054_u:12530": "vastrabhojanapānīyaṃ strakcandanavibhūṣaṇam /",
  "SA11bsa054_u:12531": "manobhilaṣitaṃ sarvaṃ labhantāṃ hitasaṃhitam // Bca_10.20 //",
  "SA11bsa054_u:12532": "mītāśca nirbhayāḥ santu śokārtāḥ prītilābhinaḥ /",
  "SA11bsa054_u:12533": "udvigrāśca nirudvegā dhṛtimanto bhavantu ca // Bca_10.21 //",
  "SA11bsa054_u:12534": "ārogyaṃ rogiṇāmastu mucyantāṃ sarvabandhanāt /",
  "SA11bsa054_u:12535": "durbalā balinaḥ santu strigdhacittāḥ parasparam // Bca_10.22 //",
  "SA11bsa054_u:12536": "(Bcp 285)",
  "SA11bsa054_u:12537": "sarvā diśaḥ śivāḥ santu sarveṣāṃ pathivartinām /",
  "SA11bsa054_u:12538": "yena kāryeṇa gacchanti tadupāyena sidhyatu // Bca_10.23 //",
  "SA11bsa054_u:12539": "nauyānayātrārūḍhāśca santu siddhamanorathāḥ /",
  "SA11bsa054_u:12540": "kṣemeṇa kūlamāsādya ramantāṃ saha bandhubhiḥ // Bca_10.24 //",
  "SA11bsa054_u:12541": "kāntāronmārgapatitā labhantāṃ sārthasaṃgatim /",
  "SA11bsa054_u:12542": "aśrameṇa ca gacchantu cauravyāghrādinirbhayāḥ // Bca_10.25 //",
  "SA11bsa054_u:12543": "suptamattapramattānāṃ vyādhyāraṇyādisaṃkaṭe /",
  "SA11bsa054_u:12544": "anāthabālavṛddhānāṃ rakṣāṃ kurvantu devatāḥ // Bca_10.26 //",
  "SA11bsa054_u:12545": "sarvākṣaṇavinirmuktāḥ śraddhāprajñākṛpānvitāḥ /",
  "SA11bsa054_u:12546": "ākārācārasaṃpannāḥ santu jātismarāḥ sadā // Bca_10.27 //",
  "SA11bsa054_u:12547": "bhavantvakṣayakośāśca yāvadgaganagañjavat /",
  "SA11bsa054_u:12548": "nirdvandvā nirupāyāsāḥ santu svādhīnavṛttayaḥ // Bca_10.28 //",
  "SA11bsa054_u:12549": "alpaujasaśca ye sattvāste bhavantu mahaujasaḥ /",
  "SA11bsa054_u:12550": "bhavantu rūpasaṃpannā ye virūpāstapasvinaḥ // Bca_10.29 //",
  "SA11bsa054_u:12551": "yāḥ kāścana striyo loke puruṣatvaṃ vrajantu tāḥ /",
  "SA11bsa054_u:12552": "prāpnuvantūccatāṃ nīcā hatamānā bhavantu ca // Bca_10.30 //",
  "SA11bsa054_u:12553": "anena mama puṇyena sarvasattvā aśeṣataḥ /",
  "SA11bsa054_u:12554": "viramya sarvapāpebhyaḥ kurvantu kuśalaṃ sadā // Bca_10.31 //",
  "SA11bsa054_u:12555": "bodhicittāvirahitā bodhicaryāparāyaṇāḥ /",
  "SA11bsa054_u:12556": "buddhaiḥ parigṛhītāśca mārakarmavivarjitāḥ // Bca_10.32 //",
  "SA11bsa054_u:12557": "aprameyāyuṣaścaiva sarvasattvā bhavantu te /",
  "SA11bsa054_u:12558": "nityaṃ jīvantu sukhitā mṛtyuśabdo 'pi naśyatu // Bca_10.33 //",
  "SA11bsa054_u:12559": "ramyāḥ kalpadrumodyānairdiśaḥ sarvā bhavantu ca /",
  "SA11bsa054_u:12560": "buddhabuddhātmajākīrṇā dharmadhvanimanoharaiḥ // Bca_10.34 //",
  "SA11bsa054_u:12561": "śarkarādivyapetā ca samā pāṇitalopamā /",
  "SA11bsa054_u:12562": "mṛdvī ca vaiḍūryamayī bhūmiḥ sarvatra tiṣṭhatu // Bca_10.35 //",
  "SA11bsa054_u:12563": "bodhisattvamahāparṣanmaṇḍalāni samantataḥ /",
  "SA11bsa054_u:12564": "niṣīdantu svaśobhābhirmaṇḍayantu mahītalam // Bca_10.36 //",
  "SA11bsa054_u:12565": "pakṣibhyaḥ sarvavṛkṣebhyo raśmibhyo gaganādapi /",
  "SA11bsa054_u:12566": "dharmadhvaniraviśrāmaṃ śrūyatāṃ sarvadehibhiḥ // Bca_10.37 //",
  "SA11bsa054_u:12567": "buddhabuddhasutairnityaṃ labhantāṃ te samāgamam /",
  "SA11bsa054_u:12568": "pūjāmeghairanantaiśca pūjayantu jagadgurum // Bca_10.38 //",
  "SA11bsa054_u:12569": "(Bcp 286)",
  "SA11bsa054_u:12570": "devo varṣatu kālena sasyasaṃpattirastu ca /",
  "SA11bsa054_u:12571": "sphīto bhavatu lokaśca rājā bhavatu dhārmikaḥ // Bca_10.39 //",
  "SA11bsa054_u:12572": "śaktā bhavantu cauṣadhyo mantrāḥ sidhyantu jāpinām /",
  "SA11bsa054_u:12573": "bhavantu karuṇāviṣṭā ḍākinīrākṣasādayaḥ // Bca_10.40 //",
  "SA11bsa054_u:12574": "mā kaścidduḥkhitaḥ sattvo mā pāpī mā ca rogitaḥ /",
  "SA11bsa054_u:12575": "mā hīnaḥ paribhūto vā mā bhūtkaścicca durmanāḥ // Bca_10.41 //",
  "SA11bsa054_u:12576": "pāṭhasvādhyāyakalilā vihārāḥ santu susthitāḥ /",
  "SA11bsa054_u:12577": "nityaṃ syātsaṃghasāmagrī saṃghakāryaṃ ca sidhyatu // Bca_10.42 //",
  "SA11bsa054_u:12578": "vivekalābhinaḥ santu śikṣākāmāśca bhikṣavaḥ /",
  "SA11bsa054_u:12579": "karmaṇyacittā dhyāyantu sarvavikṣepavarjitāḥ // Bca_10.43 //",
  "SA11bsa054_u:12580": "lābhinyaḥ santu bhikṣuṇyaḥ kalahāyāsavarjitāḥ /",
  "SA11bsa054_u:12581": "bhavantyakhaṇḍaśīlāśca sarve pravrajitāstathā // Bca_10.44 //",
  "SA11bsa054_u:12582": "duḥśīlāḥ santu saṃvignāḥ pāpakṣayaratāḥ sadā /",
  "SA11bsa054_u:12583": "sugaterlābhinaḥ santu tatra cākhaṇḍitavratāḥ // Bca_10.45 //",
  "SA11bsa054_u:12584": "paṇḍitāḥ saṃskṛtāḥ santu lābhinaḥ paiṇḍapātikāḥ /",
  "SA11bsa054_u:12585": "bhavantu śuddhasaṃtānāḥ sarvadikkhyātakīrtayaḥ // Bca_10.46 //",
  "SA11bsa054_u:12586": "abhuktvāpāyikaṃ duḥkhaṃ vinā duṣkaracaryayā /",
  "SA11bsa054_u:12587": "divyenaikena kāyena jagaddhuddhatvamāpnuyāt // Bca_10.47 //",
  "SA11bsa054_u:12588": "pūjyantāṃ sarvasaṃbuddhāḥ sarvasattvairanekadhā /",
  "SA11bsa054_u:12589": "acintyabauddhasaukhyena sukhinaḥ santu bhūyasā // Bca_10.48 //",
  "SA11bsa054_u:12590": "sidhyantu bodhisattvānāṃ jagadarthaṃ manorathāḥ /",
  "SA11bsa054_u:12591": "yaccintayanti te nāthāstatsattvānāṃ samṛdhyatu // Bca_10.49 //",
  "SA11bsa054_u:12592": "pratyekabuddhāḥ sukhino bhavantu śrāvakāstathā /",
  "SA11bsa054_u:12593": "devāsuranarairnityaṃ pūjyamānāḥ sagauravaiḥ // Bca_10.50 //",
  "SA11bsa054_u:12594": "jātismaratvaṃ pravrajyāmahaṃ ca prāpnuyāṃ sadā /",
  "SA11bsa054_u:12595": "yāvatpramuditābhūmiṃ mañjughoṣaparigrahāt // Bca_10.51 //",
  "SA11bsa054_u:12596": "yena tenāsanenāhaṃ yāpayeyaṃ balānvitaḥ /",
  "SA11bsa054_u:12597": "vivekavāsasāmagrīṃ prāpnuyāṃ sarvajātiṣu // Bca_10.52 //",
  "SA11bsa054_u:12598": "yadā ca draṣṭukāmaḥ syāṃ praṣṭukāmaśca kiṃcana /",
  "SA11bsa054_u:12599": "tameva nāthaṃ paśyeyaṃ mañjunāthamavighnataḥ // Bca_10.53 //",
  "SA11bsa054_u:12600": "daśadigvyomaparyantasarvasattvārthasādhane /",
  "SA11bsa054_u:12601": "yathā carati mañjuśrīḥ saiva caryā bhavenmama // Bca_10.54 //",
  "SA11bsa054_u:12602": "(Bcp 287)",
  "SA11bsa054_u:12603": "ākāśasya sthitiryāvadyāvacca jagataḥ sthitiḥ /",
  "SA11bsa054_u:12604": "tāvanmama sthitirbhūyājjagadduḥkhāni nighnataḥ // Bca_10.55 //",
  "SA11bsa054_u:12605": "yatkiṃcijjagato duḥkhaṃ tatsarvaṃ mayi pacyatām /",
  "SA11bsa054_u:12606": "bodhisattvaśubhaiḥ sarvairjagatsukhitamastu ca // Bca_10.56 //",
  "SA11bsa054_u:12607": "jagadduḥkhaikabhaiṣajyaṃ sarvasaṃpatsukhākaram /",
  "SA11bsa054_u:12608": "lābhasatkārasahitaṃ ciraṃ tiṣṭhatu śāsanam // Bca_10.57 //",
  "SA11bsa054_u:12609": "mañjughoṣaṃ namasyāmi yatprasādānmatiḥ śubhe /",
  "SA11bsa054_u:12610": "kalyāṇamitraṃ vande 'haṃ yatprasādācca vardhate // Bca_10.58 //",
  "SA11bsa054_u:12611": "// bodhicaryāvatāre pariṇāmanāparicchedo daśamaḥ //",
  "SA11bsa054_u:12612": "// samāpto 'yaṃ bodhicaryāvatāraḥ /",
  "SA11bsa054_u:12613": "kṛtirācāryaśāntidevasya //"
}