{
  "S06bsu030_u:0": "(Vaidya 1)",
  "S06bsu030_u:1": "Suvikrāntavikrāmiparipṛcchā nāma",
  "S06bsu030_u:2": "sārdhadvisāhasrikā prajñāpāramitā /",
  "S06bsu030_u:3": "______________________________________________________________",
  "S06bsu030_u:4": "START Svp 1",
  "S06bsu030_u:5": "1 nidānaparivartaḥ /",
  "S06bsu030_u:6": "evaṃ mayā śrutam /",
  "S06bsu030_u:7": "ekasmin samaye bhagavān rājagṛhe viharati sma veṇuvane kalandakanivāpe mahatā bhikṣusaṃghena sārdhamardhatrayodaśabhirbhikṣuśataiḥ,",
  "S06bsu030_u:8": "aprameyāsaṃkhyaiśca bodhisattvairmahāsattvaiḥ nānābuddhakṣetrasaṃnipatitairekajātipratibaddhaiḥ /",
  "S06bsu030_u:9": "tena khalu punaḥ samayena bhagavānanekaśatasahasrayā parṣadā parivṛtaḥ puraskṛto dharmaṃ deśayati sma //",
  "S06bsu030_u:10": "atha khalu tasyāmeva parṣadi suvikrāntavikrāmī nāma bodhisattvo mahāsattvaḥ saṃnipatito 'bhūtsaṃniṣaṇṇaḥ /",
  "S06bsu030_u:11_0": "sa utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya",
  "S06bsu030_u:11_1": "yena bhagavāṃstenāñjaliṃ praṇamya bhagavantametadavocat - pṛccheyamahaṃ bhagavantaṃ",
  "S06bsu030_u:11_2": "tathāgatamarhantaṃ samyaksaṃbuddhaṃ kaṃcideva pradeśam,",
  "S06bsu030_u:12": "saced bhagavānavakāśaṃ kuryāt pṛṣṭaśca praśnavyākaraṇāya /",
  "S06bsu030_u:13": "evamukte bhagavān suvikrāntavikrāmiṇaṃ bodhisattvaṃ mahāsattvametadavocat - pṛccha tvaṃ suvikrāntavikrāmiṃstathāgatamarhantaṃ samyaksaṃbuddhaṃ yadyadevākāṅkṣasi /",
  "S06bsu030_u:14": "ahaṃ te tasya tasyaiva praśna(sya)",
  "S06bsu030_u:15": "vyākaraṇena cittamārādhayiṣyāmi //",
  "S06bsu030_u:16": "evamukte suvikrāntavikrāmī bodhisattvo mahāsattvo bhagavantametadavocat - prajñāpāramitā prajñāpāramiteti bhagavannucyate /",
  "S06bsu030_u:17": "kiyatā bhagavan bodhisattvānāṃ mahāsattvānāṃ prajñāpāramitā prajñāpāramitetyucyate?",
  "S06bsu030_u:18": "kathaṃ bhagavan bodhisattvo mahāsattvaḥ prajñāpāramitāyāṃ carati?",
  "S06bsu030_u:19": "kathaṃ bhagavan bodhisattvasya mahāsattvasya prajñāpāramitāyāṃ carataḥ prajñāpāramitābhāvanā paripūriṃ gacchati?",
  "S06bsu030_u:20": "kathaṃ bhagavan bodhisattvasya prajñāpāramitāṃ bhāvayato māraḥ pāpīyānavatāraṃ (na)",
  "S06bsu030_u:21": "labhate, sarvamārakarmāṇi cāvabudhyate?",
  "S06bsu030_u:22": "kīdṛgrūpaiśva bhagavan prajñāpāramitāvihārairviharan bodhisattvo mahāsattvaḥ kṣipraṃ sarvajñatādharmaparipūrimadhigacchati?",
  "S06bsu030_u:23": "evamukte bhagavān suvikrāntavikrāmiṇaṃ bodhisattvaṃ mahāsattvametadavocat - sādhu sādhu suvikrāntavikrāmin,",
  "S06bsu030_u:24": "yastvaṃ tathāgatamarhantaṃ samyaksaṃbuddhaṃ prajñāpāramitāṃ paripṛcchasi bodhisattvānāṃ (Vaidya 2)",
  "S06bsu030_u:25": "mahāsattvānāmarthāya,",
  "S06bsu030_u:26": "yathāpi nāma tvaṃ bahujanahitāya pratipanno bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca,",
  "S06bsu030_u:27": "etarhyanāgatānāṃ ca bodhisattvānāṃ mahāsattvānāmālokaṃ kartukāma iti //",
  "S06bsu030_u:28": "atha khalu bhagavān jānanneva suvikrāntavikrāmiṇaṃ bodhisattvaṃ mahāsattvaṃ paripṛcchati sma - kiṃ tvaṃ suvikrāntavikrāmin arthavaśaṃ saṃpaśyaṃstathāgatametadarthaṃ paripṛcchasi?",
  "S06bsu030_u:29_0": "evamukte suvikrāntavikrāmī bodhisattvo mahāsattvo bhagavantametadavocat - sarvasattvānāṃ",
  "S06bsu030_u:29_1": "vayaṃ bhagavannarthāya tathāgatametamarthaṃ paripṛcchāmaḥ sarvasattvahitāya sarvasattvānukampāyai /",
  "S06bsu030_u:30": "tatkasmāddhetoḥ?",
  "S06bsu030_u:31": "prajñāpāramitā bhagavan sarvadharmāṇāṃ grāhikā yaduta śrāvakapratyekabuddhabodhisattvasamyaksaṃbuddhadharmāṇām /",
  "S06bsu030_u:32": "ato bhagavaṃstathāgataviṣayaṃ tathāgatajñānaṃ ca nirdiśatu /",
  "S06bsu030_u:33": "tatra ye sattvā niyatāḥ śrāvakayāne bhaviṣyanti,",
  "S06bsu030_u:34": "te kṣipramanāsravāṃ bhūmiṃ sākṣātkariṣyanti /",
  "S06bsu030_u:35": "ye pratyekabuddhayāne niyatā bhaviṣyanti,",
  "S06bsu030_u:36": "te kṣipraṃ pratyekabuddhayānena niryāsyanti /",
  "S06bsu030_u:37": "ye anuttarāṃ samyaksaṃbodhiṃ saṃprasthitāḥ,",
  "S06bsu030_u:38": "te kṣipramanuttarāṃ samyaksaṃbodhimabhisaṃbhotsyante /",
  "S06bsu030_u:39": "ye ca anavakrāntasamyaktvaniyāmā aniyatāstisṛṣu bhūmiṣu,",
  "S06bsu030_u:40": "te śrutvā anuttarāyāṃ samyaksaṃbodhau cittamutpādayiṣyanti /",
  "S06bsu030_u:41": "sarvasattvānāṃ ca bhagavan kuśalamūlasaṃjananaṃ kṛtaṃ bhaviṣyati tathāgatena imaṃ prajñāpāramitāpraśnaṃ visarjayatā /",
  "S06bsu030_u:42": "na ca vayaṃ bhagavan hīnādhimuktikānāṃ sattvānāṃ kṛtaśastathāgataṃ paripṛcchāmaḥ,",
  "S06bsu030_u:43": "na daridracittānām,",
  "S06bsu030_u:44": "na daridramānasasamanvāgatānām,",
  "S06bsu030_u:45": "na kusīdānām,",
  "S06bsu030_u:46": "na kausīdyābhibhūtānām,",
  "S06bsu030_u:47": "na dṛṣṭipaṅkāvasannānām,",
  "S06bsu030_u:48": "na mārapāśabaddhānām,",
  "S06bsu030_u:49": "nānapatrapāṇām,",
  "S06bsu030_u:50": "nāsaṃlekhasamanvāgatānām,",
  "S06bsu030_u:51": "na muṣitasmṛtīnām,",
  "S06bsu030_u:52": "na bhrāntacittānām,",
  "S06bsu030_u:53": "na kāmapaṅkamagnānām,",
  "S06bsu030_u:54": "na śaṭhānām,",
  "S06bsu030_u:55": "na māyāvinām,",
  "S06bsu030_u:56": "nākṛtajñānām,",
  "S06bsu030_u:57": "na pāpecchānām,",
  "S06bsu030_u:58": "na pāpasamācārāṇām,",
  "S06bsu030_u:59": "na śīlavipannānām,",
  "S06bsu030_u:60": "nāpariśuddhaśīlānām,",
  "S06bsu030_u:61": "na dṛṣṭivipannānām,",
  "S06bsu030_u:62": "na māragocaracāriṇām,",
  "S06bsu030_u:63": "nātmotkarṣakāṇām,",
  "S06bsu030_u:64": "na parapaṃsakānām,",
  "S06bsu030_u:65": "na lābhasatkāragurukāṇām,",
  "S06bsu030_u:66": "na pātracīvarādhyavasitānām,",
  "S06bsu030_u:67": "na kuhakānām,",
  "S06bsu030_u:68": "na lapakānām,",
  "S06bsu030_u:69": "na naimittikānām,",
  "S06bsu030_u:70": "na naiṣpeṣikāṇām,",
  "S06bsu030_u:71": "na lābhena lābhacikīrṣukāṇām /",
  "S06bsu030_u:72": "na vayaṃ bhagavan evaṃrūpāṇāṃ sattvānāṃ kṛtaśastathāgataṃ paripṛcchāmaḥ /",
  "S06bsu030_u:73": "ye punarbhagavan sattvāḥ sarvajñajñānaṃ prārthayanti,",
  "S06bsu030_u:74": "asaṅgajñānaṃ svayaṃbhūjñānamasamajñānamanuttarajñānaṃ prārthayante,",
  "S06bsu030_u:75": "ye nātmānamupalabhante na param,",
  "S06bsu030_u:76": "kutaḥ punarātmānamutkarṣayiṣyanti paraṃ vā pasaṃyiṣyanti,",
  "S06bsu030_u:77_0": "teṣāṃ nihatamānānāṃ vayaṃ bhagavaṃśchinnaviṣāṇavṛṣabhopamānāṃ bodhisattvānāṃ mahāsattvānāmāvrīḍhaśalyānāṃ",
  "S06bsu030_u:77_1": "nīcamānasānāṃ caṇḍālakumārakopamacittānāṃ pṛthivyaptejovāyvākāśasamacitānāṃ bhagavan",
  "S06bsu030_u:77_2": "sattvānāmarthāya tathāgataṃ paripṛcchāmo bodhisattvānāṃ mahāsattvānām /",
  "S06bsu030_u:78": "ye dharmamapi nopalabhante nābhiniviśante kutaḥ punaradharmam,",
  "S06bsu030_u:79_0": "teṣāṃ vayaṃ bhagavannarthāya tathāgataṃ paripṛcchāmo bodhisattvānāṃ mahāsattvānāmāśayaśuddhānāmaśaṭhānāmamāyāvināmṛjukānāṃ",
  "S06bsu030_u:79_1": "samacittānāṃ sarvasattvahitāmukampakānāṃ samādāpakānāṃ samuttejakānāṃ saṃpraharṣakāṇāṃ",
  "S06bsu030_u:79_2": "mahābhāravāhikānāṃ mahāyānasamārūḍhānāṃ mahākṛtyena pratyupasthitānāṃ mahākāruṇikānāṃ",
  "S06bsu030_u:79_3": "sarvasattvahitasukhāvahānāṃ nāyakānāṃ vināyakānāṃ pariṇāyakānāṃ sarvadharmāniśritavihārikāṇāṃ",
  "S06bsu030_u:79_4": "sarvopapattyāyatanānarthikānāṃ sarvamārapāśavinirmuktānāṃ (Vaidya 3)",
  "S06bsu030_u:80": "chandikānāṃ vīryavatāmapramattānāṃ sarvadharmaparamapāramiprāptānāṃ sarvasaṃśayacchedanakuśalānām /",
  "S06bsu030_u:81": "(teṣāṃ) vayaṃ bhagavan sattvānāṃ kṛtaśastathāgataṃ paripṛcchāmo bodhisattvānāṃ mahāsattvānām /",
  "S06bsu030_u:82": "ye te bhagavan sattvā bodhijñānamapi na manyante nābhiniviśante nādhyavasāya tiṣṭhanti,",
  "S06bsu030_u:83": "sarvamanyanāsamatikrāntā mārgasthitā mārgapratipannā mārgadaiśikāḥ,",
  "S06bsu030_u:84": "teṣāṃ vayaṃ bhagavan sattvānāṃ kṛtaśastathāgataṃ paripṛcchāmo bodhisattvānāṃ mahāsattvānāṃ ca /",
  "S06bsu030_u:85": "sarvasattvānāṃ vayaṃ bhagavannarthāya hitāya sukhāya yogakṣemāya tathāgataṃ paripṛcchāmaḥ,",
  "S06bsu030_u:86": "sarvasattvānāṃ vayaṃ bhagavan sukhamupasaṃhartukāmā anuttarasukhaṃ niruttarasukhaṃ nirvāṇasukhaṃ buddhasukhamasaṃskṛtasukham /",
  "S06bsu030_u:87": "tena vayaṃ bhagavan sarvasattvānāṃ saṃśayacchittyarthaṃ tathāgataṃ paripṛcchāmaḥ /",
  "S06bsu030_u:88": "niḥsaṃśayā vayaṃ bhagavan bhavitukāmāḥ,",
  "S06bsu030_u:89": "niḥsaṃśayāśca bhagavan sarvasattvebhyaḥ saṃśayaprahāṇāya dharmaṃ deśayitukāmāḥ /",
  "S06bsu030_u:90": "tatkasmāddhetoḥ?",
  "S06bsu030_u:91": "sarvasattvā hi bhagavan sukhakāmā duḥkhapratikūlāḥ,",
  "S06bsu030_u:92": "sarvasattvāḥ sukhenārthikāḥ /",
  "S06bsu030_u:93": "na ca vayaṃ bhagavan sarvasattvānāṃ kiṃcidanyatsukhaṃ samanupaśyāmo 'nyatra prajñātaḥ /",
  "S06bsu030_u:94": "na cānyatkiṃcidbhagavan sarvasattvānāṃ sukhamasti anyatra bodhisattvayānānmahāyānāt /",
  "S06bsu030_u:95": "tena vayaṃ bhagavan imamarthavaśaṃ saṃpaśyantaḥ sattvānāṃ sukhamupasaṃhartukāmāḥ prajñāpāramitāṃ paripṛcchāmaḥ /",
  "S06bsu030_u:96": "bodhisattvānāṃ caitamarthaṃ bhagavan samanupaśyadbhirasmābhistathāgata etamarthaṃ paripṛṣṭaḥ //",
  "S06bsu030_u:97": "evamukte bhagavām suvikrāntavikrāmiṇaṃ bodhisattvāṃ mahāsattvametadavocat - sādhu sādhu suvikrāntavikrāmin /",
  "S06bsu030_u:98": "guṇānāṃ te na sukaraḥ paryanto 'dhigantum,",
  "S06bsu030_u:99": "yastvaṃ tathāgataṃ mahato janakāyasyānukampayā imāṃ prajñāpāramitāṃ paripṛcchasi /",
  "S06bsu030_u:100": "tena hi tvaṃ suvikrāntavikrāmin śṛṇu,",
  "S06bsu030_u:101": "sādhu ca suṣṭhu ca manasikuru,",
  "S06bsu030_u:102": "bhāṣiṣye 'haṃ te /",
  "S06bsu030_u:103": "sādhu bhagavanniti suvikrāntavikrāmī bodhisattvo mahāsattvo bhagavataḥ pratyaśrauṣīt ////",
  "S06bsu030_u:104": "bhagavānetadavocat - yattvaṃ suvikrāntavikrāmin evaṃ vadasi - prajñāpāramitā prajñāpāramiteti bhagavannucyate,",
  "S06bsu030_u:105": "kiyatā bhagavan bodhisattvānāṃ mahāsattvānāṃ prajñāpāramitetyucyata iti,",
  "S06bsu030_u:106": "na hi suvikrāntavikrāmin kenaciddharmeṇa prajñāpāramitā vacanīyā /",
  "S06bsu030_u:107": "sarvavacanātikrāntā hi prajñāpāramitā /",
  "S06bsu030_u:108": "na hi suvikrāntavikrāmin prajñāpāramitā śakyate vaktum - iyaṃ sā prajñāpāramitā,",
  "S06bsu030_u:109": "asya vā prajñāpāramitā,",
  "S06bsu030_u:110": "anena vā prajñāpāramitā,",
  "S06bsu030_u:111": "asmādvā prajñāpāramitā /",
  "S06bsu030_u:112": "apāramitaiṣā suvikrāntavikrāmin sarvadharmāṇām,",
  "S06bsu030_u:113": "tenocyate prajñāpāramiteti /",
  "S06bsu030_u:114": "prajñaiva suvikrāntavikrāmiṃstathāgatena na labdhā,",
  "S06bsu030_u:115": "nopalabdhā,",
  "S06bsu030_u:116": "kutaḥ punaḥ prajñāpāramitāmupalapsyate?",
  "S06bsu030_u:117": "prajñeti suvikrāntavikrāmin ajñaiṣā sarvadharmāṇām,",
  "S06bsu030_u:118": "ajānanaiṣā sarvadharmāṇām,",
  "S06bsu030_u:119": "tenocyate prajñeti /",
  "S06bsu030_u:120": "katamā ca suvikrāntavikrāmin ajānanā sarvadharmāṇām?",
  "S06bsu030_u:121": "anyathaite sarvadharmā anyathābhilapyante,",
  "S06bsu030_u:122": "na cābhilāpavinirmuktāḥ sarvadharmāḥ /",
  "S06bsu030_u:123": "yā ca ajñā sarvadharmāṇām,",
  "S06bsu030_u:124": "yā ca ajānanā sarvadharmāṇām,",
  "S06bsu030_u:125": "na sā śakyā vācā vaktum /",
  "S06bsu030_u:126": "api tu yathā sattvā ajānanāḥ,",
  "S06bsu030_u:127": "tenocyate prajñeti /",
  "S06bsu030_u:128": "prajñāptirityevocyate,",
  "S06bsu030_u:129": "tenocyate prajñeti /",
  "S06bsu030_u:130": "sarvadharmāśca suvikrāntavikrāmin aprajñapanīyāḥ,",
  "S06bsu030_u:131": "apravartyāḥ,",
  "S06bsu030_u:132": "anirdeśyāḥ adṛśyāśca /",
  "S06bsu030_u:133": "yaivamajānanā,",
  "S06bsu030_u:134": "iyamucyate ajānaneti /",
  "S06bsu030_u:135": "prajñeti suvikrāntavikrāmin naiṣā ajñā nāpyanajñā,",
  "S06bsu030_u:136": "nāpyajñānajñā,",
  "S06bsu030_u:137": "tatastenocyate prajñeti /",
  "S06bsu030_u:138": "(Vaidya 4) [na]) jñānagocara eṣa suvikrāntavikrāmin,",
  "S06bsu030_u:139": "nājñānagocaraḥ /",
  "S06bsu030_u:140": "nājñānaviṣayo nāpi jñānaviṣayaḥ /",
  "S06bsu030_u:141": "aviṣayo hi jñānam /",
  "S06bsu030_u:142": "sacedajñānaviṣayaḥ syāta,",
  "S06bsu030_u:143": "ajñānaṃ syāt /",
  "S06bsu030_u:144": "na jñānamajñānataḥ,",
  "S06bsu030_u:145": "nāpi jñānato 'jñānam,",
  "S06bsu030_u:146": "nāpi jñānamajñānam,",
  "S06bsu030_u:147": "nāpyajñānaṃ jñānam /",
  "S06bsu030_u:148": "nājñānena jñānamityucyate,",
  "S06bsu030_u:149": "nāpi jñānena jñānamityucyate /",
  "S06bsu030_u:150": "ajñānena hi jñānamityucyate,",
  "S06bsu030_u:151": "na tu tatra kiṃcidajñānaṃ yacchakyamādarśayitum - idaṃ tajjñānam,",
  "S06bsu030_u:152": "asya vā tajjñānam,",
  "S06bsu030_u:153": "anena vā tajjñānam /",
  "S06bsu030_u:154": "tena tajjñānaṃ jñānatvena na saṃvidyate,",
  "S06bsu030_u:155": "nāpi tajjñānaṃ tattvenāvasthitam,",
  "S06bsu030_u:156": "nāpyajñānaṃ jñānamityucyate /",
  "S06bsu030_u:157": "sacedajñānena jñānamityucyeta,",
  "S06bsu030_u:158": "tataḥ sarve bālapṛthagjanā jñānino bhaveyuḥ /",
  "S06bsu030_u:159": "api tu jñānājñānānupalabdhito jñānājñānaṃ yathābhūtaparijñā /",
  "S06bsu030_u:160": "tadeva jñānamityucyate,",
  "S06bsu030_u:161": "na punaryathocyate tathā tajjñānam /",
  "S06bsu030_u:162": "tatkasmāt? na hi jñānaṃ vacanīyam,",
  "S06bsu030_u:163": "nāpi jñānaṃ kasyacidviṣayaḥ /",
  "S06bsu030_u:164": "sarvaviṣayavyatikrāntaṃ hi jñānam,",
  "S06bsu030_u:165": "na ca jñānaṃ viṣayam (yaḥ?) /",
  "S06bsu030_u:166": "ayaṃ suvikrāntavikrāmin jñānanirdeśaḥ,",
  "S06bsu030_u:167": "adeśo 'pradeśaḥ,",
  "S06bsu030_u:168": "yena jñānenāsau jñānināṃ jñānīti saṃkhyāṃ gacchati /",
  "S06bsu030_u:169": "yaivaṃ suvikrāntavikrāmin prajānanā anubodhanā ajānanā,",
  "S06bsu030_u:170": "iyamucyate prajñeti /",
  "S06bsu030_u:171": "ya evaṃ suvikrāntavikrāmin abhisamayaḥ,",
  "S06bsu030_u:172": "sākṣātkriyā,",
  "S06bsu030_u:173": "iyamucyate lokottarā prajñeti,",
  "S06bsu030_u:174": "na punaryathocyate lokottarā prajñeti /",
  "S06bsu030_u:175": "tatkasmāddhetoḥ?",
  "S06bsu030_u:176": "loka eva nopalabhyate,",
  "S06bsu030_u:177": "kutaḥ punarlokottarā prajñā?",
  "S06bsu030_u:178": "kaḥ punarvādo yo lokān samanuttariṣyati lokottarayā prajñayā?",
  "S06bsu030_u:179": "tatkasya hetoḥ?",
  "S06bsu030_u:180": "na hi sā lokamupalabhate,",
  "S06bsu030_u:181": "tena na kiṃciduttārayati,",
  "S06bsu030_u:182": "tenocyate lokottarā prajñeti /",
  "S06bsu030_u:183": "loka iti suvikrāntavikrāmin prajñaptirlokasamatikramaḥ /",
  "S06bsu030_u:184": "sarvaprajñaptisamatikrāntaṃ lokottaramityucyate /",
  "S06bsu030_u:185": "na ca punarlokottaramuttaraṇam,",
  "S06bsu030_u:186": "anuttaraṇaṃ lokottaram /",
  "S06bsu030_u:187": "tatkasya hetoḥ?",
  "S06bsu030_u:188": "aṇurapi tatra dharmo na saṃvidyate ya uttartavyo yena cottartavyaḥ /",
  "S06bsu030_u:189": "tenocyate lokottaramiti /",
  "S06bsu030_u:190": "lokottare hi na loko vidyate na lokottaram,",
  "S06bsu030_u:191": "anuttarasyānuttara(ṇa)",
  "S06bsu030_u:192": "miti, tenocyate lokottaramiti /",
  "S06bsu030_u:193": "ayamucyate suvikrāntavikrāmin lokottarāyāḥ prajñāyā nirdeśaḥ,",
  "S06bsu030_u:194": "na punaryathocyate lokottarā prajñeti /",
  "S06bsu030_u:195": "tatkasmāddhetoḥ?",
  "S06bsu030_u:196": "na hi yā lokottarā sā vacanīyā, uttīrṇā sā /",
  "S06bsu030_u:197": "na tatra bhūyaḥ kiṃciduttartavyam,",
  "S06bsu030_u:198": "tenocyate lokottarā prajñeti //",
  "S06bsu030_u:199": "tatra suvikrāntavikrāmin yā nirvedhikā prajñā,",
  "S06bsu030_u:200": "kiṃ sā prajñā nirvidhyati?",
  "S06bsu030_u:201": "nātra kiṃcinnirveddhavyam /",
  "S06bsu030_u:202": "sacetkiṃcinnirveddhavyamabhaviṣyat,",
  "S06bsu030_u:203": "prajñapyeta - iyaṃ sā prajñā yā nirvidhyatīti /",
  "S06bsu030_u:204": "na kenacidvidhyate nāvidhyate,",
  "S06bsu030_u:205": "na kasyaciduttaramupalabhyate yadvidhyeta /",
  "S06bsu030_u:206": "nirvidhyatīti nātra kiṃcidvidhyati nāvidhyati,",
  "S06bsu030_u:207": "nātra kiṃcidvidhyate nāvidhyate,",
  "S06bsu030_u:208": "tenocyate nirvidhyatīti /",
  "S06bsu030_u:209": "nātra kaścidantaṃ prayāti nāpi madhyam,",
  "S06bsu030_u:210": "tenocyate nirvidhyatīti /",
  "S06bsu030_u:211": "nirvidhyati nirvedhikā prajñetyucyate nirvidhyati na kvaciddhāvati,",
  "S06bsu030_u:212": "na vidhāvati,",
  "S06bsu030_u:213": "na saṃdhāvati,",
  "S06bsu030_u:214": "tenocyate nirvedhiketi /",
  "S06bsu030_u:215": "api tu suvikrāntavikrāmin nirvedhikā prajñeti kiṃ nirvidhyati?",
  "S06bsu030_u:216": "yatkiṃciddarśanam,",
  "S06bsu030_u:217": "tatsarvaṃ nirvidhyati /",
  "S06bsu030_u:218": "kena nirvidhyati?",
  "S06bsu030_u:219": "prajñayā nirvidhyati /",
  "S06bsu030_u:220": "kimiti prajñayā nirvidhyati?",
  "S06bsu030_u:221": "prajñaptilakṣaṇamiti nirvidhyati /",
  "S06bsu030_u:222": "yatkiṃcitprajñaptilakṣaṇam,",
  "S06bsu030_u:223": "tatsarvamalakṣaṇamiti,",
  "S06bsu030_u:224": "alakṣaṇaṃ prajñaptilakṣaṇamiti /",
  "S06bsu030_u:225": "yaḥ suvikrāntavikrāmin evaṃrūpayā prajñayā samanvāgato vidhyati,",
  "S06bsu030_u:226": "sa traidhātukaṃ (Vaidya 5) vidhyati /",
  "S06bsu030_u:227": "kathaṃ vidhyati?",
  "S06bsu030_u:228": "adhātukaṃ traidhātukamiti nirvidhyati /",
  "S06bsu030_u:229": "na hyatra kaściddhātuṃ vidhyati,",
  "S06bsu030_u:230": "sa traidhātukamadhātukamiti nirvidhyati /",
  "S06bsu030_u:231": "yenaivaṃ traidhātukaṃ nirviddham,",
  "S06bsu030_u:232": "ayamucyate nairvedhikyā prajñayā samanvāgata iti /",
  "S06bsu030_u:233": "kathaṃ ca nairvedhikyā prajñayā samanvāgataḥ?",
  "S06bsu030_u:234": "na hi kiṃcinnirveddhavyamakuśalam,",
  "S06bsu030_u:235": "sa sarvaṃ kuśalamiti nirvidhyati,",
  "S06bsu030_u:236": "nairvedhikyā prajñayā atikrāmati /",
  "S06bsu030_u:237": "sa evaṃ nairvedhikyā prajñyā samanvāgato yatkiṃcitpaśyati śṛṇoti jighrati āsvādayati spṛśati vijānīte vā,",
  "S06bsu030_u:238": "tatsarvaṃ nirvidhyati /",
  "S06bsu030_u:239": "kathaṃ nirvidhyati?",
  "S06bsu030_u:240": "anityato duḥkhato gaṇḍato rogataḥ śalyataḥ śūnyato aghata āghātataḥ parataḥ (pralopataḥ)",
  "S06bsu030_u:241": "pralopadharmataścalataḥ prabhaṅgurato 'nātmato 'nutpādato 'nirodhato 'lakṣaṇata iti /",
  "S06bsu030_u:242": "ayamucyate suvikrāntavikrāmin śītībhūtoviśalya iti /",
  "S06bsu030_u:243": "tadyathāpi nāma suvikrāntavikrāmin viśalyā nāma bhaiṣajyajātiḥ /",
  "S06bsu030_u:244": "sā yasmin sthāpyate tataḥ sarvaśalyānyapanayati nirvidhyati,",
  "S06bsu030_u:245": "evameva evaṃrūpairdharmaiḥ samanvāgato bhikṣurviśalyaḥ śītībhūto nairvedhikyā prajñayā samanvāgataḥ saṃsārātyantavihārī nairvedhikaprajñoviraktaḥ sarvatraidhātukāt,",
  "S06bsu030_u:246": "atikrāntaḥ sarvamārapāśebhyaḥ /",
  "S06bsu030_u:247": "tadyathāpi nāma suvikrāntavikrāmin vajraṃ yasminneva nikṣipyate nirvedhanārtham,",
  "S06bsu030_u:248": "tattadeva nirvidhyati,",
  "S06bsu030_u:249": "evameva bhikṣurvajropamasamādhinairvedhikyā prajñayā parigṛhītaṃ (cittaṃ?)",
  "S06bsu030_u:250": "yatra sthāpayati yeṣu ca pracārayati,",
  "S06bsu030_u:251": "tān sarvānnirvidhyati /",
  "S06bsu030_u:252": "sa nairvedhikyā prajñayā samanvāgato lokottarayā samyagduḥkhakṣayagāminyānuliptastravidya ityucyate /",
  "S06bsu030_u:253": "vidyeti suvikrāntavikrāmin avidyopaśamasyaitadadhivacanam,",
  "S06bsu030_u:254": "avidyāparijñeti duḥkhaskandhavyupaśamasyaitadadhivacanam /",
  "S06bsu030_u:255_0": "tadyathāpi nāma suvikrāntavikrāmin vaidyaḥ paṇḍito vyakto medhāvī tantraupayikayā",
  "S06bsu030_u:255_1": "mīmāṃsayā samanvāgataḥ syāt sarvabhaiṣajyakuśalaḥ sarvavyādhyutpattikuśalaḥ sarvaduḥkhapramocanakaḥ /",
  "S06bsu030_u:256": "sa yaṃ yameva glānaṃ cikitsati taṃ tameva mocayat /",
  "S06bsu030_u:257": "tatkasmāddhetoḥ?",
  "S06bsu030_u:258": "tathā hi sa sarvabhaiṣajyakuśalaḥ sarvavyādhyutpattikuśalaḥ sarvarogavimocanakaḥ /",
  "S06bsu030_u:259": "evameva suvikrāntavikrāmin tṛtīyā vidyā sarvāvidyopaśamāya saṃvartate,",
  "S06bsu030_u:260": "sarvaduḥkhaniryātanāya saṃvartate,",
  "S06bsu030_u:261": "sarvajarāmaraṇaśokaparidevaduḥkhadaurmanasyopāyāsānāmupaśamāya saṃvartate /",
  "S06bsu030_u:262": "iyamucyate suvikrāntavikrāmin lokottarā prajñā nirvedhagāminīti //",
  "S06bsu030_u:263": "idaṃ ca me suvikrāntavikrāmin saṃghāya bhāṣitam -",
  "S06bsu030_u:264": "prajñā śreṣṭhā hi lokasya yeyaṃ nirvedhagāminī /",
  "S06bsu030_u:265": "yayā samyak prajānāti bhavajātiparikṣayam //",
  "S06bsu030_u:266": "iti /",
  "S06bsu030_u:267": "bhavajātiparikṣaya iti suvikrāntavikrāmin kasyaitadadhivacanam?",
  "S06bsu030_u:268": "udayāstaṃgamaprativedhasyaitadadhivacanam /",
  "S06bsu030_u:269": "katamaśca udayāstaṃgamaprativedhaḥ?",
  "S06bsu030_u:270": "yatkiṃcitsamudayadharmi,",
  "S06bsu030_u:271": "tatsarvaṃ nirodhadharmi ityevaṃ samudayāstaṃgamaṃ pratividhyati /",
  "S06bsu030_u:272": "samudaya iti suvikrāmin utpādasyaitadadhivacanam,",
  "S06bsu030_u:273": "astaṃgama iti nirodhasyaitadadhivacanam,",
  "S06bsu030_u:274": "na punaryathocyate tathodayāstaṃgamaḥ /",
  "S06bsu030_u:275": "yaḥ kaścitsuvikrāntavikrāmin samudayaḥ,",
  "S06bsu030_u:276": "na sa udayadharmaḥ /",
  "S06bsu030_u:277": "na hi suvikrāntavikrāmin samasya kaścidudayaḥ,",
  "S06bsu030_u:278": "nāpi tatsamudāgacchati /",
  "S06bsu030_u:279": "samatānuyātameva tat /",
  "S06bsu030_u:280": "tenocyate samudaya iti /",
  "S06bsu030_u:281": "samatānuyātamiti (Vaidya 6)",
  "S06bsu030_u:282": "suvikrāntavikrāmin nātra kaścidudayati na samudāgacchati /",
  "S06bsu030_u:283": "na tasya yaḥ svabhāvaḥ sa svayaṃ saṃbhavaḥ,",
  "S06bsu030_u:284": "sa nirodhaḥ /",
  "S06bsu030_u:285": "tatra ca na kasyacinnirodhaḥ,",
  "S06bsu030_u:286": "samudayānantaranirodhaḥ /",
  "S06bsu030_u:287": "yatrotpādo nāsti,",
  "S06bsu030_u:288": "na tatra nirodhaḥ,",
  "S06bsu030_u:289": "sa nirodhaḥ /",
  "S06bsu030_u:290": "evaṃ suvikrāntavikrāmin yaḥ samudayāstaṃgamaprativedhaḥ anutpādāya anirodhāya,",
  "S06bsu030_u:291": "so 'staṃgamaprativedhaḥ /",
  "S06bsu030_u:292": "tenocyate udayāstaṃgamaprativedha iti ////",
  "S06bsu030_u:293": "prativedha iti suvikrāntavikrāmin pratītyasamutpādasyaiṣā parijñā /",
  "S06bsu030_u:294": "yaṃ pratītya yo dharma utpadyate,",
  "S06bsu030_u:295": "tameva pratītya sa dharmo na saṃvidyate /",
  "S06bsu030_u:296": "ayamucyate pratītyasamutpādaprativedhaḥ /",
  "S06bsu030_u:297": "saiṣā suvikrāntavikrāmin pratītyasamutpādasya parijñā yathābhūtatā anutpādena sūcyate /",
  "S06bsu030_u:298": "anutpādo hi pratītyasamutpādaḥ /",
  "S06bsu030_u:299": "samo 'nutpādaḥ /",
  "S06bsu030_u:300": "tenocyate pratītyasamutpāda iti /",
  "S06bsu030_u:301": "yatra nāstyutpādaḥ,",
  "S06bsu030_u:302": "tatra kuto nirodhaḥ?",
  "S06bsu030_u:303": "anirodho nirodhaḥ pratītyasamutpādasyāvabodhaḥ /",
  "S06bsu030_u:304": "asamutpādaḥ pratītyasamutpāda ityucyate /",
  "S06bsu030_u:305": "yo 'samutpādaḥ so 'nutpādaḥ /",
  "S06bsu030_u:306": "yo 'nutpādaḥ,",
  "S06bsu030_u:307": "sa nātīto na anāgato na pratyutpannaḥ /",
  "S06bsu030_u:308": "tasya nirodho na saṃvidyate /",
  "S06bsu030_u:309": "yasya nirodho na saṃvidyate,",
  "S06bsu030_u:310": "taducyate 'nutpādajñānamiti /",
  "S06bsu030_u:311": "yena ca anutpādo jñātaḥ,",
  "S06bsu030_u:312": "sa na bhūya utpādayati,",
  "S06bsu030_u:313": "na ca nirodhaṃ sākṣātkaroti /",
  "S06bsu030_u:314": "yo notpādayati,",
  "S06bsu030_u:315": "sa na nirodhayati /",
  "S06bsu030_u:316": "utpādasya hi sato nirodhaḥ prajñāyate /",
  "S06bsu030_u:317": "yenotpādayati,",
  "S06bsu030_u:318": "tena niruddhā eva sarvadharmā jñātā dṛṣṭāḥ pratividdhāḥ sākṣātkṛtāḥ /",
  "S06bsu030_u:319": "tenocyate nirodhaḥ sākṣātkṛta iti ////",
  "S06bsu030_u:320": "kṣayajñānamiti suvikrāntavikrāmin kṣīṇamajñānam /",
  "S06bsu030_u:321": "tenocyate kṣayajñānamiti /",
  "S06bsu030_u:322": "kena kṣīṇam?",
  "S06bsu030_u:323": "akṣayatayā kṣīṇam /",
  "S06bsu030_u:324": "kṣayamasya na samanupaśyati /",
  "S06bsu030_u:325": "ajñānavigama eṣa suvikrāntavikrāmin /",
  "S06bsu030_u:326": "tenocyate kṣayajñānamiti /",
  "S06bsu030_u:327": "ajñānaparijñaiṣā suvikrāntavikrāmin /",
  "S06bsu030_u:328": "tenocyate ajñānakṣayaḥ kṣayajñānamiti /",
  "S06bsu030_u:329": "na hi ajñānaṃ kṣayo vā akṣayo vā /",
  "S06bsu030_u:330": "vigama eṣa suvikrāntavikrāmin jñāsyate /",
  "S06bsu030_u:331": "tenocyate kṣayajñānamiti /",
  "S06bsu030_u:332": "yathābhūtaparijñaiṣā suvikrāntavikrāmin /",
  "S06bsu030_u:333": "tenocyate vigama iti /",
  "S06bsu030_u:334": "na kiṃcidanyadupalabhyate idaṃ tajjñānavigama iti /",
  "S06bsu030_u:335": "jñānameva nopalabhyate,",
  "S06bsu030_u:336": "kutaḥ punarajñānam /",
  "S06bsu030_u:337": "yasya kasyavidvimukti,",
  "S06bsu030_u:338": "tenocyate kṣayajñānamiti,",
  "S06bsu030_u:339": "na punaryathocyate /",
  "S06bsu030_u:340": "yasya punaḥ kṣayajñānam,",
  "S06bsu030_u:341": "tasya na kaścidvyavahāraḥ /",
  "S06bsu030_u:342": "api tu nirdeśa eṣaḥ ajñānakṣaya iti vā kṣaya(jñāna)miti /",
  "S06bsu030_u:343": "iyaṃ suvikrāntavikrāmin akṣayakṣayajñānaparīkṣā sarvadharmāṇāṃ yenāvabuddhā sa kṣayajñānavigataḥ,",
  "S06bsu030_u:344": "akṣayakoṭimanuprāptaḥ /",
  "S06bsu030_u:345": "akoṭirnivāṇakoṭiḥ,",
  "S06bsu030_u:346": "na punaryathocyate /",
  "S06bsu030_u:347": "avacanīyaṃ nirvāṇaṃ sarvavyavahārasamucchinnam /",
  "S06bsu030_u:348": "ayaṃ suvikrāntavikrāmin nirvāṇadhātunirdeśaḥ,",
  "S06bsu030_u:349": "na punaryathā nirdiṣṭaḥ /",
  "S06bsu030_u:350": "anirdeśyo hi nirvāṇadhātuḥ sarvanirdeśasamatikrāntaḥ sarvanirdeśasamucchinno nirvāṇadhātuḥ /",
  "S06bsu030_u:351": "ayamucyate lokottarāyā nirvedhikāyāḥ prajñāyā nirdeśaḥ,",
  "S06bsu030_u:352": "yo 'yaṃ nirvāṇadhāturiti /",
  "S06bsu030_u:353": "na ca suvikrāntavikrāmin nirvāṇadhāturdeśastho na pradeśasthaḥ /",
  "S06bsu030_u:354": "eṣo 'sya nirdeśa iti //",
  "S06bsu030_u:355": "(Vaidya 7)",
  "S06bsu030_u:356": "tatra katamā suvikrāntavikrāmin prajñāpāramitā?",
  "S06bsu030_u:357": "na hi suvikrāntavikrāmin prajñāpāramitāyāḥ kiṃcidāraṃ vā pāraṃ vā /",
  "S06bsu030_u:358": "sacetsuvikrāntavikrāmin prajñāpāramitāyā āraṃ vā pāraṃ vā upalabhyeta,",
  "S06bsu030_u:359": "nirdiśettathāgataḥ prajñāyā āraṃ vā pāraṃ vā /",
  "S06bsu030_u:360": "na ca suvikrāntavikrāmin prajñāpāramitāyā āramupalabhyate,",
  "S06bsu030_u:361": "tenāsyāḥ pāraṃ na nirdiśyate /",
  "S06bsu030_u:362": "api tu suvikrāntavikrāmin prajñāpāramiteti pārametatsarvadharmāṇāṃ jñānakarmaṇām,",
  "S06bsu030_u:363": "tenocyate prajñāpāramiteti,",
  "S06bsu030_u:364": "na punaryathocyate /",
  "S06bsu030_u:365": "na hi vācā na karmaṇā prajñāpāramitā pratyupasthitā /",
  "S06bsu030_u:366": "anirdeśyā hi suvikrāntavikrāmin prajñāpāramitā /",
  "S06bsu030_u:367": "sarvadharmāṇāmeṣo 'nubodhaḥ /",
  "S06bsu030_u:368": "yaścānubodhaḥ,",
  "S06bsu030_u:369": "so 'virodhaḥ /",
  "S06bsu030_u:370": "tatkasmāddhetoḥ?",
  "S06bsu030_u:371": "na hi tatra kiṃcidanubuddham,",
  "S06bsu030_u:372": "na pratividdham /",
  "S06bsu030_u:373": "anubodhaprativedhasamatā hi bodhiḥ sarvadharmānubodhādbodhirityucyate /",
  "S06bsu030_u:374": "kathaṃ ca sarvadharmānubodhaḥ?",
  "S06bsu030_u:375": "nātra kācidbodhirnāpyatra kaści(danu)bodhaḥ /",
  "S06bsu030_u:376": "tatkasmāddhetoḥ?",
  "S06bsu030_u:377": "sacet suvikrāntavikrāmin bodhirupalabhyeta,",
  "S06bsu030_u:378": "labdhā syādbodhau bodhiḥ /",
  "S06bsu030_u:379": "na ca suvikrāntavikrāmin bodhau bodhiḥ saṃvidyate /",
  "S06bsu030_u:380": "evameṣā bodhirabhisaṃboddhavyā /",
  "S06bsu030_u:381": "ananubodhādaprativedhādanubudhyetyucyate,",
  "S06bsu030_u:382": "na punaryathocyate sarvadharmā hyananubuddhā apratividdhāḥ /",
  "S06bsu030_u:383": "na ca punardharmo dharmasvabhāvena saṃvidyate anenānubodhena /",
  "S06bsu030_u:384": "iyamucyate bodhiriti /",
  "S06bsu030_u:385": "na hi suvikrāntavikrāmiṃstathāgatena bodhirupalabdhā,",
  "S06bsu030_u:386": "nāpi tathāgatena bodhirvijñaptā /",
  "S06bsu030_u:387": "avijñapanīyā aprajñapanīyā bodhiḥ /",
  "S06bsu030_u:388": "na ca tathāgatena bodhirjñātā na janitā /",
  "S06bsu030_u:389": "ajātā anabhinirvṛttā hi bodhiḥ /",
  "S06bsu030_u:390": "na ca bodhiḥ kasyavidviṣayaḥ,",
  "S06bsu030_u:391": "na ca bodhau kaścitsattvo vā sattvaprajñaptirvā /",
  "S06bsu030_u:392": "yatra nasti sattvo vā sattvaprajñaptirvā,",
  "S06bsu030_u:393": "kathaṃ vaktavyo 'yaṃ bodhisattvaḥ,",
  "S06bsu030_u:394": "iyaṃ bodhisattvasya prajñāpāramiteti?",
  "S06bsu030_u:395": "na hi suvikrāntavikrāmin bodhau bodhiḥ,",
  "S06bsu030_u:396": "na ca bodhau kaścitsattvaḥ /",
  "S06bsu030_u:397": "atikrāntā hyeṣā bodhiḥ,",
  "S06bsu030_u:398": "anutpannaiṣā bodhiḥ,",
  "S06bsu030_u:399": "anabhisaṃvṛttaiṣā bodhiḥ,",
  "S06bsu030_u:400": "alakṣaṇaiṣā bodhiḥ /",
  "S06bsu030_u:401": "na cāsyāṃ sattvaḥ saṃvidyate,",
  "S06bsu030_u:402": "nopalabhyate /",
  "S06bsu030_u:403": "na bodhiḥ sattvatayā prajñaptā /",
  "S06bsu030_u:404": "niḥsattvānubodho hi bodhirityucyate /",
  "S06bsu030_u:405": "bodhi(ra)sattvateti yena jñātā,",
  "S06bsu030_u:406": "sa ucyate bodhisattva iti /",
  "S06bsu030_u:407": "tatkamāddhetoḥ?",
  "S06bsu030_u:408": "na hi suvikrāntavikrāmin bodhisattvaḥ sattvasaṃjñāprabhāvitaḥ /",
  "S06bsu030_u:409": "sattvasaṃjñāvibhāvanādbodhisattva ityucyate,",
  "S06bsu030_u:410": "na punaryathocyate /",
  "S06bsu030_u:411": "tatkasmāddhetoḥ?",
  "S06bsu030_u:412": "avacanīyo hi bodhisattvaḥ,",
  "S06bsu030_u:413": "sattvasvabhāvavigato hi bodhisattvaḥ,",
  "S06bsu030_u:414": "sattvasaṃjñāvigatā hi bodhiḥ /",
  "S06bsu030_u:415": "yenaivaṃ bodhirjñātā,",
  "S06bsu030_u:416": "sa bodhisattva ityucyate /",
  "S06bsu030_u:417": "kimiti bodhirjñātā?",
  "S06bsu030_u:418": "atikrāntaiṣā bodhiḥ,",
  "S06bsu030_u:419": "akaraṇīyaiṣā bodhiḥ,",
  "S06bsu030_u:420": "anutpādānirodho hyeṣā bodhiḥ /",
  "S06bsu030_u:421": "na bodhirbodhiṃ vijñāpayati,",
  "S06bsu030_u:422": "nāpi bodhirvijñāpanīyā /",
  "S06bsu030_u:423": "avijñāpanīyā aprajñapanīyā anabhinirvartanīyā bodhirityucyate /",
  "S06bsu030_u:424": "yena ca anubuddhā pratibuddhā avikalpā kalpasamucchedāya,",
  "S06bsu030_u:425": "tenocyate bodhisattva iti,",
  "S06bsu030_u:426": "na punaryathocyate /",
  "S06bsu030_u:427": "tatkasmāt? niḥsattvatvāt /",
  "S06bsu030_u:428": "yadi bodhisattvaḥ samupalabhyeta,",
  "S06bsu030_u:429": "labdhā syādbodhiḥ - iyaṃ sā bodhiḥ,",
  "S06bsu030_u:430": "asyāmayaṃ sattvā iti /",
  "S06bsu030_u:431": "asattvaniḥsattvasattvāvagamānubodhādbodhisattva ityucyate /",
  "S06bsu030_u:432": "niḥsattvatayā sattvasaṃjñāvibhāvanatayā asattvasaṃjñāvibhāvanatayā bodhisattva ityucyate /",
  "S06bsu030_u:433": "tat (Vaidya 8) kasmāt?",
  "S06bsu030_u:434": "sattvadhāturityasattvatāyā etadadhivacanam /",
  "S06bsu030_u:435": "na hi sattvaḥ sattve saṃvidyate,",
  "S06bsu030_u:436": "asaṃvidyamānatvātsattvadhātoḥ /",
  "S06bsu030_u:437": "yadi sattve sattvaḥ syāt,",
  "S06bsu030_u:438": "nocyeta sattvadhāturiti /",
  "S06bsu030_u:439": "adhātunidarśanametat sattvadhāturiti /",
  "S06bsu030_u:440": "adhātuko hi sattvadhātuḥ /",
  "S06bsu030_u:441": "yadi sattvadhātau sattvadhāturbhavet,",
  "S06bsu030_u:442": "sajīvastaccharīraṃ bhavet /",
  "S06bsu030_u:443": "atha sattvadhātunirmukto dhāturbhavet,",
  "S06bsu030_u:444": "adhātuko hi sattvadhātuḥ /",
  "S06bsu030_u:445": "dhātuḥ saṃketena vyavahārapadaṃ gacchati /",
  "S06bsu030_u:446": "na hi sattvadhātau dhātuḥ saṃvidyate,",
  "S06bsu030_u:447": "nāpyanyatra sattvadhātoḥ sattvadhātuḥ saṃvidyate /",
  "S06bsu030_u:448": "adhātukā hi sarvadharmāḥ /",
  "S06bsu030_u:449": "idaṃ ca me saṃdhāya bhāṣitam - na sattvadhātorūnatvaṃ vā pūrṇatvaṃ vā prajñāyate /",
  "S06bsu030_u:450": "tatkasmāddhetoḥ?",
  "S06bsu030_u:451": "asattvāt sattvadhātoḥ,",
  "S06bsu030_u:452": "viviktatvātsattvadhātoḥ /",
  "S06bsu030_u:453": "yathā ca sattvadhātornonatvaṃ na pūrṇatvaṃ prajñāyate,",
  "S06bsu030_u:454": "evaṃ sarvadharmāṇāmapi nonatvaṃ na pūrṇatvaṃ prajñāyate /",
  "S06bsu030_u:455": "sarvadharmāṇāṃ hi na kācitpariniṣpattiḥ,",
  "S06bsu030_u:456": "yenaiṣāmūnatvaṃ vā pūrṇatvaṃ vā bhavet /",
  "S06bsu030_u:457": "ya evaṃ sarvadharmāṇāmanubodhaḥ,",
  "S06bsu030_u:458": "sa ucyate sarvadharmānubodha iti /",
  "S06bsu030_u:459": "iyaṃ ca mayā saṃdhāya vāgbhāṣitā - yathā sattvadhātornonatvaṃ na pūrṇatvaṃ prajñāyate,",
  "S06bsu030_u:460": "evaṃ sarvadharmāṇāmapi nonatvaṃ na pūrṇatvaṃ prajñāyata iti /",
  "S06bsu030_u:461": "yacca sarvadharmāṇāmanūnatvamapūrṇatvam,",
  "S06bsu030_u:462": "tadapariniṣpattiyogena,",
  "S06bsu030_u:463": "tadeva buddhadharmāṇāmapi anūnatvamapūrṇatvam /",
  "S06bsu030_u:464": "evaṃ sarvadharmāṇāmanubodhādbuddhadharmāṇāmanūnatvamapūrṇatvam /",
  "S06bsu030_u:465": "sarvadharmāṇāmanūnatvādapūrṇatvādbuddhadharmā iti /",
  "S06bsu030_u:466": "tena tadbuddhadharmāṇāmadhivacanam /",
  "S06bsu030_u:467": "na hi buddhadharmāḥ kenacicchakyā ūnā vā pūrṇā vā kartum /",
  "S06bsu030_u:468": "tatkasmāddhetoḥ?",
  "S06bsu030_u:469": "sarvadharmānubodha eṣaḥ /",
  "S06bsu030_u:470": "yaśca sarvadharmānubodhaḥ,",
  "S06bsu030_u:471": "tatra na kasyaciddharmasya ūnatvaṃ vā pūrṇatvaṃ vā /",
  "S06bsu030_u:472": "sarvadharmā iti dharmadhātoretadadhivacanam /",
  "S06bsu030_u:473": "na ca dharmadhātorūnatvaṃ vā pūrṇatvaṃ vā /",
  "S06bsu030_u:474": "tatkasya hetoḥ?",
  "S06bsu030_u:475": "ananto hi dharmadhātuḥ /",
  "S06bsu030_u:476": "na hi sattvadhātośca dharmadhātośca nānātvamupalabhyate,",
  "S06bsu030_u:477": "nāpi sattvadhātorvā dharmadhātorvā ūnatvaṃ vā pūrṇatvaṃ vopalabhyate vā saṃvidyate vā /",
  "S06bsu030_u:478": "ya evamanubodhaḥ,",
  "S06bsu030_u:479": "iyamucyate bodhiriti /",
  "S06bsu030_u:480": "tenocyate - na buddhadharmāṇāmūnatvaṃ vā pūrṇatvaṃ vā prajñāyata iti /",
  "S06bsu030_u:481": "anūnatvapūrṇatvamiti suvikrāntavikrāmin yathāvadavikalpasya yathābhūtadarśanasyaitadadhivacanam /",
  "S06bsu030_u:482": "na tatra śakyaṃ kenacidutkṣeptuṃ vā prakṣeptuṃ vā /",
  "S06bsu030_u:483": "ya evamanubodhaḥ,",
  "S06bsu030_u:484": "iyamucyate bodhiriti /",
  "S06bsu030_u:485": "(bodhiriti) suvikrāntavikrāmin buddhalakṣaṇametat /",
  "S06bsu030_u:486": "kathaṃ buddhalakṣaṇam?",
  "S06bsu030_u:487": "sarvadharmalakṣaṇānyalakṣaṇam,",
  "S06bsu030_u:488": "etadbuddhalakṣaṇam /",
  "S06bsu030_u:489": "alakṣaṇā hi bodhirlakṣaṇasvabhāvavinivṛttā /",
  "S06bsu030_u:490": "ya evamanubodhaḥ,",
  "S06bsu030_u:491": "iyamucyate bodhiriti,",
  "S06bsu030_u:492": "na punaryathocyate /",
  "S06bsu030_u:493": "eṣāṃ hi suvikrāntavikrāmin dharmāṇāmanubodhatvādbodhisattva ityucyate /",
  "S06bsu030_u:494": "yo hi kaścit suvikrāntavikrāmin imān dharmānaprajānannanavabudhyamāno bodhisattva ityātmānaṃ pratijānīte,",
  "S06bsu030_u:495": "dūre tasya bodhisattvasya bodhisattvabhūmiḥ,",
  "S06bsu030_u:496": "dūre bodhisattvadharmāḥ,",
  "S06bsu030_u:497": "visaṃvādayati sadevamānuṣāsuraṃ lokaṃ bodhisattvanāmnā /",
  "S06bsu030_u:498": "sacetpunaḥ suvikrāntavikrāmin vāṅmātreṇa bodhisattvo bhavet,",
  "S06bsu030_u:499": "tena sarvasattvā api bodhisattvā bhaveyuḥ /",
  "S06bsu030_u:500": "naitatsuvikrāntavikrāmin vāṅmātraṃ yaduta bodhisattvabhūmiriti /",
  "S06bsu030_u:501": "na ca vācā śakyamanuttarāṃ samyaksaṃbodhimabhisaṃboddhum /",
  "S06bsu030_u:502": "na hi vākkarmaṇā bodhiḥ prāpyate,",
  "S06bsu030_u:503": "nāpi bodhisattvadharmāḥ /",
  "S06bsu030_u:504": "sarvasattvāḥ suvikrāntavikrāmin bodhāya caranti, (Vaidya 9)",
  "S06bsu030_u:505": "na ca jānanti na budhyante /",
  "S06bsu030_u:506": "te na bodhisattvā ityucyante /",
  "S06bsu030_u:507": "tatkasmāddhetoḥ?",
  "S06bsu030_u:508": "na hi sattvā asattvamiti prajānanti /",
  "S06bsu030_u:509": "sacedevaṃ te jānīyuḥ,",
  "S06bsu030_u:510": "ātmacaritairbodhisatvā bhaveyuḥ /",
  "S06bsu030_u:511": "viparyastāḥ punaḥ sattvāḥ svacaryāṃ svaviṣayaṃ svagocaraṃ na prajānanti /",
  "S06bsu030_u:512": "sacedātmacaryāṃ prajānīyuḥ,",
  "S06bsu030_u:513": "na te bhūyaḥ kasmiṃścidvikalpe careyuḥ /",
  "S06bsu030_u:514": "tābhirvikalpacaryābhiḥ sarvabālapṛthagjanā abhūtārambaṇe caranti /",
  "S06bsu030_u:515": "te bodhimapi ārambaṇīkṛtya manyante /",
  "S06bsu030_u:516": "teṣāmārambaṇacaritānāṃ vikalpacaritānāṃ kuto bodhiḥ,",
  "S06bsu030_u:517": "kuto bodhisattvadharmāḥ?",
  "S06bsu030_u:518": "ya evaṃ dharmaṃ prajānanti,",
  "S06bsu030_u:519": "na te bhūyo 'bhūtārambaṇe caranti /",
  "S06bsu030_u:520": "na te bhūyaḥ kaṃciddharmaṃ manyante /",
  "S06bsu030_u:521": "tenocyate - acaryā bodhisattvacareti /",
  "S06bsu030_u:522": "na bodhisattvāḥ kalpe na vikalpe caranti /",
  "S06bsu030_u:523": "yatra ca na kalpo na vikalpaḥ,",
  "S06bsu030_u:524": "na tatra kāciccaryā /",
  "S06bsu030_u:525": "yatra cāvikalpaḥ,",
  "S06bsu030_u:526": "na tatra kasyaciccaryā /",
  "S06bsu030_u:527": "buddhabodhisattvānāṃ sarvacaryā avikalpacaryeti /",
  "S06bsu030_u:528": "sarvā manyanā asārambaṇā /",
  "S06bsu030_u:529": "sa evaṃ sarvadharmān prajānan na bhūya ārambaṇe vā vikalpe vā carati vicarati vā /",
  "S06bsu030_u:530": "iyaṃ bodhisattvānāṃ caryā acaryāyogena /",
  "S06bsu030_u:531": "evaṃ hi suvikrāntavikrāmin dharmānavabudhyante pratibudhyante,",
  "S06bsu030_u:532": "tenocyante bodhisattvā iti ////",
  "S06bsu030_u:533": "asattveti bodhisattvasyaitadadhivacanam /",
  "S06bsu030_u:534": "bibhāvitā hi tena sattvāḥ sarvasaṃjñāḥ /",
  "S06bsu030_u:535": "tatkasmāddhetoḥ?",
  "S06bsu030_u:536": "jñātā hi tena bhūtāḥ sarvasattvāḥ,",
  "S06bsu030_u:537": "asattvāḥ sarvasattvāḥ viparyāsasattvāḥ sarvasattvāḥ,",
  "S06bsu030_u:538": "parikalpitasattvāḥ sarvasattvāḥ,",
  "S06bsu030_u:539": "abhūtārambaṇasattvāḥ sarvasattvāḥ,",
  "S06bsu030_u:540": "svacaryāvipranaṣṭasattvāḥ sarvasattvāḥ,",
  "S06bsu030_u:541": "avidyāsaṃskārasattvāḥ sarvasattvā iti /",
  "S06bsu030_u:542": "tatkasya hetoḥ?",
  "S06bsu030_u:543": "ye dharmāḥ sarvasattvānāṃ na saṃvidyante,",
  "S06bsu030_u:544": "tān dharmānabhisaṃskurvanti /",
  "S06bsu030_u:545": "tenocyate sarvasattvā avidyāsaṃskārasattvā iti /",
  "S06bsu030_u:546": "katamo dharmo na saṃvidyate?",
  "S06bsu030_u:547": "ahamiti vā mameti vā ahamasmīti vā na kaściddharmo vidyate /",
  "S06bsu030_u:548": "sacetkaściddharmaḥ syāt - ahamiti vā mameti vā ahamasmīti vā,",
  "S06bsu030_u:549": "tena bhūtāḥ sattvā abhaviṣyan /",
  "S06bsu030_u:550": "yasmāttarhi suvikrāntavikrāmin na sa kaściddharmaḥ,",
  "S06bsu030_u:551": "yaḥ ahamiti vā mameti vā ahamasmīti vā,",
  "S06bsu030_u:552": "tenocyate - abhūtāḥ sarvasattvā iti,",
  "S06bsu030_u:553": "avidyāsaṃskārasattvāḥ sarvasattvā iti /",
  "S06bsu030_u:554": "na hi kaścit suvikrāntavikrāmin sattvo nāma dharmaḥ saṃvidyate yasya syādahamiti vā mameti vā ahamasmīti vā /",
  "S06bsu030_u:555": "yasmācca na saṃvidyate,",
  "S06bsu030_u:556": "tasmādabhūtāḥ sattvā ityucyante /",
  "S06bsu030_u:557": "abhūtā iti asattvānāmetadadhivacanam /",
  "S06bsu030_u:558": "yathā vā punarabhūtāyāṃ sattvasaṃjñāyāmabhiniviṣṭāḥ,",
  "S06bsu030_u:559": "tasmāducyate abhūtāḥ sattvā iti /",
  "S06bsu030_u:560": "abhūtamiti suvikrāntavikrāmin nātra kiṃcidbhūtaṃ na saṃbhūtam /",
  "S06bsu030_u:561": "sarvadharmā hi abhūtā asaṃbhūtāḥ /",
  "S06bsu030_u:562": "tatra sattvā abhūtā adhyavasitā vinibadhyante,",
  "S06bsu030_u:563": "tenocyante abhūtārambaṇāḥ sattvā iti /",
  "S06bsu030_u:564": "tāṃ te svacaryāmaprajānantaḥ abhūtasattvā ityucyante /",
  "S06bsu030_u:565": "aparibodhanā punaryasyāścaryāvabodhādbodhisattvā ityucyate //",
  "S06bsu030_u:566": "ya evaṃ suvikrāntavikrāmin dharmānavabudhyate,",
  "S06bsu030_u:567": "sa ucyate bodhisattva iti /",
  "S06bsu030_u:568": "bodhisattva ityanubuddhasattvasyaitadadhivacanam,",
  "S06bsu030_u:569": "yena sarvadharmā buddhā jñātāḥ /",
  "S06bsu030_u:570": "kathaṃ jñātāḥ?",
  "S06bsu030_u:571": "abhūtā (Vaidya 10)",
  "S06bsu030_u:572": "asaṃbhūtā avitathāḥ,",
  "S06bsu030_u:573": "naite tathā yathā bālapṛthagjanaiḥ kalpitāḥ /",
  "S06bsu030_u:574": "naite tathā yathā bālapṛthagjanairlabdhāḥ /",
  "S06bsu030_u:575": "tenocyante bodhisattvā iti /",
  "S06bsu030_u:576": "tatkasya hetoḥ?",
  "S06bsu030_u:577": "akalpitā avikalpitā hi bodhiḥ,",
  "S06bsu030_u:578": "aviṭhapitā hi bodhiḥ,",
  "S06bsu030_u:579": "anupalambhā hi bodhiḥ /",
  "S06bsu030_u:580": "na hi suvikrāntavikrāmiṃstathāgatena bodhirlabdhā /",
  "S06bsu030_u:581": "alambhātsarvadharmāṇāmanupalambhātsarvadharmāṇāṃ bodhirityucyate /",
  "S06bsu030_u:582": "evaṃ buddhabodhirityucyate,",
  "S06bsu030_u:583": "na punaryathocyate /",
  "S06bsu030_u:584": "yena suvikrāntavikrāmin bodhāya cittamutpādayanti - idaṃ cittaṃ bodhāyotpādayiṣyāma iti bodhiṃ manyante,",
  "S06bsu030_u:585": "astyasau bodhiryasyāṃ vayaṃ cittamutpādayiṣyāma iti,",
  "S06bsu030_u:586": "na te bodhisattvā ityucyante,",
  "S06bsu030_u:587": "utpannasattvāsta ucyante /",
  "S06bsu030_u:588": "tatkasmāddhetoḥ?",
  "S06bsu030_u:589": "tathā hi utpādābhiniviṣṭāścittābhiniviṣṭā bodhimabhiniviśante /",
  "S06bsu030_u:590": "ye bodhāya cittamutpādayanti,",
  "S06bsu030_u:591": "te bodhicittābhiniviṣṭā bodhisattvā ityucyante /",
  "S06bsu030_u:592": "yasmādabhisaṃskurvanti,",
  "S06bsu030_u:593": "tasmātte bodhāya cittamutpādayanti /",
  "S06bsu030_u:594": "tenocyante /",
  "S06bsu030_u:595": "abhisaṃskārasattvā iti /",
  "S06bsu030_u:596": "na te bodhisattvāḥ /",
  "S06bsu030_u:597": "tatkasya hetoḥ?",
  "S06bsu030_u:598": "utpannasattvāsta ucyante /",
  "S06bsu030_u:599": "na hi suvikrāntavikrāmin śakyaṃ bodhāya cittamutpādayitum /",
  "S06bsu030_u:600": "anutpannā hi bodhiḥ,",
  "S06bsu030_u:601": "acittā hi bodhiḥ /",
  "S06bsu030_u:602": "utpādameva te suvikrāntavikrāmin abhiniviśante /",
  "S06bsu030_u:603": "na te 'nutpādaṃ prajānanti /",
  "S06bsu030_u:604": "yā punaḥ suvikrāntavikrāmin utpādasamatā, sā bhūtatā /",
  "S06bsu030_u:605": "yā ca cittasamatā yā ca bhūtasamatā,",
  "S06bsu030_u:606": "yā ca bhūtasamatā yā ca samatā sā bodhiḥ /",
  "S06bsu030_u:607": "yatra ca yathābhūtatā,",
  "S06bsu030_u:608": "na tatra kaścidvikalpaḥ /",
  "S06bsu030_u:609": "te punarvikalpya cittaṃ bodhiṃ cābhiniviśya dvayato bodhāya cittamutpādayanti /",
  "S06bsu030_u:610": "na hi suvikrāntavikrāmin anyaccittamanyā bodhiḥ,",
  "S06bsu030_u:611": "na ca citte bodhiḥ,",
  "S06bsu030_u:612": "nāpi bodhau cittam /",
  "S06bsu030_u:613": "yā ca bodhiryacca cittam,",
  "S06bsu030_u:614": "sā yathābhūtatā yathāvattā /",
  "S06bsu030_u:615": "nātra bodhirna ca cittam,",
  "S06bsu030_u:616": "na ca bodhirupalabdhā,",
  "S06bsu030_u:617": "notpādo nānutpādaḥ /",
  "S06bsu030_u:618": "tena sa bodhisattva ityucyate,",
  "S06bsu030_u:619": "yathābhūtasattva ityucyate,",
  "S06bsu030_u:620": "mahāsattva ityucyate /",
  "S06bsu030_u:621": "tatkasmāddhetoḥ?",
  "S06bsu030_u:622": "yā hyabhūtatā,",
  "S06bsu030_u:623": "sā tena jñātā /",
  "S06bsu030_u:624": "katamā ca sā abhūtatā?",
  "S06bsu030_u:625": "sa sarvaloko hyabhūtaḥ,",
  "S06bsu030_u:626": "abhūtaparyāpanno 'bhūto 'saṃbhūto batāyaṃ lokasaṃniveśaḥ /",
  "S06bsu030_u:627": "kimityabhūtasya saṃbhavaḥ?",
  "S06bsu030_u:628": "nābhūtasya kaścitsaṃbhavaḥ /",
  "S06bsu030_u:629": "asaṃbhūtaṃ hyabhūtam /",
  "S06bsu030_u:630": "tenocyate asvabhāvā abhūtāḥ sarvadharmā iti /",
  "S06bsu030_u:631": "yenaivaṃ jñātaḥ,",
  "S06bsu030_u:632": "sa ucyate yathābhūtasattva iti /",
  "S06bsu030_u:633": "na bhūte bhūtamabhiniviśate,",
  "S06bsu030_u:634": "tenocyate yathābhūtasattva iti,",
  "S06bsu030_u:635": "na punaryathocyate /",
  "S06bsu030_u:636": "tatkasya hetoḥ?",
  "S06bsu030_u:637": "na hi yathābhūte kaścitsattvo vā mahāsattvo vā /",
  "S06bsu030_u:638": "yo hi mahāyānamavagāhate,",
  "S06bsu030_u:639": "sa ucyate mahāsattva iti //",
  "S06bsu030_u:640": "katamacca mahāyānam?",
  "S06bsu030_u:641": "sarvaṃ jñānaṃ mahāyānam /",
  "S06bsu030_u:642": "katamacca sarvaṃ jñānam?",
  "S06bsu030_u:643": "yatkiṃcitsaṃskṛtaṃ jñānam,",
  "S06bsu030_u:644": "laukikaṃ jñānam,",
  "S06bsu030_u:645": "tena mahāsattva ityucyate /",
  "S06bsu030_u:646": "tatkasmāddhetoḥ?",
  "S06bsu030_u:647": "mahatī hi tasya sattvasaṃjñā vigatā,",
  "S06bsu030_u:648": "tenocyate mahāsattva iti /",
  "S06bsu030_u:649": "mahānasya avidyāskandho vigataḥ,",
  "S06bsu030_u:650": "tenocyate mahāsattvaḥ /",
  "S06bsu030_u:651": "mahānasya saṃskāraskandho vigataḥ,",
  "S06bsu030_u:652": "tenocyate mahāsattvaḥ /",
  "S06bsu030_u:653": "mahānasya ajñānaskandho vigataḥ,",
  "S06bsu030_u:654": "tenocyate mahāsattvaḥ /",
  "S06bsu030_u:655": "mahānasya duḥkhaskandho vigataḥ, (Vaidya 11)",
  "S06bsu030_u:656": "tenocyate mahāsattva iti /",
  "S06bsu030_u:657": "yairhi suvikrāntavikrāmin mahāsattvasaṃjñā vigarhitā,",
  "S06bsu030_u:658": "na ca cittamupalabhante na ca caitasikān dharmān,",
  "S06bsu030_u:659": "cittaprakṛtiṃ ca prajānanti,",
  "S06bsu030_u:660": "na ca bodhimupalabhante,",
  "S06bsu030_u:661": "na ca bodhipakṣikān dharmān,",
  "S06bsu030_u:662": "bodhiprakṛtiṃ ca prajānanti,",
  "S06bsu030_u:663": "te nājñātacittena bodhiṃ ca paśyanti,",
  "S06bsu030_u:664": "na cānyatra bodheścittaṃ paśyanti,",
  "S06bsu030_u:665": "na bodhau cittaṃ paśyanti,",
  "S06bsu030_u:666": "na citte bodhiṃ paśyanti /",
  "S06bsu030_u:667": "ya evaṃ vibhāvayanti,",
  "S06bsu030_u:668": "na te ca bhāvayanti na vibhāvīkurvanti,",
  "S06bsu030_u:669": "te bhāvānapi nopalabhante na manyante nābhiniviśante,",
  "S06bsu030_u:670": "te hi bodhāya cittamutpādayanti /",
  "S06bsu030_u:671": "ye ca suvikrāntavikrāmin evaṃ bodhāya cittamutpādayanti,",
  "S06bsu030_u:672": "te bodhisattvā ityucyante,",
  "S06bsu030_u:673": "na ca te bodhervivartante /",
  "S06bsu030_u:674": "tatkasmāddhetoḥ?",
  "S06bsu030_u:675": "bodhāveva te sthitāḥ,",
  "S06bsu030_u:676": "ya evaṃ na bodheḥ,",
  "S06bsu030_u:677": "na cittasya,",
  "S06bsu030_u:678": "na notpādasya,",
  "S06bsu030_u:679": "na nirodhasya nānākaraṇaṃ samanupaśyanti /",
  "S06bsu030_u:680": "na hyatra kaścitsamanupaśyati,",
  "S06bsu030_u:681": "na kaścidabhiniviśate,",
  "S06bsu030_u:682": "na kaścidvikalpamāpadyate /",
  "S06bsu030_u:683": "ya evaṃ suvikrāntavikrāmin adhimuktivimukticittamutpādayanti,",
  "S06bsu030_u:684": "te bhūtā bodhisattvā ityucyante /",
  "S06bsu030_u:685": "ye punaḥ suvikrāntavikrāmin (cittasaṃjñito)",
  "S06bsu030_u:686": "bodhisaṃjñinaśca bodhāya cittamutpādayanti,",
  "S06bsu030_u:687": "dūre te bodheḥ,",
  "S06bsu030_u:688": "na te 'bhyāsannā bodheḥ /",
  "S06bsu030_u:689": "ye punaḥ suvikrāntavikrāmin bodhernāpi dūre nābhyāsanne samanupaśyanti,",
  "S06bsu030_u:690": "te bodherāsannāḥ,",
  "S06bsu030_u:691": "taiśca bodhāya cittamutpāditam /",
  "S06bsu030_u:692": "etacca me saṃdhāya bhāṣitam - yo hi advayamātmānaṃ prajānāti,",
  "S06bsu030_u:693": "sa buddhaṃ dharmaṃ ca prajānāti /",
  "S06bsu030_u:694": "tatkasya hetoḥ?",
  "S06bsu030_u:695": "ātmabhāvaṃ sa bhāvayati sarvadharmāṇām,",
  "S06bsu030_u:696": "yena advayaparijñayā sarvadharmāḥ parijñātāḥ /",
  "S06bsu030_u:697": "ātmasvabhāvaniyatā hi sarvadharmāḥ /",
  "S06bsu030_u:698": "yo hi advayadharmaṃ prajānīte,",
  "S06bsu030_u:699": "sa buddhadharmān prajānīte /",
  "S06bsu030_u:700": "advayadharmaparijñayā buddhadharmaparijñā,",
  "S06bsu030_u:701": "ātmaparijñayā sarvatraidhātukaparijñā /",
  "S06bsu030_u:702": "ātmaparijñeti suvikrāntavikrāmin pārametatsarvadharmāṇām /",
  "S06bsu030_u:703": "katamacca pāraṃ sarvadharmāṇām?",
  "S06bsu030_u:704": "yo hi naiva āramupalabhate na pāraṃ manyate na pāramabhiniviśate,",
  "S06bsu030_u:705": "tasya parijñayā pāragata ityucyate,",
  "S06bsu030_u:706": "na punaryathocyate /",
  "S06bsu030_u:707": "evameṣāṃ suvikrāntavikrāmin bodhisattvabhūmiranugantavyā /",
  "S06bsu030_u:708": "sā bodhisattvaprajñāpāramitā,",
  "S06bsu030_u:709": "yatra aṇvapi na kiṃcidgantavyaṃ vā adhigantavyaṃ vā /",
  "S06bsu030_u:710": "na hyatra āgamanaṃ vā gamanaṃ vā prajñāyate / iti ////",
  "S06bsu030_u:711": "āryaprajñāpāramitā(yāṃ)",
  "S06bsu030_u:712": "nidānaparivartaḥ prathamaḥ ////",
  "S06bsu030_u:713": "______________________________________________________________",
  "S06bsu030_u:714": "START Svp 2",
  "S06bsu030_u:715": "(Vaidya 12)",
  "S06bsu030_u:716": "2 ānandaparivarto dvitīyaḥ /",
  "S06bsu030_u:717": "atha khalvāyuṣmānānando bhagavantametadavocat - uttrasiṣyanti bhagavan asminnirdeśe adhimānikā nimittacāriṇa iti /",
  "S06bsu030_u:718": "atha khalvāyuṣmān śāradvatīputra āyuṣmantamānandametadavocat - agatiratrāyuṣman ānanda adhimānikānām,aviṣayaḥ /",
  "S06bsu030_u:719": "na te punaratrottrasiṣyanti /",
  "S06bsu030_u:720": "tatkasmāddhetoḥ?",
  "S06bsu030_u:721": "uttrastā ete ye pāpamitrahastagatāḥ /",
  "S06bsu030_u:722": "agatisteṣāmatra, aviṣayaḥ /",
  "S06bsu030_u:723": "ye punarāyuṣmannānanda adhimānaprahāṇāya pratipannā adhimānaprahāṇāyodyuktāḥ,",
  "S06bsu030_u:724": "te hyatra uttrasiṣyanti /",
  "S06bsu030_u:725": "tatkasmāddhetoḥ?",
  "S06bsu030_u:726": "adhimānaprajñayā niradhimānatāṃ gaveṣante mānaprahāṇaṃ ca gaveṣante /",
  "S06bsu030_u:727": "ye punarāyuṣmānnānanda mānaṃ nopalabhante na samanupaśyanti na manyante nābhiniviśante,",
  "S06bsu030_u:728": "na te kvaciduttrasiṣyanti,",
  "S06bsu030_u:729": "nāpi kvaciduttrāsamāpsyante /",
  "S06bsu030_u:730": "na ca āyuṣmānnānanda adhimānikānāmarthāya iyaṃ dharmadeśanā pravṛttā /",
  "S06bsu030_u:731": "anavakāśo hyatra āyuṣmannānanda adhimānikānām,",
  "S06bsu030_u:732": "ye ca adhimānaprahāṇāyodyuktā vyāvacchante /",
  "S06bsu030_u:733": "adhimāna ityāyuṣmannānanda adhikārasamāropasyaitadadhivacanam /",
  "S06bsu030_u:734": "ye 'dhimāne caranti,",
  "S06bsu030_u:735": "adhikārasamārope te caranti /",
  "S06bsu030_u:736": "na te samacāriṇaḥ /",
  "S06bsu030_u:737": "samacāriṇo 'pyasmin dharme saṃśayaḥ //",
  "S06bsu030_u:738": "ye punarāyuṣmannānanda nāpi samamupalabhante na viṣamam,",
  "S06bsu030_u:739": "nāpi samaṃ manyante na viṣamam,",
  "S06bsu030_u:740": "evaṃ na samamabhiniviśante na viṣamam,",
  "S06bsu030_u:741": "na te kvaciduttrasiṣyanti na saṃtrasiṣyanti na saṃtrāsamāpatsyante //",
  "S06bsu030_u:742": "agatiratrāyuṣmannānanda sarvabālapṛthagjanānām, aviṣayaḥ /",
  "S06bsu030_u:743": "nātra āyuṣmannānanda sarvabālapṛthagjanā gatimapi vindanti /",
  "S06bsu030_u:744": "śrāvakayānīyānāmapyānanda agatiratra /",
  "S06bsu030_u:745": "ye ca pratyekabuddhayānīyā gambhīreṣu dharmeṣu caranti,",
  "S06bsu030_u:746": "teṣāmapyatrāgatiḥ /",
  "S06bsu030_u:747": "ye 'pyāyuṣmannānanda bodhisattvayānīyā nimittacāriṇaḥ kalyāṇamitrāparigṛhītāḥ pāpamitrahastagatāḥ,",
  "S06bsu030_u:748": "teṣāmapyeṣu dharmeṣu nirupalepeṣu agatiraviṣayaḥ /",
  "S06bsu030_u:749": "sthāpayitvā āyuṣmannānanda dṛṣṭasatyaṃ śrāvakayānīyaṃ (bodhisattvayānīyaṃ)",
  "S06bsu030_u:750": "ca kalyāṇamitropastabdhaṃ gambhīradharmādhimuktam,",
  "S06bsu030_u:751": "ya eṣāṃ dharmāṇāmanulomaṃ caranti,",
  "S06bsu030_u:752": "ya eṣāṃ dharmāṇā**mavagāhante 'vataranti ca /",
  "S06bsu030_u:753": "ye punarāyuṣmannānanda bodhisattvā nimittāpagatā animittacāriṇo 'nānātvacāriṇo gambhīreṣu dharmeṣvatyantameva niryātāḥ,",
  "S06bsu030_u:754": "ye naivaṃ cittamupalabhante na bodhim,",
  "S06bsu030_u:755": "na kasyaciddharmasya nānātvaṃ kurvanti,",
  "S06bsu030_u:756": "na samanupaśyanti,",
  "S06bsu030_u:757": "teṣāmeṣu evaṃrūpeṣu dharmeṣu na dhandhāyitatvaṃ na kāṅkṣāyitatvam /",
  "S06bsu030_u:758": "tatkasmāddhetoḥ?",
  "S06bsu030_u:759": "sarvadharmāṇāṃ hi te 'nulomaṃ sthitāḥ, na vilomam /",
  "S06bsu030_u:760": "te yato yato dharmān pṛcchyante,",
  "S06bsu030_u:761": "tatastata eva anulomaṃ visarjayiṣyanti,",
  "S06bsu030_u:762": "anulomaṃ ca saṃdhayanti //",
  "S06bsu030_u:763": "(Vaidya 13)",
  "S06bsu030_u:764": "atha khalu bhagavānāyuṣmantamānandametadavocat - evametadānanda yathāyaṃ śāradvatīputro nirdiśati /",
  "S06bsu030_u:765": "abhūmirānanda asyāṃ dharmadeśanāyāmadhimānikānām,",
  "S06bsu030_u:766": "aviṣayo hi avatartumasyāṃ buddhabodhau /",
  "S06bsu030_u:767": "anulomeyamānanda buddhabodhiḥ /",
  "S06bsu030_u:768": "na hi ānanda hīnādhimuktikānāṃ sattvānāmudāreṣu dharmeṣu buddhadharmeṣu cittaṃ krāmati /",
  "S06bsu030_u:769": "hīnādhimuktikā hi ānanda ābhi(dhi?)",
  "S06bsu030_u:770": "mānikāḥ pratilomamavasthitā buddhabodheḥ /",
  "S06bsu030_u:771": "te 'dhimānasya vaśena gacchanti /",
  "S06bsu030_u:772": "śuddheyamānanda parṣat pūrvajinakṛtādhikārā avaropitakuśalamūlā bahubuddhaparyupāsitā gambhīradharmādhimuktikā gambhīradharmacaritā /",
  "S06bsu030_u:773": "viśvasto hi ānanda tathāgato 'syāṃ parṣadi prasahya dharmaṃ deśayati,",
  "S06bsu030_u:774": "na ca kaṃcidanurakṣyaṃ dharmaṃ deśayati /",
  "S06bsu030_u:775": "sāreyamānanda parṣadapagataparpaṭaśarkatakaṭhalyā bahubuddhaśatasahasraparyupāsitā sāre pratiṣṭhitā /",
  "S06bsu030_u:776": "śarkarakaṭhalyamityānanda bālapṛthagjanānāmetadadhivacanam,",
  "S06bsu030_u:777": "yeṣāmeṣu dharmeṣu nāstyavakāśaḥ /",
  "S06bsu030_u:778": "parpaṭamityānanda ādhimānikānāṃ pudgalānāmetadadhivacanam /",
  "S06bsu030_u:779": "nirabhimāneyamānanda parṣad mahadbhiḥ kuśalamūlairabhyudgatā //",
  "S06bsu030_u:780": "tadyathāpi nāma ānanda yadā anavatapto nāgarājaḥ pramudito bhavati prītisaumanasyajātaḥ,",
  "S06bsu030_u:781": "tadā svabhavane pañcabhiḥ kāmaguṇaiḥ paricārayati,",
  "S06bsu030_u:782": "svabhavane 'bhipramudito mahāvṛṣṭimutsṛjati aṣṭāṅgopetasya pānīyasya /",
  "S06bsu030_u:783": "tadā ye 'pi tasya putrā bhavanti,",
  "S06bsu030_u:784": "te 'pi pramuditāḥ sveṣu sveṣu bhavaneṣu pañcabhiḥ kāmaguṇaiḥ samarpitāḥ samanvaṅgībhūtāḥ krīḍanto mahāvṛṣṭimutsṛjanti,",
  "S06bsu030_u:785": "evameva ānanda tathāgatasyārhataḥ samyaksaṃbuddhasya mahādharmavṛṣṭimutsṛjato ya ime jyeṣṭhaputrā bodhisattvā mahāsattvāḥ,",
  "S06bsu030_u:786": "te 'pi iha lokadhātau svakasvakāni ca buddhakṣetrāṇi gatvā imaṃ dharmasamudayamārabhya teṣāṃ tathāgatānāṃ purastānmahādharmavṛṣṭimutsṛjanti,",
  "S06bsu030_u:787": "mahādharmavarṣaṃ cābhivarṣanti /",
  "S06bsu030_u:788": "tadyathāpi nāma ānanda sāgaro nāgarājo yadā pramudito bhavati,",
  "S06bsu030_u:789": "tadā svabhavane mahāvarṣadhārāḥ pramuñcati /",
  "S06bsu030_u:790": "ye ca tatra bhavane naivāsikā nāgā bhavanti,",
  "S06bsu030_u:791": "te tā varṣadhārāḥ saṃpratīcchanti,",
  "S06bsu030_u:792": "tuṣṭāśca bhavanti,",
  "S06bsu030_u:793": "tābhiśca te varṣadhārābhiḥ sukhaṃ ca saṃjānante /",
  "S06bsu030_u:794": "ye 'pi tasya putrā bhavanti,",
  "S06bsu030_u:795": "te 'pi tā varṣadhārāḥ sahante,",
  "S06bsu030_u:796": "tābhiśca varṣadhārābhiḥ prāmodyaṃ pratilabhante /",
  "S06bsu030_u:797": "tatkasmāddhetoḥ?",
  "S06bsu030_u:798": "asahyā hi ānanda tā varṣadhārā anyairnāgaiḥ /",
  "S06bsu030_u:799": "nāpyanye nāgāḥ sukhaṃ saṃjānīraṃstābhirvarṣadhārābhiḥ,",
  "S06bsu030_u:800": "na ca tuṣṭā bhaveyuḥ /",
  "S06bsu030_u:801": "evamevānanda ye tathāgatasya dharmaratnamadhyāvasanti,",
  "S06bsu030_u:802": "ye ca tathāgatasya jyeṣṭhaputrā bodhisattvā mahāsattvāḥ kṛtakuśalamūlā udārāśayā gambhīradharmanayanirjātāḥ,",
  "S06bsu030_u:803": "te imāṃ mahādharmanayavṛṣṭiṃ tathāgatasya prasahante,",
  "S06bsu030_u:804": "śrutvā udagrāḥ prītāḥ praharṣitāḥ sukhaṃ saṃjānante /",
  "S06bsu030_u:805": "idamānanda tathāgato 'rthavaśaṃ saṃpratītya śuddhāyāṃ parṣadi mahāsiṃhanādaṃ nadati,",
  "S06bsu030_u:806": "mahādharmavṛṣṭimutsṛjati //",
  "S06bsu030_u:807": "tadyathā ānanda rājā cakravartī bahuratnakośasaṃnicayaḥ /",
  "S06bsu030_u:808": "bahavaścāsya putrā bhaveyurjātimanto mātṛśuddhāḥ /",
  "S06bsu030_u:809": "tān sarvānānayitvā ratnagañjaṃ samaṃ saṃvibhajedanuprayacchet,",
  "S06bsu030_u:810": "na ca kaṃcitputraṃ vañcayet /",
  "S06bsu030_u:811": "te khalu evaṃ saṃvibhaktāstasya rājñaścakravartino 'ntike bhūyasyā mātrayā adhikaṃ prema ca prasādaṃ ca saṃjanayeyuḥ,",
  "S06bsu030_u:812": "samānārthatāṃ ca rājñaścakravartinaḥ ātmasu saṃjānīran /",
  "S06bsu030_u:813": "(Vaidya 14) evameva ānanda tathāgato 'pi dharmarājā dharmasvāmī svayaṃbhūrimān putrān saṃnipātya imaṃ dharmaratnagañjaṃ saṃvibhajati ebhyaḥ putrebhyaḥ,",
  "S06bsu030_u:814": "na kaṃcidvañcayati,",
  "S06bsu030_u:815": "te mamāntike bhūyasyā mātrayā prema ca prasādaṃ ca gauravaṃ cotpādayanti,",
  "S06bsu030_u:816": "samānārthatāyāṃ ca buddhavaṃśasyānucchedāya tiṣṭhanti //",
  "S06bsu030_u:817_0": "na śakyamānanda anyaiḥ sattvairidaṃ dharmaratnaṃ hīnādhimuktikairadhimānikairdṛṣṭicaritairnimittacaritairupalambhadṛṣṭicaritairasmimānahatai",
  "S06bsu030_u:817_1": "rāgadveṣamohābhibhūtairutpathaprayātaiḥ /",
  "S06bsu030_u:818": "na hi ānanda hīnādhimuktikānāṃ sattvānāṃ cakravartidhanaṃ rocate /",
  "S06bsu030_u:819": "ye eva ānanda cakravartiputrā bhavanti,",
  "S06bsu030_u:820": "teṣāmeva cakravartidhanaṃ rocate /",
  "S06bsu030_u:821": "kimānanda daridrasattvānāṃ cakraratnena vā hastiratnena vā aśvaratnena vā maṇiratnena vā strīratnena vā gṛhapatiratnena vā pariṇāyakaratnena vā udārairvā vastraiḥ,",
  "S06bsu030_u:822": "udārairvā suvarṇamuktāvaiḍūryaśaṅkhaśilāpravālajātarūparajataistaiḥ prayojanam,",
  "S06bsu030_u:823": "yāni labdhvāpi prītā na śaknuvanti paribhoktum /",
  "S06bsu030_u:824": "samarghaṃ vā vikrīṇanti,",
  "S06bsu030_u:825": "akauśalyācca ujjhanti /",
  "S06bsu030_u:826": "tatkasmāt? na hi te ratnakovidāḥ /",
  "S06bsu030_u:827": "nāpyānanda daridrasattvā ratnānyapi prajānanti - asya ratnasyedaṃ nāmeti /",
  "S06bsu030_u:828": "evameva ānanda ye tathāgatasya putrā dṛṣṭasatyā bodhisattvāśca mahāsattvāḥ,",
  "S06bsu030_u:829": "te khalvasya dharmaratnakośasya pratyeṣakāḥ /",
  "S06bsu030_u:830": "tebhyaścedaṃ dharmaratnamanupalambhaśūnyatāpratisaṃyuktaṃ buddhadharmapratisaṃyuktaṃrocate kṣamate ca /",
  "S06bsu030_u:831": "te eva anena kāryaṃ kurvanti /",
  "S06bsu030_u:832": "kimānanda daridrasattvāḥ śrutavihīnāḥ śrutavipratipannā bālā acakṣuṣmantaḥ anena dharmaratnakośena kariṣyanti?",
  "S06bsu030_u:833": "labdhvā cojjhiṣyanti anyebhyo 'pi vā dātavyaṃ maṃsyante /",
  "S06bsu030_u:834": "na hi ānanda caṇḍālā vā pukkasā vā veṇukārā vā,",
  "S06bsu030_u:835": "ye vā kecidanye daridrajīvinaḥ sattvāḥ udāraṃ ratnaṃ labdhvā svayaṃ paribhuñjate /",
  "S06bsu030_u:836": "te samardhaṃ vā vikrīṇanti ujjhanti vā /",
  "S06bsu030_u:837": "daridrasattvā ityānanda sarvatīrthyakarāṇāmetadadhivacanam,",
  "S06bsu030_u:838": "ye cānyatīrthikāḥ śrāvakāḥ /",
  "S06bsu030_u:839": "daridrasattvā ityānanda sarvabālapṛthagjanānāmetadadhivacanaṃ dṛṣṭipaṅkanimagnānāmaupalambhikānāṃ bandhābhiniviṣṭānāṃ nimittacaritānāmutpathaprayātānām,",
  "S06bsu030_u:840": "ye khalu ānanda idaṃ dharmaratnaṃ labdhvā na śaknuvanti paribhoktum,",
  "S06bsu030_u:841": "ujjhanti vā,",
  "S06bsu030_u:842": "mudhā vā anyebhyaḥ prayacchanti /",
  "S06bsu030_u:843": "ye punarānanda dharmaratnaṃ prāpnuvanti buddhaputrā buddhagocaracāriṇastathāgatavaṃśānucchedasthitāḥ,",
  "S06bsu030_u:844": "te khalvimaṃ (daṃ?)",
  "S06bsu030_u:845": "dharmaratnaṃ paribhuñjate /",
  "S06bsu030_u:846": "te labdhvā ca na vipraṇāśayanti,",
  "S06bsu030_u:847": "ratnasaṃjñinaścātra bhavanti /",
  "S06bsu030_u:848": "na hi ānanda śṛgālaḥ siṃhanādaṃ paribhuṅkte /",
  "S06bsu030_u:849": "ye punarānanda siṃhapotakā bhavanti mahāsiṃhenotpāditāḥ,",
  "S06bsu030_u:850": "te taṃ mahāsiṃhanādaṃ paribhuñjate /",
  "S06bsu030_u:851": "evameva ānanda śṛgālopamāḥ sarvabālapṛthagjanā mithyādṛṣṭayaḥ /",
  "S06bsu030_u:852": "te na samarthā tathāgatamahāsiṃhanādaṃ paribhoktum,",
  "S06bsu030_u:853": "mahāsiṃhasya samyaksaṃbuddhasya dharmam /",
  "S06bsu030_u:854": "ye punarānanda samyaksaṃbuddhasya potakāḥ mahābuddhasiṃhena svayaṃ bhuñjānenotpāditāḥ,",
  "S06bsu030_u:855": "te imaṃ samyaksaṃbuddhamahāsiṃhanādaṃ paribhuñjate,",
  "S06bsu030_u:856": "paribhokṣyante iti //",
  "S06bsu030_u:857": "(Vaidya 15)",
  "S06bsu030_u:858": "atha khalvāyuṣmān śāradvatīputro bhagavantametadavocat - āścaryaṃ bhagavan yāvatpariśuddheyaṃ tathāgatasya parṣat saṃnipatitā /",
  "S06bsu030_u:859": "paramāścaryaṃ bhagavan pariśuddheyaṃ tathāgatasya parṣat,",
  "S06bsu030_u:860": "svayaṃbhūparṣadanavamṛdyaparṣad vajropamaparṣad acalākampyākṣobhyaparṣadiyaṃ bhagavan /",
  "S06bsu030_u:861": "evamukte bhagavānāyuṣmantaṃ śāradvatīputrametadavocat - guṇāṃstvaṃ śāradvatīputra parṣadaḥ parikīrtayasi /",
  "S06bsu030_u:862": "āha - na hyasyā bhagavan parṣado mayā śakyā guṇāḥ parikīrtayitum /",
  "S06bsu030_u:863": "tatkasmāddhetoḥ?",
  "S06bsu030_u:864": "sumerukalpeyaṃ bhagavan parṣadanantaguṇasamanvāgatā /",
  "S06bsu030_u:865": "bhagavānāha - evameva śāradvatīputra anantaguṇasamanvāgateyaṃ parṣat /",
  "S06bsu030_u:866": "na hyasyāḥ parṣado guṇānāmantaḥ śakyo 'dhigantuṃ samyaksaṃbuddhairapi,",
  "S06bsu030_u:867": "prāgeva anyaiḥ satvaiḥ /",
  "S06bsu030_u:868": "neyaṃ śāradvatīputra parṣattathāgatena saṃnipatitā,",
  "S06bsu030_u:869": "nāpyasyāṃ tathāgatasya kiṃcidautsukyamāsīdvā /",
  "S06bsu030_u:870": "svenaiva kuśalamūlena iyaṃ mama nāmadheyaṃ śrutvā parṣat saṃnipatitā /",
  "S06bsu030_u:871": "nāsyāṃ parṣadi tathāgatena kaścidvyāpārito nāpyadhīṣṭaḥ /",
  "S06bsu030_u:872": "svenaiva kuśalamūlenaite saṃcoditāḥ yadasyāṃ parṣadyāgatāḥ /",
  "S06bsu030_u:873": "dharmataiṣā /",
  "S06bsu030_u:874": "avaśyaṃ hi evaṃrūpāyāṃ dharmadeśanāyāmevaṃrūpāṇāṃ mahāsattvānāṃ saṃnipāto bhavati /",
  "S06bsu030_u:875": "ye 'pyanye śāradvatīputra buddhā bhagavantaḥ imaṃ sarvasaṃśayocchedanaṃ bodhisattvapiṭakaṃ saṃprakāśayiṣyanti,",
  "S06bsu030_u:876": "teṣāmapyevaṃrūpaḥ parṣatsaṃnipāto bhaviṣyati,",
  "S06bsu030_u:877": "evaṃrūpameva parṣanmaṇḍalamavaśyaṃ bhāvanīyamasyāṃ dharmadeśanāyām /",
  "S06bsu030_u:878": "eṣā dharmateti //",
  "S06bsu030_u:879": "āryaprajñāpāramitāyāmānandaparivarto nāma dvitīyaḥ //",
  "S06bsu030_u:880": "______________________________________________________________",
  "S06bsu030_u:881": "START Svp 3",
  "S06bsu030_u:882": "(Vaidya 16)",
  "S06bsu030_u:883": "3 tathatāparivartastṛtīyaḥ /",
  "S06bsu030_u:884": "atha khalu bhagavān suvikrāntavikrāmiṇaṃ bodhisattvaṃ mahāsattvamāmantrayate sma - prajñāpāramitā prajñāpāramiteti suvikrāntavikrāmin katamā bodhisattvasya prajñāpāramitā?",
  "S06bsu030_u:885": "yā pāramitā sarvadharmāṇām,",
  "S06bsu030_u:886": "na sā śakyā nirdeṣṭum /",
  "S06bsu030_u:887": "yathā punaryuṣmākamājānanā bhaviṣyati,",
  "S06bsu030_u:888": "tathā nirdekṣyāmi,",
  "S06bsu030_u:889": "yathā prajñāpāramitāyāṃ vyavahārapadānyāgamiṣyanti /",
  "S06bsu030_u:890": "na rūpaṃ prajñāpāramitā /",
  "S06bsu030_u:891": "peyālam /",
  "S06bsu030_u:892": "evaṃ na vedanā,",
  "S06bsu030_u:893": "na saṃjñā,",
  "S06bsu030_u:894": "na saṃskārāḥ,",
  "S06bsu030_u:895": "na vijñānaṃ prajñāpāramitā /",
  "S06bsu030_u:896": "nāpyanyatra rūpātprajñāpāramitā,",
  "S06bsu030_u:897": "yāvat nānyatra vijñānātprajñāpāramitā /",
  "S06bsu030_u:898": "tatkasmāddhetoḥ?",
  "S06bsu030_u:899": "yaddhi suvikrāntavikrāmin rūpasya pāram,",
  "S06bsu030_u:900": "na tadrūpam /",
  "S06bsu030_u:901": "peyālam /",
  "S06bsu030_u:902": "evaṃ yadvedanāyāḥ saṃjñāyāḥ saṃskārāṇām,",
  "S06bsu030_u:903": "yadvijñānasya pāram,",
  "S06bsu030_u:904": "na tadvijñānam /",
  "S06bsu030_u:905": "yathā va rūpasya pāram,",
  "S06bsu030_u:906": "tathā rūpam /",
  "S06bsu030_u:907": "evaṃ yathā vedanāyāḥ saṃjñāyāḥ saṃskārāṇām,",
  "S06bsu030_u:908": "yathā ca vijñānasya pāram,",
  "S06bsu030_u:909": "tathā vijñānam /",
  "S06bsu030_u:910": "yathā ca vijñānasya pāram,",
  "S06bsu030_u:911": "tathā sarvadharmāṇāṃ pāram /",
  "S06bsu030_u:912": "yacca sarvadharmāṇāṃ pāram,",
  "S06bsu030_u:913": "na te sarvadharmāḥ /",
  "S06bsu030_u:914": "yathā ca sarvadharmāṇāṃ pāram,",
  "S06bsu030_u:915": "tathā sarvadharmāḥ /",
  "S06bsu030_u:916": "tatra suvikrāntavikrāmin “yadrūpasya pāraṃ na tadrūpam” iti rūpavisaṃyogo hyeṣa nirdiṣṭaḥ /",
  "S06bsu030_u:917": "“yathā rūpasya pāraṃ tathā rūpam” iti rūpasvabhāvanirdeśo hyeṣa nirdiṣṭaḥ /",
  "S06bsu030_u:918": "rūpayathāvattaiṣā nirdiṣṭā,",
  "S06bsu030_u:919": "rūpaprakṛtireṣā nirdiṣṭā,",
  "S06bsu030_u:920": "rūpānupalabdhireṣā nirdiṣṭā /",
  "S06bsu030_u:921": "evaṃ vedanā saṃjñā saṃskārāḥ /",
  "S06bsu030_u:922": "“yadvijñānasya pāraṃ na tadvijñānam” iti vijñānavisaṃyogo hyeṣa nirdiṣṭaḥ /",
  "S06bsu030_u:923": "“yathā vijñānasya pāraṃ tathā vijñānam” iti vijñānasvabhāvanirdeśa eṣa nirdiṣṭaḥ,",
  "S06bsu030_u:924": "vijñānayathāvattā vijñānaprakṛtirvijñānānupalabdhireṣā nirdiṣṭā /",
  "S06bsu030_u:925": "“yacca sarvadharmāṇāṃ pāraṃ na te sarvadharmāḥ” iti sarvadharmāṇāmeṣa visaṃyogo nirdiṣṭaḥ /",
  "S06bsu030_u:926": "“yathā ca sarvadharmāṇāṃ pāraṃ tathā sarvadharmāḥ” iti sarvadharmasvabhāvanirdeśa eṣa nirdiṣṭaḥ,",
  "S06bsu030_u:927": "sarvadharmayathāvattā sarvadharmaprakṛtiḥ sarvadharmānupalabdhireṣā nirdiṣṭā /",
  "S06bsu030_u:928": "yathā ca sarvadharmayathāvattā sarvadharmaprakṛtiḥ sarvadharmānupalabdhiḥ,",
  "S06bsu030_u:929": "tathā prajñāpāramitā //",
  "S06bsu030_u:930": "na hi suvikrāntavikrāmin prajñāpāramitā rūpaniśritā,",
  "S06bsu030_u:931": "na vedanāniśritā,",
  "S06bsu030_u:932": "na saṃjñāniśritā,",
  "S06bsu030_u:933": "na saṃskāraniśritā,",
  "S06bsu030_u:934": "na vijñānaniśritā /",
  "S06bsu030_u:935": "nāpi prajñāpāramitā rūpasyādhyātmaṃ vā bahirdhā vā ubhayamantareṇa vā viprakṛṣṭā sthitā /",
  "S06bsu030_u:936": "na vedanāyā na saṃjñāyā na saṃskārāṇām /",
  "S06bsu030_u:937": "na vijñānasyādhyātmaṃ vā bahirdhā vā ubhayamantareṇa vā viprakṛṣṭā sthitā //",
  "S06bsu030_u:938": "na hi suvikrāntavikrāmin rūpasaṃyuktā prajñāpāramitā,",
  "S06bsu030_u:939": "nāpi rūpavisaṃyuktā /",
  "S06bsu030_u:940": "na vedanāsaṃyuktā na saṃskārasaṃyuktā,",
  "S06bsu030_u:941": "na vijñānasaṃyuktā prajñāpāramitā /",
  "S06bsu030_u:942": "nāpi vijñānavisaṃyuktā prajñāpāramitā /",
  "S06bsu030_u:943": "na hi suvikrāntavikrāmin prajñāpāramitā kenaciddharmeṇa saṃyuktā vā visaṃyuktā vā //",
  "S06bsu030_u:944": "yā punā rūpasya tathatā avitathatā ananyatathatā yathāvattathatā,",
  "S06bsu030_u:945": "iyaṃ prajñāpāramitā /",
  "S06bsu030_u:946": "evaṃ yā vedanāsaṃjñāsaṃskāravijñānatathatā avitathathā ananyatathatā yathāvattathātā,",
  "S06bsu030_u:947": "sā prajñāpāramitā //",
  "S06bsu030_u:948": "(Vaidya 17)",
  "S06bsu030_u:949": "rūpamiti suvikrāntavikrāmin rūpāpagatametat /",
  "S06bsu030_u:950": "tatkasmāddhetoḥ?",
  "S06bsu030_u:951": "na hi rūpe rūpaṃ saṃvidyate /",
  "S06bsu030_u:952": "yā ca asaṃvidyamānatā,",
  "S06bsu030_u:953": "seyaṃ prajñāpāramitā /",
  "S06bsu030_u:954": "evaṃ vedanā saṃjñā saṃskārāḥ /",
  "S06bsu030_u:955": "vijñānamiti suvikrāntavikrāmin vijñānāpagatametat /",
  "S06bsu030_u:956": "tatkasmāddhetoḥ?",
  "S06bsu030_u:957": "na hi vijñāne vijñānaṃ saṃvidyate /",
  "S06bsu030_u:958": "yā ca asaṃvidyamānatā,",
  "S06bsu030_u:959": "seyaṃ prajñāpāramitā //",
  "S06bsu030_u:960": "rūpasvabhāvāpagataṃ hi suvikrāntavikrāmin rūpam /",
  "S06bsu030_u:961": "evaṃ vedanā saṃjñā saṃskārāḥ /",
  "S06bsu030_u:962": "vijñānasvabhāvāpagataṃ hi vijñānam /",
  "S06bsu030_u:963": "yā ca apagatasvabhāvatā,",
  "S06bsu030_u:964": "iyaṃ prajñāpāramitā /",
  "S06bsu030_u:965": "rūpāsvabhāvaṃ hi rūpam /",
  "S06bsu030_u:966": "evaṃ vedanā saṃjñā saṃskārāḥ /",
  "S06bsu030_u:967": "vijñānāsvabhāvaṃ hi vijñānam /",
  "S06bsu030_u:968": "yā ca asvabhāvatā,",
  "S06bsu030_u:969": "iyaṃ prajñāpāramitā //",
  "S06bsu030_u:970": "na hi suvikrāntavikrāmin rūpasya rūpaṃ gocaraḥ /",
  "S06bsu030_u:971": "na vedanā na saṃjñā na saṃskārāḥ /",
  "S06bsu030_u:972": "na vijñānasya vijñānaṃ gocaraḥ /",
  "S06bsu030_u:973": "agocara iti suvikrāntavikrāmin na rūpaṃ rūpaṃ saṃjānīte vā paśyati vā /",
  "S06bsu030_u:974": "yā ca rūpasya ajānanā apaśyanā,",
  "S06bsu030_u:975": "iyaṃ prajñāpāramitā /",
  "S06bsu030_u:976": "na hi suvikrāntavikrāmin vedanā saṃjñā saṃskārāḥ na vijñānaṃ (vijñānaṃ)",
  "S06bsu030_u:977": "saṃjānīte vā paśyati vā /",
  "S06bsu030_u:978": "yā ca vijñānasya ajānanā apaśyanā,",
  "S06bsu030_u:979": "iyaṃ prajñāpāramitā //",
  "S06bsu030_u:980": "na hi suvikrāntavikrāmin rūpaṃ rūpasvabhāvaṃ jahāti /",
  "S06bsu030_u:981": "na vedanā, na saṃjñā,",
  "S06bsu030_u:982": "na saṃskārāḥ /",
  "S06bsu030_u:983": "na vijñānaṃ vijñānasvabhāvaṃ jahāti /",
  "S06bsu030_u:984": "yā ca asvabhāvaparijñā,",
  "S06bsu030_u:985": "iyamucyate prajñāpāramitā /",
  "S06bsu030_u:986": "na hi suvikrāntavikrāmin rūpaṃ rūpaṃ saṃyojayati na visaṃyojayati /",
  "S06bsu030_u:987": "yā ca rūpavedanāsaṃjñāsaṃskāravijñānā(nā)",
  "S06bsu030_u:988": "masaṃyojanā,",
  "S06bsu030_u:989": "avisaṃyojanā,",
  "S06bsu030_u:990": "iyaṃ prajñāpāramitā //",
  "S06bsu030_u:991": "na hi suvikrāntavikrāmin rūpaṃ hīyate vā vardhate vā /",
  "S06bsu030_u:992": "evaṃ vedanā saṃjñā saṃskārāḥ /",
  "S06bsu030_u:993": "na vijñānaṃ hīyate vā vardhate vā /",
  "S06bsu030_u:994": "yā ca rūpavedanāsaṃjñāsaṃskāravijñānānāmahāniravṛddhiḥ,",
  "S06bsu030_u:995": "iyaṃ sā prajñāpāramitā //",
  "S06bsu030_u:996": "na hi suvikrāntavikrāmin rūpaṃ saṃkliśyate vā vyavadāyate vā /",
  "S06bsu030_u:997": "evaṃ vedanā saṃjñā saṃskārāḥ /",
  "S06bsu030_u:998": "na vijñānaṃ saṃkliśyate vā vyavadāyate vā /",
  "S06bsu030_u:999": "yā ca rūpavedanāsaṃjñāsaṃskāravijñānānāmasaṃkleśatā avyavadānatā,",
  "S06bsu030_u:1000": "iyamucyate prajñāpāramitā //",
  "S06bsu030_u:1001": "na hi suvikrāntavikrāmin rūpaṃ viśuddhadharmi nāviśuddhadharmi /",
  "S06bsu030_u:1002": "evaṃ na vedanā na saṃjñā na saṃskārāḥ /",
  "S06bsu030_u:1003": "na vijñānaṃ viśuddhadharmi nāviśuddhadharmi /",
  "S06bsu030_u:1004": "yā ca rūpavedanāsaṃjñāsaṃskāravijñānānāṃ na viśuddhadharmatā nāviśuddhadharmatā,",
  "S06bsu030_u:1005": "iyaṃ prajñāpāramitā //",
  "S06bsu030_u:1006": "na hi suvikrāntavikrāmin rūpaṃ saṃkrāmati vā avakrāmati vā /",
  "S06bsu030_u:1007": "evaṃ vedanā saṃjñā saṃskārāḥ /",
  "S06bsu030_u:1008": "na vijñānaṃ saṃkrāmati vā avakrāmati vā /",
  "S06bsu030_u:1009": "yā ca rūpavedanāsaṃskāravijñānānāmasaṃkrāntiranavakrāntiḥ,",
  "S06bsu030_u:1010": "iyaṃ prajñāpāramitā //",
  "S06bsu030_u:1011": "(Vaidya 18)",
  "S06bsu030_u:1012": "na hi suvikrāntavikrāmin rūpaṃ saṃyujyate vā visaṃyujyate vā /",
  "S06bsu030_u:1013": "evaṃ vedanā saṃjñā saṃskārāḥ /",
  "S06bsu030_u:1014": "na vijñānaṃ saṃyujyate vā visaṃyujyate vā /",
  "S06bsu030_u:1015": "yaśca rūpavedanāsaṃjñāsaṃskāravijñānānāmasaṃyogo 'visaṃyogaḥ,",
  "S06bsu030_u:1016": "iyaṃ sā prajñāpāramitā //",
  "S06bsu030_u:1017": "na hi suvikrāntavikrāmin rūpaṃ cyavate vā upapadyate vā /",
  "S06bsu030_u:1018": "evaṃ vedanā saṃjñā saṃskārāḥ /",
  "S06bsu030_u:1019": "na vijñānaṃ cyavate vā upapadyate vā /",
  "S06bsu030_u:1020": "yā ca rūpavedanāsaṃjñāsaṃskāravijñānānāmacyutiranupapattiḥ,",
  "S06bsu030_u:1021": "iyaṃ prajñāpāramitā //",
  "S06bsu030_u:1022": "na hi suvikrāntavikrāmin rūpaṃ jāyate vā mriyate vā /",
  "S06bsu030_u:1023": "evaṃ vedanā saṃjñā saṃskārāḥ /",
  "S06bsu030_u:1024": "na vijñāna jāyate vā mriyate vā /",
  "S06bsu030_u:1025": "yā ca rūpavedanāsaṃjñāsaṃskāravedanāvijñānānāmajātiramaraṇam,",
  "S06bsu030_u:1026": "iyaṃ prajñāpāramitā //",
  "S06bsu030_u:1027": "na hi suvikrāntavikrāmin rūpaṃ saṃsarati vā saṃsaraṇadharmi vā /",
  "S06bsu030_u:1028": "evaṃ na vedanā na saṃjñā na saṃskārāḥ /",
  "S06bsu030_u:1029": "na vijñānaṃ saṃsarati vā saṃsaraṇadharmi vā /",
  "S06bsu030_u:1030": "yā ca rūpavedanāsaṃjñāsaṃskāravijñānānāmasaṃsaraṇatā asaṃsaraṇadharmatā,",
  "S06bsu030_u:1031": "iyaṃ prajñāpāramitā //",
  "S06bsu030_u:1032": "na hi suvikrāntavikrāmin rūpaṃ kṣīyate vā kṣayadharmi vā /",
  "S06bsu030_u:1033": "evaṃ na vedanā na saṃjñā na saṃskārāḥ /",
  "S06bsu030_u:1034": "na vijñānaṃ kṣīyate vā kṣayadharmi vā /",
  "S06bsu030_u:1035": "yā ca rūpavedanāsaṃjñāsaṃskāravijñānānāmakṣayatā akṣayadharmatā,",
  "S06bsu030_u:1036": "iyaṃ prajñāpāramitā //",
  "S06bsu030_u:1037": "na hi suvikrāntavikrāmin rūpaṃ samudayadharmi na nirodhadharmi /",
  "S06bsu030_u:1038": "evaṃ vedanā saṃjñā saṃskārāḥ /",
  "S06bsu030_u:1039": "na vijñānaṃ samudayadharmi na nirodhadharmi /",
  "S06bsu030_u:1040": "yā ca rūpavedanāsaṃskāravijñānānāmasamudayadharmatā anirodhadharmatā,",
  "S06bsu030_u:1041": "iyaṃ prajñāpāramitā //",
  "S06bsu030_u:1042": "na hi suvikrāntavikrāmin rūpamutpādadharmi vā vyayadharmi vā /",
  "S06bsu030_u:1043": "evaṃ vedanā saṃjñā saṃskārāḥ /",
  "S06bsu030_u:1044": "na vijñānamutpādadharmi vā vyayadharmi vā /",
  "S06bsu030_u:1045": "yā ca rūpavedanāsaṃjñāsaṃskāravijñānānāmanutpādadharmatā avyayadharmatā,",
  "S06bsu030_u:1046": "iyaṃ prajñāpāramitā //",
  "S06bsu030_u:1047": "na hi suvikrāntavikrāmin rūpaṃ vipariṇāmadharmi na avipariṇāmadharmi /",
  "S06bsu030_u:1048": "evaṃ vedanā saṃjñā saṃskārāḥ /",
  "S06bsu030_u:1049": "na vijñānaṃ vipariṇāmadharmi na avipariṇāmadharmi /",
  "S06bsu030_u:1050": "yā ca rūpavedanāsaṃjñāsaṃskāravijñānānāṃ na vipariṇāmadharmatā na avipariṇāmadharmatā,",
  "S06bsu030_u:1051": "iyaṃ prajñāpāramitā //",
  "S06bsu030_u:1052": "na hi suvikrāntavikrāmin rūpaṃ nityaṃ vā anityaṃ vā /",
  "S06bsu030_u:1053": "evaṃ vedanā saṃjñā saṃskārāḥ /",
  "S06bsu030_u:1054": "na vijñānaṃ nityaṃ vā anityaṃ vā /",
  "S06bsu030_u:1055": "yā ca rūpavedanāsaṃjñāsaṃskāravijñānānāṃ na nityatā nāpyanityatā,",
  "S06bsu030_u:1056": "iyaṃ prajñāpāramitā //",
  "S06bsu030_u:1057": "na hi suvikrāntavikrāmin rūpaṃ sukhaṃ vā duḥkhaṃ vā /",
  "S06bsu030_u:1058": "evaṃ vedanā saṃjñā saṃskārāḥ /",
  "S06bsu030_u:1059": "na vijñānaṃ sukhaṃ vā duḥkhaṃ vā /",
  "S06bsu030_u:1060": "yā ca rūpavedanāsaṃjñāsaṃskāravijñānānāṃ nāpi sukhatā nāpyasukhatā,",
  "S06bsu030_u:1061": "iyaṃ prajñāpāramitā //",
  "S06bsu030_u:1062": "na hi suvikrāntavikrāmin rūpamātmā vā anātmā vā /",
  "S06bsu030_u:1063": "evaṃ vedanā saṃjñā saṃskārāḥ /",
  "S06bsu030_u:1064": "na vijñānamātmā vā anātmā vā /",
  "S06bsu030_u:1065": "yā ca rūpavedanāsaṃjñāsaṃskāravijñānānāṃ nāpyātmatā nāpyanātmatā,",
  "S06bsu030_u:1066": "iyaṃ prajñāpāramitā //",
  "S06bsu030_u:1067": "(Vaidya 19)",
  "S06bsu030_u:1068": "na hi suvikrāntavikrāmin rūpaṃ rāgadharmi vā virāgadharmi vā /",
  "S06bsu030_u:1069": "evaṃ vedanā saṃjñā saṃskārāḥ /",
  "S06bsu030_u:1070": "na vijñānaṃ rāgadharmi vā virāgadharmi vā /",
  "S06bsu030_u:1071": "yā ca rūpavedanāsaṃjñāsaṃskāravijñānānāṃ na rāgadharmatā nāpi virāgadharmatā,",
  "S06bsu030_u:1072": "iyaṃ prajñāpāramitā //",
  "S06bsu030_u:1073": "na hi suvikrāntavikrāmin rūpaṃ dveṣadharmi vā adveṣadharmi vā /",
  "S06bsu030_u:1074": "evaṃ vedanā saṃjñā saṃskārāḥ /",
  "S06bsu030_u:1075": "na vijñānaṃ dveṣadharmi vā adveṣadharmi vā /",
  "S06bsu030_u:1076": "yā ca rūpavedanāsaṃjñāsaṃskāravijñānānāṃ na dveṣadharmatā nāpi vigatadveṣadharmatā,",
  "S06bsu030_u:1077": "iyaṃ prajñāpāramitā //",
  "S06bsu030_u:1078": "na hi suvikrāntavikrāmin rūpaṃ mohadharmi vā vigatamohadharmi vā /",
  "S06bsu030_u:1079": "evaṃ vedanā saṃjñā saṃskārāḥ /",
  "S06bsu030_u:1080": "na vijñānaṃ mohadharmi vā vigatamohadharmi vā /",
  "S06bsu030_u:1081": "yā ca rūpavedanāsaṃjñāsaṃskāravijñānānāṃ na mohadharmatā nāpi vigatamohadharmatā,",
  "S06bsu030_u:1082": "iyaṃ prajñāpāramitā //",
  "S06bsu030_u:1083": "na hi suvikrāntavikrāmin rūpasya kaścitkartā vā kārayitā vā /",
  "S06bsu030_u:1084": "evaṃ vedanāsaṃjñāsaṃskārāṇām /",
  "S06bsu030_u:1085": "na vijñānasya kaścitkartā vā kārayitā vā /",
  "S06bsu030_u:1086": "yā ca rūpavedanāsaṃjñāsaṃskāravijñānānāmakartṛtā akārayitṛtā,",
  "S06bsu030_u:1087": "iyaṃ prajñāpāramitā //",
  "S06bsu030_u:1088": "na hi suvikrāntavikrāmin rūpasya kaścidutthāpako vā samutthāpako vā /",
  "S06bsu030_u:1089": "evaṃ na vedanāyā na saṃjñāyā na saṃskārāṇām /",
  "S06bsu030_u:1090": "na vijñānasya kaścidutthāpako vā samutthāpako vā /",
  "S06bsu030_u:1091": "yā ca rūpavedanāsaṃjñāsaṃskāravijñānānāṃ notthāpanā va samutthāpanā,",
  "S06bsu030_u:1092": "iyaṃ prajñāpāramitā //",
  "S06bsu030_u:1093": "na hi suvikrāntavikrāmin rūpasya kaścijjñātā vā jñāpako vā /",
  "S06bsu030_u:1094": "evaṃ na vedanāsaṃjñāsaṃskārāṇām /",
  "S06bsu030_u:1095": "na vijñānasya kaścijjñātā vā jñāpako vā /",
  "S06bsu030_u:1096": "yā ca rūpavedanāsaṃjñāsaṃskāravijñānānāmajñātṛtā ajñāpakatā,",
  "S06bsu030_u:1097": "iyaṃ prajñāpāramitā //",
  "S06bsu030_u:1098": "na hi suvikrāntavikrāmin rūpasya kaścidvedako vā vedayitā vā /",
  "S06bsu030_u:1099": "evaṃ na vedanāsaṃjñāsaṃskārāṇām /",
  "S06bsu030_u:1100": "na vijñānasya kaścidvedako vā vedayitā vā /",
  "S06bsu030_u:1101": "yā ca rūpavedanāsaṃjñāsaṃskāravijñānānāmavettṛtā avedanatā,",
  "S06bsu030_u:1102": "iyaṃ prajñāpāramitā //",
  "S06bsu030_u:1103": "na hi suvikrāntavikrāmin rūpasya kaścijjānako vā paśyako vā /",
  "S06bsu030_u:1104": "evaṃ na vedanāyā na saṃjñāyā na saṃskārāṇām /",
  "S06bsu030_u:1105": "na vijñānasya kaścijjānako vā paśyako vā /",
  "S06bsu030_u:1106": "yā ca rūpavedanāsaṃjñāsaṃskāravijñānānāmajānanāṃ apaśyanā,",
  "S06bsu030_u:1107": "iyaṃ prajñāpāramitā //",
  "S06bsu030_u:1108": "na hi suvikrāntavikrāmin rūpasyocchedatā vā śāśvatatā vā /",
  "S06bsu030_u:1109": "evaṃ na vedanāyā na saṃjñāyā na saṃskārāṇām /",
  "S06bsu030_u:1110": "na vijñānasyocchedatā vā śāśvatatā vā /",
  "S06bsu030_u:1111": "yā ca rūpavedanāsaṃjñāsaṃskāravijñānānāmanucchedatā aśāśvatatā,",
  "S06bsu030_u:1112": "iyaṃ prajñāpāramitā //",
  "S06bsu030_u:1113": "na hi suvikrāntavikrāmin rūpasya anto vā ananto vā /",
  "S06bsu030_u:1114": "evaṃ na vedanāyā na saṃjñāyā na saṃskārāṇām /",
  "S06bsu030_u:1115": "na vijñānasya anto(vā) ananto vā /",
  "S06bsu030_u:1116": "yā ca rūpavedanāsaṃjñāsaṃskāravijñānānāmantatā nāpyanantatā,",
  "S06bsu030_u:1117": "iyaṃ prajñāpāramitā //",
  "S06bsu030_u:1118": "na hi suvikrāntavikrāmin rūpaṃ dṛṣṭigataṃ na dṛṣṭigataprahāṇam /",
  "S06bsu030_u:1119": "evaṃ na vedanāsaṃjñāsaṃskārāḥ /",
  "S06bsu030_u:1120": "na vijñānaṃ dṛṣṭigataṃ na dṛṣṭigataprahāṇam /",
  "S06bsu030_u:1121": "yacca rūpavedanāsaṃjñāsaṃskāravijñānānāṃ na dṛṣṭigataṃ na dṛṣṭigataprahāṇam,",
  "S06bsu030_u:1122": "iyaṃ prajñāpāramitā //",
  "S06bsu030_u:1123": "(Vaidya 20)",
  "S06bsu030_u:1124": "na hi suvikrāntavikrāmin rūpaṃ tṛṣṇā na tṛṣṇāprahāṇam /",
  "S06bsu030_u:1125": "evaṃ na vedanā na saṃjñā na saṃskārāḥ /",
  "S06bsu030_u:1126": "na vijñānaṃ tṛṣṇā na tṛṣṇāprahāṇam /",
  "S06bsu030_u:1127": "yā ca rūpavedanāsaṃjñāsaṃskāravijñānānāṃ na tṛṣṇā na tṛṣṇāprahāṇatā,",
  "S06bsu030_u:1128": "iyaṃ prajñāpāramitā //",
  "S06bsu030_u:1129": "na hi suvikrāntavikrāmin rūpaṃ kuśalaṃ vā akuśalaṃ vā /",
  "S06bsu030_u:1130": "evaṃ na vedanā saṃjñā saṃskārāḥ /",
  "S06bsu030_u:1131": "na vijñānaṃ kuśalaṃ vā akuśalaṃ vā /",
  "S06bsu030_u:1132": "yā ca rūpavedanāsaṃjñāsaṃskāravijñānānāṃ na kuśalatā nākuśalatā,",
  "S06bsu030_u:1133": "iyaṃ prajñāpāramitā //",
  "S06bsu030_u:1134": "na hi suvikrāntavikrāmin rūpasya gamanaṃ vā āgamanaṃ vā prajñāyate /",
  "S06bsu030_u:1135": "evaṃ na vedanāyā na saṃjñāyā na saṃskārāṇām /",
  "S06bsu030_u:1136": "na vijñānasya gamanaṃ vā āgamanaṃ vā prajñāyate /",
  "S06bsu030_u:1137": "yatra ca rūpavedanāsaṃjñāsaṃskāravijñānānāṃ na gatirnāgatiḥ prajñāyate,",
  "S06bsu030_u:1138": "iyaṃ prajñāpāramitā //",
  "S06bsu030_u:1139": "na hi suvikrāntavikrāmin rūpavedanāsaṃjñāsaṃskāravijñānānāṃ sthitirvā asthitirvā /",
  "S06bsu030_u:1140": "yā ca rūpavedanāsaṃjñāsaṃskāravedanānāṃ na sthitirnāpyasthitiḥ,",
  "S06bsu030_u:1141": "iyaṃ prajñāpāramitā //",
  "S06bsu030_u:1142": "na hi suvikrāntavikrāmin rūpavedanāsaṃjñāsaṃskāravijñānānāmāraṃ vā pāraṃ vā /",
  "S06bsu030_u:1143": "yā ca rūpavedanāsaṃjñāsaṃskāravijñānānāṃ nāpyāratā na pāratā,",
  "S06bsu030_u:1144": "iyaṃ prajñāpāramitā //",
  "S06bsu030_u:1145": "na hi suvikrāntavikrāmin rūpavedanāsaṃjñāsaṃskāravijñānāni śīlaṃ vā dauḥśīlyaṃ vā /",
  "S06bsu030_u:1146": "yā ca rūpavedanāsaṃjñāsaṃskāravijñānānāmaśīlatā adauḥśīlyatā,",
  "S06bsu030_u:1147": "iyaṃ prajñāpāramitā //",
  "S06bsu030_u:1148": "na hi suvikrāntavikrāmin rūpavedanāsaṃjñāsaṃskāravijñānāni anunayo vā pratigho vā /",
  "S06bsu030_u:1149": "yā ca rūpavedanāsaṃjñāsaṃskāravijñānānāmananunayatā apratighatā,",
  "S06bsu030_u:1150": "iyaṃ prajñāpāramitā //",
  "S06bsu030_u:1151": "na hi suvikrāntavikrāmin rūpavedanāsaṃjñāsaṃskāravijñānāni dadati vā pratigṛhṇāti vā /",
  "S06bsu030_u:1152": "yā ca rūpavedanāsaṃskāravijñānānāmadānatā apratigrahatā,",
  "S06bsu030_u:1153": "iyaṃ prajñāpāramitā //",
  "S06bsu030_u:1154": "na hi suvikrāntavikrāmin rūpavedanāsaṃjñāsaṃskāravijñānāni kṣāntirvā akṣāntirvā /",
  "S06bsu030_u:1155": "yā ca rūpavedanāsaṃjñāsaṃskāravijñānānāṃ nāpi kṣāntirnāpyakṣāntiḥ,",
  "S06bsu030_u:1156": "iyaṃ prajñāpāramitā //",
  "S06bsu030_u:1157": "na hi suvikrāntavikrāmin rūpavedanāsaṃjñāsaṃskāravijñānāni vīryaṃ vā kausīdyaṃ vā /",
  "S06bsu030_u:1158": "yā ca rūpavedanāsaṃjñāsaṃskāravijñānānāmavīryatā akausīdyatā,",
  "S06bsu030_u:1159": "iyaṃ prajñāpāramitā //",
  "S06bsu030_u:1160": "na hi suvikrāntavikrāmin rūpavedanāsaṃjñāsaṃskāravijñānānāṃ samādhirna vikṣiptacittatā /",
  "S06bsu030_u:1161": "yā ca rūpavedanāsaṃjñāsaṃskāravijñānānāṃ na samādhirna vikṣiptacittatā,",
  "S06bsu030_u:1162": "iyaṃ prajñāpāramitā //",
  "S06bsu030_u:1163": "na hi suvikrāntavikrāmin rūpavedanāsaṃjñāsaṃskāravijñānāni prajñā vā dauṣprajñyaṃ vā /",
  "S06bsu030_u:1164": "yā ca rūpavedanāsaṃjñāsaṃskāravijñānānāṃ nāpi prajñatā nāpi dauṣprajñatā,",
  "S06bsu030_u:1165": "iyaṃ prajñāpāramitā //",
  "S06bsu030_u:1166": "na hi suvikrāntavikrāmin rūpavedanāsaṃjñāsaṃskāravijñānānāni viparyāsā vā aviparyāsā vā /",
  "S06bsu030_u:1167": "yā ca rūpavedanāsaṃjñāsaṃskāravijñānānāṃ nāpi viparyāsatā nāpyaviparyāsatā,",
  "S06bsu030_u:1168": "iyaṃ prajñāpāramitā //",
  "S06bsu030_u:1169": "(Vaidya 21)",
  "S06bsu030_u:1170": "na hi suvikrāntavikrāmin rūpavedanāsaṃjñāsaṃskāravijñānāni smṛtyupasthānāni vā asmṛtyupasthānāni vā /",
  "S06bsu030_u:1171": "yā ca rūpavedanāsaṃjñāsaṃskāravijñānānāṃ nāpi smṛtirnāpyasmṛtiḥ,",
  "S06bsu030_u:1172": "iyaṃ prajñāpāramitā //",
  "S06bsu030_u:1173": "na hi suvikrāntavikrāmin rūpavedanāsaṃjñāsaṃskāravijñānāni samyakprahāṇāni vā asamyakprahāṇāni vā /",
  "S06bsu030_u:1174": "yā ca rūpavedanāsaṃjñāsaṃskāravijñānānāṃ nāpi samyakprahāṇatā nāpyasamyakprahāṇatā,",
  "S06bsu030_u:1175": "iyaṃ prajñāpāramitā //",
  "S06bsu030_u:1176": "na hi suvikrāntavikrāmin rūpavedanāsaṃjñāsaṃskāravijñānāni ṛddhipādā vā apramāṇāni vā /",
  "S06bsu030_u:1177": "yā ca rūpavedanāsaṃjñāsaṃskāravijñānānāṃ nāpi ṛddhipādatā nāpyapramāṇatā,",
  "S06bsu030_u:1178": "iyaṃ prajñāpāramitā //",
  "S06bsu030_u:1179": "na hi suvikrāntavikrāmin rūpavedanāsaṃjñāsaṃskāravijñānāni indriyāṇi vā balabodhyaṅgamārgaṃ vā /",
  "S06bsu030_u:1180": "yā ca rūpavedanāsaṃjñāsaṃskāravijñānānāṃ nendriyatā na balabodhyaṅgamārgatā,",
  "S06bsu030_u:1181": "iyaṃ prajñāpāramitā //",
  "S06bsu030_u:1182": "na hi suvikrāntavikrāmin rūpavedanāsaṃjñāsaṃskāravijñānāni vidyā vā vimuktirvā /",
  "S06bsu030_u:1183": "yā ca rūpavedanāsaṃjñāsaṃskāravijñānānāṃ na vidyatā na vimuktitā,",
  "S06bsu030_u:1184": "iyaṃ prajñāpāramitā //",
  "S06bsu030_u:1185": "na hi suvikrāntavikrāmin rūpavedanāsaṃjñāsaṃskāravijñānāni dhyānavimokṣasamādhisamāpattyabhijñā vā nāpyanabhijñā vā /",
  "S06bsu030_u:1186": "yā ca rūpavedanāsaṃjñāsaṃskāravijñānānāṃ na dhyānavimokṣasamādhisamāpattitā nāpyabhijñatā nāpyanabhijñatā,",
  "S06bsu030_u:1187": "iyaṃ prajñāpāramitā //",
  "S06bsu030_u:1188": "na hi suvikrāntavikrāmin rūpavedanāsaṃjñāsaṃskāravijñānāni śūnyatā vā animittaṃ vā apraṇihitaṃ vā /",
  "S06bsu030_u:1189": "yā ca rūpavedanāsaṃjñāsaṃskāravijñānānāṃ na śūnyatā nānimittatā nāpraṇihitatā,",
  "S06bsu030_u:1190": "iyaṃ prajñāpāramitā //",
  "S06bsu030_u:1191": "na hi suvikrāntavikrāmin rūpavedanāsaṃjñāsaṃskāravijñānāni saṃskṛtāni vā asaṃskṛtāni vā /",
  "S06bsu030_u:1192": "yā ca rūpavedanāsaṃjñāsaṃskāravijñānānāṃ nāpi saṃskṛtatā nāpyasaṃskṛtatā,",
  "S06bsu030_u:1193": "iyaṃ prajñāpāramitā //",
  "S06bsu030_u:1194": "na hi suvikrāntavikrāmin rūpavedanāsaṃjñāsaṃskāravijñānāni saṅgo vā asaṅgo vā /",
  "S06bsu030_u:1195": "yā ca rūpavedanāsaṃjñāsaṃskāravijñānānāṃ nāpi saṅgatā nāpyasaṅgatā,",
  "S06bsu030_u:1196": "iyaṃ prajñāpāramitā //",
  "S06bsu030_u:1197": "na hi suvikrāntavikrāmin rūpavedanāsaṃjñāsaṃskāravijñānāni jñānaṃ vā ajñānaṃ vā /",
  "S06bsu030_u:1198": "yā ca rūpavedanāsaṃjñāsaṃskāravijñānānāṃ nāpi jñānatā nāpyajñānatā,",
  "S06bsu030_u:1199": "iyaṃ prajñāpāramitā //",
  "S06bsu030_u:1200": "na hi suvikrāntavikrāmin rūpavedanāsaṃjñāsaṃskāravijñānāni manyanā vā spandanā vā prapañcanā vā /",
  "S06bsu030_u:1201": "yā ca rūpavedanāsaṃjñāsaṃskāravijñānānāmanyanatā aspandanatā aprapañcatā,",
  "S06bsu030_u:1202": "iyaṃ prajñāpāramitā //",
  "S06bsu030_u:1203": "(Vaidya 22)",
  "S06bsu030_u:1204": "na hi suvikrāntavikrāmin rūpavedanāsaṃjñāsaṃskāravijñānāni saṃjñā nāsaṃjñā /",
  "S06bsu030_u:1205": "yā ca rūpavedanāsaṃjñāsaṃskāravijñānānāṃ nāpi saṃjñatā nāpyasaṃjñatā,",
  "S06bsu030_u:1206": "iyaṃ prajñāpāramitā //",
  "S06bsu030_u:1207": "na hi suvikrāntavikrāmin rūpavedanāsaṃjñāsaṃskāravijñānāni upaśāntāni vā anupaśāntāni vā /",
  "S06bsu030_u:1208": "yā ca rūpavedanāsaṃjñāsaṃskāravijñānānāṃ nāpyupaśāntirnāpyanupaśāntiḥ,",
  "S06bsu030_u:1209": "iyaṃ prajñāpāramitā //",
  "S06bsu030_u:1210": "na hi suvikrāntavikrāmin rūpavedanāsaṃjñāsaṃskāravijñānānāṃ nirvṛttirna anirvṛttiḥ /",
  "S06bsu030_u:1211": "yā ca rūpavedanāsaṃjñāsaṃskāravijñānānāṃ nāpi nirvṛttirnāpyanirvṛttiḥ,",
  "S06bsu030_u:1212": "iyaṃ prajñāpāramitā //",
  "S06bsu030_u:1213": "na hi suvikrāntavikrāmin yaḥ pañcānāṃ skandhānāmabhinirvṛttiparyāpannanirdeśaḥ,",
  "S06bsu030_u:1214": "sā prajñāpāramitā /",
  "S06bsu030_u:1215": "yā punaḥ pañcaskandhānāmabhinirvṛttiparyāpannanirdeśasya tathatā avitathatā ananyatathatā yāvattathatā,",
  "S06bsu030_u:1216": "iyaṃ prajñāpāramitā //",
  "S06bsu030_u:1217": "na hi suvikrāntavikrāmin yo dhātvāyatanapratītyasamutpādābhinirvṛttiparyāpannanirdeśaḥ,",
  "S06bsu030_u:1218": "sā prajñāpāramitā /",
  "S06bsu030_u:1219": "yā punardhātvāyatanapratītyasamutpādābhinirvṛttiparyāpannanirdeśasya tathatā avitathatā ananyatathatā yāvattathatā,",
  "S06bsu030_u:1220": "iyaṃ prajñāpāramitā //",
  "S06bsu030_u:1221": "na hi suvikrāntavikrāmin yo viparyāsanīvaraṇābhinirvṛttiparyāpannanirdeśaḥ,",
  "S06bsu030_u:1222": "sā prajñāpāramitā /",
  "S06bsu030_u:1223": "yā punarviparyāsanīvaraṇābhinirvṛttiparyāpannanirdeśasya tathatā avitathatā ananyatathatā yāvattathatā,",
  "S06bsu030_u:1224": "iyaṃ prajñāpāramitā //",
  "S06bsu030_u:1225": "na hi suvikrāntavikrāmin yaḥ ṣaṭtriṃśattṛṣṇācaritābhinirvṛttiparyāpannanirdeśaḥ,",
  "S06bsu030_u:1226": "sā prajñāpāramitā /",
  "S06bsu030_u:1227": "yā punaḥ ṣaṭtriṃśattṛṣṇācaritābhinirvṛttiparyāpannanirdeśasya tathatā avitathatā ananyatathatā yāvattathatā,",
  "S06bsu030_u:1228": "iyaṃ prajñāpāramitā //",
  "S06bsu030_u:1229": "na hi suvikrāntavikrāmin yo dhyānavimokṣasamādhisamāpattinirdeśaḥ,",
  "S06bsu030_u:1230": "sā prajñāpāramitā /",
  "S06bsu030_u:1231": "yā punardhyānavimokṣasamādhisamāpattinirdeśasya tathatā avitathatā ananyatathatā yāvattathatā,",
  "S06bsu030_u:1232": "iyaṃ prajñāpāramitā //",
  "S06bsu030_u:1233": "na hi suvikrāntavikrāmin yaḥ pañcānāmabhijñānāṃ nirdeśaḥ,",
  "S06bsu030_u:1234": "sā prajñāpāramitā /",
  "S06bsu030_u:1235": "yā punaḥ pañcānāmabhijñānāṃ nirdeśasya tathatā avitathatā ananyatathatā yāvattathatā,",
  "S06bsu030_u:1236": "iyaṃ prajñāpāramitā //",
  "S06bsu030_u:1237": "na hi suvikrāntavikrāmin yaḥ saṃskṛtaparyāpannānāṃ laukikānāṃ sarveṣāṃ kuśalākuśalānāṃ dharmāṇāmabhinirvṛttiparyāpannanirdeśaḥ,",
  "S06bsu030_u:1238": "sā prajñāpāramitā /",
  "S06bsu030_u:1239": "yā punasteṣāṃ nirdeśasya tathatā avitathatā ananyatathatā yāvattathatā,",
  "S06bsu030_u:1240": "iyaṃ prajñāpāramitā //",
  "S06bsu030_u:1241": "na hi suvikrāntavikrāmin yaḥ smṛtyupasthānasamyakprahāṇarddhipādendriyabalabodhyaṅgamārgābhinirvṛttiparyāpannanirdeśaḥ,",
  "S06bsu030_u:1242": "sā prajñāpāramitā /",
  "S06bsu030_u:1243": "yā punaḥ smṛtyupasthānasamyakprahāṇarddhipādendriyabalabodhyaṅgamārgābhinirvṛttiparyāpannanirdeśasya tathatā avitathatā ananyatathatā yāvattathatā,",
  "S06bsu030_u:1244": "iyaṃ prajñāpāramitā //",
  "S06bsu030_u:1245": "(Vaidya 23)",
  "S06bsu030_u:1246": "na hi suvikrāntavikrāmin yaścaturāryasatyanirdeśaḥ,",
  "S06bsu030_u:1247": "sā prajñāpāramitā /",
  "S06bsu030_u:1248": "yā punaścaturāryasatyanirdeśasya tathatā avitathatā ananyatathatā yāvattathatā,",
  "S06bsu030_u:1249": "iyaṃ prajñāpāramitā //",
  "S06bsu030_u:1250": "na hi suvikrāntavikrāmin yaḥ śīlasamādhiprajñāvimuktivimuktijñānadarśanaviśuddhinirdeśaḥ,",
  "S06bsu030_u:1251": "sā prajñāpāramitā /",
  "S06bsu030_u:1252": "yā punaḥ śīlasamādhiprajñāvimuktijñānadarśanaviśuddhinirdeśasya tathatā avitathatā ananyatathatā yāvattathatā,",
  "S06bsu030_u:1253": "iyaṃ prajñāpāramitā //",
  "S06bsu030_u:1254": "na hi suvikrāntavikrāmin yo 'saṃskṛtaparyāpannānāṃ lokottarāṇāmaniśritānāmanāsravānāṃ dharmāṇāṃ nirdeśaḥ,",
  "S06bsu030_u:1255": "sā prajñāpāramitā /",
  "S06bsu030_u:1256": "yā punarasaṃskṛtaparyāpannānāṃ lokottarāṇāmaniśritānāmanāsravāṇāṃ dharmāṇāṃ nirdeśasya tathatā avitathatā ananyatathatā yāvattathatā,",
  "S06bsu030_u:1257": "iyaṃ prajñāpāramitā //",
  "S06bsu030_u:1258": "na hi suvikrāntavikrāmin yaḥ śūnyatānimittāpraṇihitānutpādānabhisaṃskṛtadharmasya nirdeśaḥ,",
  "S06bsu030_u:1259": "sā prajñāpāramitā /",
  "S06bsu030_u:1260": "yā punaḥ śūnyatānimittāpraṇihitānutpādānabhisaṃskṛtadharmanirdeśasya tathatā avitathatā ananyatathatā yāvattathatā,",
  "S06bsu030_u:1261": "iyaṃ prajñāpāramitā //",
  "S06bsu030_u:1262": "na hi suvikrāntavikrāmin yo vidyāvimuktivirāganirodhanirvāṇanirdeśaḥ,",
  "S06bsu030_u:1263": "sā prajñāpāramitā /",
  "S06bsu030_u:1264": "yā punarvidyāvimuktivirāganirodhanirvāṇanirdeśasya tathatā avitathatā ananyatathatā yāvattathatā,",
  "S06bsu030_u:1265": "iyaṃ prajñāpāramitā //",
  "S06bsu030_u:1266": "tatkasmāddhetoḥ?",
  "S06bsu030_u:1267": "na hi suvikrāntavikrāmin rūpaparyāpannā prajñāpāramitā /",
  "S06bsu030_u:1268": "evaṃ na vedanā na saṃjñā na saṃskārāḥ /",
  "S06bsu030_u:1269": "na vijñānaparyāpannā prajñāpāramitā /",
  "S06bsu030_u:1270": "na pṛthivyaptejovāyvākāśaparyāpannā prajñāpāramitā /",
  "S06bsu030_u:1271": "na kāmadhātu - na rūpadhātu - nārūpadhātuparyāpannā prajñāpāramitā /",
  "S06bsu030_u:1272": "na saṃskṛtāsaṃskṛtadharmaparyāpannā prajñāpāramitā /",
  "S06bsu030_u:1273": "na laukikalokottarasāsravānāsravadharmaparyāpannā prajñāpāramitā /",
  "S06bsu030_u:1274": "na kuśalākuśaladharmaparyāpannā prajñāpāramitā /",
  "S06bsu030_u:1275": "na sattvadhātuparyāpannānāsattvadhātuparyāpannā prajñāpāramitā /",
  "S06bsu030_u:1276": "nāpyebhirdharmairvinirmuktā prajñāpāramitā //",
  "S06bsu030_u:1277": "na hi suvikrāntavikrāmin prajñāpāramitā kasmiṃściddharme paryāpannā nāpyaparyāpannā /",
  "S06bsu030_u:1278": "yā ca paryāpannāparyāpannānāṃ dharmāṇāṃ tathatā avitathatā ananyatathatā yāvattathatā,",
  "S06bsu030_u:1279": "iyaṃ prajñāpāramitā //",
  "S06bsu030_u:1280": "tathateti suvikrāntavikrāmin kasyaitadadhivacanam?",
  "S06bsu030_u:1281": "na hyete suvikrāntavikrāmin tathā dharmā yathā bālapṛthagjanairupalabdhāḥ,",
  "S06bsu030_u:1282": "na cānyathā /",
  "S06bsu030_u:1283": "yathā dharmāstathāgataistathāgataśrāvakairbodhisattvaiśca dṛṣṭāḥ,",
  "S06bsu030_u:1284": "tathaiva te sarvadharmāḥ,",
  "S06bsu030_u:1285": "tathatā avitathatā ananyatathatā yāvattathatā,",
  "S06bsu030_u:1286": "tenocyate tathateti /",
  "S06bsu030_u:1287": "ayaṃ suvikrāntavikrāmin bodhisattvānāṃ mahāsattvānāṃ prajñāpāramitānirdeśaḥ //",
  "S06bsu030_u:1288": "na khalu punariyaṃ suvikrāntavikrāmin prajñāpāramitā kasyaciddharmasya hānāya vā vivṛddhaye vā pratyupasthitā,",
  "S06bsu030_u:1289": "nāpi kasyaciddharmasya saṃyogāya vā visaṃyogāya vā,",
  "S06bsu030_u:1290": "ūnatvāya vā pūrṇatvāya vā,",
  "S06bsu030_u:1291": "apacayāya vā upacayāya vā,",
  "S06bsu030_u:1292": "saṃkrāntaye vā avakrāntaye vā,",
  "S06bsu030_u:1293": "utpādāya vā (Vaidya 24)",
  "S06bsu030_u:1294": "nirodhāya vā,",
  "S06bsu030_u:1295": "saṃkleśāya vā vyavadānāya vā,",
  "S06bsu030_u:1296": "pravṛttaye vā nivṛttaye vā,",
  "S06bsu030_u:1297": "samudayāya vā astaṃgamāya vā,",
  "S06bsu030_u:1298": "salakṣaṇāya vā alakṣaṇāya vā,",
  "S06bsu030_u:1299": "samatāyai vā visamatāyai vā,",
  "S06bsu030_u:1300": "saṃvṛtyai vā paramārthāya vā,",
  "S06bsu030_u:1301": "sukhāya vā duḥkhāya vā,",
  "S06bsu030_u:1302": "nityatāyai vā anityatāyai vā,",
  "S06bsu030_u:1303": "śubhatāyai vā aśubhatāyai vā,",
  "S06bsu030_u:1304": "ātmatāyai vā anātmatāyai vā,",
  "S06bsu030_u:1305": "satyatāyai vā mṛṣatāyai vā,",
  "S06bsu030_u:1306": "kartṛtvena vā akartṛtvena vā,",
  "S06bsu030_u:1307": "kāraṇatvena vā akāraṇatvena vā,",
  "S06bsu030_u:1308": "saṃbhavāya vā asaṃbhavāya vā,",
  "S06bsu030_u:1309": "svabhāvatāyai vā asvabhāvatāyai vā,",
  "S06bsu030_u:1310": "cyutaye vā upapattaye vā,",
  "S06bsu030_u:1311": "jāyate vā ajāyate vā,",
  "S06bsu030_u:1312": "abhinirvṛttaye vā anabhinirvṛtaye vā,",
  "S06bsu030_u:1313": "upapattaye vā upapattisamucchedāya vā,",
  "S06bsu030_u:1314": "sāmagryai vā visāmagryai vā,",
  "S06bsu030_u:1315": "sarāgāya vā virāgāya vā,",
  "S06bsu030_u:1316": "sadoṣāya vā vigatadoṣāya vā,",
  "S06bsu030_u:1317": "samohāya vā vigatamohāya vā,",
  "S06bsu030_u:1318": "viparyāsāya vā aviparyāsāya vā,",
  "S06bsu030_u:1319": "ārambaṇāya vā anārambaṇāya vā,",
  "S06bsu030_u:1320": "kṣayāya vā akṣayāya vā,",
  "S06bsu030_u:1321": "jñānāya vā ajñānāya vā,",
  "S06bsu030_u:1322": "nīcatvāya vā uccatvāya vā,",
  "S06bsu030_u:1323": "upakārāya vā nirūpakārāya vā,",
  "S06bsu030_u:1324": "gamanāya vā āgamanāya vā,",
  "S06bsu030_u:1325": "astitvāya vā nāstitvāya vā,",
  "S06bsu030_u:1326": "anunayāya vā pratighāya vā,",
  "S06bsu030_u:1327": "ālokāya vā andhakārāya vā,",
  "S06bsu030_u:1328": "kausīdyāya vā vīryārambhāya vā,",
  "S06bsu030_u:1329": "śūnyatāyai vā aśūnyatāyai vā,",
  "S06bsu030_u:1330": "nimittatāyai vā animittatāyai vā,",
  "S06bsu030_u:1331": "praṇidhānāya vā apraṇidhānāya vā,",
  "S06bsu030_u:1332": "abhisaṃskārāya vā anabhisaṃskārāya vā,",
  "S06bsu030_u:1333": "antardhānāya vā anantardhānāya vā,",
  "S06bsu030_u:1334": "vidyāyai vā vimuktaye vā,",
  "S06bsu030_u:1335": "śāntatāyai vā anupaśāntatāyai vā,",
  "S06bsu030_u:1336": "nirvṛttaye vā anabhinirvṛttaye vā,",
  "S06bsu030_u:1337": "yoniśāya vā ayoniśāya vā,",
  "S06bsu030_u:1338": "parijñāyai vā aparijñāyai vā,",
  "S06bsu030_u:1339": "niryāṇāya vā aniryāṇāya vā,",
  "S06bsu030_u:1340": "vinayāya vā avinayāya vā,",
  "S06bsu030_u:1341": "śīlāya vā dauḥśīlyāya vā,",
  "S06bsu030_u:1342": "vikṣiptatāyai vā avikṣiptatāyai vā,",
  "S06bsu030_u:1343": "prajñatāyai vā duṣprajñatāyai vā,",
  "S06bsu030_u:1344": "vijñānāya vā avijñānāya vā,",
  "S06bsu030_u:1345": "sthitaye vā asthitaye vā,",
  "S06bsu030_u:1346": "sabhāgatāyai vā visabhāgatāyai vā,",
  "S06bsu030_u:1347": "bhavāya vā vibhavāya vā,",
  "S06bsu030_u:1348": "prāptaye vā aprāptaye vā,",
  "S06bsu030_u:1349": "abhisamayāya vā anabhisamayāya vā,",
  "S06bsu030_u:1350": "sākṣātkriyāyai vā asākṣātkriyāyai vā,",
  "S06bsu030_u:1351": "prativedhāya vā aprativedhāya vā pratyupasthitā iti //",
  "S06bsu030_u:1352": "(prajñāpāramitāyāṃ)",
  "S06bsu030_u:1353": "tathatāparivarto nāma tṛtīyaḥ //",
  "S06bsu030_u:1354": "______________________________________________________________",
  "S06bsu030_u:1355": "START Svp 4",
  "S06bsu030_u:1356": "(Vaidya 25)",
  "S06bsu030_u:1357": "4 aupamyaparivartaścaturthaḥ /",
  "S06bsu030_u:1358": "atha khalu bhagavān suvikrāntavikrāmiṇaṃ bodhisattvaṃ mahāsattvametadavocat - tadyathāpi nāma suvikrāntavikrāmin svapnadarśī puruṣaḥ svapnasvabhāvanirdeśaṃ ca nirdiśati,",
  "S06bsu030_u:1359": "na ca svapnasvabhāvanirdeśaḥ kaścitsaṃvidyate /",
  "S06bsu030_u:1360": "tatkasmāddhetoḥ?",
  "S06bsu030_u:1361": "svapna eva na saṃvidyate,",
  "S06bsu030_u:1362": "kutaḥ punaḥ svapnasvabhāvanirdeśo bhaviṣyati?",
  "S06bsu030_u:1363": "evameva suvikrāntavikrāmin prajñāpāramitāyāḥ svabhāvaśca nirdiśyate,",
  "S06bsu030_u:1364": "na ca prajñāpāramitāyāḥ svabhāvaḥ kaścitsaṃvidyate /",
  "S06bsu030_u:1365": "tadyathāpiu nāma suvikrāntavikrāmin svapno na kasyaciddharmasya nidarśanena pratyupasthitaḥ /",
  "S06bsu030_u:1366": "evameva prajñāpāramitā na kasyaciddharmasya nidarśanena pratyupasthitā //",
  "S06bsu030_u:1367": "tadyathāpi nāma suvikrāntavikrāmin māyādarśī puruṣo māyāsvabhāvanirdeśaṃ ca nirdiśati,",
  "S06bsu030_u:1368": "na ca māyāyāḥ svabhāvanirdeśaḥ kaścitsaṃvidyate,",
  "S06bsu030_u:1369": "kutaḥ punarmāyāsvabhāvanirdeśasya svabhāvo bhaviṣyati?",
  "S06bsu030_u:1370": "evameva prajñāpāramitā ca nirdiśyate,",
  "S06bsu030_u:1371": "na ca prajñāpāramitāyāḥ svabhāvanirdeśaḥ kaścitsaṃvidyate /",
  "S06bsu030_u:1372": "tadyathāpi nāma suvikrāntavikrāmin māyā na kasyaciddharmasya abhinirvṛttaye pratyupasthitā,",
  "S06bsu030_u:1373": "evameva prajñāpāramitā na kasyaciddharmasya abhinirvṛttaye pratyupasthitā //",
  "S06bsu030_u:1374": "tadyathāpi nāma suvikrāntavikrāmin pratibhāsadarśī puruṣaḥ pratibhāsasvabhāvanirdeśaṃ ca nirdiśati,",
  "S06bsu030_u:1375": "na ca kaścitpratibhāsasvabhāvaḥ saṃvidyate,",
  "S06bsu030_u:1376": "kutaḥ punaḥ pratibhāsasvabhāvanirdeśo bhaviṣyati?",
  "S06bsu030_u:1377": "evameva suvikrāntavikrāmin prajñāpāramitā ca nirdiśyate,",
  "S06bsu030_u:1378": "na ca kaścitprajñāpāramitāsvabhāvaḥ saṃvidyate,",
  "S06bsu030_u:1379": "kutaḥ punaḥ prajñāpāramitāsvabhāvanirdeśo bhaviṣyati?",
  "S06bsu030_u:1380": "tadyathāpi nāma suvikrāntavikrāmin pratibhāso na kasyaciddharmasya nirdaśanena pratyupasthitaḥ,",
  "S06bsu030_u:1381": "evameva prajñāpāramitā na kasyaciddharmasya nidarśanena pratyupasthitā //",
  "S06bsu030_u:1382": "tadyathāpi nāma suvikrāntavikrāmin marīcidarśī puruṣo marīcidarśanaṃ ca nirdiśati,",
  "S06bsu030_u:1383": "na ca marīcidarśana (svabhāvaḥ kaścit)",
  "S06bsu030_u:1384": "saṃvidyate,",
  "S06bsu030_u:1385": "kutaḥ punarmarīcidarśanasvabhāvo bhaviṣyati?",
  "S06bsu030_u:1386": "evameva suvikrāntavikrāmin prajñāpāramitā na nirdiśyate,",
  "S06bsu030_u:1387": "na ca punaḥ prajñāpāramitāyāḥ svabhāvanirdeśaḥ kaścitsaṃvidyate /",
  "S06bsu030_u:1388": "tadyathāpi nāma suvikrāntavikrāmin marīcirna kasyaciddharmasya nidarśanena pratyupasthitā,",
  "S06bsu030_u:1389": "evameva prajñāpāramitā na kasyaciddharmasya nidarśanena pratyupasthitā //",
  "S06bsu030_u:1390": "tadyathāpi nāma suvikrāntavikrāmin pratiśrutkāgocarasthaḥ puruṣaḥ pratiśrutkāyāśca śabdaṃ śṛṇoti,",
  "S06bsu030_u:1391": "na ca taṃ samanupaśyati /",
  "S06bsu030_u:1392": "yadā punaḥ svayamevānubhāṣate,",
  "S06bsu030_u:1393": "tadā taṃ śabdaṃ śṛṇoti /",
  "S06bsu030_u:1394": "evameva prajñāpāramitānirdeśapadaṃ cādhigacchati śravaṇāya,",
  "S06bsu030_u:1395": "na ca kasyaciddharmasya nirdeśaśravaṇāya gacchati anyatra yadābhibhāṣyate tadā ājñāyate,",
  "S06bsu030_u:1396": "śravaṇapathaṃ cādhigacchati //",
  "S06bsu030_u:1397": "(Vaidya 26)",
  "S06bsu030_u:1398": "tadyathāpi nāma suvikrāntavikrāmin phenapiṇḍadarśī puruṣaḥ phenapiṇḍasvabhāvaṃ ca nirdiśati,",
  "S06bsu030_u:1399": "na ca phenapiṇḍasvabhāva upalabhyate adhyātmaṃ vā bahirdhā vā,",
  "S06bsu030_u:1400": "kutaḥ punastannirdeśasvabhāvopalabdhirbhaviṣyati?",
  "S06bsu030_u:1401": "evameva suvikrāntavikrāmin prajñāpāramitā ca nirdiśyate,",
  "S06bsu030_u:1402": "na ca prajñāpāramitāsvabhāva upalabhyate /",
  "S06bsu030_u:1403": "tadyathāpi nāma suvikrāntavikrāmin phenapiṇḍo na kasyaciddharmasya abhinirvṛttisvabhāvamupaiti,",
  "S06bsu030_u:1404": "evameva prajñāpāramitā na kasyaciddharmasya abhinirvṛttasvabhāvamupaiti //",
  "S06bsu030_u:1405": "tadyathāpi nāma suvikrāntavikrāmin budbudadarśī puruṣo budbudasvabhāvaṃ ca nirdiśati,",
  "S06bsu030_u:1406": "na ca budbudasvabhāvaḥ saṃvidyate,",
  "S06bsu030_u:1407": "kutaḥ punarbudbudasvabhāvanirdeśo bhaviṣyati?",
  "S06bsu030_u:1408": "evameva suvikrāntavikrāmin prajñāpāramitā ca nirdiśyate,",
  "S06bsu030_u:1409": "na ca prajñāpāramitāyāḥ svabhāvaḥ saṃvidyate /",
  "S06bsu030_u:1410": "tadyathāpi nāma suvikrāntavikrāmin budbudo na kasyaciddharmasya abhinirvṛttisvabhāvena pratyupasthitaḥ,",
  "S06bsu030_u:1411": "evameva suvikrāntavikrāmin prajñāpāramitā na kasyaciddharmasya abhinirvṛttisvabhāvena pratyupasthitā //",
  "S06bsu030_u:1412": "tadyathāpi nāma suvikrāntavikrāmin puruṣaḥ kadalyāḥ sāraṃ paryeṣamāṇo nopalabhate,",
  "S06bsu030_u:1413": "atha ca tasyāḥ patraiḥ kāryaṃ karoti,",
  "S06bsu030_u:1414": "evameva suvikrāntavikrāmin prajñāpāramitāyāḥ sāraṃ na saṃvidyate,",
  "S06bsu030_u:1415": "prajñāpāramitāyā nirdeśaḥ kāryaṃ ca karoti //",
  "S06bsu030_u:1416": "tadyathāpi nāma suvikrāntavikrāmin puruṣa ākāśanidarśanena vyavahārati,",
  "S06bsu030_u:1417": "na cākāśasya kiṃcinnidarśanam saṃvidyate /",
  "S06bsu030_u:1418": "evameva suvikrāntavikrāmin prajñāpāramiteti vyavahāraḥ kriyate,",
  "S06bsu030_u:1419": "na ca kasyacinnidarśanena vyavahriyate /",
  "S06bsu030_u:1420": "tadyathāpi nāma suvikrāntavikrāmin nākāśaṃ na vyavahriyate,",
  "S06bsu030_u:1421": "na ca kasyaciddharmasya nidarśanena vā pariniṣpattyā vā vyavahriyate /",
  "S06bsu030_u:1422": "evameva suvikrāntavikrāmin prajñāpāramitā ca vyavahriyate,",
  "S06bsu030_u:1423": "na ca kasyaciddharmasya nidarśanena vā pariniṣpattyā vā vyavahriyate //",
  "S06bsu030_u:1424": "tadyathāpi nāma suvikrāntavikrāmin chāyeti cātapaśceti vyavahriyate,",
  "S06bsu030_u:1425": "na ca tau kasyaciddharmasya pariniṣpattaye pratyupasthitau,",
  "S06bsu030_u:1426": "avabhāsaśca vijñāyate /",
  "S06bsu030_u:1427": "etameva suvikrāntavikrāmin prajñāpāramitā vyavahārapadaṃ gacchati,",
  "S06bsu030_u:1428": "na ca kasyaciddharmasya nidarśanena vyavahārapadamāgacchati,",
  "S06bsu030_u:1429": "avabhāsaṃ ca karoti sarvadharmāṇām //",
  "S06bsu030_u:1430": "tadyathāpi nāma suvikrāntavikrāmin maṇiratnamuttaptaṃ mahatāvabhāsena pratyupasthitaṃ bhavati,",
  "S06bsu030_u:1431": "na ca so 'vabhāso 'dhyātmaṃ vā bahirdhā vā darśanamupaiti /",
  "S06bsu030_u:1432": "evameva suvikrāntavikrāmin prajñāpāramitā avabhāsakṛtyena pratyupasthitā,",
  "S06bsu030_u:1433": "na ca so 'vabhāso 'adhyātmaṃ vā bahirdhā vā darśanamupaiti //",
  "S06bsu030_u:1434": "tadyathāpi nāma suvikrāntavikrāmin tailapradyotasya dhmāyato nāsyārciṣo muhūrtamapi saṃtiṣṭhante,",
  "S06bsu030_u:1435": "avabhāsaṃ ca kurvanti,",
  "S06bsu030_u:1436": "tenāvabhāsena rūpāṇi darśanamāgacchanti /",
  "S06bsu030_u:1437": "evameva suvikrāntavikrāmin (Vaidya 27)",
  "S06bsu030_u:1438": "prajñāpāramitā na kasmiṃściddharme 'vatiṣṭhate,",
  "S06bsu030_u:1439": "dharmāṇāṃ cāvabhāsaṃ karoti,",
  "S06bsu030_u:1440": "tena cāvabhāsena sarvadharmā yathābhūtadarśanamāgacchantyāryāṇām //",
  "S06bsu030_u:1441": "atha khalvāyuṣmān śāradvatīputro bhagavantametadavocat - āścaryaṃ bhagavan prajñāpāramitā ca nirdiṣṭā,",
  "S06bsu030_u:1442": "prajñāpāramitāyāśca apariniṣpattirnirdiṣṭā /",
  "S06bsu030_u:1443": "evamukte bhagavānāyuṣmantaṃ śāradvatīputrametadavocat - evametacchāradvatīputra, evametat /",
  "S06bsu030_u:1444": "apariniṣpannā prajñāpāramitā rūpāpariniṣpattitaḥ /",
  "S06bsu030_u:1445": "vedanāsaṃjñāsaṃskāravijñānāpariniṣpattito 'pariniṣpannā prajñāpāramitā /",
  "S06bsu030_u:1446": "avidyāpariniṣpattito 'pariniṣpannā prajñāpāramitā /",
  "S06bsu030_u:1447": "evaṃ saṃskārāpariniṣpattito 'pariniṣpannā prajñāpāramitā /",
  "S06bsu030_u:1448": "vijñānāpariniṣpattito 'pariniṣpannā prajñāpāramitā /",
  "S06bsu030_u:1449": "nāmarūpāpariniṣpattitaḥ,",
  "S06bsu030_u:1450": "ṣaḍāyatanāpariniṣpattitaḥ,",
  "S06bsu030_u:1451": "sparśāpariniṣpattitaḥ,",
  "S06bsu030_u:1452": "vedanāpariniṣpattitaḥ,",
  "S06bsu030_u:1453": "tṛṣṇāpariniṣpattitaḥ,",
  "S06bsu030_u:1454": "upādānāpariniṣpattitaḥ,",
  "S06bsu030_u:1455": "bhavāpariniṣpattitaḥ,",
  "S06bsu030_u:1456": "jātyapariniṣpattitaḥ,",
  "S06bsu030_u:1457": "jarāvyādhimaraṇaśokaparidevaduḥkhadaurmanasyopāyāsāpariniṣpattito 'pariniṣpannā prajñāpāramitā /",
  "S06bsu030_u:1458": "dhātvāyatanānityaduḥkhānātmaśāntaviparyāśanīvaraṇadṛṣṭivicaritācayopacayāpariniṣpattito 'pariniṣpannā prajñāpāramitā /",
  "S06bsu030_u:1459": "sukhaduḥkhāduḥkhāsukhāpariniṣpattito 'pariniṣpannā prajñāpāramitā /",
  "S06bsu030_u:1460": "udayavyayasthityanyathātvāpariniṣpattito 'pariniṣpannā prajñāpāramitā /",
  "S06bsu030_u:1461": "samudayāstaṃgatātmasattvajīvapoṣapuruṣapudgalamanujamānavakārakakārayitrutthāpaka samutthāpakavedakavedayitṛjñātṛjñāpakāniṣpattito 'pariniṣpanā prajñāpāramitā /",
  "S06bsu030_u:1462": "satyamṛṣāsaṃskṛtāsaṃskṛtagamanāgamanasanidarśanānidarśanādhyātmabahirdhāpariniṣpattito 'pariniṣpannā prajñāpāramitā /",
  "S06bsu030_u:1463": "pṛthivyaptejovāyukāmarūpārūpyākāśavijñānadharmadhātvapariniṣpattito 'pariniṣpannā prajñāpāramitā /",
  "S06bsu030_u:1464_0": "karmavipākahetupratyayocchedaśāśvatātītānāgatapratyutpannapūrvāntāparāntamadhyāntaśīladauḥśīlyakṣāntivyā",
  "S06bsu030_u:1464_1": "pādavīryakausīdyadhyānavikṣepaprajñādauṣprajñyacittamanovijñānānantarāyacyutyupapattisaṃkleśavyavadānasmṛtyupasthānasamyakprahāṇarddhipādendriyabalabodhyaṅgamārgāryasatyāpramāṇadhyānavimokṣasamādhisamāpattyabhijñāśūnyatānimittāpraṇihitakuśalākuśalasāsravānāsravalaukikalokottarasāvadyānavadyasaṃskṛtāsaṃskṛtavyākṛtāvyā",
  "S06bsu030_u:1464_2": "kṛtakṛṣṇaśuklākṛṣṇaśuklaparyāpannāparyāpannahīnapraṇītamadhyarāgadveṣamohadṛṣṭaśrutamatavijñātamanyanāsthitavitarkavicārārambaṇamāyerṣyāmātsaryasaṃyogadvayalakṣaṇānutpādānabhisaṃskāraśamathavidarśanāvidyāvimuktikṣayavirāganirodhasarvopadhipratinisargasaṃvṛtiparamārthaśrāvakabhūmipratyekabuddhabhūmisarvajñānājñānāsaṅgajñānasvayaṃbhūjñānāsamasamajñānabodhisattvapraṇidhānaśrāvakapratyekabuddhasaṃpadapramāṇaparyāpannāsamasamasarvajñajñānasarvadharmayathāvadanidarśanasarvadharmajñānadarśanāpariniṣpattito",
  "S06bsu030_u:1464_3": "'pariniṣpannā prajñāpāmitā /",
  "S06bsu030_u:1465": "sattvaparipākāpariniṣpattito 'pariniṣpannā prajñāpāramitā /",
  "S06bsu030_u:1466": "lakṣaṇasaṃpadbuddhakṣetrapariśuddhibuddhabalavaiśāradyāṣṭādaśāveṇikabuddhadharmāpariniṣpattito 'pariniṣpannā prajñāpāramitā /",
  "S06bsu030_u:1467": "nirvāṇāpariniṣpattito 'pariniṣpannā prajñāpāramitā,",
  "S06bsu030_u:1468": "yāvat sarvadharmakuśalākuśalāpariniṣpattito 'pariniṣpannā prajñāpāramitā /",
  "S06bsu030_u:1469": "sarvametadvistareṇa kartavyam //",
  "S06bsu030_u:1470": "(Vaidya 28)",
  "S06bsu030_u:1471": "tadyathāpi nāma śāradvatīputra ākāśamarūpyanidarśanamabhāvo 'pariniṣpannam,",
  "S06bsu030_u:1472": "evameva prajñāpāramitā arūpiṇyanirdarśanā abhāvo 'pariniṣpannā /",
  "S06bsu030_u:1473": "tadyathāpi nāma śāradvatīputra indrāyudhaṃ nānāraṅgavicitraṃ ca saṃdṛśyate,",
  "S06bsu030_u:1474": "na cāsya kācidraṅganiṣpattiḥ saṃvidyate nopalabhyate,",
  "S06bsu030_u:1475": "evameva prajñāpāramitā nānānidarśanaiśca pratyupasthitā,",
  "S06bsu030_u:1476": "na cāsyā nidarśanasvabhāva upalabhyate /",
  "S06bsu030_u:1477": "tadyathāpi nāma śāradvatīputra ākāśe na jātu kenacitpañcāṅgulipariniṣpattirdṛṣṭapūrvā,",
  "S06bsu030_u:1478": "śāradvatīputra na jātu kenacitprajñāpāramitāpariniṣpattisvabhāvo dṛṣṭapūrvaḥ //",
  "S06bsu030_u:1479": "evamukte āyuṣmān śāradvatīputro bhagavantametadavocat - durdṛśeyaṃ bhagavan prajñāpāramitā /",
  "S06bsu030_u:1480": "āha - tathā hi śāradvatīputra na kasyaciddarśanamupaiti /",
  "S06bsu030_u:1481": "āha - duranubodhā bhagavan prajñāpāramitā /",
  "S06bsu030_u:1482": "āha - tathā hi śāradvatīputra nāsyāṃ kaścidupalabhyate yo 'bhisaṃbuddhaḥ /",
  "S06bsu030_u:1483": "āha - anidarśaneyaṃ bhagavan prajñāpāramitā /",
  "S06bsu030_u:1484": "āha - tathā hi śāradvatīputra prajñāpāramitā na kasyaciddharmasya nidarśanena pratyupasthitā /",
  "S06bsu030_u:1485": "āha - asvabhāveyaṃ bhagavan prajñāpāramitā /",
  "S06bsu030_u:1486": "āha - rūpavedanāsaṃjñāsaṃskāravijñānāsvabhāvatvāt śāradvatīputra asvabhāveyaṃ prajñāpāramitā /",
  "S06bsu030_u:1487": "dhātvāyatanapratītyasamutpādāsvabhāvato 'svabhāvā prajñāpāramitā /",
  "S06bsu030_u:1488": "viparyāsanīvaraṇadṛṣṭigatatṛṣṇāvicaritāsvabhāvato 'svabhāvā prajñāpāramitā /",
  "S06bsu030_u:1489": "ātmasattvajīvapoṣapuruṣapudgalamanujamānavakārakakārayitrutthāpakasamutthāpakaveda kavedayitrasvabhāvato 'svabhāvā prajñāpāramitā /",
  "S06bsu030_u:1490": "pṛthivyaptejovāyvākāśavijñānadharmadhātvasvabhāvato 'svabhāvā prajñāpāramitā /",
  "S06bsu030_u:1491": "kāmarūpārūpyadhātvasvabhāvato 'svabhāvā prajñāpāramitā /",
  "S06bsu030_u:1492": "śīladauḥśīlyakṣāntivyāpādavīryakausīdyadhyānavikṣepaprajñādauṣprajñyāsvabhāvato 'svabhāvā prajñāpāramitā /",
  "S06bsu030_u:1493": "bodhipakṣadharmāsvabhāvato 'svabhāvā prajñāpāramitā /",
  "S06bsu030_u:1494": "āryasatyaśamathavidarśanābhijñādhyānavimokṣasamādhisamāpattyasvabhāvato 'svabhāvā prajñāpāramitā /",
  "S06bsu030_u:1495": "vidyāvimuktyasvabhāvato 'svabhāvā prajñāpāramitā /",
  "S06bsu030_u:1496": "kṣayavirāganirodhāsvabhāvato 'svabhāvā prajñāpāramitā /",
  "S06bsu030_u:1497": "anutpādajñānanirodhajñānāsvabhāvato 'svabhāvā prajñāpāramitā /",
  "S06bsu030_u:1498": "nirvāṇāsvabhāvato 'svabhāvā prajñāpāramitā /",
  "S06bsu030_u:1499": "śrāvakabhūmipratyekabuddhabhūmibuddhabhūmyasvabhāvato 'svabhāvā prajñāpāramitā /",
  "S06bsu030_u:1500": "paramārthajñānadarśanasaṃvṛtyasvabhāvato 'svabhāvā prajñāpāramitā /",
  "S06bsu030_u:1501": "asaṅgajñānasarvajñajñānāsvabhāvato 'svabhāvā prajñāpāramitā //",
  "S06bsu030_u:1502": "evamukte āyuṣmān śāradvatīputra bhagavantametadavocat - neyaṃ bhagavan prajñāpāramitā kasyaciddharmasya pariniṣpattaye pratyupasthitā na nirodhāya /",
  "S06bsu030_u:1503": "āha - tathā hi śāradvatīputra prajñāpāramitā na kasyaciddharmasya utpādāya vā pariniṣpattaye vā nirodhāya vā ātmatāyai vā anātmatāyai vā pratyupasthitā /",
  "S06bsu030_u:1504": "āha - neyaṃ bhagavan prajñāpāramitā kasyaciddharmasya ārambaṇayogena pratyupasthitā /",
  "S06bsu030_u:1505": "āha - tathā hi śāradvatīputra nirārambaṇāḥ sarvadharmāḥ /",
  "S06bsu030_u:1506": "tathā hi ta eva dharmā na saṃvidyante,",
  "S06bsu030_u:1507": "yatrārambaṇaṃ bhavet /",
  "S06bsu030_u:1508": "āha - neyaṃ bhagavan prajñāpāramitā kasyaciddharmasya hānaye vā vṛddhaye vā pratyupasthitā /",
  "S06bsu030_u:1509": "āha - tathā hi śāradvatīputra prajñāpāramitā (Vaidya 29)",
  "S06bsu030_u:1510": "na kaṃciddharmaṃ samanupaśyati,",
  "S06bsu030_u:1511": "yo dharmo hīyate vā vardhate vā /",
  "S06bsu030_u:1512": "āha - neyaṃ bhagavan prajñāpāramitā kasyaciddharmasya samatikramāya pratyupasthitā /",
  "S06bsu030_u:1513": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1514": "yaṃ samatikrāmet /",
  "S06bsu030_u:1515": "āha - neyaṃ bhagavan prajñāpāramitā kasyaciddharmasya apacayāya vā upacayāya vā pratyupasthitā /",
  "S06bsu030_u:1516": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1517": "yasya apacayo vā upacayo vā bhavet /",
  "S06bsu030_u:1518": "āha - neyaṃ bhagavan prajñāpāramitā kasyaciddharmasya saṃyogāya vā visaṃyogāya vā pratyupasthitā /",
  "S06bsu030_u:1519": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1520": "yaṃ dharmaṃ saṃyojayedvā visaṃyojayedvā /",
  "S06bsu030_u:1521": "āha - neyaṃ bhagavan prajñāpāramitā kasyaciddharmasya naye vā vinaye vā pratyupasthitā /",
  "S06bsu030_u:1522": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1523": "yo dharmo netavyo vā vinetavyo vā /",
  "S06bsu030_u:1524": "āha - neyaṃ bhagavan prajñāpāramitā kasyaciddharmasya upakārāya vā apakārāya vā pratyupasthitā /",
  "S06bsu030_u:1525": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1526": "yasya upakāraṃ vā apakāraṃ vā kuryāt /",
  "S06bsu030_u:1527": "āha - neyaṃ bhagavan prajñāpāramitā kasyaciddharmasya saṃbhavāya vā asaṃbhavāya vā pratyupasthitā /",
  "S06bsu030_u:1528": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1529": "yo dharmaḥ saṃbhavedvā na saṃbhavedvā /",
  "S06bsu030_u:1530": "āha - neyaṃ bhagavan prajñāpāramitā kasyaciddharmasya saṃprayogāya vā viprayogāya vā pratyupasthitā /",
  "S06bsu030_u:1531": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1532": "yo dharmaḥ saṃprayujyate vā viprayujyate vā /",
  "S06bsu030_u:1533": "āha - neyaṃ bhagavan prajñāpāramitā kasyaciddharmasya saṃvāsāya vā asaṃvāsāya vā pratyupasthitā /",
  "S06bsu030_u:1534": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1535": "yo dharmaḥ saṃvasedvā na saṃvasedvā /",
  "S06bsu030_u:1536": "āha - neyaṃ bhagavan prajñāpāramitā kasyaciddharmasya pravṛttaye vā apravṛtaye vā pratyupasthitā /",
  "S06bsu030_u:1537": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1538": "yasya dharmasya pravṛttirvā apravṛttirvā bhavet /",
  "S06bsu030_u:1539": "āha - neyaṃ bhagavan prajñāpāramitā kasyaciddharmasya kriyayā vā karaṇena vā pratyupasthitā /",
  "S06bsu030_u:1540": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1541": "yasya dharmasya kriyā vā karaṇaṃ vā bhavet /",
  "S06bsu030_u:1542": "āha - neyaṃ bhagavan prajñāpāramitā kasyaciddharmasya samatayā vā viṣamatayā vā pratyupasthitā /",
  "S06bsu030_u:1543": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1544": "yo dharmaḥ samo vā viṣamo vā syāt /",
  "S06bsu030_u:1545": "āha - neyaṃ bhagavan prajñāpāramitā kasyaciddharmasya saṃgrahāya vā asaṃgrahāya vā pratyupasthitā /",
  "S06bsu030_u:1546": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1547": "yo dharmaḥ saṃgrahītavyo vā utsraṣṭavyo vā syāt /",
  "S06bsu030_u:1548": "āha - neyaṃ bhagavan prajñāpāramitā kenacitkāryeṇa pratyupasthitā /",
  "S06bsu030_u:1549": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1550": "yo dharmaḥ kāryakaraḥ syāt //",
  "S06bsu030_u:1551": "āha - gambhīreyaṃ bhagavan prajñāpāramitā /",
  "S06bsu030_u:1552": "āha - rūpagambhīratayā śāradvatīputra gambhīrā prajñāpāramitā /",
  "S06bsu030_u:1553": "evaṃ vedanāsaṃjñāsaṃskāravijñānagambhīratayā śāradvatīputra gambhīrā prajñāpāramitā /",
  "S06bsu030_u:1554": "avidyāgambhīratayā gambhīrā prajñāpāramitā /",
  "S06bsu030_u:1555": "saṃskāravijñānanāmarūpaṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyopāyāsagambhīratayā (Vaidya 30)",
  "S06bsu030_u:1556": "gambhīrā prajñāpāramitā /",
  "S06bsu030_u:1557": "viparyāsagambhīratayā gambhīrā prajñāpāramitā /",
  "S06bsu030_u:1558": "pañcanīvaraṇagambhīratayā gambhīrā prajñāpāramitā /",
  "S06bsu030_u:1559": "dṛṣṭigambhīratayā gambhīrā prajñāpāramitā /",
  "S06bsu030_u:1560": "ātmagambhīratayā gambhīrā prajñāpāramitā /",
  "S06bsu030_u:1561": "sattvagambhīratayā gambhīrā prajñāpāramitā /",
  "S06bsu030_u:1562": "prapañcagambhīratayā gambhīrā prajñāpāramitā /",
  "S06bsu030_u:1563": "aprapañcagambhīratayā gambhīrā prajñāpāramitā /",
  "S06bsu030_u:1564": "śīladauḥśīlyagambhīratayā gambhīrā prajñāpāramitā /",
  "S06bsu030_u:1565_0": "kṣāntivyāpādavīryakausīdyadhyānavikṣepaprajñādauṣprajñyendriyabalabodhyaṅgasmṛtyupasthānasamyakprahāṇarddhipādāviparyāsāryāṣṭāṅgamārgaduḥkhasamudayanirodhamārgavimuktajñānadarśanātītānāgatapratyutpannatryadhvasamatāgambhīratayā",
  "S06bsu030_u:1565_1": "gambhīrā prajñāpāramitā /",
  "S06bsu030_u:1566": "caturvaiśāradyarddhipādābhijñāgambhīratayā gambhīrā prajñāpāramitā /",
  "S06bsu030_u:1567": "atītānāgatapratyutpannāsaṅgajñānagambhīratayā gambhīrā prajñāpāramitā /",
  "S06bsu030_u:1568": "buddhadharmagambhīratayā gambhīrā prajñāpāramitā /",
  "S06bsu030_u:1569": "kṣayajñānānutpādajñānanirodhajñānābhisaṃskārajñānavirāgajñānagambhīratayā gambhīrā prajñāpāramitā /",
  "S06bsu030_u:1570": "nīvaraṇagambhīratayā gambhīrā prajñāpāramitā //",
  "S06bsu030_u:1571": "tadyathāpi nāma śāradvatīputra samudro gambhīro vipulo 'prameyaḥ,",
  "S06bsu030_u:1572": "evameva prajñāpāramitā gambhīrā vipulā aprameyā /",
  "S06bsu030_u:1573": "gambhīreti śāradvatīputra aprameyadharmaratnasaṃcayabhūtā,",
  "S06bsu030_u:1574": "yasyā gādho na labhyate /",
  "S06bsu030_u:1575": "gambhīreti śāradvatīputra nāsyā gatirlabhyate /",
  "S06bsu030_u:1576": "gambhīreti śāradvatīputra nāsyā guṇaparyanto 'dhigamyate /",
  "S06bsu030_u:1577": "tadyathāpi nāma śāradvatīputra samudro mahāsāgaraḥ sarvaratnasaṃnicayo 'prameyaratnabharito mahāratnaparipūrṇaḥ,",
  "S06bsu030_u:1578": "evameva prajñāpāramitā sarvadharmaratnasaṃnicayā mahādharmaratnasaṃnicayā aprameyadharmaratnasaṃnicayā /",
  "S06bsu030_u:1579": "āha - neyaṃ bhagavan prajñāpāramitā kasyaciddharmasya nidarśanena pratyupasthitā /",
  "S06bsu030_u:1580": "āha - tathā hi śāradvatīputra prajñāpāramitā na kasyaciddharmasyopalambhena pratyupasthitā,",
  "S06bsu030_u:1581": "yaṃ dharmaṃ nidarśayet /",
  "S06bsu030_u:1582": "āha - neyaṃ bhagavan prajñāpāramitā kasyaciddharmasya jñānena vā ajñānena vā pratyupasthitā /",
  "S06bsu030_u:1583": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1584": "yasya dharmasya jñānaṃ vā ajñānaṃ vā syāt /",
  "S06bsu030_u:1585": "āha - neyaṃ bhagavan prajñāpāramitā kasyaciddharmasya ārakṣāyai vā guptyai vā pratyupasthitā /",
  "S06bsu030_u:1586": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1587": "yasya dharmasya ārakṣāṃ vā guptiṃ vā kuryāt /",
  "S06bsu030_u:1588": "āha - neyaṃ bhagavan prajñāpāramitā kasyaciddharmasya saṃgrahāya vā parigrahāya vā pratyupasthitā /",
  "S06bsu030_u:1589": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1590": "yasya dharmasya saṃgrahaṃ vā parigrahaṃ vā kuryāt /",
  "S06bsu030_u:1591": "āha - neyaṃ bhagavan prajñāpāramitā kasyaciddharmasya niśrayeṇa vā aniśrayeṇa vā pratyupasthitā /",
  "S06bsu030_u:1592": "āha - tathā hi śāradvatīputra prajñāpāramitā na kaṃciddharmaṃ samanupaśyati,",
  "S06bsu030_u:1593": "yasya dharmasya niśrayaṃ vā aniśrayaṃ vā kuryāt /",
  "S06bsu030_u:1594": "āha - neyaṃ bhagavan prajñāpāramitā kasyaciddharmasya ālayena vā vilayena vā pratyupasthitā /",
  "S06bsu030_u:1595": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1596": "yasmin ālayaṃ vā vilayaṃ vā kuryāt /",
  "S06bsu030_u:1597": "āha - neyaṃ bhagavan prajñāpāramitā kasyaciddharmasya abhiniveśena pratyupasthitā /",
  "S06bsu030_u:1598": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1599": "yasminnabhiniveśaṃ (Vaidya 31) kuryāt /",
  "S06bsu030_u:1600": "āha - neyaṃ bhagavan prajñāpāramitā kasyaciddharmasya adhyavasānena pratyupasthitā /",
  "S06bsu030_u:1601": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1602": "na samanupaśyati,",
  "S06bsu030_u:1603": "yasminnadhyavasānaṃ kuryāt /",
  "S06bsu030_u:1604": "āha - neyaṃ bhagavan prajñāpāramitā kasyaciddharmasya saṃvāsena vā asaṃvāsena vā pratyupasthitā /",
  "S06bsu030_u:1605": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1606": "yena dharmeṇa sārdhaṃ vaset /",
  "S06bsu030_u:1607": "āha - neyaṃ bhagavan prajñāpāramitā kasyaciddharmasya saṃdhinā vā visaṃdhinā vā pratyupasthitā /",
  "S06bsu030_u:1608": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1609": "yo dharmaḥ saṃdhātavyo vā visaṃdhātavyo vā /",
  "S06bsu030_u:1610": "āha - neya bhagavan prajñāpāramitā kasyaciddharmasya rāgeṇa vā virāgeṇa vā pratyupasthitā /",
  "S06bsu030_u:1611": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1612": "yasmin dharme rajyeta vā virajyeta vā /",
  "S06bsu030_u:1613": "āha - neyaṃ bhagavan prajñāpāramitā kasyaciddharmasya dveṣeṇa vā adveṣeṇa vā pratyupasthitā /",
  "S06bsu030_u:1614": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1615": "yo dharma sadveṣo vā vigatadveṣo vā bhavet /",
  "S06bsu030_u:1616": "āha - neyaṃ bhagavan prajñāpāramitā kasyaciddharmasya mohena vā vigatamohena vā pratyupasthitā /",
  "S06bsu030_u:1617": "āha - tathā hi śāradvatīputra prajñāpāramitā na kaṃciddharmamupalabhate,",
  "S06bsu030_u:1618": "yo dharmo mūḍho vā syādvigatamoho vā /",
  "S06bsu030_u:1619": "āha - neyaṃ bhagavan prajñāpāramitā kasyaciddharmasya jñāpayitrī vā ajñāpayitrī vā pratyupasthitā /",
  "S06bsu030_u:1620": "āha - tathā hi śāradvatīputra prajñāpāramitā na kaṃciddharmamupalabhate na samanupaśyati,",
  "S06bsu030_u:1621": "yaṃ dharmaṃ jānīyāt yasya vā dharmasya jñāpayitrī vā bhavet /",
  "S06bsu030_u:1622": "āha - neyaṃ bhagavan prajñāpāramitā kasyaciddharmasya prakṛtyā vā aprakṛtyā vā pratyupasthitā /",
  "S06bsu030_u:1623": "āha - tathā hi śāradvatīputra prajñāpāramitā na kasyaciddharmasya prakṛtiṃ vā samanupaśyati /",
  "S06bsu030_u:1624": "āha - neyaṃ bhagavan prajñāpāramitā kasyaciddharmasya śuddhyā vā viśuddhyā vā pratyupasthitā /",
  "S06bsu030_u:1625": "āha - tathā hi śāradvatīputra prajñāpāramitā na kaṃciddharmaṃ samanupaśyati,",
  "S06bsu030_u:1626": "yaṃ dharmaṃ śodhayedvā viśodhayedvā //",
  "S06bsu030_u:1627": "āha - prakṛtipariśuddheyaṃ bhagavan prajñāpāramitā /",
  "S06bsu030_u:1628": "āha - rūpapariśuddhitaḥ śāradvatīputra pariśuddhā prajñāpāramitā /",
  "S06bsu030_u:1629": "evaṃ vedanāsaṃjñāsaṃskāravijñānapariśuddhitaḥ śāradvatīputra pariśuddhā prajñāpāramitā /",
  "S06bsu030_u:1630": "avidyāpariśuddhitaḥ pariśuddhā prajñāpāramitā,",
  "S06bsu030_u:1631": "saṃskārapariśuddhito vijñānapariśuddhito nāmarūpapariśuddhitaḥ ṣaḍāyatanapariśuddhitaḥ pariśuddhā prajñāpāramitā,",
  "S06bsu030_u:1632": "sparśavedanātṛṣṇopādānabhavajātijarāmaraṇapariśuddhitaḥ pariśuddhā prajñāpāramitā,",
  "S06bsu030_u:1633": "śokaparidevaduḥkhadaurmanasyopāyāsapariśuddhitaḥ pariśuddhā prajñāpāramitā /",
  "S06bsu030_u:1634": "viparyāsanīvaraṇadṛṣṭigatapariśuddhitaḥ pariśuddhā prajñāpāramitā /",
  "S06bsu030_u:1635": "rāgadveṣamohapariśuddhitaḥ pariśuddhā prajñāpāramitā /",
  "S06bsu030_u:1636": "ātmasattvajīvapoṣapuruṣapudgalamanujamānavakārakakārayitṛvedayitrutthāpakasamutthāpakajñātṛdarśakapariśuddhitaḥ pariśuddhā prajñāpāramitā /",
  "S06bsu030_u:1637": "ucchedaśāśvatapariśuddhitaḥ pariśuddhā prajñāpāramitā /",
  "S06bsu030_u:1638": "antānantapariśuddhitaḥ pariśuddhā prajñāpāramitā /",
  "S06bsu030_u:1639": "dānapāramitāpariśuddhitaḥ pariśuddhā prajñāpāramitā /",
  "S06bsu030_u:1640": "śīlakṣāntivīryadhyānaprajñāpariśuddhitaḥ pariśuddhā prajñāpāramitā /",
  "S06bsu030_u:1641": "indriyabalabodhyaṅgadhyānavimokṣasamādhisamāpattipariśuddhitaḥ (Vaidya 32)",
  "S06bsu030_u:1642": "pariśuddhā prajñāpāramitā /",
  "S06bsu030_u:1643": "maitrīkaruṇāmuditopekṣāpariśuddhitaḥ pariśuddhā prajñāpāramitā /",
  "S06bsu030_u:1644": "smṛtyupasthānasamyakprahāṇapariśuddhitaḥ pariśuddhā prajñāpāramitā /",
  "S06bsu030_u:1645": "aviparyāsapariśuddhitaḥ pariśuddhā prajñāpāramitā /",
  "S06bsu030_u:1646": "duḥkhasamudayanirodhamārgapariśuddhitaḥ pariśuddhā prajñāpāramitā /",
  "S06bsu030_u:1647": "abhijñāpariśuddhitaḥ pariśuddhā prajñāpāramitā /",
  "S06bsu030_u:1648": "mārgapariśuddhitaḥ pariśuddhā prajñāpāramitā /",
  "S06bsu030_u:1649": "śrāvakabhūmipariśuddhitaḥ pariśuddhā prajñāpāramitā /",
  "S06bsu030_u:1650": "pratyekabuddhabhūmipariśuddhitaḥ pariśuddhā prajñāpāramitā /",
  "S06bsu030_u:1651": "buddhabhūmipariśuddhitaḥ pariśuddhā prajñāpāramitā /",
  "S06bsu030_u:1652": "buddhadharmasaṃghapariśuddhitaḥ pariśuddhā prajñāpāramitā /",
  "S06bsu030_u:1653": "śrāvakadharmapariśuddhitaḥ pariśuddhā prajñāpāramitā /",
  "S06bsu030_u:1654": "pratyekabuddhadharmapariśuddhitaḥ pariśuddhā prajñāpāramitā /",
  "S06bsu030_u:1655": "atītānāgatapratyutpannadarśanapariśuddhitaḥ pariśuddhā prajñāpāramitā /",
  "S06bsu030_u:1656": "asaṅgajñānadarśanapariśuddhitaḥ pariśuddhā prajñāpāramitā /",
  "S06bsu030_u:1657": "aṣṭādaśāveṇikabuddhadharmapariśuddhitaḥ pariśuddhā prajñāpāramitā /",
  "S06bsu030_u:1658": "kāmadhātupariśuddhito rūpadhātupariśuddhitaḥ ārūpyadhātupariśuddhitaḥ pariśuddhā prajñāpāramitā /",
  "S06bsu030_u:1659": "pṛthvīdhātupariśuddhitaḥ pariśuddhā prajñāpāramitā /",
  "S06bsu030_u:1660": "aptejovāyudhātupariśuddhitaḥ pariśuddhā prajñāpāramitā /",
  "S06bsu030_u:1661": "sattvadhātupariśuddhito dharmadhātupariśuddhitaḥ ākāśadhātupariśuddhitaḥ pariśuddhā prajñāpāramitā //",
  "S06bsu030_u:1662": "evamukte āyuṣmān śāriputro bhagavantametadavocat - āścaryaṃ bhagavan yāvat prakṛtipariśuddhā prajñāpāramitā /",
  "S06bsu030_u:1663": "āha - ākāśapariśuddhitaḥ śāradvatīputra prajñāpāramitā /",
  "S06bsu030_u:1664": "āha - arūpiṇyanidarśanā bhagavan prajñāpāramitā /",
  "S06bsu030_u:1665": "āha - tathā hi śāradvatīputra prajñāpāramitā na kasyaciddharmasya rūpapariniṣpattyā vā nidarśanena vā pratyupasthitā /",
  "S06bsu030_u:1666": "āha - apratihateyaṃ bhagavan prajñāpāramitā /",
  "S06bsu030_u:1667": "āha - tathā hi śāradvatīputra prajñāpāramitā na kaṃciddharmaṃ samanupaśyati yasmin pratihanyeta /",
  "S06bsu030_u:1668": "āha - akṛteyaṃ bhagavan prajñāpāramitā /",
  "S06bsu030_u:1669": "āha - kārakānupalabdhitaḥ śāradvatīputra /",
  "S06bsu030_u:1670": "āha - asamavasaraṇeyaṃ bhagavan prajñāpāramitā /",
  "S06bsu030_u:1671": "āha - tathā hi śāradvatīputra prajñāpāramitā na kaṃciddharmaṃ yena dharmeṇa sārdhaṃ samavasaret /",
  "S06bsu030_u:1672": "āha - aprajñapanīyeyaṃ bhagavan prajñāpāramitā /",
  "S06bsu030_u:1673": "āha - tathā hi śāradvatīputra prajñāpāramitā na kaṃciddharmamupalabhate yena dharmeṇa prajñapyeta /",
  "S06bsu030_u:1674": "āha - asādhāraṇeyaṃ bhagavan prajñāpāramitā /",
  "S06bsu030_u:1675": "(āha - tathā hi śāradvatīputra prajñāpāramitā na kaṃciddharmamupalabhate yena dharmeṇa sādhāraṇā bhavet /",
  "S06bsu030_u:1676": ") āha - alakṣaṇeyaṃ bhagavan prajñāpāramitā /",
  "S06bsu030_u:1677": "āha - lakṣaṇānupalabdhitaḥ śāradvatīputra /",
  "S06bsu030_u:1678": "āha - apratibhāseyaṃ bhagavan prajñāpāramitā /",
  "S06bsu030_u:1679": "āha - pratibhāsānupalabdhitāmupādāya /",
  "S06bsu030_u:1680": "āha - anantapāramiteyaṃ bhagavan prajñāpāramitā /",
  "S06bsu030_u:1681": "āha - rūpānantatayā śāradvatīputra anantapāramiteyam /",
  "S06bsu030_u:1682": "evaṃ vedanāsaṃjñāsaṃskāravijñānānantatayā anantapāramiteyam /",
  "S06bsu030_u:1683": "viparyāsānantatayā anantapāramiteyam /",
  "S06bsu030_u:1684": "nīvaraṇānantatayā anantapāramiteyam /",
  "S06bsu030_u:1685": "avidyānantatayā saṃskārānantatayā vijñānanantatayā nāmarūpānantatayā ṣaḍāyatanasparśavedanātṛṣṇopādānabhavajātijarāmaraṇaśokaparidevaduḥkhadaurmanasyopāyāsānantatayā (Vaidya 33)",
  "S06bsu030_u:1686": "anantapāramiteyam /",
  "S06bsu030_u:1687": "dṛṣṭigatānantatayā rāgadveṣamohānantatayā ucchedaśāśvatānantatayā pūrvāntakoṭyanantatayā anantapāramiteyam /",
  "S06bsu030_u:1688": "aparāntakoṭyanantatayā anantapāramiteyam /",
  "S06bsu030_u:1689": "dānānantatayā śīlānantatayā kṣāntyanantatayā vīryānantatayā dhyānānantatayā prajñānantatayā anantapāramiteyaṃ prajñāpāramitā /",
  "S06bsu030_u:1690": "smṛtyupasthānānantatayā samyakprahāṇarddhipādendriyabalabodhyaṅgamārgānantatayā aviparyāsānantatayā anantapāramiteyam /",
  "S06bsu030_u:1691": "dhyānavimokṣasamādhisamāpattyanantatayā anantapāramiteyam /",
  "S06bsu030_u:1692": "ārambaṇānantatayā anantapāramiteyam /",
  "S06bsu030_u:1693": "vidyāvimuktijñānadarśanānantatayā anantapāramiteyam /",
  "S06bsu030_u:1694": "śrāvakabhūmipratyekabuddhabhūmibuddhabhūmyanantatayā anantapāramiteyam /",
  "S06bsu030_u:1695": "śrāvakadharmapratyekabuddhadharmabuddhadharmānantatayā anantapāramiteyam /",
  "S06bsu030_u:1696": "ātmasattvānantatayā anantapāramiteyam /",
  "S06bsu030_u:1697": "kāmadhātvanantatayā anantapāramiteyam /",
  "S06bsu030_u:1698": "rūpadhātvanantatayā anantapāramiteyam /",
  "S06bsu030_u:1699": "ārūpyadhātvanantatayā anantapāramiteyam /",
  "S06bsu030_u:1700": "abhijñānantatayā anantapāramiteyam /",
  "S06bsu030_u:1701": "nīvaraṇānantatayā anantapāramiteyam /",
  "S06bsu030_u:1702": "atītānāgatapratyutpannajñānadarśanānantatayā anantapāramiteyam /",
  "S06bsu030_u:1703": "asaṅgānantatayā ākāśānantatayā dharmadhātvanantatayā anantapāramiteyam //",
  "S06bsu030_u:1704": "na hyasyāḥ śāradvatīputra prajñāpāramitāyā anto vā madhyaṃ vā paryavasānaṃ vā upalabhyate,",
  "S06bsu030_u:1705": "nāpi kenacidupalabdhāḥ /",
  "S06bsu030_u:1706": "anantāparyantapāramiteyaṃ śāradvatīputra yaduta prajñāpāramitā /",
  "S06bsu030_u:1707": "tadyathāpi nāma śāradvatīputra ākāśasyānto nopalabhyate,",
  "S06bsu030_u:1708": "evameva prajñāpāramitāyā anto nopalabhyate /",
  "S06bsu030_u:1709": "pṛthivīdhātvanantatayā śāradvatīputra prajñāpāramitānantatā draṣṭavyā /",
  "S06bsu030_u:1710": "abdhātvanantatayā tejodhātvanantatayā vāyudhātvanantatayā vijñānadhātvanantatayā prajñāpāramitānantatā anugantavyā /",
  "S06bsu030_u:1711": "anantamadhyaparyantatā hi śāradvatīputra prajñāpāramitā anuboddhavyā /",
  "S06bsu030_u:1712": "na hi śāradvatīputra prajñāpāramitā deśasthā na pradeśasthā /",
  "S06bsu030_u:1713": "rūpāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1714": "peyālam /",
  "S06bsu030_u:1715": "evaṃ vedanāsaṃjñāsaṃskāravijñānāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1716_0": "avidyāparyantatayā saṃskārāparyantatayā vijñānāparyantatayā nāmarūpaṣaḍāyatanāparyantatayā",
  "S06bsu030_u:1716_1": "yāvat jarāmaraṇaśokaparidevaduḥkhadaurmanasyopāyāsāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1717": "viparyāsāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1718": "nīvaraṇāparyantatayā dṛṣṭigatāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1719": "ātmānantatayā sattvānantatayā prajñāpāramitāparyantatā anugantavyā /",
  "S06bsu030_u:1720": "dānānantatayā śīlānantatayā kṣāntyanantatayā vīryānantatayā dhyānānantatayā prajñānantatayā śāradvatīputra prajñāpāramitānantatā anugantavyā /",
  "S06bsu030_u:1721": "smṛtyupasthānasamyakprahāṇarddhipādāparyantatayā prajñāpāramitānantatā anugantavyā /",
  "S06bsu030_u:1722": "indriyabalabodhyaṅgamārgadhyānavimokṣasamādhisamāpattyaparyantatayā śāradvatīputra prajñāpāramitāparyantatā anugantavyā /",
  "S06bsu030_u:1723": "duḥkhasamudayanirodhamārgāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1724": "abhijñāparyantatayā (Vaidya 34)",
  "S06bsu030_u:1725": "vimuktyaparyantatayā vimuktijñānadarśanāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1726": "pṛthagjanadharmāparyantatayā śrāvakadharmāparyantatayā pratyekabuddhadharmāparyantatayā buddhadharmāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1727": "vidyāparyantatayā vimuktyaparyantatayā vimuktijñā[nadarśa]nāparyantatayā śāradvatīputra prajñāpāramitāparyantatā anugantavyā /",
  "S06bsu030_u:1728": "paryantānupalabdhitaḥ śāradvatīputra prajñāpāramitāparyantatetyucyate,",
  "S06bsu030_u:1729": "antānupalabdhito 'nantetyucyate /",
  "S06bsu030_u:1730": "ananteti śāradvatīputra aparyantavacanametat /",
  "S06bsu030_u:1731": "ātmānupādānataḥ śāradvatīputra sarvadharmānantatā anugantavyā /",
  "S06bsu030_u:1732": "ākāśānantatayā śāradvatīputra sarvadharmānantāparyantā anugantavyā /",
  "S06bsu030_u:1733": "evamukte āyuṣmān śāradvatīputro bhagavantametadavocat - kīdṛśānāṃ bhagavan bodhisattvānāmeṣu dharmeṣu viṣayaḥ?",
  "S06bsu030_u:1734": "bhagavānāha - ye te śāradvatīputra bodhisattvā dharmamapi nopalabhante prāgevādharmam,",
  "S06bsu030_u:1735": "mārgamapi nopalabhante prāgevāmārgam,",
  "S06bsu030_u:1736": "śīlamapi nopalabhante na manyante prāgeva dauḥśīlyam,",
  "S06bsu030_u:1737": "aparyāpannāśca sarvatraidhātuke,",
  "S06bsu030_u:1738": "aparyāpannāśca sarvabhavagaticyutyupapattiṣu,",
  "S06bsu030_u:1739": "anadhyavasitāśca kāye jīvite ca prāgeva bāhyeṣu vastuṣu,",
  "S06bsu030_u:1740": "kṛtaparyantāśca saṃsārasrotasaḥ,",
  "S06bsu030_u:1741": "uttīrṇāśca mahābhavārṇavāt,",
  "S06bsu030_u:1742": "samuttīrṇāśca mahāsaṃgrāmāt,",
  "S06bsu030_u:1743": "teṣāṃ śāriputra bodhisattvānāṃ mahāsattvānāmeṣu dharmeṣu viṣayaśca gatiśca,",
  "S06bsu030_u:1744": "sarvaviṣayā aviṣayā iti ca yeṣāṃ parijānante (parijñānam?)",
  "S06bsu030_u:1745": ", te tathārūpāḥ satpuruṣāḥ sarvaviṣayeṣvanadhyavasitāḥ,",
  "S06bsu030_u:1746": "te mahāsiṃhāḥ /",
  "S06bsu030_u:1747": "te sarvaviṣayeṣvanadhyāpannāḥ,",
  "S06bsu030_u:1748": "te tadrūpāḥ satpuruṣāḥ /",
  "S06bsu030_u:1749": "sarvaviṣayanirupaliptāste,",
  "S06bsu030_u:1750": "te 'saṃsṛṣṭāḥ /",
  "S06bsu030_u:1751": "sarvaviṣayasamatikrāntāste,",
  "S06bsu030_u:1752": "te mahāsārthavāhāḥ /",
  "S06bsu030_u:1753": "yeṣāṃ śāradvatīputra eṣu dharmeṣu viṣayo gatiśca /",
  "S06bsu030_u:1754": "nāhaṃ śāradvatīputra asyāṃ parṣadi samanupaśyāmi ekamapi bodhisattvam,",
  "S06bsu030_u:1755": "yasya naiṣu dharmeṣu viṣayo vā adhimuktirvā,",
  "S06bsu030_u:1756": "yo vā eṣu dharmeṣu sākāṅkṣo vā savicikitso vā /",
  "S06bsu030_u:1757": "niṣkāṅkṣeyaṃ śāradvatīputra parṣadeṣu dharmeṣu nirvicikitsā nirvaimatikā /",
  "S06bsu030_u:1758": "nāsti śāradvatīputra eṣāṃ bodhisatvānāmeṣu dharmeṣu vimatiḥ /",
  "S06bsu030_u:1759": "vimatisamuddhātāya śāradvatīputra ete satpuruṣāḥ sarvasattvānāṃ sthitāḥ /",
  "S06bsu030_u:1760": "niḥsaṃśayā hyete śāradvatīputra eṣvevaṃrūpeṣu dharmeṣu saṃśayasamatikrāntāḥ //",
  "S06bsu030_u:1761": "ye 'pi te śāradvatīputra paścime kāle paścime samaye imāṃ dharmadeśanāṃ śroṣyanti,",
  "S06bsu030_u:1762": "te 'pi niḥsaṃśayā bhaviṣyanti sarvadharmeṣu,",
  "S06bsu030_u:1763": "sarvasattvānāṃ ca saṃśayacchedanāya pratipannā bhaviṣyanti,",
  "S06bsu030_u:1764": "niḥsaṃśayāśca te dharmaṃ deśayiṣyanti /",
  "S06bsu030_u:1765": "nāhaṃ śāradvatīputra parīttakuśalamūlānāṃ sattvānāmeṣu dharmeṣvadhimuktiṃ vadāmi /",
  "S06bsu030_u:1766": "nāpi teṣāmeṣu dharmeṣvavakāśaḥ,",
  "S06bsu030_u:1767": "nāpi teṣāmidaṃ dhanam /",
  "S06bsu030_u:1768": "nāpi te śāradvatīputra sattvāḥ parīttakuśalamūlasamanvāgatā bhaviṣyanti,",
  "S06bsu030_u:1769": "yeṣāmiyaṃ dharmadeśanāṃ śrotrapathamapyāgamiṣyati kimaṅga punarye udgrahīṣyanti dhārayiṣyanti vācayiṣyanti paryavāpsyanti /",
  "S06bsu030_u:1770": "niyatāste buddhadharmeṣu,",
  "S06bsu030_u:1771": "vyākṛtāste buddhairbhagavadbhiḥ /",
  "S06bsu030_u:1772": "evaṃ ca te siṃhanādaṃ nadiṣyanti yathāhametarhi siṃhanādaṃ nadāmi astambhitanādaṃ mahāpuruṣanādaṃ svayaṃbhūnādam /",
  "S06bsu030_u:1773": "ye eṣu dharmeṣvatyantaśaḥ śraddhāṃ janayitvā chandaṃ janayiṣyanti anuttarāyāṃ samyaksaṃbodhau, (Vaidya 35)",
  "S06bsu030_u:1774": "teṣāmapi ta eeva vyākaraṇaṃ bhaviṣyanti /",
  "S06bsu030_u:1775": "tatkamāddhetoḥ?",
  "S06bsu030_u:1776": "durlabhā hi śāradvatīputra te sattvāḥ,",
  "S06bsu030_u:1777": "ya imān gambhīrān dharmān śrutvā prītiṃ ca vindanti,",
  "S06bsu030_u:1778": "prāmodyaṃ ca janayanti,",
  "S06bsu030_u:1779": "adhimuñcante ca /",
  "S06bsu030_u:1780": "ataḥ śāradvatīputra durlabhatamāste sattvāḥ,",
  "S06bsu030_u:1781": "ye gambhīrān dharmān śrutvā anuttarāyāṃ samyaksaṃbodhau cittamutpādayanti,",
  "S06bsu030_u:1782": "chandaṃ ca janayanti mahākuśalamūlasamanvāgatāḥ /",
  "S06bsu030_u:1783": "nāhaṃ śāradvatīputra tān sattvān mahāsaṃsārasaṃprasthitāniti vadāmi yeṣāmayaṃ prajñāpāramitānirdeśaḥ śravaṇapathamapyāgamiṣyati,",
  "S06bsu030_u:1784": "śrutvā ca (ye)",
  "S06bsu030_u:1785": "paṭhiṣyanti adhimokṣyanti udāraṃ ca prītisaumanasyaṃ janayiṣyanti,",
  "S06bsu030_u:1786": "eṣu dharmeṣu chandaṃ janayiṣyanti punaḥ punaḥ śravaṇāyāpi,",
  "S06bsu030_u:1787": "kaḥ punarvādaḥ uddeṣṭuṃ vā svādhyātuṃ vā parebhyo deśayituṃ vā /",
  "S06bsu030_u:1788": "vyākaromyahaṃ śāradvatīputra anavakrāntaniyāmān aniyatān śrāvakapratyekabuddhayāne anuttarāyāṃ samyaksaṃbodhauḥ /",
  "S06bsu030_u:1789": "nāhaṃ śāradvatīputra hīnadharmasamanvāgatānāṃ sattvānāmagrato dharmeṣvavakāśaṃ samanupaśyāmi /",
  "S06bsu030_u:1790": "udāreyaṃ śāradvatīputra buddhabodhiḥ /",
  "S06bsu030_u:1791": "yadbhūyasā ca sattvā hīnādhimuktikā hīnadharmasamanvāgatā akṛtakalyāṇāḥ /",
  "S06bsu030_u:1792": "akuśalā eṣvevaṃrūpeṣu gambhīreṣu dharmeṣu nirupalepeṣu /",
  "S06bsu030_u:1793": "ye punaste śāradvatīputra udārāḥ sattvā udāradharmādhimuktā mahāyānasaṃprasthitāḥ supariprāptakāryāḥ susaṃnāhasaṃnaddhāḥ suvicitrārthā mahāmārgeṇa saṃprasthitā aviṣameṇa ṛjunā,",
  "S06bsu030_u:1794": "agahanena samena apagatakhāṇukaṇṭakena apagataśvabhraprapātena śucinā apagatakilbiṣeṇa akuṭilena avaṅkena,",
  "S06bsu030_u:1795": "ye lokahitāya saṃprasthitā lokasukhāya lokānukampāyai mahato janakāyasyārthāya hitāya sukhāya va devānāṃ ca manuṣyāṇāṃ ca,",
  "S06bsu030_u:1796": "avabhāsakarāstīrthabhūtāḥ sattvānām,",
  "S06bsu030_u:1797": "mahākāruṇikā hitānukampakā hitakāmāḥ sukhakāmā yogakṣemakāmāḥ,",
  "S06bsu030_u:1798": "sarvasattvānāṃ sukhopadhānāya pratyupasthitāḥ,",
  "S06bsu030_u:1799": "teṣāṃ śāradvatīputra tathārūpāṇāṃ sattvānāṃ bodhisattvānāṃ mahāsattvānāmidaṃ mahādhanam /",
  "S06bsu030_u:1800": "ta eva ca śāradvatīputra mahāsattvā asya dharmaratnasya pratyeṣakāḥ /",
  "S06bsu030_u:1801": "teṣāṃ caitaddhanamudāradhanam /",
  "S06bsu030_u:1802": "tatkasya hetoḥ?",
  "S06bsu030_u:1803": "na hi śāradvatīputra akṛtapuṇyānāṃ sattvānāmakṛtakalyāṇānāṃ hīnādhimuktikānāṃ śraddhāvihīnānāmasminnudāre dhane 'dhimuktirjāyate /",
  "S06bsu030_u:1804": "etacca me śāradvatīputra saṃdhāya bhāṣitam - dhātuśaḥ satvāḥ saṃsyandanti hīnādhimuktikā hīnādhimuktikaiḥ,",
  "S06bsu030_u:1805": "udārādhimuktikā udārādhimuktikairiti //",
  "S06bsu030_u:1806": "atha khalvāyuṣmān śāradvatīputro bhagavantametadavocat - kiṃgocarā bhagavan prajñāpāramitā?",
  "S06bsu030_u:1807": "evamukte bhagavānāyuṣmantaṃ śāradvatīputrametadavocat - anantaviṣayagocarā śāradvatīputra prajñāpāramitā /",
  "S06bsu030_u:1808": "tadyathāpi nāma śāradvatīputra vāyudhāturanantaviṣayagocaraḥ,",
  "S06bsu030_u:1809": "evameva prajñāpāramitā anantaviṣayagocarā /",
  "S06bsu030_u:1810": "tadyathāpi nāma śāradvatīputra vāyudhāturākāśadhātuviṣayagocaraḥ,",
  "S06bsu030_u:1811": "evameva prajñāpāramitā ākāśadhātuviṣayagocarā /",
  "S06bsu030_u:1812": "tadyathāpi nāma śāradvatīputra ākāśadhāturvāyudhātuśca na kvacitsaṃdṛśyete,",
  "S06bsu030_u:1813": "na kasyaciddharmasya abhinirvṛttilakṣaṇena pratyupasthitau,",
  "S06bsu030_u:1814": "evameva śāradvatīputra prajñāpāramitā na kvaciddharme saṃdṛśyate,",
  "S06bsu030_u:1815": "na kasyaciddharmasya abhinirvṛttilakṣaṇena pratyupasthitā /",
  "S06bsu030_u:1816": "tadyathāpi nāma śāradvatīputra ākāśadhāturvāyudhātuśca agrāhyāpariniṣpattito na varṇanimittena saṃkhyāṃ gacchataḥ,",
  "S06bsu030_u:1817": "evameva śāradvatīputra prajñāpāramitā agrāhyāniṣpattito na (Vaidya 36)",
  "S06bsu030_u:1818": "kenacidvarṇanimittena saṃkhyāṃ gacchati vā upaiti vā /",
  "S06bsu030_u:1819": "tadyathāpi nāma śāradvatīputra ākāśadhāturvāyudhātuśca na kasyaciddharmasya pariniṣpattidarśanenopayātau,",
  "S06bsu030_u:1820": "evameva prajñāpāramitā na kasyaciddharmasya pariniṣpattidarśanenopaiti //",
  "S06bsu030_u:1821": "āha - kiṃlakṣaṇeya bhagavan prajñāpāramitā?",
  "S06bsu030_u:1822": "bhagavānāha - alakṣaṇeyaṃ śāradvatīputra prajñāpāramtiā /",
  "S06bsu030_u:1823": "tadyathāpi nāma śāradvatīputra ākāśadhātuśca vāyudhātuśca na kasyaciddharmasya pariciṣpattilakṣaṇenopagacchataḥ,",
  "S06bsu030_u:1824": "evameva śāradavtīputra prajñāpāramitā na kasyaciddharmasya pariniṣpattilakṣaṇenopaiti /",
  "S06bsu030_u:1825": "āha - kiṃlakṣaṇeyaṃ bahgavan prajñāpāramitā?",
  "S06bsu030_u:1826": "bhagavānāha - alakṣaṇā hi śāradvatīputra prajñāpāramitā,",
  "S06bsu030_u:1827": "yato tna saṅgalakṣaṇena saṃvidyate /",
  "S06bsu030_u:1828": "tadyathāpi nāma śāradvatīputra ākāśadhāturvāyudhātudhca na kasyaciddharmasya pariniṣpattilakṣaṇenopagacchataḥ,",
  "S06bsu030_u:1829": "evameva prajñāpāramitā na kasyaciddharmasya pariniṣpattilakṣaṇenopaiti /",
  "S06bsu030_u:1830": "alakṣaṇā hi śāradvatīputra prajñāpāramitā,",
  "S06bsu030_u:1831": "yato na saṃvidyate /",
  "S06bsu030_u:1832": "tadyathāpi nāma śāradvatīputra ākāśadhāturna kvacitsajjati,",
  "S06bsu030_u:1833": "evameva prajñāpārmaitā na kvacitsajjati,",
  "S06bsu030_u:1834": "te nocyate asaṅgalakṣaṇeti /",
  "S06bsu030_u:1835": "na ca śāradvatīputra asaṅgasya kiṃcillakṣaṇam,",
  "S06bsu030_u:1836": "api tu khalu vyavahārapadametat /",
  "S06bsu030_u:1837": "tenocyate asaṅgalakṣaṇā prajñāpāramitti /",
  "S06bsu030_u:1838": "tadeavitat śāradvatīputra asaṅgalakṣaṇaṃ nirdiśyate /",
  "S06bsu030_u:1839": "na ca asaṅgasya lakṣaṇaṃ na nimittam /",
  "S06bsu030_u:1840": "asaṅga iti śāradvatīputra saṅgaparijñaiṣā,",
  "S06bsu030_u:1841": "saṅgānupalabdhireṣā,",
  "S06bsu030_u:1842": "saṅgayathābhūtataiṣā,",
  "S06bsu030_u:1843": "saṅgaviparyāsaparijñaiṣā /",
  "S06bsu030_u:1844": "na hi śāradvatīputra saṅge saṅgo cidyate,",
  "S06bsu030_u:1845": "tenocyate saṅgayathā bhūtatā saṅgānupalabdhiḥ /",
  "S06bsu030_u:1846": "asaṅgateti śāradvatiputra iyaṃ prajñāpāramitā,",
  "S06bsu030_u:1847": "asaṅgalakṣaṇajñānanirdeśa eṣaḥ /",
  "S06bsu030_u:1848": "sarvadharmā hi śāradvtīputra asaṅgalakṣaṇāḥ /",
  "S06bsu030_u:1849": "yadyasya dharmasya lakṣaṇam,",
  "S06bsu030_u:1850": "tadalakṣaṇam /",
  "S06bsu030_u:1851": "na hi tallakṣaṇābhinitvṝttaye kaściddharmaḥ pratyupasthitaḥ /",
  "S06bsu030_u:1852": "yatra ca lakṣaṇaṃ na saṃvidyate,",
  "S06bsu030_u:1853": "taducyate alakṣaṇamiti /",
  "S06bsu030_u:1854": "yaccālakṣaṇam,",
  "S06bsu030_u:1855": "tatra nāsti saṅgaḥ /",
  "S06bsu030_u:1856": "saceddharmalakṣaṇamabhaviṣyat,",
  "S06bsu030_u:1857": "saṅgo 'bhaviṣyatsarvadharmāṇām /",
  "S06bsu030_u:1858": "yasmāttarhi sarvadharmā iti,",
  "S06bsu030_u:1859": "na punaryathocyate /",
  "S06bsu030_u:1860": "yadasaṃṅgalakṣaṇam,",
  "S06bsu030_u:1861": "na tacchakysṃ pravyāhartum /",
  "S06bsu030_u:1862": "tatkasya hetoḥ?",
  "S06bsu030_u:1863": "asattvādasaṅgalakṣaṇasya,",
  "S06bsu030_u:1864": "viviktatvādasaṅgalakṣaṇasya,",
  "S06bsu030_u:1865": "anupalabdherasaṅgalakṣaṇasya /",
  "S06bsu030_u:1866": "yo gi śāradavtīputra dharmo 'saṅgalakṣaṇaḥ,",
  "S06bsu030_u:1867": "sa na kenacinnidarśaena pratyupasthitaḥ,",
  "S06bsu030_u:1868": "na saṅgadarśanena,",
  "S06bsu030_u:1869": "api tu khalu punaḥ sattvānāmetadasaṅgalakṣaṇanidarśanaṃ kṛtam /",
  "S06bsu030_u:1870": "yaddhi śāradvatīputra saṃkleśasya lakṣaṇam,",
  "S06bsu030_u:1871": "tadalakṣaṇam /",
  "S06bsu030_u:1872": "na hi lakṣaṇena saṃkleśaḥ partyupasthitaḥ,",
  "S06bsu030_u:1873": "viparyāsena śāradvagīputra saṃkleśaḥ pratyupasthitaḥ /",
  "S06bsu030_u:1874": "yaśca viparyāsḥ,",
  "S06bsu030_u:1875": "tadalakṣāṇam /",
  "S06bsu030_u:1876": "yadalakṣaṇam,",
  "S06bsu030_u:1877": "na tadvyavahāreṇāpi lakṣaṇam /",
  "S06bsu030_u:1878": "alakṣaṇametat /",
  "S06bsu030_u:1879": "yadapi śāradvatīputra vyavadānam,",
  "S06bsu030_u:1880": "tasyāpi nāsti lakṣaṇam /",
  "S06bsu030_u:1881": "tatkasmāddhetoḥ?",
  "S06bsu030_u:1882": "saṃkleśa eva ca tāvaccāradvatīpiutra alakṣaṇaḥ,",
  "S06bsu030_u:1883": "prāgrva vyavdānam /",
  "S06bsu030_u:1884": "yā śāradvatīputra saṃkleśasya parijñā,",
  "S06bsu030_u:1885": "sā yathābhūtā /",
  "S06bsu030_u:1886": "na tasyāḥ kaścitsaṃkelśaḥ /",
  "S06bsu030_u:1887": "viparyastāstu sattvāḥ sṃkliśyante /",
  "S06bsu030_u:1888": "yaśca viparyāsḥ, so 'bhūtaḥ /",
  "S06bsu030_u:1889": "yo 'bhūtaḥ, tatra bhūtasya pariniṣpattirvā (Vaidya 37)",
  "S06bsu030_u:1890": "lakṣaṇaṃ vā nāsti /",
  "S06bsu030_u:1891": "yaviaṃ śāradvatīputram parijñā,",
  "S06bsu030_u:1892": "tadvyavadānamityucyate /",
  "S06bsu030_u:1893": "saṃkleśa evālakṣaṇaḥ,",
  "S06bsu030_u:1894": "prāgeva vyavdānam /",
  "S06bsu030_u:1895": "ubhāvetau śāradvatīputra dharmāvalakṣaṇau apariniṣpattiḥ,",
  "S06bsu030_u:1896": "iyamasaṅgatetyucyate /",
  "S06bsu030_u:1897": "asaṅgalakṣaṇāh sarvadharmā iti /",
  "S06bsu030_u:1898": "sarvadharmāṇāṃ hi saṅgo na saṃvidyate /",
  "S06bsu030_u:1899": "asaṅgalakṣaṇeṣu hi śāardvtīputra sajjanti sarvabālapṛthagjanāḥ /",
  "S06bsu030_u:1900": "ayaṃ śāradvtīputra sarvadharmāṇāmasaṅgalakṣaṇajñānagocaranirdeśaḥ /",
  "S06bsu030_u:1901": "ayaṃ ca śāradvatīputra prajñāpāramitā gocaraḥ /",
  "S06bsu030_u:1902": "asaṅgalakṣaṇsjñānagocarā hi śāradvatīputra parjñāpāramitā /",
  "S06bsu030_u:1903": "tenocyate anantagocarā prajñāpāramteti /",
  "S06bsu030_u:1904": "yā asaṅgatā,",
  "S06bsu030_u:1905": "sā anantaviṣayajñānagocarā /",
  "S06bsu030_u:1906": "gocara iti śāradvatīputra agocarasyaitadadhivacanam /",
  "S06bsu030_u:1907": "n ahi śāradvtīputra gocaranidarśanalakṣaṇena prajñāpāramitā bhāvyate /",
  "S06bsu030_u:1908": "viṣaya iti śāradvatīputra aviṣaya e ṣa dharmāṇām eṣā yathābhūtatā,",
  "S06bsu030_u:1909": "yathāvattā /",
  "S06bsu030_u:1910": "sarvadharmā hi aviṣayāḥ,",
  "S06bsu030_u:1911": "aviṣayatvāt /",
  "S06bsu030_u:1912": "yaivaṃ dharmāṇāṃ parijñā,",
  "S06bsu030_u:1913": "ayamucyate viṣaygocara iti,",
  "S06bsu030_u:1914": "na punaryathocyate /",
  "S06bsu030_u:1915": "ya evaṃ sarvadahrmaparijñayā na kvacitsaṅgaḥ,",
  "S06bsu030_u:1916": "idamucyate asaṅgalakṣaṇamiti /",
  "S06bsu030_u:1917": "tenocyate asaṅgalakṣaṇā prajñāpāramtiā iti //",
  "S06bsu030_u:1918": "eṣvevaṃrūpeṣu śāradvatīputra dharmeṣu na bahavaḥ sahāyakāḥ pratilabhyante /",
  "S06bsu030_u:1919": "tathāgatajñānaviṣayanirdeśa eṣaḥ,",
  "S06bsu030_u:1920": "yaivaṃ dharmāṇāṃ sūcanā saṃprakāśanā vibhājanā /",
  "S06bsu030_u:1921": "na hyeṣu śāradvatīputra dharmeṣu kaścidanyaḥ sahāyaḥ,",
  "S06bsu030_u:1922": "anyatra dṛṣṭasatyaiḥ śrāvakairavinivartanīyairvā bodhisattvairmahāsatvairdṛṣṭisaṃpannairvā pudgalairapratyudāvartanīyaiḥ /",
  "S06bsu030_u:1923": "teṣāmapi tāvacchāradvatīputra dṛṣṭisaṃpannānāmeṣu dharmeṣu caritānāṃ saṃśayaḥ syāt /",
  "S06bsu030_u:1924": "niḥsaṃśayaḥ śāradvatīputra kāyasākṣī ca bodhisattvaśca pratilabdhakṣāntikaḥ /",
  "S06bsu030_u:1925": "abhūmireṣu śāradvatīputra dharmeṣu bālapṛthagjanānām /",
  "S06bsu030_u:1926": "nāyaṃ śāradvatīputra prajñāpāramitānirdeśo hīnādhimuktikānāṃ sattvānāṃ hastaṃ gamiṣyati /",
  "S06bsu030_u:1927": "pariśuddhakuśalamūlasamanvāgatāste śāradvatīputra sattvā bhaviṣyanti bahubuddhaparyupāsitāḥ,",
  "S06bsu030_u:1928": "yeṣāmayaṃ prajñāpāramitānirdeśo hastaṃ gamiṣyati /",
  "S06bsu030_u:1929": "avaropitakuśalamūlāste sattvā bhaviṣyanti kalyāṇāśayāḥ,",
  "S06bsu030_u:1930": "kṛtādhikārā buddheṣu bhagavatsu bodhāyāvaropitabuddhabījā buddhayānasamārūḍhā buddhānāṃ bhagavatāmāsannasthāyino yoniśaḥ praśnapṛcchakāḥ,",
  "S06bsu030_u:1931": "yeṣāmayaṃ prajñāpāramitānirdeśo hastaṃ gamiṣyati /",
  "S06bsu030_u:1932": "āsannāste kṣāntipratilambhasya,",
  "S06bsu030_u:1933": "kṣāntipratilabdhā vā bhaviṣyanti,",
  "S06bsu030_u:1934": "yeṣāmayaṃ prajñāpāramitānirdeśo hastaṃ gamiṣyati /",
  "S06bsu030_u:1935": "ye ca vyākṛtāḥ,",
  "S06bsu030_u:1936": "te kṣipramanuttarāṃ samyaksaṃbodhimabhisaṃbhotsyante sthāpayitvā praṇidhānavaśāt /",
  "S06bsu030_u:1937": "ye na vyākṛtāḥ,",
  "S06bsu030_u:1938": "te kṣipraṃ saṃmukhaṃ vyākaraṇaṃ pratilapsyante,",
  "S06bsu030_u:1939": "atha ca śāradvatīputra vyākṛtā eva te mantavyāḥ saṃmukhavyākaraṇena /",
  "S06bsu030_u:1940": "na hi śāradvatīputra aparipakvakuśalamūlānāṃ sattvānāmayaṃ sūtrāntaḥ śrotrapathamapyāgamiṣyati,",
  "S06bsu030_u:1941": "kimaṅga punaryadetaṃ sūtrāntaṃ pratilabheran vā lekhayeyurvā ārādhayeyurvā uddiśeyurvā dhyāyeran vā,",
  "S06bsu030_u:1942": "parebhyo vā vistareṇa saṃprakāśayeyuḥ,",
  "S06bsu030_u:1943": "naitatsthānaṃ vidyate /",
  "S06bsu030_u:1944": "paripakvakuśalamūlāste śāradvatīputra sattvāḥ,",
  "S06bsu030_u:1945": "ya imaṃ sūtrāntaṃ śroṣyanti likhiṣyanti vācayiṣyanti svādhyāsyanti /",
  "S06bsu030_u:1946": "kiṃcāpi śāradvatīputra (Vaidya 38)",
  "S06bsu030_u:1947": "uttaptakuśalamūlānāṃ sattvānāmayaṃ dharmaparyāyo hastaṃ gamiṣyati /",
  "S06bsu030_u:1948": "api tu khalu punaḥ śāradvatīputra ārocayāmi te,",
  "S06bsu030_u:1949": "prativedayāmi te /",
  "S06bsu030_u:1950": "na tena kulaputreṇa vā kuladuhitrā vā bodhisattvayānīyena vā śrāvakayānīyena vā imān dharmān pratilabhya alpotsukena bhavitavyam,",
  "S06bsu030_u:1951": "kusīdena vā middhabahulena vā asaṃprajñena vā anupasthitasmṛtinā vā vikṣiptacittena vā āmiṣagṛddhena vā lolena vā mukhareṇa vā tundena vā pragalbhena vā prākṛtendriyeṇa vā /",
  "S06bsu030_u:1952": "kiṃcāpi śāradvatīputra kuśalamūlāni kṛtāni na visaṃvādayanti /",
  "S06bsu030_u:1953": "api tu khalu imān dharmān labdhvā bodhisattvena bhūyasyā mātrayā apramādaśca vīryaṃ ca utsāhaśca chandaśca akausīdyaṃ ca saṃvṛtendriyatā ca amukharatā cāsevitavyā,",
  "S06bsu030_u:1954": "smṛtyupasthāneṣu bāhuśrutyeṣu ca yogaḥ karaṇīyaḥ /",
  "S06bsu030_u:1955": "ārabdhavīryeṇa caiṣāmevaṃrūpāṇāṃ guṇānāṃ paripūraye vyāyantavyam /",
  "S06bsu030_u:1956": "naitacchāradvatīputra evaṃrūpāṇāṃ dharmāṇāṃ śravaṇaphalam,",
  "S06bsu030_u:1957": "yadbodhisattvo vā śrāvakayāniko vā evaṃrūpān dharmān śrutvā pramādamāpadyeta,",
  "S06bsu030_u:1958": "viśvāsaṃ vā gacchet,",
  "S06bsu030_u:1959": "chandaṃ vā parihīyeta,",
  "S06bsu030_u:1960": "vīryaṃ vā hāpayet,",
  "S06bsu030_u:1961": "śaithilyaṃ vopadarśayet,",
  "S06bsu030_u:1962": "vyāpādabahulo vā bhavet /",
  "S06bsu030_u:1963": "naitatsaphalaṃ bhavet,",
  "S06bsu030_u:1964": "nāpi tena ime evaṃrūpā dharmāḥ śrutā bhaveyuḥ /",
  "S06bsu030_u:1965": "śrutamapi śāradvatīputra bhūtapratipatteretadadhivacanam,",
  "S06bsu030_u:1966": "na vipratipatteḥ /",
  "S06bsu030_u:1967": "na hi śāradvatīputra vipratipannena ayaṃ dharmaḥ śruto bhavati /",
  "S06bsu030_u:1968": "śrutārthakuśalaiḥ śāradvatīputra yuṣmābhirbhavitavyaṃ pratipattisthitaiḥ /",
  "S06bsu030_u:1969": "nāsti śāradvatīputra vipratipannānāmānulomikī kṣāntiḥ /",
  "S06bsu030_u:1970": "pratipattireṣā śāradvatīputra asmin dharme ucyate,",
  "S06bsu030_u:1971": "yo yathānirdiṣṭeṣu dharmeṣu pratipadyate /",
  "S06bsu030_u:1972": "kṣāntisaṃpannasya śāradvatīputra pudgalasya pratipattisthitasya na bhūyo 'pāyagamanaṃ bhavati,",
  "S06bsu030_u:1973": "kṣipraṃ caiṣu dharmeṣu samudāgacchati /",
  "S06bsu030_u:1974": "na avaramātrakeṇa kuśalamūlena viśvāsamāpattavyam /",
  "S06bsu030_u:1975": "anikṣiptadhureṇāpi viśvāso na kartavyaḥ,",
  "S06bsu030_u:1976": "yāvadeṣu dharmeṣu pariniṣpatsyata iti /",
  "S06bsu030_u:1977": "yaḥ śāradvatīputra eṣu dharmeṣu pariniṣpannaḥ śikṣito labdhakṣāntirna bhūyasā apāyagamanasaṃvartanīyaṃ karma kuryāt /",
  "S06bsu030_u:1978": "na cāsya bhūyaḥ kausīdyaṃ vā hīnabhāgīyaṃ vā bhavet /",
  "S06bsu030_u:1979": "nāpi tasya pratyudāvartanabhayaṃ bhavet /",
  "S06bsu030_u:1980": "nāpi śaithilyamāpadyeta /",
  "S06bsu030_u:1981": "tatkasya hetoḥ?",
  "S06bsu030_u:1982": "parijñāto hi śāradvatīputra tena bhavati saṃkleśaśca vyavadānaṃ ca,",
  "S06bsu030_u:1983": "dṛṣṭaṃ ca tena yathābhūtaṃ bhavati - sarvadharmā viparyāsasamutthitā abhūtā iti /",
  "S06bsu030_u:1984": "sa evaṃ samyagdarśī kṣāntisaṃpanno bhavati sūrato 'mandavān (?)",
  "S06bsu030_u:1985": "śīlaviśuddhisthita ācāragocaracāritrasaṃvarasaṃpannaḥ /",
  "S06bsu030_u:1986": "devā api śāradvatīputra tathārūpebhyaḥ spṛhayanti prāgeva manuṣyāḥ /",
  "S06bsu030_u:1987": "devānāmapi te tathārūpāḥ sattvāḥ spṛhaṇīyā bhavanti prāgeva manuṣyāṇām /",
  "S06bsu030_u:1988": "devānāmapi te satkārārhā bhavanti prāgeva manuṣyāṇām /",
  "S06bsu030_u:1989": "devairapi te rakṣaṇīyā bhavanti prāgeva manuṣyaiḥ /",
  "S06bsu030_u:1990": "devanāgayakṣarākṣasagaruḍagandharvairapi te rakṣaṇīyā bhavanti,",
  "S06bsu030_u:1991": "teṣāṃ ca rakṣāvaraṇaguptaye samutsukā bhavantīti //",
  "S06bsu030_u:1992": "āryaprajñāpāramitāyāmaupamyaparivarto nāma caturthaḥ //",
  "S06bsu030_u:1993": "______________________________________________________________",
  "S06bsu030_u:1994": "START Svp 5",
  "S06bsu030_u:1995": "(Vaidya 39)",
  "S06bsu030_u:1996": "5 subhūtiparivartaḥ pañcamaḥ /",
  "S06bsu030_u:1997": "atha khalvāyuṣmān śāradvatīputra āyuṣmantaṃ subhūtimetadavocat - kimāyuṣman subhūte tūṣṇīṃbhāvenātināmayasi?",
  "S06bsu030_u:1998": "kiṃ na pratibhāti te prajñāpāramitāmārabhya ayaṃ śāstā svayaṃ saṃmukhībhūtaḥ,",
  "S06bsu030_u:1999": "iyaṃ ca parṣad bhājanībhūtā gambhīrāyā dharmadeśanāyāḥ?",
  "S06bsu030_u:2000": "śuddheyamāyuṣman subhūte parṣat,",
  "S06bsu030_u:2001": "ākāṅkṣati ca gambhīraṃ dharmaṃ śrotum //",
  "S06bsu030_u:2002_0": "evamukte āyuṣmān subhūtirāyuṣmantaṃ śāriputramevamāha - nāhaṃ tamāyuṣman dharmaṃ",
  "S06bsu030_u:2002_1": "samanupaśyāmi yaṃ me ārabhya pratibhāyāt - na cāhamāyuṣman śāradvatīputra prajñāpāramitāṃ samanupaśyāmi,",
  "S06bsu030_u:2003": "na ca bodhisattvaṃ nāpi pratibhānam,",
  "S06bsu030_u:2004": "nāpi yatpratibhāyāt,",
  "S06bsu030_u:2005": "nāpi yena pratibhāyāt,",
  "S06bsu030_u:2006": "nāpi yataḥ pratibhāyāt /",
  "S06bsu030_u:2007": "evaṃ samanupaśyan nāhamāyuṣman śāradvatīputra prajñāpāramitāṃ bodhisattvānāṃ mahāsattvānāṃ yacca pratibhāyāt,",
  "S06bsu030_u:2008": "yena ca pratibhāyāt,",
  "S06bsu030_u:2009": "yataśca pratibhāyāt,",
  "S06bsu030_u:2010": "yasya ca pratibhāyāt,",
  "S06bsu030_u:2011": "kimiti nirdekṣyāmi,",
  "S06bsu030_u:2012": "kiṃ me ārabhya pratibhāsyati /",
  "S06bsu030_u:2013": "eṣaivātra āyuṣman śāradvatīputra prajñāpāramitā yo 'vyāhāraḥ,",
  "S06bsu030_u:2014": "anudāhāraḥ,",
  "S06bsu030_u:2015": "anabhihāraḥ,",
  "S06bsu030_u:2016": "anabhilāpaḥ /",
  "S06bsu030_u:2017": "na hi āyuṣman śāradvatīputra prajñāpāramitā śakyodāhārtuṃ vā,",
  "S06bsu030_u:2018": "pravyāhartuṃ vā,",
  "S06bsu030_u:2019": "abhilapituṃ vā /",
  "S06bsu030_u:2020": "yaivaṃ visarjanā,",
  "S06bsu030_u:2021": "iyaṃ prajñāpāramitā /",
  "S06bsu030_u:2022": "na hi āyuṣman śāradvatīputra prajñāpāramitā atītā vā anāgatā vā pratyutpannā vā /",
  "S06bsu030_u:2023": "na hi āyuṣman śāradvatīputra prajñāpāramitā atītalakṣaṇā vā śakyā nirdeṣṭum,",
  "S06bsu030_u:2024": "anāgatalakṣaṇā vā pratyutpannalakṣaṇā vā /",
  "S06bsu030_u:2025": "alakṣaṇā avyavahārā eṣā āyuṣman śāradvatīputra prajñāpāramitā /",
  "S06bsu030_u:2026": "nāhamāyuṣman śāradvatīputra prajñāpāramitāyā lakṣaṇaṃ samanupaśyāmi,",
  "S06bsu030_u:2027": "yena lakṣaṇena prajñāpāramitā nirdiśyeta /",
  "S06bsu030_u:2028": "na hi āyuṣman śāradvatīputra yadrūpasya atītalakṣaṇaṃ vā anāgatalakṣaṇaṃ vā pratyutpannalakṣaṇaṃ vā,",
  "S06bsu030_u:2029": "sā prajñāpāramitā /",
  "S06bsu030_u:2030": "nāpi yadvedanāsaṃjñāsaṃskāravijñānānāmatītalakṣaṇaṃ vā anāgatalakṣaṇaṃ vā pratyutpannalakṣaṇaṃ vā sā prajñāpāramitā /",
  "S06bsu030_u:2031": "yacca āyuṣman śāradvatīputra atītānāgatapratyutpannarūpalakṣaṇasya tathatā avitathatā ananyatathatā yāvattathatā,",
  "S06bsu030_u:2032": "sā prajñāpāramitā /",
  "S06bsu030_u:2033": "yā ca atītānāgatapratyutpannānāṃ vedanāsaṃjñāsaṃskāravijñānānāṃ tathatā avitathatā ananyatathatā yāvattathatā,",
  "S06bsu030_u:2034": "iyaṃ prajñāpāramitā /",
  "S06bsu030_u:2035": "yā ca āyuṣman śāradvatīputra atītānāgatapratyutpannasya rūpavedanāsaṃjñāsaṃskāravijñānalakṣaṇasya tathatā avitathatā ananyatathatā yāvattathatā,",
  "S06bsu030_u:2036": "sā na śakyā prajñapayituṃ vā udāhartuṃ vā abhilapituṃ vā vākkarmaṇā vā visarjayitum /",
  "S06bsu030_u:2037": "ya āyuṣman śāradvatīputra evaṃ prajñāpāramitānirdeśamavatarati,",
  "S06bsu030_u:2038": "sa prajñāpāramitāṃ budhyate /",
  "S06bsu030_u:2039": "na hi āyuṣman śāradvatīputra prajñāpāramitā kasyaciddharmasya nirdeśalakṣaṇena pratyupasthitā,",
  "S06bsu030_u:2040": "na rūpanidarśanalakṣaṇena pratyupasthitā,",
  "S06bsu030_u:2041": "na vedanāsaṃjñāsaṃskāravijñānanirdeśalakṣaṇena pratyupasthitā,",
  "S06bsu030_u:2042": "na saṃskāranirdeśalakṣaṇena,",
  "S06bsu030_u:2043": "na pratītyasamutpādanirdeśalakṣaṇena,",
  "S06bsu030_u:2044": "na nāmarūpalakṣaṇena,",
  "S06bsu030_u:2045": "nātmalakṣaṇena,",
  "S06bsu030_u:2046": "na sattvalakṣaṇena,",
  "S06bsu030_u:2047": "na dharmadhātulakṣaṇena,",
  "S06bsu030_u:2048": "na saṃyogalakṣaṇena,",
  "S06bsu030_u:2049": "na visaṃyogalakṣaṇena,",
  "S06bsu030_u:2050": "na hetulakṣaṇena,",
  "S06bsu030_u:2051": "na pratyayalakṣaṇena,",
  "S06bsu030_u:2052": "na duḥkhalakṣaṇena, (Vaidya 40)",
  "S06bsu030_u:2053": "na sukhalakṣaṇena,",
  "S06bsu030_u:2054": "na vyavasthānalakṣaṇena nāvyavasthānalakṣaṇena,",
  "S06bsu030_u:2055": "notpādalakṣaṇena na vyayalakṣaṇena,",
  "S06bsu030_u:2056": "na saṃkleśalakṣaṇena na vyavadānalakṣaṇena,",
  "S06bsu030_u:2057": "na prakṛtilakṣaṇena, (na)",
  "S06bsu030_u:2058": "saṃvṛtilakṣaṇena na paramārthalakṣaṇena,",
  "S06bsu030_u:2059": "na satyalakṣaṇena na mṛṣālakṣaṇena,",
  "S06bsu030_u:2060": "na saṃkrāntilakṣaṇena nāvakrāntilakṣaṇena pratyupasthitā /",
  "S06bsu030_u:2061": "tatkasya hetoḥ?",
  "S06bsu030_u:2062": "sarvalakṣaṇavigatā hi āyuṣman śāradvatīputra prajñāpāramitā /",
  "S06bsu030_u:2063": "sā na kasyaciddarśanamupaiti - iyaṃ vā prajñāpāramitā,",
  "S06bsu030_u:2064": "iha vā prajñāpāramitā,",
  "S06bsu030_u:2065": "anena vā prajñāpāramitā,",
  "S06bsu030_u:2066": "asya vā prajñāpāramiteti //",
  "S06bsu030_u:2067": "nāhamāyuṣman śāradvatīputra taṃ dharmaṃ samanupaśyāmi yena dharmeṇa prajñāpāramitā nirdiśyeta /",
  "S06bsu030_u:2068": "na hi āyuṣman śāradvatīputra prajñāpāramitā kasyaciddharmasya nidarśanamupaiti vā utpaśyati vā /",
  "S06bsu030_u:2069": "na hi āyuṣman śāradvatīputra prajñāpāramitā rūpasya nidarśanamupaiti,",
  "S06bsu030_u:2070": "na vedanāsaṃjñāsaṃskāravijñānānāṃ nidarśanamupaiti,",
  "S06bsu030_u:2071": "na cakṣuḥśrotraghrāṇajihvākāyamanasāṃ nidarśanamupaiti /",
  "S06bsu030_u:2072": "nāpi dhātvāyatanānāṃ nidarśanamupaiti,",
  "S06bsu030_u:2073": "na pratītyasamutpādasya nidarśanamupaiti,",
  "S06bsu030_u:2074": "nāpi vidyāvimuktyornidarśanamupaiti /",
  "S06bsu030_u:2075": "yāpi sā āyuṣman śāradvatīputra prajñā lokottarā nirvedhagāminī,",
  "S06bsu030_u:2076": "tasyā api prajñāpāramitā nidarśanaṃ nopaiti /",
  "S06bsu030_u:2077": "tadyathā āyuṣman śāradvatīputra dharmo nidarśanaṃ nopaiti kasyaciddharmasya,",
  "S06bsu030_u:2078": "kathaṃ tasyā eva udāhāranirdeśo bhaviṣyati?",
  "S06bsu030_u:2079": "api tu khalu āyuṣman śāradvatīputra ya evaṃ dharmāṇāṃ dharmanayaṃ prajānanti,",
  "S06bsu030_u:2080": "te prajñāpāramitānirdeśaṃ prajānanti //",
  "S06bsu030_u:2081": "na hi āyuṣman śāradvatīputra prajñāpāramitā kasyaciddharmasya saṃdarśanena pratyupasthitā,",
  "S06bsu030_u:2082": "nāpi nidarśanen /",
  "S06bsu030_u:2083": "na hi āyuṣman śāradvatīputra prajñāpāramitā rūpasya saṃdarśanena pratyupasthitā,",
  "S06bsu030_u:2084": "na nidarśanen /",
  "S06bsu030_u:2085": "na vedanāsaṃjñāsaṃskāravijñānānāṃ saṃdarśanena pratyupasthitā,",
  "S06bsu030_u:2086": "na nidarśanena /",
  "S06bsu030_u:2087": "na nāmarūpasya saṃdarśanena pratyupasthitā,",
  "S06bsu030_u:2088": "na nidarśanena /",
  "S06bsu030_u:2089": "na saṃkleśasya na vyavadānasya saṃdarśanena pratyupasthitā,",
  "S06bsu030_u:2090": "na nidarśanena /",
  "S06bsu030_u:2091": "na pratītyasamutpādasya saṃdarśanen pratyupasthitā,",
  "S06bsu030_u:2092": "na nidarśanena /",
  "S06bsu030_u:2093": "na viparyāsānāṃ saṃdarśanena pratyupasthitā,",
  "S06bsu030_u:2094": "na nidarśanena /",
  "S06bsu030_u:2095": "na sattvadhātoḥ,",
  "S06bsu030_u:2096": "nātmadhātoḥ saṃdarśanena pratyupasthitā,",
  "S06bsu030_u:2097": "na nidarśanena /",
  "S06bsu030_u:2098": "na pṛthivīdhātoḥ,",
  "S06bsu030_u:2099": "na aptejovāyudhātoḥ saṃdarśanena pratyupasthitā,",
  "S06bsu030_u:2100": "na nidarśanena /",
  "S06bsu030_u:2101": "na kāmadhātoḥ,",
  "S06bsu030_u:2102": "na rūpadhātoḥ,",
  "S06bsu030_u:2103": "na ārūpyadhātoḥ saṃdarśanena pratyutpasthitā,",
  "S06bsu030_u:2104": "na nidarśanena /",
  "S06bsu030_u:2105": "na dānamātsaryaśīladauḥśīlyasaṃdarśanena pratyupasthitā na nidarśanena /",
  "S06bsu030_u:2106": "na kṣāntivyāpādavīryakausīdyadhyānavikṣepaprajñādauṣprajñyasaṃdarśanena pratyupasthitā,",
  "S06bsu030_u:2107": "na nidarśanena /",
  "S06bsu030_u:2108": "na smṛtyupasthānasamyakprahāṇarddhipādāpramāṇendriyabalabodhyaṅgavimokṣasamādhisamāpattyabhijñāsaṃdarśanena pratyupasthitā,",
  "S06bsu030_u:2109": "na nidarśanena /",
  "S06bsu030_u:2110": "na satyamārgaphalasaṃdarśanena pratyupasthitā,",
  "S06bsu030_u:2111": "na nidarśanena /",
  "S06bsu030_u:2112": "na śrāvakapratyekabuddhabodhisattvabhūmisaṃdarśanena pratyupasthitā,",
  "S06bsu030_u:2113": "na nidarśanena /",
  "S06bsu030_u:2114": "na śrāvakadharma na pratyekabuddhadharma,",
  "S06bsu030_u:2115": "na bodhisattvadharma, (Vaidya 41)",
  "S06bsu030_u:2116": "na buddhadharmasaṃdarśanena pratyupasthitā,",
  "S06bsu030_u:2117": "na nidarśanena /",
  "S06bsu030_u:2118": "nāpi kasyaciddharmasya jñānena vā ajñānena vā saṃdarśanena vā nidarśanena vā pratyupasthitā /",
  "S06bsu030_u:2119": "nāpyanutpādajñānasya vā kṣayajñānasya vā nirodhajñānasya vā saṃdarśanena vā nidarśanena vā pratyupasthitā /",
  "S06bsu030_u:2120": "nāpi nirvāṇasya saṃdarśanena vā nidarśanena vā pratyupasthitā /",
  "S06bsu030_u:2121": "tadyathā āyuṣman śāradvatīputra na kasyaciddharmasya saṃdarśanena vā pratyupasthitā nidarśanena vā,",
  "S06bsu030_u:2122": "kathaṃ tasyā vyavahāraṃ nirdekṣyāmi?",
  "S06bsu030_u:2123": "api tu khalu āyuṣman śāradvatīputra ya evaṃ nirdeśamavabudhyate - na prajñāpāramitā kasyaciddharmasya saṃdarśanena vā nidarśanena vā pratyupasthiteti,",
  "S06bsu030_u:2124": "sa prajñāpāramitāṃ jānīte,",
  "S06bsu030_u:2125": "prajñāpāramitānirdeśaṃ ca prajānīte /",
  "S06bsu030_u:2126": "na hi āyuṣman śāradvatīputra prajñāpāramitā kasyaciddharmasya yogāya vā viyogāya vā pratyupasthitā /",
  "S06bsu030_u:2127": "tatkasmāddhetoḥ?",
  "S06bsu030_u:2128": "na hi āyuṣman śāradvatīputra prajñāpāramitā rūpaṃ saṃyojayati na visaṃyojayati /",
  "S06bsu030_u:2129": "evaṃ na vedanāsaṃjñāsaṃskāravijñānāni saṃyojayati na visaṃyojayati /",
  "S06bsu030_u:2130": "na pratītyasamutpādaṃ saṃyojayati na visaṃyojayati /",
  "S06bsu030_u:2131": "na kāmadhātuṃ na rūpadhātuṃ nārūpyadhātuṃ saṃyojayati na visaṃyojayati /",
  "S06bsu030_u:2132": "na pṛthivīdhātuṃ nābdhātuṃ na tejodhātuṃ na vāyudhātuṃ saṃyojayati na visaṃyojayati /",
  "S06bsu030_u:2133": "na sattvadhātuṃ nātmadhātuṃ na dharmadhātuṃ nākāśadhātuṃ saṃyojayati na visaṃyojayati /",
  "S06bsu030_u:2134": "na dānaṃ na mātsaryaṃ na śīlaṃ na dauḥśīlyaṃ na kṣāntiṃ na vyāpādaṃ na vīryaṃ na kausīdyaṃ na dhyānaṃ na vikṣepaṃ na prajñāṃ na dauṣprajñyaṃ saṃyojayati na visaṃyojayati /",
  "S06bsu030_u:2135": "na smṛtyupasthānāni na samyakprahāṇāni na ṛddhipādāpramāṇāni nendriyabalabodhyaṅgadhyānavimokṣasamādhisamāpattyabhijñāḥ saṃyojayati na visaṃyojayati /",
  "S06bsu030_u:2136": "na mārgaṃ na mārgaphalaṃ na duḥkhaṃ na duḥkhasamudayaṃ na nirodhaṃ saṃyojayati na visaṃyojayati /",
  "S06bsu030_u:2137": "na śrāvakabhūmiṃ na pratyekabuddhabhūmiṃ na bodhisattvabhūmiṃ na buddhabhūmiṃ saṃyojayati na visaṃyojayati /",
  "S06bsu030_u:2138": "na śrāvakadharmān na pratyekabuddhadharmān na bodhisattvadharmān na buddhadharmān saṃyojayati na visaṃyojayati /",
  "S06bsu030_u:2139": "nātītānāgatapratyutpannatryadhvasamatāṃ saṃyojayati na visaṃyojayati /",
  "S06bsu030_u:2140": "nāsaṅgatānutpādajñānaṃ na kṣayajñānaṃ na nirvāṇaṃ saṃyojayati na visaṃyojayati /",
  "S06bsu030_u:2141": "tadyathā āyuṣman śāradvatīputra dharmo na kasyaciddharmasya saṃyogāya vā visaṃyogāya vā pratyupasthitaḥ,",
  "S06bsu030_u:2142": "kathaṃ tasya nirdeśo bhaviṣyati?",
  "S06bsu030_u:2143": "idamāyuṣman śāradvatīputra arthavaśaṃ saṃpaśyannahamevaṃ vadāmi - nāhaṃ taṃ dharmaṃ samanupaśyāmi yo me dharmaḥ pratibhāyāt,",
  "S06bsu030_u:2144": "yena me pratibhāyāt,",
  "S06bsu030_u:2145": "yato me pratibhāyāt,",
  "S06bsu030_u:2146": "yaṃ me ārabhya pratibhāyāditi //",
  "S06bsu030_u:2147": "āryaprajñāpāramitāyāṃ subhūtiparivartaḥ pañcamaḥ //",
  "S06bsu030_u:2148": "______________________________________________________________",
  "S06bsu030_u:2149": "START Svp 6",
  "S06bsu030_u:2150": "(Vaidya 42)",
  "S06bsu030_u:2151": "6 caryāparivartaḥ ṣaṣṭhaḥ /",
  "S06bsu030_u:2152": "atha khalu bhagavān suvikrāntavikrāmiṇaṃ bodhisattvaṃ mahāsattvametadavocat - iha khalu suvikrāntavikrāmin bodhisattvo mahāsattvaḥ prajñāpāramitāyāṃ caranna kvaciddharme carati /",
  "S06bsu030_u:2153": "tatkasmāddhetoḥ?",
  "S06bsu030_u:2154": "sarvadharmā hi suvikrāntavikrāmin viparyāsasamutthitāḥ,",
  "S06bsu030_u:2155": "abhūtā asanto mithyā vitathāḥ /",
  "S06bsu030_u:2156": "tadyathā suvikrāntavikrāmin kasmiṃściddharme carati,",
  "S06bsu030_u:2157": "viparyāse sa carati /",
  "S06bsu030_u:2158": "viparyāse caran na bhūte carati /",
  "S06bsu030_u:2159": "na ca suvikrāntavikrāmin bodhisattvo viparyāsacaryāprabhāvitaḥ,",
  "S06bsu030_u:2160": "abhūtacaryāprabhāvito vā /",
  "S06bsu030_u:2161": "nāpi viparyāse vā abhūte vā caran bodhisattvaḥ prajñāpāramitāyāṃ carati /",
  "S06bsu030_u:2162": "yaśca viparyāsaḥ, so 'bhūtaḥ /",
  "S06bsu030_u:2163": "na tatra kāciccaryā,",
  "S06bsu030_u:2164": "tena tatra bodhisattvo na carati /",
  "S06bsu030_u:2165": "viparyāsa iti suvikrāntavikrāmin vitathaḥ /",
  "S06bsu030_u:2166": "eṣa bālapṛthagjanairgṛhītaḥ /",
  "S06bsu030_u:2167": "na tathā yaiste te dharmāḥ /",
  "S06bsu030_u:2168": "ye ca na tathā yathā gṛhītāḥ,",
  "S06bsu030_u:2169": "sa ucyate 'viparyāso 'tra bhūta iti /",
  "S06bsu030_u:2170": "na hi suvikrāntavikrāmin bodhisattvo mahāsattvo viparyāse vā abhūte vā carati /",
  "S06bsu030_u:2171": "bhūtavādīti suvikrāntavikrāmin bodhisattvo 'viparyāsacārī /",
  "S06bsu030_u:2172": "yatra ca bhūtamaviparyāsaḥ,",
  "S06bsu030_u:2173": "tatra ca na kāciccaryā /",
  "S06bsu030_u:2174": "tenocyate - acaryā bodhisattvacaryeti /",
  "S06bsu030_u:2175": "sarvacaryāsamucchinnā hi suvikrāntavikrāmin bodhisattvacaryā /",
  "S06bsu030_u:2176": "sā na śakyā ādarśayitum - iyaṃ vā bodhisattvacaryā,",
  "S06bsu030_u:2177": "anena vā bodhisattvacaryā,",
  "S06bsu030_u:2178": "iha vā bodhisattvacaryā,",
  "S06bsu030_u:2179": "ito vā bodhisattvacaryeti /",
  "S06bsu030_u:2180": "naivaṃ bodhisattvacaryā prabhāvitā /",
  "S06bsu030_u:2181": "sarvacaryāvinivṛttaye hi bodhisattvā bodhisattvacaryāṃ caranti pṛthagjanacaryāvinivṛttaye śrāvakacaryāvinivṛtaye pratyekabuddhacaryāvinivṛttaye /",
  "S06bsu030_u:2182": "ye 'pi te suvikrāntavikrāmin buddhadharmāḥ,",
  "S06bsu030_u:2183": "teṣvapi bodhisattvā na caranti nābhiniviśante - ime vā te bodhisattvadharmāḥ,",
  "S06bsu030_u:2184": "iha vā te bodhisattvadharmāḥ,",
  "S06bsu030_u:2185": "anena vā te bodhisattvadharmāḥ,",
  "S06bsu030_u:2186": "asya vā te bodhisattvadharmā iti /",
  "S06bsu030_u:2187": "evamapi suvikrāntavikrāmin bodhisattvo na carati /",
  "S06bsu030_u:2188": "sarvā eṣāṃ suvikrāntavikrāmin vikalpacaryā /",
  "S06bsu030_u:2189": "na bodhisattvo vikalpe carati nāvikalpe /",
  "S06bsu030_u:2190": "sarvavikalpaprahīṇā hi bodhisattvacaryā /",
  "S06bsu030_u:2191": "kalpa iti suvikrāntavikrāmin vikalpanaiṣā sarvadharmāṇām /",
  "S06bsu030_u:2192": "na hi śakyāḥ sarvadharmāḥ kalpayitum /",
  "S06bsu030_u:2193": "akalpitā hi sarvadharmāḥ /",
  "S06bsu030_u:2194": "tadyo dharmaṃ kalpayati,",
  "S06bsu030_u:2195": "sa vikalpayati /",
  "S06bsu030_u:2196": "na hi suvikrāntavikrāmin dharmaḥ kalpo vā vikalpo vā /",
  "S06bsu030_u:2197": "kalpa iti suvikrāntavikrāmin eṣa eko 'ntaḥ,",
  "S06bsu030_u:2198": "vikalpa iti dvitīyo 'ntaḥ /",
  "S06bsu030_u:2199": "na ca suvikrāntavikrāmin bodhisattvo 'nte carati,",
  "S06bsu030_u:2200": "nāpyanante /",
  "S06bsu030_u:2201": "yo naiva ante na anante carati,",
  "S06bsu030_u:2202": "sa madhyaṃ na samanupaśyati /",
  "S06bsu030_u:2203": "madhyamapi suvikrāntavikrāmin samanupaśyan madhye caran anta eva carati /",
  "S06bsu030_u:2204": "na hi suvikrāntavikrāmin madhyasya kāciccaryā (vā kiṃci)",
  "S06bsu030_u:2205": "ddarśanaṃ vā(nidarśanaṃ vā) /",
  "S06bsu030_u:2206": "madhyamiti suvikrāntavikrāmin (Vaidya 43)",
  "S06bsu030_u:2207": "nāpi āryāṣṭāṅgamārgasyaitadadhivacanam /",
  "S06bsu030_u:2208": "na ca suvikrāntavikrāmin āryāṣṭāṅgo mārgaḥ kasyaciddharmasyopalambhena pratyupasthitaḥ,",
  "S06bsu030_u:2209": "nāpi kasyaciddharmasya samanupaśyanatayā //",
  "S06bsu030_u:2210": "api tu yasmin samaye suvikrāntavikrāmin bodhisattvo na kaṃciddharmaṃ bhāvayati na vibhāvayati,",
  "S06bsu030_u:2211": "tadā pratiprasrabdhamārga ityucyate /",
  "S06bsu030_u:2212": "sa sarvadharmān na bhāvayanna vibhāvayan bhāvanāsamatikrānto dharmasamatāmanuprāpnoti,",
  "S06bsu030_u:2213": "yayā dharmasamatayā mārgasaṃjñāpyasya na pravartate,",
  "S06bsu030_u:2214": "kutaḥ punarmārgaṃ drakṣyati?",
  "S06bsu030_u:2215": "pratiprasrabdhamārga iti suvikrāntavikrāmin arhataḥ kṣīṇāsravasyaitadbhikṣoradhivacanam /",
  "S06bsu030_u:2216": "tatkasmāddhetoḥ?",
  "S06bsu030_u:2217": "vibhāvito hi sa mārgo na bhāvito na vibhāvitaḥ /",
  "S06bsu030_u:2218": "tenocyate vibhāvita iti /",
  "S06bsu030_u:2219": "vibhāvanāpi tatra nāsti,",
  "S06bsu030_u:2220": "tenocyate vibhāvita iti /",
  "S06bsu030_u:2221": "vigatā tasya bhāvanā,",
  "S06bsu030_u:2222": "tenocyate vibhāvaneti /",
  "S06bsu030_u:2223": "sacetkhalu punaḥ suvikrāntavikrāmin bhāvanā syādvibhāvanā vā,",
  "S06bsu030_u:2224": "sā punarupalabhyate,",
  "S06bsu030_u:2225": "nāsyā vibhāvanā syāt /",
  "S06bsu030_u:2226": "vibhāvaneti suvikrāntavikrāmin vigatā asyāṃ bhāvaneti vibhāvanā,",
  "S06bsu030_u:2227": "bhāvo 'syā vigata iti,",
  "S06bsu030_u:2228": "tenocyate vibhāvaneti,",
  "S06bsu030_u:2229": "na punaryathocyate /",
  "S06bsu030_u:2230": "tatkasmāt? avyāhārā hi vibhāvanā,",
  "S06bsu030_u:2231": "vigama eṣa vibhāvanā /",
  "S06bsu030_u:2232": "katamo vigamaḥ?",
  "S06bsu030_u:2233": "yato viparyāsasya asamutthānaṃ yadabhūtasyāsamutthānam /",
  "S06bsu030_u:2234": "na hi suvikrāntavikrāmin viparyāso viparyāsaṃ samutthāpayati /",
  "S06bsu030_u:2235": "asamutthita eṣa viparyāsaḥ /",
  "S06bsu030_u:2236": "na hi tatra kiṃcitsamutthānam /",
  "S06bsu030_u:2237": "yadi tatra kiṃcitsamutthānamabhaviṣyat, nocyeta /",
  "S06bsu030_u:2238": "yasmādabhūtasamutthitaḥ,",
  "S06bsu030_u:2239": "tasmāducyate viparyāsa iti /",
  "S06bsu030_u:2240": "aviparyāstā hi suvikrāntavikrāmin sarvadharmā bodhisattvenānubuddhāḥ /",
  "S06bsu030_u:2241": "tatkasmāddhetoḥ?",
  "S06bsu030_u:2242": "jñāto hi tena viparyāso 'bhūta iti /",
  "S06bsu030_u:2243": "na viparyāse viparyāsaḥ saṃvidyate /",
  "S06bsu030_u:2244": "yena viparyāso 'bhūto jñātaḥ,",
  "S06bsu030_u:2245": "na viparyāse viparyāsaḥ saṃvidyate,",
  "S06bsu030_u:2246": "tena aviparyastāḥ sarvadharmāḥ samanubuddhāḥ /",
  "S06bsu030_u:2247": "yaśca aviparyāsasyānubodhaḥ,",
  "S06bsu030_u:2248": "na tatra bhūyo viparyāsaḥ /",
  "S06bsu030_u:2249": "yatra (na) kaścidviparyāsaḥ,",
  "S06bsu030_u:2250": "tatra na kāciccaryā /",
  "S06bsu030_u:2251": "sarvā hi suvikrāntavikrāmin caryā sā caryāsamutthānā /",
  "S06bsu030_u:2252": "caryāvikalpādviparyāsaḥ /",
  "S06bsu030_u:2253": "bodhisattvastu caryāyāṃ na vikalpayati /",
  "S06bsu030_u:2254": "tena sārdhamaviparyāsaḥ sthita ityucyate /",
  "S06bsu030_u:2255": "yaśca aviparyastaḥ,",
  "S06bsu030_u:2256": "sa na kvacidbhūyaścarati /",
  "S06bsu030_u:2257": "tenocyate acaryā bodhisattvacareti /",
  "S06bsu030_u:2258": "acaryeti suvikrāntavikrāmin yanna kvaciddharme carati na vicarati na caryālakṣaṇaṃ saṃdarśayati,",
  "S06bsu030_u:2259": "iyamucyate bodhisattvacaryeti /",
  "S06bsu030_u:2260": "ya evaṃ carati,",
  "S06bsu030_u:2261": "sa carati prajñāpāramitāyām //",
  "S06bsu030_u:2262": "na hi suvikrāntavikrāmin bodhisattvo rūpārambaṇe caraṃścarati prajñāpāramitāyām,",
  "S06bsu030_u:2263": "na vedanāsaṃjñāsaṃskāravijñānārambaṇe caraṃścarati prajñāpāramitāyām /",
  "S06bsu030_u:2264": "tatkasmāddhetoḥ?",
  "S06bsu030_u:2265": "sarvārambaṇāni hi tena viviktāni vijñātāni /",
  "S06bsu030_u:2266": "yaśca vivekaḥ,",
  "S06bsu030_u:2267": "na tatra kāciccaryā /",
  "S06bsu030_u:2268": "tenocyate acaryā bodhisattvacaryeti /",
  "S06bsu030_u:2269": "na hi suvikrāntavikrāmin bodhisattvaścakṣurārambaṇe caraṃścarati prajñāpāramitāyām,",
  "S06bsu030_u:2270": "na śrotraghrāṇajihvākāyamanaārambaṇe caraṃścarati prajñāpāramitāyām /",
  "S06bsu030_u:2271": "(Vaidya 44) tatkasmāddheto?",
  "S06bsu030_u:2272": "sarvārambaṇāni hi tena abhūtāni jñātāni /",
  "S06bsu030_u:2273": "yaśca sarvārambaṇāni abhūtānīti jānāti,",
  "S06bsu030_u:2274": "nāsau kvaciccarati /",
  "S06bsu030_u:2275": "tenocyate acaryā bodhisattvacaryeti /",
  "S06bsu030_u:2276": "na hi suvikrāntavikrāmin bodhisattvo rūpaśabdagandharasaspraṣṭavyadharmārambaṇe caraṃścarati prajñāpāramitāyām /",
  "S06bsu030_u:2277": "tatkasmāddhetoḥ?",
  "S06bsu030_u:2278": "sarvārambaṇāni hi tena viparyāsasamutthitāni jñātāni /",
  "S06bsu030_u:2279": "yaśca viparyāsaḥ,",
  "S06bsu030_u:2280": "so 'bhūtaḥ parijñātaḥ /",
  "S06bsu030_u:2281": "yena viparyāsaḥ abhūtaḥ parijñātaḥ,",
  "S06bsu030_u:2282": "sa na kasmiṃścidārambaṇe carati /",
  "S06bsu030_u:2283": "tenocyate acaryā bodhisattvacaryeti /",
  "S06bsu030_u:2284": "na hi suvikrāntavikrāmin bodhisattvo nāmarūpārambaṇe caraṃścarati prajñāpāramitāyām /",
  "S06bsu030_u:2285": "tatkasmāddhetoḥ?",
  "S06bsu030_u:2286": "sarvārambaṇāni hi tena anārambaṇānītyanubuddhāni /",
  "S06bsu030_u:2287": "yena ca sarvārambaṇāni anārambaṇānītyanubuddhāni,",
  "S06bsu030_u:2288": "sa na kvacidārambaṇe carati /",
  "S06bsu030_u:2289": "tenocyate acaryā bodhisattvacaryeti /",
  "S06bsu030_u:2290": "na hi suvikrāntavikrāmin bodhi(sattvā mahāsattvāḥ)",
  "S06bsu030_u:2291": "sattvārambaṇe (ca ātmārambaṇe)",
  "S06bsu030_u:2292": "ca carantaścaranti prajñāpāramitāyām /",
  "S06bsu030_u:2293": "tatkasmāddhetoḥ?",
  "S06bsu030_u:2294": "parijñātā hi taiḥ sattvasaṃjñā ca ātmasaṃjñā ca - abhūtaiṣā sattvasaṃjñā ca ātmasaṃjñā ceti /",
  "S06bsu030_u:2295": "yaiśca abhūtā sattvasaṃjñā ca ātmasaṃjñā ca jñātā,",
  "S06bsu030_u:2296": "na te kasyāṃciccaryāyāṃ caranti /",
  "S06bsu030_u:2297": "ye na kasyāciccaryāyāṃ caranti,",
  "S06bsu030_u:2298": "tena ca caryā apagatā /",
  "S06bsu030_u:2299": "tenocyate acaryā bodhisattvacaryeti /",
  "S06bsu030_u:2300_0": "ye na suvikrāntavikrāmin bodhisattvā jīvasaṃjñāyāṃ vā poṣapuruṣapudgalamanujamānavotthāpakasamutthāpakakārakakārayitṛvedakavedayitṛsaṃjñāyāṃ",
  "S06bsu030_u:2300_1": "jñātṛjñāpakasaṃjñāyāṃ carantaḥ prajñāpāramitāyāṃ caranti /",
  "S06bsu030_u:2301": "tatkasmāddhetoḥ?",
  "S06bsu030_u:2302": "vibhāvitā hi taiḥ sarvasaṃjñāḥ /",
  "S06bsu030_u:2303": "yaiśca vibhāvitāḥ sarvasaṃjñāḥ,",
  "S06bsu030_u:2304": "na te bhūyaḥ kasyāṃcitsaṃjñāyāṃ caranti /",
  "S06bsu030_u:2305": "tenocyate acaryā bodhisattvacaryeti /",
  "S06bsu030_u:2306": "na hi suvikrāntavikrāmin bodhisattvā viparyāsairvā dṛṣṭigatairvā nīvaraṇairvā carantaścaranti prajñāpāramitāyām /",
  "S06bsu030_u:2307": "nāpi viparyāsadṛṣṭigatanīvaraṇārambaṇeṣu carantaścaranti prajñāpāramitāyām /",
  "S06bsu030_u:2308": "tatkasmāddhetoḥ?",
  "S06bsu030_u:2309": "parijñātāni hi tairviparyāsadṛṣṭigatanīvaraṇārambaṇāni /",
  "S06bsu030_u:2310": "yā ca parijñā, sā acaryā /",
  "S06bsu030_u:2311": "tenocyate acaryā bodhisattvacaryeti /",
  "S06bsu030_u:2312": "na hi suvikrāntavikrāmin bodhisattvāḥ pratītyasamutpādārambaṇe carantaścaranti prajñāpāramitāyām /",
  "S06bsu030_u:2313": "tatkasmāddhetoḥ?",
  "S06bsu030_u:2314": "parijñāto hi taiḥ pratītyasamutpādaḥ,",
  "S06bsu030_u:2315": "parijñātaṃ pratītyasamutpādasyārambaṇam /",
  "S06bsu030_u:2316": "yā ca parijñā pratītyasamutpādasya pratītyasamutpādārambaṇasya ca,",
  "S06bsu030_u:2317": "tatra na kāciccaryā /",
  "S06bsu030_u:2318": "tenocyate acaryā bodhisattvacaryeti /",
  "S06bsu030_u:2319": "na hi suvikrāntavikrāmin bodhisattvāḥ kāmadhātvārambaṇe carantaścaranti prajñāpāramitāyām /",
  "S06bsu030_u:2320": "na rūpārūpyadhātvārambaṇe vā carantaścaranti prajñāpāramitāyām /",
  "S06bsu030_u:2321": "tatkasmāddhetoḥ?",
  "S06bsu030_u:2322": "vibhāvitāni hi taiḥ kāmadhāturūpadhātvārūpyadhātvārambaṇāni /",
  "S06bsu030_u:2323": "yā ca kāmadhāturūpadhātvārūpyadhātvārambaṇavibhāvanā,",
  "S06bsu030_u:2324": "na tasyāḥ kāciccaryā /",
  "S06bsu030_u:2325": "tenocyate acaryā bodhisattvacaryeti /",
  "S06bsu030_u:2326": "na hi suvikrāntavikrāmin bodhisattvā dānamātsaryaśīladauḥśīlyārambaṇe carantaścaranti prajñāpāramitāyām /",
  "S06bsu030_u:2327": "tatkasya hetoḥ?",
  "S06bsu030_u:2328": "parijñātaṃ hi tairdānamātsaryaśīladauḥśīlyārambaṇam /",
  "S06bsu030_u:2329": "yā ca parijñā dānamātsaryaśīladauḥśīlyārambaṇasya,",
  "S06bsu030_u:2330": "tasyāṃ na kāciccaryā /",
  "S06bsu030_u:2331": "tenocyate acaryā bodhisattvacaryeti /",
  "S06bsu030_u:2332": "na (Vaidya 45) hi suvikrāntavikrāmin bodhisattvāḥ kṣāntivyāpādavīryakausīdyadhyānavikṣepaprajñādauṣprajñyārambaṇe carantaścaranti prajñāpāramitāyām /",
  "S06bsu030_u:2333": "tatkasmāddhetoḥ?",
  "S06bsu030_u:2334": "parijñātāni hi taiḥ sarvārambaṇāni /",
  "S06bsu030_u:2335": "yā ca parijñā sarvārambaṇānām,",
  "S06bsu030_u:2336": "tatra na kāciccaryā /",
  "S06bsu030_u:2337": "tenocyate acaryā bodhisattvacaryeti /",
  "S06bsu030_u:2338": "na hi suvikrāntavikrāmin bodhisattvā aviparyāsasamyakprahāṇasmṛtyupasthānāpramāṇārambaṇe carantaścaranti prajñāpāramitāyām /",
  "S06bsu030_u:2339": "tatkasmāddhetoḥ?",
  "S06bsu030_u:2340": "sarvārambaṇāni hi tairvaśikāni jñātāni /",
  "S06bsu030_u:2341": "yā ca vaśikā ārambaṇaparijñā,",
  "S06bsu030_u:2342": "tasyā na kāciccaryā /",
  "S06bsu030_u:2343": "tenocyate acaryā bodhisattvacaryeti /",
  "S06bsu030_u:2344": "na hi suvikrāntavikrāmin bodhisattvā indriyabalabodhyaṅgadhyānasamādhisamāpattyārambaṇe carantaścaranti prajñāpāramitāyām /",
  "S06bsu030_u:2345": "tatkasmāddhetoḥ?",
  "S06bsu030_u:2346": "vibhāvitāni hi tairindriyabalabodhyaṅgadhyānasamādhisamāpattyārambaṇāni /",
  "S06bsu030_u:2347": "yā ca vibhāvanā,",
  "S06bsu030_u:2348": "tasyā na kāciccaryā /",
  "S06bsu030_u:2349": "tenocyate acaryā bodhisattvacaryeti /",
  "S06bsu030_u:2350": "na hi suvikrāntavikrāmin bodhisattvā duḥkhasamudayanirodhamārgārambaṇe carantaścaranti prajñāpāramitāyām /",
  "S06bsu030_u:2351": "tatkasmāddhetoḥ?",
  "S06bsu030_u:2352": "vibhāvitāni hi tairduḥkhasamudayanirodhamārgārambaṇāni /",
  "S06bsu030_u:2353": "yā ca vibhāvanā,",
  "S06bsu030_u:2354": "na tasyāṃ kācidbhāvanā,",
  "S06bsu030_u:2355": "na ca tasyāṃ bhūyaḥ kāciccaryā /",
  "S06bsu030_u:2356": "tenocyate acaryā bodhisattvacaryeti /",
  "S06bsu030_u:2357": "na hi suvikrāntavikrāmin bodhisattvā vidyāvimuktyārambaṇe carantaścaranti prajñāpāramitāyām /",
  "S06bsu030_u:2358": "tatkasmāddhetoḥ?",
  "S06bsu030_u:2359": "vibhāvitaṃ hi tairvidyāvimuktyārambaṇam /",
  "S06bsu030_u:2360": "yā ca vibhāvanā,",
  "S06bsu030_u:2361": "na tatra kāciccaryā /",
  "S06bsu030_u:2362": "tenocyate acaryā bodhisattvacaryeti /",
  "S06bsu030_u:2363": "na hi suvikrāntavikrāmin bodhisattvā anutpādārambaṇe vā kṣayārambaṇe vā anabhisaṃskārārambaṇe vā carantaścaranti prajñāpāramitāyām /",
  "S06bsu030_u:2364": "tatkasmāddhetoḥ?",
  "S06bsu030_u:2365": "vibhāvitaṃ hi tairanutpādakṣayānabhisaṃskārārambaṇam /",
  "S06bsu030_u:2366": "yā ca vibhāvanā,",
  "S06bsu030_u:2367": "na tatra kācidbhūyaścaryā /",
  "S06bsu030_u:2368": "tenocyate acaryā bodhisattvacaryeti /",
  "S06bsu030_u:2369": "na hi suvikrāntavikrāmin bodhisattvāḥ pṛthivyaptejovāyvākāśārambaṇe carantaścaranti prajñāpāramitāyām /",
  "S06bsu030_u:2370": "tatkasmāddhetoḥ?",
  "S06bsu030_u:2371": "vibhāvitāni hi taiḥ pṛthivyaptejovāyvākāśārambaṇāni /",
  "S06bsu030_u:2372": "yā ca vibhāvanā,",
  "S06bsu030_u:2373": "na tatra kāciccaryā /",
  "S06bsu030_u:2374": "tenocyate acaryā bodhisattvacaryeti /",
  "S06bsu030_u:2375": "na hi suvikrāntavikrāmin bodhisattvāḥ śrāvakapratyekabuddhabhūmyārambaṇe carantaścaranti prajñāpāramitāyām /",
  "S06bsu030_u:2376": "tatkasmāddhetoḥ?",
  "S06bsu030_u:2377": "vibhāvitāni hi taiḥ śrāvakapratyekabuddhabhūmyārambaṇāni /",
  "S06bsu030_u:2378": "yā ca vibhāvanā,",
  "S06bsu030_u:2379": "na tatra kāciccaryā /",
  "S06bsu030_u:2380": "tenocyate acaryā bodhisattvacaryeti /",
  "S06bsu030_u:2381": "na hi suvikrāntavikrāmin bodhisattvāḥ śrāvakapratyekabuddhadharmārambaṇe carantaścaranti prajñāpāramitāyām /",
  "S06bsu030_u:2382": "tatkasmāddhetoḥ?",
  "S06bsu030_u:2383": "vibhāvitāni hi taiḥ śrāvakapratyekabuddhadharmārambaṇāni /",
  "S06bsu030_u:2384": "yā ca vibhāvanā,",
  "S06bsu030_u:2385": "na tatra kāciccaryā /",
  "S06bsu030_u:2386": "tenocyate acaryā bodhisattvacaryeti /",
  "S06bsu030_u:2387": "na hi suvikrāntavikrāmin nirvāṇārambaṇe bodhisattvāścarantaścaranti prajñāpāramitāyām /",
  "S06bsu030_u:2388": "tatkasmāddhetoḥ?",
  "S06bsu030_u:2389": "parijñātaṃ hi tairbhavati nirvāṇārambaṇam /",
  "S06bsu030_u:2390": "yā ca parijñā,",
  "S06bsu030_u:2391": "na tatra kāciccaryā /",
  "S06bsu030_u:2392": "tenocyate acaryā bodhisattvacaryeti /",
  "S06bsu030_u:2393": "na hi suvikrāntavikrāmin bodhisattvā lakṣaṇapariśuddhyārambaṇe carantaścaranti prajñāpāramitāyām,",
  "S06bsu030_u:2394": "na buddhakṣetrapariśuddhyārambaṇe carantaḥ,",
  "S06bsu030_u:2395": "na śrāvakasaṃpadārambaṇe carantaḥ,",
  "S06bsu030_u:2396": "na bodhisattvasaṃpadārambaṇe carantaścaranti prajñāpāramitāyām /",
  "S06bsu030_u:2397": "tatkasmāddhetoḥ?",
  "S06bsu030_u:2398": "vibhāvitāni hi tairlakṣaṇapariśuddhyārambaṇam, (Vaidya 46)",
  "S06bsu030_u:2399": "buddhakṣetrapariśuddhyārambaṇam,",
  "S06bsu030_u:2400": "śrāvakasaṃpadārambaṇam,",
  "S06bsu030_u:2401": "bodhisattvasaṃpadārambaṇam /",
  "S06bsu030_u:2402": "yā ca vibhāvanā,",
  "S06bsu030_u:2403": "na tatra kāciccaryā /",
  "S06bsu030_u:2404": "tenocyate acaryā bodhisattvacaryeti /",
  "S06bsu030_u:2405": "evaṃ carantaḥ suvikrāntavikrāmin bodhisattvāścaranti prajñāpāramitāyām /",
  "S06bsu030_u:2406": "iyaṃ bodhisattvasya prajñāpāramitāyāṃ carataḥ sarvārambaṇapari(jñā)",
  "S06bsu030_u:2407": "caryā, sarvārambaṇavibhāvanācaryā yaduta prajñāpāramitācaryā //",
  "S06bsu030_u:2408": "evaṃ caran suvikrāntavikrāmin bodhisattvo rūpārambaṇapariśuddhāvapi na carati /",
  "S06bsu030_u:2409": "evaṃ vedanāsaṃjñāsaṃskāravijñānārambaṇapariśuddhāvapi na carati /",
  "S06bsu030_u:2410": "tatkasmāddhetoḥ?",
  "S06bsu030_u:2411": "prakṛtipariśuddhaṃ hi tena rūpārambaṇaṃ parijñātam /",
  "S06bsu030_u:2412": "evaṃ vedanāsaṃjñāsaṃskāravijñānārambaṇaṃ parijñātam /",
  "S06bsu030_u:2413": "yā evaṃ caryā,",
  "S06bsu030_u:2414": "iyaṃ bodhisattvasya prajñāpāramitācaryā /",
  "S06bsu030_u:2415": "evaṃ caran suvikrāntavikrāmin bodhisattvo na cakṣurārambaṇaviśuddhau carati,",
  "S06bsu030_u:2416": "na śrotraghrāṇajihvākāyamanaārambaṇaviśuddhau carati /",
  "S06bsu030_u:2417": "tatkasmāddhetoḥ?",
  "S06bsu030_u:2418": "prakṛtipariśuddhaṃ hi tena yāvanmanaārambaṇaṃ parijñātam /",
  "S06bsu030_u:2419": "yā evaṃ caryā,",
  "S06bsu030_u:2420": "iyaṃ bodhisattvasya prajñāpāramitācaryā /",
  "S06bsu030_u:2421": "evaṃ caran suvikrāntavikrāmin bodhisattvo na rūpaśabdagandharasaspraṣṭavyadharmārambaṇaviśuddhāvapi carati /",
  "S06bsu030_u:2422": "tatkasmāddhetoḥ?",
  "S06bsu030_u:2423": "prakṛtipariśuddhaṃ hi tena yāvaddharmārambaṇaṃ parijñātam /",
  "S06bsu030_u:2424": "yā evaṃ caryā,",
  "S06bsu030_u:2425": "iyaṃ bodhisattvasya prajñāpāramitācaryā /",
  "S06bsu030_u:2426": "evaṃ caran suvikrāntavikrāmin bodhisattvo na nāmarūpārambaṇaviśuddhāvapi carati /",
  "S06bsu030_u:2427": "tatkasmāddhetoḥ?",
  "S06bsu030_u:2428": "prakṛtipariśuddhaṃ hi tena nāmarūpārambaṇaṃ parijñātam /",
  "S06bsu030_u:2429": "yā evaṃ caryā,",
  "S06bsu030_u:2430": "iyaṃ bodhisattvasya prajñāpāramitācaryā /",
  "S06bsu030_u:2431": "evaṃ caran suvikrāntavikrāmin bodhisattvo nātmasattvārambaṇaviśuddhāvapi carati /",
  "S06bsu030_u:2432": "tatkasmāddhetoḥ?",
  "S06bsu030_u:2433": "parijñātā hi tena ātmasattvārambaṇaprakṛtiparijñā /",
  "S06bsu030_u:2434": "yā evaṃ caryā,",
  "S06bsu030_u:2435": "iyaṃ bodhisattvasya prajñāpāramitācaryā /",
  "S06bsu030_u:2436": "evaṃ caran suvikrāntavikrāmin bodhisattvo na jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇapariśuddhāvapi carati /",
  "S06bsu030_u:2437": "tatkasmāddhetoḥ?",
  "S06bsu030_u:2438": "prakṛtipariśuddhaṃ hi tena jīvabhavapudgalakārakakārayitrutthāpakasamutthāpakavedakavedayitṛdraṣṭrārambaṇaṃ parijñātam /",
  "S06bsu030_u:2439": "yā evaṃ caryā,",
  "S06bsu030_u:2440": "bodhisattvasyeyaṃ prajñāpāramitācaryā /",
  "S06bsu030_u:2441": "evaṃ caran suvikrāntavikrāmin bodhisattvo na viparyāsadṛṣṭigatārambaṇapariśuddhāvapi carati /",
  "S06bsu030_u:2442": "tatkasya hetoḥ?",
  "S06bsu030_u:2443": "prakṛtipariśuddhaṃ hi tena viparyāsadṛṣṭigatārambaṇaṃ parijñātam /",
  "S06bsu030_u:2444": "yā evaṃ caryā,",
  "S06bsu030_u:2445": "iyaṃ bodhisattvasya prajñāpāramitācaryā /",
  "S06bsu030_u:2446": "evaṃ caran suvikrāntavikrāmin bodhisattvo na nīvaraṇārambaṇaviśuddhāvapi carati /",
  "S06bsu030_u:2447": "tatkasmāddhetoḥ?",
  "S06bsu030_u:2448": "prakṛtipariśuddhaṃ hi nīvaraṇārambaṇaṃ parijñātam /",
  "S06bsu030_u:2449": "evaṃ caran suvikrāntavikrāmin bodhisattvo na pratītyasamutpādārambaṇaviśuddhāvapi carati /",
  "S06bsu030_u:2450": "tatkasmāddhetoḥ?",
  "S06bsu030_u:2451": "prakṛtipariśuddhaṃ hi tena pratītyasamutpādārambaṇaṃ parijñātam /",
  "S06bsu030_u:2452": "evaṃ caran suvikrāntavikrāmin bodhisattvo na kāmadhāturūpadhātvārūpyadhātvārambaṇaviśuddhāvapi carati /",
  "S06bsu030_u:2453": "tatkasmāddhetoḥ?",
  "S06bsu030_u:2454": "prakṛtipariśuddhaṃ hi tena kāmadhāturūpadhātvārūpyadhātvārambaṇaṃ parijñātam /",
  "S06bsu030_u:2455": "evaṃ caran suvikrāntavikrāmin bodhisattvo na dānamātsaryaśīladauḥśīlyārambaṇaviśuddhāvapi carati /",
  "S06bsu030_u:2456": "tatkasmāddhetoḥ?",
  "S06bsu030_u:2457": "prakṛtipariśuddhaṃ hi tena dānamātsaryaśīladauḥśīlyārambaṇaṃ (Vaidya 47)",
  "S06bsu030_u:2458": "parijñātam /",
  "S06bsu030_u:2459": "evaṃ caran suvikrāntavikrāmin bodhisattvo na kṣāntivyāpādavīryakausīdyadhyānavikṣepaprajñādauṣprajñyārambaṇaviśuddhāvapi carati /",
  "S06bsu030_u:2460": "tatkasmāddhetoḥ?",
  "S06bsu030_u:2461": "prakṛtipariśuddhaṃ hi tena kṣāntivyāpādavīryakausīdyadhyānavikṣepaprajñādauṣprajñyārambaṇaṃ parijñātam /",
  "S06bsu030_u:2462": "evaṃ caran suvikrāntavikrāmin bodhisattvo nātītānāgatapratyutpannārambaṇaviśuddhapi carati /",
  "S06bsu030_u:2463": "tatkasmāddhetoḥ?",
  "S06bsu030_u:2464": "prakṛtipariśuddhāni hi tena atītānāgatapratyutpannārambaṇāni parijñātāni /",
  "S06bsu030_u:2465": "evaṃ caran suvikrāntavikrāmin bodhisattvo nāsaṅgāvaraṇaviśuddhāvapi carati /",
  "S06bsu030_u:2466": "tatkasmāddhetoḥ?",
  "S06bsu030_u:2467": "prakṛtipariśuddhaṃ hi tena asaṅgārambaṇaṃ parijñātam /",
  "S06bsu030_u:2468": "evaṃ caran suvikrāntavikrāmin bodhisattvo nābhijñārambaṇaviśuddhāvapi carati /",
  "S06bsu030_u:2469": "tatkasmāddhetoḥ?",
  "S06bsu030_u:2470": "prakṛtipariśuddhaṃ hi tenābhijñārambaṇaṃ parijñātam /",
  "S06bsu030_u:2471": "evaṃ caran suvikrāntavikrāmin bodhisattvo na sarvajñatārambaṇaviśuddhāvapi carati /",
  "S06bsu030_u:2472": "tatkasmāddhetoḥ?",
  "S06bsu030_u:2473": "prakṛtipariśuddhaṃ hi tena sarvajñatārambaṇaṃ parijñātam /",
  "S06bsu030_u:2474": "evaṃ caran suvikrāntavikrāmin bodhisattvaścarati prajñāpāramitāyām,",
  "S06bsu030_u:2475": "yanna kasyāṃcidārambaṇaviśuddhau carati /",
  "S06bsu030_u:2476": "tatkasmāddhetoḥ?",
  "S06bsu030_u:2477": "prakṛtipariśuddhatvātsarvārambaṇānām /",
  "S06bsu030_u:2478": "iyaṃ suvikrāntavikrāmin bodhisattvasya mahāsattvasya sarvārambaṇaprakṛtipariśuddhiḥ prajñāpāramitāyāṃ carataḥ //",
  "S06bsu030_u:2479": "evaṃ caran suvikrāntavikrāmin bodhisattvaḥ idaṃ rūpamiti na samanupaśyati,",
  "S06bsu030_u:2480": "anena rūpamiti na samanupaśyati,",
  "S06bsu030_u:2481": "asya rūpamiti na samanupaśyati,",
  "S06bsu030_u:2482": "asmādrūpamiti na samanupaśyati /",
  "S06bsu030_u:2483": "sa evaṃ rūpamasamanupaśyan na rūpamutkṣipati na nikṣipati,",
  "S06bsu030_u:2484": "na rūpamutpādayati na nirodhayati,",
  "S06bsu030_u:2485": "na rūpe carati na vicarati,",
  "S06bsu030_u:2486": "na rūpārambaṇe carati na vicarati /",
  "S06bsu030_u:2487": "evaṃ caran suvikrāntavikrāmin bodhisattvaścarati prajñāpāramitāyām /",
  "S06bsu030_u:2488": "evamime vedanāsaṃjñāsaṃskārāḥ,",
  "S06bsu030_u:2489": "idaṃ vijñānamiti na samanupaśyati,",
  "S06bsu030_u:2490": "anena vijñānamiti na samanupaśyati,",
  "S06bsu030_u:2491": "asya vijñānamiti na samanupaśyati,",
  "S06bsu030_u:2492": "asmādvijñānamiti na samanupaśyati /",
  "S06bsu030_u:2493": "sa evaṃ vijñānamasamanupaśyan na vijñānamutkṣipati na nikṣipati,",
  "S06bsu030_u:2494": "na vijñānamutpādayati na nirodhayati,",
  "S06bsu030_u:2495": "na vijñāne carati na vicarati,",
  "S06bsu030_u:2496": "na vijñānārambaṇe carati na vicarati /",
  "S06bsu030_u:2497": "evaṃ suvikrāntavikrāmin bodhisattvaścarati prajñāpāramitāyām //",
  "S06bsu030_u:2498": "punaraparaṃ suvikrāntavikrāmin evaṃ caran bodhisattvo na rūpamatītamiti carati,",
  "S06bsu030_u:2499": "na rūpamanāgatamiti carati,",
  "S06bsu030_u:2500": "na rūpaṃ pratyutpannamiti carati /",
  "S06bsu030_u:2501": "evaṃ na vedanāsaṃjñāsaṃskārāḥ /",
  "S06bsu030_u:2502": "na vijñānamatītamiti carati,",
  "S06bsu030_u:2503": "na anāgatam,",
  "S06bsu030_u:2504": "na pratyutpannam //",
  "S06bsu030_u:2505": "na rūpamātmeti carati,",
  "S06bsu030_u:2506": "na rūpamātmīyamiti carati /",
  "S06bsu030_u:2507": "evaṃ na vedanāsaṃjñāsaṃskārāḥ /",
  "S06bsu030_u:2508": "na vijñānamātmeti carati,",
  "S06bsu030_u:2509": "na vijñānamātmīyamiti carati /",
  "S06bsu030_u:2510": "na rūpaṃ duḥkhamiti carati /",
  "S06bsu030_u:2511": "evaṃ na vedanāsaṃjñāsaṃskārāḥ /",
  "S06bsu030_u:2512": "na vijñānaṃ duḥkhamiti carati /",
  "S06bsu030_u:2513": "na rūpaṃ mama nānyeṣāmiti carati /",
  "S06bsu030_u:2514": "evaṃ na vedanāsaṃjñāsaṃskārāḥ /",
  "S06bsu030_u:2515": "na vijñānaṃ mama nānyeṣāmiti carati /",
  "S06bsu030_u:2516": "evaṃ caran suvikrāntavikrāmin bodhisattvaścarati prajñāpāramitāyām //",
  "S06bsu030_u:2517": "(Vaidya 48)",
  "S06bsu030_u:2518": "punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpasamudaye carati,",
  "S06bsu030_u:2519": "na rūpanirodhe carati,",
  "S06bsu030_u:2520": "na rūpaṃ gambhīramiti carati,",
  "S06bsu030_u:2521": "na rūpamuttānamiti carati,",
  "S06bsu030_u:2522": "na rūpaṃ śūnyamiti carati,",
  "S06bsu030_u:2523": "na rūpamaśūnyamiti carati,",
  "S06bsu030_u:2524": "na rūpaṃ nimittamiti carati,",
  "S06bsu030_u:2525": "na rūpamanimittamiti carati,",
  "S06bsu030_u:2526": "na rūpaṃ praṇihitamiti carati,",
  "S06bsu030_u:2527": "rūpamapraṇihitamiti carati,",
  "S06bsu030_u:2528": "na rūpamabhisaṃskāramiti carati,",
  "S06bsu030_u:2529": "na rūpamanabhisasṃkāramiti carati /",
  "S06bsu030_u:2530": "evaṃ vedanāsaṃjñāsaṃskārāḥ /",
  "S06bsu030_u:2531": "na vijñānasamudaye carati,",
  "S06bsu030_u:2532": "na vijñānanirodhe carati,",
  "S06bsu030_u:2533": "na vijñānaṃ gambhīramiti carati,",
  "S06bsu030_u:2534": "na vijñānamuttānamiti carati,",
  "S06bsu030_u:2535": "na vijñānaṃ śūnyamiti carati,",
  "S06bsu030_u:2536": "na vijñānamaśūnyamiti carati,",
  "S06bsu030_u:2537": "na vijñānaṃ nimittamiti carati,",
  "S06bsu030_u:2538": "na vijñānamanimittamiti carati,",
  "S06bsu030_u:2539": "na vijñānaṃ praṇihitamiti carati,",
  "S06bsu030_u:2540": "na vijñānapraṇihitamiti carati,",
  "S06bsu030_u:2541": "na vijñānamabhisaṃskāramiti carati,",
  "S06bsu030_u:2542": "na vijñānamabhisaṃskāramiti carati /",
  "S06bsu030_u:2543": "tatkasmāddhetoḥ?",
  "S06bsu030_u:2544": "sarvāṇyetāni suvikrāntavikrāmin manyitāni spanditāni prapañcitāni tṛṣṇāgatāni /",
  "S06bsu030_u:2545": "ahaṃ carāmīti spanditametat,",
  "S06bsu030_u:2546": "iha carāmīti prapañcitametat,",
  "S06bsu030_u:2547": "anena carāmīti tṛṣṇāgatametat,",
  "S06bsu030_u:2548": "asmiṃścarāmīti manyitametat /",
  "S06bsu030_u:2549": "tatra suvikrāntavikrāmin bodhisattvāḥ sarvāṇyetāni manyitaspanditaprapañcitāni tṛṣṇāgatāni jñātvā sarvājñānasamuddhātān na kaṃciddharmaṃ manyante,",
  "S06bsu030_u:2550": "amanyamānā na kvaciccaranti,",
  "S06bsu030_u:2551": "na kvacidālīyante /",
  "S06bsu030_u:2552": "te anālayā asaṃyogā avisaṃyogā na kvacidutthāpayanti,",
  "S06bsu030_u:2553": "na samutthāpayanti /",
  "S06bsu030_u:2554": "ayaṃ suvikrāntavikrāmin bodhisattvasya sarvamanyanāsamuddhātaḥ prajñāpāramitāyāṃ carataḥ //",
  "S06bsu030_u:2555": "punaraparaṃ suvikrāntavikrāmin bodhisattvaḥ evaṃ prajñāpāramitāyaṃ caran na rūpaṃ nityaṃ nānityamiti carati,",
  "S06bsu030_u:2556": "na rūpaṃ śūnyaṃ nāśūnyamiti carati,",
  "S06bsu030_u:2557": "na rūpaṃ māyopamamiti carati,",
  "S06bsu030_u:2558": "na rūpaṃ svapnopamamiti carati,",
  "S06bsu030_u:2559": "na rūpaṃ pratibhāsopamamiti carati,",
  "S06bsu030_u:2560": "na rūpaṃ pratiśrutkopamamiti carati /",
  "S06bsu030_u:2561": "evaṃ vedanā saṃjñā saṃskārāḥ /",
  "S06bsu030_u:2562": "na vijñānaṃ nityaṃ nānityamiti carati,",
  "S06bsu030_u:2563": "na vijñānaṃ śūnyaṃ nāśūnyamiti carati,",
  "S06bsu030_u:2564": "na vijñānaṃ māyopamamiti carati,",
  "S06bsu030_u:2565": "na vijñānaṃ svapnopamamiti carati,",
  "S06bsu030_u:2566": "na vijñānaṃ pratibhāsopamamiti carati,",
  "S06bsu030_u:2567": "na vijñānaṃ pratiśrutkopamamiti carati /",
  "S06bsu030_u:2568": "tatkasya hetoḥ?",
  "S06bsu030_u:2569": "sarvāṇyetāni suvikrāntavikrāmin vitarkitāni vicaritāni caritavicaritāni /",
  "S06bsu030_u:2570": "tatra suvikrāntavikrāmin bodhisattvaḥ etāni sarvāṇi vitarkitāni vicaritāni caritavicaritāni jñātvā sarvacaryāsamuddhātāya sarvacaryāparijñāyai prajñāpāramitāyāṃ carati /",
  "S06bsu030_u:2571": "ayaṃ suvikrāntavikrāmin bodhisattvasya sarvacaryānirdeśaḥ //",
  "S06bsu030_u:2572": "evamukte suvikrāntavikrāmī bodhisattvo bhagavantometadavocat - acintyeyaṃ bhagavan bodhisattvasya prajñāpāramitācaryā /",
  "S06bsu030_u:2573": "bhagavānāha - evametat suvikrāntavikrāmin /",
  "S06bsu030_u:2574": "rūpācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2575": "evaṃ vedanāsaṃjñāsaṃskāravijñānācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2576": "nāmarūpācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2577": "pratītyasamutpādācintyatayā saṃkleśācintyatayā acintyeyaṃ bodhisattvasya (Vaidya 49)",
  "S06bsu030_u:2578": "prajñāpāramitācaryā /",
  "S06bsu030_u:2579": "karmavipākācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2580": "sārācintyatayā acintyeyaṃ bodhi(sattva)",
  "S06bsu030_u:2581": "sya prajñāpāramitācaryā /",
  "S06bsu030_u:2582": "viparyāsācintyatayā acintyeyaṃ bodhisattvasya prajñāpāramitācaryā,",
  "S06bsu030_u:2583": "dṛṣṭigatācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2584": "kāmadhātvacintyatayā,",
  "S06bsu030_u:2585": "rūpadhātvacintyatayā,",
  "S06bsu030_u:2586": "ārūpyadhātvacintyatayā acintyeyaṃ bodhisattvasya prajñāpāramitācaryā /",
  "S06bsu030_u:2587": "ātmācintyatayā,",
  "S06bsu030_u:2588": "sattvācintyatayā,",
  "S06bsu030_u:2589": "dānācintyatayā,",
  "S06bsu030_u:2590": "mātsaryācintyatayā,",
  "S06bsu030_u:2591": "śīlācintyatayā,",
  "S06bsu030_u:2592": "dauḥśīlyācintyatayā,",
  "S06bsu030_u:2593": "kṣāntyacintyatayā,",
  "S06bsu030_u:2594": "vyāpādācintyatayā,",
  "S06bsu030_u:2595": "vīryācintyatayā,",
  "S06bsu030_u:2596": "kausīdyācintyatayā,",
  "S06bsu030_u:2597": "dhyānācintyatayā vikṣepācintyatayā,",
  "S06bsu030_u:2598": "prajñācintyatayā,",
  "S06bsu030_u:2599": "dauṣprajñyācintyatayā acintyā bodhisattvasya prajñāpāramitācaryā /",
  "S06bsu030_u:2600": "rāgadveṣamohācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2601": "smṛtyupasthānācintyatayā samyakprahāṇāviparyāsarddhipādācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2602": "indriyabalabodhyaṅgasamādhisamāpattyacintyatayā acintyeyaṃ bodhisattvasya prajñāpāramitācaryā /",
  "S06bsu030_u:2603": "gatyacintyatayā acintyeyaṃ bodhisattvasya prajñāpāramitācaryā /",
  "S06bsu030_u:2604": "duḥkhasamudayanirodhamārgācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2605": "vidyāvimuktyacintyatayā,",
  "S06bsu030_u:2606": "kṣayajñānānutpādajñānābhisaṃskārajñānācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2607": "śrāvakabhūmipratyekabuddhabhūmyacintyatayā acintyeyaṃ bodhisattvasya prajñāpāramitācaryā /",
  "S06bsu030_u:2608": "śrāvakapratyekabuddhadharmācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2609": "abhijñācintyatayā,",
  "S06bsu030_u:2610": "atītānāgatapratyutpannajñānācintyatayā acintyā bodhisattvasya prajñāpāramitācaryā /",
  "S06bsu030_u:2611": "asaṅgajñānācintyatayā,",
  "S06bsu030_u:2612": "nirvāṇācintyatayā,",
  "S06bsu030_u:2613": "buddhadharmācintyatayā acintyeyaṃ bodhisattvasya prajñāpāramitācaryā /",
  "S06bsu030_u:2614": "tatkasmāddhetoḥ?",
  "S06bsu030_u:2615": "na hi suvikrāntavikrāmin bodhisattvasya prajñāpāramitācaryā cittajanikā,",
  "S06bsu030_u:2616": "tenocyate acintyeti //",
  "S06bsu030_u:2617": "cittasyotpāda iti suvikrāntavikrāmin viparyāsa eṣaḥ /",
  "S06bsu030_u:2618": "cittaṃ cittajamiti suvikrāntavikrāmiṃścetasaḥ pratiṣedha eṣaḥ /",
  "S06bsu030_u:2619": "na hi suvikrāntavikrāmin yā cittasya prakṛtiḥ sā utpadyate jā jāyate vā /",
  "S06bsu030_u:2620": "viparyāsasaṃprayuktaṃ suvikrāntavikrāmiṃścittamutpadyate /",
  "S06bsu030_u:2621": "tatra cittamapi vivṛtam,",
  "S06bsu030_u:2622": "yena viparyāsenotpadyate tadati vivṛtam /",
  "S06bsu030_u:2623": "na punaḥ suvikrāntavikrāmin bālapṛthagjanā jānanti vivṛtaṃ cittamiti /",
  "S06bsu030_u:2624": "yatrāpyutpadyeta tadapi vivṛtam,",
  "S06bsu030_u:2625": "yenāpyutpadyeta tadapi vivṛtamiti /",
  "S06bsu030_u:2626": "te cittavivekamajānantaḥ,",
  "S06bsu030_u:2627": "ārambaṇavivekamajānantaḥ abhiniviśante - ahaṃ cittam,",
  "S06bsu030_u:2628": "mama cittam,",
  "S06bsu030_u:2629": "asya cittam,",
  "S06bsu030_u:2630": "asmāccittamiti /",
  "S06bsu030_u:2631": "te cittamabhiniviśya kuśalamiti vā abhiniviśante,",
  "S06bsu030_u:2632": "akuśalamiti vā abhiniviśante /",
  "S06bsu030_u:2633": "sukhamiti vā abhiniviśante,",
  "S06bsu030_u:2634": "duḥkhamiti vā abhiniviśante /",
  "S06bsu030_u:2635": "uccheda ityabhiniviśante,",
  "S06bsu030_u:2636": "śāścata ityabhiniviśante,",
  "S06bsu030_u:2637": "dṛṣṭigata ityabhiniviśante,",
  "S06bsu030_u:2638": "nīvaraṇa ityabhiniviniśante /",
  "S06bsu030_u:2639": "dānamātsaryaśīladauḥśīlyamityabhiniviśante /",
  "S06bsu030_u:2640": "dharmadhātukāmadhāturūpadhātvārūpyadhātumityabhiniviniśante,",
  "S06bsu030_u:2641": "pratītyasamutpādamityabhiniviśante,",
  "S06bsu030_u:2642": "nāmarūpamityabhiniviśante, (Vaidya 50)",
  "S06bsu030_u:2643": "rāgadveṣamohamityabhiniviśante /",
  "S06bsu030_u:2644": "īrṣyāmātsaryamityabhiniviśante /",
  "S06bsu030_u:2645": "asmimānamityabhiniviśante /",
  "S06bsu030_u:2646": "duḥkhamityabhiniviśante /",
  "S06bsu030_u:2647": "samudayamityabhiniviśante /",
  "S06bsu030_u:2648": "nirodhamityabhiniviśante /",
  "S06bsu030_u:2649": "mārgamityabhiniviśante /",
  "S06bsu030_u:2650": "smṛtyupasthānamityabhiniviśante /",
  "S06bsu030_u:2651": "samyakprahāṇāviparyāsarddhipādendriyabalabodhyaṅgānītyabhiniviśante /",
  "S06bsu030_u:2652": "dhyānavimokṣasamādhisamāpattīnapyabhiniviśante /",
  "S06bsu030_u:2653": "anutpādakṣayānabhisaṃskāramityabhiniviśante /",
  "S06bsu030_u:2654": "śrāvakapratyekabuddhabhūmimabhiniviśante /",
  "S06bsu030_u:2655": "śrāvakapratyekabuddhadharmānapyabhiniviśante /",
  "S06bsu030_u:2656": "mārgamityabhiniviśante /",
  "S06bsu030_u:2657": "abhijñāmapyabhiniviśante /",
  "S06bsu030_u:2658": "nirvāṇamapyabhiniviśante /",
  "S06bsu030_u:2659": "buddhajñānamapyabhiniviśante /",
  "S06bsu030_u:2660": "lakṣaṇānyapyabhiniviśante /",
  "S06bsu030_u:2661": "pratyekabuddhasaṃpadamapyabhiniviśante /",
  "S06bsu030_u:2662": "bodhisattvasaṃpadamapyabhiniviśante //",
  "S06bsu030_u:2663": "tatra suvikrāntavikrāmin bodhisattvaḥ imānevaṃrūpānabhiniveśān sattvānāṃ viparyāsacittajān samanupaśyan na kvacidviparyāse cittamutpādayati /",
  "S06bsu030_u:2664": "tatkasmāddhetoḥ?",
  "S06bsu030_u:2665": "cittāpagatā hi prajñāpāramitā /",
  "S06bsu030_u:2666": "yā ca cittasya prakṛtiprabhāsvaratā prakṛtipariśuddhatā,",
  "S06bsu030_u:2667": "tatra na kāciccittasyotpattiḥ /",
  "S06bsu030_u:2668": "ārambaṇe sati suvikrāntavikrāmin bālapṛthagjanāścittamutpādayanti /",
  "S06bsu030_u:2669": "tatra bodhisattvo 'pyārambaṇaṃ prajānannapi cittasyotpattiṃ prajānāti - kutaścittamutpadyate?",
  "S06bsu030_u:2670": "sa evaṃ pratyavekṣate - prakṛtiprabhāsvaramidaṃ cittam /",
  "S06bsu030_u:2671": "tasyaivaṃ bhavati - ārambaṇaṃ pratītya cittamutpadyate iti /",
  "S06bsu030_u:2672": "sa ārambaṇaṃ parijñāya na cittamutpādayati nāpi nirodhayati /",
  "S06bsu030_u:2673": "tasya taccittaṃ prabhāsvaraṃ bhavati asaṃkliṣṭaṃ kamanīyaṃ pariśuddham /",
  "S06bsu030_u:2674": "sa cittānutpādasthito na kaṃciddharmamutpādayati na nirodhayati /",
  "S06bsu030_u:2675": "iyaṃ suvikrāntavikrāmin cittānutpādaparijñā prajñāpāramitāyāṃ carataḥ /",
  "S06bsu030_u:2676": "ya evaṃ carati bodhisattvaḥ,",
  "S06bsu030_u:2677": "sa prajñāpāramitāyāṃ carati /",
  "S06bsu030_u:2678": "tasyaivaṃ carato naivaṃ bhavati - ahaṃ carāmi prajñāpāramitāyām,",
  "S06bsu030_u:2679": "asyāṃ carāmi prajñāpāramitāyām,",
  "S06bsu030_u:2680": "anena carāmi prajñāpāramitāyām,",
  "S06bsu030_u:2681": "asmāccarāmi prajñāpāramitāyāmiti /",
  "S06bsu030_u:2682": "sacetpunaḥ saṃjānīte - iyaṃ prajñāpāramitā,",
  "S06bsu030_u:2683": "anena prajñāpāramitā,",
  "S06bsu030_u:2684": "asya vā prajñāpāramiteti,",
  "S06bsu030_u:2685": "na carati prajñāpāramitāyām /",
  "S06bsu030_u:2686": "atha tāmapi prajñāpāramitāṃ na samanupaśyati nopalabhate - ahaṃ carāmi prajñāpāramitāyāmiti na carati,",
  "S06bsu030_u:2687": "carati prajñāpāramitāyām //",
  "S06bsu030_u:2688": "evamukte suvikrāntavikrāmī bodhisattvo mahāsattvo bhagavantametadavocat - anuttareyaṃ caryā bhagavan bodhisattvasya yaduta prajñāpāramitācaryā /",
  "S06bsu030_u:2689": "prabhāsvareyaṃ bhagavan bodhisattvasya caryā yaduta prajñāpāramitācaryā /",
  "S06bsu030_u:2690": "niruttareyaṃ bhagavan bodhisattvasya caryā yaduta prajñāpāramitācaryā /",
  "S06bsu030_u:2691": "atyadbhuteyaṃ bhagavan bodhisattvasya caryā yaduta prajñāpāramitācaryā /",
  "S06bsu030_u:2692_0": "anavakrānteyaṃ bhagavan bodhisattvasya caryā māreṇa vā māraparṣadbhirvā anyairvā",
  "S06bsu030_u:2692_1": "punaḥ kaiścinnimittacaritairupalambhacaritairātmadṛṣṭibhiḥ sattvadṛṣṭibhirjīvadṛṣṭibhiḥ",
  "S06bsu030_u:2692_2": "pudgaladṛṣṭibhirbhavadṛṣṭibhirvibhavadṛṣṭibhirucchedadṛṣṭibhiḥ śāścatadṛṣṭibhiḥ satkāyadṛṣṭibhiḥ",
  "S06bsu030_u:2692_3": "skandhadṛṣṭibhirdhātudṛṣṭibhirāyatanadṛṣṭibhirbuddhadṛṣṭibhirdharmadṛṣṭibhiḥ saṃghadṛṣṭibhirnirvāṇadṛṣṭibhiḥ",
  "S06bsu030_u:2692_4": "prāptasaṃprajñairvā adhimānikairvā rāgadveṣamohacaritairvā (Vaidya 51)",
  "S06bsu030_u:2693": "viparyāsacaritairvā utpathonmārgaprasthitairvā anākramaṇīyā /",
  "S06bsu030_u:2694": "sarvalokābhyudayacaryeyaṃ bhagavan bodhisattvasya caryā yaduta prajñāpāramitācaryā //",
  "S06bsu030_u:2695": "evamukte bhagavān suvikrāntavikrāmiṇaṃ bodhisattvaṃ mahāsattvametadavocat - evametat suvikrāntavikrāmin, evametat /",
  "S06bsu030_u:2696": "anavakrāntacaryeyaṃ bodhisattvasya māreṇa vā mārakāyikairvā devaputrairmāraparṣadā vā,",
  "S06bsu030_u:2697": "antaśo nirvāṇadṛṣṭikairapi nirvāṇābhiniviṣṭairvā anākramaṇīyā sarvabālapṛthagjanairvā /",
  "S06bsu030_u:2698": "yā bodhisattvānāmiyaṃ suvikrāntavikrāmiṃścaryā,",
  "S06bsu030_u:2699": "neyaṃ caryā bālapṛthagjanānām /",
  "S06bsu030_u:2700": "nāpīyaṃ caryā śaikṣāśaikṣāṇāṃ śrāvakayānīyānām,",
  "S06bsu030_u:2701": "nāpi pratyekabuddhayānīyānām /",
  "S06bsu030_u:2702": "sacet suvikrāntavikrāmin iyaṃ caryā śrāvakayānīyānāṃ vā pratyekabuddhayānīyānāṃ vā abhaviṣyat,",
  "S06bsu030_u:2703": "na teṣāṃ kaścidvyavahāro 'bhaviṣyat - śrāvakayānīyā vā pratyekabuddhayānīyā veti /",
  "S06bsu030_u:2704": "bodhisattvā evābhaviṣyan,",
  "S06bsu030_u:2705": "te 'pi tathāgatā vā caturvaiśāradyaprāptā abhaviṣyan /",
  "S06bsu030_u:2706": "yasmāttarhi suvikrāntavikrāmin na śrāvakayānīyānāṃ va pratyekabuddhayānīyānāmiyaṃ caryā,",
  "S06bsu030_u:2707": "tasmātte na bodhisattvā iti saṃkhyāṃ gacchanti,",
  "S06bsu030_u:2708": "na ca tathāgatā bhavanti caturvaiśāradyaprāptāḥ /",
  "S06bsu030_u:2709": "vaiśāradyabhūmiriyaṃ suvikrāntavikrāmin dharme,",
  "S06bsu030_u:2710": "neyaṃ prajñāpāramitācaryā /",
  "S06bsu030_u:2711": "evaṃ carantaḥ suvikrāntavikrāmin bodhisattvāḥ kṣipraṃ caturvaiśāradyatāmanuprāpnuvanti,",
  "S06bsu030_u:2712": "anabhisaṃbuddhā eva yāvadanuttarāṃ samyaksaṃbodhiṃ praṇidhānavaśena ca buddhānāṃ ca bhagavatāmadhiṣṭhānavaśena /",
  "S06bsu030_u:2713": "na hi suvikrāntavikrāmin śrāvakayānikānāṃ vā pratyekabuddhayānikānāṃ vā caturvaiśāradyaṃ bhavati,",
  "S06bsu030_u:2714": "nāpi tathāgatasteṣāṃ caturvaiśāradyamadhitiṣṭhati /",
  "S06bsu030_u:2715": "bodhisattvabhūmireṣā suvikrāntavikrāmin yasyāṃ caturvaiśāradyamanuprāpyate praṇidhānavaśena /",
  "S06bsu030_u:2716": "tatkasmāddhetoḥ?",
  "S06bsu030_u:2717": "prajñāpāramitāyāṃ suvikrāntavikrāmiṃścaranto bodhisattvāḥ catasraḥ pratisaṃvido 'nuprāpnuvanti /",
  "S06bsu030_u:2718": "katamāścatasraḥ?",
  "S06bsu030_u:2719": "yaduta arthapratisaṃvidaṃ dharmapratisaṃvidaṃ niruktipratisaṃvidaṃ pratibhānapratisaṃvidam /",
  "S06bsu030_u:2720": "ābhiścatasṛbhiḥ pratisaṃvidbhiḥ samanvāgatā anabhisaṃbuddhā eva praṇidhānavaśena vaiśāradyāni pratigṛhṇanti /",
  "S06bsu030_u:2721": "tathāgatā api tān kuśalamūlasamanvāgatāniti viditvā prajñāpāramitābhūmyanuprāptāniti viditvā adhitiṣṭhanti caturvaiśāradyena /",
  "S06bsu030_u:2722": "tasmāttarhi suvikrāntavikrāmin bodhisattvena catasraḥ pratisaṃvido 'nuprāptukāmena kṣipraṃ caturvaiśāradyakuśalena bhavitukāmena prajñāpāramitāyāṃ śikṣitavyaṃ caritavyam //",
  "S06bsu030_u:2723": "punaraparaṃ suvikrāntavikrāmin bodhisattvaḥ prajñāpāramitāyāṃ caran sarvadharmāṇāṃ hetuṃ ca samudayaṃ ca astaṃgamaṃ ca nirodhaṃ ca pravidhyati na kaṃciddharmam,",
  "S06bsu030_u:2724": "yatprajñāpāramitāyāṃ na yojayati /",
  "S06bsu030_u:2725": "sarvadharmāṇāṃ hetusamudayanirodhamārgalakṣaṇaṃ prajānāti /",
  "S06bsu030_u:2726": "teṣāṃ hetusamudayanirodhamārgalakṣaṇaṃ prajānan na rūpaṃ prabhāvayati na vibhāvayati /",
  "S06bsu030_u:2727": "evaṃ vedanāsaṃjñāsaṃskārān /",
  "S06bsu030_u:2728": "na vijñānaṃ bhāvayati na vibhāvayati /",
  "S06bsu030_u:2729": "na nāmarūpaṃ bhāvayati na vibhāvayati /",
  "S06bsu030_u:2730": "na saṃkleśavyavadānaṃ bhāvayati na vibhāvayati /",
  "S06bsu030_u:2731": "na viparyāsadṛṣṭigatanīvaraṇāni bhāvayati na vibhāvayati /",
  "S06bsu030_u:2732": "(Vaidya 52) na rāgadveṣamohān bhāvayati na vibhāvayati /",
  "S06bsu030_u:2733": "na kāmadhātuṃ na rūpadhātuṃ nārūpyadhātuṃ bhāvayati na vibhāvayati /",
  "S06bsu030_u:2734": "na sattvadhātuṃ nātmadhātuṃ bhāvayati na vibhāvayati /",
  "S06bsu030_u:2735": "nocchedadṛṣṭiṃ na śāśvatadṛṣṭiṃ bhāvayati na vibhāvayati /",
  "S06bsu030_u:2736": "na dānamātsaryaṃ bhāvayati na vibhāvayati /",
  "S06bsu030_u:2737": "na śīladauḥśīlyaṃ bhāvayati na vibhāvayati /",
  "S06bsu030_u:2738": "na kṣāntivyāpādaṃ bhāvayati na vibhāvayati /",
  "S06bsu030_u:2739": "va vīryakausīdyaṃ na dhyānavikṣepaṃ na prajñādauṣprajñyaṃ bhāvayati na vibhāvayati /",
  "S06bsu030_u:2740": "na smṛtyupasthānasamyakprahāṇāviparyāsarddhipādāpramāṇāni bhāvayati na vibhāvayati /",
  "S06bsu030_u:2741": "nendriyabalabodhyaṅgasamādhisamāpattīrbhāvayati na vibhāvayati /",
  "S06bsu030_u:2742": "na pratītyasamutpādaṃ bhāvayati na vibhāvayati /",
  "S06bsu030_u:2743": "na duḥkhasamudayanirodhamārgān bhāvayati na vibhāvayati /",
  "S06bsu030_u:2744": "nānutpādajñānaṃ na kṣayajñānaṃ nābhisaṃskārajñānaṃ bhāvayati na vibhāvayati /",
  "S06bsu030_u:2745": "na pṛthagjanabhūmiṃ bhāvayati na vibhāvayati /",
  "S06bsu030_u:2746": "na śrāvakabhūmiṃ na pratyekabuddhabhūmiṃ bhāvayati na vibhāvayati /",
  "S06bsu030_u:2747": "na pṛthagjanadharmān na śrāvakadharmān na pratyekabuddhadharmān (na bodhisattvadharmabuddhadharmān)",
  "S06bsu030_u:2748": "bhāvayati na vibhāvayati /",
  "S06bsu030_u:2749": "na śamathaṃ na vidarśanāṃ bhāvayati na vibhāvayati /",
  "S06bsu030_u:2750": "na nirvāṇaṃ bhāvayati na vibhāvayati /",
  "S06bsu030_u:2751": "nātītānāgatapratyutpannajñānadarśanaṃ bhāvayati na vibhāvayati /",
  "S06bsu030_u:2752": "na saṅgatāṃ bhāvayati na vibhāvayati /",
  "S06bsu030_u:2753": "nāsaṅgatāṃ bhāvayati na vibhāvayati /",
  "S06bsu030_u:2754": "na buddhajñānaṃ bhāvayati na vibhāvayati /",
  "S06bsu030_u:2755": "na buddhavaiśāradyāni bhāvayati na vibhāvayati /",
  "S06bsu030_u:2756": "tatkasmāddhetoḥ?",
  "S06bsu030_u:2757": "abhāvyāni hi suvikrāntavikrāmin rūpavedanāsajñāsaṃskāravijñānāni /",
  "S06bsu030_u:2758": "abhāvyāni nāmarūpaviparyāsadṛṣṭigatasmṛtyupasthānasamyakprahāṇarddhipādāviparyāsāpramāṇendriyabalabodhyaṅgasamādhisamāpattyabhijñākṣayajñānābhisaṃskārajñānāni /",
  "S06bsu030_u:2759": "abhāvyā pṛthagjanabhūmiḥ,",
  "S06bsu030_u:2760": "abhāvyāḥ śrāvakapratyekabuddhabodhisattvabhūmayaḥ,",
  "S06bsu030_u:2761": "abhāvyāḥ pṛthagjanaśrāvakapratyekabuddhadharmāḥ,",
  "S06bsu030_u:2762": "abhāvyaṃ nirvāṇam,",
  "S06bsu030_u:2763": "abhāvyamatītānāgatapratyutpannajñānadarśanam,",
  "S06bsu030_u:2764": "abhāvyamasaṅgajñānadarśanam,",
  "S06bsu030_u:2765": "abhāvyamanāsaṅgajñānadarśanam,",
  "S06bsu030_u:2766": "abhāvyaṃ samyaksaṃbuddhajñānam /",
  "S06bsu030_u:2767": "tatkasmāddhetoḥ?",
  "S06bsu030_u:2768": "na hi suvikrāntavikrāmin kācidasti bhāvapariniṣpattiḥ /",
  "S06bsu030_u:2769": "abhūtā hyete sarva eva vyavahārāḥ /",
  "S06bsu030_u:2770": "nātra kaścitsvabhāvaḥ /",
  "S06bsu030_u:2771": "abhāvasvabhāvā hi suvikrāntavikrāmin sarvadharmāḥ,",
  "S06bsu030_u:2772": "abhūtā asaṃbhūtāḥ /",
  "S06bsu030_u:2773": "tatkasmāddhetoḥ?",
  "S06bsu030_u:2774": "yo hi viparyāsaḥ so 'bhūtaḥ /",
  "S06bsu030_u:2775": "viparyāsasamutthitāḥ sarvadharmāḥ /",
  "S06bsu030_u:2776": "yo hi viparyāsaḥ, so 'bhāvaḥ /",
  "S06bsu030_u:2777": "bhāvāpagatā hi suvikrāntavikrāmin sarvadharmāḥ /",
  "S06bsu030_u:2778": "bhāvo nopalabhyate 'svabhāvatvāt /",
  "S06bsu030_u:2779": "abhāva iti suvikrāntavikrāmin abhūtaḥ /",
  "S06bsu030_u:2780": "so 'saṃbhūtaḥ,",
  "S06bsu030_u:2781": "tenocyate abhāva iti /",
  "S06bsu030_u:2782": "asatparidīpanaiṣā suvikrāntavikrāmin abhāva iti /",
  "S06bsu030_u:2783": "yaśca abhāva,",
  "S06bsu030_u:2784": "tatra na bhāvanā na vibhāvanā /",
  "S06bsu030_u:2785": "viparyāsasamutthitatayā hi suvikrāntavikrāmin sattvā bhāvayanti ca vibhāvayanti ca /",
  "S06bsu030_u:2786": "na tatra kiṃcidbhāvyam /",
  "S06bsu030_u:2787": "tatkasmāddhetoḥ?",
  "S06bsu030_u:2788": "abhāvasvabhāvā hi suvikrāntavikrāmin sarvadharmāḥ,",
  "S06bsu030_u:2789": "bhāvāpagatā vastvasattvāt /",
  "S06bsu030_u:2790": "na tatra kiṃcidbhāvyam /",
  "S06bsu030_u:2791": "yasmin samaye suvikrāntavikrāmin bodhisattva evaṃ dharmeṣu dharmānudarśī viharan prajñāpāramitāyāṃ caran na kaṃciddharmaṃ bhāvayati na vibhāvayati,",
  "S06bsu030_u:2792": "iyamucyate prajñāpāramitābhāvaneti /",
  "S06bsu030_u:2793": "evaṃ carata evaṃ viharataḥ suvikrāntavikrāmin bodhisattvasya mahāsattvasya prajñāpāramitābhāvanā paripūriṃ gacchati //",
  "S06bsu030_u:2794": "(Vaidya 53)",
  "S06bsu030_u:2795": "punaraparaṃ suvikrāntavikrāmin bodhisattvasya mahāsattvasya prajñāpāramitāyāṃ carato na rūpasaṃprayoganimittaṃ cittamutpadyate /",
  "S06bsu030_u:2796": "na vedanā, na saṃjñā,",
  "S06bsu030_u:2797": "na saṃskāraḥ /",
  "S06bsu030_u:2798": "na vijñānasaṃprayoganimittaṃ cittamutpadyate /",
  "S06bsu030_u:2799": "na khilasahagataṃ cittamutpadyate /",
  "S06bsu030_u:2800": "na vyāpādasahagataṃ cittamutpadyate /",
  "S06bsu030_u:2801": "na mātsaryasahagataṃ cittamutpadyate /",
  "S06bsu030_u:2802": "na saṃkleśasahagataṃ cittamutpadyate /",
  "S06bsu030_u:2803": "na kausīdyasahagataṃ cittamutpadyate /",
  "S06bsu030_u:2804": "na vikṣepasahagataṃ cittamutpadyate /",
  "S06bsu030_u:2805": "na dauṣprajñyasahagataṃ cittamutpadyate /",
  "S06bsu030_u:2806": "na kāmasahagataṃ cittamutpadyate /",
  "S06bsu030_u:2807": "na rūpārambaṇābhiniveśasahagataṃ cittamutpadyate /",
  "S06bsu030_u:2808": "nābhidhyāsahagataṃ cittamutpadyate /",
  "S06bsu030_u:2809": "na paiśunyasahagataṃ cittamutpadyate /",
  "S06bsu030_u:2810": "na mithyādṛṣṭisahagataṃ cittamutpadyate /",
  "S06bsu030_u:2811": "na bhogābhiniveśasahagataṃ cittamutpadyate /",
  "S06bsu030_u:2812": "naiśvaryābhiṣvaṅgasahagataṃ cittamutpadyate /",
  "S06bsu030_u:2813": "na mahākulopapattyabhiṣvaṅgasahagataṃ cittamutpadyate /",
  "S06bsu030_u:2814": "na devopapattyabhiṣvaṅgasahagataṃ cittamutpadyate /",
  "S06bsu030_u:2815": "na kāmadhātvabhiṣvaṅgasahagataṃ cittamutpadyate /",
  "S06bsu030_u:2816": "na rūpārūpyadhātvabhiṣvaṅgasahagataṃ cittamutpadyate /",
  "S06bsu030_u:2817": "na śrāvakabhūmau cittamutpadyate /",
  "S06bsu030_u:2818": "na pratyekabuddhabhūmau cittamutpadyate /",
  "S06bsu030_u:2819": "na bodhisattvacaryābhiniveśābhiṣvaṅgasahagataṃ cittamutpadyate /",
  "S06bsu030_u:2820": "nāntaśo nīvaraṇadṛṣṭisahagatamapi cittamutpadyate /",
  "S06bsu030_u:2821": "so 'nayā cittaviśuddhyā samanvāgataḥ sattvān maitryā spharati karuṇayā muditayopekṣayā /",
  "S06bsu030_u:2822": "sattvasaṃjñā cānena vibhāvitā bhavati,",
  "S06bsu030_u:2823": "na ca sattvasaṃjñāyāṃ tiṣṭhati,",
  "S06bsu030_u:2824": "na caināṃścaturo brāhmyān vihārānabhiniviśate,",
  "S06bsu030_u:2825": "prājñaśca bhavatyupāyakauśalyasamanvāgataḥ /",
  "S06bsu030_u:2826": "tasyaibhirdharmaiḥ samanvāgatasya prajñāpāramitāyāṃ carataḥ kṣipraṃ prajñāpāramitābhāvanā paripūriṃ gacchati /",
  "S06bsu030_u:2827": "sa evaṃ prajñāpāramitāṃ bhāvayan na rūpamupaiti, nopādatte /",
  "S06bsu030_u:2828": "na vedanāṃ na saṃjñāṃ na saṃskārān /",
  "S06bsu030_u:2829": "na vijñānamupaiti, nopādatte /",
  "S06bsu030_u:2830": "na viparyāsanīvaraṇadṛṣṭigatānyupaiti, nopādatte /",
  "S06bsu030_u:2831": "na kāmadhātuṃ na rūpadhātuṃ nārūpyadhātumupaiti, nopādatte /",
  "S06bsu030_u:2832": "nocchedaśāśvatamupaitī, nopādatte /",
  "S06bsu030_u:2833": "na pratītyasamutpādamupaiti, nopādatte /",
  "S06bsu030_u:2834": "na pṛthivyaptejovāyudhātumupaiti, nopādatte /",
  "S06bsu030_u:2835": "na rāgadveṣamohānupaiti, nopādatte /",
  "S06bsu030_u:2836": "nā dānamātsaryaśīladauḥśīlyamupaiti, nopādatte /",
  "S06bsu030_u:2837": "na kṣāntivyāpādavīryakausīdyadhyānavikṣepaprajñādauṣprajñyamupaiti, nopādatte /",
  "S06bsu030_u:2838": "na smṛtyupasthānasamyakprahāṇāviparyāsāpramāṇarddhipādānupaiti, nopādatte /",
  "S06bsu030_u:2839": "nendriyabalabodhyaṅgadhyānavimokṣasamāpattīrupaiti, nopādatte /",
  "S06bsu030_u:2840": "nābhijñāmupaiti, nopādatte /",
  "S06bsu030_u:2841": "na duḥkhasamudayanirodhamārgānupaiti, nopādatte /",
  "S06bsu030_u:2842": "nānutpādajñānakṣayajñānābhisaṃskārajñānānyupaiti, nopādatte /",
  "S06bsu030_u:2843": "nātmadhātuṃ na sattvadhātuṃ na dharmadhātumupaiti nopādatte /",
  "S06bsu030_u:2844": "na pṛthagjanaśrāvakapratyekabuddhasamyaksaṃbuddhabhūmimupaiti, nopādatte /",
  "S06bsu030_u:2845": "na pṛthagjanadharmān,",
  "S06bsu030_u:2846": "na śrāvakadharmān na pratyekabuddhadharmānupaiti, nopādatte /",
  "S06bsu030_u:2847": "nātītānāgatapratyutpannajñānadarśanamupaiti, nopādatte /",
  "S06bsu030_u:2848": "nāsaṅgajñānadarśanamupaiti, nopādatte /",
  "S06bsu030_u:2849": "na buddhajñānabalavaiśāradyānyupaiti, nopādatte /",
  "S06bsu030_u:2850": "na nīvaraṇānyupaiti, nopādatte /",
  "S06bsu030_u:2851": "tatkasmāddhetoḥ?",
  "S06bsu030_u:2852": "sarvadharmā hi suvikrāntavikrāmin anupagatā anupādattāḥ,",
  "S06bsu030_u:2853": "na kenacidupagatāḥ /",
  "S06bsu030_u:2854": "na hi suvikrāntavikrāmin kaściddharma upādātavyo nāpi kenacidupādattaḥ /",
  "S06bsu030_u:2855": "tatkasmāddhetoḥ?",
  "S06bsu030_u:2856": "nātra kiṃcidupādātavyaṃ (Vaidya 54)",
  "S06bsu030_u:2857": "nopādānīyaṃ vā /",
  "S06bsu030_u:2858": "tatkasmāddhetoḥ?",
  "S06bsu030_u:2859": "asārakā hi suvikrāntavikrāmin sarvadharmā māyopamatayā /",
  "S06bsu030_u:2860": "vaśitā hi sarvadharmāḥ sārānupalabdhitaḥ /",
  "S06bsu030_u:2861": "pratibhāsasamā hi sarvadharmā agrāhyatāmupādāya /",
  "S06bsu030_u:2862": "riktakā hi sarvadharmāḥ svabhāvāsattvāt /",
  "S06bsu030_u:2863": "phenapiṇḍopamā hi sarvadharmā avimardanakṣamatvāt /",
  "S06bsu030_u:2864": "budbudopamā hi sarvadharmā utpannabhaṅgavilīnatāmupādāya /",
  "S06bsu030_u:2865": "marīcyupamā hi sarvadharmā viparyāsasamutthānatāmupādāya /",
  "S06bsu030_u:2866": "kadalīgarbhopamā hi sarvadharmāḥ sārāsattāmupādāya /",
  "S06bsu030_u:2867": "udakacandrasadṛśā hi sarvadharmā agrāhyatāmupādāya indrāyudharaṅgasadṛśā hi sarvadharmā asatparikalpanatāmupādāya /",
  "S06bsu030_u:2868": "nirīhakā hi sarvadharmā asamutthāpanatāmupādāya /",
  "S06bsu030_u:2869": "riktamuṣṭisamā hi sarvadharmā vaśikasvabhāvalakṣaṇatayā /",
  "S06bsu030_u:2870": "tatra suvikrāntavikrāmin bodhisattvaḥ evaṃ sarvadharmān samanupaśyan na kaṃciddharmamupaiti nopādatte,",
  "S06bsu030_u:2871": "nādhitiṣṭhati,",
  "S06bsu030_u:2872": "nādhyavasāya tiṣṭhati /",
  "S06bsu030_u:2873": "iyaṃ suvikrāntavikrāmin bodhisattvasya sarvadharmaśraddadhānatā anadhiṣṭhānatā anadhyavasānatā anabhiṣvaṅgatā prajñāpāramitāyāṃ carataḥ /",
  "S06bsu030_u:2874": "evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati //",
  "S06bsu030_u:2875": "punaraparaṃ suvikrāntavikrāmin evaṃ śikṣamāṇo bodhisattvo na rūpe śikṣate,",
  "S06bsu030_u:2876": "na rūpasamatikramāya śikṣate /",
  "S06bsu030_u:2877": "na vedanāyāṃ na saṃjñāyāṃ na saṃskāreṣu /",
  "S06bsu030_u:2878": "na vijñāne śikṣate na vijñānasamatikramāya śikṣate /",
  "S06bsu030_u:2879": "na rūpotpattau śikṣate,",
  "S06bsu030_u:2880": "na rūpanirodhe śikṣate /",
  "S06bsu030_u:2881": "evaṃ na vedanā na saṃjñā na saṃskārāḥ /",
  "S06bsu030_u:2882": "na vijñānotpattau śikṣate,",
  "S06bsu030_u:2883": "na vijñānanirodhe śikṣate /",
  "S06bsu030_u:2884": "na rūpavinayāya śikṣate nāvinayāya /",
  "S06bsu030_u:2885": "evaṃ na vedanāsaṃjñāsaṃskāravijñānavinayāya śikṣate nāvinayāya /",
  "S06bsu030_u:2886": "na rūpasya saṃkrāntaye śikṣate nāvakrāntaye /",
  "S06bsu030_u:2887": "na sthitaye śikṣate nāsthitaye /",
  "S06bsu030_u:2888": "evaṃ na vedanāsaṃjñāsaṃskāravijñānānāṃ saṃkrāntaye śikṣate nāvakrāntaye,",
  "S06bsu030_u:2889": "na sthitaye śikṣate nāsthitaye /",
  "S06bsu030_u:2890": "evaṃ śikṣamāṇaḥ suvikrāntavikrāmin bodhisattvo na rūpanityatāyāṃ śikṣate,",
  "S06bsu030_u:2891": "na rūpasukhatāyāṃ śikṣate,",
  "S06bsu030_u:2892": "na rūpaduḥkhatāyāṃ śikṣate na rūpaśubhatāyām,",
  "S06bsu030_u:2893": "na rūpānātmatāyāṃ śikṣate /",
  "S06bsu030_u:2894": "na vedanāsaṃjñāsaṃskārāḥ,",
  "S06bsu030_u:2895": "na vijñānanityatāyāṃ śikṣate,",
  "S06bsu030_u:2896": "na vijñānasukhatāyāṃ śikṣate,",
  "S06bsu030_u:2897": "na vijñānaduḥkhatāyām,",
  "S06bsu030_u:2898": "na vijñānaśubhatāyāṃ na vijñānātmatāyāṃ śikṣate /",
  "S06bsu030_u:2899": "evaṃ śikṣamāṇaḥ suvikrāntavikrāmin bodhisattvo na rūpātītārambaṇe carati,",
  "S06bsu030_u:2900": "rūpānāgatārambaṇe carati,",
  "S06bsu030_u:2901": "na rūpapratyutpannārambaṇe carati /",
  "S06bsu030_u:2902": "na vedanā, na saṃjñā,",
  "S06bsu030_u:2903": "na saṃskārāḥ /",
  "S06bsu030_u:2904": "na vijñānātītārambaṇe carati,",
  "S06bsu030_u:2905": "nānāgatārambaṇe carati,",
  "S06bsu030_u:2906": "na pratyutpannārambaṇe carati /",
  "S06bsu030_u:2907": "evaṃ caran suvikrāntavikrāmin bodhisattvo 'tītaṃ śūnyākāreṇa śāntākāreṇa anātmākāreṇa pratyavekṣate - yadatītaṃ tacchūnyam,",
  "S06bsu030_u:2908": "evaṃ śāntamanātmeti /",
  "S06bsu030_u:2909": "evamapi [na] carati /",
  "S06bsu030_u:2910": "anāgataṃ śūnyākāreṇa śāntākāreṇa anātmākāreṇa pratyavekṣate - yadatītaṃ tacchūnyaṃ śāntamanātmeti /",
  "S06bsu030_u:2911": "evamapi (na) carati /",
  "S06bsu030_u:2912": "pratyutpannaṃ śūnyākāreṇa śāntākāreṇa anātmākāreṇa pratyavekṣate - yatpratyutpannaṃ tacchūnyaṃ śāntamanātmeti /",
  "S06bsu030_u:2913": "evamapi (na) carati /",
  "S06bsu030_u:2914": "atītaṃ śūnyaṃ śāntamanātmanā vā anātmīyena (Vaidya 55)",
  "S06bsu030_u:2915": "vā anityena vā adhruveṇa vā aśāśvatena vā vipariṇāmadharmiṇā vā,",
  "S06bsu030_u:2916": "evamapi na carati /",
  "S06bsu030_u:2917": "anāgataṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā vā,",
  "S06bsu030_u:2918": "evamapi na carati /",
  "S06bsu030_u:2919": "pratyutpannaṃ śūnyaṃ śāntamanātmanā vā anātmīyena vā anityena vā adhruveṇa vā aśāśvatena vā vipariṇāmadharmiṇā veti,",
  "S06bsu030_u:2920": "evamapi na carati /",
  "S06bsu030_u:2921": "evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati /",
  "S06bsu030_u:2922": "evaṃ carataḥ suvikrāntavikrāmin bodhisattvasya māraḥ pāpīyānavatāraṃ na labhate /",
  "S06bsu030_u:2923": "evaṃ caran sarvamārakarmāṇi budhyate,",
  "S06bsu030_u:2924": "na ca tairmārakarmabhiḥ saṃhriyate //",
  "S06bsu030_u:2925": "punaraparaṃ suvikrāntavikrāmin evaṃ caran bodhisattvo na rūpamālambate,",
  "S06bsu030_u:2926": "na vedanāṃ na saṃjñāṃ na saṃskārān,",
  "S06bsu030_u:2927": "na vijñānamālambate /",
  "S06bsu030_u:2928": "na nāmarūpamālambate,",
  "S06bsu030_u:2929": "na viparyāsadṛṣṭigatamālambate,",
  "S06bsu030_u:2930": "nātmābhiniveśamālambate,",
  "S06bsu030_u:2931": "na sattvābhiniveśamālambate,",
  "S06bsu030_u:2932": "nocchedaśāśvatamālambate,",
  "S06bsu030_u:2933": "nāntaṃ nānantamālambate /",
  "S06bsu030_u:2934": "na rūpaśabdagandharasasparśadharmānālambate /",
  "S06bsu030_u:2935": "na kāmadhātuṃ na rūpadhātuṃ nārūpyadhātumālambate /",
  "S06bsu030_u:2936": "na pratītyasamutpādamālambate /",
  "S06bsu030_u:2937": "na pṛthivyaptejovāyvākāśadhātūnālambate /",
  "S06bsu030_u:2938": "na satyaṃ na mṛṣāṃ ālambate /",
  "S06bsu030_u:2939": "na saṃyogaṃ na visaṃyogamālambate /",
  "S06bsu030_u:2940": "na rāgadveṣamohānālambate /",
  "S06bsu030_u:2941": "na rāgadveṣamohaprahāṇamālambate /",
  "S06bsu030_u:2942": "na dānamātsaryaśīladauḥśīlyamālambate /",
  "S06bsu030_u:2943": "na kṣāntivyāpādamālambate /",
  "S06bsu030_u:2944": "na vīryakausīdyamālambate /",
  "S06bsu030_u:2945": "na dhyānavikṣepamālambate /",
  "S06bsu030_u:2946": "na prajñādauṣprajñyamālambate /",
  "S06bsu030_u:2947": "na smṛtyupasthānasamyakprahāṇarddhipādāviparyāsānālambate /",
  "S06bsu030_u:2948": "nendriyabalabodhyaṅgasamādhisamāpattīrālambate /",
  "S06bsu030_u:2949": "na maitrīkaruṇāmuditopekṣā ālambate /",
  "S06bsu030_u:2950": "nānutpādajñānakṣayajñānābhisaṃskārajñānānyālambate /",
  "S06bsu030_u:2951": "na pṛthagjanaśrāvakapratyekabuddhabhūmīrālambate /",
  "S06bsu030_u:2952": "na pṛthagjanaśrāvakapratyekabuddhadharmānālambate /",
  "S06bsu030_u:2953": "na duḥkhasamudayanirodhamārgānālambate /",
  "S06bsu030_u:2954": "nābhijñājñānadarśanamālambate /",
  "S06bsu030_u:2955": "na vimuktimālambate /",
  "S06bsu030_u:2956": "na vimuktijñānadarśanamālambate /",
  "S06bsu030_u:2957": "na nirvāṇamālambate /",
  "S06bsu030_u:2958": "nātītānāgatapratyutpanna(jñānadarśana)mālambate /",
  "S06bsu030_u:2959": "nāsaṅgajñānamālambate /",
  "S06bsu030_u:2960": "na buddhajñānamālambate /",
  "S06bsu030_u:2961": "na buddhabalavaiśāradyānyālambate /",
  "S06bsu030_u:2962": "na buddhakṣetrapariśuddhimālambate /",
  "S06bsu030_u:2963": "na lakṣaṇapariśuddhimālambate /",
  "S06bsu030_u:2964": "na śrāvakasaṃpadamālambate /",
  "S06bsu030_u:2965": "na pratyekabuddhasaṃpadamālambate /",
  "S06bsu030_u:2966": "na bodhisattvasaṃpadamālambate /",
  "S06bsu030_u:2967": "tatkasmāddhetoḥ?",
  "S06bsu030_u:2968": "nirālambanā hi suvikrāntavikrāmin sarvadharmāḥ /",
  "S06bsu030_u:2969": "na hi sarvadharmāṇāṃ kiṃcidgrahaṇaṃ saṃvidyate yatraiṣāmālambanaṃ bhaveta /",
  "S06bsu030_u:2970": "yāvat suvikrāntavikrāmin ālambanam,",
  "S06bsu030_u:2971": "tāvadadhyavasānam,",
  "S06bsu030_u:2972": "tāvadabhiniveśaḥ,",
  "S06bsu030_u:2973": "tāvadupādānam /",
  "S06bsu030_u:2974": "yāvadupādānam,",
  "S06bsu030_u:2975": "yāvadālambanam,",
  "S06bsu030_u:2976": "tāvaduḥkhadaurmanasyam,",
  "S06bsu030_u:2977": "tāvadgāḍhāḥ śokaśalyopāyāsaparidevāḥ saṃbhavanti /",
  "S06bsu030_u:2978": "yāvat suvikrāntavikrāmin ālambanaṃ tāvadbandhanam /",
  "S06bsu030_u:2979": "yāvadālambanaṃ tāvannāsti mārgaḥ,",
  "S06bsu030_u:2980": "tāvadduḥkhadaurmanasyam /",
  "S06bsu030_u:2981": "yāvadālambanaṃ tāvanmanyanā spandanā prapañcanā /",
  "S06bsu030_u:2982": "yāvadālambanaṃ tāvadadhikaraṇavigrahavivādāḥ /",
  "S06bsu030_u:2983": "yāvadālambanaṃ tāvadavidyāndhakāramohāḥ /",
  "S06bsu030_u:2984": "yāvadālambanaṃ tāvadbhayāni, (Vaidya 56)",
  "S06bsu030_u:2985": "tāvadbhairavāṇi /",
  "S06bsu030_u:2986": "yāvadālambanaṃ tāvanmārapāśamāravidhvaṃsanāni /",
  "S06bsu030_u:2987": "yāvadālambanaṃ tāvadduḥkhapratipīḍanā sukhaparyeṣaṇā ca /",
  "S06bsu030_u:2988": "tatra suvikrāntavikrāmin bodhisattva imānādīnavān saṃpaśyan na kaṃciddharmamālambate /",
  "S06bsu030_u:2989": "so 'nālambamāno na kaṃciddharmaṃ parigṛhṇāti /",
  "S06bsu030_u:2990": "sa nāpyudgrahāya nāgrahāya sthitaḥ sarvadharmāṇāṃ tāmapi nirālambanavaśikatāṃ na manyate /",
  "S06bsu030_u:2991": "evaṃ caran suvikrāntavikrāmin bodhisattvo mahāsattvo na kaṃciddharmamabhiniviśate nābhivadati,",
  "S06bsu030_u:2992": "na kaṃciddharmamadhyavasāya tiṣṭhati /",
  "S06bsu030_u:2993": "ayaṃ suvikrāntavikrāmin bodhisattvasya sarvadharmālambanavisaṃyogaḥ prajñāpāramitāyāṃ carataḥ /",
  "S06bsu030_u:2994": "evaṃ suvikrāntavikrāmin bodhisattvasya carataḥ prajñāpāramitābhāvanā paripūtiṃ gacchati /",
  "S06bsu030_u:2995": "na cāsya māraḥ pāpīyān antarāyaṃ śaknoti kartum,",
  "S06bsu030_u:2996": "na mārakāyikā devatāḥ,",
  "S06bsu030_u:2997": "na māraparṣat,",
  "S06bsu030_u:2998": "na mārādhiṣṭhitāḥ /",
  "S06bsu030_u:2999": "na cāsya te 'vatāraṃ labhante yatrāsya viheṭhān kuryuḥ,",
  "S06bsu030_u:3000": "yatrainaṃ gṛhītvā dharṣayeyuḥ /",
  "S06bsu030_u:3001": "nityaṃ ca sarvāṇi mārakarmāṇyavabudhyante /",
  "S06bsu030_u:3002": "na ca mārakarmavaśago bhavati /",
  "S06bsu030_u:3003": "sarvāṇi ca mārabhavanāni dhyāmīkaroti /",
  "S06bsu030_u:3004": "sarvānyatīrthikānāṃ ca nigrahāya sthito bhavati,",
  "S06bsu030_u:3005": "sarvāścānyatīrthikāṃścarakaparivrājakānabhibhavati /",
  "S06bsu030_u:3006": "anavamardanīyaśca bhavati sarvaparapravādibhiḥ //",
  "S06bsu030_u:3007": "evaṃ caran suvikrāntavikrāmin bodhisattvo na rūpakalpanāyāṃ sthito bhavati na rūpavikalpanāyām /",
  "S06bsu030_u:3008": "evaṃ na vedanāsaṃjñāsaṃskāravijñānakalpanāyāṃ sthito bhavati na vikalpanāyām /",
  "S06bsu030_u:3009": "nāpi rūpaṃ kalpayati na vikalpayati /",
  "S06bsu030_u:3010": "evaṃ na vedanāsaṃjñāsaṃskāravijñānāni kalpayati na vikalpayati /",
  "S06bsu030_u:3011": "na nīvaraṇadṛṣṭigatāni kalpayati na vikalpayati /",
  "S06bsu030_u:3012": "nocchedaśāśvataṃ kalpayati na vikalpayati /",
  "S06bsu030_u:3013": "na kāmadhāturūpadhātvārūpyadhātūn kalpayati na vikalpayati /",
  "S06bsu030_u:3014": "na rāgadveṣamohān kalpayati na vikalpayati /",
  "S06bsu030_u:3015": "na satyaṃ kalpayati na vikalpayati /",
  "S06bsu030_u:3016": "na mṛṣā kalpayati na vikalpayati /",
  "S06bsu030_u:3017": "na pṛthivyaptejovāyvākāśadhātuṃ kalpayati na vikalpayati /",
  "S06bsu030_u:3018": "na saṃyogaṃ kalpayati na vikalpayati /",
  "S06bsu030_u:3019": "na visaṃyogaṃ kalpayati na vikalpayati /",
  "S06bsu030_u:3020": "na pratītyasamutpādaṃ kalpayati na vikalpayati /",
  "S06bsu030_u:3021": "nātmasaṃjñāṃ kalpayati na vikalpayati /",
  "S06bsu030_u:3022": "na sattvasaṃjñāṃ kalpayati na vikalpayati /",
  "S06bsu030_u:3023": "na jīvasaṃjñāṃ kalpayati na vikalpayati /",
  "S06bsu030_u:3024": "na pudgalasaṃjñāṃ kalpayati na vikalpayati /",
  "S06bsu030_u:3025": "na dānamātsaryaśīladauḥśīlyaṃ kalpayati na vikalpayati /",
  "S06bsu030_u:3026": "na kṣāntivyāpādau kalpayati na vikalpayati /",
  "S06bsu030_u:3027": "na vīryakausīdyaṃ kalpayati na vikalpayati /",
  "S06bsu030_u:3028": "na dhyānavikṣepau kalpayati na vikalpayati /",
  "S06bsu030_u:3029": "na prajñādauṣprajñye kalpayati na vikalpayati /",
  "S06bsu030_u:3030": "nāviparyāsasamyakprahāṇarddhipādasmṛtyupasthānāni kalpayati na vikalpayati /",
  "S06bsu030_u:3031": "nendriyabalabodhyaṅgasamādhisamāpattīḥ kalpayati na vikalpayati /",
  "S06bsu030_u:3032": "na duḥkhasamudayanirodhamārgān kalpayati na vikalpayati /",
  "S06bsu030_u:3033": "na maitrīkaruṇāmuditopekṣāḥ kalpayati na vikalpayati /",
  "S06bsu030_u:3034": "nānutpādajñānakṣayajñānābhisaṃskārajñānāni kalpayati na vikalpayati /",
  "S06bsu030_u:3035": "na pṛthagjanadharmān na śrāvakadharmān na pratyekabuddhadharmān na buddhadharmān kalpayati na vikalpayati /",
  "S06bsu030_u:3036": "(Vaidya 57) na pṛthagjanabhūmiṃ na śrāvakabhūmiṃ na pratyekabuddhabhūmiṃ na buddhabhūmiṃ kalpayati na vikalpayati /",
  "S06bsu030_u:3037": "na nīvaraṇāni kalpayati na vikalpayati /",
  "S06bsu030_u:3038": "nātītānāgatapratyutpannajñānadarśanaṃ kalpayati na vikalpayati /",
  "S06bsu030_u:3039": "nāsaṅgajñānaṃ kalpayati na vikalpayati /",
  "S06bsu030_u:3040": "na vidyāvimuktiṃ kalpayati na vikalpayati /",
  "S06bsu030_u:3041": "na muktiṃ na vimuktijñānadarśanaṃ kalpayati na vikalpayati /",
  "S06bsu030_u:3042": "na buddhajñānavaiśāradyāni kalpayati na vikalpayati /",
  "S06bsu030_u:3043": "na lakṣaṇapariśuddhiṃ kalpayati na vikalpayati /",
  "S06bsu030_u:3044": "na buddhakṣetrapariśuddhiṃ kalpayati na vikalpayati /",
  "S06bsu030_u:3045": "na śrāvakasaṃpadaṃ kalpayati na vikalpayati /",
  "S06bsu030_u:3046": "na pratyekabuddhasaṃpadaṃ kalpayati na vikalpayati /",
  "S06bsu030_u:3047": "na bodhisattvasaṃpadaṃ kalpayati na vikalpayati /",
  "S06bsu030_u:3048": "tatkasmāddhetoḥ?",
  "S06bsu030_u:3049": "kalpanāyāṃ suvikrāntavikrāmin satyāṃ vikalpo bhavati /",
  "S06bsu030_u:3050": "yatra punaḥ suvikrāntavikrāmin kalpanā nāsti,",
  "S06bsu030_u:3051": "na tatra vikalpanā /",
  "S06bsu030_u:3052": "sarvabālapṛthagjanā hi suvikrāntavikrāmin kalpanāsamutthitāḥ /",
  "S06bsu030_u:3053": "teṣāṃ saṃjñā vikalpasamutthitāḥ /",
  "S06bsu030_u:3054": "te kalpayanti vikalpayanti ca /",
  "S06bsu030_u:3055": "kalpaneti suvikrāntavikrāmin eṣa eko 'ntaḥ,",
  "S06bsu030_u:3056": "vikalpaneti dvitīyo 'ntaḥ /",
  "S06bsu030_u:3057": "yatra nāsti kalpo vā vikalpo (vā)",
  "S06bsu030_u:3058": ", tatra nāsti anto vā madhyaṃ vā /",
  "S06bsu030_u:3059": "madhyamiti suvikrāntavikrāmin kalpayataḥ sa evānto bhavati /",
  "S06bsu030_u:3060": "yāvatkalpanā,",
  "S06bsu030_u:3061": "tāvadvikalpanā /",
  "S06bsu030_u:3062": "nāstyatra vikalpanāsamucchedaḥ /",
  "S06bsu030_u:3063": "yatra punaḥ suvikrāntavikrāmin na kalpanā na vikalpanā,",
  "S06bsu030_u:3064": "tatra kalpasamucchedaḥ /",
  "S06bsu030_u:3065": "kalpasamuccheda iti suvikrāntavikrāmin nātra kasyacicchedaḥ /",
  "S06bsu030_u:3066": "tatkasmāddhetoḥ?",
  "S06bsu030_u:3067": "anto hi suvikrāntavikrāmin kalpo vikalpo vikalpasamutthitaḥ /",
  "S06bsu030_u:3068": "teṣāṃ yo vyupaśamaḥ,",
  "S06bsu030_u:3069": "so 'viparyāsaḥ /",
  "S06bsu030_u:3070": "yo 'viparyāsaḥ,",
  "S06bsu030_u:3071": "na tatra kaścicchedaḥ /",
  "S06bsu030_u:3072": "samuccheda iti suvikrāntavikrāmin duḥkhasamucchedasyaitadadhivacanam /",
  "S06bsu030_u:3073": "na ca duḥkhasya kaścitsamucchedaḥ /",
  "S06bsu030_u:3074": "syādduḥkhasamucchedaḥ,",
  "S06bsu030_u:3075": "yadi duḥkhasya kācitpariniṣpattiḥ syāt /",
  "S06bsu030_u:3076": "apariniṣpattidarśanametat duḥkhasamuccheda iti /",
  "S06bsu030_u:3077": "duḥkhaparijñānametat,",
  "S06bsu030_u:3078": "yadidaṃ duḥkhasamuccheda iti /",
  "S06bsu030_u:3079": "yo duḥkhaṃ naiva kalpayati na vikalpayati,",
  "S06bsu030_u:3080": "ayaṃ duḥkhavyupaśamaḥ,",
  "S06bsu030_u:3081": "ayaṃ duḥkhasyānutpādo 'prādurbhāvaḥ /",
  "S06bsu030_u:3082": "sa evaṃ paśyan suvikrāntavikrāmin bodhisattvo na kaṃciddharmaṃ kalpayati na vikalpayati /",
  "S06bsu030_u:3083": "iyaṃ suvikrāntavikrāmin bodhisattvasya sarva(kalpa)",
  "S06bsu030_u:3084": "vikalpaparijñā prajñāpāramitāyāṃ carataḥ /",
  "S06bsu030_u:3085": "evaṃ carataḥ suvikrāntavikrāmin bodhisattvasya prajñāpāramitābhāvanā paripūriṃ gacchati /",
  "S06bsu030_u:3086": "na cāsya māraḥ pāpīyānantarāyasthito bhavati,",
  "S06bsu030_u:3087": "na ca māraparṣat /",
  "S06bsu030_u:3088": "utpannotpannāni ca mārakarmāṇi budhyate /",
  "S06bsu030_u:3089": "na cotpannotpannānāṃ mārakarmaṇāṃ vaśaṃ gacchati /",
  "S06bsu030_u:3090": "mārasya ca pāpīyasaḥ parājayaṃ karoti dhyāmīkaroti ca /",
  "S06bsu030_u:3091": "evamalpapakṣīkaroti vigatabhayabhairavaśca bhavati /",
  "S06bsu030_u:3092": "na ca mārairākramaṇīyo bhavati /",
  "S06bsu030_u:3093": "prasrabdhāni cāsya saṃbhavanti sarvāṇyapāyagamanāni /",
  "S06bsu030_u:3094": "pithitāśca bhavanti kumārgāḥ /",
  "S06bsu030_u:3095": "sarvaughottīrṇaśca bhavati,",
  "S06bsu030_u:3096": "vigatamohāndhakāraśca bhavati,",
  "S06bsu030_u:3097": "pratilabdhacakṣurālokabhūtaśca bhavati sarvasattvānām,",
  "S06bsu030_u:3098": "sthitaśca bhavatyunucchedāya buddhavaṃśasya,",
  "S06bsu030_u:3099": "pratilabdhamārgaśca bhavati mārgasamatāyām,",
  "S06bsu030_u:3100": "anukampa(ka)",
  "S06bsu030_u:3101": "śca (Vaidya 58)",
  "S06bsu030_u:3102": "bhavati sarvasattvānām,",
  "S06bsu030_u:3103": "viśuddhaṃ cakṣurbhavati dharmeṣu,",
  "S06bsu030_u:3104": "vīryasaṃpannaśca bhavatyakusīdaḥ,",
  "S06bsu030_u:3105": "kṣāntibalapratilabdhaśca bhavatyavyāpannacittaḥ,",
  "S06bsu030_u:3106": "dhyāyī ca bhavatyaniśritadhyāyī,",
  "S06bsu030_u:3107": "pratilabdhaprajñaśca bhavati nirvedhikaprajñāsamanvāgataḥ,",
  "S06bsu030_u:3108": "vigatakaukṛtyaśca bhavati apagatanīvaraṇaḥ,",
  "S06bsu030_u:3109": "visaṃyuktaśca bhavati sarvamārapāśaiḥ,",
  "S06bsu030_u:3110": "chinnabandhanaśca bhavati sarvatṛṣṇājālaviyogāt,",
  "S06bsu030_u:3111": "upasthitasmṛtiśca bhavatyasaṃpramoṣadharmatayā,",
  "S06bsu030_u:3112": "viśuddhaśīlaśca bhavati śīlaviśuddhipāramitāprāptaḥ,",
  "S06bsu030_u:3113": "paramaguṇapratiṣṭhitaśca bhavati sarvadoṣanirghātāya,",
  "S06bsu030_u:3114": "prajñābalādhānaprāptaśca bhavatyaprakampyatayā,",
  "S06bsu030_u:3115": "anākṣiptaśva bhavati sarvamāraparavādibhiḥ,",
  "S06bsu030_u:3116": "aparihīṇadharmā ca bhavati sarvadharmaviśuddhiprāptatayā,",
  "S06bsu030_u:3117": "viśāradaśca bhavati sarvadharmadeśanāyām,",
  "S06bsu030_u:3118": "amaṅkuśca bhavati parṣadupasaṃkramaṇāya,",
  "S06bsu030_u:3119": "anāgṛhītaśca bhavati muktatyāgo dharmadānam (?)",
  "S06bsu030_u:3120": ", prativiśodhitamārgaśca bhavati mārgasamatayā,",
  "S06bsu030_u:3121": "vibhāvitabhāvanaśca bhavati kumārgāparijñatayā,",
  "S06bsu030_u:3122": "vāsitavāsanaśca bhavati viśuddhadharmatayā,",
  "S06bsu030_u:3123": "śodhitaśodhanaśca bhavati viśuddhaprajñatayā,",
  "S06bsu030_u:3124": "gambhīraprajñaśca bhavati sāgaropamatayā,",
  "S06bsu030_u:3125": "duravagāhaśca bhavati astambhitatayā,",
  "S06bsu030_u:3126": "aprameyaśca bhavati dharmasāgarāprameyatayā /",
  "S06bsu030_u:3127": "evaṃ caran suvikrāntavikrāmin bodhisattvaḥ ebhiścānyaiśca guṇaiḥ samanvāgato bhavati yeṣāṃ guṇānāṃ na paryantaḥ śakyo 'dhigantum //",
  "S06bsu030_u:3128": "punaraparaṃ suvikrāntavikrāmin bodhisattvaḥ evaṃ prajñāpāramitāyāṃ caran nendriyavikalo bhavati /",
  "S06bsu030_u:3129": "sa na rūpavikalo bhavati,",
  "S06bsu030_u:3130": "na bhogavikalo bhavati,",
  "S06bsu030_u:3131": "na parivāravikalo bhavati,",
  "S06bsu030_u:3132": "na jātivikalo bhavati,",
  "S06bsu030_u:3133": "na kulavikalo bhavati,",
  "S06bsu030_u:3134": "na deśavikalo bhavati,",
  "S06bsu030_u:3135": "na ca pratyunteṣu janapadeṣūpapadyate,",
  "S06bsu030_u:3136": "na cākṣaṇaprāpto bhavati,",
  "S06bsu030_u:3137": "na cāpariśuddhaiḥ sattvairapariśuddhakarmāntaiḥ saṃsargajāto bhavati,",
  "S06bsu030_u:3138": "na ca svacittaṃ hāpayati,",
  "S06bsu030_u:3139": "na ca prajñāyā hīyate /",
  "S06bsu030_u:3140": "sa yān dharmān parataḥ śṛṇoti,",
  "S06bsu030_u:3141": "tān sarvadharmasamatāyāṃ saṃsyandayati,",
  "S06bsu030_u:3142": "sthitaśca bhavati buddhavaṃśasya sarvajñatāvaṃśasyānupacchedāya /",
  "S06bsu030_u:3143": "sa ālokalabdhaśca bhavati buddhadharmeṣu,",
  "S06bsu030_u:3144": "atyāsannaśca bhavati sarvajñatāyām /",
  "S06bsu030_u:3145": "taṃ sacenmāraḥ pāpīyān upasaṃkrāmati viheṭhanārtham,",
  "S06bsu030_u:3146": "sa tanmāraparṣadaṃ bhasmīkaroti chinnapratibhānām,",
  "S06bsu030_u:3147": "sarvāṃśca mārapāśāṃśchinatti,",
  "S06bsu030_u:3148": "sarvairmārakāyikairmārakoṭibhiścādhṛṣyo bhavati /",
  "S06bsu030_u:3149": "tato mārā bhītāstrastāḥ palāyante /",
  "S06bsu030_u:3150": "evaṃ ca mārasya pāpīyaso bhavati - atikrāntaviṣayo 'yaṃ mama,",
  "S06bsu030_u:3151": "nāyaṃ mama bhūyo viṣaye carati,",
  "S06bsu030_u:3152": "nāyaṃ mama bhūyo viṣaye sthitaḥ,",
  "S06bsu030_u:3153": "nāyaṃ mama bhūyo viṣayamākramiṣyatīti,",
  "S06bsu030_u:3154": "anyāṃśca sattvān mama viṣayānmocayiṣyatīti,",
  "S06bsu030_u:3155": "uttārayiṣyatīti /",
  "S06bsu030_u:3156": "tatra māraḥ pāpīyān śocati krandati paridevate - alpapakṣīkariṣyati ayaṃ bodhisattvo māmiti /",
  "S06bsu030_u:3157": "daurbalyaṃ cāsya viśati,",
  "S06bsu030_u:3158": "duḥkhitaśca bhavati durmanā vipratisārī /",
  "S06bsu030_u:3159": "yasmiṃśca samaye suvikrāntavikrāmin bodhisattvaḥ prajñāpāramitāyāṃ carati,",
  "S06bsu030_u:3160": "prajñāpāramitāṃ bhāvayati,",
  "S06bsu030_u:3161": "prajñāpāramitāyāṃ yogamāpadyate,",
  "S06bsu030_u:3162": "sarvamārabhavanāni tasmin samaye dhyāmībhavanti alpatejaskāni,",
  "S06bsu030_u:3163": "mārāśca pāpīyāṃso duḥkhitā durmanaso bhavanti śokaśalyasamarpitā mahāśokaśalyaviddhāḥ - ativāhayiṣyatyayaṃ bata sattvānasmadviṣayāt,",
  "S06bsu030_u:3164": "uttārayiṣyatyayaṃ (Vaidya 59)",
  "S06bsu030_u:3165": "sattvānasmadviṣayāt,",
  "S06bsu030_u:3166": "parimocayiṣyatyayaṃ sattvānasmadviṣayāt,",
  "S06bsu030_u:3167": "abhyuddhariṣyatyayaṃ bata sattvānasmadviṣayāt,",
  "S06bsu030_u:3168": "chedayiṣyatyayaṃ sattvān mārapāśāt,",
  "S06bsu030_u:3169": "samutkṣepsyatyayaṃ sattvān kāmapaṅkalagnān,",
  "S06bsu030_u:3170": "mocayiṣyatyayaṃ sattvān dṛṣṭijālebhyaḥ,",
  "S06bsu030_u:3171": "uttārayiṣyatyayaṃ sattvān nīvaraṇapathāt,",
  "S06bsu030_u:3172": "pratiṣṭhāpayiṣyatyayaṃ sattvān sanmārge,",
  "S06bsu030_u:3173": "uttārayiṣyatyayaṃ sattvān dṛṣṭigahanāditi /",
  "S06bsu030_u:3174": "imamarthavaśaṃ suvikrāntavikrāmin saṃpaśyantaste mārā duḥkhitā bhavanti durmanasaḥ śokaśalyaviddhāḥ /",
  "S06bsu030_u:3175": "tadyathāpi nāma suvikrāntavikrāmin puruṣo mahatā dhanaskandhena vipannena duḥkhito vedanātta(rta)",
  "S06bsu030_u:3176": "manā mahatā duḥkhadaurmanasyena samanvāgataḥ /",
  "S06bsu030_u:3177": "evameva māraḥ pāpīyān duḥkhito bhavati durmanā vipratisārī śokaśalyaviddhaḥ /",
  "S06bsu030_u:3178": "na ca svake āsane ramate,",
  "S06bsu030_u:3179": "yasmin samaye bodhisattvaḥ prajñāpāramitāyāṃ carati,",
  "S06bsu030_u:3180": "prajñāpāramitāṃ bhāvayati,",
  "S06bsu030_u:3181": "prajñāpāramitāyāṃ yogamāpadyate /",
  "S06bsu030_u:3182": "punaraparaṃ suvikrāntavikrāmin te mārāḥ pāpīyāṃsaḥ ekataḥ samāgamya cintayanti - kathaṃ kariṣyāmaḥ,",
  "S06bsu030_u:3183": "kiṃ nu kariṣyāmaḥ /",
  "S06bsu030_u:3184": "kathaṃkathāśokaśalyaviddhā bhavanti /",
  "S06bsu030_u:3185": "te kathaṃkathāśokaśalyaviddhā bhūtvā upasaṃkrāmanti bodhisattvasyāvatāragaveṣiṇaḥ prajñāpāramitāyāṃ carataḥ /",
  "S06bsu030_u:3186": "tatra bodhisattvasya romāpi na hṛṣyati,",
  "S06bsu030_u:3187": "na punaḥ kāyasyānyathātvaṃ bhaviṣyati cittasyānyathātvaṃ vā /",
  "S06bsu030_u:3188": "vigatabhayaromaharṣaśca māraḥ pāpīyāniti saṃbudhyate /",
  "S06bsu030_u:3189": "buddhvā cādhiṣṭhānaṃ karoti /",
  "S06bsu030_u:3190": "tato māraḥ pāpīyānadhiṣṭhito durbalo bhavati līnacitto bhayamāpannaḥ /",
  "S06bsu030_u:3191": "na cāsya śaknotyavatāraṃ labdhum /",
  "S06bsu030_u:3192": "tasyaivaṃ bhavati - ahamevāsya na śakto 'vatāraṃ labdhum,",
  "S06bsu030_u:3193": "kiṃ punarmama parṣat,",
  "S06bsu030_u:3194": "kiṃ punaryadanye 'dhiṣṭhāsyanti /",
  "S06bsu030_u:3195": "tataste mārā(strastā utsāhapa)",
  "S06bsu030_u:3196": "rihīṇāḥ svabhavanāni gatvā duḥkhadaurmanasyajātāḥ pradhyāyantastiṣṭhanti,",
  "S06bsu030_u:3197": "na ca śaknuvanti bodhisattvasya prajñāpāramitāyāṃ carato 'cchaṭāmātramapi cittasya mohanaṃ kartum,",
  "S06bsu030_u:3198": "prāgevāsyāntarāyam /",
  "S06bsu030_u:3199": "iyaṃ(daṃ) suvikrāntavikrāmin prajñāpāramitāyāṃ carato (bodhisattvasya)",
  "S06bsu030_u:3200": "evaṃrūpaṃ prajñābalādhiṣṭhānaṃ bhavati,",
  "S06bsu030_u:3201": "evaṃrūpeṇa ca prajñābalādhiṣṭhānena samanvāgato bhavati /",
  "S06bsu030_u:3202": "sacedye sarvasmiṃstrisāhasramahāsāhasre lokadhātau sattvāḥ,",
  "S06bsu030_u:3203": "te sarve mārā bhaveyuḥ,",
  "S06bsu030_u:3204": "te sarve mahatībhirmāraparṣadbhiḥ sārdhaṃ taṃ bodhisattvaṃ prajñāpāramitāyāṃ carantamupasaṃkrameyurviheṭhābhiprāyāḥ /",
  "S06bsu030_u:3205": "te 'pi sarve suvikrāntavikrāmin mārāḥ pāpīyāṃso na prabhavantyantarāyaṃ kartum /",
  "S06bsu030_u:3206": "tatkasmāddhetoḥ?",
  "S06bsu030_u:3207": "tathārūpeṇa hi prajñābalādhānena prajñākhaḍgena prajñāśastreṇa tasmin samaye bodhisattvaḥ samanvāgato bhavati /",
  "S06bsu030_u:3208": "acintyayā suvikrāntavikrāmin prajñayā aprameyayā asamasamayā bodhisattvastadā samanvāgato bhavati /",
  "S06bsu030_u:3209": "tena taṃ na pratibalo bhavati māraḥ pāpīyānabhibhavitum /",
  "S06bsu030_u:3210": "mahāśastraṃ hyetatsuvikrāntavikrāmin yaduta prajñāśastram,",
  "S06bsu030_u:3211": "mahākhaḍgo hyeṣa suvikrāntavikrāmin yaduta prajñākhaḍgaḥ,",
  "S06bsu030_u:3212": "yatrāgatiraviṣayo mārāṇāṃ pāpīyasām,",
  "S06bsu030_u:3213": "abhūmirmārāṇāṃ pāpīyasām /",
  "S06bsu030_u:3214": "ye 'pi tāvatsuvikrāntavikrāmin bāhyā ṛṣayaścaturṇāṃ dhyānānāṃ lābhinaḥ,",
  "S06bsu030_u:3215": "catasṛṇāṃ vā ārūpyasamāpattīnām,",
  "S06bsu030_u:3216": "ye māraviṣayaṃ kāmadhātumatikramya brahmaloke copapadyante caturṣu ca ārūpyeṣu (Vaidya 60)",
  "S06bsu030_u:3217": "sadevanikāyeṣu,",
  "S06bsu030_u:3218": "teṣāmapi tāvadagatiraviṣayaḥ yaduta evaṃrūpāyāṃ prajñāyām,",
  "S06bsu030_u:3219": "yā bodhisattvasya prajñā prākṛtā,",
  "S06bsu030_u:3220": "kiṃ punaryā prajñāpāramitāyāṃ carataḥ prajñā,",
  "S06bsu030_u:3221": "kaḥ punarvādo mārāṇāṃ pāpīyasāṃ yeṣāmaviṣayo rūparūpyadhātau /",
  "S06bsu030_u:3222": "balādhānaprāptaḥ suvikrāntavikrāmin bodhisattvastasmin samaye bhavati mahābalādhānasamanvāgato yaduta prajñāpāramitābalena /",
  "S06bsu030_u:3223": "ye khalu kecit suvikrāntavikrāmin prajñāpāramitābalena samanvāgatā bhavanti tīkṣṇena prajñāśastreṇa,",
  "S06bsu030_u:3224": "adhṛṣyāste bhavanti māraiḥ pāpīyobhiranākramaṇīyāḥ /",
  "S06bsu030_u:3225": "ye kecit suvikrāntavikrāmin prajñābalena samanvāgatā bhavanti tīkṣṇena ca prajñāśastreṇa,",
  "S06bsu030_u:3226": "na te kvacinniśrayaṃ kurvanti,",
  "S06bsu030_u:3227": "aniśritāste bhavanti /",
  "S06bsu030_u:3228": "tatkasmāddhetoḥ?",
  "S06bsu030_u:3229": "niśraye hi suvikrāntavikrāmin sati calitaṃ bhavati,",
  "S06bsu030_u:3230": "calite sati spandanā bhavati,",
  "S06bsu030_u:3231": "spandanāyāṃ satyāṃ prapañcanā bhavati /",
  "S06bsu030_u:3232": "yeṣāṃ keṣāṃcit suvikrāntavikrāmin niśrayaśca bhavati calitaṃ ca bhavati spanditaṃ ca bhavati prapañcanā (ca)",
  "S06bsu030_u:3233": "bhavati, te mārasya pāpīyaso vaśagatā bhavanti,",
  "S06bsu030_u:3234": "aparimuktāśca bhavanti te māraviṣayāt /",
  "S06bsu030_u:3235": "ye 'pi tāvat suvikrāntavikrāmin yāvad bhavāgropapannāḥ sattvā niśritā niśrayanibaddhā niśrayādhyāsitāḥ,",
  "S06bsu030_u:3236": "te 'pyāgamiṣyanti punarmāraviṣayam /",
  "S06bsu030_u:3237": "aparimuktāśca te mārapāśebhyaḥ,",
  "S06bsu030_u:3238": "anugatasūtrāśca te mārapāśaiḥ /",
  "S06bsu030_u:3239": "tadyathā udrakaśca rāmaputraḥ ārāḍaśca kālāmaḥ,",
  "S06bsu030_u:3240": "ye vā punaranye 'pi kecinniśritā ārūpyeṣu niśrayavinibaddhā niśrayādhyāśritāḥ /",
  "S06bsu030_u:3241": "bodhisattvastu punaḥ suvikrāntavikrāmin prajñāpāramitāyāṃ caran prajñāpāramitāṃ bhāvayan prajñāpāramitāyāṃ yogamāpadyamānaḥ na kvacinniśrayaṃ karoti,",
  "S06bsu030_u:3242": "aniśrito bhavati sarvatra /",
  "S06bsu030_u:3243": "yasmin khalu punaḥ samaye suvikrāntavikrāmin bodhisattvaḥ prajñāpāramitābhāvanāyogamanuyokto viharati,",
  "S06bsu030_u:3244": "tasmin samaye na rūpaniśrito bhavati,",
  "S06bsu030_u:3245": "na vedanāsaṃjñāsaṃskāravijñānaniśrito bhavati,",
  "S06bsu030_u:3246": "na viparyāsanīvaraṇadṛṣṭigataniśrito bhavati,",
  "S06bsu030_u:3247": "na nāmarūpaniśrito bhavati,",
  "S06bsu030_u:3248": "na kāmarūpārūpyadhātuniśrito bhavati,",
  "S06bsu030_u:3249": "nātmasattvasaṃjñāniśrito bhavati,",
  "S06bsu030_u:3250": "na jīvapudgaladhātvāyatananiśrito bhavati,",
  "S06bsu030_u:3251": "na pṛthivyaptejovāyvākāśavijñānenaivasaṃjñānāsaṃjñāyatananiśrito bhavati,",
  "S06bsu030_u:3252": "na tṛṣṇāniśrito bhavati,",
  "S06bsu030_u:3253": "na bhavatṛṣṇāniśrito bhavati,",
  "S06bsu030_u:3254": "nocchedatṛṣṇāniśrito bhavati,",
  "S06bsu030_u:3255": "nāntānantaniśrito bhavati,",
  "S06bsu030_u:3256": "na pratītyasamutpādaniśrito bhavati,",
  "S06bsu030_u:3257": "na dānamātsaryaniśrito bhavati,",
  "S06bsu030_u:3258": "na śīlaśauḥśīlyaniśrito bhavati,",
  "S06bsu030_u:3259": "na kṣāntivyāpādaniśrito bhavati,",
  "S06bsu030_u:3260": "na vīryakausīdyaniśrito bhavati,",
  "S06bsu030_u:3261": "na dhyānavikṣepaniśrito bhavati,",
  "S06bsu030_u:3262": "na prajñādauṣprajñyaniśrito bhavati,",
  "S06bsu030_u:3263": "nāviparyāsasamyakprahāṇāpramāṇasmṛtyupasthānaniśrito bhavati,",
  "S06bsu030_u:3264": "nendriyabalabodhyaṅgasamādhisamāpattiniśrito bhavati,",
  "S06bsu030_u:3265": "na duḥkhasamudayanirodhamārganiśrito bhavati,",
  "S06bsu030_u:3266": "nānutpādajñānakṣayajñānānabhisaṃskārajñānaniśrito bhavati,",
  "S06bsu030_u:3267": "na vidyāvimuktiniśrito bhavati,",
  "S06bsu030_u:3268": "na vimuktijñānadarśananiśrito bhavati,",
  "S06bsu030_u:3269": "na pṛthagjanaśrāvakapratyekabuddhabhūminiśrito bhavati,",
  "S06bsu030_u:3270": "na pṛthagjanaśrāvakapratyekabuddhasamyaksaṃbuddhadharmaniśrito bhavati,",
  "S06bsu030_u:3271": "na nīvaraṇaniśrito bhavati,",
  "S06bsu030_u:3272": "nātītānāgatapratyutpannāsaṅgatāniśrito bhavati,",
  "S06bsu030_u:3273": "na tryadhvasamatāniśrito bhavati,",
  "S06bsu030_u:3274": "na buddhajñānabalavaiśāradyaniśrito bhavati,",
  "S06bsu030_u:3275": "na sarvajñajñānaniśrito (Vaidya 61)",
  "S06bsu030_u:3276": "bhavati, na lakṣaṇasaṃpattiniśrito bhavati,",
  "S06bsu030_u:3277": "na buddhakṣetrasaṃpanniśrito bhavati,",
  "S06bsu030_u:3278": "na śrāvakavyūhasaṃpanniśrito bhavati,",
  "S06bsu030_u:3279": "na bodhisattvavyūhasaṃpanniśrito bhavati /",
  "S06bsu030_u:3280": "sa sarvadharmaiścāniśrito na calati na saṃcalati,",
  "S06bsu030_u:3281": "niśrayāśca tena sarve vibhāvitā bhavanti /",
  "S06bsu030_u:3282": "aniśritaśca sa mārgamapi nābhiniviśate,",
  "S06bsu030_u:3283": "aniśrayaṃ na manyate /",
  "S06bsu030_u:3284": "so 'yaṃ niśraya iti nopalabhate,",
  "S06bsu030_u:3285": "iha niśraya iti nopalabhate,",
  "S06bsu030_u:3286": "asya niśraya iti nopalabhate na manyate,",
  "S06bsu030_u:3287": "asmānniśraya iti nopalabhate na manyate /",
  "S06bsu030_u:3288": "sarvaniśrayānamanyamāno 'nupalabhamāno 'nabhiniviśamānaḥ na kvacinniśrayamupaiti nopadiśati nābhinandati nādhyavasāya tiṣṭhati /",
  "S06bsu030_u:3289": "sa sarvaniśrayānupalipto 'saktaḥ sarvadharmaniśrayaviśuddhimanuprāpnoti /",
  "S06bsu030_u:3290": "idaṃ suvikrāntavikrāmin bodhisattvasya sarvadharmaniśrayaviśuddhijñānadarśanaṃ prajñāpāramitāyāṃ carataḥ,",
  "S06bsu030_u:3291": "yenāsya mārāḥ pāpīyāṃso 'vatāraṃ na labhante,",
  "S06bsu030_u:3292": "anākramaṇīyaśca bhavati sarvamāraiḥ pāpīyobhiḥ,",
  "S06bsu030_u:3293": "abhibhavati ca mārān pāpīyasa iti //",
  "S06bsu030_u:3294": "āryaprajñāpāramitāyāṃ caryāparivartaḥ ṣaṣṭhaḥ //",
  "S06bsu030_u:3295": "______________________________________________________________",
  "S06bsu030_u:3296": "START Svp 7",
  "S06bsu030_u:3297": "(Vaidya 62)",
  "S06bsu030_u:3298": "7 anuśaṃsāparivartaḥ saptamaḥ /",
  "S06bsu030_u:3299": "punaraparaṃ suvikrāntavikrāmin bodhisattva ādita eva anuttarāyāṃ samyaksaṃbodhāvutpanne citte bahukuśalamūlasaṃbhārasamudāgataśca bhavati,",
  "S06bsu030_u:3300": "bahubuddhaparyupāsitaśca bhavati,",
  "S06bsu030_u:3301": "bahubuddhaparipṛcchakaśca bhavati,",
  "S06bsu030_u:3302": "kṛtādhikāraśca bhavati buddhānāṃ bhagavatām,",
  "S06bsu030_u:3303": "adhyāśayasaṃpannaśca bhavati,",
  "S06bsu030_u:3304": "dānasaṃvibhāgarataśca bhavati,",
  "S06bsu030_u:3305": "śīlaviśuddhigurukaśca bhavati,",
  "S06bsu030_u:3306": "kṣāntisauratyasaṃpannaśca bhavati,",
  "S06bsu030_u:3307": "vīryavāṃśca bhavati,",
  "S06bsu030_u:3308": "vīryaviśuddhigurukaḥ,",
  "S06bsu030_u:3309": "dhyānaviśuddhigurukaśca bhavati,",
  "S06bsu030_u:3310": "prajñāvāṃśca bhavati,",
  "S06bsu030_u:3311": "prajñāviśuddhigurukaḥ /",
  "S06bsu030_u:3312": "so 'nuttarāyāṃ samyaksaṃbodhau cittamutpādya prajñāpāramitāyāmabhiyukto mārān pāpīyaso 'dhitiṣṭhati tena prajñābalena ca - yathā me mārāḥ pāpīyāṃso 'vatāraṃ na labheran,",
  "S06bsu030_u:3313": "mā ca me viheṭhāṃ kuryuḥ /",
  "S06bsu030_u:3314": "tasyādhiṣṭhāne mārā avatāraṃ na labhante,",
  "S06bsu030_u:3315": "na cāsyāntarāyāya pratyupasthitā bhavanti,",
  "S06bsu030_u:3316": "nāpi cittamutpādayanti - kimiti vayamasya bodhisattvasya avatāraṃ gaveṣāmahe,",
  "S06bsu030_u:3317": "viheṭhanāṃ kuryāmaha iti /",
  "S06bsu030_u:3318": "sacetteṣāṃ cittamutpadyate 'ntarāyāya,",
  "S06bsu030_u:3319": "tato mahāvyasanamātmanaḥ saṃjānate,",
  "S06bsu030_u:3320": "bhayaṃ ca teṣāṃ mahatpratyupasthitaṃ bhavati,",
  "S06bsu030_u:3321": "saṃvignāśca bhavanti - mā vayaṃ sarveṇa sarvaṃ na bhaviṣyāma iti /",
  "S06bsu030_u:3322": "te tadviheṭhanācittaṃ punarapi pratisaṃharanti /",
  "S06bsu030_u:3323": "punarapi teṣāṃ te cittotpādā antardhīyante /",
  "S06bsu030_u:3324": "anenāpi suvikrāntavikrāmin paryāyeṇa bodhisattvasya mārāḥ pāpīyāṃso 'ntarāyāya prayupasthitā avatāraṃ na labhante //",
  "S06bsu030_u:3325_0": "punaraparaṃ suvikrāntavikrāmin bodhisattvena mahāsattvena prajñāpāramitāyāṃ bhāṣyamāṇāyāṃ",
  "S06bsu030_u:3325_1": "deśyamānāyāṃ chandaśca adhyāśayaśca gauravaṃ va citrīkāraśca śāstṛsaṃjñā ca utpāditā bhavati /",
  "S06bsu030_u:3326": "na ca ṣaṭpāramitāsaṃyuktāyāṃ kathāyāṃ bhāṣyamāṇāyāṃ kāṅkṣā vā vimatirvā vicikitsā vā utpāditā bhavati,",
  "S06bsu030_u:3327": "nāpi gambhāīrān dharmān śrutvā kāṅkṣāyitatvaṃ vā dhandhāyitatvaṃ vā vicikitsāyitatvaṃ vā utpāditaṃ bhavati,",
  "S06bsu030_u:3328": "nāpyanena jātu dharmavyavasanasaṃvartanīyaṃ karmopacitaṃ bhavati,",
  "S06bsu030_u:3329": "nāpyanena jātu dharmavyasanasaṃvartanīyaṃ cittamutpāditaṃ bhavati /",
  "S06bsu030_u:3330": "anye ca bahavaḥ sattvāḥ prajñāpāramitāyāṃ samādāpitā bhavanti,",
  "S06bsu030_u:3331": "sarvāsu ṣaṭpāramitāsu saṃharṣitā bhavanti samuttejitāḥ /",
  "S06bsu030_u:3332": "tasya pūrvāśayacittaviśuddhitayā pūrvāśayāsaṃkliṣṭatayā na mārāḥ pāpīyāṃso 'ntarāyāya pratyupasthitā bhavanti,",
  "S06bsu030_u:3333": "nāpi tasya mārāḥ pāpīyāṃso 'vatāraṃ labhante /",
  "S06bsu030_u:3334": "sarvāṇi ca mārakarmāṇyutpannotpannāni budhyate /",
  "S06bsu030_u:3335": "na ca mārakarmabhiḥ saṃhriyate,",
  "S06bsu030_u:3336": "na ca mārakarmavaśago bhavati /",
  "S06bsu030_u:3337": "anenāpi suvikrāntavikrāmin paryāyeṇa bodhisattvasya mārāḥ pāpīyāṃso na viheṭhāya pratyupasthitā bhavanti //",
  "S06bsu030_u:3338": "punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpayoganimitte carati,",
  "S06bsu030_u:3339": "na rūpavisaṃyoganimitte carati,",
  "S06bsu030_u:3340": "na vedanāsaṃjñāsaṃskāravijñānayoganimitte carati,",
  "S06bsu030_u:3341": "na vedanāsaṃjñāsaṃskāravijñānavisaṃyoganimitte carati /",
  "S06bsu030_u:3342": "na rūpalakṣaṇayoganimitte carati,",
  "S06bsu030_u:3343": "na rūpalakṣaṇavisaṃyoganimitte carati,",
  "S06bsu030_u:3344": "na vedanāsaṃjñāsaṃskāravijñānalakṣaṇasaṃyoganimitte carati /",
  "S06bsu030_u:3345": "na lakṣaṇavisaṃyoganimitte carati,",
  "S06bsu030_u:3346": "na vedanāsaṃjñāsaṃskāravijñānalakṣaṇasaṃyoganimitte carati /",
  "S06bsu030_u:3347": "na rūpaviśuddhinimitte carati,",
  "S06bsu030_u:3348": "na rūpaviśuddhyanimitte carati,",
  "S06bsu030_u:3349": "na vedanāsaṃjñāsaṃskāravijñānaviśuddhinimitte (Vaidya 63)",
  "S06bsu030_u:3350": "carati, na vedanā - na saṃjñā - na saṃskāra - na vijñānaviśuddhinimitte carati /",
  "S06bsu030_u:3351": "na rūpārambaṇaviśuddhinimitte carati,",
  "S06bsu030_u:3352": "na rūpārambaṇaviśuddhyanimitte carati,",
  "S06bsu030_u:3353": "na vedanā - na saṃjñā - na saṃskāra - na vijñānārambaṇaviśuddhinimitte carati,",
  "S06bsu030_u:3354": "na vedanā - na saṃjñā - na saṃskāra - na vijñānārambaṇaviśuddhyanimitte carati /",
  "S06bsu030_u:3355": "rūpasaṃbhavaviśuddhisaṃyoge carati,",
  "S06bsu030_u:3356": "na rūpasaṃbhavaviśuddhivisaṃyoge carati /",
  "S06bsu030_u:3357": "na vedanā - na saṃjñā - na saṃskāra - na vijñānasaṃbhavaviśuddhisaṃyoge carati,",
  "S06bsu030_u:3358": "na vijñānasaṃbhavaviśuddhivisaṃyoge carati /",
  "S06bsu030_u:3359": "na rūpārambaṇasvabhāvaviśuddhisaṃyoge carati,",
  "S06bsu030_u:3360": "na rūpārambaṇasvabhāvaviśuddhivisaṃyoge carati /",
  "S06bsu030_u:3361": "na vedanā - na saṃjñā - na saṃskāra - na vijñānārambaṇasvabhāvaviśuddhisaṃyoge carati,",
  "S06bsu030_u:3362": "na vijñānārambaṇasvabhāvaviśuddhivisaṃyoge carati /",
  "S06bsu030_u:3363": "na rūpaprakṛtiviśuddhau carati,",
  "S06bsu030_u:3364": "na vedanā - na saṃjñā - na saṃskāra - na vijñānaprakṛtiviśuddhau carati /",
  "S06bsu030_u:3365": "na rūpārambaṇaprakṛtiviśuddhisaṃyoge carati,",
  "S06bsu030_u:3366": "na rūpārambaṇaprakṛtiviśuddhivisaṃyoge carati,",
  "S06bsu030_u:3367": "na vedanā - na saṃjñā - na saṃskāra - na vijñānārambaṇaprakṛtiviśuddhivisaṃyoge carati /",
  "S06bsu030_u:3368": "na rūpātītānāgatapratyutpannaviśuddhau carati,",
  "S06bsu030_u:3369": "na vedanā - na saṃjñā - na saṃskāra - na vijñānātītānāgatapratyutpannaviśuddhau carati /",
  "S06bsu030_u:3370": "na rūpārambaṇātītānāgatapratyutpannaviśuddhau carati,",
  "S06bsu030_u:3371": "na vedanā - na saṃjñā - na saṃskāra - na vijñānārambaṇātītānāgatapratyutpannaviśuddhau carati /",
  "S06bsu030_u:3372": "na rūpātītānāgatapratyutpannaviśuddhisaṃyoge carati,",
  "S06bsu030_u:3373": "na rūpātītānāgatapratyutpannaviśuddhisaṃyoge carati,",
  "S06bsu030_u:3374": "na vedanā - na saṃjñā - na saṃskāra - na vijñānātītānāgatapratyutpannaviśuddhisaṃyoge carati,",
  "S06bsu030_u:3375": "na vedanā - na saṃjñā - na saṃskāra - na vijñānātītānāgatapratyutpannaviśuddhivisaṃyoge carati /",
  "S06bsu030_u:3376": "na rūpārambaṇātītānāgatapratyutpannaviśuddhisaṃyoge carati,",
  "S06bsu030_u:3377": "na rūpārambaṇātītānāgatapratyutpannaviśuddhivisaṃyoge na vedanā - na saṃjñā - na saṃskāra - na vijñānārambaṇātītānāgatapratyutpannaviśuddhisaṃyoge carati,",
  "S06bsu030_u:3378": "na vedanā - na saṃjñā - na saṃskāra - na vijñānārambaṇātītānāgatapratyutpannaviśuddhivisaṃyoge carati /",
  "S06bsu030_u:3379": "evaṃ caran na rūpeṇa saṃyujyate na visaṃyujyate /",
  "S06bsu030_u:3380": "na vedanāsaṃjñāsaṃskāravijñānaiḥ saṃyujyate na visaṃyujyate /",
  "S06bsu030_u:3381": "na nāmarūpeṇa saṃyujyate na visaṃyujyate /",
  "S06bsu030_u:3382": "na viparyāsadṛṣṭigataiḥ saṃyujyate na visaṃyujyate /",
  "S06bsu030_u:3383": "na kāmarūpārūpyadhātubhiḥ saṃyujyate na visaṃyujyate /",
  "S06bsu030_u:3384": "na rāgadveṣamohaiḥ saṃyujyate na visaṃyujyate /",
  "S06bsu030_u:3385": "nātmasattvajīvapudgalabhāvābhāvasaṃjñayā saṃyujyate na visaṃyujyate /",
  "S06bsu030_u:3386": "nocchedaśāśvatena saṃyujyate na visaṃyujyate /",
  "S06bsu030_u:3387": "na dhātvāyatanaiḥ saṃyujyate na visaṃyujyate /",
  "S06bsu030_u:3388": "na pṛthivyaptejovāyvākāśavijñānadhātubhiḥ saṃyujyate na visaṃyujyate /",
  "S06bsu030_u:3389": "na pratītyasamutpādena saṃyujyate na visaṃyujyate /",
  "S06bsu030_u:3390": "na pañcabhiḥ kāmaguṇaiḥ saṃyujyate na visaṃyujyate /",
  "S06bsu030_u:3391": "na saṃkleśavyavadānena saṃyujyate na visaṃyujyate /",
  "S06bsu030_u:3392": "na dānamātsaryeṇa saṃyujyate na visaṃyujyate /",
  "S06bsu030_u:3393": "na śīladauḥśīlyena saṃyujyate na visaṃyujyate /",
  "S06bsu030_u:3394": "na kṣāntivyāpādena saṃyujyate na visaṃyujyate /",
  "S06bsu030_u:3395": "na vīryakausīdyena saṃyujyate na visaṃyujyate /",
  "S06bsu030_u:3396": "na dhyānavikṣepeṇa saṃyujyate na visaṃyujyate /",
  "S06bsu030_u:3397": "na prajñādauṣprajñyacittatayā saṃyujyate na visaṃyujyate /",
  "S06bsu030_u:3398": "nāviparyāsasamyakprahāṇasmṛtyupasthānarddhipādaiḥ saṃyujyate na visaṃyujyate /",
  "S06bsu030_u:3399": "nendriyabalabodhyaṅgasamādhisamāpattibhiḥ saṃyujyate na visaṃyujyate /",
  "S06bsu030_u:3400": "na duḥkhasamudayanirodhamārgaiḥ saṃyujyate na (Vaidya 64)",
  "S06bsu030_u:3401": "visaṃyujyate /",
  "S06bsu030_u:3402": "na śamathavidarśanābhyāṃ saṃyujyate na visaṃyujyate /",
  "S06bsu030_u:3403": "na vidyāvimuktibhyāṃ saṃyujyate na visaṃyujyate /",
  "S06bsu030_u:3404": "na vimuktijñānadarśanena saṃyujyate na visaṃyujyate /",
  "S06bsu030_u:3405": "nābhijñābhiḥ saṃyujyate na visaṃyujyate /",
  "S06bsu030_u:3406": "na pṛthagjanaśrāvakapratyekabuddhabhūmibhiḥ saṃyujyate na visaṃyujyate /",
  "S06bsu030_u:3407": "nānutpādajñānakṣayajñānābhisaṃskārajñānaiḥ saṃyujyate na visaṃyujyate /",
  "S06bsu030_u:3408": "na saṃsāranirvāṇābhyāṃ saṃyujyate na visaṃyujyate /",
  "S06bsu030_u:3409": "na buddhajñānabalavaiśāradyaiḥ saṃyujyate na visaṃyujyate /",
  "S06bsu030_u:3410": "na lakṣaṇasaṃpadā saṃyujyate na visaṃyujyate /",
  "S06bsu030_u:3411": "na buddhakṣetravyūhaiḥ saṃyujyate na visaṃyujyate /",
  "S06bsu030_u:3412": "na duḥkhasamudayanirodhamārgaiḥ saṃyujyate na visaṃyujyate /",
  "S06bsu030_u:3413": "na śrāvakapratyekabuddhabodhisattvasaṃpadā saṃyujyate na visaṃyujyate /",
  "S06bsu030_u:3414": "tatkasmāddhetoḥ?",
  "S06bsu030_u:3415": "sarvadharmā hi suvikrāntavikrāmin na saṃyuktā na visaṃyuktāḥ /",
  "S06bsu030_u:3416": "tatkasmāddhetoḥ?",
  "S06bsu030_u:3417": "na hi suvikrāntavikrāmin sarvadharmāḥ saṃyogena pratyupasthitā na visaṃyogena /",
  "S06bsu030_u:3418": "saṃyoga iti hi suvikrāntavikrāmin śāśvatapadametat,",
  "S06bsu030_u:3419": "visaṃyoga ityuccheda eṣaḥ /",
  "S06bsu030_u:3420": "sarvadharmāṇāṃ hi suvikrāntavikrāmin na kaścidavabodhaḥ yena saṃyujyeran vā visaṃyujyeran vā /",
  "S06bsu030_u:3421": "sarvadharmāṇāṃ hi suvikrāntavikrāmin na kaścitsaṃyogāya pratyupasthito na visaṃyogāya /",
  "S06bsu030_u:3422": "sacet suvikrāntavikrāmin dharmāṇāṃ kaścitsaṃyojayitā vā visaṃyojayitā vā abhaviṣyat,",
  "S06bsu030_u:3423": "labdho 'bhaviṣyaddharmāṇāṃ kārako vā kārayitā vā,",
  "S06bsu030_u:3424": "utthāpako vā utthāpayitā vā,",
  "S06bsu030_u:3425": "samutthāpako vā samutthāpayitā (vā)",
  "S06bsu030_u:3426": ", vedako vā vedayitā vā,",
  "S06bsu030_u:3427": "jñātā vā jñāpayitā vā,",
  "S06bsu030_u:3428": "saṃyojako vā visaṃyojako vā /",
  "S06bsu030_u:3429": "prajñāpayettathāgataḥ - ayamasau dharmāṇāṃ kārako vā kārayitā vā,",
  "S06bsu030_u:3430": "utthāpako vā utthāpayitā vā,",
  "S06bsu030_u:3431": "samutthāpako vā samutthāpayitā vā,",
  "S06bsu030_u:3432": "vedako vā vedayitā vā,",
  "S06bsu030_u:3433": "jñātā vā jñāpayitā vā,",
  "S06bsu030_u:3434": "saṃyojako vā visaṃyojako vā /",
  "S06bsu030_u:3435": "yasmāttarhi vikrāntavikrāmin sarvadharmāṇāṃ na kaścitsaṃyogāya pratyupasthito na visaṃyogāya,",
  "S06bsu030_u:3436": "tasmānna kaściddharmāṇāṃ kārako vā kārayitā vā,",
  "S06bsu030_u:3437": "utthāpako vā utthāpayitā vā,",
  "S06bsu030_u:3438": "samutthāpako vā samutthāpayitā vā,",
  "S06bsu030_u:3439": "vedako vā vedayitā vā,",
  "S06bsu030_u:3440": "jñātā vā jñāpayitā vā,",
  "S06bsu030_u:3441": "saṃyojako vā visaṃyojako vā samupalabhyate /",
  "S06bsu030_u:3442": "anupalabhyamāne vā tathāgataḥ prajñapayati /",
  "S06bsu030_u:3443": "viparyāsasamutthitā hi suvikrāntavikrāmin sarvadharmāḥ /",
  "S06bsu030_u:3444": "na ca viparyāsaḥ kenacitsaṃyukto vā visaṃyukto vā /",
  "S06bsu030_u:3445": "tatkasmāddhetoḥ?",
  "S06bsu030_u:3446": "na hi suvikrāntavikrāmin viparyāsasya vastūpalabhyate,",
  "S06bsu030_u:3447": "nāpi saṃbhava upalabhyate /",
  "S06bsu030_u:3448": "tatkasmāddhetoḥ?",
  "S06bsu030_u:3449": "abhūto hi suvikrāntavikrāmin viparyāsaḥ,",
  "S06bsu030_u:3450": "vitatho mṛṣādharmastucchaḥ /",
  "S06bsu030_u:3451": "na cātra kaściddharma upalabhyate yo 'sau viparyāsa ityucyeta /",
  "S06bsu030_u:3452": "viparyāsa iti suvikrāntavikrāmin vipratilambha eṣa sattvānām,",
  "S06bsu030_u:3453": "ullāpanaiṣā sattvānām,",
  "S06bsu030_u:3454": "abhūtaparikalpa eṣa sattvānām,",
  "S06bsu030_u:3455": "manyanā spandanā prapañcanaiṣā sattvānām /",
  "S06bsu030_u:3456": "tadyathāpi nāma suvikrāntavikrāmin bāladārako riktena muṣṭinollāpitaḥ saṃjānāti bhūtamiti,",
  "S06bsu030_u:3457": "evameva suvikrāntavikrāmin bālapṛthagjanā ucchedena viparyāsenollāpitā mūḍhā evaṃ manyante - bhūtametaditi /",
  "S06bsu030_u:3458": "te abhūte bhūtasaṃjñino viparyāsagrastā durmocyā bhavanti tasmādviparyāsāt /",
  "S06bsu030_u:3459": "evaṃ suvikrāntavikrāmin sarvabālapṛthagjanā asaṃyuktā avisaṃyuktā bandhanabaddhāḥ saṃdhāvanti /",
  "S06bsu030_u:3460": "te (Vaidya 65) saṃyoga iti manyante,",
  "S06bsu030_u:3461": "te saṃyoga ityupalabhante,",
  "S06bsu030_u:3462": "saṃyoga iti sthāpitaṃ paśyanti,",
  "S06bsu030_u:3463": "saṃyoga ityabhiniviśante /",
  "S06bsu030_u:3464": "yatra suvikrāntavikrāmin saṃyogaḥ,",
  "S06bsu030_u:3465": "tatra visaṃyogaḥ /",
  "S06bsu030_u:3466": "yaḥ punaḥ saṃyogaṃ nopalabhate na manyate nābhiniviśate,",
  "S06bsu030_u:3467": "na visaṃyogamapi sa manyate,",
  "S06bsu030_u:3468": "so 'tyantavimuktaḥ /",
  "S06bsu030_u:3469": "sacedvisaṃyogaṃ manyeta vā upalabheta vā abhiniviśeta vā,",
  "S06bsu030_u:3470": "saṃyukta evāsau bhavenna visaṃyuktaḥ /",
  "S06bsu030_u:3471": "tatra suvikrāntavikrāmin bodhisattva imamarthavaśaṃ saṃpaśyan na kenaciddharmeṇa saṃyujyate na visaṃyujyate,",
  "S06bsu030_u:3472": "nāpi kasyaciddharmasya saṃyogāya pratyupasthito bhavati na visaṃyogāya /",
  "S06bsu030_u:3473": "iyaṃ suvikrāntavikrāmin bodhisattvasya mahāsattvasya saṃyogavisaṃyogaparijñā prajñāpāramitāyāṃ carataḥ /",
  "S06bsu030_u:3474": "evaṃ caran suvikrāntavikrāmin bodhisattvaḥ kṣipraṃ sarvadharmāṇāṃ pāramadhigacchati //",
  "S06bsu030_u:3475": "punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpāsaṅgatāyāṃ carati,",
  "S06bsu030_u:3476": "na vedanā - na saṃjñā - na saṃskāra - na vijñānāsaṅgatāyāṃ carati /",
  "S06bsu030_u:3477": "na rūpāsaṅgaviśuddhau carati,",
  "S06bsu030_u:3478": "na vedanā - na saṃjñā - na saṃskāra - na vijñānasaṅgaviśuddhau carati /",
  "S06bsu030_u:3479": "na rūpāsaṅgārambaṇe carati,",
  "S06bsu030_u:3480": "na vedanā - na saṃjñā - na saṃskāra - na vijñānāsaṅgārambaṇe carati /",
  "S06bsu030_u:3481": "na rūpāsaṅgatāsaṃyoge carati,",
  "S06bsu030_u:3482": "na rūpāsaṅgatāvisaṃyoge carati /",
  "S06bsu030_u:3483": "na vedanā - na saṃjñā - na saṃskāra - na vijñānāsaṅgatāsaṃyoge carati,",
  "S06bsu030_u:3484": "na vijñānāsaṅgatāvisaṃyoge carati /",
  "S06bsu030_u:3485": "na rūpāsaṅgatāviśuddhisaṃyoge carati,",
  "S06bsu030_u:3486": "na rūpāsaṅgatāviśuddhivisaṃyoge carati /",
  "S06bsu030_u:3487": "na vedanā - na saṃjñā - na saṃskāra - na vijñānāsaṅgatāviśuddhisaṃyoge carati,",
  "S06bsu030_u:3488": "na vijñānāsaṅgatāviśuddhivisaṃyoge carati /",
  "S06bsu030_u:3489": "na rūpārambaṇaviśuddhisaṃyoge carati,",
  "S06bsu030_u:3490": "na rūpārambaṇaviśuddhivisaṃyoge carati /",
  "S06bsu030_u:3491": "na vedanā - na saṃjñā - na saṃskāra - na vijñānārambaṇaviśuddhisaṃyoge carati,",
  "S06bsu030_u:3492": "na vijñānārambaṇaviśuddhivisaṃyoge carati /",
  "S06bsu030_u:3493": "tatkasmāddhetoḥ?",
  "S06bsu030_u:3494": "sarvāṇi hyetāni suvikrāntavikrāmin na iñjitāni nimittāni spanditāni caritāni vicaritāni bodhisattvena parijñātāni /",
  "S06bsu030_u:3495": "sa na kvacidbhūyaścarati vicarati //",
  "S06bsu030_u:3496": "punaraparaṃ suvikrāntavikrāmin bodhisattvaḥ prajñāpāramitāyāṃ caran na rūpātītānāgatapratyutpannasaṅgatāyāṃ carati,",
  "S06bsu030_u:3497": "na rūpātītānāgatapratyutpannāsaṅgatāyāṃ carati /",
  "S06bsu030_u:3498": "na vedanā - na saṃjñā - na saṃskāra - na vijñānātītānāgatapratyutpannasaṅgatāyāṃ carati,",
  "S06bsu030_u:3499": "na vijñānātītānāgatapratyutpannasaṅganāyāṃ carati /",
  "S06bsu030_u:3500": "na rūpātītānāgatapratyutpannaviśuddhau carati,",
  "S06bsu030_u:3501": "na rūpātītānāgatapratyutpannāviśuddhau carati /",
  "S06bsu030_u:3502": "na vedanā - na saṃjñā - na saṃskāra - na vijñānātītānāgatapratyutpannaviśuddhau carati,",
  "S06bsu030_u:3503": "na vijñānātītānāgatapratyutpannāviśuddhau carati /",
  "S06bsu030_u:3504": "na rūpātītānāgatapratyutpannāsaṅgārambaṇaviśuddhau carati,",
  "S06bsu030_u:3505": "na rūpātītānāgatapratyutpannāsaṅgārambaṇāviśuddhau carati /",
  "S06bsu030_u:3506": "na vedanā - na saṃjñā - na saṃskāra - na vijñānātītānāgatapratyutpannāsaṅgārambaṇaviśuddhau carati,",
  "S06bsu030_u:3507": "na vijñānātītānāgatapratyutpannāsaṅgārambaṇāviśuddhau carati /",
  "S06bsu030_u:3508": "tatkasmāddhetoḥ?",
  "S06bsu030_u:3509": "na hi suvikrāntavikrāmin bodhisattvaḥ prajñāpāramitāyāṃ caraṃścaryāṃ samanupaśyati /",
  "S06bsu030_u:3510": "acaryeyaṃ suvikrāntavikrāmin bodhisattvasya sarvacaryā /",
  "S06bsu030_u:3511": "prajñāpraveśaścaiṣa prajñāpāramitāyāṃ carataḥ /",
  "S06bsu030_u:3512": "evaṃ caran suvikrāntavikrāmin bodhisattvaḥ kṣipraṃ sarvajñatādharmaparipūrimadhigacchati //",
  "S06bsu030_u:3513": "(Vaidya 66)",
  "S06bsu030_u:3514": "punaraparaṃ suvikrāntavikrāmin bodhisatvaḥ prajñāpāramitāyāṃ caran na rūpaṃ vivṛtamiti carati,",
  "S06bsu030_u:3515": "na rūpamavivṛtamiti carati /",
  "S06bsu030_u:3516": "na vedanā va saṃjñā na saṃskārāḥ /",
  "S06bsu030_u:3517": "na vijñānaṃ vivṛtamiti carati,",
  "S06bsu030_u:3518": "na vijñānamavivṛtamiti carati /",
  "S06bsu030_u:3519": "na rūpaṃ śāntamiti carati,",
  "S06bsu030_u:3520": "rūpamaśāntamiti carati /",
  "S06bsu030_u:3521": "na vedanā na saṃjñā na saṃskārāḥ /",
  "S06bsu030_u:3522": "na vijñānaṃ śāntamiti carati,",
  "S06bsu030_u:3523": "na vijñānamaśāntamiti carati /",
  "S06bsu030_u:3524": "na rūpaṃ prakṛtivivṛtamiti carati,",
  "S06bsu030_u:3525": "na rūpaṃ prakṛtyavivṛtamiti carati /",
  "S06bsu030_u:3526": "na vedanā va saṃjñā na saṃskārāḥ /",
  "S06bsu030_u:3527": "na vijñānaṃ prakṛtivivṛtamiti carati,",
  "S06bsu030_u:3528": "na vijñānaṃ prakṛtyavivṛtamiti carati /",
  "S06bsu030_u:3529": "na rūpaṃ prakṛtiaśāntamiti aśāntamiti carati /",
  "S06bsu030_u:3530": "na vedanā na saṃjñā na saṃskārāḥ /",
  "S06bsu030_u:3531": "na vijñānaṃ prakṛtiśāntamiti aśāntamiti carati /",
  "S06bsu030_u:3532": "na rūpamatītānāgatapratyutpannaṃ prakṛtiviviktaṃ vā prakṛtiśāntaṃ vā carati /",
  "S06bsu030_u:3533": "na rūpamatītānāgatapratyutpannaṃ prakṛtyaviviktaṃ cā prakṛtyaśāntaṃ vā carati /",
  "S06bsu030_u:3534": "na vedanā na saṃjñāṃ na saṃskārāḥ /",
  "S06bsu030_u:3535": "na vijñānamatītānāgatapratyuatpannaṃ prakṛtiviviktaṃ vā prakṛtiśāntaṃ vā carati,",
  "S06bsu030_u:3536": "na vijñānamatītānāgatapratyutpannaṃ prakṛtiviviktaṃ vā prakṛttiśāntaṃ vā carati /",
  "S06bsu030_u:3537": "evaṃ caran suvikrāntavikrāmin bodhisattvaḥ kṣipraṃ sarvajñatādharmaparipūrimadhigacchati //",
  "S06bsu030_u:3538": "punaraparaṃ suvikrāntavikrāmin bodhisattvaḥ prajñāpāramitāyāṃ caran rūpaṃ na manyate /",
  "S06bsu030_u:3539": "evaṃ na vedanāṃ na saṃjñāṃ na saṃskārān /",
  "S06bsu030_u:3540": "na vijñānaṃ manyate /",
  "S06bsu030_u:3541": "rūpaviśuddhiṃ na manyate,",
  "S06bsu030_u:3542": "rūpārambaṇaviśuddhiṃ na manyate /",
  "S06bsu030_u:3543": "evaṃ vedanā saṃjñā saṃskārāḥ /",
  "S06bsu030_u:3544": "vijñānaviśuddhiṃ na manyate,",
  "S06bsu030_u:3545": "vijñānārambaṇaviśuddhiṃ na manyate //",
  "S06bsu030_u:3546": "punaraparaṃ suvikrāntavikrāmin bodhisattvaḥ (prajñāpāramitāyāṃ caran)",
  "S06bsu030_u:3547": "rūpaṃ nābhiniviśate /",
  "S06bsu030_u:3548": "evaṃ vedanāṃ saṃjñāṃ saṃskārān /",
  "S06bsu030_u:3549": "vijñānaṃ nābhiniviśate /",
  "S06bsu030_u:3550": "rūpaviśuddhiṃ nābhiniviśate /",
  "S06bsu030_u:3551": "evaṃ vedanāsaṃjñāsaṃskārāḥ /",
  "S06bsu030_u:3552": "vijñānaviśuddhiḥ nābhiniviśate /",
  "S06bsu030_u:3553": "rūpārambaṇaviśuddhiṃ nābhiniviśate /",
  "S06bsu030_u:3554": "evaṃ vedanāsaṃjñāsaṃskārāḥ /",
  "S06bsu030_u:3555": "vijñānārambaṇaviśuddhiṃ nābhiniviśate /",
  "S06bsu030_u:3556": "evaṃ caran suvikrāntavikrāmin bodhisattvaḥ kṣipraṃ sarvajñatādharmaparipūriṃ gacchati /",
  "S06bsu030_u:3557": "evaṃ caran suvikrāntavikrāmin bodhisattva āsanno bhavati daśānāṃ tathāgatabalānām,",
  "S06bsu030_u:3558": "caturṇāṃ tathāgatavaiśāradyānām,",
  "S06bsu030_u:3559": "aṣṭādaśānāmāveṇikānāṃ buddhadharmāṇām,",
  "S06bsu030_u:3560": "mahāmaitryā mahākaruṇāyā mahāmuditāyā mahopekṣāyāḥ /",
  "S06bsu030_u:3561": "evaṃ caran suvikrāntavikrāmin bodhisattva āsanno dvātriṃśatāṃ mahāpuruṣalakṣaṇanām /",
  "S06bsu030_u:3562": "āsanno bhavati suvarṇavarṇacchavitāyāḥ /",
  "S06bsu030_u:3563": "āsanno bhavati tathāgatānantaprabhatāyāḥ /",
  "S06bsu030_u:3564": "āsanno bhavati nāgāvalokitasya /",
  "S06bsu030_u:3565": "āsanno bhavatyanavalokitamūrdhatāyāḥ /",
  "S06bsu030_u:3566": "āsanno bhavatyatītānāgatapratyutpannasaṅgajñānadarśanasya /",
  "S06bsu030_u:3567": "āsanno bhavati tathāgatānuvādānuśāsanīprātihāryasya /",
  "S06bsu030_u:3568": "āsanno bhavati atītānāgatapratyutpannāsaṅgajñānadarśanavyākaraṇasya /",
  "S06bsu030_u:3569": "evaṃ caran suvikrāntavikrāmin bodhisattvaḥ kṣipraṃ sarvabuddhadharmaparipūrimadhigacchati /",
  "S06bsu030_u:3570": "(Vaidya 67) evaṃ caran suvikrāntavikrāmin bodhisattvaḥ kṣipraṃ buddhakṣetrapariśuddhimadhigacchati /",
  "S06bsu030_u:3571": "kṣipraṃ śrāvakabodhisattvavyūhasaṃpadaṃ parigṛhṇāti /",
  "S06bsu030_u:3572": "evaṃ caran suvikrāntavikrāmin bodhisattvo na rūpe pratiṣṭhate,",
  "S06bsu030_u:3573": "na vedanāsaṃjñāsaṃskāravijñāneṣu pratiṣṭhate /",
  "S06bsu030_u:3574": "na nāmarūpe pratiṣṭhate /",
  "S06bsu030_u:3575": "na viparyāsanīvaraṇadṛṣṭigateṣu pratiṣṭhate /",
  "S06bsu030_u:3576": "na kāmarūpārūpyadhātau pratiṣṭhate,",
  "S06bsu030_u:3577": "nātmadhātau,",
  "S06bsu030_u:3578": "na sattvadhātau pratiṣṭhate /",
  "S06bsu030_u:3579": "na pudgalajīvasaṃjñāyāṃ pratiṣṭhate /",
  "S06bsu030_u:3580": "na pṛthivyaptejovāyvākāśavijñānadhātau pratiṣṭhate /",
  "S06bsu030_u:3581": "na dhātvāyataneṣu pratiṣṭhate /",
  "S06bsu030_u:3582": "na saṃkleśavyavadāne pratiṣṭhate /",
  "S06bsu030_u:3583": "na pratītyasamutpāde pratiṣṭhate /",
  "S06bsu030_u:3584": "na tyāgamātsarye pratiṣṭhate /",
  "S06bsu030_u:3585": "na śīladauḥśīlye pratiṣṭhate /",
  "S06bsu030_u:3586": "na kṣāntivyāpāde pratiṣṭhate /",
  "S06bsu030_u:3587": "na vīryakausīdye pratiṣṭhate /",
  "S06bsu030_u:3588": "na dhyānavikṣepe pratiṣṭhate /",
  "S06bsu030_u:3589": "na prajñādauṣprajñye pratiṣṭhate /",
  "S06bsu030_u:3590": "na smṛtyupasthānasamyakprahāṇarddhipādendriyabalabodhyaṅgeṣu pratiṣṭhate /",
  "S06bsu030_u:3591": "na dhyānavimokṣasamādhisamāpattiṣu pratiṣṭhate /",
  "S06bsu030_u:3592": "na duḥkhasamudayanirodhamārgeṣu pratiṣṭhate /",
  "S06bsu030_u:3593": "na kṣayānutpādābhisaṃskārajñāneṣu pratiṣṭhate /",
  "S06bsu030_u:3594": "na śamathavidarśanāyāṃ pratiṣṭhate /",
  "S06bsu030_u:3595": "nābhijñāsu pratiṣṭhate /",
  "S06bsu030_u:3596": "na vidyāvimuktau pratiṣṭhate /",
  "S06bsu030_u:3597": "na śrāvakapratyekabuddhasamyaksaṃbuddhabhūmiṣu pratiṣṭhate /",
  "S06bsu030_u:3598": "na pṛthagjanaśrāvakapratyekabuddhadharmeṣu pratiṣṭhate /",
  "S06bsu030_u:3599": "na nirvāṇe pratiṣṭhate /",
  "S06bsu030_u:3600": "na buddhajñānabalavaiśāradyeṣu pratiṣṭhate /",
  "S06bsu030_u:3601": "nāsaṅgajñāne pratiṣṭhate /",
  "S06bsu030_u:3602": "nātītānāgatapratyutpannajñānadarśaneṣu pratiṣṭhate /",
  "S06bsu030_u:3603": "na buddhakṣetrasaṃpadi pratiṣṭhate /",
  "S06bsu030_u:3604": "na śrāvakavyūhasaṃpadi pratiṣṭhate /",
  "S06bsu030_u:3605": "na bodhisattvavyūhasaṃpadi pratiṣṭhate /",
  "S06bsu030_u:3606": "tatkasmāddhetoḥ?",
  "S06bsu030_u:3607": "apratiṣṭhitā hi suvikrāntavikrāmin sarvadharmāḥ /",
  "S06bsu030_u:3608": "na hi suvikrāntavikrāmin sarvadharmāṇāṃ pratiṣṭhānaṃ vidyate /",
  "S06bsu030_u:3609": "tatkasmāddhetoḥ?",
  "S06bsu030_u:3610": "sarvadharmā hi suvikrāntavikrāmin anālayāḥ /",
  "S06bsu030_u:3611": "anālayatvānna pratiṣṭhante /",
  "S06bsu030_u:3612": "sacetsuvikrāntavikrāmin dharmāṇāṃ pratiṣṭhānamabhaviṣyat,",
  "S06bsu030_u:3613": "ālayo vā kūṭastho vā dharmāṇāmabhaviṣyat, ni(nya?)",
  "S06bsu030_u:3614": "darśayiṣyattathāgato dharmāṇāṃ pratiṣṭhānam - idaṃ dharmāṇāṃ pratiṣṭhānam,",
  "S06bsu030_u:3615": "ayaṃ dharmāṇāmālayaḥ,",
  "S06bsu030_u:3616": "ayaṃ dharmāṇāṃ saṃcaya iti /",
  "S06bsu030_u:3617": "yasmāttarhi suvikrāntavikrāmin sarvadharmā apratiṣṭhitāḥ anālayāḥ asaṃcayāḥ,",
  "S06bsu030_u:3618": "tasmānna kaściddharmaḥ kūṭasthaḥ /",
  "S06bsu030_u:3619": "tasmāttathāgato dharmāṇāṃ pratiṣṭhānaṃ vā ālayaṃ vā saṃcayaṃ vā na nirdiśati /",
  "S06bsu030_u:3620": "na hi suvikrāntavikrāmin dharmāḥ pariniṣpannāḥ,",
  "S06bsu030_u:3621": "nāpi svabhāvaḥ kaścit,",
  "S06bsu030_u:3622": "asaṃbhavādapariniṣpattito dharmāṇāṃ na kaścidavatiṣṭhate /",
  "S06bsu030_u:3623": "tenocyate apratiṣṭhitāḥ sarvadharmā iti /",
  "S06bsu030_u:3624": "asthānayogena anadhiṣṭhānayogena suvikrāntavikrāmin apratiṣṭhitāḥ sarvadharmāḥ /",
  "S06bsu030_u:3625": "nāsti suvikrāntavikrāmin sarvadharmāṇāṃ sthitiḥ /",
  "S06bsu030_u:3626": "tadyathāpi nāma suvikrāntavikrāmin catasṛṇāṃ mahānadīnāmanavataptāt sarasaḥ prasravantīnāṃ nāstyadhiṣṭhānamanyatra mahāsamudrāt,",
  "S06bsu030_u:3627": "evameva suvikrāntavikrāmin sarvadharmāṇāṃ nāsti sthitiḥ,",
  "S06bsu030_u:3628": "yāvadanabhisaṃskāraṃ na kṣapayanti /",
  "S06bsu030_u:3629": "anabhisaṃskāra iti suvikrāntavikrāmin na tatra sthānaṃ nāsthānaṃ nādhiṣṭhānam,",
  "S06bsu030_u:3630": "sarvatraiṣā gaṇanā nāsti /",
  "S06bsu030_u:3631": "sthānamiti vā adhiṣṭhānamiti vā asthānamiti vā abhisaṃskāra iti suvikrāntavikrāmin gaṇanaiṣā nirdiṣṭā /",
  "S06bsu030_u:3632": "yathāsattvapravṛttisaṃdarśanametatkṛtamasthānaṃ vā sthānaṃ vā pratiṣṭhānaṃ vā /",
  "S06bsu030_u:3633": "nānabhisaṃskāre kācidbhūya iyaṃ gaṇanā /",
  "S06bsu030_u:3634": "tenocyate apratiṣṭhitāḥ sarvadharmā iti /",
  "S06bsu030_u:3635": "ayaṃ suvikrāntavikrāmin bodhisattvasya sarvadharmāpratiṣṭhānayogaḥ (Vaidya 68)",
  "S06bsu030_u:3636": "prajñāpāramitāyāṃ carataḥ /",
  "S06bsu030_u:3637": "evaṃ caran suvikrāntavikrāmin bodhisattvaḥ kṣipraṃ sarvajñadharmān paripūrayati,",
  "S06bsu030_u:3638": "āsannaśca bhavatyanuttarāyāṃ samyaksaṃbodhau,",
  "S06bsu030_u:3639": "kṣipraṃ ca bodhimaṇḍamupasaṃkrāmati,",
  "S06bsu030_u:3640": "kṣipraṃ ca sarvajñajñānaṃ pratilabhate,",
  "S06bsu030_u:3641": "kṣipraṃ ca atītānāgatapratyutpannajñānaparipūrimadhigacchati,",
  "S06bsu030_u:3642": "kṣipraṃ ca sarvasattvacittacaritavispanditānāṃ pāraṃ gacchati //",
  "S06bsu030_u:3643": "tasmāttarhi suvikrāntavikrāmin bodhisattvena mahāsattvena arthaṃ kartukāmena,",
  "S06bsu030_u:3644": "sarvasattvānāṃ dānaṃ dātukāmena,",
  "S06bsu030_u:3645": "sarvasattvān dharmadānena saṃtarpayitukāmena,",
  "S06bsu030_u:3646": "sarvasattvānāmavidyāṇḍakośaṃ bhettukāmena,",
  "S06bsu030_u:3647": "sarvasattvānāṃ mahājñānaṃ buddhajñānamupasaṃhartukāmena,",
  "S06bsu030_u:3648": "sarvasattvānāmanukampakena bhavitukāmena,",
  "S06bsu030_u:3649": "sarvasatvānāṃ hitaiṣiṇā bhavitukāmena,",
  "S06bsu030_u:3650": "sarvasattvānāṃ dharmasubhikṣaṃ kartukāmena,",
  "S06bsu030_u:3651": "sarvasattvānāṃ bhogasubhikṣaṃ kartukāmena,",
  "S06bsu030_u:3652": "sarvasattvāṃ śīlabhikṣaṃ kartukāmena,",
  "S06bsu030_u:3653": "sarvasattvānāṃ kṣāntisauratyasubhikṣaṃ kartukāmena,",
  "S06bsu030_u:3654": "sarvasattvāṃ vīryasubhikṣaṃ kartukāmena,",
  "S06bsu030_u:3655": "sarvasattvānāṃ dhyānabhikṣaṃ kartukāmena,",
  "S06bsu030_u:3656": "sarvasattvānāṃ prajñāsubhikṣaṃ kartukāmena,",
  "S06bsu030_u:3657": "sarvasattvānāṃ vimukṣisubhikṣaṃ kartukāmena,",
  "S06bsu030_u:3658": "sarvasattvānāṃ svargopapattisubhikṣaṃ kartukāmena,",
  "S06bsu030_u:3659": "sarvasattvānāṃ vidyāvimuktisubhikṣaṃ kartukāmena,",
  "S06bsu030_u:3660": "sarvasattvānāṃ vumuktijñānadarśanasubhikṣaṃ kartukāmena,",
  "S06bsu030_u:3661": "sarvasattvānāṃ nīvaraṇasubhikṣaṃ kartukāmena,",
  "S06bsu030_u:3662": "sarvasattvānāṃ buddhadharmasubhikṣaṃ kartukāmena,",
  "S06bsu030_u:3663": "sarvasattvānāṃ sarvaguṇasaṃpatsubhikṣaṃ kartukāmena,",
  "S06bsu030_u:3664": "dharmacakraṃ pravartayitukāmena apravartitapūrvaṃ śramaṇena vā brāhmaṇena vā devena vā māreṇa vā brahmaṇā vā anyena vā punaḥ kenacillokena sahadharmeṇa,",
  "S06bsu030_u:3665": "dharmasāṃkathyaṃ kartukāmena,",
  "S06bsu030_u:3666": "buddhabhūmau vyākartukāmena,",
  "S06bsu030_u:3667": "śrāvakabhūmau vyākartukāmena,",
  "S06bsu030_u:3668": "pratyekabuddhabhūmau vyākartukāmena,",
  "S06bsu030_u:3669": "sarvasattvānāṃ pūrvapraṇidhānakuśalamūlāni saṃcodayitukāmena asyāṃ prajñāpāramitāyāṃ śikṣitavyaṃ ghaṭitavyaṃ vyāyacchitavyaṃ prajñāpāramitābhāvanāyogamanuyuktena bhavitavyam /",
  "S06bsu030_u:3670_0": "nāhaṃ suvikrāntavikrāmin bodhisattvasya kaṃciddharmamevaṃ kṣipraṃ paripūrikaraṃ samanupaśyāmi",
  "S06bsu030_u:3670_1": "sarvadharmāṇāṃ yatheha prajñāpāramitāyāṃ yathānirdiṣṭāyāmabhiyogaḥ pratipattiḥ asya",
  "S06bsu030_u:3670_2": "vihārasyānutsargaḥ yaduta prajñāpāramitāvihārāya //",
  "S06bsu030_u:3671": "ye kecitsuvikrāntavikrāmin bodhisattvā asyāṃ prajñāpāramitāyāṃ caranti,",
  "S06bsu030_u:3672": "niṣṭhā tatra gantavyā - āsannā ime bodhisattvā anuttarāyāṃ samyaksaṃbodhiviti /",
  "S06bsu030_u:3673": "yeṣāṃ keṣāṃcit suvikrāntavikrāmin iyaṃ prajñāpāramitā śrotrāvabhāsamapyāgamiṣyati,",
  "S06bsu030_u:3674": "śrutvā cādhimokṣyanti abhinandiṣyanti,",
  "S06bsu030_u:3675": "bhūtasaṃjñāṃ cotpādayiṣyanti,",
  "S06bsu030_u:3676": "teṣāmapyahaṃ kuśalamūlamanuttarāyāḥ samyaksaṃbodherāhārakaṃ vadāmi - niṣṭhā ca tatra gantavyā - mahāprajñāsaṃbhāropacitā hyete kulaputrā vā kuladuhitaro vā,",
  "S06bsu030_u:3677": "anyāni ca kuśalamūlāni parigṛhṇantīti /",
  "S06bsu030_u:3678": "yeṣāṃ ca suvikrāntavikrāmin bodhisattvānāmayaṃ prajñāpāramitopāyakauśalyaparivartanirdeśo hastaṃ gamiṣyati,",
  "S06bsu030_u:3679": "kiṃcāpi tatra kecinna vyākṛtā bhaviṣyanti saṃmukhaṃ buddhairbhagavadbhiḥ,",
  "S06bsu030_u:3680": "atha ca punarveditavyametat - āsannā hyete vyākaraṇasya,",
  "S06bsu030_u:3681": "nacireṇaite saṃmukhaṃ vyākaraṇaṃ pratilapsyanta iti //",
  "S06bsu030_u:3682": "(Vaidya 69)",
  "S06bsu030_u:3683": "tadyathāpi nāma suvikrāntavikrāmin ye sattvā daśakuśalān karmapathān samādāya vartante,",
  "S06bsu030_u:3684": "niṣṭhā tatra gantavyā - āsannā hyete sattvā uttarakuruṣūpapatteḥ /",
  "S06bsu030_u:3685": "evameva suvikrāntavikrāmin yasya kasyacidbodhisattvasya iyaṃ prajñāpāramitā hasyaṃ gamiṣyati,",
  "S06bsu030_u:3686": "veditavyametat - āsanno 'yamanuttarāyāḥ samyaksaṃbodheriti //",
  "S06bsu030_u:3687": "tadyathāpi nāma suvikrāntavikrāmin ye sattvā dānaṃ prayacchanti muktatyāgāśca bhavanti,",
  "S06bsu030_u:3688": "sattvāṃśca dānena priyavadyatayā arthacaryayā samānārthatayā ca saṃgṛhṇanti,",
  "S06bsu030_u:3689": "śīlaṃ ca rakṣanti,",
  "S06bsu030_u:3690": "nihatamānāśca bhavati,",
  "S06bsu030_u:3691": "niṣṭhā tatra gantavyā - kṣipramime sattvā mahābhogā bhavantyuccakulīnāśca //",
  "S06bsu030_u:3692": "tadyathāpi nāma suvikrāntavikrāmin ye sattvā dānaśīlāśca bhavanti śīlasaṃpannāśca bhavanti,",
  "S06bsu030_u:3693": "kṣāntisaṃpannāśca bhavanti,",
  "S06bsu030_u:3694": "vīryadhyānapratiṣṭhitāḥ prajñayā samanvāgatāśca bhavanti,",
  "S06bsu030_u:3695": "maitrī ca sattvānāmantike utpādayanti,",
  "S06bsu030_u:3696": "sattvāṃśca śīle samādāpayanti,",
  "S06bsu030_u:3697": "adhipatisaṃvartanīyaṃ ca karmopacinvanti,",
  "S06bsu030_u:3698": "veditavyametat - acirādete cakravartirājyaṃ kārayiṣyanti iti /",
  "S06bsu030_u:3699": "evameva suvikrāntavikrāmin yasya kasyacidbodhisattvasya iyaṃ prajñāpāramitā hastagatā bhaviṣyati,",
  "S06bsu030_u:3700": "veditavyametat - kṣipramayaṃ bodhimaṇḍamupasaṃkramiṣyatīiti //",
  "S06bsu030_u:3701": "tadyathāpi nāma suvikrāntavikrāmin yasya rājñaḥ kṣatriyasya pūrṇāyāṃ pūrṇamāsyāṃ pañcadaśyāṃ purato 'rthakaraṇe saṃniṣaṇṇasya cakraratnaṃ prādurbhavati,",
  "S06bsu030_u:3702": "tatraivaṃ veditavyam - cakravartī cāyaṃ bhaviṣyati,",
  "S06bsu030_u:3703": "kṣipraṃ cāsya sapta ratnāni prādurbhaviṣyantīti /",
  "S06bsu030_u:3704": "evameva suvikrāntavikrāmin yasya bodhisattvasya ayaṃ prajñāpāramitāparivarto hastaṃ gamiṣyati,",
  "S06bsu030_u:3705": "veditavyamidam - kṣipramayaṃ sarvajñatārambaṇaiḥ samanvaṅgībhaviṣyati iti //",
  "S06bsu030_u:3706": "tadyathāpi nāma suvikrāntavikrāmin ye sattvā utkṛṣṭakuśalamūlasamanvāgatāśca bhaviṣyanti śobhanasamācārāśca bhaviṣyanti,",
  "S06bsu030_u:3707": "udārādhimuktikāśca bhaviṣyanti,",
  "S06bsu030_u:3708": "pratikūlasaṃjñā caiṣāṃ mānuṣyake ātmabhāve saṃtiṣṭhate,",
  "S06bsu030_u:3709": "śīlasaṃpannāśca bhavanti,",
  "S06bsu030_u:3710": "mahājanasya ca kṛtyakāriṇo bhavanti,",
  "S06bsu030_u:3711": "devopapattiṃ cākāṅkṣanti,",
  "S06bsu030_u:3712": "veditavyametat - kṣipramete cāturmahārājikānāṃ devānāṃ sahavratāyopapatsyante,",
  "S06bsu030_u:3713": "tatra cādhipatyaṃ kārayiṣyanti /",
  "S06bsu030_u:3714": "ye kecitsuvikrāntavikrāmin pariśuddhataraiḥ kuśalamūlaiḥ samanvāgatā utkṛṣṭakuśalamūlāśca pūrvaṃ ca dāna dadati paścātsvayaṃ bhuñjate,",
  "S06bsu030_u:3715": "prāk cānyeṣāṃ sattvānāṃ kṛtyāni kurvanti paścādātmanaḥ,",
  "S06bsu030_u:3716": "na cādharmarāgaraktā bhavanti,",
  "S06bsu030_u:3717": "na viṣamarāgaraktā bhavanti,",
  "S06bsu030_u:3718": "devaiśvaryādhipatyaṃ cākāṅkṣanti,",
  "S06bsu030_u:3719": "veditavyametat - acirādete aprakampyaṃ devānāṃ trāyastriṃśatāmaiśvaryādhipatyaṃ kariṣyanti,",
  "S06bsu030_u:3720": "śakrāśca bhaviṣyanti devānāmindrā iti /",
  "S06bsu030_u:3721": "evameva suvikrāntavikrāmin yasya kasyacidbodhisattvasya iyaṃ prajñāpāramitā upanaṃsyate,",
  "S06bsu030_u:3722": "niṣṭhā tatra gantavyā - kṣipramayaṃ sarvadharmaiśvaryādhipativaśavartitāmanuprāpsyatīti //",
  "S06bsu030_u:3723": "tadyathāpi nāma suvikrāntavikrāmin ye sattvāścaturṇāṃ brahmavihārāṇāṃ lābhino bhavanti,",
  "S06bsu030_u:3724": "veditavyametat - kṣipramete brahmaloke upapatsyanta iti /",
  "S06bsu030_u:3725": "evameva suvikrāntavikrāmin yasya (Vaidya 70)",
  "S06bsu030_u:3726": "kasyacid bodhisattvasya ayaṃ prajñāpāramitānirdeśa upanaṃsyate,",
  "S06bsu030_u:3727": "veditavyamidam - kṣipramayaṃ dharmacakraṃ pravartayiṣyatīti //",
  "S06bsu030_u:3728": "tadyathāpi nāma suvikrāntavikrāmin vārṣikeṣu māseṣu pratyupasthiteṣu iyaṃ mahāpṛthivī meghān pratītya snigdhā bhavati,",
  "S06bsu030_u:3729": "anupūrveṇa ca pravarṣati,",
  "S06bsu030_u:3730": "devenābhiṣyandamānā uparyupari udakaṃ pravarṣanti,",
  "S06bsu030_u:3731": "yenotsāhaṃ bahavo 'nugacchanti /",
  "S06bsu030_u:3732": "ye cāsyā mahāpṛthivyāstalaṃ saṃtarpayanti /",
  "S06bsu030_u:3733": "evamiyaṃ mahāpṛthivī abhyantarā ca abhiṣyanditā snigdhā ca bhavati,",
  "S06bsu030_u:3734": "upariṣṭācca udakamuhyate,",
  "S06bsu030_u:3735": "yathā nimnāni ca sthalāni saṃtarpayati,",
  "S06bsu030_u:3736": "evamiyaṃ mahāpṛthivī upariṣṭānmeghairabhiṣyanditā satī tṛṇagulmauṣadhivanaspatīnābhiṣyandayati /",
  "S06bsu030_u:3737": "te 'bhiṣyanditāḥ santo bahūn śākhāpatrapalāśān muñcanti bahupuṣpaphalāśca bhavanti,",
  "S06bsu030_u:3738": "tadā ceyaṃ mahāpṛthivī manojñagandhamutsṛjati /",
  "S06bsu030_u:3739": "evamiyaṃ mahāpṛthivī puṣpaphalotsasarastaḍāgaistasmin samaye upaśobhitā bhavati /",
  "S06bsu030_u:3740": "tataśca tuṣṭā bhavanti manuṣyāśca amanuṣyāśca tāni puṣpaphalāni paribhuñjamānāstaṃ ca gandhaṃ jighrantaḥ /",
  "S06bsu030_u:3741": "evameva suvikrāntavikrāmin yadā bodhisattvasya iyaṃ prajñāpāramitā abhimukhī bhavati,",
  "S06bsu030_u:3742": "asyāṃ ca prajñāpāramitāyāṃ yogamāpadyate,",
  "S06bsu030_u:3743": "veditavyametat suvikrāntavikrāmin acireṇāyaṃ bodhisattvo 'bhiṣyanditaḥ sarvajñajñānena,",
  "S06bsu030_u:3744": "sarvajñajñānaṃ vivariṣyati,",
  "S06bsu030_u:3745": "sarvajñajñānaṃ prakāśayiṣyati,",
  "S06bsu030_u:3746": "tena ca sattvānārdrīkariṣyatyanuttaradharmaratnaprakāśanatāyai //",
  "S06bsu030_u:3747": "tadyathāpi nāma suvikrāntavikrāmin ye 'navataptasya nāgarājasya bhavane sattvā upapannāḥ,",
  "S06bsu030_u:3748": "te catvāro mahānadīrutsṛjati yā mahāsamudraṃ saṃtarpayanti /",
  "S06bsu030_u:3749": "evameva suvikrāntavikrāmin yeṣāṃ bodhisattvānāmiyaṃ prajñāpāramitā hastamupanaṃsyati,",
  "S06bsu030_u:3750": "asyāṃ na śikṣiṣyante,",
  "S06bsu030_u:3751": "sarve te mahādharmadhārāḥ pravarṣanti,",
  "S06bsu030_u:3752": "yābhiḥ sarvasattvān dharmadānena saṃtarpayiṣyanti //",
  "S06bsu030_u:3753": "tadyathāpi nāma suvikrāntavikrāmin ye kecitsattvāḥ sumeroḥ parvatarājasyāntikamupasaṃkrāmanti,",
  "S06bsu030_u:3754": "sarve te ekavarṇā bhavanti yaduta suvarṇavarṇā bhavanti /",
  "S06bsu030_u:3755": "evameva suvikrāntavikrāmin yeṣāṃ bodhisattvānāmayaṃ prajñāpāramitānirdeśo hastagato bhaviṣyati,",
  "S06bsu030_u:3756": "sarve te ekāṃ gatiṃ gamiṣyanti yaduta tathāgatagatiṃ sarvajñatāgatim //",
  "S06bsu030_u:3757": "tadyathāpi nāma suvikrāntavikrāmin sāgaro mahāsamudraḥ sarvodakasaṃdhārayitā,",
  "S06bsu030_u:3758": "nityaṃ tatra sarvamudakaṃ samavasarati,",
  "S06bsu030_u:3759": "evameva suvikrāntavikrāmin yasya kasyacidbodhisattvasya ayaṃ prajñāpāramitānirdeśo hastagato bhaviṣyati,",
  "S06bsu030_u:3760": "niṣṭhā tatra gantavyā - kṣipramayaṃ sarvadharmasāgaratāṃ sarvadharmabhājanatāṃ sarvadharmasamavasaraṇatāmanuprāpsyati,",
  "S06bsu030_u:3761": "kṣipraṃ ca dharmasaṃketena akṣobhyo bhaviṣyatīti //",
  "S06bsu030_u:3762": "tadyathāpi nāma suvikrāntavikrāmin sūryamaṇḍalamabhyudgacchat sarvā diśaḥ prabhādhyāmīkaroti,",
  "S06bsu030_u:3763": "evameva suvikrāntavikrāmin bodhisattvo 'syāṃ prajñāpāramitāyāṃ caran sarvasattvānāṃ dharmāvabhāsakṛtyena pratyutpasthito bhavati,",
  "S06bsu030_u:3764": "ihābhyudgacchan suvikrāntavikrāmin bodhisattvaḥ (Vaidya 71)",
  "S06bsu030_u:3765": "sarvasattvānāṃ kuśalamūlāvabhāsena pratyupasthito bhavati,",
  "S06bsu030_u:3766": "sarvasattvānāṃ ca dakṣiṇīyatāṃ gacchati,",
  "S06bsu030_u:3767": "sarvasattvānāṃ ca puṇyakṣetraviśuddhiṃ gacchati,",
  "S06bsu030_u:3768": "sarvasattvānāṃ cābhigamanīyo bhavati,",
  "S06bsu030_u:3769": "sarvasattvānāṃ ca pūjyo bhavati praśaṃsanīyaḥ //",
  "S06bsu030_u:3770": "asyāṃ suvikrāntavikrāmin prajñāpāramitāyāṃ śikṣamāṇo bodhisattvo 'gratāyāṃ śikṣate,",
  "S06bsu030_u:3771": "sarvasattvānāṃ ca nirvāṇapathaśodhanāya śikṣate /",
  "S06bsu030_u:3772": "tatkasmāddhetoḥ?",
  "S06bsu030_u:3773": "eṣā hi suvikrāntavikrāmin agrā śikṣā jyeṣṭhā varā pravarā anuttarā niruttarā yeyaṃ prajñāpāramitāśikṣā /",
  "S06bsu030_u:3774": "asyāṃ śikṣamāṇaḥ suvikrāntavikrāmin bodhisattvaḥ sarvaśikṣāpāramitāṃ prāpnoti,",
  "S06bsu030_u:3775": "sarvaśikṣāśca samādāya abhyudgacchati,",
  "S06bsu030_u:3776": "sarvaśikṣāṇāṃ ca deśayitā bhavati,",
  "S06bsu030_u:3777": "sarvaśikṣāṇāṃ ca abhivāhayitā bhavati,",
  "S06bsu030_u:3778": "asyāṃ hi suvikrāntavikrāmin śikṣāyāmatītānāgatapratyutpannā buddhā bhagavanto bodhisattvacaryāyāṃ carantaḥ śikṣitāḥ śikṣiṣyante śikṣante ca /",
  "S06bsu030_u:3779": "asyāṃ ca śikṣāyāṃ supratiṣṭhitā buddhā bhagavantaḥ sarvasattvebhyo 'nuttarāṃ śikṣāpariśuddhiṃ saṃprakāśitavantaḥ,",
  "S06bsu030_u:3780": "saṃprakāśayanti ca /",
  "S06bsu030_u:3781": "tatkasmāddhetoḥ?",
  "S06bsu030_u:3782": "sarvalokābhyudgataśikṣā hyeṣā suvikrāntavikrāmin yaduta prajñāpāramitāśikṣā /",
  "S06bsu030_u:3783": "sarvalokaviśiṣṭā śikṣā sarvalokasvayaṃbhūśikṣā yaduta prajñāpāramitāśikṣā /",
  "S06bsu030_u:3784": "prajñāpāramitāyāṃ śikṣamāṇaḥ suvikrāntavikrāmin bodhisattvo na kasmiṃściddharme śikṣito bhavati laukike vā lokottare vā,",
  "S06bsu030_u:3785": "saṃskṛte vā asaṃkṛte vā,",
  "S06bsu030_u:3786": "sāsrave vā anāsrave vā,",
  "S06bsu030_u:3787": "sāvadye vā anavadye vā /",
  "S06bsu030_u:3788": "na kvacitsaṅgaṃ janayati,",
  "S06bsu030_u:3789": "sarvadharmāsaṅgavihārī bhavati /",
  "S06bsu030_u:3790": "tatkasmāddhetoḥ?",
  "S06bsu030_u:3791": "sarvadharmā hi suvikrāntavikrāmin asaktā abaddhā amuktāḥ /",
  "S06bsu030_u:3792": "nāpi kasyaciddharmasya saṅgena pratyupasthitā na bandhanena /",
  "S06bsu030_u:3793": "rūpaṃ hi suvikrāntavikrāmin asaktamabaddhamamuktam /",
  "S06bsu030_u:3794": "vedanāsaṃjñāsaṃskāravijñānamasaktamabaddhamamuktam /",
  "S06bsu030_u:3795": "nāmarūpamasaktamabaddhamamuktam /",
  "S06bsu030_u:3796": "viparyāsadṛṣṭigatanīvaraṇānyasaktāni abaddhāni amuktāni /",
  "S06bsu030_u:3797": "rāgadveṣamohā asaktā abaddhā amuktāḥ /",
  "S06bsu030_u:3798": "ṣaḍādhyātmikānyāyatanāni asaktāni abaddhāni amuktāni /",
  "S06bsu030_u:3799": "ṣaḍbāhyāyatanāni asaktāni abaddhāni amuktāni /",
  "S06bsu030_u:3800": "kāmarūpārūpyadhātavo 'saktā abaddhā amuktāḥ /",
  "S06bsu030_u:3801": "ātmadhātuḥ sattvadhātuśca asakto 'baddho 'muktaḥ /",
  "S06bsu030_u:3802": "pratītyasamutpādo 'sakto 'baddho 'muktaḥ /",
  "S06bsu030_u:3803": "saṃkleśavyavadānamasaktamabaddhamamuktam /",
  "S06bsu030_u:3804": "evaṃ tyāgamātsaryaśīladauḥśīlyakṣāntivyāpādavīryakausīdyadhyānavikṣepaprajñādauṣprajñyāni asaktāni abaddhāni amuktāni /",
  "S06bsu030_u:3805": "duḥkhasamudayanirodhamārgā asaktā abaddhā amuktāḥ /",
  "S06bsu030_u:3806": "smṛtyupasthānasamyakprahāṇarddhipādāpramāṇāviparyāsā amuktāḥ /",
  "S06bsu030_u:3807": "indriyabalabodhyaṅgasamādhisamāpattayo 'saktā abaddhā amuktāḥ /",
  "S06bsu030_u:3808": "pṛthivyaptejovāyvākāśavijñānadhātavo 'saktā abaddhā amuktāḥ /",
  "S06bsu030_u:3809": "anutpādakṣayābhisaṃskārajñānāni asaktāni abaddhāni amuktāni /",
  "S06bsu030_u:3810": "avidyāvimukti asakte abaddhe amukte /",
  "S06bsu030_u:3811": "abhijñāsaṅgatā asaktā abaddhā amuktā /",
  "S06bsu030_u:3812": "vidyāvimuktijñānadarśanamasaktamabuddhamamuktam /",
  "S06bsu030_u:3813": "pṛthagjanaśrāvakapratyekabuddhadharmā asaktā abaddhā amuktāḥ /",
  "S06bsu030_u:3814": "nirvāṇamasaktamabaddhamamuktam /",
  "S06bsu030_u:3815": "buddhajñānabalavaiśāradyāni asaktāni abaddhāni amuktāni /",
  "S06bsu030_u:3816": "atītānāgatapratyutpannāsaṅgajñānadarśanamasaktamabaddhamamuktam /",
  "S06bsu030_u:3817": "tatkasmāddhetoḥ?",
  "S06bsu030_u:3818": "sarvadharmāṇāṃ hi suvikrāntavikrāmin bandhanaṃ nopalabhyate /",
  "S06bsu030_u:3819": "asaṅgā abaddhā hi suvikrāntavikrāmin (Vaidya 72)",
  "S06bsu030_u:3820": "sarvadharmāḥ,",
  "S06bsu030_u:3821": "tena teṣāṃ vimuktirnopalabhyate /",
  "S06bsu030_u:3822": "asaktā iti suvikrāntavikrāmin na teṣāṃ kaścinmocayitā,",
  "S06bsu030_u:3823": "api tu yadevaṃ sarvadharmāṇāṃ darśanam,",
  "S06bsu030_u:3824": "idamucyate asaṅgajñānadarśanamiti /",
  "S06bsu030_u:3825": "asaṅga iti suvikrāntavikrāmin saṅgānupalabdhiḥ /",
  "S06bsu030_u:3826": "asaṅgo 'saṅgatayā,",
  "S06bsu030_u:3827": "asaṅgo 'saṅgabhūtatayā asaṅga ityucyate /",
  "S06bsu030_u:3828": "nātra kaścidupalabhyate,",
  "S06bsu030_u:3829": "yaḥ saṃyujyeta vā badhyeta vā /",
  "S06bsu030_u:3830": "yataśca nopalabhyate yaḥ saṃyujyate vā badhyeta vā,",
  "S06bsu030_u:3831": "tena asaṅga ityucyate /",
  "S06bsu030_u:3832": "abaddha iti suvikrāntavikrāmin bandhānanupalabdhitaḥ,",
  "S06bsu030_u:3833": "bandhanābhūtatayā abaddha ityucyate /",
  "S06bsu030_u:3834": "na hi tatra kiṃcidbandhanaṃ vidyate,",
  "S06bsu030_u:3835": "nāpi tatra kaścidupalabhyate yo baddhaḥ /",
  "S06bsu030_u:3836": "yataśca nopalabhyate yo baddhaḥ,",
  "S06bsu030_u:3837": "tena abaddha ityucyate /",
  "S06bsu030_u:3838": "yaśca asakto 'baddhaḥ,",
  "S06bsu030_u:3839": "kutastasya muktiḥ?",
  "S06bsu030_u:3840": "yaśca na sajjate na badhyate,",
  "S06bsu030_u:3841": "mukto 'sau visaṃyuktaḥ śītībhūto vipramuktaḥ /",
  "S06bsu030_u:3842": "tatra na kācidbhūyo bandhanā /",
  "S06bsu030_u:3843": "tenocyate vimukta iti /",
  "S06bsu030_u:3844": "mokṣo 'sya bhūyo na saṃvidyate /",
  "S06bsu030_u:3845": "ayaṃ suvikrāntavikrāmin bodhisattvasya sarvadharmāsaktābaddhāmuktajñānadarśanapraveśaḥ prajñāpāramitāyāṃ carataḥ /",
  "S06bsu030_u:3846": "evaṃ caran suvikrāntavikrāmin bodhisattva āsanno bhavatyanuttarāyāḥ samyaksaṃbodheḥ /",
  "S06bsu030_u:3847": "kṣipraṃ ca sa sarvajñajñānaṃ pratilabhate /",
  "S06bsu030_u:3848": "imāmahaṃ suvikrāntavikrāmin mudrāṃ sthāpayāmi bodhisattvānāṃ saṃśayacchedāya prajñāpāramitāmabhiyuktānāṃ prajñāpāramitāyāṃ caratām /",
  "S06bsu030_u:3849": "svayamimaṃ suvikrāntavikrāmin mudrānirdeśamadhiṣṭhāsyāmi,",
  "S06bsu030_u:3850": "na pratibalā mama śrāvakā imāṃ prajñāpāramitāmudrāṃ paścime kāle paścime samaye paścimāyāṃ pañcaśatyāṃ dhārayitum //",
  "S06bsu030_u:3851_0": "atha khalu bhagavān bhadrapālasusārthavāhapūrvaṃgamāni pañcamātrāṇi bodhisattvaśatānyāmantrayate",
  "S06bsu030_u:3851_1": "sma suvikrāntavikrāmiṇaṃ ca bodhisattvam - śakyatha yūyaṃ kulaputrāstathāgate parinirvṛte",
  "S06bsu030_u:3851_2": "paścime kāle paścime samaye paścimikāyāṃ pañcaśatyāṃ saddharmāntardhānakālasamaye",
  "S06bsu030_u:3851_3": "saddharmavipralope vartamāne saṃkṣīṇakāle imaṃ tathāgatasya anekakalpakoṭīniyutaśatasahasrasamudānītaṃ",
  "S06bsu030_u:3851_4": "dharmaratnakoṣaṃ prajñāpāramitāpūrvaṃgamaṃ prajñāpāramitāprabhavaṃ prajñāpāramitāpratiṣṭhānaṃ dhārayitum,",
  "S06bsu030_u:3852": "parebhyaśca vistareṇa saṃprakāśayitum?",
  "S06bsu030_u:3853": "evamukte bodhisattvā bhagavantametadavocat - śakyāmo vayaṃ bhagavan imaṃ tathāgatasya anekakalpakoṭīniyutaśatasahasrasamudānītamanuttaraṃ",
  "S06bsu030_u:3854": "dharmaratnakoṣaṃ prajñāpāramitāpūrvaṃgamaṃ prajñāpāramitāprabhavaṃ prajñāpāramitāpratiṣṭhānaṃ dhārayitum,",
  "S06bsu030_u:3855": "parebhyaśca vistareṇa saṃprakāśayitum /",
  "S06bsu030_u:3856": "kiṃcāpi bhagavan sa kālo mahābhayo mahākāntāro mahāghoraśca bhaviṣyati,",
  "S06bsu030_u:3857": "yadbhūyasā ca tasmin samaye sattvāḥ saddharmavyavanasaṃvartanīyena karmaṇā samanvāgatā bhaviṣyanti,",
  "S06bsu030_u:3858_0": "viṣamalobhalubdhā viṣamarāgaraktā adharmarāgaraktā īrṣyālobhaparītacetasaḥ krodhanāścaṇḍāḥ",
  "S06bsu030_u:3858_1": "paruṣāḥ durvacasaḥ śaṭhāḥ kuhakā māyāvino 'dharmacāriṇaḥ kalahabhaṇḍanavivādavigrahabahulā",
  "S06bsu030_u:3858_2": "asaṃvarasthitāḥ lubdhā lobhābhibhūtāḥ kusīdāḥ hīnavīryā muṣitasmṛtayo 'saṃprajñāstuṇḍāḥ",
  "S06bsu030_u:3858_3": "mukharāḥ pragalbhā antarhṛdayapraticchannapāpakarmāṇaḥ utsadarāgadveṣamohā avidyāṇḍakoṣatamomohāndhakārābhibhūtā",
  "S06bsu030_u:3858_4": "mārapakṣānukūlacāriṇaḥ pratyarthikāśca bhaviṣyanti,",
  "S06bsu030_u:3859": "asya gambhīrasya dharmavinayasya dharmaratnakoṣasya apratyudgatamanaḥśīlāśca bhaviṣyanti,",
  "S06bsu030_u:3860": "atha ca punarutsahāmahe vayaṃ bhagavan imaṃ tathāgatasya anekakalpakoṭīniyutaśatasahasrakuśalamūlasamudānītamanuttaraṃ dharmaratnakoṣaṃ dhārayituṃ vācayitum,",
  "S06bsu030_u:3861": "ye ca tasminnantakāle parīttaparīttā api (Vaidya 73)",
  "S06bsu030_u:3862": "sattvā bhaviṣyanti ebhirdharmairarthikāḥ,",
  "S06bsu030_u:3863": "eṣu dharmeṣu śikṣitukāmā,",
  "S06bsu030_u:3864": "aśaṭhā ṛjavo 'māyāvinaḥ,",
  "S06bsu030_u:3865": "ye jīvitamapi parityajeyuḥ,",
  "S06bsu030_u:3866": "na punareṣāṃ dharmāṇāṃ pratyarthikā bhaveyuḥ,",
  "S06bsu030_u:3867": "nāpīmān dharmān pratikṣipeyuḥ,",
  "S06bsu030_u:3868": "nopyebhyo dharmebhyaḥ parāṅmukhā bhaveyuḥ,",
  "S06bsu030_u:3869": "teṣāmarthaṃ kariṣyāmaḥ,",
  "S06bsu030_u:3870": "utsāhaṃ ca dāsyāmaḥ,",
  "S06bsu030_u:3871": "eṣvevaṃrūpeṣu dharmeṣu saṃdarśayiṣyāmaḥ,",
  "S06bsu030_u:3872": "samuttejayiṣyāmaḥ saṃpraharṣayiṣyāmaḥ //",
  "S06bsu030_u:3873": "atha khalu bhagavāṃstasyāṃ velāyāmidaṃ dharmādhiṣṭhānaṃ prajñāpāramitānirdeśamadhitiṣṭhiti sma,",
  "S06bsu030_u:3874": "mārasya ca pāpīyaso 'smin dharmaparyāye mārapāśānāṃ chedāya adhiṣṭhānamakarot /",
  "S06bsu030_u:3875": "atha khalu bhagavān smitaṃ prāviṣkaroti sma,",
  "S06bsu030_u:3876": "yathāyaṃ trisāhasramahāsrāhasro lokadhāturmahatāvabhāsena sphuṭo 'bhūt /",
  "S06bsu030_u:3877": "devā api manuṣyān paśyanti sma,",
  "S06bsu030_u:3878": "manuṣyā api devān /",
  "S06bsu030_u:3879": "ye tatra saṃnipatitā devanāgayakṣagandharvāsuragaruḍakinnaramahoragāḥ,",
  "S06bsu030_u:3880": "te sarve divyaiḥ puṣpairbhagavantamabhyavakiranti sma,",
  "S06bsu030_u:3881": "divyāni ca cīvarāṇi kṣipanti sma,",
  "S06bsu030_u:3882": "mahāntaṃ ca nirnādanirghoṣamakārṣuḥ - mahādhiṣṭhānaṃ batedaṃ tathāgatenādhiṣṭhitaṃ yatrāgatirmārāṇāṃ pāpīyasām /",
  "S06bsu030_u:3883": "sarvamārapāśa hi cchinnā anena dharmādhiṣṭhānena ca /",
  "S06bsu030_u:3884": "teṣāṃ kulaputrāṇāṃ kuladuhitṛṇāṃ ca bhūyo mārebhyaḥ pāpīyobhyo 'bhayaṃ pratikāṅkṣitavyam /",
  "S06bsu030_u:3885": "ye imaṃ dharmaparyāyaṃ dhārayiṣyanti vācayiṣyanti parebhyaśca vistareṇa saṃprakāśayiṣyanti,",
  "S06bsu030_u:3886": "uttīrṇāste bodhisattvā bhaviṣyanti /",
  "S06bsu030_u:3887": "māraṃ ca te pāpīyāṃsaṃ sasainyaṃ parājayiṣyanti ye imaṃ dharmaparyāyaṃ dhārayiṣyanti,",
  "S06bsu030_u:3888": "parebhyaśca vistareṇa saṃprakāśayiṣyanti //",
  "S06bsu030_u:3889": "atha khalu bhagavān suvikrāntavikrāmiṇaṃ bodhisattvametadavocat - evametatsuvikrāntavikrāmin,",
  "S06bsu030_u:3890": "evametat,",
  "S06bsu030_u:3891": "yathaite devaputrā vāco bhāṣante /",
  "S06bsu030_u:3892": "baddhasīmā suvikrāntavikrāmin mārāṇāṃ pāpīyasāmasmin dharmaparyāye bhāṣyamāṇe tathāgatena /",
  "S06bsu030_u:3893": "ye 'tra khalu punaḥ suvikrāntavikrāmin kulaputrā vā kuladuhitaro vā imaṃ dharmaparyāyamudgrahīṣyanti dhārayiṣyanti vācayiṣyanti,",
  "S06bsu030_u:3894": "parebhyaśca vistareṇa saṃprakāśayiṣyanti,",
  "S06bsu030_u:3895": "agatistatra mārasya pāpīyaso bhaviṣyati,",
  "S06bsu030_u:3896": "anākramaṇīyāśca te kulaputrāḥ kuladuhitaraśca bhaviṣyanti māraiḥ pāpīyobhiḥ /",
  "S06bsu030_u:3897": "nihatamārapratyarthikāśca te bhaviṣyanti uttīrṇasaṃgrāmāśca,",
  "S06bsu030_u:3898": "ye imaṃ dharmaparyāyamudgrahīṣyanti dhārayiṣyanti vācayiṣyanti,",
  "S06bsu030_u:3899": "parebhyaśca vistareṇa saṃprakāśayiṣyanti /",
  "S06bsu030_u:3900": "na khalu punaḥ suvikrāntavikrāmin ayaṃ dharmaparyāyaḥ saṃkliṣṭānāṃ sattvānāṃ hastaṃ gamiṣyati,",
  "S06bsu030_u:3901": "nāpi mārapāśabaddhānāṃ /",
  "S06bsu030_u:3902": "ājāneyabhūmiriyaṃ suvikrāntavikrāmin,",
  "S06bsu030_u:3903": "neyamanājāneyānāmanājāneyabhūmiḥ /",
  "S06bsu030_u:3904": "tadyathāpi nāma suvikrāntavikrāmin ye te bhaviṣyanti hastyājāneyā vā aśvājāneyā vā,",
  "S06bsu030_u:3905": "na te koṭṭarājñāṃ paricaryāṃ kurvanti,",
  "S06bsu030_u:3906": "nāpi te krūrajanānāṃ darśanamupayānti /",
  "S06bsu030_u:3907": "cakravartināṃ suvikrāntavikrāmiṃstathārūpā hastyājāneyā aśvājāneyāśca darśanamupayānti,",
  "S06bsu030_u:3908": "teṣāṃ ca abhyudgacchanti paribhogāya upasthānaparicaryāyai,",
  "S06bsu030_u:3909": "cakravartināṃ hi rājñāṃ paribhogāya bhavanti /",
  "S06bsu030_u:3910": "evameva suvikrāntavikrāmin manuṣyājāneyānāṃ sattvānāmime evaṃrūpā dharmaparyāyāḥ paribhogāya hastaṃ gamiṣyanti /",
  "S06bsu030_u:3911": "tadyathāpi nāma suvikrāntavikrāmin (Vaidya 74)",
  "S06bsu030_u:3912": "upoṣadho nāgarājaḥ supratiṣṭhitaśca nāgarājaḥ airāvaṇo nāgarājaḥ /",
  "S06bsu030_u:3913": "na te manuṣyāṇāmupabhogāya saṃkrāmanti,",
  "S06bsu030_u:3914": "nāpi te manuṣyāṇāṃ darśanāyopasaṃkrāmanti,",
  "S06bsu030_u:3915": "nāpi te anyeṣāṃ devānāmupabhogāya paribhogāya saṃkrāmanti,",
  "S06bsu030_u:3916": "devājāneyānāṃ te nāgarājānaḥ paribhogāya saṃkrāmanti /",
  "S06bsu030_u:3917": "yathā yathā ca śakro devānāmindro 'bhikrāmati vyūhaṃ kṛtvā,",
  "S06bsu030_u:3918": "tathā tathā cāpi nāgarājānastādṛśameva vyūhaṃ kṛtvā upasaṃkrāmanti paribhogāya /",
  "S06bsu030_u:3919": "evameva suvikrāntavikrāmin ye te bhaviṣyanti manuṣyendrāḥ puruṣendrāḥ teṣāmime dharmaparyāyā upabhogaparibhogāya bhaviṣyanti,",
  "S06bsu030_u:3920": "yaduta vācanatayā deśanatayā saṃprakāśanatayā,",
  "S06bsu030_u:3921": "teṣāṃ ceme dharmaparyāyā mahāvyūhā mahāviṣkārā mahādharmālokā bhaviṣyanti,",
  "S06bsu030_u:3922": "mahatīṃ ca dharmaprītimeṣu dharmaparyāyeṣu te 'nubhaviṣyanti /",
  "S06bsu030_u:3923": "mahatā ca prītiprāmodyena samanvāgatā bhaviṣyanti,",
  "S06bsu030_u:3924": "asya dharmaparyāyasya ekaṃ nayaṃ ye dhārayiṣyanti,",
  "S06bsu030_u:3925": "kaḥ punarvādo ye sakalasamāptaṃ lekhayitvā dhārayiṣyanti pūjayiṣyanti vaistārikaṃ ca kariṣyanti,",
  "S06bsu030_u:3926": "te te manuṣyendrā manuṣyājāneyāḥ /",
  "S06bsu030_u:3927": "parigṛhītāste khalu punaḥ suvikrāntavikrāmin anena dharmaparyāyeṇa bhaviṣyanti /",
  "S06bsu030_u:3928": "agatirasminnanājāneyānām /",
  "S06bsu030_u:3929": "etadapyahaṃ suvikrāntavikrāmin sarvasaṃśayacchedāya vadāmi //",
  "S06bsu030_u:3930": "asmin khalu punardharmaparyāye bhagavatā bhāṣyamāṇe anekairaprameyairbodhisattvairanutpattikeṣu dharmeṣu kṣāntiḥ pratilabdhābhūt /",
  "S06bsu030_u:3931": "aprameyāsaṃkhyeyāśca sattvāa anuttarāyāṃ samyaksaṃbodhau cittānyutpādayanti /",
  "S06bsu030_u:3932": "niyatāśca te tathāgatena nirdiṣṭā abhūvan bodhāya //",
  "S06bsu030_u:3933": "idamavocadbhagavān /",
  "S06bsu030_u:3934": "āttamanāḥ suvikrāntavikrāmī bodhisattvo mahāsattvaḥ,",
  "S06bsu030_u:3935": "catasraḥ parṣadaḥ,",
  "S06bsu030_u:3936": "sadevamānuṣanāgayakṣagandharvāsuragaruḍakinnaramahoragaśca loko bhagavato bhāṣitamabhyanandan // iti //",
  "S06bsu030_u:3937": "ārya prajñāpāramitāyāmanuśaṃsāparivartaḥ saptamaḥ //",
  "S06bsu030_u:3938": "āryasuvikrāntavikrāmiparipṛcchā prajñāpāramitānirdeśaḥ //",
  "S06bsu030_u:3939": "sārdhadvisāhasrikā bhagavatī āryaprajñāpāramitā samāptā //",
  "S06bsu030_u:3940": "* * * * *",
  "S06bsu030_u:3941": "yā sarvajñatayā nayatyupaśamaṃ śāntaiṣiṇaḥ śrāvakān",
  "S06bsu030_u:3942": "yā mārgajñatayā jagaddhitakṛtāṃ lokārthasaṃpādikā /",
  "S06bsu030_u:3943": "sarvākāramidaṃ vadanti munayo viśvaṃ yayā saṃgatās",
  "S06bsu030_u:3944": "tasyai śrāvakabodhisattvagaṇino buddhasya mātre namaḥ // 1 //",
  "S06bsu030_u:3945": "ye dharmā hetuprabhavā hetuṃ teṣāṃ tathāgato hyavadat /",
  "S06bsu030_u:3946": "teṣāṃ ca yo nirodho evaṃ vādī mahāśramaṇaḥ // 2 //"
}