{
  "S04bsu036_u:0": "Saddharmapuṇḍarīkasūtram /",
  "S04bsu036_u:1": "// namaḥ sarvabuddhabodhisattvebhyaḥ /",
  "S04bsu036_u:2": "namaḥ sarvatathāgatapratyekabuddhāryaśrāvakebhyo 'tītānāgatapratyutpannebhyaśca bodhisattvebhyaḥ //",
  "S04bsu036_u:3": "Saddhp_1: nidānaparivartaḥ /",
  "S04bsu036_u:4": "evaṃ mayā śrutam /",
  "S04bsu036_u:5_0": "ekasmin samaye bhagavān rājagṛhe viharati sma gṛdhrakūṭe parvate mahatā bhikṣusaṃghena",
  "S04bsu036_u:5_1": "sārdhaṃ dvādaśabhirbhikṣuśataiḥ sarvairarhadbhiḥ kṣīṇāsravairniḥkleśairvaśībhūtaiḥ",
  "S04bsu036_u:5_2": "suvimuktacittaiḥ suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ",
  "S04bsu036_u:5_3": "parikṣīṇabhavasaṃyojanaiḥ samyagājñāsuvimuktacittaiḥ sarvacetovaśitāparamapāramitāprāptairabhijñātābhijñātairmahāśrāvakaiḥ /",
  "S04bsu036_u:6": "tadyathā - āyuṣmatā ca ājñātakauṇḍinyena,",
  "S04bsu036_u:7": "āyuṣmatā ca aśvajitā,",
  "S04bsu036_u:8": "āyuṣmatā ca bāṣpeṇa,",
  "S04bsu036_u:9": "āyuṣmatā ca mahānāmnā,",
  "S04bsu036_u:10": "āyuṣmatā ca bhadrikeṇa,",
  "S04bsu036_u:11": "āyuṣmatā ca mahākāśyapena,",
  "S04bsu036_u:12": "āyuṣmatā ca urubilvakāśyapena,",
  "S04bsu036_u:13": "āyuṣmatā ca nadīkāśyapena,",
  "S04bsu036_u:14": "āyuṣmatā ca gayākāśyapena,",
  "S04bsu036_u:15": "āyuṣmatā ca śāriputreṇa,",
  "S04bsu036_u:16": "āyuṣmatā ca mahāmaudgalyāyanena,",
  "S04bsu036_u:17": "āyuṣmatā ca mahākātyāyanena,",
  "S04bsu036_u:18": "āyuṣmatā ca aniruddhena,",
  "S04bsu036_u:19": "āyuṣmatā ca revatena,",
  "S04bsu036_u:20": "āyuṣmatā ca kapphinena,",
  "S04bsu036_u:21": "āyuṣmatā ca gavāṃpatinā,",
  "S04bsu036_u:22": "āyuṣmatā ca pilindavatsena,",
  "S04bsu036_u:23": "āyuṣmatā ca bakkulena,",
  "S04bsu036_u:24": "āyuṣmatā ca mahākauṣṭhilena,",
  "S04bsu036_u:25": "āyuṣmatā ca bharadvājena,",
  "S04bsu036_u:26": "āyuṣmatā ca mahānandena,",
  "S04bsu036_u:27": "āyuṣmatā ca upanandena,",
  "S04bsu036_u:28": "āyuṣmatā ca sundaranandena,",
  "S04bsu036_u:29": "āyuṣmatā ca pūrṇamaitrāyaṇīputreṇa,",
  "S04bsu036_u:30": "āyuṣmatā ca subhūtinā āyuṣmatā ca rāhulena /",
  "S04bsu036_u:31": "ebhiścānyaiśca mahāśrāvakaiḥ - āyuṣmatā ca ānandena śaikṣeṇa /",
  "S04bsu036_u:32": "anyābhyāṃ ca dvābhyāṃ bhikṣusahasrābhyāṃ śaikṣāśaikṣābhyām /",
  "S04bsu036_u:33": "mahāprajāpatīpramukhaiśca ṣaḍbhirbhikṣuṇīsahasraiḥ /",
  "S04bsu036_u:34": "yaśodharayā ca bhikṣuṇyā rāhulamātrā saparivārayā /",
  "S04bsu036_u:35": "aśītyā ca bodhisattvasahasraiḥ sārdhaṃ sarvairavaivartikairekajātipratibaddhairyaduta anuttarāyāṃ samyaksaṃbodhau,",
  "S04bsu036_u:36_0": "dhāraṇīpratilabdhairmahāpratibhānapratiṣṭhitairavaivartyadharmacakrapravartakairbahubuddhaśataparyupāsitairbahubuddha",
  "S04bsu036_u:36_1": "śatasahasrāvaropitakuśalamūlairbuddhaśatasahasrasaṃstutairmaitrīparibhāvitakāyacittaistathāgatajñānāvatāraṇakuśalairmahāprajñaiḥ",
  "S04bsu036_u:36_2": "prajñāpāramitāgatiṃgatairbahulokadhātuśatasahasraviśrutairbahuprāṇikoṭīnayutaśatasahasrasaṃtārakaiḥ /",
  "S04bsu036_u:37": "tadyathā - mañjuśriyā ca kumārabhūtena bodhisattvena mahāsattvena,",
  "S04bsu036_u:38_0": "avalokiteśvareṇa ca mahāsthāmaprāptena ca sarvārthanāmnā ca nityodyuktena ca anikṣiptadhureṇa",
  "S04bsu036_u:38_1": "ca ratnapāṇinā ca bhaiṣajyarājena ca bhaiṣajyasamudgatena ca vyūharājena ca pradānaśūreṇa",
  "S04bsu036_u:38_2": "ca ratnacandreṇa ca ratnaprabheṇa (Vaidya 2)",
  "S04bsu036_u:39_0": "ca pūrṇacandreṇa ca mahāvikrāmiṇā ca anantavikrāmiṇā ca trailokyavikrāmiṇā ca mahāpratibhānena",
  "S04bsu036_u:39_1": "ca satatasamitābhiyuktena ca dharaṇīdhareṇa ca akṣayamatinā ca padmaśriyā ca nakṣatrarājena",
  "S04bsu036_u:39_2": "ca maitreyeṇa ca bodhisattvena mahāsattvena,",
  "S04bsu036_u:40": "siṃhena ca bodhisattvena mahāsattvena /",
  "S04bsu036_u:41": "bhadrapālapūrvaṃgamaiśca ṣoḍaśabhiḥ satpuruṣaiḥ sārdham /",
  "S04bsu036_u:42_0": "tadyathā - bhadrapālena ca ratnākareṇa ca susārthavāhena ca naradattena ca guhyaguptena",
  "S04bsu036_u:42_1": "ca varuṇadattena ca indradattena ca uttaramatinā ca viśeṣamatinā ca vardhamānamatinā",
  "S04bsu036_u:42_2": "ca amoghadarśinā ca susaṃprasthitena ca suvikrāntavikrāmiṇā ca anupamamatinā ca sūryagarbheṇa",
  "S04bsu036_u:42_3": "ca dharaṇīṃdhareṇa ca /",
  "S04bsu036_u:43": "evaṃpramukhairaśītyā ca bodhisattvasahasraiḥ sārdham /",
  "S04bsu036_u:44": "śakreṇa ca devānāmindreṇa sārdhaṃ viṃśatidevaputrasahasraparivāreṇa /",
  "S04bsu036_u:45": "tadyathā - candreṇa ca devaputreṇa sūryeṇa ca devaputreṇa samantagandhena ca devaputreṇa ratnaprabheṇa ca devaputreṇa avabhāsaprabheṇa ca devaputreṇa /",
  "S04bsu036_u:46": "evaṃpramukhairviśatyā ca devaputrasahasraiḥ /",
  "S04bsu036_u:47": "caturbhiśca mahārājaiḥ sārdhaṃ triṃśaddevaputrasahasraparivāraiḥ /",
  "S04bsu036_u:48": "tadyathā - virūḍhakena ca mahārājena,",
  "S04bsu036_u:49": "virūpākṣeṇa ca mahārājena,",
  "S04bsu036_u:50": "dhṛtarāṣṭreṇa ca mahārājena,",
  "S04bsu036_u:51": "vaiśravaṇena ca mahārājena /",
  "S04bsu036_u:52": "īśvareṇa ca devaputreṇa ca maheśvareṇa ca devaputreṇa triṃśaddevaputrasahasraparivārābhyām /",
  "S04bsu036_u:53": "brahmaṇā ca sahāṃpatinā sārdhaṃ dvādaśabrahmakāyikadevaputrasahasraparivāreṇa",
  "S04bsu036_u:54": "/ tadyathā - śikhinā ca brahmaṇā jyotiṣprabheṇa ca brahmaṇā /",
  "S04bsu036_u:55": "evaṃpramukhairdvādaśabhiśca brahmakāyikadevaputrasahasraiḥ /",
  "S04bsu036_u:56": "aṣṭābhiśca nāgarājaiḥ sārdhaṃ bahunāgakoṭīśatasahasraparivāraiḥ /",
  "S04bsu036_u:57": "tadyathā - nandena ca nāgarājena,",
  "S04bsu036_u:58": "upanandena ca nāgarājena,",
  "S04bsu036_u:59": "sāgareṇa ca vāsukinā ca takṣakeṇa ca manasvinā ca anavataptena ca utpalakena ca nāgarājena /",
  "S04bsu036_u:60": "caturbhiśca kinnararājaiḥ sārdhaṃ bahukinnarakoṭīśatasahasraparivāraiḥ /",
  "S04bsu036_u:61": "tadyathā - drumeṇa ca kinnararājena,",
  "S04bsu036_u:62": "mahādharmeṇa ca kinnararājena,",
  "S04bsu036_u:63": "sudharmeṇa ca kinnararājena,",
  "S04bsu036_u:64": "dharmadhareṇa ca kinnararājena /",
  "S04bsu036_u:65": "caturbhiśca gandharvakāyikadevaputraiḥ sārdhaṃ bahugandharvaśatasahasraparivāraiḥ /",
  "S04bsu036_u:66": "tadyathā - manojñena ca gandharveṇa manojñasvareṇa ca madhureṇa ca madhurasvareṇa ca gandharveṇa /",
  "S04bsu036_u:67": "caturbhiścāsurendraiḥ sārdhaṃ bahvasurakoṭīśatasahasraparivāraiḥ /",
  "S04bsu036_u:68": "tadyathā - balinā ca asurendreṇa,",
  "S04bsu036_u:69": "kharaskandhena ca asurendreṇa,",
  "S04bsu036_u:70": "vemacitriṇā ca asurendreṇa,",
  "S04bsu036_u:71": "rāhuṇā ca asurendreṇa /",
  "S04bsu036_u:72": "caturbhiśca garuḍendraiḥ sārdhaṃ bahugaruḍakoṭīśatasahasraparivāraiḥ /",
  "S04bsu036_u:73": "tadyathā - mahātejasā ca garuḍendreṇa,",
  "S04bsu036_u:74": "mahākāyena ca mahāpūrṇena ca maharddhiprāptena ca garuḍendreṇa /",
  "S04bsu036_u:75": "rājñā ca ajātaśatruṇā māgadhena vaidehīputreṇa sārdham //",
  "S04bsu036_u:76_0": "tena khalu punaḥ samayena bhagavāṃścatasṛbhiḥ parṣadbhiḥ parivṛtaḥ puraskṛtaḥ satkṛto",
  "S04bsu036_u:76_1": "gurukṛto mānitaḥ pūjito 'rcito 'pacāyito mahānirdeśaṃ nāma dharmaparyāyaṃ sūtrāntaṃ",
  "S04bsu036_u:76_2": "mahāvaipulyaṃ bodhisattvāvavādaṃ sarvabuddhaparigrahaṃ bhāṣitvā tasminneva mahādharmāsane",
  "S04bsu036_u:76_3": "paryaṅkamābhujya anantanirdeśapratiṣṭhānaṃ nāma samādhiṃ samāpanno 'bhūdaniñjamānena",
  "S04bsu036_u:76_4": "kāyena sthito 'niñjaprāptena ca cittena /",
  "S04bsu036_u:77": "samanantarasamāpannasya khalu punarbhagavato māndāravamahāmāndāravāṇāṃ mañjūṣakamahāmañjūṣakāṇāṃ divyānāṃ puṣpāṇāṃ mahatpuṣpavarṣamabhiprāvarṣat,",
  "S04bsu036_u:78": "bhagavantaṃ tāśca catasraḥ parṣado 'bhyavākiran /",
  "S04bsu036_u:79": "(Vaidya 3) sarvāvacca buddhakṣetraṃ ṣaḍvikāraṃ prakampitamabhūccalitaṃ saṃpracalitaṃ vedhitaṃ saṃpravedhitaṃ kṣubhitaṃ saṃprakṣubhitam /",
  "S04bsu036_u:80": "tena khalu punaḥ samayena tasyāṃ parṣadi bhikṣubhikṣuṇyupāsakopāsikā devanāgayakṣagandharvāsuragaruḍakinnaramahoragamanuṣyāmanuṣyāḥ saṃnipatitā abhūvan saṃniṣaṇṇāḥ,",
  "S04bsu036_u:81": "rājānaśca maṇḍalino balacakravartinaścaturdvīpakacakravartinaśca /",
  "S04bsu036_u:82": "te sarve saparivārā bhagavantaṃ vyavalokayanti sma āścaryaprāptā adbhutaprāptā audbilyaprāptāḥ //",
  "S04bsu036_u:83": "atha khalu tasyāṃ velāyāṃ bhagavato bhrūvivarāntarādūrṇākośādekā raśmirniścaritā /",
  "S04bsu036_u:84": "sā pūrvasyāṃ diśi aṣṭādaśabuddhakṣetrasahasrāṇi prasṛtā /",
  "S04bsu036_u:85": "tāni ca sarvāṇi buddhakṣetrāṇi tasyā raśmeḥ prabhayā suparisphuṭāni saṃdṛśyante sma yāvadavīcirmahānirayo yāvacca bhavāgram /",
  "S04bsu036_u:86": "ye ca teṣu buddhakṣetreṣu ṣaṭsu gatiṣu sattvāḥ saṃvidyante sma,",
  "S04bsu036_u:87": "te sarve 'śeṣeṇa saṃdṛśyante sma /",
  "S04bsu036_u:88": "ye ca teṣu buddhakṣetreṣu buddhā bhagavantastiṣṭhanti dhriyante yāpayanti ca,",
  "S04bsu036_u:89": "te 'pi sarve saṃdṛśyante sma /",
  "S04bsu036_u:90": "yaṃ ca te buddhā bhagavanto dharmaṃ deśayanti,",
  "S04bsu036_u:91": "sa ca sarvo nikhilena śrūyate sma /",
  "S04bsu036_u:92": "ye ca teṣu buddhakṣetreṣu bhikṣubhikṣuṇyupāsakopāsikā yogino yogācārāḥ prāptaphalāścāprāptaphalāśca,",
  "S04bsu036_u:93": "te 'pi sarve saṃdṛśyante sma /",
  "S04bsu036_u:94": "ye ca teṣu buddhakṣetreṣu bodhisattvā mahāsattvā anekavividhaśravaṇārambaṇādhimuktihetukāraṇairupāyakauśalyairbodhisattvacaryāṃ caranti,",
  "S04bsu036_u:95": "te 'pi sarve saṃdṛśyante sma /",
  "S04bsu036_u:96": "ye ca teṣu buddhakṣetreṣu buddhā bhagavantaḥ parinirvṛtāḥ,",
  "S04bsu036_u:97": "te 'pi sarve saṃdṛśyante sma /",
  "S04bsu036_u:98": "ye ca teṣu buddhakṣetreṣu parinirvṛtānāṃ buddhānāṃ bhagavatāṃ dhātustūpā ratnamayāḥ te 'pi sarve saṃdṛśyante sma //",
  "S04bsu036_u:99": "atha khalu maitreyasya bodhisattvasya mahāsattvasyaitadabhūt - mahānimittaṃ prātihāryaṃ batedaṃ tathāgatena kṛtam /",
  "S04bsu036_u:100": "ko nvatra heturbhaviṣyati kiṃ kāraṇaṃ yadbhagavatā idamevaṃrūpaṃ mahānimittaṃ prātihāryaṃ kṛtam?",
  "S04bsu036_u:101": "bhagavāṃśca samādhiṃ samāpannaḥ /",
  "S04bsu036_u:102": "imāni caivaṃrūpāṇi mahāścaryādbhutācintyāni maharddhiprātihāryāṇi saṃdṛśyante sma /",
  "S04bsu036_u:103": "kiṃ nu khalvahametamarthaṃ paripraṣṭavyaṃ paripṛccheyam?",
  "S04bsu036_u:104": "ko nvatra samarthaḥ syādetamarthaṃ visarjayitum?",
  "S04bsu036_u:105": "tasyaitadabhūt - ayaṃ mañjuśrīḥ kumārabhūtaḥ pūrvajinakṛtādhikāro 'varopitakuśalamūlo bahubuddhaparyupāsitaḥ /",
  "S04bsu036_u:106": "dṛṣṭapūrvāṇi ca anena mañjuśriyā kumārabhūtena pūrvakāṇāṃ tathāgatānāmarhatāṃ samyaksaṃbuddhānāmevaṃrūpāṇi nimittāni bhaviṣyanti,",
  "S04bsu036_u:107": "anubhūtapūrvāṇi ca mahādharmasāṃkathyāni /",
  "S04bsu036_u:108": "yannvahaṃ mañjuśriyaṃ kumārabhūtametamarthaṃ paripṛccheyam //",
  "S04bsu036_u:109_0": "tāsāṃ catasṛṇāṃ parṣadāṃ bhikṣubhikṣuṇyupāsakopāsikānāṃ bahūnāṃ ca devanāgayakṣagandharvāsuragaruḍakinnaramahoragamanuṣyāmanuṣyāṇāmimamevaṃrūpaṃ",
  "S04bsu036_u:109_1": "bhagavato mahānimittaṃ prātihāryāvabhāsaṃ dṛṣṭvā āścaryaprāptānāmadbhutaprāptānāṃ",
  "S04bsu036_u:109_2": "kautūhalaprāptānāmetadabhavat - kiṃ nu khalu vayamimamevaṃrūpaṃ bhagavato maharddhiprātihāryāvabhāsaṃ kṛtaṃ paripṛcchema?",
  "S04bsu036_u:110_0": "atha khalu maitreyo bodhisattvo mahāsattvastasminneva kṣaṇalavamuhūrte tāsāṃ catasṛṇāṃ",
  "S04bsu036_u:110_1": "parṣadāṃ cetasaiva cetaḥparivitarkamājñāya ātmanā ca dharmasaṃśayaprāptastasyāṃ velāyāṃ",
  "S04bsu036_u:110_2": "mañjuśriyaṃ (Vaidya 4)",
  "S04bsu036_u:111": "kumārabhūtametadavocat - ko nvatra mañjuśrīrhetuḥ kaḥ pratyayo yadayamevaṃrūpa āścaryādbhuto bhagavatā ṛddhayavabhāsaḥ kṛtaḥ,",
  "S04bsu036_u:112": "imāni cāṣṭādaśabuddhakṣetrasahasrāṇi vicitrāṇi darśanīyāni paramadarśanīyāni tathāgatapūrvaṃgamāni tathāgatapariṇāyakāni saṃdṛśyante?",
  "S04bsu036_u:113": "atha khalu maitreyo bodhisattvo mahāsattvo mañjuśriyaṃ kumārabhūtamābhirgāthābhiradhyabhāṣata -",
  "S04bsu036_u:114": "kiṃ kāraṇaṃ mañjuśirī iyaṃ hi raśmiḥ pramuktā naranāyakena /",
  "S04bsu036_u:115": "prabhāsayantī bhramukāntarātu ūrṇāya kośādiyamekaraśmiḥ // Saddhp_1.1 //",
  "S04bsu036_u:116": "māndāravāṇāṃ ca mahanta varṣaṃ puṣpāṇi muñcanti surāḥ suhṛṣṭāḥ /",
  "S04bsu036_u:117": "mañjūṣakāṃścandanacūrṇamiśrān divyān sugandhāṃśca manoramāṃśca // Saddhp_1.2 //",
  "S04bsu036_u:118": "yehī mahī śobhatiyaṃ samantāt parṣāśca catvāra sulabdhaharṣāḥ /",
  "S04bsu036_u:119": "sarvaṃ ca kṣetraṃ imu saṃprakampitaṃ ṣaḍbhirvikārehi subhīṣmarūpam // Saddhp_1.3 //",
  "S04bsu036_u:120": "sā caiva raśmī purimādiśāya aṣṭādaśakṣetrasahasra pūrṇāḥ /",
  "S04bsu036_u:121": "avabhāsayī ekakṣaṇena sarve suvarṇavarṇā iva bhonti kṣetrāḥ // Saddhp_1.4 //",
  "S04bsu036_u:122": "yāvānavīcī paramaṃ bhavāgraṃ kṣetreṣu yāvanti ca teṣu sattvāḥ /",
  "S04bsu036_u:123": "ṣaṭsū gatīṣū tahi vidyamānā cyavanti ye cāpyupapadyi tatra // Saddhp_1.5 //",
  "S04bsu036_u:124": "karmāṇi citrā vividhāni teṣāṃgatīṣu dṛśyanti sukhā dukhā ca /",
  "S04bsu036_u:125": "hīnā praṇītā tatha madhyamā ca iha sthito addaśi sarvametat // Saddhp_1.6 //",
  "S04bsu036_u:126": "buddhāṃśca paśyāmi narendrasiṃhān prakāśayanto vivaranti dharmam /",
  "S04bsu036_u:127": "(Vaidya 5)",
  "S04bsu036_u:128": "praśāsamānān bahusattvakoṭīḥ udāharanto madhurasvarāṃ giram // Saddhp_1.7 //",
  "S04bsu036_u:129": "gambhīranirghoṣamudāramadbhutaṃ muñcanti kṣetreṣu svakasvakeṣu /",
  "S04bsu036_u:130": "dṛṣṭāntahetūnayutāna koṭibhiḥ prakāśayanto imu buddhadharmam // Saddhp_1.8 //",
  "S04bsu036_u:131": "duḥkhena saṃpīḍita ye ca sattvā jātījarākhinnamanā ajānakāḥ /",
  "S04bsu036_u:132": "teṣāṃ prakāśenti praśāntanirvṛtiṃ duḥkhasya anto ayu bhikṣave ti // Saddhp_1.9 //",
  "S04bsu036_u:133": "udārasthāmādhigatāśca ye narāḥ puṇyairupetāstatha buddhadarśanaiḥ /",
  "S04bsu036_u:134": "pratyekayānaṃ ca vadanti teṣāṃ saṃvarṇayanto ima dharmanetrīm // Saddhp_1.10 //",
  "S04bsu036_u:135": "ye cāpi anye sugatasya putrā anuttaraṃ jñāna gaveṣamāṇāḥ /",
  "S04bsu036_u:136": "vividhāṃ kriyāṃ kurviṣu sarvakālaṃ teṣāṃ pi bodhāya vadanti varṇam // Saddhp_1.11 //",
  "S04bsu036_u:137": "śṛṇomi paśyāmi ca mañjughoṣa iha sthito īdṛśakāni tatra /",
  "S04bsu036_u:138": "anyā viśeṣāṇa sahasrakoṭyaḥ pradeśamātraṃ tatu varṇayiṣye // Saddhp_1.12 //",
  "S04bsu036_u:139": "paśyāmi kṣetreṣu bahūṣu cāpi ye bodhisattvā yatha gaṅgavālikāḥ /",
  "S04bsu036_u:140": "koṭīsahasrāṇi analpakāni vividhena vīryeṇa janenti bodhim // Saddhp_1.13 //",
  "S04bsu036_u:141": "dadanti dānāni tathaiva kecid dhanaṃ hiraṇyaṃ rajataṃ suvarṇam /",
  "S04bsu036_u:142": "muktāmaṇiṃ śaṅkhaśilāpravālaṃ dāsāṃśca dāsī rathaaśvaeḍakān // Saddhp_1.14 //",
  "S04bsu036_u:143": "(Vaidya 6)",
  "S04bsu036_u:144": "śibikāstathā ratnavibhūṣitāśca dadanti dānāni prahṛṣṭamānasāḥ /",
  "S04bsu036_u:145": "pariṇāmayanto iha agrabodhau vayaṃ hi yānasya bhavema lābhinaḥ // Saddhp_1.15 //",
  "S04bsu036_u:146": "traidhātuke śreṣṭhaviśiṣṭayānaṃ yadbuddhayānaṃ sugatehi varṇitam /",
  "S04bsu036_u:147": "ahaṃ pi tasyo bhavi kṣipra lābhī dadanti dānāni imīdṛśāni // Saddhp_1.16 //",
  "S04bsu036_u:148": "caturhayairyuktarathāṃśca kecit savedikān puṣpadhvajairalaṃkṛtān /",
  "S04bsu036_u:149": "savaijayantān ratanāmayāni dadanti dānāni tathaiva kecit // Saddhp_1.17 //",
  "S04bsu036_u:150": "dadanti putrāṃśca tathaiva putrīḥ priyāṇi māṃsāni dadanti kecit /",
  "S04bsu036_u:151": "hastāṃśca pādāṃśca dadanti yācitāḥ paryeṣamāṇā imamagrabodhim // Saddhp_1.18 //",
  "S04bsu036_u:152": "śirāṃsi kecinnayanāni kecid dadanti kecitpravarātmabhāvān /",
  "S04bsu036_u:153": "datvā ca dānāni prasannacittāḥ prārthenti jñānaṃ hi tathāgatānām // Saddhp_1.19 //",
  "S04bsu036_u:154": "paśyāmyahaṃ mañjuśirī kahiṃcit sphītāni rājyāni vivarjayitvā /",
  "S04bsu036_u:155": "antaḥpurān dvīpa tathaiva sarvān amātyajñātīṃśca vihāya sarvān // Saddhp_1.20 //",
  "S04bsu036_u:156": "upasaṃkramī lokavināyakeṣu pṛcchanti dharmaṃ pravaraṃ śivāya /",
  "S04bsu036_u:157": "kāṣāyavastrāṇi ca prāvaranti keśāṃśca śmaśrūṇyavatārayanti // Saddhp_1.21 //",
  "S04bsu036_u:158": "kāṃścicca paśyāmyahu bodhisattvān bhikṣū samānāḥ pavane vasanti /",
  "S04bsu036_u:159": "(Vaidya 7)",
  "S04bsu036_u:160": "śūnyānyaraṇyāni niṣevamāṇān uddeśasvādhyāyaratāṃśca kāṃścit // Saddhp_1.22 //",
  "S04bsu036_u:161": "kāṃścicca paśyāmyahu bodhisattvān girikandareṣu praviśanti dhīrāḥ /",
  "S04bsu036_u:162": "vibhāvayanto imu buddhajñānaṃ paricintayanto hyupalakṣayanti // Saddhp_1.23 //",
  "S04bsu036_u:163": "utsṛjya kāmāṃśca aśeṣato 'nye paribhāvitātmāna viśuddhagocarāḥ /",
  "S04bsu036_u:164": "abhijña pañceha ca sparśayitvā vasantyaraṇye sugatasya putrāḥ // Saddhp_1.24 //",
  "S04bsu036_u:165": "pādaiḥ samaiḥ sthitviha keci dhīrāḥ kṛtāñjalī saṃmukhi nāyakānām /",
  "S04bsu036_u:166": "abhistavantīha harṣaṃ janitvā gāthāsahasrehi jinendrarājam // Saddhp_1.25 //",
  "S04bsu036_u:167": "smṛtimanta dāntāśca viśāradāśca sūkṣmāṃ cariṃ keci prajānamānāḥ /",
  "S04bsu036_u:168": "pṛcchanti dharmaṃ dvipadottamānāṃ śrutvā ca te dharmadharā bhavanti // Saddhp_1.26 //",
  "S04bsu036_u:169": "paribhāvitātmāna jinendraputrān kāṃścicca paśyāmyahu tatra tatra /",
  "S04bsu036_u:170": "dharmaṃ vadanto bahuprāṇakoṭināṃ dṛṣṭāntahetūnayutairanekaiḥ // Saddhp_1.27 //",
  "S04bsu036_u:171": "prāmodyajātāḥ pravadanti dharmaṃ samādapento bahubodhisattvān /",
  "S04bsu036_u:172": "nihatya māraṃ sabalaṃ savāhanaṃ parāhanantī imu dharmadundubhim // Saddhp_1.28 //",
  "S04bsu036_u:173": "paśyāmi kāṃścit sugatasya śāsane saṃpūjitānnaramaruyakṣarākṣasaiḥ /",
  "S04bsu036_u:174": "avismayantān sugatasya putrān anunnatān śāntapraśāntacārīn // Saddhp_1.29 //",
  "S04bsu036_u:175": "(Vaidya 8)",
  "S04bsu036_u:176": "vanaṣaṇḍa niśrāya tathānyarūpā avabhāsu kāyātu pramuñcamānāḥ /",
  "S04bsu036_u:177": "abhyuddharanto narakeṣu sattvāṃstāṃścaiva bodhāya samādapenti // Saddhp_1.30 //",
  "S04bsu036_u:178": "vīrye sthitāḥ keci jinasya putrā middhaṃ jahitvā ca aśeṣato 'nye /",
  "S04bsu036_u:179": "caṃkramyayuktāḥ pavane vasanti vīryeṇa te prasthita agrabodhim // Saddhp_1.31 //",
  "S04bsu036_u:180": "ye cātra rakṣanti sadā viśuddhaṃ śīlaṃ akhaṇḍaṃ maṇiratnasādṛśam /",
  "S04bsu036_u:181": "paripūrṇacārī ca bhavanti tatra śīlena te prasthita agrabodhim // Saddhp_1.32 //",
  "S04bsu036_u:182": "kṣāntībalā keci jinasya putrā adhimānaprāptāna kṣamanti bhikṣuṇām /",
  "S04bsu036_u:183": "ākrośa paribhāṣa tathaiva tarjanāṃ kṣāntyā hi te prasthita agrabodhim // Saddhp_1.33 //",
  "S04bsu036_u:184": "kāṃścicca paśyāmyahu bodhisattvān krīḍāratiṃ sarva vivarjayitvā /",
  "S04bsu036_u:185": "bālān sahāyān parivarjayitvā āryeṣu saṃsargaratān samāhitān // Saddhp_1.34 //",
  "S04bsu036_u:186": "vikṣepacittaṃ ca vivarjayantān ekāgracittān vanakandareṣu /",
  "S04bsu036_u:187": "dhyāyanta varṣāṇa sahasrakoṭyo dhyānena te prasthita agrabodhim // Saddhp_1.35 //",
  "S04bsu036_u:188": "dadanti dānāni tathaiva kecit saśiṣyasaṃgheṣu jineṣu saṃmukham /",
  "S04bsu036_u:189": "khādyaṃ ca bhojyaṃ ca tathānnapānnaṃ gilānabhaiṣajya bahū analpakam // Saddhp_1.36 //",
  "S04bsu036_u:190": "vastrāṇa koṭīśata te dadanti sahasrakoṭīśatamūlya kecit /",
  "S04bsu036_u:191": "(Vaidya 9)",
  "S04bsu036_u:192": "anarghamūlyāṃśca dadanti vastrān saśiṣyasaṃghāna jināna saṃmukham // Saddhp_1.37 //",
  "S04bsu036_u:193": "vihāra koṭīśata kārayitvā ratnāmayāṃśco tatha candanāmayān /",
  "S04bsu036_u:194": "prabhūtaśayyāsanamaṇḍitāṃśca niryātayanto sugatāna saṃmukham // Saddhp_1.38 //",
  "S04bsu036_u:195": "ārāma caukṣāṃśca manoramāṃśca phalairupetān kusumaiśca citraiḥ /",
  "S04bsu036_u:196": "divāvihārārtha dadanti kecit saśrāvakāṇāṃ puruṣarṣabhāṇām // Saddhp_1.39 //",
  "S04bsu036_u:197": "dadanti dānānimamevarūpā vividhāni citrāṇi ca harṣajātāḥ /",
  "S04bsu036_u:198": "datvā ca bodhāya janenti vīryaṃ dānena te prasthita agrabodhim // Saddhp_1.40 //",
  "S04bsu036_u:199": "dharmaṃ ca kecit pravadanti śāntaṃ dṛṣṭāntahetūnayutairanekaiḥ /",
  "S04bsu036_u:200": "deśenti te prāṇasahasrakoṭināṃ jñānena te prasthita agrabodhim // Saddhp_1.41 //",
  "S04bsu036_u:201": "nirīhakā dharma prajānamānā dvayaṃ pravṛttāḥ khagatulyasādṛśāḥ /",
  "S04bsu036_u:202": "anopaliptāḥ sugatasya putrāḥ prajñāya te prasthita agrabodhim // Saddhp_1.42 //",
  "S04bsu036_u:203": "bhūyaśca paśyāmyahu mañjughoṣa parinirvṛtānāṃ sugatāna śāsane /",
  "S04bsu036_u:204": "utpanna dhīrā bahubodhisattvāḥ kurvanti satkāru jināna dhātuṣu // Saddhp_1.43 //",
  "S04bsu036_u:205": "stūpāna paśyāmi sahasrakoṭyo analpakā yathariva gaṅgavālikāḥ /",
  "S04bsu036_u:206": "yebhiḥ sadā maṇḍita kṣetrakoṭiyo ye kāritā tehi jinātmajehi // Saddhp_1.44 //",
  "S04bsu036_u:207": "(Vaidya 10)",
  "S04bsu036_u:208": "ratnāna saptāna viśiṣṭa ucchritāḥ sahasra pañco paripūrṇa yojanā /",
  "S04bsu036_u:209": "dve co sahasre pariṇāhavantaśchatradhvajāsteṣu sahasrakoṭayaḥ // Saddhp_1.45 //",
  "S04bsu036_u:210": "savaijayantāḥ sada śobhamānā ghaṇṭāsamūhai raṇamāna nityam /",
  "S04bsu036_u:211": "puṣpaiśca gandhaiśca tathaiva vādyaiḥ saṃpūjitā naramaruyakṣarākṣasaiḥ // Saddhp_1.46 //",
  "S04bsu036_u:212": "kārāpayantī sugatasya putrā jināna dhātuṣviha pūjamīdṛśīm /",
  "S04bsu036_u:213": "yebhirdiśāyo daśa śobhitā yaḥ supuṣpitairvā yatha pārijātaiḥ // Saddhp_1.47 //",
  "S04bsu036_u:214": "ahaṃ cimāśco bahuprāṇakoṭya iha sthitāḥ paśyiṣu sarvametat /",
  "S04bsu036_u:215": "prapuṣpitaṃ lokamimaṃ sadevakaṃ jinena muktā iyamekaraśmiḥ // Saddhp_1.48 //",
  "S04bsu036_u:216": "aho prabhāvaḥ puruṣarṣabhasya aho 'sya jñānaṃ vipulaṃ anāsravam /",
  "S04bsu036_u:217": "yasyaikaraśmiḥ prasṛtādya loke darśeti kṣetrāṇa bahū sahasrān // Saddhp_1.49 //",
  "S04bsu036_u:218": "āścaryaprāptāḥ sma nimitta dṛṣṭvā imamīdṛśaṃ cādbhutamaprameyam /",
  "S04bsu036_u:219": "vadasva mañjusvara etamarthaṃ kautūhalaṃ hyapanaya buddhaputra // Saddhp_1.50 //",
  "S04bsu036_u:220": "catvārimā parṣa udagracittāstvāṃ cābhivīkṣantiha māṃ ca vīra /",
  "S04bsu036_u:221": "janehi harṣaṃ vyapanehi kāṅkṣāṃ tvaṃ vyākarohī sugatasya putra // Saddhp_1.51 //",
  "S04bsu036_u:222": "kimarthameṣaḥ sugatena adya prabhāsa etādṛśako vimuktaḥ /",
  "S04bsu036_u:223": "(Vaidya 11)",
  "S04bsu036_u:224": "aho prabhāvaḥ puruṣarṣabhasya aho 'sya jñānaṃ vipulaṃ viśuddham // Saddhp_1.52 //",
  "S04bsu036_u:225": "yasyaikaraśmī prasṛtādya loke darśeti kṣetrāṇa bahūn sahasrān /",
  "S04bsu036_u:226": "etādṛśo artha ayaṃ bhaviṣyati yenaiṣa raśmī vipulā pramuktā // Saddhp_1.53 //",
  "S04bsu036_u:227": "ye agradharmā sugatena spṛṣṭāstada bodhimaṇḍe puruṣottamena /",
  "S04bsu036_u:228": "kiṃ teha nirdekṣyati lokanātho atha vyākariṣyatyayu bodhisattvān // Saddhp_1.54 //",
  "S04bsu036_u:229": "analpakaṃ kāraṇametta bheṣyati yaddarśitāḥ kṣetrasahasra neke /",
  "S04bsu036_u:230": "sucitracitrā ratanopaśobhitā buddhāśca dṛśyanti anantacakṣuṣaḥ // Saddhp_1.55 //",
  "S04bsu036_u:231": "pṛccheti maitreyu jinasya putra spṛhenti te naramaruyakṣarākṣasāḥ /",
  "S04bsu036_u:232": "catvārimā parṣa udīkṣamāṇā mañjusvaraḥ kiṃ nviha vyākariṣyati // Saddhp_1.56 //",
  "S04bsu036_u:233_0": "atha khalu mañjuśrīḥ kumārabhūto maitreyaṃ bodhisattvaṃ mahāsattvaṃ taṃ ca sarvāvantaṃ",
  "S04bsu036_u:233_1": "bodhisattvagaṇamāmantrayate sma - mahādharmaśravaṇasāṃkathyamidaṃ kulaputrāstathāgatasya kartumabhiprāyaḥ,",
  "S04bsu036_u:234_0": "mahādharmavṛṣṭhayabhipravarṣaṇaṃ ca mahādharmadundubhisaṃpravādanaṃ ca mahādharmadhvajasamucchrayaṇaṃ",
  "S04bsu036_u:234_1": "ca mahādharmolkāsaṃprajvālanaṃ ca mahādharmaśaṅkhābhiprapūraṇaṃ ca mahādharmabherīparāhaṇanaṃ",
  "S04bsu036_u:234_2": "ca mahādharmanirdeśaṃ ca adya kulaputrāstathāgatasya kartumabhiprāyaḥ /",
  "S04bsu036_u:235": "yathā mama kulaputrāḥ pratibhāti,",
  "S04bsu036_u:236": "yathā ca mayā pūrvakāṇāṃ tathāgatānāmarhatāṃ samyaksaṃbuddhānāmidamevaṃrūpaṃ pūrvanimittaṃ dṛṣṭamabhūt,",
  "S04bsu036_u:237": "teṣāmapi pūrvakāṇāṃ tathāgatānāmarhatāṃ samyaksaṃbuddhānāmevaṃ raśmipramocanāvabhāso 'bhut /",
  "S04bsu036_u:238": "tenaivaṃ prajānāmi - mahādharmaśravaṇasāṃkathyaṃ tathāgataḥ kartukāmo mahādharmaśravaṇaṃ śrāvayitukāmaḥ,",
  "S04bsu036_u:239": "yathedamevaṃrūpaṃ pūrvanimittaṃ prāduṣkṛtavān /",
  "S04bsu036_u:240": "tatkasya hetoḥ?",
  "S04bsu036_u:241": "sarvalokavipratyanīyakadharmaparyāyaṃ śrāvayitukāmastathāgato 'rhan samyaksaṃbuddhaḥ,",
  "S04bsu036_u:242": "yathedamevaṃrūpaṃ mahāprātihāryaṃ raśmipramocanāvabhāsaṃ ca pūrvanimittamupadarśayati //",
  "S04bsu036_u:243_0": "anusmarāmyahaṃ kulaputrā atīte 'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥpareṇa",
  "S04bsu036_u:243_1": "parataraṃ yadāsīt - tena kālena tena samayena candrasūryapradīpo nāma (Vaidya 12)",
  "S04bsu036_u:244": "tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:245": "sa dharmaṃ deśayati sma ādau kalyāṇaṃ madhye kalyāṇaṃ paryavasāne kalyāṇam /",
  "S04bsu036_u:246": "svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśayati sma /",
  "S04bsu036_u:247_0": "yaduta śrāvakāṇāṃ caturāryasatyasaṃprayuktaṃ pratītyasamutpādapravṛttaṃ dharmaṃ deśayati",
  "S04bsu036_u:247_1": "sma jātijarāvyādhimaraṇaśokaparidevaduḥkhadaurmanasyopāyāsānāṃ samatikramāya nirvāṇaparyavasānam /",
  "S04bsu036_u:248": "bodhisattvānāṃ ca mahāsattvānāṃ ca ṣaṭpāramitāpratisaṃyuktamanuttarāṃ samyaksaṃbodhimārabhya sarvajñajñānaparyavasānaṃ dharmaṃ deśayati sma //",
  "S04bsu036_u:249_0": "tasya khalu punaḥ kulaputrāḥ candrasūryapradīpasya tathāgatasyārhataḥ samyaksaṃbuddhasya",
  "S04bsu036_u:249_1": "pareṇa parataraṃ candrasūryapradīpa eva nāmnā tathāgato 'rhan samyaksaṃbuddho loka udapādi /",
  "S04bsu036_u:250_0": "iti hi ajita etena paraṃparodāhāreṇa candrasūryapradīpanāmakānāṃ tathāgatānāmarhatāṃ",
  "S04bsu036_u:250_1": "samyaksaṃbuddhānāmekanāmadheyānāmakekulagotrāṇāṃ yadidaṃ bharadvājasagotrāṇāṃ viṃśatitathāgatasahasrāṇyabhūvan /",
  "S04bsu036_u:251": "tatra ajita teṣāṃ viṃśatitathāgatasahasrāṇāṃ pūrvakaṃ tathāgatamupādāya yāvat paścimakastathāgataḥ,",
  "S04bsu036_u:252_0": "so 'pi candrasūryapradīpanāmadheya eva tathāgato 'bhūdarhan samyaksaṃbuddho vidyācaraṇasaṃpannaḥ",
  "S04bsu036_u:252_1": "sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:253": "so 'pi dharmaṃ deśitavān ādau kalyāṇaṃ madhye kalyāṇaṃ paryavasāne kalyāṇam /",
  "S04bsu036_u:254": "svarthaṃ suvyañjanaṃ kevalaṃ paripūrṇaṃ pariśuddhaṃ paryavadātaṃ brahmacaryaṃ saṃprakāśitavān /",
  "S04bsu036_u:255_0": "yaduta śrāvakāṇāṃ caturāryasatyasaṃyuktaṃ pratītyasamutpādapravṛttaṃ dharmaṃ deśitavān",
  "S04bsu036_u:255_1": "jātijarāvyādhimaraṇaśokaparidevaduḥkhadaurmanasyopāyāsānāṃ samatikramāya nirvāṇaparyavasānam /",
  "S04bsu036_u:256": "bodhisattvānāṃ ca mahāsattvānāṃ ca ṣaṭpāramitāpratisaṃyuktamanuttarāṃ samyaksaṃbodhimārabhya sarvajñajñānaparyavasānaṃ dharma deśitavān //",
  "S04bsu036_u:257": "tasya khalu punarajita bhagavataścandrasūryapradīpasya tathāgatasyārhataḥ samyaksaṃbuddhasya pūrvaṃ kumārabhūtasyānabhiniṣkrāntagṛhāvāsasya aṣṭau putrā abhūvan /",
  "S04bsu036_u:258": "tadyathā - matiśca nāma rājakumāro 'bhūt /",
  "S04bsu036_u:259": "sumatiśca nāma rājakumāro 'bhūt /",
  "S04bsu036_u:260": "anantamatiśca nāma,",
  "S04bsu036_u:261": "ratnamatiśca nāma,",
  "S04bsu036_u:262": "viśeṣamatiśca nāma,",
  "S04bsu036_u:263": "vimatisamuddhāṭī ca nāma,",
  "S04bsu036_u:264": "ghoṣamatiśca nāma,",
  "S04bsu036_u:265": "dharmamatiśca nāma rājakumāro 'bhūt /",
  "S04bsu036_u:266": "teṣāṃ khalu punarajita aṣṭānāṃ rājakumārāṇāṃ tasya bhagavataścandrasūryapradīpasya tathāgatasyaputrāṇāṃ vipularddhirabhūt /",
  "S04bsu036_u:267": "ekaikasya catvāro mahādvīpāḥ paribhogo 'bhūt /",
  "S04bsu036_u:268": "teṣveva ca rājyaṃ kārayāmāsuḥ /",
  "S04bsu036_u:269": "te taṃ bhagavantamabhiniṣkrāntagṛhāvāsaṃ viditvā anuttarāṃ ca samyaksaṃbodhimabhisaṃbuddhaṃ śrutvā sarvarājyaparibhogānutsṛjya taṃ bhagavantamanu pravrajitāḥ /",
  "S04bsu036_u:270": "sarve ca anuttarāṃ samyaksaṃbodhimabhisaṃprasthitā dharmabhāṇakāścābhuvan /",
  "S04bsu036_u:271": "sadā ca brahmacāriṇo bahubuddhaśatasahasrāvaropitakuśalamūlāśca te rājakumārā abhuvan //",
  "S04bsu036_u:272_0": "tena khalu punarajita samayena sa bhagavāṃścandrasūryapradīpastathāgato 'rhan samyaksaṃbuddho",
  "S04bsu036_u:272_1": "mahānirdeśaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ",
  "S04bsu036_u:272_2": "bhāṣitvā (Vaidya 13)",
  "S04bsu036_u:273_0": "tasminneva kṣaṇalavamuhūrte tasminneva parṣatsaṃnipāte tasminneva mahādharmāsane",
  "S04bsu036_u:273_1": "paryaṅkamābhujya anantanirdeśapratiṣṭhānaṃ nāma samādhiṃ samāpanno 'bhūdaniñjamānena",
  "S04bsu036_u:273_2": "kāyena sthitena aniñjamānena cittena /",
  "S04bsu036_u:274": "samanantarasamāpannasya khalu punastasya bhagavato māndāravamahāmāndāravāṇāṃ mañjūṣakamahāmañjūṣakāṇāṃ ca divyānāṃ puṣpāṇāṃ mahatpuṣpavarṣamabhiprāvarṣat /",
  "S04bsu036_u:275": "taṃ bhagavantaṃ saparṣadamabhyavākirat,",
  "S04bsu036_u:276": "sarvāvacca tad buddhakṣetraṃ ṣaḍvikāraṃ prakampitamabhūt calitaṃ saṃpracalitaṃ vedhitaṃ saṃpravedhitaṃ kṣubhitaṃ saṃprakṣubhitam /",
  "S04bsu036_u:277_0": "tena khalu punarajita samayena tena kālena ye tasyāṃ parṣadi bhikṣubhikṣuṇyupāsakopāsikā",
  "S04bsu036_u:277_1": "devanāgayakṣagandharvāsuragaruḍakinnaramahoragamanuṣyāmanuṣyāḥ saṃnipatitā abhūvan saṃniṣaṇṇāḥ,",
  "S04bsu036_u:278": "rājānaśca maṇḍalino balacakravartinaścaturdvīpakacakravartinaśca,",
  "S04bsu036_u:279": "te sarve saparivārāstaṃ bhagavantaṃ vyavalokayanti sma āścaryaprāptā adbhutaprāptā audbilyaprāptāḥ /",
  "S04bsu036_u:280": "atha khalu tasyāṃ velāyāṃ tasya bhagavataścandrasūryapradīpasya tathāgatasya bhrūvivarāntarādūrṇākośādekā raśmirniścaritā /",
  "S04bsu036_u:281": "sā pūrvasyāṃ diśi aṣṭādaśabuddhakṣetrasahasrāṇi prasṛtā /",
  "S04bsu036_u:282": "tāni ca buddhakṣetrāṇi sarvāṇi tasyā raśmeḥ prabhayā suparisphuṭāni saṃdṛśyante sma,",
  "S04bsu036_u:283": "tadyathāpi nāma ajita etarhyetāni buddhakṣetrāṇi saṃdṛśyante //",
  "S04bsu036_u:284": "tena khalu punarajita samayena tasya bhagavato viṃśatibodhisattvakoṭyaḥ samanubaddhā abhuvan /",
  "S04bsu036_u:285": "ye tasyāṃ parṣadi dharmaśravaṇikāḥ,",
  "S04bsu036_u:286": "te āścaryaprāptā abhūvan adbhutaprāptā audbilyaprāptāḥ kautūhalasamutpannā etena mahāraśmyavabhāsenāvabhāsitaṃ lokaṃ dṛṣṭvā //",
  "S04bsu036_u:287": "tena khalu punarajita samayena tasya bhagavataḥ śāsane varaprabho nāma bodhisattvo 'bhūt /",
  "S04bsu036_u:288": "tasyāṣṭau śatānyantevāsināmabhūvan /",
  "S04bsu036_u:289": "sa ca bhagavāṃstataḥ samādhervyutthāya taṃ varaprabhaṃ bodhisattvamārabhya saddharmapuṇḍarīkaṃ nāma dharmaparyāyaṃ saṃprakāśayāmāsa /",
  "S04bsu036_u:290": "yāvat paripūrṇān ṣaṣṭyantarakalpān bhāṣitavān ekāsane niṣaṇṇo 'saṃpravedhamānena kāyena aniñjamānena cittena /",
  "S04bsu036_u:291": "sā ca sarvāvatī parṣadekāsane niṣaṇṇā tān ṣaṣṭyantarakalpāṃstasya bhagavato 'ntikāddharmaṃ śṛṇoti sma /",
  "S04bsu036_u:292": "na ca tasyāṃ parṣadi ekasattvasyāpi kāyaklamatho 'bhūt,",
  "S04bsu036_u:293": "na ca cittaklamathaḥ //",
  "S04bsu036_u:294_0": "atha sa bhagavāṃścandrasūryapradīpastathāgato 'rhan samyaksaṃbuddhaḥ ṣaṣṭayantarakalpānāmatyayāt",
  "S04bsu036_u:294_1": "taṃ saddharmapuṇḍarīkaṃ dharmaparyāyaṃ sūtrāntaṃ mahāvaipulyaṃ bodhisattvāvavādaṃ",
  "S04bsu036_u:294_2": "sarvabuddhaparigrahaṃ nirdiśya tasminneva kṣaṇalavamuhūrte parinirvāṇamārocitavān",
  "S04bsu036_u:294_3": "sadevakasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ",
  "S04bsu036_u:294_4": "purastāt - adya bhikṣavo 'syāmeva rātryāṃ madhyame yāme tathāgato 'nupadhiśeṣe nirvāṇadhātau parinirvāsyatīti //",
  "S04bsu036_u:295_0": "atha khalvajita sa bhagavāṃścandrasūryapradīpastathāgato 'rhan samyaksaṃbuddhaḥ śrīgarbhaṃ",
  "S04bsu036_u:295_1": "nāma bodhisattvaṃ mahāsattvamanuttarāyāṃ samyaksaṃbodhau vyākṛtya tāṃ sarvāvatīṃ",
  "S04bsu036_u:295_2": "parṣadamāmantrayate sma - ayaṃ bhikṣavaḥ śrīgarbho bodhisattvo mamānantaramanuttarāṃ",
  "S04bsu036_u:295_3": "samyaksaṃbodhimabhisaṃbhotsyate /",
  "S04bsu036_u:296": "vimalanetro nāma tathogato 'rhan samyaksaṃbuddho bhaviṣyati //",
  "S04bsu036_u:297": "(Vaidya 14)",
  "S04bsu036_u:298": "atha khalvajita sa bhagavāṃścandrasūryapradīpastathāgato 'rhan samyaksaṃbuddhastasyāmeva rātryāṃ madhyame yāme 'nupadhiśeṣe nirvāṇadhātau parinirvṛtaḥ /",
  "S04bsu036_u:299": "taṃ ca saddharmapuṇḍarīkaṃ dharmaparyāyaṃ sa varaprabho bodhisattvo mahāsattvo dhāritavān /",
  "S04bsu036_u:300": "aśītiṃ cāntarakalpāṃstasya bhagavataḥ parinirvṛtasya śāsanaṃ sa varaprabho bodhisattvo mahāsattvo dhāritavān saṃprakāśitavān /",
  "S04bsu036_u:301": "tatra ajita ye tasya bhagavato 'ṣṭau putrā abhūvan,",
  "S04bsu036_u:302": "matipramukhāḥ,",
  "S04bsu036_u:303": "te tasyaiva varaprabhasya bodhisattvasyāntevāsino 'bhūvan /",
  "S04bsu036_u:304": "te tenaiva paripācitā abhūvannanuttarāyāṃ samyaksaṃbodhau /",
  "S04bsu036_u:305": "taiśca tataḥ paścādbahūni buddhakoṭīnayutaśatasahasrāṇi dṛṣṭāni satkṛtāni ca /",
  "S04bsu036_u:306": "sarve ca te 'nuttarāṃ samyaksaṃbodhimabhisaṃbuddhāḥ /",
  "S04bsu036_u:307": "paścimakaśca teṣāṃ dīpaṃkaro 'bhūttathāgato 'rhan samyaksaṃbuddhaḥ //",
  "S04bsu036_u:308": "teṣāṃ ca aṣṭānāmantevāsiśatānāmeko bodhisattvo 'dhimātraṃ lābhaguruko 'bhūt satkāraguruko jñātaguruko yaśaskāmaḥ /",
  "S04bsu036_u:309": "tasyoddiṣṭoddiṣṭāni padavyañjanānyantardhīyante na saṃtiṣṭhante sma /",
  "S04bsu036_u:310": "tasya yaśaskāma ityeva saṃjñābhūt /",
  "S04bsu036_u:311": "tenāpi tena kuśalamūlena bahūni buddhakoṭīnayutaśatasahasrāṇyārāgitānyabhūvan /",
  "S04bsu036_u:312": "ārāgayitvā ca satkṛtāni gurukṛtāni mānitāni pūjitānyarcitānyapacāyitāni /",
  "S04bsu036_u:313": "syātkhalu punaste ajita kāṅkṣā vā vimatirvā vicikitsā vā - anyaḥ sa tena kālena tena samayena varaprabho nāma bodhisattvo mahāsattvo 'bhūddharmabhāṇakaḥ /",
  "S04bsu036_u:314": "na khalu punarevaṃ draṣṭavyam /",
  "S04bsu036_u:315": "tatkasya hetoḥ?",
  "S04bsu036_u:316": "ahaṃ sa tena kālena tena samayena varaprabho nāma bodhisattvo mahāsattvo 'bhūddharmabhāṇakaḥ /",
  "S04bsu036_u:317": "yaścāsau yaśaskāmo nāma bodhisattvo 'bhūt kausīdyaprāptaḥ,",
  "S04bsu036_u:318": "tvameva ajita sa tena kālena tena samayena yaśaskāmo nāma bodhisattvo 'bhūt kausīdyaprāptaḥ /",
  "S04bsu036_u:319": "iti hi ajita ahamanena paryāyeṇedaṃ bhagavataḥ pūrvanimittaṃ dṛṣṭvā evaṃrūpāṃ raśmimutsṛṣṭāmevaṃ parimīmāṃse,",
  "S04bsu036_u:320": "yathā bhagavānapi taṃ saddharmapuṇḍarīkaṃ dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ bhāṣitukāmaḥ //",
  "S04bsu036_u:321": "atha khalu mañjuśrīḥ kumārabhūta etamevārthaṃ bhūyasyā mātrayā pradarśayamānastasyāṃ velāyāmimā gāthā abhāṣata -",
  "S04bsu036_u:322": "atītamadhvānamanusmarāmi acintiye aparimitasmi kalpe /",
  "S04bsu036_u:323": "yadā jino āsi prajāna uttamaścandrasya sūryasya pradīpa nāma // Saddhp_1.57 //",
  "S04bsu036_u:324": "saddharma deśeti prajāna nāyako vineti sattvāna anantakoṭyaḥ /",
  "S04bsu036_u:325": "samādapetī bahubodhisattvānacintiyānuttami buddhajñāne // Saddhp_1.58 //",
  "S04bsu036_u:326": "(Vaidya 15)",
  "S04bsu036_u:327": "ye cāṣṭa putrāstada tasya āsan kumārabhūtasya vināyakasya /",
  "S04bsu036_u:328": "dṛṣṭvā ca taṃ pravrajitaṃ mahāmuniṃ jahitva kāmāṃllaghu sarvi prāvrajan // Saddhp_1.59 //",
  "S04bsu036_u:329": "dharmaṃ ca so bhāṣati lokanātho anantanirdeśavaraṃ ti sūtram /",
  "S04bsu036_u:330": "nāmeva vaipulyamidaṃ pravucyati prakāśayī prāṇisahasrakoṭinām // Saddhp_1.60 //",
  "S04bsu036_u:331": "samanantaraṃ bhāṣiya so vināyakaḥ paryaṅka bandhitva kṣaṇasmi tasmin /",
  "S04bsu036_u:332": "anantanirdeśavaraṃ samādhiṃ dharmāsanastho muniśreṣṭha dhyāyī // Saddhp_1.61 //",
  "S04bsu036_u:333": "divyaṃ ca māndāravavarṣamāsīdaghaṭṭitā dundubhayaśca neduḥ /",
  "S04bsu036_u:334": "devāśca yakṣāśca sthitāntarīkṣe kurvanti pūjāṃ dvipadottamasya // Saddhp_1.62 //",
  "S04bsu036_u:335": "sarvaṃ ca kṣetraṃ pracacāla tatkṣaṇam āścaryamatyadbhutamāsi tatra /",
  "S04bsu036_u:336": "raśmiṃ ca ekāṃ pramumoca nāyako bhruvāntarāttāmatidarśanīyām // Saddhp_1.63 //",
  "S04bsu036_u:337": "pūrvāṃ ca gatvā diśa sā hi raśmiraṣṭādaśakṣetrasahasra pūrṇā /",
  "S04bsu036_u:338": "prabhāsayaṃ bhrājati sarvalokaṃ darśeti sattvāna cyutopapādam // Saddhp_1.64 //",
  "S04bsu036_u:339": "ratnāmayā kṣetra tathātra kecidvaiḍūryanirbhāsa tathaiva kecit /",
  "S04bsu036_u:340": "dṛśyanti citrā atidarśanīyā raśmiprabhāsena vināyakasya // Saddhp_1.65 //",
  "S04bsu036_u:341": "devā manuṣyāstatha nāga yakṣā gandharva tatrāpsarakinnarāśca /",
  "S04bsu036_u:342": "(Vaidya 16)",
  "S04bsu036_u:343": "ye cābhiyuktāḥ sugatasya pūjayā dṛśyanti pūjenti ca lokadhātuṣu // Saddhp_1.66 //",
  "S04bsu036_u:344": "buddhāśca dṛśyanti svayaṃ svayaṃbhuvaḥ suvarṇayūpā iva darśanīyāḥ /",
  "S04bsu036_u:345": "vaiḍūryamadhye ca suvarṇabimbaṃ parṣāya madhye pravadanti dharmam // Saddhp_1.67 //",
  "S04bsu036_u:346": "tahi śrāvakāṇāṃ gaṇanā na vidyate te cāpramāṇāḥ sugatasya śrāvakāḥ /",
  "S04bsu036_u:347": "ekaikakṣetrasmi vināyakānāṃ raśmiprabhā darśayate hi sarvān // Saddhp_1.68 //",
  "S04bsu036_u:348": "vīryairupetāśca akhaṇḍaśīlā acchidraśīlā maṇiratnasādṛśāḥ /",
  "S04bsu036_u:349": "dṛśyanti putrā naranāyakānāṃ viharanti ye parvatakandareṣu // Saddhp_1.69 //",
  "S04bsu036_u:350": "sarvasvadānāni parityajantaḥ kṣāntībalā dhyānaratāśca dhīrāḥ /",
  "S04bsu036_u:351": "bahubodhisattvā yatha gaṅgavālikāḥ sarve 'pi dṛśyanti tayā hi raśmyā // Saddhp_1.70 //",
  "S04bsu036_u:352": "aniñjamānāśca avedhamānāḥ kṣāntau sthitā dhyānaratāḥ samāhitāḥ /",
  "S04bsu036_u:353": "dṛśyanti putrāḥ sugatasya aurasā dhyānena te prasthita agrabodhim // Saddhp_1.71 //",
  "S04bsu036_u:354": "bhūtaṃ padaṃ śāntamanāsravaṃ ca prajānamānāśca prakāśayanti /",
  "S04bsu036_u:355": "deśenti dharmaṃ bahulokadhātuṣu sugatānubhāvādiyamīdṛśī kriyā // Saddhp_1.72 //",
  "S04bsu036_u:356": "dṛṣṭvā ca tā parṣa catasra tāyinaścandrārkadīpasya imaṃ prabhāvam /",
  "S04bsu036_u:357": "harṣasthitāḥ sarvi bhavitva tatkṣaṇamanyonya pṛcchanti kathaṃ nu etat // Saddhp_1.73 //",
  "S04bsu036_u:358": "(Vaidya 17)",
  "S04bsu036_u:359": "acirācca so naramaruyakṣapūjitaḥ samādhito vyutthita lokanāyakaḥ /",
  "S04bsu036_u:360": "varaprabhaṃ putra tadādhyabhāṣata yo bodhisattvo vidu dharmabhāṇakaḥ // Saddhp_1.74 //",
  "S04bsu036_u:361": "lokasya cakṣuśca gatiśca tvaṃ vidurvaiśvāsiko dharmadharaśca mahyam /",
  "S04bsu036_u:362": "tvaṃ hyatra sākṣī mama dharmakośe yathāhu bhāṣiṣyi hitāya prāṇinām // Saddhp_1.75 //",
  "S04bsu036_u:363": "saṃsthāpayitvā bahubodhisattvān harṣitva saṃvarṇiya saṃstavitvā /",
  "S04bsu036_u:364": "prabhāṣate tajjina agradharmān paripūrṇa so antarakalpa ṣaṣṭim // Saddhp_1.76 //",
  "S04bsu036_u:365": "yaṃ caiva so bhāṣati lokanātho ekāsanasthaḥ pravarāgradharmam /",
  "S04bsu036_u:366": "taṃ sarvamādhārayi so jinātmajo varaprabho yo abhu dharmabhāṇakaḥ // Saddhp_1.77 //",
  "S04bsu036_u:367": "so co jino bhāṣiya agradharmaṃ praharṣayitvā janatāmanekām /",
  "S04bsu036_u:368": "tasmiṃśca divase vadate sa nāyakaḥ purato hi lokasya sadevakasya // Saddhp_1.78 //",
  "S04bsu036_u:369": "prakāśitā me iya dharmanetrī ācakṣito dharmasvabhāva yādṛaśaḥ /",
  "S04bsu036_u:370": "nirvāṇakālo mama adya bhikṣavo rātrīya yāmasmiha madhyamasmin // Saddhp_1.79 //",
  "S04bsu036_u:371": "bhavathāpramattā adhimuktisārā abhiyujyathā mahya imasmi śāsane /",
  "S04bsu036_u:372": "sudurlabhā bhonti jinā maharṣayaḥ kalpāna koṭīnayutāna atyayāt // Saddhp_1.80 //",
  "S04bsu036_u:373": "saṃtāpajātā bahubuddhaputrā duḥkhena cogreṇa samarpitābhavan /",
  "S04bsu036_u:374": "(Vaidya 18)",
  "S04bsu036_u:375": "śrutvāna ghoṣaṃ dvipadottamasya nirvāṇaśabdaṃ atikṣiprametat // Saddhp_1.81 //",
  "S04bsu036_u:376": "āśvāsayitvā ca narendrarājā tāḥ prāṇakoṭyo bahavo acintiyāḥ /",
  "S04bsu036_u:377": "mā bhāyathā bhikṣava nirvṛte mayi bhaviṣyatha buddha mamottareṇa // Saddhp_1.82 //",
  "S04bsu036_u:378": "śrīgarbha eṣo vidu bodhisattvo gatiṃ gato jñāni anāsravasmin /",
  "S04bsu036_u:379": "spṛśiṣyate uttamamagrabodhiṃ vimalāgranetro ti jino bhaviṣyati // Saddhp_1.83 //",
  "S04bsu036_u:380": "tāmeva rātriṃ tada yāmi madhyame parinirvṛto hetukṣaye va dīpaḥ /",
  "S04bsu036_u:381": "śarīra vaistāriku tasya cābhūt stūpāna koṭīnayutā anantakā // Saddhp_1.84 //",
  "S04bsu036_u:382": "bhikṣuśca tatrā tatha bhikṣuṇīyo ye prasthitā uttamamagrabodhim /",
  "S04bsu036_u:383": "analpakāste yatha gaṅgabālikā abhiyukta tasyo sugatasya śāsane // Saddhp_1.85 //",
  "S04bsu036_u:384": "yaścāpi bhikṣustada dharmabhāṇako varaprabho yena sa dharma dhāritaḥ /",
  "S04bsu036_u:385": "aśīti so antarakalpa pūrṇāṃ tahi śāsane bhāṣati agradharmān // Saddhp_1.86 //",
  "S04bsu036_u:386": "aṣṭāśataṃ tasya abhūṣi śiṣyāḥ paripācitā ye tada tena sarve /",
  "S04bsu036_u:387": "dṛṣṭā ca tebhirbahubuddhakoṭyaḥ satkāru teṣāṃ ca kṛto maharṣiṇām // Saddhp_1.87 //",
  "S04bsu036_u:388": "caryāṃ caritvā tada ānulomikīṃ buddhā abhūvan bahulokadhātuṣu",
  "S04bsu036_u:389": "parasparaṃ te ca anantareṇa anyonya vyākarṣu tadāgrabodhaye // Saddhp_1.88 //",
  "S04bsu036_u:390": "(Vaidya 19)",
  "S04bsu036_u:391": "teṣāṃ ca buddhāna paraṃpareṇa dīpaṃkaraḥ paścimako abhūṣi /",
  "S04bsu036_u:392": "devātidevo ṛṣisaṃghapūjito vinītavān prāṇisahasrakoṭyaḥ // Saddhp_1.89 //",
  "S04bsu036_u:393": "yaścāsi tasyo sugatātmajasya varaprabhasyo tada dharma bhāṣataḥ /",
  "S04bsu036_u:394": "śiṣyaḥ kusīdaśca sa lolupātmā lābhaṃ ca jñānaṃ ca gaveṣamāṇaḥ // Saddhp_1.90 //",
  "S04bsu036_u:395": "yaśorthikaścāpyatimātra āsīt kulākulaṃ ca pratipannamāsīt /",
  "S04bsu036_u:396": "uddeśa svādhyāyu tathāsya sarvo na tiṣṭhate bhāṣitu tasmi kāle // Saddhp_1.91 //",
  "S04bsu036_u:397": "nāmaṃ ca tasyo imamevamāsīd yaśakāmanāmnā diśatāsu viśrutaḥ /",
  "S04bsu036_u:398": "sa cāpi tenākuśalena karmaṇā kalmāṣabhūtenabhisaṃskṛtena // Saddhp_1.92 //",
  "S04bsu036_u:399": "ārāgayī buddhasahasrakoṭyaḥ pūjāṃ ca teṣāṃ vipulāmakārṣīt /",
  "S04bsu036_u:400": "cīrṇā ca caryā vara ānulomikī dṛṣṭaśca buddho ayu śākyasiṃhaḥ // Saddhp_1.93 //",
  "S04bsu036_u:401": "ayaṃ ca so paścimako bhaviṣyati anuttarāṃ lapsyati cāgrabodhim /",
  "S04bsu036_u:402": "maitreyagotro bhagavān bhaviṣyati vineṣyati prāṇasahasrakoṭyaḥ // Saddhp_1.94 //",
  "S04bsu036_u:403": "kausīdyaprāptastada yo babhūva parinirvṛtasya sugatasya śāsane /",
  "S04bsu036_u:404": "tvameva so tādṛśako babhūva ahaṃ ca āsīttada dharmabhāṇakaḥ // Saddhp_1.95 //",
  "S04bsu036_u:405": "imena haṃ kāraṇahetunādya dṛṣṭvā nimittaṃ idamevarūpam /",
  "S04bsu036_u:406": "jñānasya tasya prathitaṃ nimittaṃ prathamaṃ mayā tatra vadāmi dṛṣṭam // Saddhp_1.96 //",
  "S04bsu036_u:407": "(Vaidya 20)",
  "S04bsu036_u:408": "dhruvaṃ jinendro 'pi samantacakṣuḥ śākyādhirājaḥ paramārthadarśī /",
  "S04bsu036_u:409": "tameva yaṃ icchati bhāṣaṇāya paryāyamagraṃ tadadyo mayā śrutaḥ // Saddhp_1.97 //",
  "S04bsu036_u:410": "tadeva paripūrṇa nimittamadya upāyakauśalya vināyakānām /",
  "S04bsu036_u:411": "saṃsthāpanaṃ kurvati śākyasiṃho bhāṣiṣyate dharmasvabhāvamudrām // Saddhp_1.98 //",
  "S04bsu036_u:412": "prayatā sucittā bhavathā kṛtāñjalī bhāṣiṣyate lokahitānukampī /",
  "S04bsu036_u:413": "varṣiṣyate dharmamanantavarṣaṃ tarpiṣyate ye sthita bodhihetoḥ // Saddhp_1.99 //",
  "S04bsu036_u:414": "yeṣāṃ ca saṃdehagatīha kācid ye saṃśayā yā vicikitsa kācit /",
  "S04bsu036_u:415": "vyapaneṣyate tā vidurātmajānāṃ ye bodhisattvā iha bodhiprasthitāḥ // Saddhp_1.100 //",
  "S04bsu036_u:416": "ityāryasaddharmapuṇḍarīke dhamaparyāye nidānaparivarto nāma prathamaḥ //1//",
  "S04bsu036_u:417": "_______________________________________________________________________________",
  "S04bsu036_u:418": "(Vaidya 21)",
  "S04bsu036_u:419": "Saddhp_2: upāyakauśalyaparivartaḥ /",
  "S04bsu036_u:420": "atha khalu bhagavān smṛtimān saṃprajānaṃstataḥ samādhervyutthitaḥ /",
  "S04bsu036_u:421": "vyutthāya āyuṣmantaṃ śāriputramāmantrayate sma - gambhīraṃ śāriputra durdṛśaṃ duranubodhaṃ buddhajñānaṃ tathāgatairarhadbhiḥ samyaksaṃbuddhaiḥ pratibuddham,",
  "S04bsu036_u:422": "durvijñeyaṃ sarvaśrāvakapratyekabuddhaiḥ /",
  "S04bsu036_u:423": "tatkasya hetoḥ?",
  "S04bsu036_u:424_0": "bahubuddhakoṭīnayutaśatasahasraparyupāsitāvino hi śāriputra tathāgatā arhantaḥ samyaksaṃbuddhā",
  "S04bsu036_u:424_1": "bahubuddhakoṭīnayutaśatasahasracīrṇacaritāvino 'nuttarāyāṃ samyaksaṃbodhau dūrānugatāḥ",
  "S04bsu036_u:424_2": "kṛtavīryā āścaryādbhutadharmasamanvāgatā durvijñeyadharmasamanvāgatā durvijñeyadharmānujñātāvinaḥ //",
  "S04bsu036_u:425": "durvijñeyaṃ śāriputra saṃdhābhāṣyaṃ tathāgatānāmarhatāṃ samyaksaṃbuddhānām /",
  "S04bsu036_u:426": "tatkasya hetoḥ?",
  "S04bsu036_u:427": "svapratyayān dharmān prakāśayanti vividhopāyakauśalyajñānadarśanahetukāraṇanirdeśanārambaṇaniruktiprajñaptibhistairupāyakauśalyaistasmiṃstasmiṃllagnān sattvān pramocayitum /",
  "S04bsu036_u:428": "mahopāyakauśalyajñānadarśanaparamapāramitāprāptāḥ śāriputra tathāgatā arhantaḥ samyaksaṃbuddhāḥ /",
  "S04bsu036_u:429": "asaṅgāpratihatajñānadarśanabalavaiśāradyāveṇikendriyabalabodhyaṅgadhyānavimokṣasamādhisamāpattyadbhutadharmasamanvāgatā vividhadharmasaṃprakāśakāḥ /",
  "S04bsu036_u:430": "mahāścaryādbhutaprāptāḥ śāriputra tathāgatā arhantaḥ samyaksaṃbuddhāḥ /",
  "S04bsu036_u:431": "alaṃ śāriputra etāvadeva bhāṣituṃ bhavatu - paramāścaryaprāptāḥ śāriputra tathāgatā arhantaḥ samyaksaṃbuddhāḥ /",
  "S04bsu036_u:432": "tathāgata eva śāriputra tathāgatasya dharmān deśayet,",
  "S04bsu036_u:433": "yān dharmāṃstathāgato jānāti /",
  "S04bsu036_u:434": "sarvadharmānapi śāriputra tathāgata eva deśayati /",
  "S04bsu036_u:435": "sarvadharmānapi tathāgata eva jānāti,",
  "S04bsu036_u:436": "ye ca te dharmāḥ,",
  "S04bsu036_u:437": "yathā ca te dharmāḥ,",
  "S04bsu036_u:438": "yādṛśāśca te dharmāḥ,",
  "S04bsu036_u:439": "yallakṣaṇāśca te dharmāḥ,",
  "S04bsu036_u:440": "yatsvabhāvāśca te dharmāḥ,",
  "S04bsu036_u:441": "ye ca yathā ca yādṛśāśca yallakṣaṇāśca yatsvabhāvāśca te dharmā iti /",
  "S04bsu036_u:442": "teṣu dharmeṣu tathāgata eva pratyakṣo 'parokṣaḥ //",
  "S04bsu036_u:443": "atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
  "S04bsu036_u:444": "aprameyā mahāvīrā loke samarumānuṣe /",
  "S04bsu036_u:445": "na śakyaṃ sarvaśo jñātuṃ sarvasattvairvināyakāḥ // Saddhp_2.1 //",
  "S04bsu036_u:446": "balā vimokṣā ye teṣāṃ vaiśāradyāśca yādṛśāḥ /",
  "S04bsu036_u:447": "yādṛśā buddhadharmāśca na śakyaṃ jñātu kenacit // Saddhp_2.2 //",
  "S04bsu036_u:448": "pūrve niṣevitā caryā buddhakoṭīna antike /",
  "S04bsu036_u:449": "gambhīrā caiva sūkṣmā ca durvijñeyā sudurdṛśā // Saddhp_2.3 //",
  "S04bsu036_u:450": "tasyāṃ cīrṇāya caryāyāṃ kalpakoṭyo acintiyā /",
  "S04bsu036_u:451": "phalaṃ me bodhimaṇḍasmin dṛṣṭaṃ yādṛśakaṃ hi tat // Saddhp_2.4 //",
  "S04bsu036_u:452": "ahaṃ ca tatprajānāmi ye cānye lokanāyakāḥ /",
  "S04bsu036_u:453": "yathā yad yādṛśaṃ cāpi lakṣaṇaṃ cāsya yādṛśam // Saddhp_2.5 //",
  "S04bsu036_u:454": "(Vaidya 22)",
  "S04bsu036_u:455": "na taddarśayituṃ śakyaṃ vyāhāro 'sya na vidyate /",
  "S04bsu036_u:456": "nāpyasau tādṛśaḥ kaścit sattvo lokasmi vidyate // Saddhp_2.6 //",
  "S04bsu036_u:457": "yasya taṃ deśayeddharma deśitaṃ cāpi jāniyāt /",
  "S04bsu036_u:458": "anyatra bodhisattvebhyo adhimuktīya ye sthitāḥ // Saddhp_2.7 //",
  "S04bsu036_u:459": "ye cāpi te lokavidusya śrāvakāḥ kṛtādhikārāḥ sugatānuvarṇitāḥ /",
  "S04bsu036_u:460": "kṣīṇāsravā antimadehadhāriṇo na teṣa viṣayo 'sti jināna jñāne // Saddhp_2.8 //",
  "S04bsu036_u:461": "sa caiva sarvā iya lokadhātu pūrṇā bhavecchārisutopamānām /",
  "S04bsu036_u:462": "ekībhavitvāna vicintayeyuḥ sugatasya jñānaṃ na hi śakya jānitum // Saddhp_2.9 //",
  "S04bsu036_u:463": "saceha tvaṃ sādṛśakehi paṇḍitaiḥ pūrṇā bhaveyurdaśā pi ddiśāyo /",
  "S04bsu036_u:464": "ye cāpi mahyaṃ imi śrāvakānye teṣāṃ pi pūrṇā bhavi evameva // Saddhp_2.10 //",
  "S04bsu036_u:465": "ekībhavitvāna ca te 'dya sarve vicintayeyuḥ sugatasya jñānam /",
  "S04bsu036_u:466": "na śakta sarve sahitā pi jñātuṃ yathāprameyaṃ mama buddhajñānam // Saddhp_2.11 //",
  "S04bsu036_u:467": "pratyekabuddhāna anāsravāṇāṃ tīkṣṇendriyāṇāntimadehadhāriṇām /",
  "S04bsu036_u:468": "diśo daśaḥ sarva bhaveyuḥ pūrṇā yathā naḍānāṃ vanaveṇunāṃ vā // Saddhp_2.12 //",
  "S04bsu036_u:469": "eko bhavitvāna vicintayeyurmamāgradharmāṇa pradeśamātram /",
  "S04bsu036_u:470": "kalpāna koṭīnayutānanantānna tasya bhūtaṃ parijāni artham // Saddhp_2.13 //",
  "S04bsu036_u:471": "navayānasaṃprasthita bodhisattvāḥ kṛtādhikārā bahubuddhakoṭiṣu /",
  "S04bsu036_u:472": "(Vaidya 23)",
  "S04bsu036_u:473": "suviniścitārthā bahudharmabhāṇakāsteṣāṃ pi pūrṇā daśimā diśo bhavet // Saddhp_2.14 //",
  "S04bsu036_u:474": "naḍāna veṇūna va nityakālamacchidrapūrṇo bhavi sarvalokaḥ /",
  "S04bsu036_u:475": "ekībhavitvāna vicintayeyuryo dharma sākṣāt sugatena dṛṣṭaḥ // Saddhp_2.15 //",
  "S04bsu036_u:476": "anucintayitvā bahukalpakoṭyo gaṅgā yathā vālika aprameyāḥ /",
  "S04bsu036_u:477": "ananyacittāḥ sukhumāya prajñayā teṣāṃ pi cāsmin viṣayo na vidyate // Saddhp_2.16 //",
  "S04bsu036_u:478": "avivartikā ye bhavi bodhisattvā analpakā yathariva gaṅgavālikāḥ /",
  "S04bsu036_u:479": "ananyacittāśca vicintayeyusteṣāṃ pi cāsmin viṣayo na vidyate // Saddhp_2.17 //",
  "S04bsu036_u:480": "gambhīra dharmā sukhumā pi buddhā atarkikāḥ sarvi anāsravāśca /",
  "S04bsu036_u:481": "ahaṃ ca jānāmiha yādṛśā hi te te vā jinā loki daśaddiśāsu // Saddhp_2.18 //",
  "S04bsu036_u:482": "yaṃ śāriputro sugataḥ prabhāṣate adhimuktisaṃpanna bhavāhi tatra /",
  "S04bsu036_u:483": "ananyathāvādi jino maharṣī cireṇa pī bhāṣati uttamārtham // Saddhp_2.19 //",
  "S04bsu036_u:484": "āmantrayāmī imi sarvaśrāvakān pratyekabodhāya ca ye 'bhiprasthitāḥ /",
  "S04bsu036_u:485": "saṃsthāpitā ye maya nirvṛtīya saṃmokṣitā duḥkhaparaṃparātaḥ // Saddhp_2.20 //",
  "S04bsu036_u:486": "upāyakauśalya mametadagraṃ bhāṣāmi dharmaṃ bahu yena loke /",
  "S04bsu036_u:487": "tahiṃ tahiṃ lagna pramocayāmi trīṇī ca yānānyupadarśayāmi // Saddhp_2.21 //",
  "S04bsu036_u:488": "(Vaidya 24)",
  "S04bsu036_u:489_0": "atha khalu ye tatra parṣatsaṃnipāte mahāśrāvakā ājñātakauṇḍinyapramukhā arhantaḥ",
  "S04bsu036_u:489_1": "kṣīṇāsravā dvādaśa vaśībhūtaśatāni ye cānye śrāvakayānikā bhikṣubhikṣuṇyupāsakopāsikā",
  "S04bsu036_u:489_2": "ye ca pratyekabuddhayānasaṃprasthitāḥ,",
  "S04bsu036_u:490": "teṣāṃ sarveṣāmetadabhavat - ko nu hetuḥ kiṃ kāraṇaṃ yad bhagavānadhimātramupāyakauśalyaṃ tathāgatānāṃ saṃvarṇayati?",
  "S04bsu036_u:491": "gambhīraścāyaṃ mayā dharmo 'bhisaṃbuddha iti saṃvarṇayati?",
  "S04bsu036_u:492": "durvijñeyaśca sarvaśrāvakapratyekabuddhairiti saṃvarṇayati?",
  "S04bsu036_u:493": "yathā tāvad bhagavatā ekaiva vimuktirākhyātā,",
  "S04bsu036_u:494": "vayamapi buddhadharmāṇāṃ lābhino nirvāṇaprāptāḥ /",
  "S04bsu036_u:495": "asya ca vayaṃ bhagavato bhāṣitasyārtha na jānīmaḥ //",
  "S04bsu036_u:496_0": "atha khalvāyuṣmān śāriputrastāsāṃ catasṛṇāṃ parṣadāṃ vicikitsākathaṃkathāṃ viditvā",
  "S04bsu036_u:496_1": "cetasaiva cetaḥparivitarkamājñāya ātmanā ca dharmasaṃśayaprāptastasyāṃ velāyāṃ bhagavantametadavocat",
  "S04bsu036_u:496_2": "- ko bhagavan hetuḥ,",
  "S04bsu036_u:497": "kaḥ pratyayo yad bhagavānadhimātraṃ punaḥ punastathāgatānāmupāyakauśalyajñānadarśanadharmadeśanāṃ saṃvarṇayati - gambhīraśca me dharmo 'bhisaṃbuddha iti /",
  "S04bsu036_u:498": "durvijñeyaṃ ca saṃghābhāṣyamiti punaḥ punaḥ saṃvarṇayati /",
  "S04bsu036_u:499": "na ca me bhagavato 'ntikādevaṃrūpo dharmaparyāyaḥ śrutapūrvaḥ /",
  "S04bsu036_u:500": "imāśca bhagavaṃścatasraḥ parṣado vicikitsākathaṃkathāprāptāḥ /",
  "S04bsu036_u:501": "tatsādhu bhagavānnirdiśatu yatsaṃghāya tathāgato gambhīrasya tathāgatadharmasya punaḥ punaḥ saṃvarṇanāṃ karoti //",
  "S04bsu036_u:502": "atha khalvāyuṣmān śāriputrastasyāṃ velāyāmimā gāthā abhāṣata -",
  "S04bsu036_u:503": "cirasyādya narāditya īdṛśīṃ kurute kathām /",
  "S04bsu036_u:504": "balā vimokṣā dhyānāśca aprameyā mi sparśitāḥ // Saddhp_2.22 //",
  "S04bsu036_u:505": "bodhimaṇḍaṃ ca kīrtesi pṛcchakaste na vidyate /",
  "S04bsu036_u:506": "saṃdhābhāṣyaṃ ca kīrtesi na ca tvāṃ kaści pṛcchati // Saddhp_2.23 //",
  "S04bsu036_u:507": "apṛcchito vyāharasi caryāṃ varṇesi cātmanaḥ /",
  "S04bsu036_u:508": "jñānādhigama kīrtesi gambhīraṃ ca prabhāṣase // Saddhp_2.24 //",
  "S04bsu036_u:509": "adyeme saṃśayaprāptā vaśībhūtā anāsravāḥ /",
  "S04bsu036_u:510": "nirvāṇaṃ prasthitā ye ca kimetad bhāṣate jinaḥ // Saddhp_2.25 //",
  "S04bsu036_u:511": "pratyekabodhiṃ prārthentā bhikṣuṇyo bhikṣavastathā /",
  "S04bsu036_u:512": "devā nāgāśca yakṣāśca gandharvāśca mahoragāḥ // Saddhp_2.26 //",
  "S04bsu036_u:513": "samālapanto anyonyaṃ prekṣante dvipadottamam /",
  "S04bsu036_u:514": "kathaṃkathī vicintentā vyākuruṣva mahāmune // Saddhp_2.27 //",
  "S04bsu036_u:515": "yāvantaḥ śrāvakāḥ santi sugatasyeha sarvaśaḥ /",
  "S04bsu036_u:516": "ahamatra pāramīprāpto nirdiṣṭaḥ paramarṣiṇā // Saddhp_2.28 //",
  "S04bsu036_u:517": "mamāpi saṃśayo hyatra svake sthāne narottama /",
  "S04bsu036_u:518": "kiṃ niṣṭhā mama nirvāṇe atha caryā mi darśitā // Saddhp_2.29 //",
  "S04bsu036_u:519": "(Vaidya 25)",
  "S04bsu036_u:520": "pramuñca ghoṣaṃ varadundubhisvarā udāharasvā yatha eṣa dharmaḥ /",
  "S04bsu036_u:521": "ime sthitā putra jinasya aurasā vyavalokayantaśca kṛtāñjalī jinam // Saddhp_2.30 //",
  "S04bsu036_u:522": "devāśca nāgāśca sayakṣarākṣasāḥ koṭīsahasrā yatha gaṅgavālikāḥ /",
  "S04bsu036_u:523": "ye cāpi prārthenti samagrabodhiṃ sahasraśītiḥ paripūrṇa ye sthitāḥ // Saddhp_2.31 //",
  "S04bsu036_u:524": "rājāna ye mahipati cakravartino ye āgatāḥ kṣetrasahasrakoṭibhiḥ /",
  "S04bsu036_u:525": "kṛtāñjalī sarvi sagauravāḥ sthitāḥ kathaṃ nu caryāṃ paripūrayema // Saddhp_2.32 //",
  "S04bsu036_u:526": "evamukte bhagavānāyuṣmantaṃ śāriputrametadavocat - alaṃ śāriputra /",
  "S04bsu036_u:527": "kimanenārthena bhāṣitena?",
  "S04bsu036_u:528": "tatkasya hetoḥ?",
  "S04bsu036_u:529": "utrasiṣyati śāriputra ayaṃ sadevako loko 'sminnarthe vyākriyamāṇe /",
  "S04bsu036_u:530": "dvaitīyakamapyāyuṣmān śāriputro bhagavantamadhyeṣate sma - bhāṣatāṃ bhagavān,",
  "S04bsu036_u:531": "bhāṣatāṃ sugata etamevārtham /",
  "S04bsu036_u:532": "tatkasya hetoḥ?",
  "S04bsu036_u:533": "santi bhagavaṃstasyāṃ parṣadi bahūni prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīnayutaśatasahasrāṇi pūrvabuddhadarśāvīni prajñāvanti,",
  "S04bsu036_u:534": "yāni bhagavato bhāṣitaṃ śraddhāsyanti pratīyiṣyanti udgrahīṣyanti //",
  "S04bsu036_u:535": "atha khalvāyuṣmān śāriputro bhagavantamanayā gāthayādhyabhāṣata -",
  "S04bsu036_u:536": "vispaṣṭu bhāṣasva jināna uttamā santīha parṣāya sahasra prāṇinām /",
  "S04bsu036_u:537": "śrāddhāḥ prasannāḥ sugate sagauravā jñāsyanti ye dharmamudāhṛtaṃ te // Saddhp_2.33 //",
  "S04bsu036_u:538": "atha khalu bhagavān dvaitīyakamapyāyuṣmantaṃ śāriputrametadavocat - alaṃ śāriputra anenārthena prakāśitena /",
  "S04bsu036_u:539": "utrasiṣyati śāriputra ayaṃ sadevako loko 'sminnarthe vyākriyamāṇe /",
  "S04bsu036_u:540": "abhimānaprāptāśca bhikṣavo mahāprapātaṃ prapatiṣyanti //",
  "S04bsu036_u:541": "atha khalu bhagavāṃstasyāṃ velāyāmimāṃ gāthāmabhāṣata -",
  "S04bsu036_u:542": "alaṃ hi dharmeṇiha bhāṣitena sūkṣmaṃ idaṃ jñānamatarkikaṃ ca /",
  "S04bsu036_u:543": "abhimānaprāptā bahu santi bālā nirdiṣṭadharmasmi kṣipe ajānakāḥ // Saddhp_2.34 //",
  "S04bsu036_u:544": "(Vaidya 26)",
  "S04bsu036_u:545": "traitīyakamapyāyuṣmān śāriputro bhagavantamadhyeṣate sma - bhāṣatāṃ bhagavān,",
  "S04bsu036_u:546": "bhāṣatāṃ sugata etamevārtham /",
  "S04bsu036_u:547": "mādṛśānāṃ bhagavanniha parṣadi bahūni prāṇiśatāni saṃvidyante,",
  "S04bsu036_u:548": "anyāni ca bhagavan bahūni prāṇiśatāni bahūni prāṇisahasrāṇi bahūni prāṇiśatasahasrāṇi bahūni prāṇikoṭīnayutaśatasahasrāṇi,",
  "S04bsu036_u:549": "yāni bhagavatā pūrvabhaveṣu paripācitāni,",
  "S04bsu036_u:550": "tāni bhagavato bhāṣitaṃ śraddhāsyanti pratīyiṣyanti udgahīṣyanti /",
  "S04bsu036_u:551": "teṣāṃ tadbhabhaviṣyati dīrgharātramarthāya hitāya sukhāyeti //",
  "S04bsu036_u:552": "atha khalvāyuṣmān śāriputrastasyāṃ velāyāmimā gāthā abhāṣata -",
  "S04bsu036_u:553": "bhāṣasva dharmaṃ dvipadānamuttamā ahaṃ tvāmadhyeṣami jyeṣṭhaputraḥ /",
  "S04bsu036_u:554": "santīha prāṇīna sahasrakoṭayo ye śraddadhāsyanti te dharma bhāṣitam // Saddhp_2.35 //",
  "S04bsu036_u:555": "ye ca tvayā pūrvabhaveṣu nityaṃ paripācitāḥ sattva sudīrgharātram /",
  "S04bsu036_u:556": "kṛtāñjalī te pi sthitātra sarve ye śraddadhāsyanti tavaita dharmam // Saddhp_2.36 //",
  "S04bsu036_u:557": "asmādṛśā dvādaśime śatāśca ye cāpi te prasthita agrabodhaye /",
  "S04bsu036_u:558": "tān paśyamānaḥ sugataḥ prabhāṣatāṃ teṣāṃ ca harṣaṃ paramaṃ janetu // Saddhp_2.37 //",
  "S04bsu036_u:559": "atha khalu bhagavāṃstraitīyakamapyāyuṣmataḥ śāriputrasyādhyeṣaṇāṃ viditvā āyuṣmantaṃ śāriputrametadavocat - yadidānīṃ tvaṃ śāriputra yāvatraitīyakamapi tathāgatamadhyeṣase /",
  "S04bsu036_u:560": "evamadhyeṣamāṇaṃ tvāṃ śāriputra kiṃ vakṣyāmi ?",
  "S04bsu036_u:561": "tena hi śāriputra śṛṇu,",
  "S04bsu036_u:562": "sādhu ca suṣṭhu ca manasi kuru /",
  "S04bsu036_u:563": "bhāṣiṣye 'haṃ te //",
  "S04bsu036_u:564": "samanantarabhāṣitā ceyaṃ bhagavatā vāk,",
  "S04bsu036_u:565_0": "atha khalu tataḥ parṣada ābhimānikānāṃ bhikṣūṇāṃ bhikṣuṇīnāmupāsakānāmupāsikānāṃ",
  "S04bsu036_u:565_1": "pañcamātrāṇi sahasrāṇyutthāya āsanebhyo bhagavataḥ pādau śirasābhivanditvā tataḥ",
  "S04bsu036_u:565_2": "parṣado 'pakrāmanti sma,",
  "S04bsu036_u:566": "yathāpīdamabhimānākuśalamūlena aprāpte prāptasaṃjñino 'nadhigate 'dhigatasaṃjñinaḥ /",
  "S04bsu036_u:567": "te ātmānaṃ savraṇaṃ jñātvā tataḥ parṣado 'pakrāntāḥ /",
  "S04bsu036_u:568": "bhagavāṃśca tūṣṇīṃbhāvenādhivāsayati sma //",
  "S04bsu036_u:569": "atha khalu bhagavānāyuṣmantaṃ śāriputramāmantrayate sma - nippalāvā me śāriputra parṣat apagataphalguḥ śraddhāsāre pratiṣṭhitā /",
  "S04bsu036_u:570": "sādhu śāriputra eteṣāmābhimānikānāmato 'pakramaṇam /",
  "S04bsu036_u:571": "tena hi śāriputra bhāṣiṣye etamartham /",
  "S04bsu036_u:572": "sādhu bhagavannityāyuṣmān śāriputro bhagavataḥ pratyaśrauṣīt //",
  "S04bsu036_u:573": "(Vaidya 27)",
  "S04bsu036_u:574": "bhagavānetadavocat - kadācit karhicicchāriputra tathāgata evaṃrūpāṃ dharmadeśanāṃ kathayati /",
  "S04bsu036_u:575": "tadyathāpi nāma śāriputra udumbarapuṣpaṃ kadācit karhicit saṃdṛśyate,",
  "S04bsu036_u:576": "evameva śāriputra tathāgato 'pi kadācit karhicit evaṃrūpāṃ dharmadeśanāṃ kathayati /",
  "S04bsu036_u:577": "śraddadhata me śāriputra,",
  "S04bsu036_u:578": "bhūtavādyahamasmi,",
  "S04bsu036_u:579": "tathāvādyahamasmi,",
  "S04bsu036_u:580": "ananyathāvādyahamasmi /",
  "S04bsu036_u:581": "durbodhyaṃ śāriputra tathāgatasya saṃdhābhāṣyam /",
  "S04bsu036_u:582": "tatkasya hetoḥ?",
  "S04bsu036_u:583": "nānāniruktinirdeśābhilāpanirdeśanairmayā śāriputra vividhairupāyakauśalyaśatasahasrairdharmaḥ saṃprakāśitaḥ /",
  "S04bsu036_u:584": "atarko 'tarkāvacarastathāgatavijñeyaḥ śāriputra saddharmaḥ /",
  "S04bsu036_u:585": "tatkasya hetoḥ?",
  "S04bsu036_u:586": "ekakṛtyena śāriputra ekakaraṇīyena tathāgato 'rhan samyaksaṃbuddho loka utpadyate mahākṛtyena mahākaraṇīyena /",
  "S04bsu036_u:587": "katamaṃ ca śāriputra tathāgatasya ekakṛtyamekakaraṇīyaṃ mahākṛtyaṃ mahākaraṇīyaṃ yena kṛtyena tathāgato 'rhan samyaksaṃbuddho loka utpadyate?",
  "S04bsu036_u:588": "yadidaṃ tathāgatajñānadarśanasamādāpanahetunimittaṃ sattvānāṃ tathāgato 'rhan samyaksaṃbuddho loka utpadyate /",
  "S04bsu036_u:589": "tathāgatajñānadarśanasaṃdarśanahetunimittaṃ sattvānāṃ tathāgato 'rhan samyaksaṃbuddho loka utpadyate /",
  "S04bsu036_u:590": "tathāgatajñānadarśanāvatāraṇahetunimittaṃ sattvānāṃ tathāgato 'rhan samyaksaṃbuddho loka utpadyate /",
  "S04bsu036_u:591": "tathāgatajñānapratibodhanahetunimittaṃ sattvānāṃ tathāgato 'rhan samyaksaṃbuddho loka utpadyate /",
  "S04bsu036_u:592": "tathāgatajñānadarśanamārgāvatāraṇahetunimittaṃ sattvānāṃ tathāgato 'rhan samyaksaṃbuddho loka utpadyate /",
  "S04bsu036_u:593": "idaṃ tacchāriputra tathāgatasya ekakṛtyamekakaraṇīyaṃ mahākṛtyaṃ mahākaraṇīyamekaprayojanaṃ loke prādurbhāvāya /",
  "S04bsu036_u:594": "iti hi śāriputra yattathāgatasya ekakṛtyamekakaraṇīyaṃ mahākṛtyaṃ mahākaraṇīyam,",
  "S04bsu036_u:595": "tattathāgataḥ karoti /",
  "S04bsu036_u:596": "tatkasya hetoḥ?",
  "S04bsu036_u:597": "tathāgatajñānadarśanasamādāpaka evāhaṃ śāriputra,",
  "S04bsu036_u:598": "tathāgatajñānadarśanasaṃdarśaka evāhaṃ śāriputra,",
  "S04bsu036_u:599": "tathāgatajñānadarśanāvatāraka evāhaṃ śāriputra,",
  "S04bsu036_u:600": "tathāgatajñānadarśanapratibodhaka evāhaṃ śāriputra,",
  "S04bsu036_u:601": "tathāgatajñānadarśanamārgāvatāraka evāhaṃ śāriputra /",
  "S04bsu036_u:602": "ekamevāhaṃ śāriputra yānamārabhya sattvānāṃ dharma deśayāmi yadidaṃ buddhayānam /",
  "S04bsu036_u:603": "na kiṃcicchāriputra dvitīyaṃ vā tṛtīyaṃ vā yānaṃ saṃvidyate /",
  "S04bsu036_u:604": "sarvatraiṣā śāriputra dharmatā daśadigloke /",
  "S04bsu036_u:605": "tatkasya hetoḥ?",
  "S04bsu036_u:606": "ye 'pi tu śāriputra atīta",
  "S04bsu036_u:607_0": "'dhvanyabhūvan daśasu dikṣvaprameyeṣvasaṃkhyeyeṣu lokadhātuṣu tathāgatā arhantaḥ",
  "S04bsu036_u:607_1": "samyaksaṃbuddhā bahujanahitāya bahujanasukhāya lokānukampāyai mahato janakāyasyārthāya",
  "S04bsu036_u:607_2": "hitāya sukhāya devānāṃ ca manuṣyāṇāṃ ca /",
  "S04bsu036_u:608": "ye nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ sattvānāṃ nānādhātvāśayānāmāśayaṃ viditvā dharmaṃ deśitavantaḥ /",
  "S04bsu036_u:609": "te 'pi sarve śāriputra buddhā bhagavanta ekameva yānamārabhya sattvānāṃ dharmaṃ deśitavantaḥ,",
  "S04bsu036_u:610": "yadidaṃ buddhayānaṃ sarvajñatāparyavasānam,",
  "S04bsu036_u:611_0": "yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
  "S04bsu036_u:611_1": "tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
  "S04bsu036_u:611_2": "sattvānāṃ dharmaṃ deśitavantaḥ /",
  "S04bsu036_u:612": "yairapi śāriputra sattvaisteṣāmatītānāṃ tathāgatānāmarhatāṃ samyaksaṃbuddhānāmantikāt saddharmaḥ śrutaḥ,",
  "S04bsu036_u:613": "te 'pi sarve 'nuttarāyāḥ samyaksaṃbodherlābhino 'bhūvan //",
  "S04bsu036_u:614": "(Vaidya 28)",
  "S04bsu036_u:615_0": "ye 'pi te śāriputra anāgate 'dhvani bhaviṣyanti daśasu dikṣvaprameyeṣvasaṃkhyeyeṣu",
  "S04bsu036_u:615_1": "lokadhātuṣu tathāgatā arhantaḥ samyaksaṃbuddhā bahujanahitāya bahujanasukhāya lokānukampāyai",
  "S04bsu036_u:615_2": "mahato janakāyasyārthāya hitāya sukhāya devānāṃ ca manuṣyāṇāṃ ca,",
  "S04bsu036_u:616": "ye ca nānābhirnihāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ sattvānāṃ nānādhātvāśayānāmāśayaṃ viditvā dharmaṃ deśayiṣyanti,",
  "S04bsu036_u:617": "te 'pi sarve śāriputra buddhā bhagavanta ekameva yānamārabhya sattvānāṃ dharmaṃ deśayiṣyanti yadidaṃ buddhayānaṃ sarvajñatāparyavasānam,",
  "S04bsu036_u:618_0": "yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
  "S04bsu036_u:618_1": "tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
  "S04bsu036_u:618_2": "sattvānāṃ dharmaṃ deśayiṣyanti /",
  "S04bsu036_u:619": "ye 'pi te śāriputra sattvāsteṣāmanāgatānāṃ tathāgatānāmarhatāṃ samyaksaṃbuddhānāmantikāt taṃ dharmaṃ śroṣyanti,",
  "S04bsu036_u:620": "te 'pi sarve 'nuttarāyāḥ samyaksaṃbodherlābhino bhaviṣyanti //",
  "S04bsu036_u:621": "ye 'pi te śāriputra etarhi pratyutpanne 'dhvani daśasu dikṣvaprameyeṣvasaṃkhyeyeṣu lokadhātuṣu tathāgatā arhantaḥ samyaksaṃbuddhāstiṣṭhanti ghriyante yāpayanti,",
  "S04bsu036_u:622": "dharmaṃ ca deśayanti bahujanahitāya bahujanahitāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca,",
  "S04bsu036_u:623": "ye nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ sattvānāṃ nānādhātvāśayānāmāśayaṃ viditvā dharmaṃ deśayanti,",
  "S04bsu036_u:624": "te 'pi sarve śāriputra buddhā bhagavanta ekameva yānamārabhya sattvānāṃ dharmaṃ deśayanti yadidaṃ buddhayānaṃ sarvajñatāparyavasānam,",
  "S04bsu036_u:625_0": "yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
  "S04bsu036_u:625_1": "tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
  "S04bsu036_u:625_2": "sattvānāṃ dharmaṃ deśayanti /",
  "S04bsu036_u:626": "ye 'pi te śāriputra sattvāsteṣāṃ pratyutpannānāṃ tathāgatānāmarhatāṃ samyaksaṃbuddhānāmantikāt taṃ dharmaṃ śṛṇvanti,",
  "S04bsu036_u:627": "te 'pi sarve 'nuttarāyāḥ samyaksaṃbodherlābhino bhaviṣyanti //",
  "S04bsu036_u:628_0": "ahamapi śāriputra etarhi tathāgato 'rhan samyaksaṃbuddho bahujanahitāya bahujanasukhāya",
  "S04bsu036_u:628_1": "lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ",
  "S04bsu036_u:628_2": "sattvānāṃ nānādhātvāśayānāmāśayaṃ viditvā dharmaṃ deśayāmi /",
  "S04bsu036_u:629": "ahamapi śāriputra ekameva yānamārabhya sattvānāṃ dharmaṃ deśayāmi yadidaṃ buddhayānaṃ sarvajñatāparyavasānam,",
  "S04bsu036_u:630_0": "yadidaṃ tathāgatajñānadarśanasamādāpanameva sattvānāṃ tathāgatajñānadarśanasaṃdarśanameva",
  "S04bsu036_u:630_1": "tathāgatajñānadarśanāvatāraṇameva tathāgatajñānadarśanapratibodhanameva tathāgatajñānadarśanamārgāvatāraṇameva",
  "S04bsu036_u:630_2": "sattvānāṃ dharmaṃ deśayāmi /",
  "S04bsu036_u:631": "ye 'pi te śāriputra sattvā etarhi mamemaṃ dharmaṃ śṛṇvanti,",
  "S04bsu036_u:632": "te 'pi sarve 'nuttarāyāḥ samyaksaṃbodherlābhino bhaviṣyanti /",
  "S04bsu036_u:633": "tadanenāpi śāriputra paryāyeṇa evaṃ veditavyaṃ yathā nāsti dvitīyasya yānasya kvaciddaśasu dikṣu loke prajñaptiḥ,",
  "S04bsu036_u:634": "kutaḥ punastṛtīyasya //",
  "S04bsu036_u:635": "api tu khalu punaḥ śāriputra yadā tathāgatā arhantaḥ samyaksaṃbuddhā kalpakaṣāye (Vaidya 29)",
  "S04bsu036_u:636": "votpadyante sattvakaṣāye vā kleśakaṣāye vā dṛṣṭikaṣāye vā āyuṣkaṣāye votpadyante /",
  "S04bsu036_u:637_0": "evaṃrūpeṣu śāriputra kalpasaṃkṣobhakaṣāyeṣu bahusattveṣu lubdheṣvalpakuśalamūleṣu",
  "S04bsu036_u:637_1": "tadā śāriputra tathāgatā arhantaḥ samyaksaṃbuddhā upāyakauśalyena tadevaikaṃ buddhayānaṃ",
  "S04bsu036_u:637_2": "triyānanirdeśena nirdiśanti /",
  "S04bsu036_u:638": "tatra śāriputra ye śrāvakā arhantaḥ pratyekabuddhā vā imāṃ kriyāṃ tathāgatasya buddhayānasamādapanāṃ na śṛṇvanti nāvataranti nāvabudhyanti,",
  "S04bsu036_u:639": "na te śāriputra tathāgatasya śrāvakā veditavyāḥ,",
  "S04bsu036_u:640": "nāpyarhanto nāpi pratyekabuddhā veditavyāḥ /",
  "S04bsu036_u:641": "api tu khalu punaḥ śāriputra yaḥ kaścid bhikṣurvā bhikṣuṇī vā arhattvaṃ pratijānīyāt,",
  "S04bsu036_u:642": "anuttarāyāṃ samyaksaṃbodhau praṇidhānamaparigṛhya ucchinno 'smi buddhayānāditi vadet,",
  "S04bsu036_u:643": "etāvanme samucchrayasya paścimakaṃ parinirvāṇaṃ vadet,",
  "S04bsu036_u:644": "ābhimānikaṃ taṃ śāriputra prajānīyāḥ /",
  "S04bsu036_u:645": "tatkasya hetoḥ?",
  "S04bsu036_u:646": "asthānametacchāriputra anavakāśo yadbhikṣurarhan kṣīṇāsravaḥ saṃmukhībhūte tathāgate imaṃḥ dharmaṃ śrutvā na śraddadhyāt sthāpayitvā parinirvṛtasya tathāgatasya /",
  "S04bsu036_u:647": "tatkasya hetoḥ?",
  "S04bsu036_u:648": "na hi śāriputra śrāvakāstasmin kāle tasmin samaye parinirvṛte tathāgate eteṣāmevaṃrūpāṇāṃ sūtrāntānāṃ dhārakā vā deśakā vā bhaviṣyanti /",
  "S04bsu036_u:649": "anyeṣu punaḥ śāriputra tathāgateṣvarhatsu samyaksaṃbuddheṣu niḥsaṃśayā bhaviṣyanti /",
  "S04bsu036_u:650": "imeṣu buddhadharmeṣu śraddadhādhvaṃ me śāriputra pattīyata avakalpayata /",
  "S04bsu036_u:651": "na hi śāriputra tathāgatānāṃ mṛṣāvādaḥ saṃvidyate /",
  "S04bsu036_u:652": "ekamevedaṃ śāriputra yānaṃ yadidaṃ buddhayānam //",
  "S04bsu036_u:653": "atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
  "S04bsu036_u:654": "athābhimānaprāptā ye bhikṣubhikṣuṇyupāsakāḥ /",
  "S04bsu036_u:655": "upāsikāśca aśrāddhāḥ sahasrāḥ pañcanūnakāḥ // Saddhp_2.38 //",
  "S04bsu036_u:656": "apaśyanta imaṃ doṣaṃ chidraśikṣāsamanvitāḥ /",
  "S04bsu036_u:657": "vraṇāṃśca parirakṣantaḥ prakrāntā bālabuddhayaḥ // Saddhp_2.39 //",
  "S04bsu036_u:658": "parṣatkaṣāyatāṃ jñātvā lokanātho 'dhivāsayi /",
  "S04bsu036_u:659": "tatteṣāṃ kuśalaṃ nāsti śṛṇuyurdharma ye imam // Saddhp_2.40 //",
  "S04bsu036_u:660": "śuddhā ca niṣpalāvā ca susthitā pariṣanmama /",
  "S04bsu036_u:661": "phalguvyapagatā sarvā sārā ceyaṃ pratiṣṭhitā // Saddhp_2.41 //",
  "S04bsu036_u:662": "śṛṇohi me śārisutā yathaiṣa saṃbuddha dharmaḥ puruṣottamehi /",
  "S04bsu036_u:663": "yathā ca buddhāḥ kathayanti nāyakā upāyakauśalyaśatairanekaiḥ // Saddhp_2.42 //",
  "S04bsu036_u:664": "yathāśayaṃ jāniya te cariṃ ca nānādhimuktāniha prāṇakoṭinām /",
  "S04bsu036_u:665": "(Vaidya 30)",
  "S04bsu036_u:666": "citrāṇi karmāṇi viditva teṣāṃ purākṛtaṃ yatkuśalaṃ ca tehi // Saddhp_2.43 //",
  "S04bsu036_u:667": "nānāniruktīhi ca kāraṇehi saṃprāpayāmī ima teṣa prāṇinām /",
  "S04bsu036_u:668": "hetūhi dṛṣṭāntaśatehi cāhaṃ tathā tathā toṣayi sarvasattvān // Saddhp_2.44 //",
  "S04bsu036_u:669": "sūtrāṇi bhāṣāmi tathaiva gāthā itivṛttakaṃ jātakamadbhutaṃ ca /",
  "S04bsu036_u:670": "nidāna aupamyaśataiśca citrairgeyaṃ ca bhāṣāmi tathopadeśān // Saddhp_2.45 //",
  "S04bsu036_u:671": "ye bhonti hīnābhiratā avidvasū acīrṇacaryā bahubuddhakoṭiṣu /",
  "S04bsu036_u:672": "saṃsāralagnāśca suduḥkhitāśca nirvāṇa teṣāmupadarśayāmi // Saddhp_2.46 //",
  "S04bsu036_u:673": "upāyametaṃ kurute svayaṃbhūrbauddhasya jñānasya prabodhanārtham /",
  "S04bsu036_u:674": "na cāpi teṣāṃ pravade kadācid yuṣme 'pi buddhā iha loki bheṣyatha // Saddhp_2.47 //",
  "S04bsu036_u:675": "kiṃ kāraṇaṃ kālamavekṣya tāyī kṣaṇaṃ ca dṛṣṭvā tatu paśca bhāṣate /",
  "S04bsu036_u:676": "so 'yaṃ kṣaṇo adya kathaṃci labdho vadāmi yeneha ca bhūtaniścayam // Saddhp_2.48 //",
  "S04bsu036_u:677": "navāṅgametanmama śāsanaṃ ca prakāśitaṃ sattvabalābalena /",
  "S04bsu036_u:678": "upāya eṣo varadasya jñāne praveśanārthāya nidarśito me // Saddhp_2.49 //",
  "S04bsu036_u:679": "bhavanti ye ceha sadā viśuddhā vyaktā śucī sūrata buddhaputrāḥ /",
  "S04bsu036_u:680": "kṛtādhikārā bahubuddhakoṭiṣu vaipulyasūtrāṇi vadāmi teṣām // Saddhp_2.50 //",
  "S04bsu036_u:681": "(Vaidya 31)",
  "S04bsu036_u:682": "tathā hi te āśayasaṃpadāya viśuddharūpāya samanvitābhūn /",
  "S04bsu036_u:683": "vadāmi tān buddha bhaviṣyatheti anāgate 'dhvāni hitānukampakāḥ // Saddhp_2.51 //",
  "S04bsu036_u:684": "śrutvā ca prītisphuṭa bhonti sarve buddhā bhaviṣyāma jagatpradhānāḥ /",
  "S04bsu036_u:685": "punaśca haṃ jāniya teṣa caryāṃ vaipulyasūtrāṇi prakāśayāmi // Saddhp_2.52 //",
  "S04bsu036_u:686": "ime ca te śrāvaka nāyakasya yehi śrutaṃ śāsanametamagryam /",
  "S04bsu036_u:687": "ekāpi gāthā śruta dhāritā vā sarveṣa bodhāya na saṃśayo 'sti // Saddhp_2.53 //",
  "S04bsu036_u:688": "ekaṃ hi yānaṃ dvitiyaṃ na vidyate tṛtiyaṃ hi naivāsti kadāci loke /",
  "S04bsu036_u:689": "anyatrupāyā puruṣottamānāṃ yadyānanānātvupadarśayanti // Saddhp_2.54 //",
  "S04bsu036_u:690": "bauddhasya jñānasya prakāśanārthaṃ loke samutpadyati lokanāthaḥ /",
  "S04bsu036_u:691": "ekaṃ hi kāryaṃ dvitiyaṃ na vidyate na hīnayānena nayanti buddhāḥ // Saddhp_2.55 //",
  "S04bsu036_u:692": "pratiṣṭhito yatra svayaṃ svayaṃbhūryaccaiva buddhaṃ yatha yādṛśaṃ ca /",
  "S04bsu036_u:693": "balāśca ye dhyānavimokṣa-indriyāstatraiva sattvā pi pratiṣṭhapeti // Saddhp_2.56 //",
  "S04bsu036_u:694": "mātsaryadoṣo hi bhaveta mahyaṃ spṛśitva bodhiṃ virajāṃ viśiṣṭām /",
  "S04bsu036_u:695": "yadi hīnayānasmi pratiṣṭhapeyamekaṃ pi sattvaṃ na mamate sādhu // Saddhp_2.57 //",
  "S04bsu036_u:696": "mātsarya mahyaṃ na kahiṃci vidyate īrṣyā na me nāpi ca chandarāgaḥ /",
  "S04bsu036_u:697": "(Vaidya 32)",
  "S04bsu036_u:698": "ucchinna pāpā mama sarvadharmāstenāsmi buddho jagato 'nubodhāt // Saddhp_2.58 //",
  "S04bsu036_u:699": "yathā hyahaṃ citritu lakṣaṇehi prabhāsayanto imu sarvalokam /",
  "S04bsu036_u:700": "puraskṛtaḥ prāṇiśatairanekairdeśemimāṃ dharmasvabhāvamudrām // Saddhp_2.59 //",
  "S04bsu036_u:701": "evaṃ ca cintemyahu śāriputra kathaṃ nu evaṃ bhavi sarvasattvāḥ /",
  "S04bsu036_u:702": "dvātriṃśatīlakṣaṇarūpadhāriṇaḥ svayaṃprabhā lokavidū svayaṃbhūḥ // Saddhp_2.60 //",
  "S04bsu036_u:703": "yathā ca paśyāmi yathā ca cintaye yathā ca saṃkalpa mamāsi pūrvam /",
  "S04bsu036_u:704": "paripūrṇametat praṇidhānu mahyaṃ buddhā ca bodhiṃ ca prakāśayāmi // Saddhp_2.61 //",
  "S04bsu036_u:705": "sacedahaṃ śārisutā vadeyaṃ sattvāna bodhāya janetha chandam /",
  "S04bsu036_u:706": "ajānakāḥ sarva bhrameyuratra na jātu gṛhṇīyu subhāṣitaṃ me // Saddhp_2.62 //",
  "S04bsu036_u:707": "tāṃścaiva haṃ jāniya evarūpān na cīrṇacaryāḥ purimāsu jātiṣu /",
  "S04bsu036_u:708": "adhyoṣitāḥ kāmaguṇeṣu saktāstṛṣṇāya saṃmūrchita mohacittāḥ // Saddhp_2.63 //",
  "S04bsu036_u:709": "te kāmahetoḥ prapatanti durgatiṃ ṣaṭsū gatīṣū parikhidyamānāḥ /",
  "S04bsu036_u:710": "kaṭasī ca vardhenti punaḥ punaste duḥkhena saṃpīḍita alpapuṇyāḥ // Saddhp_2.64 //",
  "S04bsu036_u:711": "vilagna dṛṣṭīgahaneṣu nityamastīti nāstīti tathāsti nāsti /",
  "S04bsu036_u:712": "dvāṣaṣṭi dṛṣṭīkṛta niśrayitvā asanta bhāvaṃ parigṛhya te sthitāḥ // Saddhp_2.65 //",
  "S04bsu036_u:713": "(Vaidya 33)",
  "S04bsu036_u:714": "duḥśodhakā mānina dambhinaśca vaṅkāḥ śaṭhā alpaśrutāśca bālāḥ /",
  "S04bsu036_u:715": "te naiva śṛṇvanti subuddhaghoṣaṃ kadāci pi jātisahasrakoṭiṣu // Saddhp_2.66 //",
  "S04bsu036_u:716": "teṣāmahaṃ śārisutā upāyaṃ vadāmi duḥkhasya karotha antam /",
  "S04bsu036_u:717": "duḥkhena saṃpīḍita dṛṣṭva sattvān nirvāṇa tatrāpyupadarśayāmi // Saddhp_2.67 //",
  "S04bsu036_u:718": "evaṃ ca bhāṣāmyahu nityanirvṛtā ādipraśāntā imi sarvadharmāḥ /",
  "S04bsu036_u:719": "caryāṃ ca so pūriya buddhaputro anāgate 'dhvāni jino bhaviṣyati // Saddhp_2.68 //",
  "S04bsu036_u:720": "upāyakauśalya mamaivarūpaṃ yat trīṇi yānānyupadarśayāmi /",
  "S04bsu036_u:721": "ekaṃ tu yānaṃ hi nayaśca eka ekā ciyaṃ deśana nāyakānām // Saddhp_2.69 //",
  "S04bsu036_u:722": "vyapanehi kāṅkṣāṃ tatha saṃśayaṃ ca yeṣāṃ ca keṣāṃ ciha kāṅkṣa vidyate /",
  "S04bsu036_u:723": "ananyathāvādina lokanāyakā ekaṃ idaṃ yānu dvitīyu nāsti // Saddhp_2.70 //",
  "S04bsu036_u:724": "ye cāpyabhūvan purimāstathāgatāḥ parinirvṛtā buddhasahasra neke /",
  "S04bsu036_u:725": "atītamadhvānamasaṃkhyakalpe teṣāṃ pramāṇaṃ na kadāci vidyate // Saddhp_2.71 //",
  "S04bsu036_u:726": "sarvehi tehi puruṣottamehi prakāśitā dharma bahū viśuddhāḥ /",
  "S04bsu036_u:727": "dṛṣṭāntakaiḥ kāraṇahetubhiśca upāyakauśalyaśatairanekaiḥ // Saddhp_2.72 //",
  "S04bsu036_u:728": "sarve ca te darśayi ekayānamekaṃ ca yānaṃ avatārayanti /",
  "S04bsu036_u:729": "(Vaidya 34)",
  "S04bsu036_u:730": "ekasmi yāne paripācayanti acintiyā prāṇisahasrakoṭyaḥ // Saddhp_2.73 //",
  "S04bsu036_u:731": "anye upāyā vividhā jinānāṃ yehī prakāśentimamagradharmam /",
  "S04bsu036_u:732": "jñātvādhimuktiṃ tatha āśayaṃ ca tathāgatā loki sadevakasmin // Saddhp_2.74 //",
  "S04bsu036_u:733": "ye cāpi sattvāstahi teṣa saṃmukhaṃ śṛṇvanti dharmaṃ atha vā śrutāvinaḥ /",
  "S04bsu036_u:734": "dānaṃ ca dattaṃ caritaṃ ca śīlaṃ kṣāntyā ca saṃpādita sarvacaryāḥ // Saddhp_2.75 //",
  "S04bsu036_u:735": "vīryeṇa dhyānena kṛtādhikārāḥ prajñāya vā cintita eti dharmāḥ /",
  "S04bsu036_u:736": "vividhāni puṇyāni kṛtāni yehi te sarvi bodhāya abhūṣi lābhinaḥ // Saddhp_2.76 //",
  "S04bsu036_u:737": "parinirvṛtānāṃ ca jināna teṣāṃ ye śāsane kecidabhūṣi sattvāḥ /",
  "S04bsu036_u:738": "kṣāntā ca dāntā ca vinīta tatra te sarvi bodhāya abhūṣi lābhinaḥ // Saddhp_2.77 //",
  "S04bsu036_u:739": "ye cāpi dhātūna karonti pūjāṃ jināna teṣāṃ parinirvṛtānām /",
  "S04bsu036_u:740": "ratnāmayān stūpasahasra nekān suvarṇarūpyasya ca sphāṭikasya // Saddhp_2.78 //",
  "S04bsu036_u:741": "ye cāśmagarbhasya karonti stūpān karketanāmuktamayāṃśca kecit /",
  "S04bsu036_u:742": "vaiḍūryaśreṣṭhasya tathendranīlān te sarvi bodhāya abhūṣi lābhinaḥ // Saddhp_2.79 //",
  "S04bsu036_u:743": "ye cāpi śaileṣu karonti stūpān ye candanānāmagurusya kecit /",
  "S04bsu036_u:744": "ye devadārūsya karonti stūpān ye dārusaṃghātamayāṃśca kecit // Saddhp_2.80 //",
  "S04bsu036_u:745": "(Vaidya 35)",
  "S04bsu036_u:746": "iṣṭāmayān mṛttikasaṃcitān vā prītāśca kurvanti jināna stūpān /",
  "S04bsu036_u:747": "uddiśya ye pāṃsukarāśayo 'pi aṭavīṣu durgeṣu ca kārayanti // Saddhp_2.81 //",
  "S04bsu036_u:748": "sikatāmayān vā puna kūṭa kṛtvā ye keciduddiśya jināna stūpān /",
  "S04bsu036_u:749": "kumārakāḥ krīḍiṣu tatra tatra te sarvi bodhāya abhūṣi lābhinaḥ // Saddhp_2.82 //",
  "S04bsu036_u:750": "ratnāmayā bimba tathaiva kecid dvātriṃśatīlakṣaṇarūpadhāriṇaḥ /",
  "S04bsu036_u:751": "uddiśya kārāpita yehi cāpi te sarvi bodhāya abhūṣi lābhinaḥ // Saddhp_2.83 //",
  "S04bsu036_u:752": "ye saptaratnāmaya tatra kecid ye tāmrikā vā tatha kāṃsikā vā /",
  "S04bsu036_u:753": "kārāpayīṣu sugatāna bimbā te sarvi bodhāya abhūṣi lābhinaḥ // Saddhp_2.84 //",
  "S04bsu036_u:754": "sīsasya lohasya ca mṛttikāya vā kārāpayīṣu sugatāna vigrahān /",
  "S04bsu036_u:755": "ye pustakarmāmaya darśanīyāṃste sarvi bodhāya abhūṣi lābhinaḥ // Saddhp_2.85 //",
  "S04bsu036_u:756": "ye citrabhittīṣu karonti vigrahān paripūrṇagātrān śatapuṇyalakṣaṇān /",
  "S04bsu036_u:757": "likhetsvayaṃ cāpi likhāpayedvā te sarvi bodhāya abhūṣi lābhinaḥ // Saddhp_2.86 //",
  "S04bsu036_u:758": "ye cāpi kecittahi śikṣamāṇāḥ krīḍāratiṃ cāpi vinodayantaḥ /",
  "S04bsu036_u:759": "nakhena kāṣṭhena kṛtāsi vigrahān bhittīṣu puruṣā ca kumārakā vā // Saddhp_2.87 //",
  "S04bsu036_u:760": "sarve ca te kārūṇikā abhūvan sarve 'pi te tārayi prāṇikoṭyaḥ /",
  "S04bsu036_u:761": "(Vaidya 36)",
  "S04bsu036_u:762": "samādapentā bahubodhisatvāṃste sarvi bodhāya abhūṣi lābhinaḥ // Saddhp_2.88 //",
  "S04bsu036_u:763": "dhātūṣu yaiścāpi tathāgatānāṃ stūpeṣu vā mṛttikavigraheṣu vā /",
  "S04bsu036_u:764": "ālekhyabhittīṣvapi pāṃsustūpe puṣpā ca gandhā ca pradatta āsīt // Saddhp_2.89 //",
  "S04bsu036_u:765": "vādyā ca vādāpita yehi tatra bheryo 'tha śaṅkhāḥ paṭahāḥ sughoṣakāḥ /",
  "S04bsu036_u:766": "nirnāditā dundubhayaśca yehi pūjāvidhānāya varāgrabodhinām // Saddhp_2.90 //",
  "S04bsu036_u:767": "vīṇāśca tālā paṇavāśca yehi mṛdaṅga vaṃśā tuṇavā manojñāḥ /",
  "S04bsu036_u:768": "ekotsavā vā sukumārakā vā te sarvi bodhāya abhūṣi lābhinaḥ // Saddhp_2.91 //",
  "S04bsu036_u:769": "vādāpitā jhallariyo 'pi yehi jalamaṇḍakā carpaṭamaṇḍakā vā /",
  "S04bsu036_u:770": "sugatāna uddiśyatha pūjanārthaṃ gītaṃ sugītaṃ madhuraṃ manojñam // Saddhp_2.92 //",
  "S04bsu036_u:771": "sarve ca te buddha abhūṣi loke kṛtvāna tāṃ bahuvidhadhātupūjām /",
  "S04bsu036_u:772": "kimalpakaṃ pi sugatāna dhātuṣu ekaṃ pi vādāpiya vādyabhāṇḍam // Saddhp_2.93 //",
  "S04bsu036_u:773": "puṣpeṇa caikena pi pūjayitvā ālekhyabhittau sugatāna bimbān /",
  "S04bsu036_u:774": "vikṣiptacittā pi ca pūjayitvā anupūrva drakṣyanti ca buddhakoṭyaḥ // Saddhp_2.94 //",
  "S04bsu036_u:775": "(Vaidya 37)",
  "S04bsu036_u:776": "yaiścāñjalistatra kṛto 'pi stūpe paripūrṇa ekā talasaktikā vā /",
  "S04bsu036_u:777": "unnāmitaṃ śīrṣamabhūnmuhūrtamavanāmitaḥ kāyu tathaikavāram // Saddhp_2.95 //",
  "S04bsu036_u:778": "namo 'stu buddhāya kṛtaikavāraṃ yehī tadā dhātudhareṣu teṣu /",
  "S04bsu036_u:779": "vikṣiptacittairapi ekavāraṃ te sarvi prāptā imamagrabodhim // Saddhp_2.96 //",
  "S04bsu036_u:780": "sugatāna teṣāṃ tada tasmi kāle parinirvṛtānāmatha tiṣṭhatāṃ vā /",
  "S04bsu036_u:781": "ye dharmanāmāpi śruṇiṃsu sattvāste sarvi bodhāya abhūṣi lābhinaḥ // Saddhp_2.97 //",
  "S04bsu036_u:782": "anāgatā pī bahubuddhakoṭyo acintiyā yeṣu pramāṇu nāsti /",
  "S04bsu036_u:783": "te pī jinā uttamalokanāthāḥ prakāśayiṣyanti upāyametam // Saddhp_2.98 //",
  "S04bsu036_u:784": "upāyakauśalyamanantu teṣāṃ bhaviṣyati lokavināyakānām /",
  "S04bsu036_u:785": "yenā vineṣyantiha prāṇakoṭyo bauddhasmi jñānasmi anāsravasmin // Saddhp_2.99 //",
  "S04bsu036_u:786": "eko 'pi sattvo na kadāci teṣāṃ śrutvāna dharmaṃ na bhaveta buddhaḥ /",
  "S04bsu036_u:787": "praṇidhānametaddhi tathāgatānāṃ caritva bodhāya carāpayeyam // Saddhp_2.100 //",
  "S04bsu036_u:788": "dharmāmukhā koṭisahasra neke prakāśayiṣyanti anāgate 'dhve /",
  "S04bsu036_u:789": "upadarśayanto imamekayānaṃ vakṣyanti dharmaṃ hi tathāgatatve // Saddhp_2.101 //",
  "S04bsu036_u:790": "sthitikā hi eṣā sada dharmanetrī prakṛtiśca dharmāṇa sadā prabhā[sate] /",
  "S04bsu036_u:791": "(Vaidya 38)",
  "S04bsu036_u:792": "viditva buddhā dvipadānamuttamā prakāśayiṣyanti mamekayānam // Saddhp_2.102 //",
  "S04bsu036_u:793": "dharmasthitiṃ dharmaniyāmatāṃ ca nityasthitāṃ loki imāmakampyām /",
  "S04bsu036_u:794": "buddhāśca bodhiṃ pṛthivīya maṇḍe prakāśayiṣyanti upāyakauśalam // Saddhp_2.103 //",
  "S04bsu036_u:795": "daśasū diśāsū naradevapūjitāstiṣṭhanti buddhā yatha gaṅgavālikāḥ /",
  "S04bsu036_u:796": "sukhāpanārthaṃ iha sarvaprāṇināṃ te cāpi bhāṣantimamagrabodhim // Saddhp_2.104 //",
  "S04bsu036_u:797": "upāyakauśalya prakāśayanti vividhāni yānānyupadarśayanti /",
  "S04bsu036_u:798": "ekaṃ ca yānaṃ paridīpayanti buddhā imāmuttamaśāntabhūmim // Saddhp_2.105 //",
  "S04bsu036_u:799": "caritaṃ ca te jāniya sarvadehināṃ yathāśayaṃ yacca purā niṣevitam /",
  "S04bsu036_u:800": "vīryaṃ ca sthāmaṃ ca viditva teṣāṃ jñātvādhimuktiṃ ca prakāśayanti // Saddhp_2.106 //",
  "S04bsu036_u:801": "dṛṣṭāntahetūn bahu darśayanti bahukāraṇān jñānabalena nāyakāḥ /",
  "S04bsu036_u:802": "nānādhimuktāṃśca viditva sattvān nānābhinirhārupadarśayanti // Saddhp_2.107 //",
  "S04bsu036_u:803": "ahaṃ pi caitarhi jinendranāyako utpanna sattvāna sukhāpanārtham /",
  "S04bsu036_u:804": "saṃdarśayāmī ima buddhabodhiṃ nānābhinirhārasahasrakoṭibhiḥ // Saddhp_2.108 //",
  "S04bsu036_u:805": "deśemi dharmaṃ ca bahuprakāraṃ adhimuktimadhyāśaya jñātva prāṇinām /",
  "S04bsu036_u:806": "saṃharṣayāmī vividhairupāyaiḥ pratyātmikaṃ jñānabalaṃ mamaitat // Saddhp_2.109 //",
  "S04bsu036_u:807": "ahaṃ pi paśyāmi daridrasattvān prajñāya puṇyehi ca viprahīṇān /",
  "S04bsu036_u:808": "(Vaidya 39)",
  "S04bsu036_u:809": "praskanna saṃsāri niruddha durge magnāḥ punarduḥkhaparaṃparāsu // Saddhp_2.110 //",
  "S04bsu036_u:810": "tṛṣṇāvilagnāṃścamarīva bāle kāmairihāndhīkṛta sarvakālam /",
  "S04bsu036_u:811": "na buddhameṣanti mahānubhāvaṃ na dharma mārganti dukhāntagāminam // Saddhp_2.111 //",
  "S04bsu036_u:812": "gatīṣu ṣaṭsu pariruddhacittāḥ kudṛṣṭidṛṣṭīṣu sthitā akampyāḥ /",
  "S04bsu036_u:813": "duḥkhātu duḥkhānupradhāvamānāḥ kāruṇya mahyaṃ balavantu teṣu // Saddhp_2.112 //",
  "S04bsu036_u:814": "so 'haṃ viditvā tahi bodhimaṇḍe saptāha trīṇi paripūrṇa saṃsthitaḥ /",
  "S04bsu036_u:815": "arthaṃ vicintemimamevarūpaṃ ullokayan pādapameva tatra // Saddhp_2.113 //",
  "S04bsu036_u:816": "prekṣāmi taṃ cānimiṣaṃ drumendraṃ tasyaiva heṣṭhe anucaṃkramāmi /",
  "S04bsu036_u:817": "āścaryajñānaṃ ca idaṃ viśiṣṭaṃ sattvāśca mohāndha avidvasū ime // Saddhp_2.114 //",
  "S04bsu036_u:818": "brahmā ca māṃ yācati tasmi kāle śakraśca catvāri ca lokapālāḥ /",
  "S04bsu036_u:819": "maheśvaro īśvara eva cāpi marudgaṇānāṃ ca sahasrakoṭayaḥ // Saddhp_2.115 //",
  "S04bsu036_u:820": "kṛtāñjalī sarvi sthitāḥ sagauravā arthaṃ ca cintemi kathaṃ karomi /",
  "S04bsu036_u:821": "ahaṃ ca bodhīya vadāmi varṇān ime ca duḥkhairabhibhūta sattvāḥ // Saddhp_2.116 //",
  "S04bsu036_u:822": "te mahya dharmaṃ kṣipi bālabhāṣitaṃ kṣipitva gaccheyurapāyabhūmim /",
  "S04bsu036_u:823": "śreyo mamā naiva kadāci bhāṣituṃ adyaiva me nirvṛtirastu śāntā // Saddhp_2.117 //",
  "S04bsu036_u:824": "(Vaidya 40)",
  "S04bsu036_u:825": "purimāṃśca buddhān samanusmaranto upāyakauśalyu yathā ca teṣām /",
  "S04bsu036_u:826": "yaṃ nūna haṃ pi ima buddhabodhiṃ tridhā vibhajyeha prakāśayeyam // Saddhp_2.118 //",
  "S04bsu036_u:827": "evaṃ ca me cintitu eṣa dharmo ye cānye buddhā daśasu ddiśāsu /",
  "S04bsu036_u:828": "darśiṃsu te mahya tadātmabhāvaṃ sādhuṃ ti ghoṣaṃ samudīrayanti // Saddhp_2.119 //",
  "S04bsu036_u:829": "sādhū mune lokavināyakāgra anuttaraṃ jñānamihādhigamya /",
  "S04bsu036_u:830": "upāyakauśalyu vicintayanto anuśikṣase lokavināyakānām // Saddhp_2.120 //",
  "S04bsu036_u:831": "vayaṃ pi buddhāya paraṃ tadā padaṃ tṛdhā ca kṛtvāna prakāśayāmaḥ /",
  "S04bsu036_u:832": "hīnādhimuktā hi avidvasū narā bhaviṣyathā buddha na śraddadheyuḥ // Saddhp_2.121 //",
  "S04bsu036_u:833": "tato vayaṃ kāraṇasaṃgraheṇa upāyakauśalya niṣevamāṇāḥ /",
  "S04bsu036_u:834": "phalābhilāṣaṃ parikīrtayantaḥ samādapemo bahubodhisattvān // Saddhp_2.122 //",
  "S04bsu036_u:835": "ahaṃ cudagrastada āsi śrutvā ghoṣaṃ manojñaṃ puruṣarṣabhāṇām /",
  "S04bsu036_u:836": "udagracitto bhaṇi teṣa tāyināṃ na mohavādī pravarā maharṣī // Saddhp_2.123 //",
  "S04bsu036_u:837": "ahaṃ pi evaṃ samudācariṣye yathā vadantī vidu lokanāyakāḥ /",
  "S04bsu036_u:838": "ahaṃ pi saṃkṣobhi imasmi dāruṇe utpanna sattvāna kaṣāyamadhye // Saddhp_2.124 //",
  "S04bsu036_u:839": "tato hyahaṃ śārisutā viditvā vārāṇasīṃ prasthitu tasmi kāle /",
  "S04bsu036_u:840": "(Vaidya 41)",
  "S04bsu036_u:841": "tahi pañcakānāṃ pravadāmi bhikṣuṇāṃ dharmaṃ upāyena praśāntabhūmim // Saddhp_2.125 //",
  "S04bsu036_u:842": "tataḥ pravṛttaṃ mama dharmacakraṃ nirvāṇaśabdaśca abhūṣi loke /",
  "S04bsu036_u:843": "arhantaśabdastatha dharmaśabdaḥ saṃghasya śabdaśca abhūṣi tatra // Saddhp_2.126 //",
  "S04bsu036_u:844": "bhāṣāmi varṣāṇi analpakāni nirvāṇabhūmiṃ cupadarśayāmi /",
  "S04bsu036_u:845": "saṃsāraduḥkhasya ca eṣa anto evaṃ vadāmī ahu nityakālam // Saddhp_2.127 //",
  "S04bsu036_u:846": "yasmiṃśca kāle ahu śāriputra paśyāmi putrān dvipadottamānām /",
  "S04bsu036_u:847": "ye prasthitā uttamamagrabodhiṃ koṭīsahasrāṇi analpakāni // Saddhp_2.128 //",
  "S04bsu036_u:848": "upasaṃkramitvā ca mamaiva antike kṛtāñjalīḥ sarvi sthitāḥ sagauravāḥ /",
  "S04bsu036_u:849": "yehī śruto dharma jināna āsīt upāyakauśalyu bahuprakāram // Saddhp_2.129 //",
  "S04bsu036_u:850": "tato mamā etadabhūṣi tatkṣaṇaṃ samayo mamā bhāṣitumagradharmam /",
  "S04bsu036_u:851": "yasyāhamarthaṃ iha loki jātaḥ prakāśayāmī tamihāgrabodhim // Saddhp_2.130 //",
  "S04bsu036_u:852": "duḥśraddadhaṃ etu bhaviṣyate 'dya nimittasaṃjñāniha bālabuddhinām /",
  "S04bsu036_u:853": "adhimānaprāptāna avidvasūnāṃ ime tu śroṣyanti hi bodhisattvāḥ // Saddhp_2.131 //",
  "S04bsu036_u:854": "viśāradaścāhu tadā prahṛṣṭaḥ saṃlīyanāṃ sarva vivarjayitvā /",
  "S04bsu036_u:855": "bhāṣāmi madhye sugatātmajānāṃ tāṃścaiva bodhāya samādapemi // Saddhp_2.132 //",
  "S04bsu036_u:856": "(Vaidya 42)",
  "S04bsu036_u:857": "saṃdṛśya caitādṛśabuddhaputrāṃstavāpi kāṅkṣā vyapanīta bheṣyati /",
  "S04bsu036_u:858": "ye cā śatā dvādaśime anāsravā buddhā bhaviṣyantimi loki sarve // Saddhp_2.133 //",
  "S04bsu036_u:859": "yathaiva teṣāṃ purimāṇa tāyināṃ anāgatānāṃ ca jināna dharmatā /",
  "S04bsu036_u:860": "mamāpi eṣaiva vikalpavarjitā tathaiva haṃ deśayi adya tubhyam // Saddhp_2.134 //",
  "S04bsu036_u:861": "kadāci kahiṃci kathaṃci loke utpādu bhoti puruṣarṣabhāṇām /",
  "S04bsu036_u:862": "utpadya cā loki anantacakṣuṣaḥ kadācidetādṛśu dharma deśayuḥ // Saddhp_2.135 //",
  "S04bsu036_u:863": "sudurlabho īdṛśu agradharmaḥ kalpāna koṭīnayutairapi syāt /",
  "S04bsu036_u:864": "sudurlabhā īdṛśakāśca sattvāḥ śratvāna ye śraddadhi agradharmam // Saddhp_2.136 //",
  "S04bsu036_u:865": "audumbaraṃ puṣpa yathaiva durlabhaṃ kadāci kahiṃci kathaṃci dṛśyate /",
  "S04bsu036_u:866": "manojñarūpaṃ ca janasya tadbhavedāścaryu lokasya sadevakasya // Saddhp_2.137 //",
  "S04bsu036_u:867": "ataśca āścaryataraṃ vadāmi śrutvāna yo dharmamimaṃ subhāṣitam /",
  "S04bsu036_u:868": "anumodi ekaṃ pi bhaṇeya vācaṃ kṛta sarvabuddhāna bhaveya pūjā // Saddhp_2.138 //",
  "S04bsu036_u:869": "vyapanehi kāṅkṣāmiha saṃśayaṃ ca ārocayāmi ahu dharmarājā /",
  "S04bsu036_u:870": "samādapemi ahamagrabodhau na śrāvakāḥ kecidihāsti mahyam // Saddhp_2.139 //",
  "S04bsu036_u:871": "tava śāriputraitu rahasyu bhotu ye cāpi me śrāvaka mahya sarve /",
  "S04bsu036_u:872": "(Vaidya 43)",
  "S04bsu036_u:873": "ye bodhisattvāśca ime pradhānā rahasyametanmama dhārayantu // Saddhp_2.140 //",
  "S04bsu036_u:874": "kiṃ kāraṇaṃ pañcakaṣāyakāle kṣudrāśca duṣṭāśca bhavanti sattvāḥ /",
  "S04bsu036_u:875": "kāmairihāndhīkṛta bālabuddhayo na teṣa bodhāya kadāci cittam // Saddhp_2.141 //",
  "S04bsu036_u:876": "śrutvā ca yānaṃ mama etadekaṃ prakāśitaṃ tena jinena āsīt /",
  "S04bsu036_u:877": "anāgate 'dhvāni bhrameyu sattvāḥ sūtraṃ kṣipitvā narakaṃ vrajeyuḥ // Saddhp_2.142 //",
  "S04bsu036_u:878": "lajjī śucī ye ca bhaveyu sattvāḥ saṃprasthitā uttamamagrabodhim /",
  "S04bsu036_u:879": "viśārado bhūtva vademi teṣāmekasya yānasya anantavarṇān // Saddhp_2.143 //",
  "S04bsu036_u:880": "etādṛśī deśana nāyakānāmupāyakauśalyamidaṃ variṣṭham /",
  "S04bsu036_u:881": "bahūhi saṃdhāvacanehi coktaṃ durbodhyametaṃ hi aśikṣitehi // Saddhp_2.144 //",
  "S04bsu036_u:882": "tasmāddhi saṃdhāvacanaṃ vijāniyā buddhāna lokācariyāṇa tāyinām /",
  "S04bsu036_u:883": "jahitva kāṅkṣāṃ vijahitva saṃśayaṃ bhaviṣyathā buddha janetha harṣam // Saddhp_2.145 //",
  "S04bsu036_u:884": "ityāryasaddharmapuṇḍarīke dharmaparyāye upāyakauśalyaparivarto nāma dvitīyaḥ //",
  "S04bsu036_u:885": "_______________________________________________________________________________",
  "S04bsu036_u:886": "(Vaidya 44)",
  "S04bsu036_u:887": "Saddhp_3: aupamyaparivartaḥ /",
  "S04bsu036_u:888_0": "atha khalvāyuṣmān śāriputrastasyāṃ velāyāṃ tuṣṭa udagra āttamanāḥ pramuditaḥ prītisaumanasyajāto",
  "S04bsu036_u:888_1": "yena bhagavāṃstenāñjaliṃ praṇamya bhagavato 'bhimukho bhagavantameva vyavalokayamāno",
  "S04bsu036_u:888_2": "bhagavantametadavocat - āścaryādbhutaprāpto 'smi bhagavan audbilyaprāptaḥ idamevaṃrūpaṃ",
  "S04bsu036_u:888_3": "bhagavato 'ntikād ghoṣaṃ śrutvā /",
  "S04bsu036_u:889": "tatkasya hetoḥ?",
  "S04bsu036_u:890": "aśrutvaiva tāvadahaṃ bhagavan idamevaṃrūpaṃ bhagavato 'ntikād dharmaṃ tadanyān bodhisattvān dṛṣṭvā bodhisattvānāṃ ca anāgate 'dhvani buddhanāma śrutvā atīva śocāmi atīva saṃtapye,",
  "S04bsu036_u:891": "bhraṣṭo 'smyevaṃrūpāt tathāgatajñānagocarād jñānadarśanāt /",
  "S04bsu036_u:892": "yadā cāhaṃ bhagavan abhīkṣṇaṃ gacchāmi parvatagirikandarāṇi vanaṣaṇḍānyārāmanadīvṛkṣamūlānyekāntāni divāvihārāya,",
  "S04bsu036_u:893": "tadāpyahaṃ bhagavan yadbhūyastvena anenaiva vihāreṇa viharāmi /",
  "S04bsu036_u:894": "tulye nāma dharmadhātupraveśe vayaṃ bhagavatā hīnena yānena niryātitāḥ /",
  "S04bsu036_u:895": "evaṃ ca me bhagavaṃstasmin samaye bhavati - asmākamevaiṣo 'parādhaḥ,",
  "S04bsu036_u:896": "naiva bhagavato 'parādhaḥ /",
  "S04bsu036_u:897": "tatkasya hetoḥ?",
  "S04bsu036_u:898": "sacedbhagavānasmābhiḥ pratīkṣitaḥ syāt sāmutkarṣikīṃ dharmadeśanāṃ kathayamānaḥ,",
  "S04bsu036_u:899": "yadidamanuttarāṃ samyaksaṃbodhimārabhya,",
  "S04bsu036_u:900": "teṣveva vayaṃ bhagavan dharmeṣu niryātāḥ syāma /",
  "S04bsu036_u:901_0": "yatpunarbhagavan asmābhiranupasthiteṣu bodhisattveṣu saṃdhābhāṣyaṃ bhagavato 'jānamānaistvaramāṇaiḥ",
  "S04bsu036_u:901_1": "prathamabhāṣitaiva tathāgatasya dharmadeśanā śrutvodgṛhītā dhāritā bhāvitā cintitā manasikṛtā /",
  "S04bsu036_u:902": "so 'haṃ bhagavan ātmaparibhāṣaṇayaiva bhūyiṣṭhena rātriṃdivānyatināmayāmi /",
  "S04bsu036_u:903": "adyāsmi bhagavan nirvāṇaprāptaḥ /",
  "S04bsu036_u:904": "adyāsmi bhagavan parinirvṛtaḥ /",
  "S04bsu036_u:905": "adya me bhagavan arhattvaṃ prāptam /",
  "S04bsu036_u:906": "adyāhaṃ bhagavan bhagavataḥ putro jyeṣṭha auraso mukhato jāto dharmajo dharmanirmito dharmadāyādo dharmanirvṛttaḥ /",
  "S04bsu036_u:907": "apagataparidāho 'smyadya bhagavan imamevaṃrūpamadbhutadharmamaśrutapūrvaṃ bhagavato 'ntikād ghoṣaṃ śrutvā //",
  "S04bsu036_u:908": "atha khalvāyuṣmān śāriputrastasyāṃ velāyāṃ bhagavantamābhirgāthābhiradhyabhāṣata -",
  "S04bsu036_u:909": "āścaryaprāpto 'smi mahāvināyaka audbilyajāto imu ghoṣa śrutvā /",
  "S04bsu036_u:910": "kathaṃkathā mahya na bhūya kācit paripācito 'haṃ iha agrayāne // Saddhp_3.1 //",
  "S04bsu036_u:911": "āścaryabhūtaḥ sugatāna ghoṣaḥ kāṅkṣāṃ ca śokaṃ ca jahāti prāṇinām /",
  "S04bsu036_u:912": "kṣīṇāsravasyo mama yaśca śoko vigato 'sti sarvaṃ śruṇiyāna ghoṣam // Saddhp_3.2 //",
  "S04bsu036_u:913": "divāvihāramanucaṃkramanto vanaṣaṇḍa ārāmatha vṛkṣamūlam /",
  "S04bsu036_u:914": "(Vaidya 45)",
  "S04bsu036_u:915": "girikandarāṃścāupyupasevamāno anucintayāmī imameva cintām // Saddhp_3.3 //",
  "S04bsu036_u:916": "aho 'smi parivañcitu pāpacittaistulyeṣu dharmeṣu anāsraveṣu /",
  "S04bsu036_u:917": "yannāma traidhātuki agradharmaṃ na deśayiṣyāmi anāgate 'dhve // Saddhp_3.4 //",
  "S04bsu036_u:918": "dvātriṃśatī lakṣaṇa mahya bhraṣṭā suvarṇavarṇacchavitā ca bhraṣṭā /",
  "S04bsu036_u:919": "balā vimokṣāścimi sarvi riñcitā tulyeṣu dharmeṣu aho 'smi mūḍhaḥ // Saddhp_3.5 //",
  "S04bsu036_u:920": "anuvyañjanā ye ca mahāmunīnāmaśīti pūrṇāḥ pravarā viśiṣṭāḥ /",
  "S04bsu036_u:921": "aṣṭādaśāveṇika ye ca dharmāste cāpi bhraṣṭā ahu vañcito 'smi // Saddhp_3.6 //",
  "S04bsu036_u:922": "dṛṣṭvā ca tvāṃ lokahitānukampī divāvihāraṃ parigamya caikaḥ /",
  "S04bsu036_u:923": "hā vañcito 'smīti vicintayāmi asaṅgajñānātu acintiyātaḥ // Saddhp_3.7 //",
  "S04bsu036_u:924": "rātriṃdivāni kṣapayāmi nātha bhūyiṣṭha so eva vicintayantaḥ /",
  "S04bsu036_u:925": "pṛcchāmi tāvad bhagavantameva bhraṣṭo 'hamasmītyatha vā na veti // Saddhp_3.8 //",
  "S04bsu036_u:926": "evaṃ ca me cintayato jinendra gacchanti rātriṃdiva nityakālam /",
  "S04bsu036_u:927": "dṛṣṭvā ca anyān bahubodhisattvān saṃvarṇitāṃllokavināyakena // Saddhp_3.9 //",
  "S04bsu036_u:928": "śrutvā ca so 'haṃ imu buddhadharmaṃ saṃghāya etatkila bhāṣitaṃ ti /",
  "S04bsu036_u:929": "atarkikaṃ sūkṣmamanāsravaṃ ca jñānaṃ praṇetī jina bodhimaṇḍe // Saddhp_3.10 //",
  "S04bsu036_u:930": "(Vaidya 46)",
  "S04bsu036_u:931": "dṛṣṭīvilagno hyahamāsi pūrvaṃ parivrājakastīrthikasaṃmataśca /",
  "S04bsu036_u:932": "tato mamā āśayu jñātva nātho dṛṣṭīvimokṣāya bravīti nirvṛtim // Saddhp_3.11 //",
  "S04bsu036_u:933": "vimucya tā dṛṣṭikṛtāni sarvaśaḥ śūnyāṃśca dharmānahu sparśayitvā /",
  "S04bsu036_u:934": "tato vijānāmyahu nirvṛto 'smi na cāpi nirvāṇamidaṃ pravucyati // Saddhp_3.12 //",
  "S04bsu036_u:935": "yadā tu buddho bhavate 'grasattvaḥ puraskṛto naramaruyakṣarākṣasaiḥ /",
  "S04bsu036_u:936": "dvātriṃśatīlakṣaṇarūpadhārī aśeṣato nirvṛtu bhoti tatra // Saddhp_3.13 //",
  "S04bsu036_u:937": "vyapanīta sarvāṇi mi manyitāni śrutvā ca ghoṣaṃ ahamadya nirvṛtaḥ /",
  "S04bsu036_u:938": "yadāpi vyākurvasi agrabodhau purato hi lokasya sadevakasya // Saddhp_3.14 //",
  "S04bsu036_u:939": "balavacca āsīnmama chambhitatvaṃ prathamaṃ giraṃ śrutva vināyakasya /",
  "S04bsu036_u:940": "mā haiva māro sa bhavedviheṭhako abhinirmiṇitvā bhuvi buddhaveṣam // Saddhp_3.15 //",
  "S04bsu036_u:941": "yadā tu hetūhi ca kāraṇaiśca dṛṣṭāntakoṭīnayutaiśca darśitā /",
  "S04bsu036_u:942": "suparisthitā sā varabuddhabodhistato 'smi niṣkāṅkṣu śruṇitva dharmam // Saddhp_3.16 //",
  "S04bsu036_u:943": "yadā ca me buddhasahasrakoṭyaḥ kīrteṣyatī tān parinirvṛtān jinān /",
  "S04bsu036_u:944": "yathā ca tairdeśitu eṣa dharma upāyakauśalya pratiṣṭhihitvā // Saddhp_3.17 //",
  "S04bsu036_u:945": "anāgatāśco bahu buddha loke tiṣṭhanti ye co paramārthadarśinaḥ /",
  "S04bsu036_u:946": "(Vaidya 47)",
  "S04bsu036_u:947": "upāyakauśalyaśataiśca dharmaṃ nidarśayiṣyantyatha deśayanti ca // Saddhp_3.18 //",
  "S04bsu036_u:948": "tathā ca te ātmana yādṛśī carī abhiniṣkramitvā prabhṛtīya saṃstutā /",
  "S04bsu036_u:949": "buddhaṃ ca te yādṛśu dharmacakraṃ tathā ca te 'vasthita dharmadeśanā // Saddhp_3.19 //",
  "S04bsu036_u:950": "tataśca jānāmi na eṣa māro bhūtāṃ cariṃ darśayi lokanāthaḥ /",
  "S04bsu036_u:951": "na hyatra mārāṇa gatī hi vidyate mamaiva cittaṃ vicikitsaprāptam // Saddhp_3.20 //",
  "S04bsu036_u:952": "yadā tu madhureṇa gabhīravalgunā saṃharṣito buddhasvareṇa cāham /",
  "S04bsu036_u:953": "tadā mi vidhvaṃsita sarvasaṃśayā vicikitsa naṣṭā ca sthito 'smi jñāne // Saddhp_3.21 //",
  "S04bsu036_u:954": "niḥsaṃśayaṃ bheṣyi tathāgato 'haṃ puraskṛto loki sadevake 'smin /",
  "S04bsu036_u:955": "saṃghāya vakṣye imu buddhabodhiṃ samādapento bahubodhisattvān // Saddhp_3.22 //",
  "S04bsu036_u:956": "evamukte bhagavānāyuṣmantaṃ śāriputrametadavocat - ārocayāmi te śāriputra,",
  "S04bsu036_u:957": "prativedayāmi te asya sadevakasya lokasya purataḥ samārakasya sabrahmakasya saśramaṇabrāhmaṇikāyāḥ prajāyāḥ purataḥ /",
  "S04bsu036_u:958": "mayā tvaṃ śāriputra viṃśatīnāṃ buddhakoṭīnayutaśatasahasrāṇāmantike paripācito 'nuttarāyāṃ samyaksaṃbodhau /",
  "S04bsu036_u:959": "mama ca tvaṃ śāriputra dīrgharātramanuśikṣito 'bhūt /",
  "S04bsu036_u:960": "sa tvaṃ śāriputra bodhisattvasaṃmantritena bodhisattvarahasyena iha mama pravacane upapannaḥ /",
  "S04bsu036_u:961": "sa tvaṃ śāriputra bodhisattvādhiṣṭhānena tatpaurvakaṃ caryāpraṇidhānaṃ bodhisattvasaṃmantritaṃ bodhisattvarahasyaṃ na samanusmarasi /",
  "S04bsu036_u:962": "nirvṛto 'smīti manyase /",
  "S04bsu036_u:963_0": "so 'haṃ tvāṃ śāriputra pūrvacaryāpraṇidhānajñānānubodhamanusmārayitukāma imaṃ saddharmapuṇḍarīkaṃ",
  "S04bsu036_u:963_1": "dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ śrāvakāṇāṃ saṃprakāśayāmi //",
  "S04bsu036_u:964": "api khalu punaḥ śāriputra,",
  "S04bsu036_u:965_0": "bhaviṣyasi tvamanāgate 'dhvani aprameyaiḥ kalpairacintyairapramāṇairbahūnāṃ tathāgatakoṭīnayutaśatasahasrāṇāṃ",
  "S04bsu036_u:965_1": "saddharmaṃ dhārayitvā vividhāṃ ca pūjāṃ kṛtvā imāmeva bodhisattvacaryāṃ paripūrya",
  "S04bsu036_u:965_2": "padmaprabho nāma tathāgato 'rhan samyaksaṃbuddho loke bhaviṣyasi (Vaidya 48)",
  "S04bsu036_u:966": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān //",
  "S04bsu036_u:967_0": "tena khalu punaḥ śāriputra samayena tasya bhagavataḥ padmaprabhasya tathāgatasya",
  "S04bsu036_u:967_1": "virajaṃ nāma buddhakṣetraṃ bhaviṣyati samaṃ ramaṇīyaṃ prāsādikaṃ paramasudarśanīyaṃ",
  "S04bsu036_u:967_2": "pariśuddhaṃ ca sphītaṃ ca ṛddhaṃ ca kṣemaṃ ca subhikṣaṃ ca bahujananārīgaṇākīrṇaṃ",
  "S04bsu036_u:967_3": "ca maruprakīrṇaṃ ca vaiḍūryamayaṃ suvarṇasūtrāṣṭāpadanibaddham /",
  "S04bsu036_u:968": "teṣu ca aṣṭāpadeṣu ratnavṛkṣā bhaviṣyanti saptānāṃ ratnānāṃ puṣpaphalaiḥ satatasamitaṃ samarpitāḥ //",
  "S04bsu036_u:969": "so 'pi śāriputra padmaprabhastathāgato 'rhan samyaksaṃbuddhastrīṇyeva yānānyārabhya dharmaṃ deśayiṣyati /",
  "S04bsu036_u:970": "kiṃcāpi śāriputra sa tathāgato na kalpakaṣāya utpatsyate,",
  "S04bsu036_u:971": "api tu praṇidhānavaśena dharmaṃ deśayiṣyati /",
  "S04bsu036_u:972": "mahāratnapratimaṇḍitaśca nāma śāriputra sa kalpo bhaviṣyati /",
  "S04bsu036_u:973": "tatkiṃ manyase śāriputra kena kāraṇena sa kalpo mahāratnapratimaṇḍita ityucyate?",
  "S04bsu036_u:974": "ratnāni śāriputra buddhakṣetre bodhisattvā ucyante /",
  "S04bsu036_u:975": "te tasmin kāle tasyāṃ virajāyāṃ lokadhātau bahavo bodhisattvā bhaviṣyantyaprameyā asaṃkhyeyā acintyā atulyā amāpyā gaṇanāṃ samatikrāntā anyatra tathāgatagaṇanayā /",
  "S04bsu036_u:976": "tena kāraṇena sa kalpo mahāratnapratimaṇḍita ityucyate //",
  "S04bsu036_u:977": "tena khalu punaḥ śāriputra samayena bodhisattvāstasmin buddhakṣetre yadbhūyasā ratnapadmavikrāmiṇo bhaviṣyanti /",
  "S04bsu036_u:978": "anādikarmikāśca te bodhisattvā bhaviṣyanti /",
  "S04bsu036_u:979": "ciracaritakuśalamūlā bahubuddhaśatasahasracīrṇabrahmacaryāḥ,",
  "S04bsu036_u:980": "tathāgataparisaṃstutā buddhajñānābhiyuktā mahābhijñāparikarmanirjātāḥ sarvadharmanayakuśalā mārdavāḥ smṛtimantaḥ /",
  "S04bsu036_u:981": "bhūyiṣṭhena śāriputra evaṃrūpāṇāṃ bodhisattvānāṃ paripūrṇaṃ tadbuddhakṣetraṃ bhaviṣyati //",
  "S04bsu036_u:982": "tasya khalu punaḥ śāriputra padmaprabhasya tathāgatasya dvādaśāntarakalpā āyuṣpramāṇaṃ bhaviṣyati sthāpayitvā kumārabhūtatvam /",
  "S04bsu036_u:983": "teṣāṃ ca sattvānāmaṣṭāntarakalpā āyuṣpramāṇaṃ bhaviṣyati /",
  "S04bsu036_u:984": "sa ca śāriputra padmaprabhastathāgato dvādaśānāmantarakalpānāmatyayena dhṛtiparipūrṇaṃ nāma bodhisattvaṃ mahāsattvaṃ vyākṛtya anuttarāyāṃ samyaksaṃbodhau parinirvāsyati /",
  "S04bsu036_u:985": "ayaṃ bhikṣavo dhṛtiparipūrṇo bodhisattvo mahāsattvo mamānantaramanuttarāṃ samyaksaṃbodhimabhisaṃbhotsyate /",
  "S04bsu036_u:986_0": "padmavṛṣabhavikrāmī nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ",
  "S04bsu036_u:986_1": "sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:987": "tasyāpi śāriputra padmavṛṣabhavikrāmiṇastathāgatasya evaṃrūpameva buddhakṣetraṃ bhaviṣyati //",
  "S04bsu036_u:988": "tasya khalu punaḥ śāriputra padmaprabhasya tathāgatasya parinirvṛtasya dvātriṃśadantarakalpān saddharmaḥ sthāsyati /",
  "S04bsu036_u:989": "tatastasya tasmin saddharme kṣīṇe dvātriṃśadantarakalpān saddharmapratirūpakaḥ sthāsyati //",
  "S04bsu036_u:990": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:991": "bhaviṣyase śārisutā tuhaṃ pi anāgate 'dhvāni jinastathāgataḥ /",
  "S04bsu036_u:992": "(Vaidya 49)",
  "S04bsu036_u:993": "padmaprabho nāma samantacakṣurvineṣyase prāṇisahasrakoṭyaḥ // Saddhp_3.23 //",
  "S04bsu036_u:994": "bahubuddhakoṭīṣu karitva satkriyāṃ caryābalaṃ tatra upārjayitvā /",
  "S04bsu036_u:995": "utpādayitvā ca daśo balāni spṛśiṣyase uttamamagrabodhim // Saddhp_3.24 //",
  "S04bsu036_u:996": "acintiye aparimitasmi kalpe prabhūtaratnastada kalpu bheṣyati /",
  "S04bsu036_u:997": "virajā ca nāmnā tada lokadhātuḥ kṣetraṃ viśuddhaṃ dvipadottamasya // Saddhp_3.25 //",
  "S04bsu036_u:998": "vaidūryasaṃstīrṇa tathaiva bhūmiḥ suvarṇasūtrapratimaṇḍitā ca /",
  "S04bsu036_u:999": "ratnāmayairvṛkṣaśatairupetā sudarśanīyaiḥ phalapuṣpamaṇḍitaiḥ // Saddhp_3.26 //",
  "S04bsu036_u:1000": "smṛtimanta tasmin bahubodhisattvāḥ caryābhinirhārasukovidāśca /",
  "S04bsu036_u:1001": "ye śikṣitā buddhaśateṣu caryāṃ te tatra kṣetre upapadya santi // Saddhp_3.27 //",
  "S04bsu036_u:1002": "so cejjinaḥ paścimake samucchraye kumārabhūmīmatināmayitvā /",
  "S04bsu036_u:1003": "jahitva kāmānabhiniṣkamitvā spṛśiṣyate uttamamagrabodhim // Saddhp_3.28 //",
  "S04bsu036_u:1004": "sama dvādaśā antarakalpa tasya bhaviṣyate āyu tadā jinasya /",
  "S04bsu036_u:1005": "manujānapī antarakalpa aṣṭa āyuṣpramāṇaṃ tahi teṣa bheṣyati // Saddhp_3.29 //",
  "S04bsu036_u:1006": "parinirvṛtasyāpi jinasya tasya dvātriṃśatiṃ antarakalpa pūrṇām /",
  "S04bsu036_u:1007": "saddharma saṃsthāsyati tasmi kāle hitāya lokasya sadevakasya // Saddhp_3.30 //",
  "S04bsu036_u:1008": "(Vaidya 50)",
  "S04bsu036_u:1009": "saddharmi kṣīṇe pratirūpako 'sya dvātriṃśatī antarakalpa sthāsyati /",
  "S04bsu036_u:1010": "śarīravaistārika tasya tāyinaḥ susatkṛto naramarutaiśca nityam // Saddhp_3.31 //",
  "S04bsu036_u:1011": "etādṛśaḥ so bhagavān bhaviṣyati prahṛṣṭa tvaṃ śārisutā bhavasva /",
  "S04bsu036_u:1012": "tvameva so tādṛśako bhaviṣyasi anābhibhūto dvipadānamuttamaḥ // Saddhp_3.32 //",
  "S04bsu036_u:1013_0": "atha khalu tāścatasraḥ parṣado bhikṣubhikṣuṇyupāsakopāsikā devanāgayakṣagandharvāsuragaruḍakinnaramahoragamanuṣyāmanuṣyā",
  "S04bsu036_u:1013_1": "āyuṣmataḥ śāriputrasyedaṃ vyākaraṇamanuttarāyāṃ samyaksaṃbodhau bhagavato 'ntikāt",
  "S04bsu036_u:1013_2": "saṃmukhaṃ śrutvā tuṣṭā udagrā āttamanasaḥ pramuditāḥ prītisaumanasyajātāḥ svakasvakaiścīvarairbhagavantamabhicchādayāmāsuḥ /",
  "S04bsu036_u:1014": "śakraśca devānāmindro brahmā ca sahāṃpatiranyāśca devaputraśatasahasrakoṭyo bhagavantaṃ divyairvastrairabhicchādayāmāsuḥ /",
  "S04bsu036_u:1015": "divyaiśca māndāravairmahāmāndaravaiśca puṣpairabhyavakiranti sma /",
  "S04bsu036_u:1016": "divyāni ca vastrāṇyuparyantarīkṣe bhrāmayanti sma /",
  "S04bsu036_u:1017": "divyāni ca tūryaśatasahasrāṇi dundubhayaścoparyantarīkṣe parāhananti sma /",
  "S04bsu036_u:1018": "mahāntaṃ ca puṣpavarṣamabhipravarṣayitvā evaṃ ca vācaṃ bhāṣante sma - pūrvaṃ bhagavatā vārāṇasyāmṛṣipatane mṛgadāve dharmacakraṃ pravartitam /",
  "S04bsu036_u:1019": "idaṃ punarbhagavatā adya anuttaraṃ dvitīyaṃ dharmacakraṃ pravartitam /",
  "S04bsu036_u:1020": "te ca devaputrāstasyāṃ velāyāmimā gāthā abhāṣanta -",
  "S04bsu036_u:1021": "dharmacakraṃ pravartesi loke apratipudgala /",
  "S04bsu036_u:1022": "vārāṇasyāṃ mahāvīra skandhānāmudayaṃ vyayam // Saddhp_3.33 //",
  "S04bsu036_u:1023": "prathamaṃ pravartitaṃ tatra dvitīyamiha nāyaka /",
  "S04bsu036_u:1024": "duḥśraddadheya yasteṣāṃ deśito 'dya vināyaka // Saddhp_3.34 //",
  "S04bsu036_u:1025": "bahu dharmaḥ śruto 'smābhiarlokanāthasya saṃmukham /",
  "S04bsu036_u:1026": "na cāyamīdṛśo dharmaḥ śrutapūrvaḥ kadācana // Saddhp_3.35 //",
  "S04bsu036_u:1027": "anumodāma mahāvīra saṃdhābhāṣyaṃ maharṣiṇaḥ /",
  "S04bsu036_u:1028": "yathārtho vyākṛto hyeṣa śāriputro viśāradaḥ // Saddhp_3.36 //",
  "S04bsu036_u:1029": "vayamapyedṛśāḥ syāmo buddhā loke anuttarāḥ /",
  "S04bsu036_u:1030": "saṃdhābhāṣyeṇa deśento buddhabodhimanuttarām // Saddhp_3.37 //",
  "S04bsu036_u:1031": "yacchrutaṃ kṛtamasmābhirasmiṃlloke paratra vā /",
  "S04bsu036_u:1032": "ārāgitaśca yadbuddhaḥ prārthanā bhotu bodhaye // Saddhp_3.38 //",
  "S04bsu036_u:1033": "(Vaidya 51)",
  "S04bsu036_u:1034": "atha khalvāyuṣmān śāriputro bhagavantametadavocat - niṣkāṅkṣo 'smi bhagavan vigatakathaṃkatho bhagavato 'ntikāt saṃmukhamidamātmano vyākaraṇaṃ śrutvā anuttarāyāṃ samyaksaṃbodhau /",
  "S04bsu036_u:1035_0": "yāni ca imāni bhagavan dvādaśa vaśībhūtaśatāni bhagavatā pūrvaṃ śaikṣabhūmau sthāpitāni",
  "S04bsu036_u:1035_1": "evamavavaditāni evamanuśiṣṭānyabhūvan etatparyavasāno me bhikṣavo dharmavinayo yadidaṃ",
  "S04bsu036_u:1035_2": "jātijarāvyādhimaraṇaśokasamatikramo nirvāṇasamavasaraṇaḥ /",
  "S04bsu036_u:1036_0": "ime ca bhagavan dve bhikṣusahasre śaikṣāśaikṣāṇāṃ bhagavataḥ śrāvakāṇāṃ sarveṣāmātmadṛṣṭibhavadṛṣṭivibhavadṛṣṭisarvadṛṣṭivivarjitānāṃ",
  "S04bsu036_u:1036_1": "nirvāṇabhūmisthitāḥ smaḥ ityātmanaḥ saṃjānatām,",
  "S04bsu036_u:1037": "te bhagavato 'ntikādimamevaṃrūpamaśrutapūrvaṃ dharma śrutvā kathaṃkathāmāpannāḥ /",
  "S04bsu036_u:1038": "tatsādhu bhagavān bhāṣatāmeṣāṃ bhikṣūṇāṃ kaukṛtyavinodanārtha yathā bhagavannetāścatasraḥ parṣado niṣkāṅkṣā nirvicikitsā bhaveyuḥ //",
  "S04bsu036_u:1039_0": "evamukte bhagavānāyuṣmantaṃ śāriputrametadavocat - nanu te mayā śāriputra pūrvamevākhyātaṃ",
  "S04bsu036_u:1039_1": "yathā nānābhinirhāranirdeśavividhahetukāraṇanidarśanārambaṇaniruktyupāyakauśalyairnānādhimuktānāṃ",
  "S04bsu036_u:1039_2": "sattvānāṃ nānādhātvāśayānāmāśayaṃ viditvā tathāgato 'rhan samyaksaṃbuddho dharmaṃ deśayati /",
  "S04bsu036_u:1040": "imāmevānuttarāṃ samyaksaṃbodhimārabhya sarvadharmadeśanābhirbodhisattvayānameva samādāpayati /",
  "S04bsu036_u:1041": "api tu khalu punaḥ śāriputra aupamyaṃ te kariṣyāmi asyaivārthasya bhūyasyā mātrayā saṃdarśanārtham /",
  "S04bsu036_u:1042": "tatkasya hetoḥ?",
  "S04bsu036_u:1043": "upamayā iha ekatyā vijñapuruṣā bhāṣitasyārthamājānanti //",
  "S04bsu036_u:1044_0": "tadyathāpi nāma śāriputra iha syāt kasmiṃścideva grāme vā nagare vā nigame vā janapade",
  "S04bsu036_u:1044_1": "vā janapadapradeśe vā rāṣṭre vā rājadhānyāṃ vā gṛhapatirjīrṇo vṛddho mahallako 'bhyatītavayo",
  "S04bsu036_u:1044_2": "'nuprāpta āḍhyo mahādhano mahābhogaḥ /",
  "S04bsu036_u:1045": "mahaccāsya niveśanaṃ bhaveducchritaṃ ca vistīrṇaṃ ca cirakṛtaṃ ca jīrṇaṃ ca dvayorvā trayāṇāṃ vā caturṇāṃ vā pañcānāṃ vā prāṇiśatānāmāvāsaḥ /",
  "S04bsu036_u:1046": "ekadvāraṃ ca tanniveśanaṃ bhavet /",
  "S04bsu036_u:1047": "tṛṇasaṃchannaṃ ca bhavet /",
  "S04bsu036_u:1048": "vigalitaprāsādaṃ ca bhavet /",
  "S04bsu036_u:1049": "pūtistambhamūlaṃ ca bhavet /",
  "S04bsu036_u:1050": "saṃśīrṇakuḍyakaṭalepanaṃ ca bhavet /",
  "S04bsu036_u:1051": "tacca sahasaiva mahātāgniskandhena sarvapārśveṣu sarvāvantaṃ niveśanaṃ pradīptaṃ bhavet /",
  "S04bsu036_u:1052": "tasya ca puruṣasya bahavaḥ kumārakāḥ syuḥ pañca vā daśa vā viṃśatirvā /",
  "S04bsu036_u:1053": "sa ca puruṣastasmānniveśanād bahirnirgataḥ syāt //",
  "S04bsu036_u:1054": "atha khalu śāriputra sa puruṣastaṃ svakaṃ niveśanaṃ mahātāgniskandhena samantāt",
  "S04bsu036_u:1055": "saṃprajvalitaṃ dṛṣṭvā bhītastrasta udvignacitto bhavet,",
  "S04bsu036_u:1056": "evaṃ cānuvicintayet - pratibalo 'hamanena mahatāgniskandhenāsaṃspṛṣṭo 'paridagdhaḥ kṣiprameva svastinā asmād gṛhādādīptād dvāreṇa nirgantuṃ nirdhāvitum /",
  "S04bsu036_u:1057": "api tu ya ime mamaiva putrā bālakāḥ kumārakā asminneva niveśane ādīpte taistaiḥ krīḍanakaiḥ krīḍanti ramanti paricārayanti,",
  "S04bsu036_u:1058": "imaṃ cāgāramādīptaṃ na jānanti na budhyante na vidanti na cetayanti nodvegamāpadyante,",
  "S04bsu036_u:1059": "saṃtapyamānā apyanena mahatāgniskandhena mahatā ca duḥkhaskandhena spṛṣṭāḥ samānā na duḥkhaṃ manasi kurvanti,",
  "S04bsu036_u:1060": "nāpi nirgamanamanasikāramutpādayanti //",
  "S04bsu036_u:1061": "(Vaidya 52)",
  "S04bsu036_u:1062": "sa ca śāriputra puruṣo balavān bhaved bāhubalikaḥ /",
  "S04bsu036_u:1063": "sa evamanuvicintayet - ahamasmi balavān bāhubalikaśca /",
  "S04bsu036_u:1064": "yannvahaṃ sarvānimān kumārakānekapiṇḍayitvā utsaṅgenādāya asmād gṛhānnirgamayeyam /",
  "S04bsu036_u:1065": "sa punarevamanuvicintayet - idaṃ khalu niveśanamekapraveśaṃ saṃvṛtadvārameva /",
  "S04bsu036_u:1066": "kumārakāścapalāścañcalā bālajātīyāśca /",
  "S04bsu036_u:1067": "mā haiva paribhrameyuḥ /",
  "S04bsu036_u:1068": "te 'nena mahatāgniskandhenānayavyasanamāpadyeran /",
  "S04bsu036_u:1069": "yannūnamahametān saṃcodayayam /",
  "S04bsu036_u:1070": "iti pratisaṃkhyāya tān kumārakānāmantrayate sma - āgacchata bhavantaḥ kumārakāḥ,",
  "S04bsu036_u:1071": "nirgacchata /",
  "S04bsu036_u:1072": "ādīptamidaṃ gṛhaṃ mahatā agniskandhena /",
  "S04bsu036_u:1073": "mā haivātraiva sarve 'nena mahatāgniskandhena dhakṣyatha,",
  "S04bsu036_u:1074": "anayavyasanamāpatsyatha /",
  "S04bsu036_u:1075": "atha khalu te kumārakā evaṃ tasya hitakāmasya puruṣasya tadbhāṣitaṃ nāvabudhyante nodvijanti notrasanti na saṃtrasanti na saṃtrāsamāpadyante,",
  "S04bsu036_u:1076": "na vicintayanti na nirdhāvanti,",
  "S04bsu036_u:1077": "nāpi jānanti na vijānanti kimetadādīptaṃ nāmeti /",
  "S04bsu036_u:1078": "anyatra tena tenaiva dhāvanti vidhāvanti,",
  "S04bsu036_u:1079": "punaḥ punaśca taṃ pitaramavalokayanti /",
  "S04bsu036_u:1080": "tatkasya hetoḥ?",
  "S04bsu036_u:1081": "yathāpīdaṃ bālabhāvatvāt //",
  "S04bsu036_u:1082": "atha khalu sa puruṣa evamanuvicintayet - ādīptamidaṃ niveśanaṃ mahatāgniskandhena saṃpradīptam /",
  "S04bsu036_u:1083": "mā haivāhaṃ ceme ca kumārakā ihaivānena mahātāgniskandhena anayavyasanamāpatsyāmahe /",
  "S04bsu036_u:1084": "yannvahamupāyakauśalyenemān kumārakān asmād gṛhāt niṣkrāmayeyam /",
  "S04bsu036_u:1085": "sa ca puruṣasteṣāṃ kumārakāṇāmāśayajño bhavet,",
  "S04bsu036_u:1086": "adhimuktiṃ ca vijānīyāt /",
  "S04bsu036_u:1087": "teṣāṃ ca kumārakāṇāmanekavidhānyanekāni krīḍanakāni bhaveyurvividhāni ca ramaṇīyakānīṣṭāni kāntāni priyāṇi manaāpāni,",
  "S04bsu036_u:1088": "tāni ca durlabhāni bhaveyuḥ //",
  "S04bsu036_u:1089": "atha khalu sa puruṣasteṣāṃ kumārakāṇāmāśayaṃ jānaṃstān kumārakānetadavocat - yāni tāni kumārakā yuṣmākaṃ krīḍanakāni ramaṇīyakānyāścaryādbhutāni,",
  "S04bsu036_u:1090": "yeṣāmalābhāt saṃtapyatha,",
  "S04bsu036_u:1091": "nānāvarṇāni bahuprakārāṇi /",
  "S04bsu036_u:1092": "tadyathā gorathakānyajarathakāni mṛgarathakāni /",
  "S04bsu036_u:1093": "yāni bhavatāmiṣṭāni kāntāni priyāṇi manaāpāni /",
  "S04bsu036_u:1094": "tāni ca mayā sarvāṇi bahinirveśanadvāre sthāpitāni yuṣmākaṃ krīḍanahetoḥ /",
  "S04bsu036_u:1095": "āgacchantu bhavanto nirdhāvantvasmānniveśanāt /",
  "S04bsu036_u:1096": "ahaṃ vo yasya yasya yenārtho yena prayojanaṃ bhaviṣyati,",
  "S04bsu036_u:1097": "tasmai tasmai tatpradāsyāmi /",
  "S04bsu036_u:1098": "āgacchata śīghraṃ teṣāṃ kāraṇam,",
  "S04bsu036_u:1099": "nirdhāvata /",
  "S04bsu036_u:1100_0": "atha khalu te kumārakāsteṣāṃ krīḍanakānāṃ ramaṇīyakānāmarthāya yathepsitānāṃ yathāsaṃkalpitānāmiṣṭānāṃ",
  "S04bsu036_u:1100_1": "kāntānāṃ priyāṇāṃ manaāpānāṃ nāmadheyāni śrutvā tasmādādīptādagārāt kṣipramevārabdhavīryā",
  "S04bsu036_u:1100_2": "balavatā javena anyonyamapratīkṣamāṇāḥ kaḥ prathamaṃ kaḥ prathamataramityanyonyaṃ",
  "S04bsu036_u:1100_3": "saṃghaṭṭitakāyāstasmādādīptādagārāt kṣiprameva nirdhāvitāḥ //",
  "S04bsu036_u:1101": "atha sa puruṣaḥ kṣemasvastinā tān kumārakān nirgatān dṛṣṭvā abhayaprāptāniti viditvā ākāśe grāmacatvare upaviṣṭaḥ prītiprāmodyajāto nirupādāno vigatanīvaraṇo 'bhayaprāpto bhavet /",
  "S04bsu036_u:1102": "atha khalu te kumārakā yena sa pitā tenopasaṃkrāman,",
  "S04bsu036_u:1103": "upasaṃkramyaivaṃ vadeyuḥ - dehi nastāta tāni vividhāni krīḍanakāni ramaṇīyāni /",
  "S04bsu036_u:1104": "tadyathā - gorathakānyajarathakāni mṛgarathakāni /",
  "S04bsu036_u:1105": "atha khalu śāriputra sa puruṣasteṣāṃ svakānāṃ putrāṇāṃ vātajavasaṃpannān (Vaidya 53)",
  "S04bsu036_u:1106_0": "gorathakānevānuprayacchet saptaratnamayān savedikān sakiṅkiṇījālābhipralambitānuccān",
  "S04bsu036_u:1106_1": "pragṛhītānāścaryādbhutaratnālaṃkṛtān ratnadāmakṛtaśobhān puṣpamālyālaṃkṛtāṃstūlikāgoṇikāstaraṇān",
  "S04bsu036_u:1106_2": "dūṣyapaṭapratyāstīrṇānubhayato lohitopadhānān śvetaiḥ prapāṇḍaraiḥ śīghrajavairgoṇairyojitān",
  "S04bsu036_u:1106_3": "bahupuruṣaparigṛhītān /",
  "S04bsu036_u:1107": "savaijayantān gorathakāneva vātabalajavasaṃpannānekavarṇānekavidhānekaikasya dārakasya dadyāt /",
  "S04bsu036_u:1108": "tatkasya hetoḥ?",
  "S04bsu036_u:1109": "tathā hi śāriputra sa puruṣa āḍhyaśca bhavenmahādhanaśca prabhūtakoṣṭhāgāraśca /",
  "S04bsu036_u:1110": "sa evaṃ manyeta - alaṃ ma eṣāṃ kumārakāṇāmanyairyānairdattairiti /",
  "S04bsu036_u:1111": "tatkasya hetoḥ?",
  "S04bsu036_u:1112": "sarva evaite kumārakā mamaiva putrāḥ,",
  "S04bsu036_u:1113": "sarve ca me priyā manaāpāḥ /",
  "S04bsu036_u:1114": "saṃvidyante ca me imānyevaṃrūpāṇi mahāyānāni /",
  "S04bsu036_u:1115": "samaṃ ca mayaite kumārakāḥ sarve cintayitavyā na viṣamam /",
  "S04bsu036_u:1116": "ahamapi bahukoṣakoṣṭhāgāraḥ /",
  "S04bsu036_u:1117": "sarvasattvānāmapyahamimānyevaṃrūpāṇi mahāyānāni dadyām,",
  "S04bsu036_u:1118": "kimaṅga punaḥ svakānāṃ putrāṇām /",
  "S04bsu036_u:1119": "te ca dārakāstasmin samaye teṣu mahāyāneṣvabhiruhya āścaryādbhutaprāptā bhaveyuḥ /",
  "S04bsu036_u:1120": "tatkiṃ manyase śāriputra mā haiva tasya puruṣasya mṛṣāvādaḥ syāt,",
  "S04bsu036_u:1121": "yena teṣāṃ dārakāṇāṃ pūrvaṃ trīṇi yānānyupadarśayitvā paścātsarveṣāṃ mahāyānānyeva dattāni,",
  "S04bsu036_u:1122": "udārayānānyeva dattāni?",
  "S04bsu036_u:1123": "śāriputra āha - na hyetad bhagavan,",
  "S04bsu036_u:1124": "na hyetat sugata /",
  "S04bsu036_u:1125": "anenaiva tāvad bhagavan kāraṇena sa puruṣo na mṛṣāvādī bhaved yattena puruṣeṇopāyakauśalyena te dārakāstasmādādīptād gṛhānniṣkāsitāḥ,",
  "S04bsu036_u:1126": "jīvitena ca abhicchāditāḥ /",
  "S04bsu036_u:1127": "tatkasya hetoḥ?",
  "S04bsu036_u:1128": "ātmabhāvapratilambhenaiva bhagavan sarvakrīḍanakāni labdhāni bhavanti /",
  "S04bsu036_u:1129": "yadyapi tāvad bhagavan sa puruṣasteṣāṃ kumārakāṇāmekarathamapi na dadyāt,",
  "S04bsu036_u:1130": "tathāpi tāvad bhagavan sa puruṣo na mṛṣāvādī bhavet /",
  "S04bsu036_u:1131": "tatkasya hetoḥ?",
  "S04bsu036_u:1132": "tathā hi bhagavaṃstena puruṣeṇa pūrvameva evamanuvicintitam - upāyakauśalyena ahamimān kumārakāṃstasmānmahato duḥkhaskandhāt parimocayiṣyāmīti /",
  "S04bsu036_u:1133": "anenāpi bhagavan paryāyeṇa tasya puruṣasya na mṛṣāvādo bhavet /",
  "S04bsu036_u:1134": "kaḥ punarvādo yattena puruṣeṇa prabhūtakośakoṣṭhāgāramastīti kṛtvā putrapriyatāmeva manyamānena ślāghamānenaikavarṇānyekayānāni dattāni,",
  "S04bsu036_u:1135": "yaduta mahāyānāni /",
  "S04bsu036_u:1136": "nāsti bhagavaṃstasya puruṣasya mṛṣāvādaḥ //",
  "S04bsu036_u:1137": "evamukte bhagavānāyuṣmantaṃ śāriputrametadavocat - sādhu sādhu śāriputra /",
  "S04bsu036_u:1138": "evametacchāriputra,",
  "S04bsu036_u:1139": "evametad yathā vadasi /",
  "S04bsu036_u:1140_0": "evameva śāriputra tathāgato 'rhan samyaksaṃbuddhaḥ sarvabhayavinivṛttaḥ sarvopadravopāyāsopasargaduḥkhadaurmanasyāvidyāndhakāratamastimirapaṭalaparyavanāhebhyaḥ",
  "S04bsu036_u:1140_1": "sarveṇa sarvaṃ sarvathā vipramuktaḥ /",
  "S04bsu036_u:1141": "tathāgato jñānabalavaiśāradyāveṇikabuddhadharmasamanvāgataḥ ṛddhibalenātibalavāṃllokapitāḥ,",
  "S04bsu036_u:1142": "mahopāyakauśalyajñānaparamapāramitāprāpto mahākāruṇiko 'parikhinnamānaso hitaiṣī anukampakaḥ /",
  "S04bsu036_u:1143_0": "sa traidhātuke mahatā duḥkhadaurmanasyaskandhena ādīptajīrṇapaṭalaśaraṇaniveśanasadṛśa",
  "S04bsu036_u:1143_1": "utpadyate sattvānāṃ jātijarāvyādhimaraṇaśokaparidevaduḥkhadaurmanasyopāyāsāvidyāndhakāratamastimirapaṭalaparyavanāhapratiṣṭhānāṃ",
  "S04bsu036_u:1143_2": "rāgadveṣamohaparimocanahetoranuttarāyāṃ (Vaidya 54)",
  "S04bsu036_u:1144": "samyaksaṃbodhau samādāpanahetoḥ /",
  "S04bsu036_u:1145": "sa utpannaḥ samānaḥ paśyati sattvān dahyataḥ pacyamānāṃstapyamānān paritapyamānān jātijarāvyādhimaraṇaśokaparidevaduḥkhadaurmanasyopāyāsaiḥ,",
  "S04bsu036_u:1146": "paribhoganimittaṃ ca kāmahetunidānaṃ ca anekāvidhāni duḥkhāni pratyanubhavanti /",
  "S04bsu036_u:1147": "dṛṣṭadhārmikaṃ ca paryeṣṭinidānaṃ parigrahanidānaṃ sāṃparāyikaṃ narakatiryagyoniyamalokeṣvanekavidhāni duḥkhāni pratyanubhaviṣyanti /",
  "S04bsu036_u:1148": "devamanuṣyadāridryamaniṣṭasaṃyogamiṣṭavinābhāvikāni ca duḥkhāni pratyanubhavanti /",
  "S04bsu036_u:1149_0": "tatraiva ca duḥkhaskandhe parivartamānāḥ krīḍanti ramante paricārayanti notrasanti",
  "S04bsu036_u:1149_1": "na saṃtrasanti na saṃtrāsamāpadyante na budhyante na cetayanti nodvijanti na niḥsaraṇaṃ paryeṣante /",
  "S04bsu036_u:1150": "tatraiva ca ādīptāgārasadṛśe traidhātuke 'bhiramanti,",
  "S04bsu036_u:1151": "tena tenaiva vidhāvanti /",
  "S04bsu036_u:1152": "tena ca mahatā duḥkhaskandhena abhyāhatā na duḥkhamanasikārasaṃjñāmutpādayanti //",
  "S04bsu036_u:1153": "tatra śāriputra tathāgata evaṃ paśyati - ahaṃ khalveṣāṃ sattvānāṃ pitā /",
  "S04bsu036_u:1154": "mayā hyete sattvā asmādevaṃrūpānmahato duḥkhaskandhāt parimocayitavyāḥ,",
  "S04bsu036_u:1155": "mayā caiṣāṃ sattvānāmaprameyamacintyaṃ buddhajñānasukhaṃ dātavyam,",
  "S04bsu036_u:1156": "yenaite sattvāḥ krīḍiṣyanti ramiṣyanti paricārayiṣyanti,",
  "S04bsu036_u:1157": "vikrīḍitāni ca kariṣyanti //",
  "S04bsu036_u:1158": "tatra śāriputra tathāgata evaṃ paśyati - sacedahaṃ jñānabalo 'smīti kṛtvā ṛddhibalo 'smīti kṛtvā anupāyenaiṣāṃ sattvānāṃ tathāgatajñānabalavaiśāradyāni saṃśrāvayeyam,",
  "S04bsu036_u:1159": "naite sattvā ebhirdharbhairniryāyeyuḥ /",
  "S04bsu036_u:1160": "tatkasya hetoḥ?",
  "S04bsu036_u:1161": "adhyavasitā hyamī sattvāḥ pañcasu kāmaguṇeṣu traidhātukaratyām /",
  "S04bsu036_u:1162": "aparimuktā jātijarāvyādhimaraṇaśokaparidevaduḥkhadaurmanasyopāyāsebhyaḥ /",
  "S04bsu036_u:1163": "dahyante pacyante tapyante paritapyante /",
  "S04bsu036_u:1164": "anirdhāvitāstraidhātukādādīptajīrṇapaṭalaśaraṇaniveśanasadṛśāt kathamete buddhajñānaṃ paribhotsyante?",
  "S04bsu036_u:1165": "tatra śāriputra tathāgato yadyathāpi nāma sa puruṣo bāhubalikaḥ sthāpayitvā bāhubalam,",
  "S04bsu036_u:1166": "upāyakauśalyena tān kumārakāṃstasmādādīptādagārānniṣkāsayet,",
  "S04bsu036_u:1167": "niṣkāsayitvā sa teṣāṃ paścādudārāṇi mahāyānāni dadyāt,",
  "S04bsu036_u:1168": "evameva śāriputra tathāgato 'pyarhan samyaksaṃbuddhastathāgatajñānabalavaiśāradyasamanvāgataḥ sthāpayitvā tathāgatajñānabalavaiśāradyam,",
  "S04bsu036_u:1169": "upāyakauśalyajñānenādīptajīrṇapaṭalaśaraṇaniveśanasadṛśāt traidhātukāt sattvānāṃ niṣkāsanahetostrīṇi yānānyupadarśayati yadut śrāvakayānaṃ pratyekabuddhayānaṃ bodhisattvayānamiti /",
  "S04bsu036_u:1170": "tribhiśca yānaiḥ sattvāṃllobhayati,",
  "S04bsu036_u:1171": "evaṃ caiṣāṃ vadati - mā bhavanto 'sminnādīptāgārasadṛśe traidhātuke 'bhiramadhvaṃ hīneṣu rūpaśabdagandharasasparśeṣu /",
  "S04bsu036_u:1172": "atra hi yūyaṃ traidhātuke 'bhiratāḥ pañcakāmaguṇasahagatayā tṛṣṇayā dahyatha tapyatha paritapyatha /",
  "S04bsu036_u:1173": "nirdhāvadhvamasmāt traidhātukāt /",
  "S04bsu036_u:1174": "trīṇi yānānyanuprāpsyatha yadidaṃ śrāvakayānaṃ pratyekabuddhayānaṃ bodhisattvayānamiti /",
  "S04bsu036_u:1175": "ahaṃ vo 'tra sthāne pratibhūḥ /",
  "S04bsu036_u:1176": "ahaṃ vo dāsyāmyetāni trīṇi yānāni /",
  "S04bsu036_u:1177": "abhiyujyadhve traidhātukānni 'saraṇahetoḥ /",
  "S04bsu036_u:1178": "evaṃ caitāṃllobhayāmi - etāni bhoḥ sattvā yāni āryāṇi ca āryapraśastāni ca mahāramaṇīyakasamanvāgatāni ca /",
  "S04bsu036_u:1179": "akṛpaṇametairbhavantaḥ krīḍiṣyatha ramiṣyatha paricārayiṣyatha /",
  "S04bsu036_u:1180": "indriyabalabodhyaṅgadhyānavimokṣasamādhisamāpattibhiśca mahatīṃ ratiṃ pratyanubhaviṣyatha /",
  "S04bsu036_u:1181": "mahatā ca sukhasaumanasyena samanvāgatā bhaviṣyatha //",
  "S04bsu036_u:1182": "(Vaidya 55)",
  "S04bsu036_u:1183": "tatra śāriputra ye sattvāḥ paṇḍitajātīyā bhavanti,",
  "S04bsu036_u:1184": "te tathāgatasya lokapiturabhiśraddadhanti /",
  "S04bsu036_u:1185": "abhiśraddadhitvā ca tathāgataśāsane 'bhiyujyante udyogamāpadyante /",
  "S04bsu036_u:1186": "tatra kecit sattvā paraghoṣaśravānugamanamākāṅkṣamāṇā ātmaparinirvāṇahetoścaturāryasatyānubodhāya tathāgataśāsane 'bhiyujyante /",
  "S04bsu036_u:1187": "te ucyante śrāvakayānamākāṅkṣamāṇāḥ traidhātukānnirdhāvanti /",
  "S04bsu036_u:1188": "tadyathāpi nāma tasmādādīptādagārādanyatare dārakā mṛgarathamākāṅkṣamāṇā nirdhāvitāḥ /",
  "S04bsu036_u:1189": "anye sattvā anācāryakaṃ jñānaṃ damaśamathamākāṅkṣamāṇā ātmaparinirvāṇahetorhetupratyayānubodhāya tathāgataśāsane 'bhiyujyante,",
  "S04bsu036_u:1190": "te ucyante pratyekabuddhayānamākāṅkṣamāṇāstraidhātukānnirdhāvanti /",
  "S04bsu036_u:1191": "tadyathāpi nāma tasmādādīptādagārādanyatare dārakā ajarathamāṅkṣamāṇā nirdhāvitāḥ /",
  "S04bsu036_u:1192_0": "apare punaḥ sattvāḥ sarvajñajñānaṃ buddhajñānaṃ svayaṃbhūjñānamanācāryakaṃ jñānamākāṅkṣamāṇā",
  "S04bsu036_u:1192_1": "bahujanahitāya bahujanasukhāya lokānukampāyai mahato janakāyasyārthāya hitāya sukhāya",
  "S04bsu036_u:1192_2": "devānāṃ ca manuṣyāṇāṃ ca sarvasattvaparinirvāṇahetostathāgatajñānabalavaiśāradyānubodhāya",
  "S04bsu036_u:1192_3": "tathāgataśāsane 'bhiyujyante /",
  "S04bsu036_u:1193": "te ucyante mahāyānamākāṅkṣamāṇāstraidhātukānnirdhāvanti /",
  "S04bsu036_u:1194": "tena kāraṇenocyante bodhisattvā mahāsattvā iti /",
  "S04bsu036_u:1195": "tadyathāpi nāma tasmādādīptādagārādanyatare dārakā gorathamākāṅkṣamāṇānirdhāvitāḥ /",
  "S04bsu036_u:1196_0": "tadyathāpi nāma śāriputra sa puruṣastān kumārakāṃstasmādādīptādagārānnirdhāvitān",
  "S04bsu036_u:1196_1": "dṛṣṭvā kṣemasvastibhyāṃ parimuktānabhayaprāptāniti viditvā ātmānaṃ ca mahādhanaṃ",
  "S04bsu036_u:1196_2": "viditvā teṣāṃ dārakāṇāmekameva yānamudāramanuprayacchet,",
  "S04bsu036_u:1197_0": "evameva śāriputra tathāgato 'pyarhan samyaksaṃbuddho yadā paśyati - anekāḥ sattvakoṭīstraidhātukāt",
  "S04bsu036_u:1197_1": "parimuktā duḥkhabhayabhairavopadravaparimuktāstathāgataśāsanadvāreṇa nirdhāvitāḥ",
  "S04bsu036_u:1197_2": "parimuktāḥ sarvabhayopadravakāntārebhyaḥ /",
  "S04bsu036_u:1198": "nirvṛtisukhaprāptāḥ nirvṛtisukhāprāptāḥ /",
  "S04bsu036_u:1199_0": "tānetān śāriputra tasmin samaye tathāgato 'rhan samyaksaṃbuddhaḥ prabhūto mahājñānabalavaiśāradyakośa",
  "S04bsu036_u:1199_1": "iti viditvā sarve caite mamaiva putrā iti jñātvā buddhayānenaiva tān sattvān parinirvāpayati /",
  "S04bsu036_u:1200": "na ca kasyacit sattvasya pratyātmikaṃ parinirvāṇaṃ vadati /",
  "S04bsu036_u:1201": "sarvāṃśca tān sattvāṃstathāgataparinirvāṇena mahāparinirvāṇena",
  "S04bsu036_u:1202": "parinirvāpayati /",
  "S04bsu036_u:1203": "ye cāpi te śāriputra sattvāstraidhātukāt parimuktā bhavanti,",
  "S04bsu036_u:1204": "teṣāṃ tathāgato dhyānavimokṣasamādhisamāpattīrāryāṇi paramasukhāni krīḍanakāni ramaṇīyakāni dadāti,",
  "S04bsu036_u:1205": "sarvāṇyetānyekavarṇāni /",
  "S04bsu036_u:1206": "tadyathāpi nāma śāriputra tasya puruṣasya na mṛṣāvādo bhavet,",
  "S04bsu036_u:1207_0": "yena trīṇi yānānyupadarśayitvā teṣāṃ kumārakāṇāmekameva mahāyānaṃ sarveṣāṃ dattaṃ",
  "S04bsu036_u:1207_1": "saptaratnamayaṃ sarvālaṃkāravibhūṣitamekavarṇameva udārayānameva sarveṣāmagrayānameva dattaṃ bhavet /",
  "S04bsu036_u:1208": "evameva śāriputra tathāgato 'pyarhan samyaksaṃbuddho na mṛṣāvādī bhavati,",
  "S04bsu036_u:1209": "yena pūrvamupāyakauśalyena trīṇi yānānyupadarśayitvā paścānmahāyānenaiva sattvān parinirvāpayati /",
  "S04bsu036_u:1210": "tatkasya hetoḥ?",
  "S04bsu036_u:1211": "tathāgato hi śāriputra prabhūtajñānabalavaiśāradyakośakoṣṭhāgārasamanvāgataḥ pratibalaḥ sarvasattvānāṃ sarvajñajñānasahagataṃ (Vaidya 56)",
  "S04bsu036_u:1212": "dharmamupadarśayitum /",
  "S04bsu036_u:1213": "anenāpi śāriputra paryāyeṇaivaṃ veditavyam,",
  "S04bsu036_u:1214": "yathā upāyakauśalyajñānābhinirhāraistathāgata ekameva mahāyānaṃ deśayati //",
  "S04bsu036_u:1215": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:1216": "yathā hi puruṣasya bhavedagāraṃ jīrṇaṃ mahantaṃ ca sudurbalaṃ ca /",
  "S04bsu036_u:1217": "viśīrṇa prāsādu tathā bhaveta stambhāśca mūleṣu bhaveyu pūtikāḥ // Saddhp_3.39 //",
  "S04bsu036_u:1218": "gavākṣaharmyā galitaikadeśā viśīrṇa kuḍayaṃ kaṭalepanaṃ ca /",
  "S04bsu036_u:1219": "jīrṇu pravṛddhoddhṛtavedikaṃ ca tṛṇacchadaṃ sarvata opatantam // Saddhp_3.40 //",
  "S04bsu036_u:1220": "śatāna pañcāna anūnakānāṃ āvāsu so tatra bhaveta prāṇinām /",
  "S04bsu036_u:1221": "bahūni cā niṣkuṭasaṃkaṭāni uccārapūrṇāni jugupsitāni // Saddhp_3.41 //",
  "S04bsu036_u:1222": "gopānasī vigalita tatra sarvā kuḍayāśca bhittīśca tathaiva srastāḥ /",
  "S04bsu036_u:1223": "gṛdhrāṇa koṭyo nivasanti tatra pārāvatolūka tathānyapakṣiṇaḥ // Saddhp_3.42 //",
  "S04bsu036_u:1224": "āśīviṣā dāruṇa tatra santi deśapradeśeṣu mahāviṣogrāḥ /",
  "S04bsu036_u:1225": "vicitrikā vṛścikamūṣikāśca etāna āvāsu suduṣṭaprāṇinām // Saddhp_3.43 //",
  "S04bsu036_u:1226": "deśe ca deśe amanuṣya bhūyo uccāraprasrāvavināśitaṃ ca /",
  "S04bsu036_u:1227": "kṛmikīṭakhadyotakapūritaṃ ca śvabhiḥ śṛgālaiśca nināditaṃ ca // Saddhp_3.44 //",
  "S04bsu036_u:1228": "bheruṇḍakā dāruṇā tatra santi manuṣyakuṇapāni ca bhakṣayantaḥ /",
  "S04bsu036_u:1229": "teṣāṃ ca niryāṇu pratīkṣamāṇāḥ śvānāḥ śṛgālāśca vasantyaneke // Saddhp_3.45 //",
  "S04bsu036_u:1230": "(Vaidya 57)",
  "S04bsu036_u:1231": "te durbalā nitya kṣudhābhibhūtā deśeṣu deśeṣu vikhādamānāḥ /",
  "S04bsu036_u:1232": "kalahaṃ karontāśca ninādayanti subhairavaṃ tadgṛhamevarūpam // Saddhp_3.46 //",
  "S04bsu036_u:1233": "suraudracittā pi vasanti yakṣā manuṣyakuṇapāni vikaḍḍhamānāḥ /",
  "S04bsu036_u:1234": "deśeṣu deśeṣu vasanti tatra śatāpadī gonasakāśca vyālāḥ // Saddhp_3.47 //",
  "S04bsu036_u:1235": "deśeṣu deśeṣu ca nikṣipanti te potakānyālayanāni kṛtvā /",
  "S04bsu036_u:1236": "nyastāni nyastāni ca tāni teṣāṃ te yakṣa bhūyo paribhakṣayanti // Saddhp_3.48 //",
  "S04bsu036_u:1237": "yadā ca te yakṣa bhavanti tṛptāḥ parasattva khāditva suraudracittāḥ /",
  "S04bsu036_u:1238": "parasattvamāṃsaiḥ paritṛptagātrāḥ kalahaṃ tadā tatra karonti tīvram // Saddhp_3.49 //",
  "S04bsu036_u:1239": "vidhvastaleneṣu vasanti tatra kumbhāṇḍakā dārūṇaraudracittāḥ /",
  "S04bsu036_u:1240": "vitastimātrāstatha hastamātrā dvihastamātrāścanucaṃkramanti // Saddhp_3.50 //",
  "S04bsu036_u:1241": "te cāpi śvānān parigṛhya pādairuttānakān kṛtva tathaiva bhūmau /",
  "S04bsu036_u:1242": "grīvāsu cotpīḍya vibhartsayanto vyābādhayantaśca ramanti tatra // Saddhp_3.51 //",
  "S04bsu036_u:1243": "nānāśca kṛṣṇāśca tathaiva durbalā uccā mahantāśca vasanti pretāḥ /",
  "S04bsu036_u:1244": "jighatsitā bhojana mārgamāṇā ārtasvaraṃ krandiṣu tatra tatra // Saddhp_3.52 //",
  "S04bsu036_u:1245": "sūcīmukhā goṇamukhāśca kecit manuṣyamātrāstatha śvānamātrāḥ /",
  "S04bsu036_u:1246": "(Vaidya 58)",
  "S04bsu036_u:1247": "prakīrṇakeśāśca karonti śabdamāhāratṛṣṇāparidahyamānāḥ // Saddhp_3.53 //",
  "S04bsu036_u:1248": "caturdiśaṃ cātra vilokayanti gavākṣa-ullokanakehi nityam /",
  "S04bsu036_u:1249": "te yakṣa pretāśca piśācakāśca gṛdhrāśca āhāra gaveṣamāṇāḥ // Saddhp_3.54 //",
  "S04bsu036_u:1250": "etādṛśaṃ bhairavu tad gṛhaṃ bhavet mahantamuccaṃ ca sudurbalaṃ ca /",
  "S04bsu036_u:1251": "vijarjaraṃ durbalamitvaraṃ ca puruṣasya ekasya parigrahaṃ bhavet // Saddhp_3.55 //",
  "S04bsu036_u:1252": "sa ca bāhyataḥ syātpuruṣo gṛhasya niveśanaṃ tacca bhavetpradīptam /",
  "S04bsu036_u:1253": "sahasā samantena caturdiśaṃ ca jvālāsahasraiḥ paridīpyamānam // Saddhp_3.56 //",
  "S04bsu036_u:1254": "vaṃśāśca dārūṇi ca agnitāpitāḥ karonti śabdaṃ gurukaṃ subhairavam /",
  "S04bsu036_u:1255": "pradīpta stambhāśca tathaiva bhittayo yakṣāśca pretāśca mucanti nādam // Saddhp_3.57 //",
  "S04bsu036_u:1256": "jvālūṣitā gṛdhraśatāśca bhūyaḥ kumbhāṇḍakāḥ ploṣṭamukhā bhramanti /",
  "S04bsu036_u:1257": "samantato vyālaśatāśca tatra nadanti krośanti ca dahyamānāḥ // Saddhp_3.58 //",
  "S04bsu036_u:1258": "piśācakāstatra bahū bhramanti saṃtāpitā agnina mandapuṇyāḥ /",
  "S04bsu036_u:1259": "dantehi pāṭitva ti anyamanyaṃ rudhireṇa siñcanti ca dahyamānāḥ // Saddhp_3.59 //",
  "S04bsu036_u:1260": "bherūṇḍakāḥ kālagatāśca tatra khādanti sattvāśca ti anyamanyam /",
  "S04bsu036_u:1261": "uccāra dahyatyamanojñagandhaḥ pravāyate loki caturdiśāsu // Saddhp_3.60 //",
  "S04bsu036_u:1262": "(Vaidya 59)",
  "S04bsu036_u:1263": "śatāpadīyo prapalāyamānāḥ kumbhāṇḍakāstāḥ paribhakṣayanti /",
  "S04bsu036_u:1264": "pradīptakeśāśca bhramanti pretāḥ kṣudhāya dāhena ca dahyamānāḥ // Saddhp_3.61 //",
  "S04bsu036_u:1265": "etādṛśaṃ bhairava tanniveśanaṃ jvālāsahasrairhi viniścaradbhiḥ /",
  "S04bsu036_u:1266": "puruṣaśca so tasya gṛhasya svāmī dvārasmi asthāsi vipaśyamānaḥ // Saddhp_3.62 //",
  "S04bsu036_u:1267": "śṛṇoti cāsau svake atra putrān krīḍāpanaiḥ krīḍanasaktabuddhīn /",
  "S04bsu036_u:1268": "ramanti te krīḍanakapramattā yathāpi bālā avijānamānāḥ // Saddhp_3.63 //",
  "S04bsu036_u:1269": "śrutvā ca so tatra praviṣṭu kṣipraṃ pramocanārthāya tadātmajānām /",
  "S04bsu036_u:1270": "mā mahya bālā imi sarva dārakā dahyeyu naśyeyu ca kṣiprameva // Saddhp_3.64 //",
  "S04bsu036_u:1271": "sa bhāṣate teṣamagāradoṣān duḥkhaṃ idaṃ bhoḥ kulaputra dāruṇam /",
  "S04bsu036_u:1272": "vividhāśca sattveha ayaṃ ca agni mahantikā duḥkhaparaṃparā tu // Saddhp_3.65 //",
  "S04bsu036_u:1273": "āśīviṣā yakṣa suraudracittāḥ kumbhāṇḍa pretā bahavo vasanti /",
  "S04bsu036_u:1274": "bheruṇḍakāḥ śvānaśṛgālasaṃghā gṛdhrāśca āhāra gaveṣamāṇāḥ // Saddhp_3.66 //",
  "S04bsu036_u:1275": "etādṛśāsmin bahavo vasanti vināpi cāgneḥ paramaṃ subhairavam /",
  "S04bsu036_u:1276": "duḥkhaṃ idaṃ kevalamevarūpaṃ samantataścāgnirayaṃ pradīptaḥ // Saddhp_3.67 //",
  "S04bsu036_u:1277": "te codyamānāstatha bālabuddhayaḥ kumārakāḥ krīḍanake pramattāḥ /",
  "S04bsu036_u:1278": "(Vaidya 60)",
  "S04bsu036_u:1279": "na cintayante pitaraṃ bhaṇantaṃ na cāpi teṣāṃ manasīkaronti // Saddhp_3.68 //",
  "S04bsu036_u:1280": "puruṣaśca so tatra tadā vicintayet suduḥkhito 'smī iha putracintayā /",
  "S04bsu036_u:1281": "kiṃ mahya putrehi aputrakasya mā nāma dahyeyurihāgninā ime // Saddhp_3.69 //",
  "S04bsu036_u:1282": "upāyu so cintayi tasmi kāle lubdhā ime krīḍanakeṣu bālāḥ /",
  "S04bsu036_u:1283": "na cātra krīḍā ca ratī ca kācid bālāna ho yādṛśu mūḍhabhāvaḥ // Saddhp_3.70 //",
  "S04bsu036_u:1284": "sa tānavocachṛṇuthā kumārakā nānāvidhā yānaka yā mamāsti /",
  "S04bsu036_u:1285": "mṛgairajairgoṇavaraiśca yuktā uccā mahantā samalaṃkṛtā ca // Saddhp_3.71 //",
  "S04bsu036_u:1286": "tā bāhyato asya niveśanasya nirdhāvathā tehi karotha kāryam /",
  "S04bsu036_u:1287": "yuṣmākamarthe maya kāritāni niryātha taistuṣṭamanāḥ sametya // Saddhp_3.72 //",
  "S04bsu036_u:1288": "te yāna etādṛśakā niśāmya ārabdhavīryāstvaritā hi bhūtvā /",
  "S04bsu036_u:1289": "nirdhāvitāstatkṣaṇameva sarve ākāśi tiṣṭhanti dukhena muktāḥ // Saddhp_3.73 //",
  "S04bsu036_u:1290": "puruṣaśca so nirgata dṛṣṭva dārakān grāmasya madhye sthitu catvarasmin /",
  "S04bsu036_u:1291": "upaviśya siṃhāsani tānuvāca aho ahaṃ nirvṛtu adya mārṣāḥ // Saddhp_3.74 //",
  "S04bsu036_u:1292": "ye duḥkhalabdhā mama te tapasvinaḥ putrā priyā orasa viṃśa bālāḥ /",
  "S04bsu036_u:1293": "te dārūṇe durgagṛhe abhūvan bahūjantūpūrṇe ca subhairave ca // Saddhp_3.75 //",
  "S04bsu036_u:1294": "(Vaidya 61)",
  "S04bsu036_u:1295": "ādīptake jvālasahasrapūrṇe ratā ca te krīḍaratīṣu āsan /",
  "S04bsu036_u:1296": "mayā ca te mocita adya sarve yenāhu nirvāṇu samāgato 'dya // Saddhp_3.76 //",
  "S04bsu036_u:1297": "sukhasthitaṃ taṃ pitaraṃ viditvā upagamya te dāraka evamāhuḥ /",
  "S04bsu036_u:1298": "dadāhi nastāta yathābhibhāṣitaṃ trividhāni yānāni manoramāṇi // Saddhp_3.77 //",
  "S04bsu036_u:1299": "sacettava satyaka tāta sarvaṃ yadbhāṣitaṃ tatra niveśane te /",
  "S04bsu036_u:1300": "trividhāni yānāni ha saṃpradāsye dadasva kālo 'yamihādya teṣām // Saddhp_3.78 //",
  "S04bsu036_u:1301": "puruṣaśca so kośabalī bhaveta suvarṇarūpyāmaṇimuktakasya /",
  "S04bsu036_u:1302": "hiraṇya dāsāśca analpakāḥ syurupasthape ekavidhā sa yānā // Saddhp_3.79 //",
  "S04bsu036_u:1303": "ratnāmayā goṇarathā viśiṣṭā savedikāḥ kiṅkiṇijālanaddhāḥ /",
  "S04bsu036_u:1304": "chatradhvajebhiḥ samalaṃkṛtāśca muktāmaṇījālikachāditāśca // Saddhp_3.80 //",
  "S04bsu036_u:1305": "suvarṇapuṣpāṇa kṛtaiśca dāmairdeśeṣu deśeṣu pralambamānaiḥ /",
  "S04bsu036_u:1306": "bastrairudāraiḥ parisaṃvṛtāśca pratyāstṛtā dūṣyavaraiśca śuklaiḥ // Saddhp_3.81 //",
  "S04bsu036_u:1307": "mṛdukān paṭṭāna tathaiva tatra varatūlikāsaṃstṛta ye 'pi te rathāḥ /",
  "S04bsu036_u:1308": "pratyāstṛtāḥ koṭisahasramūlyairvaraiśca kockairbakahaṃsalakṣaṇaiḥ // Saddhp_3.82 //",
  "S04bsu036_u:1309": "(Vaidya 62)",
  "S04bsu036_u:1310": "śvetāḥ supuṣṭā balavanta goṇā mahāpramāṇā abhidarśanīyāḥ /",
  "S04bsu036_u:1311": "ye yojitā ratnaratheṣu teṣu parigṛhītāḥ puruṣairanekaiḥ // Saddhp_3.83 //",
  "S04bsu036_u:1312": "etādṛśān so puruṣo dadāti putrāṇa sarvāṇa varān viśiṣṭān /",
  "S04bsu036_u:1313": "te cāpi tuṣṭāttamanāśca tehi diśāśca vidiśāśca vrajanti krīḍakāḥ // Saddhp_3.84 //",
  "S04bsu036_u:1314": "emeva haṃ śārisutā maharṣī sattvāna trāṇaṃ ca pitā ca bhomi /",
  "S04bsu036_u:1315": "putrāśca te prāṇina sarvi mahyaṃ traidhātuke kāmavilagna bālāḥ // Saddhp_3.85 //",
  "S04bsu036_u:1316": "traidhātukaṃ co yatha tanniveśanaṃ subhairavaṃ duḥkhaśatābhikīrṇam /",
  "S04bsu036_u:1317": "aśeṣataḥ prajvalitaṃ samantājjātījarāvyādhiśatairanekaiḥ // Saddhp_3.86 //",
  "S04bsu036_u:1318": "ahaṃ ca traidhātukamukta śānto ekāntasthāyī pavane vasāmi /",
  "S04bsu036_u:1319": "traidhātukaṃ co mamidaṃ parigraho ye hyatra dahyanti mamaiti putrāḥ // Saddhp_3.87 //",
  "S04bsu036_u:1320": "ahaṃ ca ādīnava tatra darśayī viditva trāṇaṃ ahameva caiṣām /",
  "S04bsu036_u:1321": "na caiva me te śruṇi sarvi bālā yathāpi kāmeṣu vilagnabuddhayaḥ // Saddhp_3.88 //",
  "S04bsu036_u:1322": "upāyakauśalyamahaṃ prayojayī yānāni trīṇi pravadāmi caiṣām /",
  "S04bsu036_u:1323": "jñātvā ca traidhātuki nekadoṣān nirdhāvanārthāya vadāmyupāyam // Saddhp_3.89 //",
  "S04bsu036_u:1324": "māṃ caiva ye niśrita bhonti putrāḥ ṣaḍabhijña traividya mahānubhāvāḥ /",
  "S04bsu036_u:1325": "(Vaidya 63)",
  "S04bsu036_u:1326": "pratyekabuddhāśca bhavanti ye 'tra avivartikā ye ciha bodhisattvāḥ // Saddhp_3.90 //",
  "S04bsu036_u:1327": "samāna putrāṇa hu teṣa tatkṣaṇamimena dṛṣṭāntavareṇa paṇḍita /",
  "S04bsu036_u:1328": "vadāmi ekaṃ imu buddhayānaṃ parigṛhṇathā sarvi jinā bhaviṣyatha // Saddhp_3.91 //",
  "S04bsu036_u:1329": "taccā variṣṭhaṃ sumanoramaṃ ca viśiṣṭarūpaṃ ciha sarvaloke /",
  "S04bsu036_u:1330": "buddhāna jñānaṃ dvipadottamānāmudārarūpaṃ tatha vandanīyam // Saddhp_3.92 //",
  "S04bsu036_u:1331": "balāni dhyānāni tathā vimokṣāḥ samādhināṃ koṭiśatā ca nekā /",
  "S04bsu036_u:1332": "ayaṃ ratho īdṛśako variṣṭho ramanti yeno sada buddhaputrāḥ // Saddhp_3.93 //",
  "S04bsu036_u:1333": "krīḍanta etena kṣapenti rātrayo divasāṃśca pakṣānṛtavo 'tha māsān /",
  "S04bsu036_u:1334": "saṃvatsarānantarakalpameva ca kṣapenti kalpāna sahasrakoṭyaḥ // Saddhp_3.94 //",
  "S04bsu036_u:1335": "ratnāmayaṃ yānamidaṃ variṣṭhaṃ gacchanti yeno iha bodhimaṇḍe /",
  "S04bsu036_u:1336": "vikrīḍamānā bahubodhisattvā ye co śṛṇonti sugatasya śrāvakāḥ // Saddhp_3.95 //",
  "S04bsu036_u:1337": "evaṃ prajānāhi tvamadya tiṣya nāstīha yānaṃ dvitiyaṃ kahiṃcit /",
  "S04bsu036_u:1338": "diśo daśā sarva gaveṣayitvā sthāpetvupāyaṃ puruṣottamānām // Saddhp_3.96 //",
  "S04bsu036_u:1339": "putrā mamā yūyamahaṃ pitā vo mayā ca niṣkāsita yūya duḥkhāt /",
  "S04bsu036_u:1340": "paridahyamānā bahukalpakoṭayastraidhātukāto bhayabhairavātaḥ // Saddhp_3.97 //",
  "S04bsu036_u:1341": "(Vaidya 64)",
  "S04bsu036_u:1342": "evaṃ ca haṃ tatra vadāmi nirvṛtimanirvṛtā yūya tathaiva cādya /",
  "S04bsu036_u:1343": "saṃsāraduḥkhādiha yūya muktā bauddhaṃ tu yānaṃ va gaveṣitavyam // Saddhp_3.98 //",
  "S04bsu036_u:1344": "ye bodhisattvāśca ihāsti kecicchṛṇvanti sarve mama buddhanetrīm /",
  "S04bsu036_u:1345": "upāyakauśalyamidaṃ jinasya yeno vinetī bahubodhisattvān // Saddhp_3.99 //",
  "S04bsu036_u:1346": "hīneṣu kāmeṣu jugupsiteṣu ratā yadā bhontimi atra sattvāḥ /",
  "S04bsu036_u:1347": "duḥkhaṃ tadā bhāṣati lokanāyako ananyathāvādirihāryasatyam // Saddhp_3.100 //",
  "S04bsu036_u:1348": "ye cāpi duḥkhasya ajānamānā mūlaṃ na paśyantiha bālabuddhayaḥ /",
  "S04bsu036_u:1349": "mārgaṃ hi teṣāmanudarśayāmi samudāgamastṛṣṇa dukhasya saṃbhavaḥ // Saddhp_3.101 //",
  "S04bsu036_u:1350": "tṛṣṇānirodho 'tha sadā aniśritā nirodhasatyaṃ tṛtiyaṃ idaṃ me /",
  "S04bsu036_u:1351": "ananyathā yena ca mucyate naro mārgaṃ hi bhāvitva vimukta bhoti // Saddhp_3.102 //",
  "S04bsu036_u:1352": "kutaśca te śārisutā vimuktā asantagrāhātu vimukta bhonti /",
  "S04bsu036_u:1353": "na ca tāva te sarvata mukta bhonti anirvṛtāṃstān vadatīha nāyakaḥ // Saddhp_3.103 //",
  "S04bsu036_u:1354": "kikāraṇaṃ nāsya vadāmi mokṣamaprāpyimāmuttamamagrabodhim /",
  "S04bsu036_u:1355": "mamaiṣa chando ahu dharmarājā sukhāpanārthāyiha loki jātaḥ // Saddhp_3.104 //",
  "S04bsu036_u:1356": "iya śāriputrā mama dharmamudrā yā paścime kāli mayādya bhāṣitā /",
  "S04bsu036_u:1357": "(Vaidya 65)",
  "S04bsu036_u:1358": "hitāya lokasya sadevakasya diśāsu vidiśāsu ca deśayasva // Saddhp_3.105 //",
  "S04bsu036_u:1359": "yaścāpi te bhāṣati kaści sattvo anumodayāmīti vadeta vācam /",
  "S04bsu036_u:1360": "mūrdhnena cedaṃ pratigṛhya sūtraṃ avivartikaṃ taṃ naru dhārayestvam // Saddhp_3.106 //",
  "S04bsu036_u:1361": "dṛṣṭāśca teno purimāstathāgatāḥ satkāru teṣāṃ ca kṛto abhūṣi /",
  "S04bsu036_u:1362": "śrutaśca dharmo ayamevarūpo ya eta sūtraṃ abhiśraddadheta // Saddhp_3.107 //",
  "S04bsu036_u:1363": "ahaṃ ca tvaṃ caiva bhaveta dṛṣṭo ayaṃ ca sarvo mama bhikṣusaṃghaḥ /",
  "S04bsu036_u:1364": "dṛṣṭāśca sarve imi bodhisattvā ye śraddadhe bhāṣitameta mahyam // Saddhp_3.108 //",
  "S04bsu036_u:1365": "sūtraṃ imaṃ bālajanapramohanamabhijñajñānāna mi etu bhāṣitam /",
  "S04bsu036_u:1366": "viṣayo hi naivāstiha śrāvakāṇāṃ pratyekabuddhāna gatirna cātra // Saddhp_3.109 //",
  "S04bsu036_u:1367": "adhimuktisārastuva śāriputra kiṃ vā punarmahya ime 'nyaśrāvakāḥ /",
  "S04bsu036_u:1368": "ete 'pi śraddhāya mamaiva yānti pratyātmikaṃ jñānu na caiva vidyate // Saddhp_3.110 //",
  "S04bsu036_u:1369": "mā caiva tvaṃ stambhiṣu mā ca māniṣu māyuktayogīna vadesi etat /",
  "S04bsu036_u:1370": "bālā hi kāmeṣu sadā pramattā ajānakā dharmu kṣipeyu bhāṣitam // Saddhp_3.111 //",
  "S04bsu036_u:1371": "upāyakauśalya kṣipitva mahyaṃ yā buddhanetrī sada loki saṃsthitā /",
  "S04bsu036_u:1372": "bhṛkuṭiṃ karitvāna kṣipitva yānaṃ vipāku tasyeha śṛṇohi tīvram // Saddhp_3.112 //",
  "S04bsu036_u:1373": "(Vaidya 66)",
  "S04bsu036_u:1374": "kṣipitva sūtraṃ idamevarūpaṃ mayi tiṣṭhamāne parinirvṛte vā /",
  "S04bsu036_u:1375": "bhikṣūṣu vā teṣu khilāni kṛtvā teṣāṃ vipākaṃ mamihaṃ śṛṇohi // Saddhp_3.113 //",
  "S04bsu036_u:1376": "cyutvā manuṣyeṣu avīci teṣāṃ pratiṣṭha bhotī paripūrṇakalpāt /",
  "S04bsu036_u:1377": "tataśca bhūyo 'ntarakalpa nekāṃścyutāścyutāstatra patanti bālāḥ // Saddhp_3.114 //",
  "S04bsu036_u:1378": "yadā ca narakeṣu cyutā bhavanti tataśca tiryakṣu vrajanti bhūyaḥ /",
  "S04bsu036_u:1379": "sudurbalāḥ śvānaśṛgālabhūtāḥ pareṣa krīḍāpanakā bhavanti // Saddhp_3.115 //",
  "S04bsu036_u:1380": "varṇena te kālaka tatra bhonti kalmāṣakā vrāṇika kaṇḍulāśca /",
  "S04bsu036_u:1381": "nirlomakā durbala bhonti bhūyo vidveṣamāṇā mama agrabodhim // Saddhp_3.116 //",
  "S04bsu036_u:1382": "jugupsitā prāṇiṣu nitya bhonti loṣṭaprahārābhihatā rudantaḥ /",
  "S04bsu036_u:1383": "daṇḍena saṃtrāsita tatra tatra kṣudhāpipāsāhata śuṣkagātrāḥ // Saddhp_3.117 //",
  "S04bsu036_u:1384": "uṣṭrātha vā gardabha bhonti bhūyo bhāraṃ vahantaḥ kaśadaṇḍatāḍitāḥ /",
  "S04bsu036_u:1385": "āhāracintāmanucintayanto ye buddhanetrī kṣipi bālabuddhayaḥ // Saddhp_3.118 //",
  "S04bsu036_u:1386": "punaśca te kroṣṭuka bhonti tatra bībhatsakāḥ kāṇaka kuṇṭhakāśca /",
  "S04bsu036_u:1387": "utpīḍitā grāmakumārakehi loṣṭaprahārābhihatāśca bālāḥ // Saddhp_3.119 //",
  "S04bsu036_u:1388": "tataścyavitvāna ca bhūyu bālāḥ pañcāśatīnāṃ sama yojanānām /",
  "S04bsu036_u:1389": "(Vaidya 67)",
  "S04bsu036_u:1390": "dīrghātmabhāvā hi bhavanti prāṇino jaḍāśca mūḍhāḥ parivartamānāḥ // Saddhp_3.120 //",
  "S04bsu036_u:1391": "apādakā bhonti ca kroḍasakkino vikhādyamānā bahuprāṇikoṭibhiḥ /",
  "S04bsu036_u:1392": "sudāruṇāṃ te anubhonti vedanāṃ kṣipitva sūtraṃ idamevarūpam // Saddhp_3.121 //",
  "S04bsu036_u:1393": "puruṣātmabhāvaṃ ca yada labhante te kuṇṭhakā laṅgaka bhonti tatra /",
  "S04bsu036_u:1394": "kubjātha kāṇā ca jaḍā jaghanyā aśraddadhantā ima sūtra mahyam // Saddhp_3.122 //",
  "S04bsu036_u:1395": "apratyanīyāśca bhavanti loke pūtī mukhātteṣa pravāti gandhaḥ /",
  "S04bsu036_u:1396": "yakṣagraho ukrami teṣa kāye aśraddadhantānima buddhabodhim // Saddhp_3.123 //",
  "S04bsu036_u:1397": "daridrakā peṣaṇakārakāśca upasthāyakā nitya parasya durbalāḥ /",
  "S04bsu036_u:1398": "ābādha teṣāṃ bahukāśca bhonti anāthabhūtā viharanti loke // Saddhp_3.124 //",
  "S04bsu036_u:1399": "yasyaiva te tatra karonti sevanāmadātukāmo bhavatī sa teṣām /",
  "S04bsu036_u:1400": "dattaṃ pi co naśyati kṣiprameva phalaṃ hi pāpasya imevarūpam // Saddhp_3.125 //",
  "S04bsu036_u:1401": "yaccāpi te tatra labhanti auṣadhaṃ suyuktarūpaṃ kuśalehi dattam /",
  "S04bsu036_u:1402": "tenāpi teṣāṃ ruja bhūyu vardhate so vyādhirantaṃ na kadāci gacchati // Saddhp_3.126 //",
  "S04bsu036_u:1403": "anyehi cauryāṇi kṛtāni bhonti ḍamarātha ḍimbāstatha vigrahāśca /",
  "S04bsu036_u:1404": "dravyāpahārāśca kṛtāstathānyairnipatanti tasyopari pāpakarmaṇaḥ // Saddhp_3.127 //",
  "S04bsu036_u:1405": "na jātu so paśyati lokanāthaṃ narendrarājaṃ mahi śāsamānam /",
  "S04bsu036_u:1406": "(Vaidya 68)",
  "S04bsu036_u:1407": "tasyākṣaṇeṣveva hi vāsu bhoti imāṃ kṣipitvā mama buddhanetrīm // Saddhp_3.128 //",
  "S04bsu036_u:1408": "na cāpi so dharma śṛṇoti bālo badhiraśca so bhoti acetanaśca /",
  "S04bsu036_u:1409": "kṣipitva bodhīmimamevarūpāmupaśānti tasyo na kadāci bhoti // Saddhp_3.129 //",
  "S04bsu036_u:1410": "sahasra nekā nayutāṃśca bhūyaḥ kalpāna koṭyo yatha gaṅgavālikāḥ /",
  "S04bsu036_u:1411": "jaḍātmabhāvo vikalaśca bhoti kṣipitva sūtraṃ imu pāpakaṃ phalam // Saddhp_3.130 //",
  "S04bsu036_u:1412": "udyānabhūmī narako 'sya bhoti niveśanaṃ tasya apāyabhūmiḥ /",
  "S04bsu036_u:1413": "kharasūkarā kroṣṭuka bhūmisūcakāḥ pratiṣṭhitasyeha bhavanti nityam // Saddhp_3.131 //",
  "S04bsu036_u:1414": "manuṣyabhāvatvamupetya cāpi andhatva badhiratva jaḍatvameti /",
  "S04bsu036_u:1415": "parapreṣya so bhoti daridra nityaṃ tatkāli tasyābharaṇānimāni // Saddhp_3.132 //",
  "S04bsu036_u:1416": "vastrāṇi co vyādhayu bhonti tasya vraṇāna koṭīnayutāśca kāye /",
  "S04bsu036_u:1417": "vicarcikā kaṇḍu tathaiva pāmā kuṣṭhaṃ kilāsaṃ tatha āmagandhaḥ // Saddhp_3.133 //",
  "S04bsu036_u:1418": "satkāyadṛṣṭiśca ghanāsya bhoti udīryate krodhabalaṃ ca tasya /",
  "S04bsu036_u:1419": "saṃrāgu tasyātibhṛśaṃ ca bhoti tiryāṇa yonīṣu ca so sadā ramī // Saddhp_3.134 //",
  "S04bsu036_u:1420": "sacedahaṃ śārisutādya tasya paripūrṇakalpaṃ pravadeya doṣān /",
  "S04bsu036_u:1421": "yo hī mamā etu kṣipeta sūtraṃ paryantu doṣāṇa na śakya gantum // Saddhp_3.135 //",
  "S04bsu036_u:1422": "(Vaidya 69)",
  "S04bsu036_u:1423": "saṃpaśyamāno idameva cārthaṃ tvāṃ saṃdiśāmī ahu śāriputra /",
  "S04bsu036_u:1424": "mā haiva tvaṃ bālajanasya agrato bhāṣiṣyase sūtramimevarūpam // Saddhp_3.136 //",
  "S04bsu036_u:1425": "ye tū iha vyakta bahuśrutāśca smṛtimanta ye paṇḍita jñānavantaḥ /",
  "S04bsu036_u:1426": "ye prasthitā uttamamagrabodhiṃ tān śrāvayestvaṃ paramārthametat // Saddhp_3.137 //",
  "S04bsu036_u:1427": "dṛṣṭāśca yehī bahubuddhakoṭyaḥ kuśalaṃ ca yai ropitamaprameyam /",
  "S04bsu036_u:1428": "adhyāśayāścā dṛḍha yeṣa co syāttān śrāvayestvaṃ paramārthametat // Saddhp_3.138 //",
  "S04bsu036_u:1429": "ye vīryavantaḥ sada maitracittā bhāventi maitrīmiha dīrgharātram /",
  "S04bsu036_u:1430": "utsṛṣṭakāyā tatha jīvite ca teṣāmidaṃ sūtra bhaṇeḥ samakṣam // Saddhp_3.139 //",
  "S04bsu036_u:1431": "anyonyasaṃkalpa sagauravāśca teṣāṃ ca bālehi na saṃstavo 'sti /",
  "S04bsu036_u:1432": "ye cāpi tuṣṭā girikandareṣu tān śrāvayestvaṃ ida sūtra bhadrakam // Saddhp_3.140 //",
  "S04bsu036_u:1433": "kalyāṇamitrāṃśca niṣevamāṇāḥ pāpāṃśca mitrān parivarjayantaḥ /",
  "S04bsu036_u:1434": "yānīdṛśān paśyasi buddhaputrāṃsteṣāmidaṃ sūtra prakāśayesi // Saddhp_3.141 //",
  "S04bsu036_u:1435": "acchidraśīlā maṇiratnasādṛśā vaipulyasūtrāṇa parigrahe sthitāḥ /",
  "S04bsu036_u:1436": "paśyesi yānīdṛśa buddhaputrāṃsteṣāgrataḥ sūtramidaṃ vadesi // Saddhp_3.142 //",
  "S04bsu036_u:1437": "akrodhanā ye sada ārjavāśca kṛpāsamanvāgata sarvaprāṇiṣu /",
  "S04bsu036_u:1438": "(Vaidya 70)",
  "S04bsu036_u:1439": "sagauravā ye sugatasya antike teṣāgrataḥ sūtramidaṃ vadesi // Saddhp_3.143 //",
  "S04bsu036_u:1440": "yo dharmu bhāṣe pariṣāya madhye asaṅgaprāpto vadi yuktamānasaḥ /",
  "S04bsu036_u:1441": "dṛṣṭāntakoṭīnayutairanekaistasyeda sūtraṃ upadarśayesi // Saddhp_3.144 //",
  "S04bsu036_u:1442": "mūrdhnāñjaliṃ yaśca karoti baddhvā sarvajñabhāvaṃ parimārgamāṇaḥ /",
  "S04bsu036_u:1443": "daśo diśo yo 'pi ca caṃkrameta subhāṣitaṃ bhikṣu gaveṣamāṇaḥ // Saddhp_3.145 //",
  "S04bsu036_u:1444": "vaipulyasūtrāṇi ca dhārayeta na cāsya rucyanti kadācidanye /",
  "S04bsu036_u:1445": "ekāṃ pi gāthāṃ na ca dhāraye 'nyatastaṃ śrāvayestvaṃ varasūtrametat // Saddhp_3.146 //",
  "S04bsu036_u:1446": "tathāgatasyo yatha dhātu dhārayettathaiva yo mārgati koci taṃ naraḥ /",
  "S04bsu036_u:1447": "emeva yo mārgati sūtramīdṛśaṃ labhitva yo mūrdhani dhārayeta // Saddhp_3.147 //",
  "S04bsu036_u:1448": "anyeṣu sūtreṣu na kāci cintā lokāyatairanyataraiśca śāstraiḥ /",
  "S04bsu036_u:1449": "bālāna etādṛśa bhonti gocarāstāṃstvaṃ vivarjitva prakāśayeridam // Saddhp_3.148 //",
  "S04bsu036_u:1450": "pūrṇaṃ pi kalpaṃ ahu śāriputra vadeyamākāra sahasrakoṭyaḥ /",
  "S04bsu036_u:1451": "ye prasthitā uttamamagrabodhiṃ teṣāgrataḥ sūtramidaṃ vadesi // Saddhp_3.149 //",
  "S04bsu036_u:1452": "ityāryasaddharmapuṇḍarīke dharmaparyāye aupamyaparivarto nāma tṛtīyaḥ //",
  "S04bsu036_u:1453": "_______________________________________________________________________________",
  "S04bsu036_u:1454": "(Vaidya 71)",
  "S04bsu036_u:1455": "Saddhp_4: adhimuktiparivartaḥ /",
  "S04bsu036_u:1456_0": "atha khalvāyuṣmān subhūtirāyuṣmāṃśca mahākātyāyanaḥ āyuṣmāṃśca mahākāśyapaḥ āyuṣmāṃśca",
  "S04bsu036_u:1456_1": "mahāmaudgalyāyanaḥ imamevaṃrūpamaśrutapūrvaṃ dharmaṃ śrutvā bhagavato 'ntikāt saṃmukhamāyuṣmataśca",
  "S04bsu036_u:1456_2": "śāriputrasya vyākaraṇaṃ śrutvā anuttarāyāṃ samyaksaṃbodhau āścaryaprāptā adbhutaprāptā",
  "S04bsu036_u:1456_3": "audbilyaprāptā stasyāṃ velāyāmutthāyāsanebhyo yena bhagavāṃstenopasaṃkrāman /",
  "S04bsu036_u:1457_0": "upasaṃkramya ekāṃsamuttarāsaṅgaṃ kṛtvā dakṣiṇaṃ jānuṃ pṛthivyāṃ pratiṣṭhāpya yena",
  "S04bsu036_u:1457_1": "bhagavāṃstenāñjaliṃ praṇamya bhagavantamabhimukhamullokayamānā avanakāyā abhinatakāyāḥ",
  "S04bsu036_u:1457_2": "praṇatakāyāstasyāṃ velāyāṃ bhagavantametadavocan - vayaṃ hi bhagavan jīrṇā vṛddhā",
  "S04bsu036_u:1457_3": "mahallakā asmin bhikṣusaṃghe sthavirasaṃmatā jarājīrṇībhūtā nirvāṇaprāptāḥ sma iti",
  "S04bsu036_u:1457_4": "bhagavan nirudyamā anuttarāyāṃ samyaksaṃbodhāvapratibalāḥ smaḥ,",
  "S04bsu036_u:1458": "aprativīryārambhāḥ smaḥ /",
  "S04bsu036_u:1459": "yadāpi bhagavān dharmaṃ deśayati,",
  "S04bsu036_u:1460": "ciraṃ niṣaṇṇaśca bhagavān bhavati,",
  "S04bsu036_u:1461": "vayaṃ ca tasyāṃ dharmadeśanāyāṃ pratyupasthitā bhavāmaḥ,",
  "S04bsu036_u:1462": "tadāpyasmākaṃ bhagavan ciraṃ niṣaṇṇānāṃ bhagavantaṃ ciraṃ paryupāsitānāmaṅgapratyaṅgāni duḥkhanti,",
  "S04bsu036_u:1463": "saṃdhivisaṃdhayaśca duḥkhanti /",
  "S04bsu036_u:1464": "tato vayaṃ bhagavan bhagavato dharmaṃ deśayamānasya śūnyatānimittāpraṇihitaṃ sarvamāviṣkurmaḥ /",
  "S04bsu036_u:1465": "nāsmābhireṣu buddhadharmeṣu buddhakṣetravyūheṣu vā bodhisattvavikrīḍiteṣu vā tathāgatavikrīḍiteṣu vā spṛhotpāditā /",
  "S04bsu036_u:1466": "tatkasya hetoḥ?",
  "S04bsu036_u:1467": "yaccāsmādbhagavaṃstraidhātukānnirdhāvitā nirvāṇasaṃjñinaḥ,",
  "S04bsu036_u:1468": "vayaṃ ca jarājīrṇāḥ /",
  "S04bsu036_u:1469": "tato bhagavan asmābhirapyanye bodhisattvā avavaditā abhūvannanuttarāyāṃ samyaksaṃbodhau,",
  "S04bsu036_u:1470": "anuśiṣṭāśca /",
  "S04bsu036_u:1471": "na ca bhagavaṃstatrāsmābhirekamapi spṛhācittamutpāditamabhūt /",
  "S04bsu036_u:1472": "te vayaṃ bhagavannetarhi bhagavato 'ntikācchrāvakāṇāmapi vyākaraṇamanuttarāyāṃ samyaksaṃbodhau bhavatīti śrutvā āścaryādbhutaprāptā mahālābhaprāptāḥ smaḥ /",
  "S04bsu036_u:1473": "bhagavannadya sahasaivemamevaṃrūpamaśrutapūrvaṃ tathāgataghoṣaṃ śrutvā mahāratnapratilabdhāśca smaḥ /",
  "S04bsu036_u:1474": "bhagavan aprameyaratnapratilabdhāśca smaḥ /",
  "S04bsu036_u:1475": "bhagavan amārgitamaparyeṣṭamacintitamaprārthitaṃ cāsmābhirbhagavannidamevaṃ rūpaṃ mahāratnaṃ pratilabdham /",
  "S04bsu036_u:1476": "pratibhāti no bhagavan,",
  "S04bsu036_u:1477": "pratibhāti naḥ sugata /",
  "S04bsu036_u:1478": "tadyathāpi nāma bhagavan kaścideva puruṣaḥ piturantikādapakrāmet /",
  "S04bsu036_u:1479": "so 'pakramya anyataraṃ janapadapradeśaṃ gacchet /",
  "S04bsu036_u:1480": "sa tatra bahūni varṣāṇi vipravased viṃśatiṃ vā triṃśadvā catvāriṃśadvā pañcāśadvā /",
  "S04bsu036_u:1481": "atha sa bhagavan mahān puruṣo bhavet /",
  "S04bsu036_u:1482": "sa ca daridraḥ syāt /",
  "S04bsu036_u:1483": "sa ca vṛttiṃ paryeṣamāṇa āhāracīvarahetordiśo vidiśaḥ prakāman anyataraṃ janapadapradeśaṃ gacchet /",
  "S04bsu036_u:1484": "tasya ca sa pitā anyatamaṃ janapadaṃ prakrāntaḥ syāt /",
  "S04bsu036_u:1485": "bahudhanadhānyahiraṇyakośakoṣṭhāgāraśca bhavet /",
  "S04bsu036_u:1486": "bahusuvarṇarūpyamaṇimuktāvaiḍūryaśaṅkhaśilāpravālajātarūparajatasamanvāgataśca bhavet /",
  "S04bsu036_u:1487": "bahudāsīdāsakarmakarapauruṣeyaśca bhavet /",
  "S04bsu036_u:1488": "bahuhastyaśvarathagaveḍakasamanvāgataśca bhavet /",
  "S04bsu036_u:1489": "mahāparivāraśca bhavet /",
  "S04bsu036_u:1490": "mahājanapadeṣu ca dhanikaḥ syāt /",
  "S04bsu036_u:1491": "āyogaprayogakṛṣivaṇijyaprabhūtaśca bhavet //",
  "S04bsu036_u:1492": "(Vaidya 72)",
  "S04bsu036_u:1493_0": "athe khalu bhagavan sa daridrapuruṣa āhāracīvaraparyeṣṭihetorgrāmanagaranigamajanapadarāṣṭrarājadhānīṣu",
  "S04bsu036_u:1493_1": "paryaṭamāno 'nupūrveṇa yatrāsau puruṣo bahudhanahiraṇyasuvarṇakośakoṣṭhāgārastasyaiva pitā vasati,",
  "S04bsu036_u:1494": "tannagaramanuprāpto bhavet /",
  "S04bsu036_u:1495": "atha khalu bhagavan sa daridrapuruṣasya pitā bahudhanahiraṇyakośakoṣṭhāgārastasmin nagare vasamānastaṃ pañcāśadvarṣanaṣṭaṃ putraṃ satatasamitamanusmaret /",
  "S04bsu036_u:1496": "samanusmaramāṇaśca na kasyacidācakṣedanyatraika evātmanādhyātmaṃ saṃtapyet,",
  "S04bsu036_u:1497": "evaṃ ca cintayet - ahamasmi jīrṇo vṛddho mahallakaḥ /",
  "S04bsu036_u:1498": "prabhūtaṃ me hiraṇyasuvarṇadhanadhānyakośakoṣṭhāgāraṃ saṃvidyate /",
  "S04bsu036_u:1499": "na ca me putraḥ kaścidasti /",
  "S04bsu036_u:1500": "mā haiva mama kālakriyā bhavet /",
  "S04bsu036_u:1501": "sarvamidamaparibhuktaṃ vinaśyet /",
  "S04bsu036_u:1502": "sa taṃ punaḥ punaḥ putramanusmaret - aho nāmāhaṃ nirvṛtiprāpto bhaveyaṃ yadi me sa putra imaṃ dhanaskandhaṃ paribhuñjīta //",
  "S04bsu036_u:1503_0": "atha khalu bhagavan sa daridrapuruṣa āhāracīvaraṃ paryeṣamāṇo 'nupūrveṇa yena tasya",
  "S04bsu036_u:1503_1": "prabhūtahiraṇyasuvarṇadhanadhānyakośakoṣṭhāgārasya samṛddhasya puruṣasya niveśanaṃ tenopasaṃkrāmet /",
  "S04bsu036_u:1504_0": "atha khalu bhagavan sa tasya daridrapuruṣasya pitā svake niveśanadvāre mahatyā brāhmaṇakṣatriyaviṭśūdrapariṣadā",
  "S04bsu036_u:1504_1": "parivṛtaḥ puraskṛto mahāsiṃhāsane sapādapīṭhe suvarṇarūpyapratimaṇḍite upaviṣṭo hiraṇyakoṭīśatasahasrairvyavahāraṃ",
  "S04bsu036_u:1504_2": "kurvan vālavyajanena vījyamāno vitatavitāne pṛthivīpradeśe muktakusumābhikīrṇe ratnadāmābhipralambite",
  "S04bsu036_u:1504_3": "mahatyaddharyā upaviṣṭaḥ syāt /",
  "S04bsu036_u:1505": "adrākṣīt sa bhagavan daridrapuruṣastaṃ svakaṃ pitaraṃ svake niveśanadvāre evaṃrūpayā ṛdhyā upaviṣṭaṃ mahatā janakāyena parivṛtaṃ gṛhapatikṛtyaṃ kurvāṇam /",
  "S04bsu036_u:1506": "dṛṣṭvā ca punarbhītastrastaḥ saṃvignaḥ saṃhṛṣṭaromakūpajātaḥ udvignamānasaḥ evamanuvicintayāmāsa - sahasaivāyaṃ mayā rājā vā rājamātro vā āsāditaḥ /",
  "S04bsu036_u:1507": "nāstyasmākamiha kiṃcit karma /",
  "S04bsu036_u:1508": "gacchāmo vayaṃ yena daridravīthī,",
  "S04bsu036_u:1509": "tatrāsmākamāhāracīvaramalpakṛcchreṇaiva utpatsyate /",
  "S04bsu036_u:1510": "alaṃ me ciraṃ vilambitena /",
  "S04bsu036_u:1511": "mā haivāhamiha vaiṣṭiko vā gṛhyeya,",
  "S04bsu036_u:1512": "anyataraṃ vā doṣamanuprāpnuyām //",
  "S04bsu036_u:1513": "atha khalu bhagavan sa daridrapuruṣo duḥkhaparaṃparāmanasikārabhayabhītastvaramāṇaḥ prakrāmet palāyet,",
  "S04bsu036_u:1514": "na tatra saṃtiṣṭhet /",
  "S04bsu036_u:1515": "atha khalu bhagavan sa āḍhyaḥ puruṣaḥ svake niveśanadvāre siṃhāsane upaviṣṭastaṃ svakaṃ putraṃ sahadarśanenaiva pratyabhijānīyāt /",
  "S04bsu036_u:1516": "dṛṣṭvā ca punastuṣṭa udagra āttamanaskaḥ pramuditaḥ prītisaumanasyajāto bhavet,",
  "S04bsu036_u:1517": "evaṃ ca cintayet - āścaryaṃ yāvad yatra hi nāma asya mahato hiraṇyasuvarṇadhanadhānyakośakoṣṭhāgārasya paribhoktā upalabdhaḥ /",
  "S04bsu036_u:1518": "ahaṃ caitameva punaḥ punaḥ samanusmarāmi /",
  "S04bsu036_u:1519": "ayaṃ ca svayamevehāgataḥ /",
  "S04bsu036_u:1520": "ahaṃ ca jīrṇo vṛddho mahallakaḥ //",
  "S04bsu036_u:1521": "atha khalu bhagavan sa puruṣaḥ putratṛṣṇāsaṃpīḍitastasmin kṣaṇalavamuhūrte javanān puruṣān saṃpreṣayet - gacchata mārṣā etaṃ puruṣaṃ śīghramānayadhvam /",
  "S04bsu036_u:1522": "atha khalu bhagavaṃste puruṣāḥ rsava eva javena pradhāvitāstaṃ daridrapuruṣamadhyālambeyuḥ /",
  "S04bsu036_u:1523": "atha khalu daridrapuruṣastasyāṃ velāyāṃ bhītastrastaḥ saṃvignaḥ saṃhṛṣṭaromakūpajātaḥ udvigramānaso dāruṇamārtasvaraṃ muñcedāraved viravet /",
  "S04bsu036_u:1524": "nāhaṃ yuṣmākaṃ kiṃcidaparādhyāmīti vācaṃ bhāṣeta /",
  "S04bsu036_u:1525": "atha khalu te puruṣā balātkāreṇa taṃ (Vaidya 73)",
  "S04bsu036_u:1526": "daridrapuruṣaṃ viravantamapyākarṣeyuḥ /",
  "S04bsu036_u:1527": "atha khalu sa daridrapuruṣo bhītastrastaḥ saṃvigna udvignamānasa evaṃ ca cintayet - mā tāvadahaṃ vadhyo daṇḍayo bhaveyam /",
  "S04bsu036_u:1528": "naśyāmīti /",
  "S04bsu036_u:1529": "sa mūrchito dharaṇyāṃ prapatet,",
  "S04bsu036_u:1530": "visaṃjñaśca syāt /",
  "S04bsu036_u:1531": "āsanne cāsya sa pitā bhavet /",
  "S04bsu036_u:1532": "sa tān puruṣānevaṃ vadet - mā bhavanta etaṃ puruṣamānayantviti /",
  "S04bsu036_u:1533": "tamenaṃ śītalena vāriṇā parisiñcitvā na bhūya ālapet /",
  "S04bsu036_u:1534": "tatkasya hetoḥ?",
  "S04bsu036_u:1535": "jānāti sa gṛhapatistasya daridrapuruṣasya hīnādhimuktikatāmātmanaścodārasthāmatām /",
  "S04bsu036_u:1536": "jānīte ca mamaiṣa putra iti //",
  "S04bsu036_u:1537": "atha khalu bhagavan sa gṛhapatirupāyakauśalyena na kasyacidācakṣet - mamaiṣa putra iti /",
  "S04bsu036_u:1538": "atha khalu bhagavan sa gṛhapatiranyataraṃ puruṣamāmantrayet - gaccha tvaṃ bhoḥ puruṣa /",
  "S04bsu036_u:1539": "enaṃ daridrapuruṣamevaṃ vadasva - gaccha tvaṃ bhoḥ puruṣa yenākāṅkṣasi /",
  "S04bsu036_u:1540": "mukto 'si /",
  "S04bsu036_u:1541": "evaṃ vadati sa puruṣastasmai pratiśrutya yena sa daridrapuruṣastenopasaṃkrāmet /",
  "S04bsu036_u:1542": "upasaṃkramya taṃ daridrapuruṣamevaṃ vadet - gaccha tvaṃ bhoḥ puruṣa yenākāṅkṣasi /",
  "S04bsu036_u:1543": "mukto 'sīti /",
  "S04bsu036_u:1544": "atha khalu sa daridrapuruṣa idaṃ vacanaṃ śrutvā āścaryādbhutaprāpto bhavet /",
  "S04bsu036_u:1545": "sa utthāya tasmāt pṛthivīpradeśādyena daridravīthī tenopasaṃkrāmedāhāracīvaraparyeṣṭihetoḥ /",
  "S04bsu036_u:1546": "atha khalu sa gṛhapatistasya daridrapuruṣasyākarṣaṇahetorupāyakauśalyaṃ prayojayet /",
  "S04bsu036_u:1547": "sa tatra dvau puruṣau prayojayet durvarṇāvalpaujaskau - gacchatāṃ bhavantau yo 'sau puruṣa ihāgato 'bhūt,",
  "S04bsu036_u:1548": "taṃ yuvāṃ dviguṇayā divasamudrayā ātmavacanenaiva bharayitveha mama niveśane karma kārāpayethām /",
  "S04bsu036_u:1549": "sacet sa evaṃ vadet - kiṃ karma kartavyamiti,",
  "S04bsu036_u:1550": "sa yuvābhyāmevaṃ vaktavyaḥ - saṃkāradhānaṃ śodhayitavyaṃ sahāvābhyāmiti /",
  "S04bsu036_u:1551": "atha tau puruṣau taṃ daridrapuruṣaṃ paryeṣayitvā tayā kriyayā saṃpādayetām /",
  "S04bsu036_u:1552": "atha khalu tau dvau puruṣau sa ca daridrapuruṣo vetanaṃ gṛhītvā tasya mahādhanasya puruṣasyāntikāttasminneva niveśane saṃkāradhānaṃ śodhayeyuḥ /",
  "S04bsu036_u:1553": "tasyaiva ca mahādhanasya puruṣasya gṛhaparisare kaṭapalikuñcikāyāṃ vāsaṃ kalpayeyuḥ /",
  "S04bsu036_u:1554": "sa cāḍhyaḥ puruṣo gavākṣavātāyanena taṃ svakaṃ putraṃ paśyet saṃkāradhānaṃ śodhayamānam /",
  "S04bsu036_u:1555": "dṛṣṭvā ca punarāścaryaprāpto bhavet //",
  "S04bsu036_u:1556": "atha khalu sa gṛhapatiḥ svakānniveśanādavatīrya apanayitvā mālyābharaṇani,",
  "S04bsu036_u:1557": "apanayitvā mṛdukāni vastrāṇi,",
  "S04bsu036_u:1558": "caukṣāṇyudārāṇi malināni vastrāṇi prāvṛtya,",
  "S04bsu036_u:1559": "dakṣiṇena pāṇinā piṭakaṃ parigṛhya pāṃsunā svagātraṃ dūṣayitvā dūrata eva saṃbhāṣamāṇo yena sa daridrapuruṣastenopasaṃkrāmet /",
  "S04bsu036_u:1560": "upasaṃkramyaivaṃ vadet - vahantu bhavantaḥ piṭakāni,",
  "S04bsu036_u:1561": "mā tiṣṭhata,",
  "S04bsu036_u:1562": "harata pāṃsūni /",
  "S04bsu036_u:1563": "anenopāyena taṃ putramālapet saṃlapecca /",
  "S04bsu036_u:1564": "enaṃ vadet - ihaiva tvaṃ bhoḥ puruṣa karma kuruṣva /",
  "S04bsu036_u:1565": "mā bhūyo 'nyatra gamiṣyasi /",
  "S04bsu036_u:1566": "saviśeṣaṃ te 'haṃ vetanakaṃ dāsyāmi /",
  "S04bsu036_u:1567": "yena yena ca te kārya bhavet,",
  "S04bsu036_u:1568": "tadviśrabdhaṃ māṃ yāceḥ,",
  "S04bsu036_u:1569": "yadi vā kuṇḍamūlyena yadi vā kuṇḍikāmūlyena yadi vā sthālikāmūlyena yadi vā kāṣṭhamūlyena yadi vā lavaṇamūlyena yadi vā bhojanena yadi vā prāvaraṇena /",
  "S04bsu036_u:1570": "asti me bhoḥ puruṣa jīrṇaśāṭī /",
  "S04bsu036_u:1571": "sacettayā te kāryaṃ syāt,",
  "S04bsu036_u:1572": "yāceḥ,",
  "S04bsu036_u:1573": "ahaṃ te 'nupradāsyāmi /",
  "S04bsu036_u:1574": "yena yena te bhoḥ puruṣa kāryamevaṃrūpeṇa pariṣkāreṇa,",
  "S04bsu036_u:1575": "taṃ tamevāhaṃ te sarvamanupradāsyāmi /",
  "S04bsu036_u:1576": "nirvṛtastvaṃ bhoḥ puruṣa bhava /",
  "S04bsu036_u:1577": "yādṛśaste pitā,",
  "S04bsu036_u:1578": "tādṛśaste 'haṃ mantavyaḥ /",
  "S04bsu036_u:1579": "tatkasya hetoḥ? ahaṃ (Vaidya 74)",
  "S04bsu036_u:1580": "ca vṛddhaḥ, tvaṃ ca daharaḥ /",
  "S04bsu036_u:1581": "mama ca tvayā bahu karma kṛtamimaṃ saṃkāradhānaṃ śodhayatā /",
  "S04bsu036_u:1582": "na ca tvayā bhoḥ puruṣa atra karma kurvatā śāṭhayaṃ vā vakratā vā kauṭilyaṃ vā māno vā mrakṣo vā kṛtapūrvaḥ, karoṣi vā /",
  "S04bsu036_u:1583": "sarvathā te bhoḥ puruṣa na samanupaśyāmyekamapi pāpakarma,",
  "S04bsu036_u:1584": "yathaiṣāmanyeṣāṃ puruṣāṇāṃ karma kurvatāmime doṣāḥ saṃvidyante /",
  "S04bsu036_u:1585": "yādṛśo me putra aurasaḥ,",
  "S04bsu036_u:1586": "tādṛśastvaṃ mama adyāgreṇa bhavasi //",
  "S04bsu036_u:1587": "atha khalu bhagavan sa gṛhapatistasya daridrapuruṣasya putra iti nāma kuryāt /",
  "S04bsu036_u:1588": "sa ca daridrapuruṣastasya gṛhapaterantike pitṛsaṃjñāmutpādayet /",
  "S04bsu036_u:1589": "anena bhagavan paryāyeṇa sa gṛhapatiḥ putrakāmatṛṣito viṃśativarṣāṇi taṃ putraṃ saṃkāradhānaṃ śodhāpayet /",
  "S04bsu036_u:1590": "atha viṃśatervarṣāṇāmatyayena sa daridrapuruṣastasya gṛhapaterniveśane viśrabdho bhavenniṣkramaṇapraveśe,",
  "S04bsu036_u:1591": "tatraiva ca kaṭapalikuñcikāyāṃ vāsaṃ kalpayet //",
  "S04bsu036_u:1592": "atha khalu bhagavaṃstasya gṛhapaterglānyaṃ pratyupasthitaṃ bhavet /",
  "S04bsu036_u:1593": "sa maraṇakālasamayaṃ ca ātmanaḥ pratyupasthitaṃ samanupaśyet /",
  "S04bsu036_u:1594": "sa taṃ daridrapuruṣamevaṃ vadet - āgaccha tvaṃ bhoḥ puruṣa /",
  "S04bsu036_u:1595": "idaṃ mama prabhūtaṃ hiraṇyasuvarṇadhanadhānyakośakoṣṭhāgāramasti /",
  "S04bsu036_u:1596": "ahaṃ bāḍhaglānaḥ /",
  "S04bsu036_u:1597": "icchāmyetaṃ yasya dātavyaṃ yataśca grahītavyaṃ yacca nidhātavyaṃ bhavet,",
  "S04bsu036_u:1598": "sarvaṃ saṃjānīyāḥ /",
  "S04bsu036_u:1599": "tatkasya hetoḥ?",
  "S04bsu036_u:1600": "yādṛśa eva ahamasya dravyasya svāmī,",
  "S04bsu036_u:1601": "tādṛśastvamapi /",
  "S04bsu036_u:1602": "mā ca me tvaṃ kiṃcidato vipraṇāśayiṣyasi //",
  "S04bsu036_u:1603": "atha khalu bhagavan sa daridrapuruṣo 'nena paryāyeṇa tacca tasya gṛhapateḥ prabhūtaṃ hiraṇyasuvarṇadhanadhānyakośakoṣṭhāgāraṃ saṃjānīyāt /",
  "S04bsu036_u:1604": "ātmanā ca tato niḥspṛho bhavet /",
  "S04bsu036_u:1605": "na ca tasmāt kiṃcit prārthayet,",
  "S04bsu036_u:1606": "antaśaḥ saktuprasthamūlyamātramapi /",
  "S04bsu036_u:1607": "tatraiva ca kaṭapalikuñcikāyāṃ vāsaṃ kalpayet,",
  "S04bsu036_u:1608": "tāmeva daridracintāmanuvicintayamānaḥ //",
  "S04bsu036_u:1609_0": "atha khalu bhagavan sa gṛhapatistaṃ putraṃ śaktaṃ paripālakaṃ paripakvaṃ viditvā",
  "S04bsu036_u:1609_1": "avamarditacittamudārasaṃjñayā ca paurvikayā daridracintayā ārtīyantaṃ jehrīyamāṇaṃ",
  "S04bsu036_u:1609_2": "jugupsamānaṃ viditvā maraṇakālasamaye pratyupasthite taṃ daridrapuruṣamānāyya mahato",
  "S04bsu036_u:1609_3": "jñātisaṃghasyopanāmayitvā rājño vā rājamātrasya vā purato naigamajānapadānāṃ ca saṃmukhamevaṃ",
  "S04bsu036_u:1609_4": "saṃśrāvayet - śṛṇvantu bhavantaḥ,",
  "S04bsu036_u:1610": "ayaṃ mama putra auraso mayaiva janitaḥ /",
  "S04bsu036_u:1611": "amukaṃ nāma nagaram /",
  "S04bsu036_u:1612": "tasmādeṣa pañcāśadvarṣo naṣṭaḥ /",
  "S04bsu036_u:1613": "amuko nāmaiṣa nāmnā /",
  "S04bsu036_u:1614": "ahamapyamuko nāma /",
  "S04bsu036_u:1615": "tataścāhaṃ nagarādetameva mārgamāṇa ihāgataḥ /",
  "S04bsu036_u:1616": "eṣa mama putraḥ,",
  "S04bsu036_u:1617": "ahamasya pitā /",
  "S04bsu036_u:1618": "yaḥ kaścinmamopabhogo 'sti,",
  "S04bsu036_u:1619": "taṃ sarvamasmai puruṣāya niryātayāmi /",
  "S04bsu036_u:1620": "yacca me kiṃcidasti pratyātmakaṃ dhanam,",
  "S04bsu036_u:1621": "tatsarvameṣa eva jānāti //",
  "S04bsu036_u:1622": "atha khalu bhagavan sa daridrapuruṣastasmin samaye imamevaṃrūpaṃ ghoṣaṃ śrutvā āścaryādbhutaprāpto bhavet /",
  "S04bsu036_u:1623": "evaṃ ca vicintayet - sahasaiva mayedameva tāvad hiraṇyasuvarṇadhanadhānyakośakoṣṭhāgāraṃ pratilabdhamiti //",
  "S04bsu036_u:1624": "(Vaidya 75)",
  "S04bsu036_u:1625": "evameva bhagavan vayaṃ tathāgatasya putrapratirūpakāḥ /",
  "S04bsu036_u:1626": "tathāgataśca asmākamevaṃ vadati - putrā mama yūyamiti,",
  "S04bsu036_u:1627": "yathā sa gṛhapatiḥ /",
  "S04bsu036_u:1628": "vayaṃ ca bhagavaṃstisṛbhirduḥkhatābhiḥ saṃpīḍitā abhūma /",
  "S04bsu036_u:1629": "katamābhistisṛbhiḥ?",
  "S04bsu036_u:1630": "yaduta duḥkhaduḥkhatayā saṃskāraduḥkhatayā vipariṇāmaduḥkhatayā ca /",
  "S04bsu036_u:1631": "saṃsāre ca hīnādhimuktikāḥ /",
  "S04bsu036_u:1632": "tato vayaṃ bhagavatā bahūn dharmān pratyavarān saṃkāradhānasadṛśānanuvicintayitāḥ /",
  "S04bsu036_u:1633": "teṣu cāsma prayuktā ghaṭamānā vyāyacchamānāḥ /",
  "S04bsu036_u:1634": "nirvāṇamātraṃ ca vayaṃ bhagavan divasamudrāmiva paryeṣamāṇā mārgāmaḥ /",
  "S04bsu036_u:1635": "tena ca vayaṃ bhagavan nirvāṇena pratilabdhena tuṣṭā bhavāmaḥ /",
  "S04bsu036_u:1636": "bahu ca labdhamiti manyāmahe tathāgatasyāntikāt eṣu dharmeṣvabhiyuktā ghaṭitvā vyāyamitvā /",
  "S04bsu036_u:1637": "prajānāti ca tathāgato 'smākaṃ hīnādhimuktikatām,",
  "S04bsu036_u:1638": "tataśca bhagavānasmānupekṣate,",
  "S04bsu036_u:1639": "na saṃbhinatti,",
  "S04bsu036_u:1640": "nācaṣṭe - yo 'yaṃ tathāgatasya jñānakośaḥ,",
  "S04bsu036_u:1641": "eṣa eva yuṣmākaṃ bhaviṣyatīti /",
  "S04bsu036_u:1642": "bhagavāṃścāsmākamupāyakauśalyena asmiṃstathāgatajñānakośe dāyādān saṃsthāpayati /",
  "S04bsu036_u:1643": "niḥspṛhāśca vayaṃ bhagavan /",
  "S04bsu036_u:1644": "tata evaṃ jānīma - etadevāsmākaṃ bahukaraṃ yadvayaṃ tathāgatasyāntikāddivasamudrāmiva nirvāṇaṃ pratilabhāmahe /",
  "S04bsu036_u:1645": "te vayaṃ bhagavan bodhisattvānāṃ mahāsattvānāṃ tathāgatajñānadarśanamārabhya udārāṃ dharmadeśanāṃ kurmaḥ /",
  "S04bsu036_u:1646": "tathāgatajñānaṃ vivarāmo darśayāma upadarśayāmaḥ /",
  "S04bsu036_u:1647": "vayaṃ bhagavaṃstato niḥspṛhāḥ samānāḥ /",
  "S04bsu036_u:1648": "tatkasya hetoḥ?",
  "S04bsu036_u:1649": "upāyakauśalyena tathāgato 'smākamadhimuktiṃ prajānāti /",
  "S04bsu036_u:1650": "tacca vayaṃ na jānīmo na budhyāmahe yadidaṃ bhagavatā etarhi kathitam - yathā vayaṃ bhagavato bhūtāḥ putrāḥ,",
  "S04bsu036_u:1651": "bhagavāṃścāsmākaṃ smārayati tathāgatajñānadāyādān /",
  "S04bsu036_u:1652": "tatkasya hetoḥ?",
  "S04bsu036_u:1653": "yathāpi nāma vayaṃ tathāgatasya bhūtāḥ putrāḥ iti,",
  "S04bsu036_u:1654": "api tu khalu punarhīnādhimuktāḥ /",
  "S04bsu036_u:1655": "saced bhagavānasmākaṃ paśyedadhimuktibalam,",
  "S04bsu036_u:1656": "bodhisattvaśabdaṃ bhagavānasmākamudāharet /",
  "S04bsu036_u:1657": "vayaṃ punarbhagavatā dve kārye kārāpitāḥ - bodhisattvānāṃ cāgrato hīnādhimuktikā ityuktāḥ,",
  "S04bsu036_u:1658": "te codārāyāṃ buddhabodhau samādāpitāḥ,",
  "S04bsu036_u:1659": "asmākaṃ cedānīṃ bhagavānadhimuktibalaṃ jñātvā idamudāhṛtavān /",
  "S04bsu036_u:1660": "anena vayaṃ bhagavan paryāyeṇaivaṃ vadāmaḥ - sahasaivāsmābhirniḥspṛhairākāṅkṣitamamārgitamaparyeṣitamacintitamaprārthitaṃ",
  "S04bsu036_u:1661": "sarvajñatāratnaṃ pratilabdhaṃ yathāpīdaṃ tathāgatasya putraiḥ //",
  "S04bsu036_u:1662": "atha khalvāyuṣmān mahākāśyapastasyāṃ velāyāmimā gāthā abhāṣat -",
  "S04bsu036_u:1663": "āścaryabhūtāḥ sma tathādbhutāśca audbilyaprāptāḥ sma śruṇitva ghoṣam /",
  "S04bsu036_u:1664": "sahasaiva asmābhirayaṃ tathādya manojñaghoṣaḥ śrutu nāyakasya // Saddhp_4.1 //",
  "S04bsu036_u:1665": "viśiṣṭaratnāna mahantarāśirmuhūrtamātreṇayamadya labdhaḥ /",
  "S04bsu036_u:1666": "(Vaidya 76)",
  "S04bsu036_u:1667": "na cintito nāpi kadāci prārthitastaṃ śrutva āścaryagatāḥ sma sarve // Saddhp_4.2 //",
  "S04bsu036_u:1668": "yathāpi bālaḥ puruṣo bhaveta utplāvito bālajanena santaḥ /",
  "S04bsu036_u:1669": "pituḥ sakāśātu apakrameta anyaṃ ca deśaṃ vraji so sudūram // Saddhp_4.3 //",
  "S04bsu036_u:1670": "pitā ca taṃ śocati tasmi kāle palāyitaṃ jñātva svakaṃ hi putram /",
  "S04bsu036_u:1671": "śocantu so digvidiśāsu añce varṣāṇi pañcāśadanūnakāni // Saddhp_4.4 //",
  "S04bsu036_u:1672": "tathā ca so putra gaveṣamāṇo anyaṃ mahantaṃ nagaraṃ hi gatvā /",
  "S04bsu036_u:1673": "niveśanaṃ māpiya tatra tiṣṭhet samarpito kāmugaṇehi pañcabhiḥ // Saddhp_4.5 //",
  "S04bsu036_u:1674": "bahuṃ hiraṇyaṃ ca suvarṇarūpyaṃ dhānyaṃ dhanaṃ śaṅkhaśilāpravālam /",
  "S04bsu036_u:1675": "hastī ca aśvāśca padātayaśca gāvaḥ paśūścaiva tathaiḍakāśca // Saddhp_4.6 //",
  "S04bsu036_u:1676": "prayoga āyoga tathaiva kṣetrā dāsī ca dāsā bahu preṣyavargaḥ /",
  "S04bsu036_u:1677": "susatkṛtaḥ prāṇisahasrakoṭibhī rājñaśca so vallabhu nityakālam // Saddhp_4.7 //",
  "S04bsu036_u:1678": "kṛtāñjalī tasya bhavanti nāgarā grāmeṣu ye cāpi vasanti grāmiṇaḥ /",
  "S04bsu036_u:1679": "bahuvāṇijāstasya vrajanti antike bahūhi kāryehi kṛtādhikārāḥ // Saddhp_4.8 //",
  "S04bsu036_u:1680": "etādṛśo ṛddhimato naraḥ syājjīrṇaśca vṛddhaśca mahallakaśca /",
  "S04bsu036_u:1681": "sa putraśokaṃ anucintayantaḥ kṣapeya rātriṃdiva nityakālam // Saddhp_4.9 //",
  "S04bsu036_u:1682": "(Vaidya 77)",
  "S04bsu036_u:1683": "sa tādṛśo durmati mahya putraḥ pañcāśa varṣāṇi tadā palānakaḥ /",
  "S04bsu036_u:1684": "ayaṃ ca kośo vipulo mamāsti kālakriyā co mama pratyupasthitā // Saddhp_4.10 //",
  "S04bsu036_u:1685": "so cāpi bālo tada tasya putro daridrakaḥ kṛpaṇaku nityakālam /",
  "S04bsu036_u:1686": "grāmeṇa grāmaṃ anucaṃkramantaḥ paryeṣate bhakta athāpi colam // Saddhp_4.11 //",
  "S04bsu036_u:1687": "paryeṣamāṇo 'pi kadāci kiṃcillabheta kiṃcit puna naiva kiṃcit /",
  "S04bsu036_u:1688": "sa śuṣyate paraśaraṇeṣu bālo dadrūya kaṇḍūya ca digdhagātraḥ // Saddhp_4.12 //",
  "S04bsu036_u:1689": "so ca vrajettaṃ nagaraṃ yahiṃ pitā anupūrvaśo tatra gato bhaveta /",
  "S04bsu036_u:1690": "bhaktaṃ ca colaṃ ca gaveṣamāṇo niveśanaṃ yatra pituḥ svakasya // Saddhp_4.13 //",
  "S04bsu036_u:1691": "so cāpi āḍhyaḥ puruṣo mahādhano dvārasmi siṃhāsani saṃniṣaṇṇaḥ /",
  "S04bsu036_u:1692": "parivāritaḥ prāṇiśatairanekairvitāna tasyā vitato 'ntarīkṣe // Saddhp_4.14 //",
  "S04bsu036_u:1693": "āpto janaścāsya samantataḥ sthito dhanaṃ hiraṇyaṃ ca gaṇenti kecit /",
  "S04bsu036_u:1694": "kecittu lekhānapi lekhayanti kecit prayogaṃ ca prayojayanti // Saddhp_4.15 //",
  "S04bsu036_u:1695": "so cā daridro tahi etu dṛṣṭvā vibhūṣitaṃ gṛhapatino niveśanam /",
  "S04bsu036_u:1696": "kahiṃ nu adya ahamatra āgato rājā ayaṃ bheṣyati rājamātraḥ // Saddhp_4.16 //",
  "S04bsu036_u:1697": "mā dāni doṣaṃ pi labheyamatra gṛhṇitva veṣṭiṃ pi ca kārayeyam /",
  "S04bsu036_u:1698": "(Vaidya 78)",
  "S04bsu036_u:1699": "anucintayantaḥ sa palāyate naro daridravīthīṃ paripṛcchamānaḥ // Saddhp_4.17 //",
  "S04bsu036_u:1700": "so cā dhanī taṃ svaku putra dṛṣṭvā siṃhāsanasthaśca bhavet prahṛṣṭaḥ /",
  "S04bsu036_u:1701": "sa dūtakān preṣayi tasya antike ānetha etaṃ puruṣaṃ daridram // Saddhp_4.18 //",
  "S04bsu036_u:1702": "samanantaraṃ tehi gṛhītu so naro gṛhītamātro 'tha ca mūrccha gacchet /",
  "S04bsu036_u:1703": "dhrūvaṃ khu mahyaṃ vadhakā upasthitāḥ kiṃ mahya colenatha bhojanena vā // Saddhp_4.19 //",
  "S04bsu036_u:1704": "dṛṣṭvā ca so paṇḍitu taṃ mahādhanī hīnādhimukto ayu bāla durmatiḥ /",
  "S04bsu036_u:1705": "na śraddadhī mahyamimāṃ vibhūṣitāṃ pitā mamāyaṃ ti na cāpi śraddadhīt // Saddhp_4.20 //",
  "S04bsu036_u:1706": "puruṣāṃśca so tatra prayojayeta vaṅkāśca ye kāṇaka kuṇṭhakāśca /",
  "S04bsu036_u:1707": "kucelakāḥ kṛṣṇaka hīnasattvāḥ paryeṣathā taṃ naru karmakārakam // Saddhp_4.21 //",
  "S04bsu036_u:1708": "saṃkāradhānaṃ imu mahya pūtikamuccāraprasrāvavināśitaṃ ca /",
  "S04bsu036_u:1709": "taṃ śodhanārthāya karohi karma dviguṇaṃ ca te vetanakaṃ pradāsye // Saddhp_4.22 //",
  "S04bsu036_u:1710": "etādṛśaṃ ghoṣa śruṇitva so naro āgatya saṃśodhayi taṃ pradeśam /",
  "S04bsu036_u:1711": "tatraiva so āvasathaṃ ca kuryānniveśanasyopalikuñcike 'smin // Saddhp_4.23 //",
  "S04bsu036_u:1712": "so cā dhanī taṃ puruṣaṃ nirīkṣed gavākṣaolokanake 'pi nityam /",
  "S04bsu036_u:1713": "hīnādhimukto ayu mahya putraḥ saṃkāradhānaṃ śucikaṃ karoti // Saddhp_4.24 //",
  "S04bsu036_u:1714": "(Vaidya 79)",
  "S04bsu036_u:1715": "sa otaritvā piṭakaṃ gṛhītvā malināni vastrāṇi ca prāvaritvā /",
  "S04bsu036_u:1716": "upasaṃkramettasya narasya antike avabhartsayanto na karotha karma // Saddhp_4.25 //",
  "S04bsu036_u:1717": "dviguṇaṃ ca te vetanakaṃ dadāmi dviguṇāṃ ca bhūyastatha pādamrakṣaṇam /",
  "S04bsu036_u:1718": "saloṇabhaktaṃ ca dadāmi tubhya śākaṃ ca śāṭiṃ ca punardadāmi // Saddhp_4.26 //",
  "S04bsu036_u:1719": "evaṃ ca taṃ bhartsiya tasmi kāle saṃśleṣayettaṃ punareva paṇḍitaḥ /",
  "S04bsu036_u:1720": "suṣṭhuṃ khalū karma karoṣi atra putro 'si vyaktaṃ mama nātra saṃśayaḥ // Saddhp_4.27 //",
  "S04bsu036_u:1721": "sa stokastokaṃ ca gṛhaṃ praveśayet karmaṃ ca kārāpayi taṃ manuṣyam /",
  "S04bsu036_u:1722": "viṃśacca varṣāṇi supūritāni krameṇa viśrambhayi taṃ naraṃ saḥ // Saddhp_4.28 //",
  "S04bsu036_u:1723": "hiraṇyu so mauktiku sphāṭikaṃ ca pratisāmayettatra niveśanasmin /",
  "S04bsu036_u:1724": "sarvaṃ ca so saṃgaṇanāṃ karoti arthaṃ ca sarvaṃ anucintayeta // Saddhp_4.29 //",
  "S04bsu036_u:1725": "bahirdhā so tasya niveśanasya kuṭikāya eko vasamānu bālaḥ /",
  "S04bsu036_u:1726": "daridracintāmanucintayeta na me 'sti etādṛśa bhoga kecit // Saddhp_4.30 //",
  "S04bsu036_u:1727": "jñātvā ca so tasya imevarūpamudārasaṃjñābhigato mi putraḥ /",
  "S04bsu036_u:1728": "sa ānayitvā suhṛjñātisaṃghaṃ niryātayiṣyāmyahu sarvamartham // Saddhp_4.31 //",
  "S04bsu036_u:1729": "rājāna so naigamanāgarāṃśca samānayitvā bahuvāṇijāṃśca /",
  "S04bsu036_u:1730": "(Vaidya 80)",
  "S04bsu036_u:1731": "uvāca evaṃ pariṣāya madhye putro mamāyaṃ cira vipranaṣṭakaḥ // Saddhp_4.32 //",
  "S04bsu036_u:1732": "pañcāśa varṣāṇi supūrṇakāni anye ca 'to viṃśatiye mi dṛṣṭaḥ /",
  "S04bsu036_u:1733": "amukātu nagarātu mamaiṣa naṣṭo ahaṃ ca mārganta ihaivamāgataḥ // Saddhp_4.33 //",
  "S04bsu036_u:1734": "sarvasya dravyasya ayaṃ prabhurme etasya niryātayi sarvaśeṣataḥ /",
  "S04bsu036_u:1735": "karotu kāryaṃ ca piturdhanena sarvaṃ kuṭumbaṃ ca dadāmi etat // Saddhp_4.34 //",
  "S04bsu036_u:1736": "āścaryaprāptaśca bhavennaro 'sau daridrabhāvaṃ purimaṃ smaritvā /",
  "S04bsu036_u:1737": "hīnādhimuktiṃ ca pituśca tān guṇāṃllabdhvā kuṭumbaṃ sukhito 'smi adya // Saddhp_4.35 //",
  "S04bsu036_u:1738": "tathaiva cāsmāka vināyakena hīnādhimuktitva vijāniyāna /",
  "S04bsu036_u:1739": "na śrāvitaṃ buddha bhaviṣyatheti yūyaṃ kila śrāvaka mahya putrāḥ // Saddhp_4.36 //",
  "S04bsu036_u:1740": "asmāṃśca adhyeṣati lokanātho ye prasthitā uttamamagrabodhim /",
  "S04bsu036_u:1741": "teṣāṃ vade kāśyapa mārga nuttaraṃ yaṃ mārga bhāvitva bhaveyu buddhāḥ // Saddhp_4.37 //",
  "S04bsu036_u:1742": "vayaṃ ca teṣāṃ sugatena preṣitā bahubodhisattvāna mahābalānām /",
  "S04bsu036_u:1743": "anuttaraṃ mārga pradarśayāma dṛṣṭāntahetūnayutāna koṭibhiḥ // Saddhp_4.38 //",
  "S04bsu036_u:1744": "śrutvā ca asmāku jinasya putrā bodhāya bhāventi sumārgamagryam /",
  "S04bsu036_u:1745": "te vyākriyante ca kṣaṇasmi tasmin bhaviṣyathā buddha imasmi loke // Saddhp_4.39 //",
  "S04bsu036_u:1746": "(Vaidya 81)",
  "S04bsu036_u:1747": "etādṛśaṃ karma karoma tāyinaḥ saṃrakṣamāṇā ima dharmakośam /",
  "S04bsu036_u:1748": "prakāśayantaśca jinātmajānāṃ vaiśvāsikastasya yathā naraḥ saḥ // Saddhp_4.40 //",
  "S04bsu036_u:1749": "daridracintāśca vicintayāma viśrāṇayanto imu buddhakośam /",
  "S04bsu036_u:1750": "na caiva prārthema jinasya jñānaṃ jinasya jñānaṃ ca prakāśayāmaḥ // Saddhp_4.41 //",
  "S04bsu036_u:1751": "pratyātmikīṃ nirvṛti kalpayāma etāvatā jñānamidaṃ na bhūyaḥ /",
  "S04bsu036_u:1752": "nāsmāka harṣo 'pi kadācia bhoti kṣetreṣu buddhāna śruṇitva vyūhān // Saddhp_4.42 //",
  "S04bsu036_u:1753": "śāntāḥ kilā sarvimi dharmanāsravā nirodhautpādavivarjitāśca /",
  "S04bsu036_u:1754": "na cātra kaścidbhavatīha dharmo evaṃ tu cintetva na bhoti śraddhā // Saddhp_4.43 //",
  "S04bsu036_u:1755": "suniḥspṛhā smā vaya dīrgharātraṃ bauddhasya jñānasya anuttarasya /",
  "S04bsu036_u:1756": "praṇidhānamasmāka na jātu tatra iyaṃ parā niṣṭha jinena uktā // Saddhp_4.44 //",
  "S04bsu036_u:1757": "nirvāṇaparyanti samucchraye 'smin paribhāvitā śūnyata dīrgharātram /",
  "S04bsu036_u:1758": "parimukta traidhātukaduḥkhapīḍitāḥ kṛtaṃ ca asmābhi jinasya śāsanam // Saddhp_4.45 //",
  "S04bsu036_u:1759": "yaṃ hi prakāśema jinātmajānāṃ ye prasthitā bhonti ihāgrabodhau /",
  "S04bsu036_u:1760": "teṣāṃ ca yatkiṃci vadāma dharmaṃ spṛha tatra asmāka na jātu bhoti // Saddhp_4.46 //",
  "S04bsu036_u:1761": "taṃ cāsma lokācariyaḥ svayaṃbhūrupekṣate kālamavekṣamāṇaḥ /",
  "S04bsu036_u:1762": "na bhāṣate bhūtapadārthasaṃdhiṃ adhimuktimasmāku gaveṣamāṇaḥ // Saddhp_4.47 //",
  "S04bsu036_u:1763": "(Vaidya 82)",
  "S04bsu036_u:1764": "upāyakauśalya yathaiva tasya mahādhanasya puruṣasya kāle /",
  "S04bsu036_u:1765": "hīnādhimuktaṃ satataṃ dameti damiyāna cāsmai pradadāti vittam // Saddhp_4.48 //",
  "S04bsu036_u:1766": "suduṣkaraṃ kurvati lokanātho upāyakauśalya prakāśayantaḥ /",
  "S04bsu036_u:1767": "hīnādhimuktān damayantu putrān dametva ca jñānamidaṃ dadāti // Saddhp_4.49 //",
  "S04bsu036_u:1768": "āścaryaprāptāḥ sahasā sma adya yathā daridro labhiyāna vittam /",
  "S04bsu036_u:1769": "phalaṃ ca prāptaṃ iha buddhāśāsane prathamaṃ viśiṣṭaṃ ca anāsravaṃ ca // Saddhp_4.50 //",
  "S04bsu036_u:1770": "yacchīlamasmābhi ca dīrgharātraṃ saṃrakṣitaṃ lokavidusya śāsane /",
  "S04bsu036_u:1771": "asmābhi labdhaṃ phalamadya tasya śīlasya pūrvaṃ caritasya nātha // Saddhp_4.51 //",
  "S04bsu036_u:1772": "yad brahmacaryaṃ paramaṃ viśuddhaṃ niṣevitaṃ śāsani nāyakasya /",
  "S04bsu036_u:1773": "tasyo viśiṣṭaṃ phalamadya labdhaṃ śāntaṃ udāraṃ ca anāsravaṃ ca // Saddhp_4.52 //",
  "S04bsu036_u:1774": "adyo vayaṃ śrāvakabhūta nātha saṃśrāvayiṣyāmatha cāgrabodhim /",
  "S04bsu036_u:1775": "bodhīya śabdaṃ ca prakāśayāmasteno vayaṃ śrāvaka bhīṣmakalpāḥ // Saddhp_4.53 //",
  "S04bsu036_u:1776": "arhantabhūtā vayamadya nātha arhāmahe pūja sadevakātaḥ /",
  "S04bsu036_u:1777": "lokātsamārātu sabrahmakātaḥ sarveṣa sattvāna ca antikātaḥ // Saddhp_4.54 //",
  "S04bsu036_u:1778": "ko nāma śaktaḥ pratikartu tubhyamudyuktarūpo bahukalpakoṭyaḥ /",
  "S04bsu036_u:1779": "suduṣkarāṇīdṛśakā karoṣi suduṣkarān yāniha martyaloke // Saddhp_4.55 //",
  "S04bsu036_u:1780": "(Vaidya 83)",
  "S04bsu036_u:1781": "hastehi pādehi śireṇa cāpi pratipriyaṃ duṣkarakaṃ hi kartum /",
  "S04bsu036_u:1782": "śireṇa aṃsena ca yo dhareta paripūrṇakalpān yatha gaṅgavālikāḥ // Saddhp_4.56 //",
  "S04bsu036_u:1783": "khādyaṃ dadedbhojanavastrapānaṃ śayanāsanaṃ co vimalottaracchadam /",
  "S04bsu036_u:1784": "vihāra kārāpayi candanāmayān saṃstīrya co dūṣyayugehi dadyāt // Saddhp_4.57 //",
  "S04bsu036_u:1785": "gilānabhaiṣajya bahuprakāraṃ pūjārtha dadyāt sugatasya nityam /",
  "S04bsu036_u:1786": "dadeya kalpān yatha gaṅgavālikā naivaṃ kadācit pratikartu śakyam // Saddhp_4.58 //",
  "S04bsu036_u:1787": "mahātmadharmā atulānubhāvā maharddhikāḥ kṣāntibale pratiṣṭhitāḥ /",
  "S04bsu036_u:1788": "buddhā mahārāja anāsravā jinā sahanti bālāna imīdṛśāni // Saddhp_4.59 //",
  "S04bsu036_u:1789": "anuvartamānastatha nityakālaṃ nimittacārīṇa bravīti dharmam /",
  "S04bsu036_u:1790": "dharmeśvaro īśvaru sarvaloke maheśvaro lokavināyakendraḥ // Saddhp_4.60 //",
  "S04bsu036_u:1791": "pratipatti darśeti bahuprakāraṃ sattvāna sthānāni prajānamānaḥ /",
  "S04bsu036_u:1792": "nānādhimuktiṃ ca viditva teṣāṃ hetūsahasrehi bravīti dharmam // Saddhp_4.61 //",
  "S04bsu036_u:1793": "tathāgataścarya prajānamānaḥ sarveṣa sattvānatha pudgalānām /",
  "S04bsu036_u:1794": "bahuprakāraṃ hi bravīti dharmaṃ nidarśayanto imamagrabodhim // Saddhp_4.62 //",
  "S04bsu036_u:1795": "ityāryasaddharmapuṇḍarīke dharmaparyāye adhimuktiparivarto nāma caturthaḥ //",
  "S04bsu036_u:1796": "_______________________________________________________________________________",
  "S04bsu036_u:1797": "(Vaidya 84)",
  "S04bsu036_u:1798": "Saddhp_5: oṣadhīparivartaḥ /",
  "S04bsu036_u:1799": "atha khalu bhagavānāyuṣmantaṃ mahākāśyapaṃ tāṃścānyān sthavirān mahāśrāvakānāmantrayāmāsa - sādhu sādhu mahākāśyapa /",
  "S04bsu036_u:1800": "sādhu khalu punaryuṣmākaṃ kāśyapa yadyūyaṃ tathāgatasya bhūtān guṇavarṇān bhāṣadhve /",
  "S04bsu036_u:1801": "ete ca kāśyapa tathāgatasya bhūtā guṇāḥ /",
  "S04bsu036_u:1802": "ataścānye 'prameyā asaṃkhyeyāḥ,",
  "S04bsu036_u:1803": "yeṣāṃ na sukaraḥ paryanto 'dhigantumaparimitānapi kalpān bhāṣamāṇaiḥ /",
  "S04bsu036_u:1804": "dharmasvāmī kāśyapa tathāgataḥ,",
  "S04bsu036_u:1805": "sarvadharmāṇāṃ rājā prabhurvaśī /",
  "S04bsu036_u:1806": "yaṃ ca kāśyapa tathāgato dharmaṃ yatropanikṣipati,",
  "S04bsu036_u:1807": "sa tathaiva bhavati /",
  "S04bsu036_u:1808": "sarvadharmāśca kāśyapa tathāgato yuktyopanikṣipati /",
  "S04bsu036_u:1809": "tathāgatajñānenopanikṣipati /",
  "S04bsu036_u:1810": "yathā te dharmāḥ sarvajñabhūmimeva gacchanti /",
  "S04bsu036_u:1811": "sarvadharmārthagatiṃ ca tathāgato vyavalokayati /",
  "S04bsu036_u:1812_0": "sarvadharmārthavaśitāprāptaḥ sarvadharmādhyāśayaprāptaḥ sarvadharmaviniścayakauśalyajñānaparamapāramitāprāptaḥ",
  "S04bsu036_u:1812_1": "sarvajñajñānasaṃdarśakaḥ sarvajñajñānāvatārakaḥ sarvajñajñānopanikṣepakaḥ kāśyapa",
  "S04bsu036_u:1812_2": "tathāgato 'rhan samyaksaṃbuddhaḥ //",
  "S04bsu036_u:1813_0": "tadyathāpi nāma kāśyapa asyāṃ trisāhasramahāsāhasrāyāṃ lokadhātau yāvantastṛṇagulmauṣadhivanaspatayo",
  "S04bsu036_u:1813_1": "nānāvarṇā nānāprakārā oṣadhigrāmā nānānāmadheyāḥ pṛthivyāṃ jātāḥ parvatagirikandareṣu vā /",
  "S04bsu036_u:1814": "meghaśca mahāvāriparipūrṇa unnamet,",
  "S04bsu036_u:1815": "unnamitvā sarvāvatīṃ trisāhasramahāsāhasrāṃ lokadhātuṃ saṃchādayet /",
  "S04bsu036_u:1816": "saṃchādya ca sarvatra samakālaṃ vāri pramuñcet /",
  "S04bsu036_u:1817": "tatra kāśyapa ye tṛṇagulmauṣadhivanaspatayo 'syāṃ trisāhasramahāsāhasralokadhātau,",
  "S04bsu036_u:1818": "tatra ye taruṇāḥ komalanālaśākhāpatrapalāśāstṛṇagulmauṣadhivanaspatayo drumā mahādrumāḥ,",
  "S04bsu036_u:1819": "sarve te tato mahāmeghapramuktādvāriṇo yathābalaṃ yathāviṣayamabdhātuṃ pratyāpibanti /",
  "S04bsu036_u:1820": "te caikarasena vāriṇā prabhūtena meghapramuktena yathābījamanvayaṃ vivṛddhiṃ virūḍhiṃ vipulatāmāpadyante,",
  "S04bsu036_u:1821": "tathā ca puṣpaphalāni prasavanti /",
  "S04bsu036_u:1822": "te ca pṛthak pṛthagū nānānāmadheyāni pratilabhante /",
  "S04bsu036_u:1823": "ekadharaṇīpratiṣṭhitāśca te sarve oṣadhigrāmā bījagrāmā ekarasatoyābhiṣyanditāḥ /",
  "S04bsu036_u:1824": "evameva kāśyapa tathāgato 'rhan samyaksaṃbuddho loka utpadyate /",
  "S04bsu036_u:1825": "yathā mahāmeghaḥ unnamate,",
  "S04bsu036_u:1826": "tathā tathāgato 'pyutpadya sarvāvantaṃ sadevamānuṣāsuraṃ lokaṃ svareṇābhivijñāpayati /",
  "S04bsu036_u:1827": "tadyathāpi nāma kāśyapa mahāmeghaḥ sarvāvatīṃ trisāhasramahāsāhasrāṃ lokadhātumavacchādayati,",
  "S04bsu036_u:1828": "evameva kāśyapa tathāgato 'rhan samyaksaṃbuddhaḥ sadevamānuṣāsurasya lokasya purata evaṃ śabdamudīrayati,",
  "S04bsu036_u:1829": "ghoṣamanuśrāvayati - tathāgato 'smi bhavanto devamanuṣyāḥ arhan samyaksaṃbuddhaḥ,",
  "S04bsu036_u:1830": "tīrṇastārayāmi,",
  "S04bsu036_u:1831": "mukto mocayāmi,",
  "S04bsu036_u:1832": "āśvasta āśvāsayāmi,",
  "S04bsu036_u:1833": "parinirvṛtaḥ parinirvāpayāmi /",
  "S04bsu036_u:1834": "ahamimaṃ ca lokaṃ paraṃ ca lokaṃ samyak prajñayā yathābhūtaṃ prajānāmi sarvajñaḥ sarvadarśī /",
  "S04bsu036_u:1835": "upasaṃkrāmantu māṃ bhavanto devamanuṣyā dharmaśravaṇāya /",
  "S04bsu036_u:1836": "ahaṃ mārgasyākhyātā mārgadeśiko mārgavit mārgakovidaḥ /",
  "S04bsu036_u:1837": "tatra kāśyapa bahūni prāṇikoṭīnayutaśatasahasrāṇi tathāgatasya dharmaśravaṇāyopasaṃkrāmanti /",
  "S04bsu036_u:1838": "atha tathāgato 'pi teṣāṃ sattvānāmindriyavīryaparāparavaimātratāṃ (Vaidya 85)",
  "S04bsu036_u:1839": "jñātvā tāṃstān dharmaparyāyānupasaṃharati,",
  "S04bsu036_u:1840": "tāṃ tāṃ dharmakathāṃ kathayati bahvīṃ vicitrāṃ harṣaṇīyāṃ paritoṣaṇīyāṃ prāmodyakaraṇīyāṃ hitasukhasaṃvartanakaraṇīyām / yayā",
  "S04bsu036_u:1841": "kathaya te sattvāḥ dṛṣṭa eva dharme sukhitā bhavanti,",
  "S04bsu036_u:1842": "kālaṃ ca kṛtvā sugatīṣūpapadyante,",
  "S04bsu036_u:1843": "yatra prabhūtāṃśca kāmān paribhuñjante,",
  "S04bsu036_u:1844": "dharmaṃ ca śṛṇvanti /",
  "S04bsu036_u:1845": "śrutvā ca taṃ dharmaṃ vigatanīvaraṇā bhavanti /",
  "S04bsu036_u:1846": "anupūrveṇa ca sarvajñadharmeṣvabhiyujyante yathābalaṃ yathāviṣayaṃ yathāsthānam //",
  "S04bsu036_u:1847": "tadyathāpi nāma kāśyapa mahāmeghaḥ sarvāvatīṃ trisāhasramahāsāhasrāṃ lokadhātuṃ saṃchādya samaṃ vāri pramuñcati,",
  "S04bsu036_u:1848": "sarvāṃśca tṛṇagulmauṣadhivanaspatīn vāriṇā saṃtarpayati /",
  "S04bsu036_u:1849": "yathābalaṃ yathāviṣayaṃ yathāsthāmaṃ ca te tṛṇagulmauṣadhivanaspatayo vāryāpibanti,",
  "S04bsu036_u:1850": "svakasvakāṃ ca jātipramāṇatāṃ gacchanti /",
  "S04bsu036_u:1851": "evameva kāśyapa tathāgato 'rhan samyaksaṃbuddho yaṃ dharmaṃ bhāṣate,",
  "S04bsu036_u:1852": "sarvaḥ sa dharma ekaraso yaduta vimuktiraso virāgaraso nirodharasaḥ sarvajñajñānaparyavasānaḥ /",
  "S04bsu036_u:1853": "tatra kāśyapa ye te sattvāstathāgatasya dharmaṃ bhāṣamāṇasya śṛṇvanti dhārayanti abhisaṃyujyante,",
  "S04bsu036_u:1854": "na te ātmanātmānaṃ jānanti vā vedayanti vā budhyanti vā /",
  "S04bsu036_u:1855": "tatkasya hetoḥ?",
  "S04bsu036_u:1856": "tathāgata eva kāśyapa tān sattvāṃstathā jānāti,",
  "S04bsu036_u:1857": "ye ca te,",
  "S04bsu036_u:1858": "yathā ca te,",
  "S04bsu036_u:1859": "yādṛśāśca te /",
  "S04bsu036_u:1860": "yaṃ ca te cintayanti,",
  "S04bsu036_u:1861": "yathā ca te cintayanti,",
  "S04bsu036_u:1862": "yena ca te cintayanti /",
  "S04bsu036_u:1863": "yaṃ ca te bhāvayanti,",
  "S04bsu036_u:1864": "yathā ca te bhāvayanti,",
  "S04bsu036_u:1865": "yena ca te bhāvayanti /",
  "S04bsu036_u:1866": "yaṃ ca te prāpnuvanti,",
  "S04bsu036_u:1867": "yathā ca te prāpnuvanti,",
  "S04bsu036_u:1868": "yena ca te prāpnuvanti /",
  "S04bsu036_u:1869": "tathāgata eva kāśyapa tatra pratyakṣaḥ pratyakṣadarśī yathā ca darśī teṣāṃ sattvānāṃ tāsu tāsu bhūmiṣu sthitānāṃ tṛṇagulmauṣadhivanaspatīnāṃ hīnotkṛṣṭamadhyamānām /",
  "S04bsu036_u:1870_0": "so 'haṃ kāśyapa ekarasadharma viditvā yaduta vimuktirasaṃ nirvṛtirasaṃ nirvāṇaparyavasānaṃ",
  "S04bsu036_u:1870_1": "nityaparinirvṛtamekabhūmikamākāśagatikamadhimuktiṃ sattvānāmanurakṣamāṇo na sahasaiva",
  "S04bsu036_u:1870_2": "sarvajñajñānaṃ saṃprakāśayāmi /",
  "S04bsu036_u:1871": "āścaryaprāptā adbhutaprāptā yūyaṃ kāśyapa yadyūyaṃ saṃdhābhāṣitaṃ tathāgatasya na śaknutha avataritum /",
  "S04bsu036_u:1872": "tatkasya hetoḥ?",
  "S04bsu036_u:1873": "durvijñeyaṃ kāśyapa tathāgatānāmarhatāṃ samyaksaṃbuddhānāṃ saṃdhābhāṣitamiti //",
  "S04bsu036_u:1874": "atha khalu bhagavāṃstasyāṃ velāyāmimamevārthaṃ bhūyasyā mātrayā saṃdarśayamāna imā gāthā abhāṣata -",
  "S04bsu036_u:1875": "dharmarājā ahaṃ loke utpanno bhavamardanaḥ /",
  "S04bsu036_u:1876": "dharmaṃ bhāṣāmi sattvānāmadhimuktiṃ vijāniya // Saddhp_5.1 //",
  "S04bsu036_u:1877": "dhīrabuddhī mahāvīrā ciraṃ rakṣanti bhāṣitam /",
  "S04bsu036_u:1878": "rahasyaṃ cāpi dhārenti na ca bhāṣanti prāṇinām // Saddhp_5.2 //",
  "S04bsu036_u:1879": "durbodhyaṃ cāpi tajjñānaṃ sahasā śrutva bāliśāḥ /",
  "S04bsu036_u:1880": "kāṅkṣāṃ kuryuḥ sudurmedhāstato bhraṣṭā bhrameyu te // Saddhp_5.3 //",
  "S04bsu036_u:1881": "(Vaidya 86)",
  "S04bsu036_u:1882": "yathāviṣayu bhāṣāmi yasya yādṛśakaṃ balam /",
  "S04bsu036_u:1883": "anyamanyehi arthehi dṛṣṭiṃ kurvāmi ujjukām // Saddhp_5.4 //",
  "S04bsu036_u:1884": "yathāpi kāśyapā megho lokadhātūya unnataḥ /",
  "S04bsu036_u:1885": "sarvamonahatī cāpi chādayanto vasuṃdharām // Saddhp_5.5 //",
  "S04bsu036_u:1886": "so ca vārisya saṃpūrṇo vidyunmālī mahāmbudaḥ /",
  "S04bsu036_u:1887": "nirnādayanta śabdena harṣayet sarvadehinaḥ // Saddhp_5.6 //",
  "S04bsu036_u:1888": "sūryaraśmī nivāritvā śītalaṃ kṛtva maṇḍalam /",
  "S04bsu036_u:1889": "hastaprāpto 'vatiṣṭhanto vāri muñcet samantataḥ // Saddhp_5.7 //",
  "S04bsu036_u:1890": "sa caiva mama muñceta āpaskandhamanalpakam /",
  "S04bsu036_u:1891": "prākharantaḥ samantena tarpayenmedinīmimām // Saddhp_5.8 //",
  "S04bsu036_u:1892": "iha yā kāci medinyāṃ jātā oṣadhayo bhavet /",
  "S04bsu036_u:1893": "tṛṇagulmavanaspatyo drumā vātha mahādrumāḥ // Saddhp_5.9 //",
  "S04bsu036_u:1894": "sasyāni vividhānyeva yadvāpi haritaṃ bhavet /",
  "S04bsu036_u:1895": "parvate kandare caiva nikuñjeṣu ca yadbhavet // Saddhp_5.10 //",
  "S04bsu036_u:1896": "sarvān saṃtarpayenmeghastṛṇagulmavanaspatīn /",
  "S04bsu036_u:1897": "tṛṣitāṃ dharaṇīṃ tarpet pariṣiñcati cauṣadhīḥ // Saddhp_5.11 //",
  "S04bsu036_u:1898": "tacca ekarasaṃ vāri meghamuktamihasthitam /",
  "S04bsu036_u:1899": "yathābalaṃ yathāviṣayaṃ tṛṇagulmā pibanti tat // Saddhp_5.12 //",
  "S04bsu036_u:1900": "drumāśca ye keci mahādrumāśca khudrāka madhyāśca yathāvayāśca /",
  "S04bsu036_u:1901": "yathābalaṃ sarve pibanti vāri pibanti vardhanti yathecchakāmāḥ // Saddhp_5.13 //",
  "S04bsu036_u:1902": "kāṇḍena nālena tvacā yathaiva śākhāpraśākhāya tathaiva patraiḥ /",
  "S04bsu036_u:1903": "vardhanti puṣpehi phalehi caiva meghābhivṛṣṭena mahauṣadhīyaḥ // Saddhp_5.14 //",
  "S04bsu036_u:1904": "yathābalaṃ tā viṣayaśca yādṛśo yāsāṃ ca yad yādṛśakaṃ ca bījam /",
  "S04bsu036_u:1905": "svakasvakaṃ tāḥ prasavaṃ dadanti vāriṃ ca taṃ ekarasaṃ pramuktam // Saddhp_5.15 //",
  "S04bsu036_u:1906": "(Vaidya 87)",
  "S04bsu036_u:1907": "emeva buddho 'pi ha loke kāśyapa utpadyate vāridharo va loke /",
  "S04bsu036_u:1908": "utpadya ca bhāṣati lokanātho bhūtāṃ cariṃ darśayate ca prāṇinām // Saddhp_5.16 //",
  "S04bsu036_u:1909": "evaṃ ca saṃśrāvayate maharṣiḥ puraskṛto loke sadevake 'smin /",
  "S04bsu036_u:1910": "tathāgato 'haṃ dvipadottamo jino utpannu lokasmi yathaiva meghaḥ // Saddhp_5.17 //",
  "S04bsu036_u:1911": "saṃtarpayiṣyāmyahu sarvasattvān saṃśuṣkagātrāṃstribhave vilagnān /",
  "S04bsu036_u:1912": "duḥkhena śuṣyanta sukhe sthapeyaṃ kāmāṃśca dāsyāmyahu nirvṛtiṃ ca // Saddhp_5.18 //",
  "S04bsu036_u:1913": "śṛṇotha me devamanuṣyasaṃghā upasaṃkramadhvaṃ mama darśanāya /",
  "S04bsu036_u:1914": "tathāgato 'haṃ bhagavānanābhibhūḥ saṃtāraṇārthaṃ iha loki jātaḥ // Saddhp_5.19 //",
  "S04bsu036_u:1915": "bhāṣāmi ca prāṇisahasrakoṭināṃ dharmaṃ viśuddhaṃ abhidarśanīyam /",
  "S04bsu036_u:1916": "ekā ca tasyo samatā tathatvaṃ yadidaṃ vimuktiścatha nirvṛtī ca // Saddhp_5.20 //",
  "S04bsu036_u:1917": "svareṇa caikena vadāmi dharmaṃ bodhiṃ nidānaṃ kariyāna nityam /",
  "S04bsu036_u:1918": "samaṃ hi etadviṣamatva nāsti na kaści vidveṣu na rāgu vidyate // Saddhp_5.21 //",
  "S04bsu036_u:1919": "anunīyatā mahya na kācidasti premā ca doṣaśca na me kahiṃcit /",
  "S04bsu036_u:1920": "samaṃ ca dharmaṃ pravadāmi dehināṃ yathaikasattvasya tathā parasya // Saddhp_5.22 //",
  "S04bsu036_u:1921": "ananyakarmā pravadāmi dharmaṃ gacchantu tiṣṭhantu niṣīdamānaḥ /",
  "S04bsu036_u:1922": "(Vaidya 88)",
  "S04bsu036_u:1923": "niṣaṇṇa śayyāsanamāruhitvā kilāsitā mahya na jātu vidyate // Saddhp_5.23 //",
  "S04bsu036_u:1924": "saṃtarpayāmī imu sarvalokaṃ megho va vāriṃ sama muñcamānaḥ /",
  "S04bsu036_u:1925": "āryeṣu nīceṣu ca tulyabuddhirduḥśīlabhūteṣvatha śīlavatsu // Saddhp_5.24 //",
  "S04bsu036_u:1926": "vinaṣṭacāritra tathaiva ye narāścāritraācārasamanvitāśca /",
  "S04bsu036_u:1927": "dṛṣṭisthitā ye ca vinaṣṭadṛṣṭī samyagdṛśo ye cāviśuddhadṛṣṭayaḥ // Saddhp_5.25 //",
  "S04bsu036_u:1928": "hīneṣu cotkṛṣṭamatīṣu cāpi mṛdvindriyeṣu pravadāmi dharmam /",
  "S04bsu036_u:1929": "kilāsitāṃ sarva vivarjayitvā samyak pramuñcāmyahu dharmavarṣam // Saddhp_5.26 //",
  "S04bsu036_u:1930": "yathābalaṃ ca śruṇiyāna mahyaṃ vividhāsu bhūmīṣu pratiṣṭhihanti /",
  "S04bsu036_u:1931": "deveṣu martyeṣu manorameṣu śakreṣu brahmeṣvatha cakravartiṣu // Saddhp_5.27 //",
  "S04bsu036_u:1932": "kṣudrānukṣudrā ima oṣadhīyo kṣudrīka etā iha yāva loke /",
  "S04bsu036_u:1933": "anyā ca madhyā mahatī ca oṣadhī śṛṇotha tāḥ sarva prakāśayiṣye // Saddhp_5.28 //",
  "S04bsu036_u:1934": "anāsravaṃ dharma prajānamānā nirvāṇaprāptā viharanti ye narāḥ /",
  "S04bsu036_u:1935": "ṣaḍabhijña traividya bhavanti ye ca sā kṣudrikā oṣadhi saṃpravuttā // Saddhp_5.29 //",
  "S04bsu036_u:1936": "girikandeṣū viharanti ye ca pratyekabodhiṃ spṛhayanti ye narāḥ /",
  "S04bsu036_u:1937": "ye īdṛśā madhyaviśuddhabuddhayaḥ sā madhyamā oṣadhi saṃpravuttā // Saddhp_5.30 //",
  "S04bsu036_u:1938": "(Vaidya 89)",
  "S04bsu036_u:1939": "ye prārthayante puruṣarṣabhatvaṃ buddho bhaviṣye naradevanāthaḥ /",
  "S04bsu036_u:1940": "vīryaṃ ca dhyānaṃ ca niṣevamāṇāḥ sā oṣadhī agra iyaṃ pravuccati // Saddhp_5.31 //",
  "S04bsu036_u:1941": "ye cāpi yuktāḥ sugatasya putrā maitrīṃ niṣevantiha śāntacaryām /",
  "S04bsu036_u:1942": "niṣkāṅkṣaprāptā puruṣarṣabhatve ayaṃ drumo vucyati evarūpaḥ // Saddhp_5.32 //",
  "S04bsu036_u:1943": "avivarticakraṃ hi pravartayantā ṛddhībalasmin sthita ye ca dhīrāḥ /",
  "S04bsu036_u:1944": "pramocayanto bahu prāṇikoṭī mahādrumo so ca pravuccate hi // Saddhp_5.33 //",
  "S04bsu036_u:1945": "samaśca so dharma jinena bhāṣito meghena vā vāri samaṃ pramuktam /",
  "S04bsu036_u:1946": "citrā abhijñā ima evarūpā yathauṣadhīyo dharaṇītalasthāḥ // Saddhp_5.34 //",
  "S04bsu036_u:1947": "anena dṛṣṭāntanidarśanena upāyu jānāhi tathāgatasya /",
  "S04bsu036_u:1948": "yathā ca so bhāṣati ekadharmaṃ nānāniruktī jalabindavo vā // Saddhp_5.35 //",
  "S04bsu036_u:1949": "mamāpi co varṣatu dharmavarṣaṃ loko hyayaṃ tarpitu bhoti sarvaḥ /",
  "S04bsu036_u:1950": "yathābalaṃ cānuvicintayanti subhāṣitaṃ ekarasaṃ pi dharmam // Saddhp_5.36 //",
  "S04bsu036_u:1951": "tṛṇagulmakā vā yatha varṣamāṇe madhyā pi vā oṣadhiyo yathaiva /",
  "S04bsu036_u:1952": "drumā pi vā te ca mahādrumā vā yatha śobhayante daśadikṣu sarve // Saddhp_5.37 //",
  "S04bsu036_u:1953": "iyaṃ sadā lokahitāya dharmatā tarpeti dharmeṇimu sarvalokam /",
  "S04bsu036_u:1954": "saṃtarpitaścāpyatha sarvalokaḥ pramuñcate oṣadhi puṣpakāṇi // Saddhp_5.38 //",
  "S04bsu036_u:1955": "(Vaidya 90)",
  "S04bsu036_u:1956": "madhyāpi ca oṣadhiyo vivardhayī arhanta ye te sthita āsravakṣaye /",
  "S04bsu036_u:1957": "pratyekabuddhā vanaṣaṇḍacāriṇo niṣpādayī dharmamimaṃ subhāṣitam // Saddhp_5.39 //",
  "S04bsu036_u:1958": "bahubodhisattvāḥ smṛtimanta dhīrāḥ sarvatra traidhātuki ye gatiṃgatāḥ /",
  "S04bsu036_u:1959": "paryeṣamāṇā imamagrabodhiṃ drumā va vardhanti ti nityakālam // Saddhp_5.40 //",
  "S04bsu036_u:1960": "ye ṛddhimantaścatudhyānadhyāyino ye śūnyatāṃ śrutva janenti prītim /",
  "S04bsu036_u:1961": "raśmīsahasrāṇi pramuñcamānāste caiva vuccanti mahādrumā iha // Saddhp_5.41 //",
  "S04bsu036_u:1962": "etādṛśī kāśyapa dharmadeśanā meghena vā vāri samaṃ pramuktam /",
  "S04bsu036_u:1963": "bahvī vivardhanti mahauṣadhīyo manuṣyapuṣpāṇi anantakāni // Saddhp_5.42 //",
  "S04bsu036_u:1964": "svapratyayaṃ dharma prakāśayāmi kālena darśemi ca buddhabodhim /",
  "S04bsu036_u:1965": "upāyakauśalyu mamaitadagraṃ sarveṣa co lokavināyakānām // Saddhp_5.43 //",
  "S04bsu036_u:1966": "paramārtha evaṃ mayaṃ bhūtabhāṣito te śrāvakāḥ sarvi na enti nirvṛtim /",
  "S04bsu036_u:1967": "caranti ete vara bodhicārikāṃ buddhā bhaviṣyantimi sarvaśrāvakāḥ // Saddhp_5.44 //",
  "S04bsu036_u:1968": "punaraparaṃ kāśyapa tathāgataḥ sattvavinaye samo na cāsamaḥ /",
  "S04bsu036_u:1969": "tadyathā kāśyapa candrasuryaprabhā sarvalokamavabhāsayati kuśalakāriṇamakuśalakāriṇaṃ cordhvāvasthitamadharāvasthitaṃ ca sugandhi durgandhi,",
  "S04bsu036_u:1970": "sā sarvatra samaṃ prabhā nipatati na viṣamam,",
  "S04bsu036_u:1971_0": "evameva kāśyapa tathāgatānāmarhatāṃ samyaksaṃbuddhānāṃ sarvajñajñānacittaprabhā sarveṣu",
  "S04bsu036_u:1971_1": "pañcagatyupapanneṣu sattveṣu yathādhimuktiṃ mahāyānikapratyekabuddhayānikaśrāvakayānikeṣu",
  "S04bsu036_u:1971_2": "saddharmadeśanā samaṃ pravartate /",
  "S04bsu036_u:1972": "na ca tathāgatasya jñānaprabhāyā ūnatā vā atiriktatā vā yathāpuṇyajñānasamudāgamāya saṃbhavati /",
  "S04bsu036_u:1973": "na santi kāśyapa trīṇi yānāni /",
  "S04bsu036_u:1974": "kevalamanyonyacaritāḥ sattvāḥ,",
  "S04bsu036_u:1975": "tena trīṇi yānāni prajñapyante //",
  "S04bsu036_u:1976": "(Vaidya 91)",
  "S04bsu036_u:1977": "evamukte āyuṣmān mahākāśyapo bhagavantametadavocat - yadi bhagavan na santi trīṇi yānāni,",
  "S04bsu036_u:1978": "kiṃ kāraṇaṃ pratyutpanne 'dhvani śrāvakapratyekabuddhabodhisattvānāṃ prajñaptiḥ prajñapyate?",
  "S04bsu036_u:1979": "evamukte bhagavānāyuṣmantaṃ mahākāśyapametadavocat - tadyathā kāśyapa kumbhakāraḥ samāsu mṛttikāsu bhājanāni karoti /",
  "S04bsu036_u:1980": "tatra kānicid guḍabhājanāni bhavanti,",
  "S04bsu036_u:1981": "kānicid ghṛtabhājanāni,",
  "S04bsu036_u:1982": "kānicid dadhikṣīrabhājanāni,",
  "S04bsu036_u:1983": "kānicid hīnānyaśucibhājanāni bhavanti,",
  "S04bsu036_u:1984": "na ca mṛttikāyā nānātvam,",
  "S04bsu036_u:1985": "atha ca dravyaprakṣepamātreṇa bhājanānāṃ nānātvaṃ prajñāyate /",
  "S04bsu036_u:1986": "evameva kāśyapa ekamevedaṃ yānaṃ yaduta buddhayānam /",
  "S04bsu036_u:1987": "na dvitīyaṃ na tṛtīyaṃ vā yānaṃ saṃvidyate //",
  "S04bsu036_u:1988": "evamukte āyuṣmān mahākāśyapo bhagavantametadavocat - yadyapi bhagavan sattvā nānādhimuktayo ye traidhātukānniḥsṛtāḥ,",
  "S04bsu036_u:1989": "kiṃ teṣāmekaṃ nirvāṇamuta dve trīṇi vā?",
  "S04bsu036_u:1990": "bhagavānāha - sarvadharmasamatāvabodhāddhi kāśyapa nirvāṇam /",
  "S04bsu036_u:1991": "taccaikam, na dve na trīṇi /",
  "S04bsu036_u:1992": "tena hi kāśyapa upamāṃ te kariṣyāmi /",
  "S04bsu036_u:1993": "upamayā ihaikatyā vijñapuruṣā bhāṣitasyārthamājānanti /",
  "S04bsu036_u:1994": "tadyathā kāśyapa jātyandhaḥ puruṣaḥ /",
  "S04bsu036_u:1995": "sa evaṃ brūyānna santi suvarṇadurvaṇāni rūpāṇi,",
  "S04bsu036_u:1996": "na santi suvarṇadurvarṇānāṃ rūpāṇāṃ draṣṭāraḥ,",
  "S04bsu036_u:1997": "na staḥ sūryācandramasau,",
  "S04bsu036_u:1998": "na santi nakṣatrāṇi,",
  "S04bsu036_u:1999": "na santi grahāḥ,",
  "S04bsu036_u:2000": "na santi grahāṇāṃ draṣṭāraḥ /",
  "S04bsu036_u:2001": "athānye puruṣāstasya jātyandhasya puruṣasya purata evaṃ vadeyuḥ - santi suvarṇadurvarṇāni rūpāṇi,",
  "S04bsu036_u:2002": "santi suvarṇadurvarṇānāṃ rūpāṇāṃ draṣṭāraḥ,",
  "S04bsu036_u:2003": "staḥ sūryācandramasau,",
  "S04bsu036_u:2004": "santi nakṣatrāṇi,",
  "S04bsu036_u:2005": "santi grahāḥ,",
  "S04bsu036_u:2006": "santi grahāṇāṃ draṣṭāraḥ /",
  "S04bsu036_u:2007": "sa ca jātyandhaḥ puruṣasteṣāṃ puruṣāṇāṃ na śraddadhyāt,",
  "S04bsu036_u:2008": "noktaṃ gṛhṇīyāt /",
  "S04bsu036_u:2009": "atha kaścid vaidyaḥ sarvavyādhijñaḥ syāt /",
  "S04bsu036_u:2010": "sa taṃ jātyandhaṃ puruṣaṃ paśyet /",
  "S04bsu036_u:2011": "tasyaivaṃ syāt - tasya puruṣasya pūrvapāpena karmaṇā vyādhirutpannaḥ /",
  "S04bsu036_u:2012": "ye ca kecana vyādhaya utpadyante,",
  "S04bsu036_u:2013": "te sarve caturvidhāḥ - vātikāḥ paittikāḥ ślaiḥmikāḥ sāṃnipātikāśca /",
  "S04bsu036_u:2014": "atha sa vaidyastasya vyādhervyupaśamanārthaṃ punaḥ punarupāyaṃ cintayet /",
  "S04bsu036_u:2015": "tasyaivaṃ syāt - yāni khalvimāni dravyāṇi pracaranti,",
  "S04bsu036_u:2016": "na taiḥ śakyo 'yaṃ vyādhiścikitsitum /",
  "S04bsu036_u:2017": "santi tu himavati parvatarāje catasra oṣadhayaḥ /",
  "S04bsu036_u:2018": "katamāścatasraḥ?",
  "S04bsu036_u:2019": "tadyathā - prathamā sarvavarṇarasasthānānugatā nāma,",
  "S04bsu036_u:2020": "dvitīyā sarvavyādhipramocanī nāma,",
  "S04bsu036_u:2021": "tṛtīyā sarvaviṣavināśanī nāma,",
  "S04bsu036_u:2022": "caturthī yathāsthānasthitasukhapradā nāma /",
  "S04bsu036_u:2023": "imāścatasraḥ oṣadhayaḥ /",
  "S04bsu036_u:2024": "atha sa vaidyastasmin jātyandhe kāruṇyamutpādya tādṛśamupāyaṃ cintayet,",
  "S04bsu036_u:2025": "yenopāyena himavantaṃ parvatarājaṃ śaknuyādgantam /",
  "S04bsu036_u:2026": "gatvā cordhvamapyārohet,",
  "S04bsu036_u:2027": "adho 'pyavataret,",
  "S04bsu036_u:2028": "tiryagapipravicinuyāt /",
  "S04bsu036_u:2029": "sa evaṃ pravicinvaṃstāścatasra oṣadhīrārāgayet /",
  "S04bsu036_u:2030": "ārāgya ca kāṃciddantaiḥ kṣoditāṃ kṛtvā dadyāt,",
  "S04bsu036_u:2031": "kāṃcit peṣayitvā dadyāt,",
  "S04bsu036_u:2032": "kāṃcidanyadravyasaṃyojitāṃ pācayitvā dadyāt,",
  "S04bsu036_u:2033": "kāṃcidāmadravyasaṃyojitāṃ kṛtvā dadyāt,",
  "S04bsu036_u:2034": "kāṃcicchalākayā śarīrasthānaṃ viddhvā dadyāt,",
  "S04bsu036_u:2035": "kāṃcidagninā paridāhya dadyāt,",
  "S04bsu036_u:2036": "kāṃcidanyonyadravyasaṃyuktāṃ yāvat pānabhojanādiṣvapi yojayitvā dadyāt /",
  "S04bsu036_u:2037": "atha sa jātyandhapuruṣastenopāyayogena cakṣuḥ pratilabheta /",
  "S04bsu036_u:2038": "sa pratilabdhacakṣurbahiradhyātmaṃ dūre āsanne ca candrasūryaprabhāṃ nakṣatrāṇi grahān sarvarūpāṇi ca paśyet /",
  "S04bsu036_u:2039": "evaṃ ca vadet - aho batāhaṃ mūḍhaḥ,",
  "S04bsu036_u:2040": "yo 'haṃ pūrvamācakṣamāṇānāṃ na śraddadhāmi,",
  "S04bsu036_u:2041": "noktaṃ (Vaidya 92) gṛhṇāmi /",
  "S04bsu036_u:2042": "so 'hamidānīṃ sarvaṃ paśyāmi /",
  "S04bsu036_u:2043": "mukto 'smi andhabhāvāt /",
  "S04bsu036_u:2044": "pratilabdhacakṣuścāsmi /",
  "S04bsu036_u:2045": "na ca me kaścid viśiṣṭataro 'stīti /",
  "S04bsu036_u:2046": "tena ca samayena pañcābhijñā ṛṣayo bhaveyurdivyacakṣurdivyaśrotraparacittajñānapūrvanivāsānusmṛtijñānarddhivimokṣakriyākuśalāḥ,",
  "S04bsu036_u:2047": "te taṃ puruṣamevaṃ vadeyuḥ - kevalaṃ bhoḥ puruṣa tvayā cakṣuḥ pratilabdham /",
  "S04bsu036_u:2048": "na tu bhavān kiṃcijjānāti /",
  "S04bsu036_u:2049": "kuto 'bhimānaste samutpannaḥ?",
  "S04bsu036_u:2050": "na ca te 'sti prajñā /",
  "S04bsu036_u:2051": "na cāsi paṇḍitaḥ /",
  "S04bsu036_u:2052": "tamenamevaṃ vadeyuḥ - yadā tvaṃ bhoḥ puruṣa antargṛhaṃ niṣaṇṇo bahiranyāni rūpāṇi na paśyasi,",
  "S04bsu036_u:2053": "na ca jānāsi,",
  "S04bsu036_u:2054": "nāpi te ye sattvāḥ snigdhacittā vā drugdhacittā vā /",
  "S04bsu036_u:2055": "na vijānīṣe pañcayojanāntarasthitasya janasya bhāṣamāṇasya /",
  "S04bsu036_u:2056": "bherīśaṅkhādīnāṃ śabdaṃ na prajānāsi, na śṛṇoṣi /",
  "S04bsu036_u:2057": "krośāntaramapyanutkṣipya pādau na śaknoṣi gantum /",
  "S04bsu036_u:2058": "jātasaṃvṛddhaścāsi mātuḥ kukṣau /",
  "S04bsu036_u:2059": "tāṃ ca kriyāṃ na smarasi /",
  "S04bsu036_u:2060": "tatkathamasi paṇḍitaḥ?",
  "S04bsu036_u:2061": "kathaṃ ca sarvaṃ paśyāmīti",
  "S04bsu036_u:2062": "vadasi? tatsādhu bhoḥ puruṣa yadandhakāraṃ tatprakāśamiti saṃjānīṣe,",
  "S04bsu036_u:2063": "yacca prakāśaṃ tadandhakāramiti saṃjānīṣe //",
  "S04bsu036_u:2064": "atha sa puruṣastān ṛṣīnevaṃ vadet - ka upāyaḥ,",
  "S04bsu036_u:2065": "kiṃ vā śubhaṃ karma kṛtvedṛśīṃ prajñāṃ pratilabheya,",
  "S04bsu036_u:2066": "yuṣmākaṃ prasādāccaitān guṇān pratilabheya?",
  "S04bsu036_u:2067": "atha khalu te ṛṣayastasya puruṣasyaivaṃ kathayeyuḥ - yadīcchasi,",
  "S04bsu036_u:2068": "araṇye vasa /",
  "S04bsu036_u:2069": "parvataguhāsu vā niṣaṇṇo dharmaṃ cintaya /",
  "S04bsu036_u:2070": "kleśāśca te prahātavyāḥ /",
  "S04bsu036_u:2071": "tathā dhūtaguṇasamanvāgato 'bhijñāḥ pratilapsyase /",
  "S04bsu036_u:2072": "atha sa puruṣastamarthaṃ gṛhītvā pravrajitaḥ /",
  "S04bsu036_u:2073": "araṇye vasan ekāgracitto lokatṛṣṇāṃ prahāya pañcābhijñāḥ prāpnuyāt /",
  "S04bsu036_u:2074": "pratilabdhābhijñaśca cintayet - yadahaṃ pūrvamanyatkarma kṛtavān,",
  "S04bsu036_u:2075": "tena me na kaścid guṇo 'dhigataḥ /",
  "S04bsu036_u:2076": "idānīṃ yathācintitaṃ gacchāmi /",
  "S04bsu036_u:2077": "pūrvaṃ cāhamalpaprajño 'lpapratisaṃvedī andhabhūto 'smyāsīt //",
  "S04bsu036_u:2078": "iti hi kāśyapa upamaiṣā kṛtā asyārthasya vijñaptaye /",
  "S04bsu036_u:2079": "ayaṃ ca punaratrārtho draṣṭavyaḥ /",
  "S04bsu036_u:2080": "jātyandha iti kāśyapa ṣaḍgatisaṃsārasthitānāṃ sattvānāmetadadhivacanam,",
  "S04bsu036_u:2081": "ye saddharmaṃ na jānanti,",
  "S04bsu036_u:2082": "kleśatamondhakāraṃ ca saṃvardhayanti /",
  "S04bsu036_u:2083": "te cāvidyāndhāḥ /",
  "S04bsu036_u:2084": "avidyāndhāśca saṃskārānupavicinvati,",
  "S04bsu036_u:2085": "saṃskārapratyayaṃ ca nāmarūpam,",
  "S04bsu036_u:2086": "yāvadevamasya kevalasya mahato duḥkhaskandhasya samudayo bhavati /",
  "S04bsu036_u:2087": "evamavidyāndhāstiṣṭhanti sattvāḥ saṃsāre /",
  "S04bsu036_u:2088": "tathāgatastu karuṇāṃ janayitvā traidhātukānniḥsṛtaḥ piteva priye ekaputrake karuṇāṃ janayitvā traidhātuke 'vatīrya sattvān saṃsāracakre paribhramataḥ saṃpaśyati /",
  "S04bsu036_u:2089": "na ca te saṃsārānniḥsaraṇaṃ prajānanti /",
  "S04bsu036_u:2090": "atha bhagavāṃstān prajñācakṣuṣā paśyati /",
  "S04bsu036_u:2091": "dṛṣṭvā ca jānāti - amī sattvāḥ pūrvaṃ kuśalaṃ kṛtvā mandadveṣāstīvrarāgāḥ,",
  "S04bsu036_u:2092": "mandarāgāstīvradveṣāḥ,",
  "S04bsu036_u:2093": "kecidalpaprajñāḥ,",
  "S04bsu036_u:2094": "kecit paṇḍitāḥ,",
  "S04bsu036_u:2095": "kecitparipākaśuddhāḥ,",
  "S04bsu036_u:2096": "kecinmithyādṛṣṭayaḥ /",
  "S04bsu036_u:2097": "teṣāṃ sattvānāṃ tathāgata upāyakauśalyena trīṇi yānāni deśayati /",
  "S04bsu036_u:2098": "tatra yathā te ṛṣayaḥ pañcābhijñā viśuddhacakṣuṣaḥ,",
  "S04bsu036_u:2099": "evaṃ bodhisattvā bodhicittānyutpādya anutpattikīṃ dharmakṣāntiṃ pratilabhya anuttarāṃ samyaksaṃbodhimabhisaṃbudhyante //",
  "S04bsu036_u:2100": "(Vaidya 93)",
  "S04bsu036_u:2101": "tatra yathāsau mahāvaidyaḥ,",
  "S04bsu036_u:2102": "evaṃ tathāgato draṣṭavyaḥ /",
  "S04bsu036_u:2103": "yathāsau jātyandhastathā mohāndhāḥ sattvā draṣṭavyāḥ /",
  "S04bsu036_u:2104": "yathā vātapittaśleṣmāṇaḥ,",
  "S04bsu036_u:2105": "evaṃ rāgadveṣamohāḥ,",
  "S04bsu036_u:2106": "dvāṣaṣṭi ca dṛṣṭikṛtāni draṣṭavyāni /",
  "S04bsu036_u:2107": "yathā catasra oṣadhayastathā śūnyatānimittāpraṇihitanirvāṇadvāraṃ ca draṣṭavyam /",
  "S04bsu036_u:2108": "yathā yathā dravyāṇyupayujyante,",
  "S04bsu036_u:2109": "tathā tathā vyādhayaḥ praśāmyantīti /",
  "S04bsu036_u:2110": "evaṃ śūnyatānimittāpraṇihitāni vimokṣamukhāni bhāvayitvā sattvā avidyāṃ nirodhayanti /",
  "S04bsu036_u:2111": "avidyānirodhāt saṃskāranirodhaḥ,",
  "S04bsu036_u:2112": "yāvadevamasya kevalasya mahato duḥkhaskandhasya nirodho bhavati /",
  "S04bsu036_u:2113": "evaṃ cāsya cittaṃ na kuśale tiṣṭhati na pāpe //",
  "S04bsu036_u:2114": "yathā andhaścakṣuḥ pratilabhate,",
  "S04bsu036_u:2115": "tathā śrāvakapratyekabuddhayānīyo draṣṭavyaḥ /",
  "S04bsu036_u:2116": "saṃsārakleśabandhanāni cchinatti /",
  "S04bsu036_u:2117": "kleśabandhanānnirmuktaḥ pramucyate ṣaṅgatikāt traidhātukāt /",
  "S04bsu036_u:2118": "tena śrāvakayānīyaḥ evaṃ jānāti,",
  "S04bsu036_u:2119": "evaṃ ca vācaṃ bhāṣate - na santyapare dharmā abhisaṃboddhavyāḥ /",
  "S04bsu036_u:2120": "nirvāṇaprāpto 'smīti /",
  "S04bsu036_u:2121": "atha khalu tathāgatastasmai dharmaṃ deśayati /",
  "S04bsu036_u:2122": "yena sarvadharmā na prāptāḥ,",
  "S04bsu036_u:2123": "kutastasya nirvāṇamiti?",
  "S04bsu036_u:2124": "taṃ bhagavān bodhau samādāpayati /",
  "S04bsu036_u:2125": "sa utpannabodhicitto na saṃsārasthito na nirvāṇaprāpto bhavati /",
  "S04bsu036_u:2126": "so 'vabudhya traidhātukaṃ daśasu dikṣu śūnyaṃ nirmitopamaṃ māyopamaṃ svapnamarīcipratiśrutkopamaṃ lokaṃ paśyati /",
  "S04bsu036_u:2127": "sa sarvadharmānanutpannānaniruddhān abaddhānamuktān atamondhakārān naprakāśān paśyati /",
  "S04bsu036_u:2128": "ya evaṃ gambhīrān dharmān paśyati,",
  "S04bsu036_u:2129": "sa paśyati apaśyanayā sarvatraidhātukaṃ paripūrṇamanyonyasattvāśayādhimuktam //",
  "S04bsu036_u:2130": "atha khalu bhagavānimamevārthaṃ bhūyasyā mātrayā saṃdarśayamānaḥ tasyāṃ velāyāmimā gāthā abhāṣata -",
  "S04bsu036_u:2131": "candrasūryaprabhā yadvannipatanti samaṃ nṛṣu /",
  "S04bsu036_u:2132": "guṇavatsvatha pāpeṣu prabhāyā nonapūrṇatā // Saddhp_5.45 //",
  "S04bsu036_u:2133": "tathāgatasya prajñābhā samā hyādityacandravat /",
  "S04bsu036_u:2134": "sarvasattvān vinayate na conā naiva cādhikā // Saddhp_5.46 //",
  "S04bsu036_u:2135": "yathā kulālo mṛdbhāṇḍaṃ kurvan mṛtsu samāsvapi /",
  "S04bsu036_u:2136": "bhavanti bhājanā tasya guḍakṣīradhṛtāmbhasām // Saddhp_5.47 //",
  "S04bsu036_u:2137": "aśuceḥ kānicittatra dadhno 'nyāni bhavanti tu /",
  "S04bsu036_u:2138": "mṛdamekāṃ sa gṛhṇāti kurvan bhāṇḍāni bhārgavaḥ // Saddhp_5.48 //",
  "S04bsu036_u:2139": "yādṛk prakṣipyate dravyaṃ bhājanaṃ tena lakṣyate /",
  "S04bsu036_u:2140": "sattvāviśeṣe 'pi tathā rucibhedāttathāgatāḥ // Saddhp_5.49 //",
  "S04bsu036_u:2141": "(Vaidya 94)",
  "S04bsu036_u:2142": "yānabhedaṃ varṇayanti buddhayānaṃ tu niṃścitam /",
  "S04bsu036_u:2143": "saṃsāracakrasyājñānānnirvṛtiṃ na vijānate // Saddhp_5.50 //",
  "S04bsu036_u:2144": "yastu śūnyān vijānāti dharmānātmavivarjitān /",
  "S04bsu036_u:2145": "saṃbuddhānāṃ bhagavatāṃ bodhiṃ jānāti tattvataḥ // Saddhp_5.51 //",
  "S04bsu036_u:2146": "prajñāmadhyavyavasthānāt pratyekajina ucyate /",
  "S04bsu036_u:2147": "śūnyajñānavihīnatvācchrāvakaḥ saṃprabhāṣyate // Saddhp_5.52 //",
  "S04bsu036_u:2148": "sarvadharmāvabodhāttu samyaksaṃbuddha ucyate /",
  "S04bsu036_u:2149": "tenopāyaśatairnityaṃ dharmaṃ deśeti prāṇinām // Saddhp_5.53 //",
  "S04bsu036_u:2150": "yathā hi kaścijjātyandhaḥ sūryendugrahatārakāḥ /",
  "S04bsu036_u:2151": "apaśyannevamāhāsau nāsti rūpāṇi sarvaśaḥ // Saddhp_5.54 //",
  "S04bsu036_u:2152": "jātyandhe tu mahāvaidyaḥ kāruṇyaṃ saṃniveśya ha /",
  "S04bsu036_u:2153": "himavantaṃ sa gatvāna tiryagūrdhvamadhastathā // Saddhp_5.55 //",
  "S04bsu036_u:2154": "sarvavarṇarasthānā nagāllabhata oṣadhīḥ /",
  "S04bsu036_u:2155": "evamādīścatasro 'tha prayogamakarottataḥ // Saddhp_5.56 //",
  "S04bsu036_u:2156": "dantaiḥ saṃcūrṇya kāṃcittu piṣṭvā cānyāṃ tathāparām /",
  "S04bsu036_u:2157": "sūcyagreṇa praveśyāṅge jātyandhāya prayojayet // Saddhp_5.57 //",
  "S04bsu036_u:2158": "sa labdhacakṣuḥ saṃpaśyet sūryendugrahatārakāḥ /",
  "S04bsu036_u:2159": "evaṃ cāsya bhavetpūrvajñānāttadudāhṛtam // Saddhp_5.58 //",
  "S04bsu036_u:2160": "evaṃ sattvā mahājñānā jātyandhāḥ saṃsaranti hi /",
  "S04bsu036_u:2161": "pratītyotpādacakrasya ajñānādduḥkhavartmanaḥ // Saddhp_5.59 //",
  "S04bsu036_u:2162": "evamajñānasaṃmūḍhe loke sarvaviduttamaḥ /",
  "S04bsu036_u:2163": "tathāgato mahāvaidya utpannaḥ karuṇātmakaḥ // Saddhp_5.60 //",
  "S04bsu036_u:2164": "upāyakuśalaḥ śāstā saddharmaṃ deśayatyasau /",
  "S04bsu036_u:2165": "anuttarāṃ buddhabodhiṃ deśayatyagrayānike // Saddhp_5.61 //",
  "S04bsu036_u:2166": "prakāśayati madhyāṃ tu madhyaprajñāya nāyakaḥ /",
  "S04bsu036_u:2167": "saṃsārabhīrave bodhimanyāṃ saṃvarṇayatyapi // Saddhp_5.62 //",
  "S04bsu036_u:2168": "traidhātukānniḥsṛtasya śrāvakasya vijānataḥ /",
  "S04bsu036_u:2169": "bhavatyevaṃ mayā prāptaṃ nirvāṇamamalaṃ śivam // Saddhp_5.63 //",
  "S04bsu036_u:2170": "(Vaidya 95)",
  "S04bsu036_u:2171": "tāmeva tatra prakāśemi naitannirvāṇamucyate /",
  "S04bsu036_u:2172": "sarvadharmāvabodhāttu nirvāṇaṃ prāpyate 'mṛtam // Saddhp_5.64 //",
  "S04bsu036_u:2173": "maharṣayo yathā tasmai karuṇāṃ saṃniveśya vai /",
  "S04bsu036_u:2174": "kathayanti ca mūḍho 'si mā te 'bhūjjñānavānaham // Saddhp_5.65 //",
  "S04bsu036_u:2175": "abhyantarāvasthitastvaṃ yadā bhavasi koṣṭhake /",
  "S04bsu036_u:2176": "bahiryadvartate tadvai na jānīṣe tvamalpadhīḥ // Saddhp_5.66 //",
  "S04bsu036_u:2177": "yo 'bhyantare 'vasthitastu bahirjñātaṃ kṛtākṛtam /",
  "S04bsu036_u:2178": "so adyāpi na jānāti kutastvaṃ vetsyase 'lpadhīḥ // Saddhp_5.67 //",
  "S04bsu036_u:2179": "pañcayojanamātraṃ tu yaḥ śabdo niścarediha /",
  "S04bsu036_u:2180": "taṃ śrotuṃ na samartho 'si prāgevānyaṃ vidūrataḥ // Saddhp_5.68 //",
  "S04bsu036_u:2181": "tvayi ye pāpacitta vā anunītāstathāpare /",
  "S04bsu036_u:2182": "te na śakyaṃ tvayā jñātumabhimānaḥ kuto 'sti te // Saddhp_5.69 //",
  "S04bsu036_u:2183": "krośamātre 'pi gantavye padavīṃ na vinā gatiḥ /",
  "S04bsu036_u:2184": "mātuḥ kukṣau ca yadvṛttaṃ vismṛtaṃ tattadeva te // Saddhp_5.70 //",
  "S04bsu036_u:2185": "abhijñā yasya pañcaitāḥ sa sarvajña ihocyate /",
  "S04bsu036_u:2186": "tvaṃ mohādapyakiṃcijjñaḥ sarvajño 'smīti bhāṣase // Saddhp_5.71 //",
  "S04bsu036_u:2187": "sarvajñatvaṃ prārthayase yadyabhijñābhinirhareḥ /",
  "S04bsu036_u:2188": "taṃ cābhijñābhinirhāramaraṇyastho vicintaya /",
  "S04bsu036_u:2189": "dharmaṃ viśuddhaṃ tena tvamabhijñāḥ pratilapsyase // Saddhp_5.72 //",
  "S04bsu036_u:2190": "so 'rthaṃ gṛhya gato 'raṇyaṃ cintayet susamāhitaḥ /",
  "S04bsu036_u:2191": "abhijñāḥ prāptavān pañca nacireṇa guṇānvitaḥ // Saddhp_5.73 //",
  "S04bsu036_u:2192": "tathaiva śrāvakāḥ sarve prāptanirvāṇasaṃjñinaḥ /",
  "S04bsu036_u:2193": "jino 'tha deśayettasmai viśrāmo 'yaṃ na nirvṛtiḥ // Saddhp_5.74 //",
  "S04bsu036_u:2194": "upāya eṣa buddhānāṃ vadanti yadimaṃ nayam /",
  "S04bsu036_u:2195": "sarvajñatvamṛte nāsti nirvāṇaṃ tatsamārabha // Saddhp_5.75 //",
  "S04bsu036_u:2196": "tryadhvajñānamanantaṃ ca ṣaṭ ca pāramitāḥ śubhāḥ /",
  "S04bsu036_u:2197": "śūnyatāmanimittaṃ ca praṇidhānavivarjitam // Saddhp_5.76 //",
  "S04bsu036_u:2198": "bodhicittaṃ ca ye cānye dharmā nirvāṇagāminaḥ /",
  "S04bsu036_u:2199": "sāsravānāsravāḥ śāntāḥ sarve gaganasaṃnibhāḥ // Saddhp_5.77 //",
  "S04bsu036_u:2200": "(Vaidya 96)",
  "S04bsu036_u:2201": "brahmavihārāścatvāraḥ saṃgrahā ye ca kīrtitāḥ /",
  "S04bsu036_u:2202": "sattvānāṃ vinayārthāya kīrtitāḥ paramarṣibhiḥ // Saddhp_5.78 //",
  "S04bsu036_u:2203": "yaśca dharmān vijānāti māyāsvapnasvabhāvakān /",
  "S04bsu036_u:2204": "kadalīskandhaniḥsārān pratiśrutkāsamānakān // Saddhp_5.79 //",
  "S04bsu036_u:2205": "tatsvabhāvaṃ ca jānāti traidhātukamaśeṣataḥ /",
  "S04bsu036_u:2206": "abaddhamavimuktaṃ ca na vijānāti nirvṛtim // Saddhp_5.80 //",
  "S04bsu036_u:2207": "sarvadharmān samān śūnyānnirnānākaraṇātmakān /",
  "S04bsu036_u:2208": "na caitān prekṣate nāpi kiṃciddharmaṃ vipaśyati // Saddhp_5.81 //",
  "S04bsu036_u:2209": "sa paśyati mahāprajño dharmakāyamaśeṣataḥ /",
  "S04bsu036_u:2210": "nāsti yānatrayaṃ kiṃcidekayānamihāsti tu // Saddhp_5.82 //",
  "S04bsu036_u:2211": "sarvadharmāḥ samāḥ sarve samāḥ samasamāḥ sadā /",
  "S04bsu036_u:2212": "evaṃ jñātvā vijānāti nirvāṇamamṛtaṃ śivam // Saddhp_5.83 //",
  "S04bsu036_u:2213": "ityāryasaddharmapuṇḍarīke dharmaparyāye oṣadhīparivarto nāma pañcamaḥ //",
  "S04bsu036_u:2214": "_______________________________________________________________________________",
  "S04bsu036_u:2215": "(Vaidya 97)",
  "S04bsu036_u:2216": "Saddhp_6: vyākaraṇaparivartaḥ /",
  "S04bsu036_u:2217": "atha khalu bhagavānimā gāthā bhāṣitvā sarvāvantaṃ bhikṣusaṃghamāmantrayate sma - ārocayāmi vo bhikṣavaḥ,",
  "S04bsu036_u:2218": "prativedayāmi /",
  "S04bsu036_u:2219": "ayaṃ mama śrāvakaḥ kāśyapo bhikṣustriṃśato buddhakoṭīsahasrāṇāmantike satkāraṃ kariṣyati,",
  "S04bsu036_u:2220": "gurukāraṃ mānanāṃ pūjanāmarcanāmapacāyanāṃ kariṣyati,",
  "S04bsu036_u:2221": "teṣāṃ ca buddhānāṃ bhagavatāṃ saddharmaṃ dhārayiṣyati /",
  "S04bsu036_u:2222_0": "sa paścime samucchraye avabhāsaprāptāyāṃ lokadhātau mahāvyūhe kalpe raśmiprabhāso",
  "S04bsu036_u:2222_1": "nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ sugato",
  "S04bsu036_u:2222_2": "lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:2223": "dvādaśa cāsyāntarakalpānāyuṣpramāṇaṃ bhaviṣyati /",
  "S04bsu036_u:2224": "viṃśatiṃ cāsyāntarakalpān saddharmaḥ sthāsyati /",
  "S04bsu036_u:2225": "viṃśatimevāntarakalpān saddharmapratirūpakaḥ sthāsyati /",
  "S04bsu036_u:2226_0": "taccāsya buddhakṣetraṃ śuddhaṃ bhaviṣyati śuci apagatapāṣāṇaśarkarakaṭhalyamapagataśvabhraprapātamapagatasyandanikāgūtholigallaṃ",
  "S04bsu036_u:2226_1": "samaṃ ramaṇīyaṃ prāsādikaṃ darśanīyaṃ vaiḍūryamayaṃ ratnavṛkṣapratimaṇḍitaṃ suvarṇasūtrāṣṭāpadanibaddhaṃ puṣpābhikīrṇam /",
  "S04bsu036_u:2227": "bahūni ca tatra bodhisattvaśatasahasrāṇyutpatsyante /",
  "S04bsu036_u:2228": "aprameyāṇi ca tatra śrāvakakoṭīnayutaśatasahasrāṇi bhaviṣyanti /",
  "S04bsu036_u:2229": "na ca tatra māraḥ pāpīyānavatāraṃ lapsyate,",
  "S04bsu036_u:2230": "na ca māraparṣat prajñāsyate /",
  "S04bsu036_u:2231": "bhaviṣyanti tatra khalu punarmāraśca māraparṣadaśca /",
  "S04bsu036_u:2232": "api tu khalu punastatra lokadhātau tasyaiva bhagavato raśmiprabhāsasya tathāgatasya śāsane saddharmaparigrahāyābhiyuktā bhaviṣyanti //",
  "S04bsu036_u:2233": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:2234": "paśyāmyahaṃ bhikṣava buddhacakṣuṣā sthaviro hyayaṃ kāśyapa buddha bheṣyati /",
  "S04bsu036_u:2235": "anāgate 'dhvāni asaṃkhyakalpe kṛtvāna pūjāṃ dvipadottamānām // Saddhp_6.1 //",
  "S04bsu036_u:2236": "triṃśatsahasrāḥ paripūrṇakoṭyo jinānayaṃ drakṣyati kāśyapo hyayam /",
  "S04bsu036_u:2237": "cariṣyatī tatra ca brahmacaryaṃ bauddhasya jñānasya kṛtena bhikṣavaḥ // Saddhp_6.2 //",
  "S04bsu036_u:2238": "kṛtvāna pūjāṃ dvipadottamānāṃ samudāniya jñānamidaṃ anuttaram /",
  "S04bsu036_u:2239": "sa paścime cocchrayi lokanātho bhaviṣyate apratimo maharṣiḥ // Saddhp_6.3 //",
  "S04bsu036_u:2240": "kṣetraṃ ca tasya pravaraṃ bhaviṣyati vicitra śuddhaṃ śubha darśanīyam /",
  "S04bsu036_u:2241": "(Vaidya 98)",
  "S04bsu036_u:2242": "manojñarūpaṃ sada premaṇīyaṃ suvarṇasūtraiḥ samalaṃkṛtaṃ ca // Saddhp_6.4 //",
  "S04bsu036_u:2243": "ratnāmayā vṛkṣa tahiṃ vicitrā aṣṭāpadasmiṃ tahi ekameke /",
  "S04bsu036_u:2244": "manojñagandhaṃ ca vimuñcamānā bheṣyanti kṣetrasmi imasmi bhikṣo // Saddhp_6.5 //",
  "S04bsu036_u:2245": "puṣpaprakāraiḥ samalaṃkṛtaṃ ca vicitrapuṣpairupaśobhitaṃ ca /",
  "S04bsu036_u:2246": "śvabhraprapātā na ca tatra santi samaṃ śivaṃ bheṣyati darśanīyam // Saddhp_6.6 //",
  "S04bsu036_u:2247": "tahi bodhisattvāna sahasrakoṭyaḥ sudāntacittāna maharddhikānām /",
  "S04bsu036_u:2248": "vaipulyasūtrāntadharāṇa tāyināṃ bahū bhaviṣyanti sahasra neke // Saddhp_6.7 //",
  "S04bsu036_u:2249": "anāsravā antimadehadhāriṇo bheṣyanti ye śrāvaka dharmarājñaḥ /",
  "S04bsu036_u:2250": "pramāṇu teṣāṃ na kadāci vidyate divyena jñānena gaṇitva kalpān // Saddhp_6.8 //",
  "S04bsu036_u:2251": "so dvādaśa antarakalpa sthāsyati saddharma viṃśāntarakalpa sthāsyati /",
  "S04bsu036_u:2252": "pratirūpakaścāntarakalpa viṃśatiṃ raśmiprabhāsasya viyūha bheṣyati // Saddhp_6.9 //",
  "S04bsu036_u:2253": "atha khalvāyuṣmān mahāmaudgalyāyanaḥ sthavira āyuṣmāṃśca subhūtirāyuṣmāṃśca mahākātyāyanaḥ pravepamānaiḥ kāyairbhagavantamanimiṣairnetrairvyavalokayanti sma /",
  "S04bsu036_u:2254": "tasyāṃ ca velāyāṃ pṛthak pṛthaṅamanaḥsaṃgītyā imā gāthā abhāṣanta -",
  "S04bsu036_u:2255": "arhanta he mahāvīra śākyasiṃha narottama /",
  "S04bsu036_u:2256": "asmākamanukampāya buddhaśabdamudīraya // Saddhp_6.10 //",
  "S04bsu036_u:2257": "avaśyamavasaraṃ jñātvā asmākaṃ pi narottama /",
  "S04bsu036_u:2258": "amṛteneva siñcitvā vyākuruṣva vibhojana // Saddhp_6.11 //",
  "S04bsu036_u:2259": "durbhikṣādāgataḥ kaścinnaro labdhvā subhojanam /",
  "S04bsu036_u:2260": "pratīkṣa bhūya ucyeta hastaprāptasmi bhojane // Saddhp_6.12 //",
  "S04bsu036_u:2261": "(Vaidya 99)",
  "S04bsu036_u:2262": "evamevotsukā asmo hīnayānaṃ vicintaya /",
  "S04bsu036_u:2263": "duṣkālabhuktasattvā vā buddhajñānaṃ labhāmahe // Saddhp_6.13 //",
  "S04bsu036_u:2264": "na tāvadasmān saṃbuddho vyākaroti mahāmuniḥ /",
  "S04bsu036_u:2265": "yathā hastasmi prakṣiptaṃ na tadbhuñjīta bhojanam // Saddhp_6.14 //",
  "S04bsu036_u:2266": "evaṃ ca utsukā vīra śrutvā ghoṣamanuttaram /",
  "S04bsu036_u:2267": "vyākṛtā yada bheṣyāmastadā bheṣyāma nirvṛtāḥ // Saddhp_6.15 //",
  "S04bsu036_u:2268": "vyākarohi mahāvīra hitaiṣī anukampakaḥ /",
  "S04bsu036_u:2269": "api dāridryacittānāṃ bhavedanto mahāmune // Saddhp_6.16 //",
  "S04bsu036_u:2270_0": "atha khalu bhagavāṃsteṣā mahāśrāvakāṇāṃ sthavirāṇāmimamevaṃrūpaṃ cetasaiva cetaḥparivitarkamājñāya",
  "S04bsu036_u:2270_1": "punarapi sarvāvantaṃ bhikṣusaṃghamāmantrayate sma - ayaṃ me bhikṣavo mahāśrāvakaḥ",
  "S04bsu036_u:2270_2": "sthaviraḥ subhūtistriṃśata eva buddhakoṭīnayutaśatasahasrāṇāṃ satkāraṃ kariṣyati,",
  "S04bsu036_u:2271": "gurukāraṃ mānanāṃ pūjanāmarcanāmapacāyanāṃ kariṣyati /",
  "S04bsu036_u:2272": "tatra ca brahmacaryaṃ cariṣyati,",
  "S04bsu036_u:2273": "bodhiṃ ca samudānayiṣyati /",
  "S04bsu036_u:2274_0": "evaṃrūpāṃścādhikārān kṛtvā paścime samucchraye śaśiketurnāma tathāgato 'rhan samyaksaṃbuddho",
  "S04bsu036_u:2274_1": "loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu036_u:2274_2": "śāstā devānāṃ ca manuṣyāṇāṃ ca buddho bhagavān /",
  "S04bsu036_u:2275": "ratnasaṃbhavaṃ ca nāmāsya tad buddhakṣetraṃ bhaviṣyati /",
  "S04bsu036_u:2276": "ratnāvabhāsaśca nāma sa kalpo bhaviṣyati /",
  "S04bsu036_u:2277": "samaṃ ca tad buddhakṣetraṃ bhaviṣyati,",
  "S04bsu036_u:2278": "ramaṇīyaṃ sphaṭikamayaṃ ratnavṛkṣavicitritamapagataśvabhraprapātamapagatagūtholigallaṃ manojñaṃ puṣpābhikīrṇam /",
  "S04bsu036_u:2279": "kūṭāgāraparibhogeṣu cātra puruṣā vāsaṃ kalpayiṣyanti /",
  "S04bsu036_u:2280": "bahavaścāsya śrāvakā bhaviṣyantyaparimāṇāḥ,",
  "S04bsu036_u:2281": "yeṣāṃ na śakyaṃ gaṇanayā paryanto 'dhigantum /",
  "S04bsu036_u:2282": "bahūni cātra bodhisattvakoṭīnayutaśatasahasrāṇi bhaviḥyanti /",
  "S04bsu036_u:2283": "tasya ca bhagavato dvādaśāntarakalpānāyuḥpramāṇaṃ bhaviḥyati /",
  "S04bsu036_u:2284": "viṃśatiṃ cāntarakalpān saddharmaḥ sthāsyati /",
  "S04bsu036_u:2285": "viṃśatimevāntarakalpān saddharmapratirūpakaḥ sthāsyati /",
  "S04bsu036_u:2286": "sa ca bhagavān vaihāyasamantarīkḥe sthitvā abhīkḥṇaṃ dharmaṃ deśayiḥyati,",
  "S04bsu036_u:2287": "bahūni ca bodhisattvaśatasahasrāṇi bahūni ca śrāvakaśatasahasrāṇi vineḥyati //",
  "S04bsu036_u:2288": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:2289": "ārocayāmi ahamadya bhikṣavaḥ prativedayāmyadya mamā śṛṇotha /",
  "S04bsu036_u:2290": "sthaviraḥ subhūtirmama śrāvako 'yaṃ bhaviṣyate buddha anāgate 'dhvani // Saddhp_6.17 //",
  "S04bsu036_u:2291": "buddhāṃśca paśyitva mahānubhāvān triṃśacca pūrṇānayutāna koṭīḥ /",
  "S04bsu036_u:2292": "(Vaidya 100)",
  "S04bsu036_u:2293": "cariṣyate carya tadānulomikīmimasya jñānasya kṛtena caiṣaḥ // Saddhp_6.18 //",
  "S04bsu036_u:2294": "sa paścime vīra samucchrayasmin dvātriṃśatīlakṣaṇarūpadhārī /",
  "S04bsu036_u:2295": "suvarṇayūpapratimo maharṣirbhaviṣyate lokahitānukampī // Saddhp_6.19 //",
  "S04bsu036_u:2296": "sudarśanīyaṃ ca sukṣetra bheṣyati iṣṭaṃ manojñaṃ ca mahājanasya /",
  "S04bsu036_u:2297": "vihariṣyate yatra sa lokabandhustāritva prāṇīnayutāna koṭīḥ // Saddhp_6.20 //",
  "S04bsu036_u:2298": "bahubodhisattvātra mahānubhāvā avivartyacakrasya pravartitāraḥ /",
  "S04bsu036_u:2299": "tīkṣṇendriyāstasya jinasya śāsane ye śobhayiṣyanti ta buddhakṣetram // Saddhp_6.21 //",
  "S04bsu036_u:2300": "bahuśrāvakāstasya na saṃkhya teṣāṃ pramāṇu naivāsti kadāci teṣām /",
  "S04bsu036_u:2301": "ṣaḍabhijña traividya maharddhikāśca aṣṭāvimokṣeṣu pratiṣṭhitāśca // Saddhp_6.22 //",
  "S04bsu036_u:2302": "acintiyaṃ ṛddhibalaṃ ca bheṣyati prakāśayantasyimamagrabodhim /",
  "S04bsu036_u:2303": "devā manuṣyā yatha gaṅgavālikā bheṣyanti tasyo satataṃ kṛtāñjalī // Saddhp_6.23 //",
  "S04bsu036_u:2304": "so dvādaśo antarakalpa sthāsyapi saddharmu viṃśāntarakalpa sthāsyati /",
  "S04bsu036_u:2305": "pratirūpako viṃśatimeva sthāsyati kalpāntarāṇi dvipadottamasya // Saddhp_6.24 //",
  "S04bsu036_u:2306": "atha khalu bhagavān punareva sarvāvantaṃ bhikṣusaṃghamāmantrayate sma - ārocayāmi vo bhikṣayaḥ,",
  "S04bsu036_u:2307": "prativedayāmi /",
  "S04bsu036_u:2308": "ayaṃ mama śrāvakaḥ sthaviro mahākātyāyano 'ṣṭānāṃ buddhakoṭīśatasahasrāṇāmantike satkāraṃ kariṣyati,",
  "S04bsu036_u:2309": "gurukāraṃ mānanāṃ pūjanāmarcanāmapacāyanāṃ kariṣyati /",
  "S04bsu036_u:2310": "parinirvṛtānāṃ ca teṣāṃ tathāgatānāṃ stūpān kariṣyati yojanasahasraṃ samucchrayeṇa pañcāśad yojanāni pariṇāhena saptānāṃ ratnānām /",
  "S04bsu036_u:2311": "tadyathā suvarṇasya rūpyasya vaiḍūryasya sphaṭikasya lohitamukteraśmargabhasya musāragalvasya saptamasya ratnasya /",
  "S04bsu036_u:2312": "teṣāṃ ca stūpānāṃ pūjāṃ kariṣyati puṣpadhūpagandhamālyavilepanacūrṇacīvaracchatradhvajapatākāvaijayantībhiśca (Vaidya 101) /",
  "S04bsu036_u:2313": "tataśca bhūyaḥ pareṇa paratareṇa punarviśatīnāṃ buddhakoṭīnāmantike evarūpameva satkāraṃ kariṣyati,",
  "S04bsu036_u:2314": "gurukāraṃ mānanāṃ pūjanāmarcanāmapacāyanāṃ kariṣyati /",
  "S04bsu036_u:2315_0": "sa paścime samucchraye paścime ātmabhāvapratilambhe jāmbūnadaprabhāso nāma tathāgato",
  "S04bsu036_u:2315_1": "'rhan samyaksaṃbuddho loke bhaviṣyati vidyācaraṇasaṃpannaḥ sugato lokavidanuttaraḥ",
  "S04bsu036_u:2315_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavan /",
  "S04bsu036_u:2316_0": "pariśuddhaṃ cāsya buddhakṣetraṃ bhaviṣyati samaṃ ramaṇīyaṃ prāsādikaṃ darśanīyaṃ",
  "S04bsu036_u:2316_1": "sphaṭikamayaṃ ratnavṛkṣābhivicitritaṃ suvarṇasūtrācchoḍitaṃ puṣpasaṃstarasaṃstṛtamapagatanirayatiryagyoniyamalokāsurakāyaṃ",
  "S04bsu036_u:2316_2": "bahunaradevapratipūrṇaṃ bahuśrāvakaḥatasahasropaḥobhitaṃ bahubodhisattvaḥatasahasrālaṃkṛtam /",
  "S04bsu036_u:2317": "dvādaḥa cāsya antarakalpānāyuṣpramāṇaṃ bhaviṣyati /",
  "S04bsu036_u:2318": "viṃḥatiṃ cāsya antarakalpān saddharmaḥ sthāsyati /",
  "S04bsu036_u:2319": "viṃḥatimevāntarakalpān saddharmapratirūpakaḥ sthāsyati //",
  "S04bsu036_u:2320": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:2321": "śṛṇotha me bhikṣava adya sarve udāharantasya girāmananyathām /",
  "S04bsu036_u:2322": "kātyāyanaḥ sthaviru ayaṃ mi śrāvakaḥ kariṣyate pūja vināyakānām // Saddhp_6.25 //",
  "S04bsu036_u:2323": "satkāru teṣāṃ ca bahuprakāraṃ bahūvidhaṃ lokavināyakānām /",
  "S04bsu036_u:2324": "stūpāṃśca kārāpayi nirvṛtānāṃ puṣpehi gandhehi ca pūjayiṣyati // Saddhp_6.26 //",
  "S04bsu036_u:2325": "labhitva so paścimakaṃ samucchrayaṃ pariśuddhakṣetrasmi jino bhaviṣyati /",
  "S04bsu036_u:2326": "paripūrayitvā imameva jñānaṃ deśeṣyate prāṇisahasrakoṭinām // Saddhp_6.27 //",
  "S04bsu036_u:2327": "sa satkṛto loki sadevakasmin prabhākaro buddha vibhurbhaviṣyati /",
  "S04bsu036_u:2328": "jāmbūnadābhāsu sa cāpi nāmnā saṃtārako devamanuṣyakoṭinām // Saddhp_6.28 //",
  "S04bsu036_u:2329": "bahubodhisattvāstatha śrāvakāśca amitā asaṃkhyā pi ca tatra kṣetre /",
  "S04bsu036_u:2330": "upaśobhayiṣyanti ti buddhaśāsanaṃ bhavaprahīṇā vibhavāśca sarve // Saddhp_6.29 //",
  "S04bsu036_u:2331": "(Vaidya 102)",
  "S04bsu036_u:2332": "atha khalu bhagavān punareva sarvāvantaṃ bhikṣusaṃghamāmantrayate sma - ārocayāmi vo bhikṣavaḥ,",
  "S04bsu036_u:2333": "prativedayāmi /",
  "S04bsu036_u:2334": "ayaṃ mama śrāvakaḥ sthaviro mahāmaudgalyāyano 'ṣṭāviṃśatibuddhasahasrāṇyārāgayiṣyati,",
  "S04bsu036_u:2335": "teṣāṃ ca buddhānāṃ bhagavatāṃ vividhaṃ satkāraṃ kariṣyati,",
  "S04bsu036_u:2336": "gurukāraṃ mānanāṃ pūjanāmarcanāmapacāyanāṃ kariṣyati /",
  "S04bsu036_u:2337": "parinirvṛtānāṃ ca teṣāṃ buddhānāṃ bhagavatāṃ stūpān kārayiṣyati saptaratnamayān /",
  "S04bsu036_u:2338": "tadyathā suvarṇasya rūpyasya vaidūryasya sphaṭikasya lohitamukteraśmagarbhasya musāragalvasya /",
  "S04bsu036_u:2339": "yojanasahasraṃ samucchrayeṇa pañcayojanaśatāni pariṇāhena /",
  "S04bsu036_u:2340": "teṣāṃ ca stūpānāṃ vividhāṃ pūjāṃ kariṣyati puṣpadhūpagandhamālyavilepanacūrṇacīvaracchatradhvajapatākāvaijayantībhiḥ /",
  "S04bsu036_u:2341": "tataśca bhūyaḥ pareṇa paratareṇa viṃśaterbuddhakoṭīśatasahasrāṇāmevaṃrūpameva satkāraṃ kariṣyati,",
  "S04bsu036_u:2342": "gurukāraṃ mānanāṃ pūjanāmarcanāmapacāyanāṃ kariṣyati /",
  "S04bsu036_u:2343_0": "paścime ca ātmabhāvapratilambhe tamālapatracandanagandho nāma tathāgato 'rhan samyaksaṃbuddho",
  "S04bsu036_u:2343_1": "loke bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu036_u:2343_2": "śāstā devānāṃ ca manuṣyāṇāṃ ca buddho bhagavān /",
  "S04bsu036_u:2344": "manobhirāmaṃ ca nāmāsya tadbuddhakṣetraṃ bhaviṣyati /",
  "S04bsu036_u:2345": "ratiprapūrṇaśca nāma sa kalpo bhaviṣyati /",
  "S04bsu036_u:2346": "pariśuddhaṃ cāsya tadbuddhakṣetraṃ bhaviṣyati,",
  "S04bsu036_u:2347_0": "samaṃ ramaṇīyaṃ prāsādikaṃ sudarśanīyaṃ sphaṭikamayaṃ ratnavṛkṣābhivicitritaṃ muktakusumābhikīrṇaṃ",
  "S04bsu036_u:2347_1": "bahunaradevapratipūrṇamṛṣiśatasahasraniṣevitaṃ yaduta śrāvakaiśca bodhisattvaiśca /",
  "S04bsu036_u:2348": "caturviśatiṃ cāsya antarakalpānāyuṣpramāṇaṃ bhaviṣyati /",
  "S04bsu036_u:2349": "catvāriṃśacca antarakalpān saddharmaḥ sthāsyati /",
  "S04bsu036_u:2350": "catvāriṃśadeva antarakalpān saddharmapratirūpakaḥ sthāsyati //",
  "S04bsu036_u:2351": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:2352": "maudgalyagotro mama śrāvako 'yaṃ jahitva mānuṣyakamātmabhāvam /",
  "S04bsu036_u:2353": "viṃśatsahasrāṇi jināna tāyināmanyāṃśca aṣṭau virajāna drakṣyati // Saddhp_6.30 //",
  "S04bsu036_u:2354": "cariṣyate tatra ca brahmacaryaṃ bauddhaṃ imaṃ jñāna gaveṣamāṇaḥ /",
  "S04bsu036_u:2355": "satkāru teṣāṃ dvipadottamānāṃ vividhaṃ tadā kāhi vināyakānām // Saddhp_6.31 //",
  "S04bsu036_u:2356": "saddharmu teṣāṃ vipulaṃ praṇītaṃ dhāretva kalpāna sahasrakoṭyaḥ /",
  "S04bsu036_u:2357": "pūjāṃ ca stūpeṣu kariṣyate tadā parinirvṛtānāṃ sugatāna teṣām // Saddhp_6.32 //",
  "S04bsu036_u:2358": "ratnāmayān stūpa savaijayantān kariṣyate teṣa jinottamānām /",
  "S04bsu036_u:2359": "(Vaidya 103)",
  "S04bsu036_u:2360": "puṣpehi gandhehi ca pūjayanto vādyehi vā lokahitānukampinām // Saddhp_6.33 //",
  "S04bsu036_u:2361": "tatpaścime caiva samucchrayasmin priyadarśane tatra manojñakṣetre /",
  "S04bsu036_u:2362": "bhaviṣyate lokahitānukampī tamālapatracandanagandha nāmnā // Saddhp_6.34 //",
  "S04bsu036_u:2363": "caturviśapūrṇāntarakalpa tasya āyuṣpramāṇaṃ sugatasya bheṣyati /",
  "S04bsu036_u:2364": "prakāśayantasyima buddhanetrīṃ manujeṣu deveṣu ca nityakālam // Saddhp_6.35 //",
  "S04bsu036_u:2365": "bahuśrāvakātasya jinasya tatra koṭī sahasrā yatha gaṅgavālikāḥ /",
  "S04bsu036_u:2366": "ṣaḍabhijña traividya maharddhikāśca abhijñaprāptāḥ sugatasya śāsane // Saddhp_6.36 //",
  "S04bsu036_u:2367": "avaivartikāśco bahubodhisattvā ārabdhavīryāḥ sada saṃprajānāḥ /",
  "S04bsu036_u:2368": "abhiyuktarūpāḥ sugatasya śāsane teṣāṃ sahasrāṇi bahūni tatra // Saddhp_6.37 //",
  "S04bsu036_u:2369": "parinirvṛtasyāpi jinasya tasya saddharmu saṃsthāsyati tasmi kāle /",
  "S04bsu036_u:2370": "viṃśacca viṃśāntarakalpa pūrṇā etatpramāṇaṃ pratirūpakasya // Saddhp_6.38 //",
  "S04bsu036_u:2371": "maharddhikāḥ pañca mi śrāvakā ye nirdiṣṭa ye te maya agrabodhaye /",
  "S04bsu036_u:2372": "anāgate 'dhvāni jināḥ svayaṃbhuvasteṣāṃ ca caryāṃ śṛṇuthā mamāntikāt // Saddhp_6.39 //",
  "S04bsu036_u:2373": "ityāryasaddharmapuṇḍarīke dharmaparyāye vyākaraṇaparivarto nāma ṣaṣṭhaḥ //",
  "S04bsu036_u:2374": "_______________________________________________________________________________",
  "S04bsu036_u:2375": "(Vaidya 104)",
  "S04bsu036_u:2376": "Saddhp_7: pūrvayogaparivartaḥ /",
  "S04bsu036_u:2377_0": "bhūtapūrva bhikṣavo 'tīte 'dhvani asaṃkhyeyaiḥ kalpairasaṃkhyeyatarairvipulairaprameyairacintyairaparimitairapramāṇaistataḥ",
  "S04bsu036_u:2377_1": "pareṇa paratareṇa yadāsīt - tena kālena tena samayena mahābhijñājñānābhibhūrnāma",
  "S04bsu036_u:2377_2": "tathāgato 'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ",
  "S04bsu036_u:2377_3": "puruṣadamyasārathiḥ śāstāḥ devānāṃ ca manuṣyāṇāṃ ca buddho bhagavān saṃbhavāyāṃ lokadhātau mahārūpe kalpe /",
  "S04bsu036_u:2378": "kiyaccirotpannaḥ sa bhikṣavastathāgato 'bhūt /",
  "S04bsu036_u:2379": "tadyathāpi nāma bhikṣavo yāvāniha trisāhasramahāsāhasre lokadhātau pṛthivīdhātuḥ,",
  "S04bsu036_u:2380": "taṃ kaścideva puruṣaḥ sarvaṃ cūrṇīkuryāt,",
  "S04bsu036_u:2381": "maṣiṃ kuryāt /",
  "S04bsu036_u:2382": "atha khalu sa puruṣastasmāllokadhātorekaṃ paramāṇurajo gṛhītvā pūrvasyāṃ diśi lokadhātusahasramatikramya tadekaṃ paramāṇuraja upanikṣipet /",
  "S04bsu036_u:2383": "atha sa puruṣo dvitīyaṃ ca paramāṇurajo gṛhītvā tataḥ pareṇa parataraṃ lokadhātusahasramatikramya dvitīyaṃ paramāṇuraja upanikṣipet /",
  "S04bsu036_u:2384": "anena paryāyeṇa sa puruṣaḥ sarvāvantaṃ pṛthivīdhātumupanikṣipet pūrvasyāṃ diśi /",
  "S04bsu036_u:2385": "tatkiṃ manyadhve bhikṣavaḥ śakyaṃ teṣāṃ lokadhātūnāmanto vā paryanto vā gaṇanayādhigantum?",
  "S04bsu036_u:2386": "ta āhuḥ - no hīdaṃ bhagavan,",
  "S04bsu036_u:2387": "no hīdaṃ sugata /",
  "S04bsu036_u:2388": "bhagavānāha - śakyaṃ punarbhikṣavasteṣāṃ lokadhātūnāṃ kenacid gaṇakena vā gaṇakamahāmātreṇa vā gaṇanayā paryanto 'dhigantum,",
  "S04bsu036_u:2389": "yeṣu vopanikṣiptāni tāni paramāṇurajāṃsi,",
  "S04bsu036_u:2390": "yeṣu vā nopanikṣiptāni /",
  "S04bsu036_u:2391": "na tveva teṣāṃ kalpakoṭīnayutaśatasahasrāṇāṃ śakyaṃ gaṇanāyogena paryanto 'dhigantum /",
  "S04bsu036_u:2392": "yāvantaḥ kalpāstasya bhagavato mahābhijñājñānābhibhuvastathāgatasya parinirvṛtasya,",
  "S04bsu036_u:2393": "etāvān sa kālo 'bhūdevamacintyaḥ,",
  "S04bsu036_u:2394": "evamapramāṇaḥ /",
  "S04bsu036_u:2395": "taṃ cāhaṃ bhikṣavastathāgataṃ tāvacciraṃ parinirvṛtamanena tathāgatajñānadarśanabalādhānena yathādya śvo vā parinirvṛtamanusmarāmi //",
  "S04bsu036_u:2396": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:2397": "abhū atītā bahu kalpakoṭyo anusmarāmi dvipadānamuttamam /",
  "S04bsu036_u:2398": "abhijñajñānābhibhūvaṃ mahāmunimabhūṣi tatkālamanuttamo jinaḥ // Saddhp_7.1 //",
  "S04bsu036_u:2399": "yathā trisāhasrima lokadhātuṃ kaścid rajaṃ kurya aṇupramāṇam /",
  "S04bsu036_u:2400": "paramāṇumekaṃ ca tato gṛhītvā kṣetraṃ sahasraṃ gamiyāna nikṣipet // Saddhp_7.2 //",
  "S04bsu036_u:2401": "dvitīyaṃ tṛtīyaṃ pi ca eva nikṣipet sarvaṃ pi so nikṣipi taṃ rajogatam /",
  "S04bsu036_u:2402": "riktā bhavetā iya lokadhātuḥ sarvaśca so pāṃsu bhaveta kṣīṇaḥ // Saddhp_7.3 //",
  "S04bsu036_u:2403": "(Vaidya 105)",
  "S04bsu036_u:2404": "yo lokadhātūṣu bhaveta tāsu pāṃsu rajo yasya pramāṇu nāsti /",
  "S04bsu036_u:2405": "rajaṃ karitvāna aśeṣatastaṃ lakṣyaṃ dade kalpaśate gate ca // Saddhp_7.4 //",
  "S04bsu036_u:2406": "evāprameyā bahu kalpakoṭyaḥ parinirvṛtasya sugatasya tasya /",
  "S04bsu036_u:2407": "paramāṇu sarve na bhavanti lakṣyāstāvadbahu kṣīṇa bhavanti kalpāḥ // Saddhp_7.5 //",
  "S04bsu036_u:2408": "tāvacciraṃ nirvṛtu taṃ vināyakaṃ tān śrāvakāṃstāṃśca pi bodhisattvān /",
  "S04bsu036_u:2409": "etādṛśaṃ jñānu tathāgatānāṃ smarāmi vṛttaṃ yatha adya śvo vā // Saddhp_7.6 //",
  "S04bsu036_u:2410": "etādṛśaṃ bhikṣava jñānametadanantajñānaśca tathāgatasya /",
  "S04bsu036_u:2411": "buddhaṃ mayā kalpaśatairanekaiḥ smṛtīya sūkṣmāya anāsravāya // Saddhp_7.7 //",
  "S04bsu036_u:2412": "tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasya catuṣpañcāśatkalpakoṭīnayutaśatasahasrāṇyāyuṣpramāṇamabhūt /",
  "S04bsu036_u:2413": "pūrve ca sa bhagavān mahābhijñānābhibhūstathāgato 'nabhisaṃbuddho 'nuttarāṃ samyaksaṃbodhiṃ bodhimaṇḍavarāgragrata eva sarvāṃ mārasenāṃ prābhañjīt parājaiṣīt /",
  "S04bsu036_u:2414": "prabhañjayitvā parājayitvā anuttarāṃ samyaksaṃbodhimabhisaṃbhotsyāmiti na ca tāvattasya te dharmā āmukhībhavanti sma /",
  "S04bsu036_u:2415": "sa bodhivṛkṣamūle bodhimaṇḍe ekamantarakalpamasthāt /",
  "S04bsu036_u:2416": "dvitīyamapyantarakalpasthāt /",
  "S04bsu036_u:2417": "na ca tāvadanuttarāṃ samyaksaṃbodhimabhisaṃbudhyate /",
  "S04bsu036_u:2418": "tṛtīyamapi caturthamapi pañcamamapi ṣaṣṭhamapi saptamamapi aṣṭamamapi navamamapi daśamamapyantarakalpaṃ",
  "S04bsu036_u:2419": "bodhivṛkṣamūle bodhimaṇḍe 'sthāt sakṛdvartanena paryaṅkena antarādavyutthitaḥ /",
  "S04bsu036_u:2420": "aniñjamānena cittena acalamānena avepamānena kāyenāsthāt /",
  "S04bsu036_u:2421": "na ca tāvadasya te dharmā āmukhībhavanti sma //",
  "S04bsu036_u:2422": "tasya khalu punarbhikṣavo bhagavato bodhimaṇḍavarāgragatasya devaistrāyastriṃśairmahāsiṃhāsanaṃ prajñaptamabhūd yojanaśatasahasraṃ samucchrayeṇa,",
  "S04bsu036_u:2423": "yatra sa bhagavān niṣadya anuttarāṃ samyaksaṃbodhimabhisaṃbuddhaḥ /",
  "S04bsu036_u:2424": "samanantaraniṣaṇṇasya ca khalu punastasya bhagavato bodhimaṇḍe,",
  "S04bsu036_u:2425": "atha brahmakāyikā devaputrā divyaṃ puṣpavarṣamabhipravarṣayāmāsuḥ /",
  "S04bsu036_u:2426": "bodhimaṇḍasya parisāmantakena yojanaśatamantarikṣe ca vātān pramuñcanti,",
  "S04bsu036_u:2427": "ye taṃ jīrṇapuṣpamavakarṣayanti /",
  "S04bsu036_u:2428": "yathāpravarṣitaṃ ca tat puṣpavarṣaṃ tasya bhagavato bodhimaṇḍe niṣaṇṇasya avyucchinnaṃ pravarṣayanti /",
  "S04bsu036_u:2429": "paripūrṇān daśāntarakalpān taṃ bhagavantamabhyavakiranti (Vaidya 106) sma /",
  "S04bsu036_u:2430": "tathā pravarṣitaṃ ca tatpuḥpavarḥaṃ pravarḥayanti yāvat parinirvāṇakālasamaye tasya bhagavatastaṃ bhagavantamabhyavakiranti /",
  "S04bsu036_u:2431": "cāturmahārājakāyikāśca devaputrā divyāṃ devadundubhimabhipravādayāmāsuḥ /",
  "S04bsu036_u:2432": "tasya bhagavato bodhimaṇḍavarāgragatasya satkārārthamavyucchinnaṃ pravādayāmāsuḥ paripūrṇān daśāntarakalpān tasya bhagavato niḥaṇṇasya /",
  "S04bsu036_u:2433": "tata uttari tāni divyāṇi tūryāṇi satatasamitaṃ pravādayāmāsuryāvattasya bhagavato mahāparinirvāṇakālasamayāt //",
  "S04bsu036_u:2434": "atha khalu bhikṣavo daśānāmantarakalpānāmatyayena sa bhagavān mahābhijñājñānābhibhūstathāgato 'rhan samyaksaṃbuddho 'nuttarāṃ samyaksaṃbodhimabhisaṃbuddhaḥ /",
  "S04bsu036_u:2435": "samanantarābhisaṃbuddhaṃ ca taṃ viditvā ye tasya bhagavataḥ kumārabhūtasya ṣoḍaśa putrā abhūvannaurasāḥ,",
  "S04bsu036_u:2436": "jñānākaro nāma teṣāṃ jyeṣṭho 'bhūt /",
  "S04bsu036_u:2437": "teṣāṃ ca khalu punarbhikṣavaḥ ṣoḍaśānāṃ rājakumārāṇāmekaikasya ca vividhāni krīḍanakāni rāmaṇīyakānyabhūvan vicitrāṇi darśanīyāni /",
  "S04bsu036_u:2438": "atha khalu bhikṣavaste ṣoḍaśa rājakumārāstāni vividhāni krīḍanakāni rāmaṇīyakāni visarjayitvā,",
  "S04bsu036_u:2439": "taṃ bhagavantaṃ mahābhijñājñānābhibhuvaṃ tathāgatamarhantaṃ samyaksaṃbuddhamanuttarāṃ samyaksaṃbodhimabhisaṃbuddhaṃ viditvā,",
  "S04bsu036_u:2440_0": "mātṛbhirdhātrībhiśca rudantībhiḥ parivṛtāḥ puraskṛtāḥ tena ca mahārājñā cakravartinā",
  "S04bsu036_u:2440_1": "āryakeṇa mahākośena rājāmātyaiśca bahubhiśca prāṇikoṭīnayutaśatasahasraiḥ parivṛtāḥ",
  "S04bsu036_u:2440_2": "puraskṛtāḥ yena bhagavān mahābhijñājñānābhibhūstathāgato 'rhan samyaksaṃbuddho bodhimaṇḍavarāgragataḥ,",
  "S04bsu036_u:2441": "tenopasaṃkrāmanti sma /",
  "S04bsu036_u:2442": "tasya bhagavataḥ satkārārthāya gurukārārthāya mānanārthāya pūjanārthāya arcanārthāya apacāyanārthāya upasaṃkrāntāḥ /",
  "S04bsu036_u:2443": "upasaṃkramya tasya bhagavataḥ pādau śirobhirvanditvā taṃ bhagavantaṃ triṣpradakṣiṇīkṛtya añjaliṃ pragṛhya taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma -",
  "S04bsu036_u:2444": "mahābhiṣaṭko 'si anuttaro 'si anantakalpaiḥ samudāgato 'si /",
  "S04bsu036_u:2445": "uttāraṇārthāyiha sarvadehināṃ paripūrṇa saṃkalpu ayaṃ ti bhadrakaḥ // Saddhp_7.8 //",
  "S04bsu036_u:2446": "suduṣkarā antarakalpimān daśa kṛtāni ekāsani saṃniṣadya /",
  "S04bsu036_u:2447": "na ca te 'ntarā kāyu kadāci cālito na hastapādaṃ na pi cānyadaṅgam // Saddhp_7.9 //",
  "S04bsu036_u:2448": "cittaṃ pi te śāntagataṃ susaṃsthitamaniñjyabhūtaṃ sada aprakampyam /",
  "S04bsu036_u:2449": "vikṣepu naivāsti kadāci pi tava atyantaśāntasthitu tvaṃ anāsravaḥ // Saddhp_7.10 //",
  "S04bsu036_u:2450": "(Vaidya 107)",
  "S04bsu036_u:2451": "diṣṭayāsi kṣemeṇa ca svastinā ca aviheṭhitaḥ prāpta imāgrabodhim /",
  "S04bsu036_u:2452": "asmākamṛddhī iyamevarūpā diṣṭayā ca vardhāma narendrasiṃha // Saddhp_7.11 //",
  "S04bsu036_u:2453": "anāyikeyaṃ praja sarva duḥkhitā utpāṭitākṣī va nihīnasaukhyā /",
  "S04bsu036_u:2454": "mārgaṃ na jānanti dukhāntagāminaṃ na mokṣahetorjanayanti vīryam // Saddhp_7.12 //",
  "S04bsu036_u:2455": "apāya vardhanti ca dīrgharātraṃ divyāśca kāyāḥ parihāṇadharmāḥ /",
  "S04bsu036_u:2456": "na śrūyate jātu jināna śabdastamondhakāro ayu sarvalokaḥ // Saddhp_7.13 //",
  "S04bsu036_u:2457": "prāptaṃ ca te lokavidū ihādya śivaṃ padaṃ uttama nāsravaṃ ca /",
  "S04bsu036_u:2458": "vayaṃ ca lokaśca anugṛhītaḥ śaraṇaṃ ca tvā eti vrajāma nātha // Saddhp_7.14 //",
  "S04bsu036_u:2459": "atha khalu bhikṣavaste ṣoḍaśa rājakumārāḥ kumārabhūtā eva bālakāḥ,",
  "S04bsu036_u:2460_0": "taṃ bhagavantaṃ mahābhijñājñānābhimukhaṃ tathāgatamarhantaṃ samyaksaṃbuddhamābhiḥ",
  "S04bsu036_u:2460_1": "sārūpyabhīrgāthābhiḥ saṃmukhamabhiṣṭutya taṃ bhagavantamadhyeṣante sma dharmacakrapravartanatāyai",
  "S04bsu036_u:2460_2": "- deśayatu bhagavān dharmam,",
  "S04bsu036_u:2461": "deśayatu sugato dharmaṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca /",
  "S04bsu036_u:2462": "tasyāṃ ca velāyāmimā gāthā abhāṣanta -",
  "S04bsu036_u:2463": "deśehi dharmaṃ śatapuṇyalakṣaṇā vināyakā apratimā maharṣe /",
  "S04bsu036_u:2464": "labdhaṃ ti jñānaṃ pravaraṃ viśiṣṭaṃ prakāśayā loki sadevakasmin // Saddhp_7.15 //",
  "S04bsu036_u:2465": "asmāṃśca tārehi imāṃśca sattvān nidarśaya jñānu tathāgatānām /",
  "S04bsu036_u:2466": "yathā vayaṃ pi imamagrabodhiṃ anuprāpnuyāmo 'tha ime ca sattvāḥ // Saddhp_7.16 //",
  "S04bsu036_u:2467": "caryāṃ ca jñānaṃ pi ca sarva jānasi adhyāśayaṃ pūrvakṛtaṃ ca puṇyam /",
  "S04bsu036_u:2468": "(Vaidya 108)",
  "S04bsu036_u:2469": "adhimukti jānāsi ca sarvaprāṇināṃ pravartayā cakravaraṃ anuttaram // Saddhp_7.17 //",
  "S04bsu036_u:2470": "iti //",
  "S04bsu036_u:2471_0": "tena khalu punarbhikṣavaḥ samayena tena bhagavatā mahābhijñājñānābhibhuvā tathāgatenārhatā",
  "S04bsu036_u:2471_1": "samyaksaṃbuddhena anuttarāṃ samyaksaṃbodhimabhisaṃbudhyamānena daśasu dikṣvaikaikasyāṃ",
  "S04bsu036_u:2471_2": "diśi pañcāśallokadhātukoṭīnayutaśatasahasrāṇi ṣaḍvikāraṃ prakampitānyabhūīvan,",
  "S04bsu036_u:2472": "mahatā cāvabhāsena sphuṭānyabhūvan /",
  "S04bsu036_u:2473_0": "sarveṣu ca teṣu lokadhātuṣu yā lokāntarikāstāsu ye akṣaṇāḥ saṃvṛtā andhakāratamisrāḥ",
  "S04bsu036_u:2473_1": "yatra imāvapi candrasūryau evaṃmaharddhikau evaṃmahānubhāvau evaṃmahaujaskau ābhayāpyābhāṃ nānubhavataḥ,",
  "S04bsu036_u:2474": "varṇenāpi varṇaṃ tejasāpi tejo nānubhavataḥ,",
  "S04bsu036_u:2475": "tāsvapi tasmin samaye mahato 'vabhāsasya prādurbhāvo 'bhūt /",
  "S04bsu036_u:2476": "ye 'pi tāsu lokāntarikāsu sattvā upapannāḥ,",
  "S04bsu036_u:2477": "te 'pyanyonyamevaṃ paśyanti anyonyamevaṃ saṃjānanti - anye 'pi bata bhoḥ sattvāḥ santīhopapannāḥ /",
  "S04bsu036_u:2478": "anye 'pi bata bhoḥ sattvāḥ santīhopapannāḥ iti /",
  "S04bsu036_u:2479": "sarveṣu ca teṣu lokadhātuṣu yāni devabhavanāni devavimānāni ca,",
  "S04bsu036_u:2480": "yāvad brahmalokād ṣaḍvikāraṃ prakampitānyabhūvan,",
  "S04bsu036_u:2481": "mahatā cāvabhāsena sphuṭānyabhūvan atikramya devānāṃ devānubhāvam /",
  "S04bsu036_u:2482": "iti hi bhikṣavastasmin samaye teṣu lokadhātuṣu mahataḥ pṛthivīcālasya mahataśca audārikasyāvabhāsasya loke prādurbhāvo 'bhūt //",
  "S04bsu036_u:2483": "atha pūrvasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
  "S04bsu036_u:2484": "tānyatīva bhrājanti tapanti virājanti,",
  "S04bsu036_u:2485": "śrīmanti aujasvīni ca /",
  "S04bsu036_u:2486": "atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva bhrājanti tapanti virājanti śrīmanti aujasvīni ca /",
  "S04bsu036_u:2487": "kasya khalvidaṃ pūrvanimittaṃ bhaviṣyatīti?",
  "S04bsu036_u:2488": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04bsu036_u:2489": "te sarve 'nyonyabhavanāni gatvā ārocayāmāsuḥ //",
  "S04bsu036_u:2490": "atha khalu bhikṣavaḥ sarvasattvatrātā nāma mahābrahmā taṃ mahāntaṃ brahmagaṇaṃ gāthābhiradhyabhāṣata -",
  "S04bsu036_u:2491": "atīva no harṣita adya sarve vimānaśreṣṭhā imi prajvalanti /",
  "S04bsu036_u:2492": "śriyā dyutīyā ca manoramā ye kiṃ kāraṇaṃ īdṛśu bheṣyate 'dya // Saddhp_7.18 //",
  "S04bsu036_u:2493": "sādhu gaveṣāmatha etamarthaṃ ko devaputro upapannu adya /",
  "S04bsu036_u:2494": "yasyānubhāvo ayamevarūpo abhūtapūrvo ayamadya dṛśyate // Saddhp_7.19 //",
  "S04bsu036_u:2495": "(Vaidya 109)",
  "S04bsu036_u:2496": "yadi vā bhaved buddha narendrarājā utpannu lokasmi kahiṃcidadya /",
  "S04bsu036_u:2497": "yasyo nimittaṃ imamevarūpaṃ śriyā daśo dikṣu jvalanti adya // Saddhp_7.20 //",
  "S04bsu036_u:2498": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04bsu036_u:2499_0": "te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca",
  "S04bsu036_u:2499_1": "sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicarantaḥ paścimaṃ",
  "S04bsu036_u:2499_2": "digbhāgaṃ prakrāntāḥ /",
  "S04bsu036_u:2500_0": "adrākṣuḥ khalu punasteṣu pañcāśatsu lokadhātukoṭīnayutaśatasahasreṣu bhikṣavaste",
  "S04bsu036_u:2500_1": "mahābrahmāṇaḥ paścime digbhāge taṃ bhagavantaṃ mahābhijñājñānābhibhuvaṃ tathāgatamarhantaṃ",
  "S04bsu036_u:2500_2": "samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ parivṛtaṃ",
  "S04bsu036_u:2500_3": "puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,",
  "S04bsu036_u:2501": "taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai /",
  "S04bsu036_u:2502": "dṛṣṭvā ca punaryena sa bhagavāṃstenopasaṃkrāntāḥ /",
  "S04bsu036_u:2503": "upasaṃkramya tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiśca sumerumātraiḥ puṣpapuṭaistaṃ bhagavantamabhyavakiranti sma,",
  "S04bsu036_u:2504": "abhiprakiranti sma,",
  "S04bsu036_u:2505": "taṃ ca bodhivṛkṣaṃ daśayojanapramāṇam /",
  "S04bsu036_u:2506": "abhyavakīrya tāni brāhmāṇi vimānāni tasya bhagavato niryātayāmāsuḥ - parigṛhṇātu bhagavānimāni brāhmāṇi vimānāni asmākamanukampāmupādāya /",
  "S04bsu036_u:2507": "paribhuñjatu sugata imāni brāhmāṇi vimānānyasmākamanukampāmupādāya //",
  "S04bsu036_u:2508": "atha khalu bhikṣavaste mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhirgāthābhiḥ sārūpyābhirabhiṣṭuvanti sma -",
  "S04bsu036_u:2509": "āścaryabhūto jina aprameyo utpanna lokasmi hitānukampī /",
  "S04bsu036_u:2510": "nātho 'si śāstāsi gurūsi jāto anugṛhītā daśimā diśo 'dya // Saddhp_7.21 //",
  "S04bsu036_u:2511": "pañcāśatī koṭisahasra pūrṇā yā lokadhātūna ito bhavanti /",
  "S04bsu036_u:2512": "yato vayaṃ vandana āgatā jinaṃ vimānaśreṣṭhān prajahitva sarvaśaḥ // Saddhp_7.22 //",
  "S04bsu036_u:2513": "pūrveṇa karmeṇa kṛtena asmin vicitracitrā hi ime vimānāḥ /",
  "S04bsu036_u:2514": "pratigṛhya asmākamanugrahārthaṃ paribhuñjatāṃ lokavidū yatheṣṭam // Saddhp_7.23 //",
  "S04bsu036_u:2515": "(Vaidya 110)",
  "S04bsu036_u:2516_0": "atha khalu bhikṣavaste mahābrahmāṇastaṃ bhagavantaṃ mahābhijñājñānabhibhuvaṃ tathāgatamarhantaṃ",
  "S04bsu036_u:2516_1": "samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ",
  "S04bsu036_u:2516_2": "- pravartayatu bhagavān dharmacakram,",
  "S04bsu036_u:2517": "pravartayatu sugato dharmacakraṃ loke /",
  "S04bsu036_u:2518": "deśayatu bhagavān nirvṛtim /",
  "S04bsu036_u:2519": "tārayatu bhagavān sattvān /",
  "S04bsu036_u:2520": "anugṛhṇātu bhagavānimaṃ lokam /",
  "S04bsu036_u:2521": "deśayatu bhagavān dharmasvāmī dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ /",
  "S04bsu036_u:2522": "tad bhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
  "S04bsu036_u:2523": "atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā taṃ bhagavantamābhiḥ sārūpyābhirgāthābhiradhyabhāṣanta -",
  "S04bsu036_u:2524": "deśehi bhagavan dharmaṃ deśehi dvipadottama /",
  "S04bsu036_u:2525": "maitrībalaṃ ca deśehi sattvāṃstārehi duḥkhitān // Saddhp_7.24 //",
  "S04bsu036_u:2526": "durlabho lokapradyotaḥ puṣpamaudumbaraṃ yathā /",
  "S04bsu036_u:2527": "utpanno 'si mahāvīra adhyeṣāmastathāgatam // Saddhp_7.25 //",
  "S04bsu036_u:2528": "atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma //",
  "S04bsu036_u:2529": "tena khalu punarbhikṣavaḥ samayena pūrvadakṣiṇe digbhāge teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
  "S04bsu036_u:2530": "tānyatīva bhrājanti tapanti virājanti śrīmanti ojasvīni ca /",
  "S04bsu036_u:2531": "atha khalu bhikṣavasteṣāṃ brahmaṇāmetadabhavat - imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca /",
  "S04bsu036_u:2532": "kasya khalvidaṃ pūrvanimittaṃ bhaviṣyatīti?",
  "S04bsu036_u:2533": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04bsu036_u:2534": "te 'pi sarve 'nyonyabhavanāni gatvā ārocayāmāsuḥ /",
  "S04bsu036_u:2535": "atha khalu bhikṣavo 'dhimātrakāruṇiko nāma mahābrahmā taṃ mahāntaṃ brahmagaṇaṃ gāthābhiradhyabhāṣata -",
  "S04bsu036_u:2536": "kasya pūrvanimittena māriṣā atha dṛśyate /",
  "S04bsu036_u:2537": "vimānāḥ sarvi bhrājanti adhimātraṃ yaśasvinaḥ // Saddhp_7.26 //",
  "S04bsu036_u:2538": "yadi vā devaputro 'dya puṇyavanta ihāgataḥ /",
  "S04bsu036_u:2539": "yasyeme anubhāvena vimānāḥ sarvi śobhitāḥ // Saddhp_7.27 //",
  "S04bsu036_u:2540": "atha vā buddha loke 'sminnutpanno dvipadottamaḥ /",
  "S04bsu036_u:2541": "anubhāvena yasyādya vimānā imi īdṛśāḥ // Saddhp_7.28 //",
  "S04bsu036_u:2542": "sahitāḥ sarvi mārgāmo naitat kāraṇamalpakam /",
  "S04bsu036_u:2543": "na khalvetādṛśaṃ pūrvaṃ nimittaṃ jātu dṛśyate // Saddhp_7.29 //",
  "S04bsu036_u:2544": "caturdiśaṃ prapadyāmo añcāmaḥ kṣetrakoṭiyo /",
  "S04bsu036_u:2545": "vyaktaṃ loke 'dya buddhasya prādurbhāvo bhaviṣyati // Saddhp_7.30 //",
  "S04bsu036_u:2546": "(Vaidya 111)",
  "S04bsu036_u:2547_0": "atha khalu bhikṣavastānyapi pañcāśad brahmakoṭīnayutaḥatasahasrāṇi tāni svāni svāni",
  "S04bsu036_u:2547_1": "divyāni brāhmāṇi vimānānyabhiruhya divyāṃḥca sumerumātrān puṣpapuṭān gṛhītvā catasṛṣu",
  "S04bsu036_u:2547_2": "dikṣvanucaṃkramanto 'nuvicaranta uttarapaḥcimaṃ digbhāgaṃ prakrāntāḥ /",
  "S04bsu036_u:2548_0": "adrākṣuḥ khalu punarbhikṣavaste mahābrahmāṇa uttarapaḥcime digbhāge taṃ bhagavantaṃ",
  "S04bsu036_u:2548_1": "mahābhijñājñānābhibhuvaṃ tathāgatamarhantaṃ samyaksaṃbuddhaṃ bodhimaṇḍavarāgragataṃ",
  "S04bsu036_u:2548_2": "bodhivṛkṣamūle siṃhāsanopaviṣṭa parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,",
  "S04bsu036_u:2549": "taiḥca putraiḥ ṣoḍaḥabhī rājakumārairadhyeṣyamāṇaṃ dharmacakrapravartanatāyai /",
  "S04bsu036_u:2550": "dṛṣṭvā ca punaryena sa bhagavān mahābhijñājñānābhibhūstathāgato 'rhan samyaksaṃbuddhastenopasaṃkrantāḥ /",
  "S04bsu036_u:2551": "upasaṃkramya ca tasya bhagavataḥ pādau ḥirobhirvanditvā taṃ bhagavantamanekaḥatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
  "S04bsu036_u:2552": "abhiprakiranti sma taṃ ca bodhivṛkṣaṃ daḥayojanapramāṇam /",
  "S04bsu036_u:2553": "abhyavakīrya tāni brāhmāṇi vimānāni tasya bhagavato niryātayāmāsuḥ - parigṛhṇātu bhagavānimāni brāhmāṇi vimānānyasmākamanukampāmupādāya /",
  "S04bsu036_u:2554": "paribhuñjatu sugata imāni brāhmāṇi vimānānyasmākamanukampāmupādāya //",
  "S04bsu036_u:2555": "atha khalu bhikṣavaste mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma -",
  "S04bsu036_u:2556": "namo 'stu te apratimā maharṣe devātidevā kalaviṅkasusvarā /",
  "S04bsu036_u:2557": "vināyakā loki sadevakasmin vandāmi te lokahitānukampī // Saddhp_7.31 //",
  "S04bsu036_u:2558": "āścaryabhūto 'si kathaṃciloke utpannu adyo sucireṇa nātha /",
  "S04bsu036_u:2559": "kalpāna pūrṇā śata śūnya āsīdaśīti buddhairayu jīvalokaḥ // Saddhp_7.32 //",
  "S04bsu036_u:2560": "śūnyaśca āsīddvipadottamehi apāyabhūmī tada utsadāsi /",
  "S04bsu036_u:2561": "divyāśca kāyāḥ parihāyiṣū tadā aśīti kalpāna śatā supūrṇā // Saddhp_7.33 //",
  "S04bsu036_u:2562": "so dāni cakṣuśca gatiśca leṇaṃ trāṇaṃ pitā co tatha bandhubhūtaḥ /",
  "S04bsu036_u:2563": "utpannu lokasmi hitānukampī asmāka puṇyairiha dharmarājā // Saddhp_7.34 //",
  "S04bsu036_u:2564": "(Vaidya 112)",
  "S04bsu036_u:2565_0": "atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ",
  "S04bsu036_u:2565_1": "samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ",
  "S04bsu036_u:2565_2": "- pravartayatu bhagavān dharmacakram /",
  "S04bsu036_u:2566": "pravartayatu sugato dharmacakraṃ loke /",
  "S04bsu036_u:2567": "deśayatu bhagavān nirvṛtim /",
  "S04bsu036_u:2568": "tārayatu bhagavān sattvān /",
  "S04bsu036_u:2569": "anugṛhṇātu bhagavānimaṃ lokam /",
  "S04bsu036_u:2570": "deśayatu bhagavān dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurayāḥ /",
  "S04bsu036_u:2571": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
  "S04bsu036_u:2572": "atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta -",
  "S04bsu036_u:2573": "pravartayā cakravaraṃ mahāmune prakāśayā dharmu daśādiśāsu /",
  "S04bsu036_u:2574": "tārehi sattvān dukhadharmapīḍitān prāmodya harṣaṃ janayasva dehinām // Saddhp_7.35 //",
  "S04bsu036_u:2575": "yaṃ śrutva bodhīya bhaveyu lābhino divyāni sthānāni vrajeyu cāpi /",
  "S04bsu036_u:2576": "hāyeyu co āsurakāya sarve śāntāśca dāntāśca sukhī bhaveyuḥ // Saddhp_7.36 //",
  "S04bsu036_u:2577": "atha khalu bhikṣavaḥ sa bhagavāṃsteṣāmapi mahābrahmaṇāṃ tūṣṇībhāvenādhivāsayati sma //",
  "S04bsu036_u:2578": "tena khalu punarbhikṣavaḥ samayena dakṣiṇasyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni tānyatīva bhrājanti tapanti virājanti,",
  "S04bsu036_u:2579": "śrīmanti ojasvīni ca /",
  "S04bsu036_u:2580": "atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva",
  "S04bsu036_u:2581": "bhrājanti tapanti virājanti śrīmanti ojasvīni ca /",
  "S04bsu036_u:2582": "kasya khalvidamevaṃrūpaṃ pūrvanimittaṃ bhaviṣyati?",
  "S04bsu036_u:2583": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04bsu036_u:2584": "te sarve 'nyonyabhavanāni gatvā ārocayāmāsuḥ /",
  "S04bsu036_u:2585": "atha khalu bhikṣavaḥ sudharmo nāma mahābrahmā taṃ mahāntaṃ brahmagaṇaṃ gāthābhyāmadhyabhāṣata -",
  "S04bsu036_u:2586": "nāhetu nākāraṇamadya mārṣāḥ sarve vimānā iha jājvalanti /",
  "S04bsu036_u:2587": "nimitta darśenti ha kiṃ pi loke sādhu gaveṣāma tametamartham // Saddhp_7.37 //",
  "S04bsu036_u:2588": "anūna kalpāna śatā hyatītā naitādṛśaṃ jātu nimittamāsīt /",
  "S04bsu036_u:2589": "(Vaidya 113)",
  "S04bsu036_u:2590": "yadi vopapanno iha devaputro utpannu loke yadi veha buddhaḥ // Saddhp_7.38 //",
  "S04bsu036_u:2591_0": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ",
  "S04bsu036_u:2591_1": "te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca",
  "S04bsu036_u:2591_2": "sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicaranta uttaraṃ",
  "S04bsu036_u:2591_3": "digbhāgaṃ prakrāntāḥ /",
  "S04bsu036_u:2592_0": "adrākṣuḥ khalu punarbhikṣavaste mahābrahmāṇa uttaraṃ digbhāgaṃ taṃ bhagavantaṃ mahābhijñājñānābhibhuvaṃ",
  "S04bsu036_u:2592_1": "tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ",
  "S04bsu036_u:2592_2": "parivṛtaṃ puraskṛtaṃ devanāgayakṣagandharvāsuragaruḍakinnaramahoragamanuṣyāmanuṣyaiḥ,",
  "S04bsu036_u:2593": "taiśca putraiḥ ṣoḍaṣabhī rājakumārairadhyeṣyamāṇaṃ dharmacakrapravartanatāyai /",
  "S04bsu036_u:2594": "dṛṣṭvā ca punaryena sa bhagavāṃstenopasaṃkrāntāḥ /",
  "S04bsu036_u:2595": "upasaṃkramya tasya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
  "S04bsu036_u:2596": "abhiprakiranti sma taṃ ca bodhivṛkṣaṃ daśayojanapramāṇam /",
  "S04bsu036_u:2597": "abhyavakīrya tāni brāhmāṇi divyāni vimānāni tasya bhagavato niryātayāmāsuḥ - parigṛhṇātu bhagavānimāni brāhmāṇi vimānāni asmākamanukampāmupādāya /",
  "S04bsu036_u:2598": "paribhuñjatu sugata imāni brāhmāṇi vimānāni asmākamanukampāmupādāya //",
  "S04bsu036_u:2599": "atha khalu bhikṣavaste 'pi mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma -",
  "S04bsu036_u:2600": "sudurlabhaṃ darśana nāyakānāṃ svabhyāgataṃ te bhavarāgamardana /",
  "S04bsu036_u:2601": "sucirasya te darśanamadya loke paripūrṇa kalpāna śatebhi dṛśyase // Saddhp_7.39 //",
  "S04bsu036_u:2602": "tṛṣitāṃ prajāṃ tarpaya lokanātha adṛṣṭapūrvo 'si kathaṃci dṛśyase /",
  "S04bsu036_u:2603": "audumbaraṃ puṣpa yathaiva durlabhaṃ tathaiva dṛṣṭo 'si kathaṃci nāyaka // Saddhp_7.40 //",
  "S04bsu036_u:2604": "vimāna asmākamimā vināyaka tavānubhāvena viśobhitādya /",
  "S04bsu036_u:2605": "parigṛhya etāni samantacakṣuḥ paribhuñja cāsmākamanugrahārtham // Saddhp_7.41 //",
  "S04bsu036_u:2606_0": "atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ",
  "S04bsu036_u:2606_1": "samyaksaṃbuddhaṃ saṃmukhamābhiḥ sārūpyabhirgāthābhirabhiṣṭutya te bhagavantametadūcuḥ",
  "S04bsu036_u:2606_2": "- pravartayatu bhagavān dharmacakraṃ loke /",
  "S04bsu036_u:2607": "deśayatu bhagavān nirvṛtim /",
  "S04bsu036_u:2608": "tārayatu bhagavān sattvān /",
  "S04bsu036_u:2609": "anugṛhṇātu bhagavānimaṃ lokam /",
  "S04bsu036_u:2610": "deśayatu bhagavān dharmamasya lokasya samārakasya sabrahmakasya saśramaṇabrāhmaṇikāyāḥ (Vaidya 114)",
  "S04bsu036_u:2611": "prajāyāḥ sadevamānuṣāsurāyāḥ /",
  "S04bsu036_u:2612": "tadbhaviṣyati bahujanahitāya bahujanasukhāya lokānukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
  "S04bsu036_u:2613": "atha khalu bhikṣavastāni pañcāśad brahmakoṭīnayutaśatasahasrāṇi ekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta -",
  "S04bsu036_u:2614": "deśehi dharmaṃ bhagavan vināyaka pravartayā dharmamayaṃ ca cakram /",
  "S04bsu036_u:2615": "nirnādayā dharmamayaṃ ca dundubhiṃ taṃ dharmaśaṅkhaṃ ca prapūrayasva // Saddhp_7.42 //",
  "S04bsu036_u:2616": "saddharmavarṣaṃ varṣayasva loke valgusvaraṃ bhāṣa subhāṣitaṃ ca /",
  "S04bsu036_u:2617": "adhyeṣito dharmamudīrayasva mocehi sattvā nayutāna koṭyaḥ // Saddhp_7.43 //",
  "S04bsu036_u:2618": "atha khalu bhikṣavaḥ sa bhagavāṃsteṣāṃ mahābrahmaṇāṃ tūṣṇīṃbhāvenādhivāsayati sma /",
  "S04bsu036_u:2619": "peyālam /",
  "S04bsu036_u:2620": "evaṃ dakṣiṇapaścimāyāṃ diśi,",
  "S04bsu036_u:2621": "evaṃ paścimāyāṃ diśi,",
  "S04bsu036_u:2622": "evaṃ paścimottarasyāṃ diśi,",
  "S04bsu036_u:2623": "evamuttarasyāṃ diśi,",
  "S04bsu036_u:2624": "evamuttarapūrvasyāṃ diśi,",
  "S04bsu036_u:2625": "evamadhodiśi //",
  "S04bsu036_u:2626": "atha khalu bhikṣava ūrdhvāyāṃ diśi teṣu pañcāśatsu lokadhātukoṭīnayutaśatasahasreṣu yāni brāhmāṇi vimānāni,",
  "S04bsu036_u:2627": "tānyatīva bhrājanti tapanti virājanti śrīmanti ojasvīni ca /",
  "S04bsu036_u:2628": "atha khalu bhikṣavasteṣāṃ mahābrahmaṇāmetadabhavat - imāni khalu punarbrāhmāṇi vimānānyatīva bhrājanti tapanti virājanti śrīmanti ojasvīni ca /",
  "S04bsu036_u:2629": "kasya khalvidamevaṃrūpaṃ pūrvaṃnimittaṃ bhaviṣyatīti?",
  "S04bsu036_u:2630": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04bsu036_u:2631": "te sarve 'nyonyabhavanāni gatvā ārocayāmāsuḥ //",
  "S04bsu036_u:2632": "atha khalu bhikṣavaḥ śikhī nāma mahābrahmā taṃ mahāntaṃ brahmagaṇaṃ gāthābhiradhyabhāṣata -",
  "S04bsu036_u:2633": "kiṃ kāraṇaṃ mārṣa idaṃ bhaviṣyati yenā vimānāni parisphuṭāni /",
  "S04bsu036_u:2634": "ojena varṇena dyutīya cāpi adhimātra vṛddhāni kimatra kāraṇam // Saddhp_7.44 //",
  "S04bsu036_u:2635": "na īdṛśaṃ no abhidṛṣṭapūrvaṃ śrutaṃ ca keno tatha pūrva āsīt /",
  "S04bsu036_u:2636": "oja 'sphuṭāni yatha adya etā adhimātra bhrājanti kimatra kāraṇam // Saddhp_7.45 //",
  "S04bsu036_u:2637": "(Vaidya 115)",
  "S04bsu036_u:2638": "yadi vā nu kaścidbhavi devaputraḥ śubhena karmeṇa samanvito iha /",
  "S04bsu036_u:2639": "upapannu tasyo ayamānubhāvo yadi vā bhaved buddha kadāci loke // Saddhp_7.46 //",
  "S04bsu036_u:2640": "atha khalu bhikṣavasteṣu pañcāśatsu lokadhātukoṭīnayutaśatasahasreṣu ye mahābrahmāṇaḥ,",
  "S04bsu036_u:2641_0": "te sarve sahitāḥ samagrāstāni divyāni svāni svāni brāhmāṇi vimānānyabhiruhya divyāṃśca",
  "S04bsu036_u:2641_1": "sumerumātrān puṣpapuṭān gṛhītvā catasṛṣu dikṣvanucaṃkramanto 'nuvicaranto yena adhodigbhāgastenopasaṃkrāntāḥ /",
  "S04bsu036_u:2642_0": "adrākṣuḥ khalu punarbhikṣavaste mahābrahmāṇo 'dhodigbhāge taṃ bhagavantaṃ mahābhijñājñānābhibhuvaṃ",
  "S04bsu036_u:2642_1": "tathāgatamarhantaṃ samyaksaṃbuddhaṃ bodhimaṇḍavarāgragataṃ bodhivṛkṣamūle siṃhāsanopaviṣṭaṃ",
  "S04bsu036_u:2642_2": "parivṛtaṃ puraskṛtaṃ devanāgayakṣagandharvāsuragarūḍakinnaramahoragamanuṣyāmanuṣyaiḥ,",
  "S04bsu036_u:2643": "taiśca putraiḥ ṣoḍaśabhī rājakumārairadhyeṣyamāṇaṃ dharmacakrapravartanatāyai /",
  "S04bsu036_u:2644": "dṛṣṭvā ca punaryena sa bhagavāṃstenopasaṃkrāntāḥ /",
  "S04bsu036_u:2645": "upasaṃkramya bhagavataḥ pādau śirobhirvanditvā taṃ bhagavantamanekaśatasahasrakṛtvaḥ pradakṣiṇīkṛtya taiḥ sumerumātraiḥ puṣpapuṭaistaṃ bhagavantamabhyavakiranti sma,",
  "S04bsu036_u:2646": "abhiprakiranti sma taṃ ca bodhivṛkṣaṃ daśayojanapramāṇam /",
  "S04bsu036_u:2647": "abhyavakīrya tāni divyāni svāni svāni brāhmāṇi vimānāni tasya bhagavato niryātayāmāsuḥ - pratigṛhṇātu bhagavānimāni brāhmāṇi vimānānyasmākamanukampāmupādāya /",
  "S04bsu036_u:2648": "paribhuñjatu sugata imāni brāhmāṇi vimānānyasmākamanukampāmupādāyeti //",
  "S04bsu036_u:2649": "atha khalu bhikṣavaste 'pi mahābrahmāṇastāni svāni svāni vimānāni tasya bhagavato niryātya tasyāṃ velāyāṃ taṃ bhagavantaṃ saṃmukhamābhiḥ sārūpyābhirgāthābhirabhiṣṭuvanti sma -",
  "S04bsu036_u:2650": "sādhu darśana buddhāna lokanāthāna tāyinām /",
  "S04bsu036_u:2651": "tradhātukasmi buddhā vai sattvānāṃ ye pramocakāḥ // Saddhp_7.47 //",
  "S04bsu036_u:2652": "samantacakṣu lokendrā vyavalokenti diśo daśa /",
  "S04bsu036_u:2653": "vivaritvāmṛtadvāramotārenti bahūn janān // Saddhp_7.48 //",
  "S04bsu036_u:2654": "śūnyā acintiyāḥ kalpā atītāḥ pūrvi ye abhū /",
  "S04bsu036_u:2655": "adarśanājjinendrāṇāṃ andhā āsīddiśo daśa // Saddhp_7.49 //",
  "S04bsu036_u:2656": "vardhanti narakāstīvrāstiryagyonistathāsurāḥ /",
  "S04bsu036_u:2657": "preteṣu copapadyante prāṇikoṭyaḥ sahasraśaḥ // Saddhp_7.50 //",
  "S04bsu036_u:2658": "divyāḥ kāyāśca hīyante cyutā gacchanti durgatim /",
  "S04bsu036_u:2659": "aśrutvā dharma buddhānāṃ gatyeṣāṃ bhoti pāpikā // Saddhp_7.51 //",
  "S04bsu036_u:2660": "caryāśuddhigatiprajñā hīyante sarvaprāṇinām /",
  "S04bsu036_u:2661": "sukhaṃ vinaśyatī teṣāṃ sukhasaṃjñā ca naśyati // Saddhp_7.52 //",
  "S04bsu036_u:2662": "(Vaidya 116)",
  "S04bsu036_u:2663": "anācārāśca te bhonti asaddharme pratiṣṭhitāḥ /",
  "S04bsu036_u:2664": "adāntā lokanāthena durgatiṃ prapatanti te // Saddhp_7.53 //",
  "S04bsu036_u:2665": "dṛṣṭo 'si lokapradyota sucireṇāsi āgataḥ /",
  "S04bsu036_u:2666": "utpannu sarvasattvānāṃ kṛtena anukampakaḥ // Saddhp_7.54 //",
  "S04bsu036_u:2667": "diṣṭayā kṣemeṇa prāpto 'si buddhajñānamanuttaram /",
  "S04bsu036_u:2668": "vayaṃ te anumodāmo lokaścaiva sadevakaḥ // Saddhp_7.55 //",
  "S04bsu036_u:2669": "vimānāni sucitrāṇi anubhāvena te vibho /",
  "S04bsu036_u:2670": "dadāma te mahāvīra pratigṛhṇa mahāmune // Saddhp_7.56 //",
  "S04bsu036_u:2671": "asmākamanukampārthaṃ paribhuñja vināyaka /",
  "S04bsu036_u:2672": "vayaṃ ca sarvasattvāśca agrāṃ bodhiṃ spṛśemahi // Saddhp_7.57 //",
  "S04bsu036_u:2673_0": "atha khalu bhikṣavaste mahābrahmāṇastaṃ bhagavantaṃ mahābhijñājñānābhibhuvaṃ tathāgatamarhantaṃ",
  "S04bsu036_u:2673_1": "samyaksaṃbuddhaṃ saṃmukhamābhiḥ sārūpyābhirgāthābhirabhiṣṭutya taṃ bhagavantametadūcuḥ",
  "S04bsu036_u:2673_2": "- pravartayatu bhagavān dharmacakram /",
  "S04bsu036_u:2674": "pravartayatu sugato dharmacakram /",
  "S04bsu036_u:2675": "deśayatu bhagavān nirvṛtim /",
  "S04bsu036_u:2676": "tārayatu bhagavān sarvasattvān /",
  "S04bsu036_u:2677": "anugṛhṇātu bhagavānimaṃ lokam /",
  "S04bsu036_u:2678": "deśayatu bhagavān /",
  "S04bsu036_u:2679": "dharmamasya lokasya samārakasya sabrahmakasya saśramaṇabrāhmaṇikāyāḥ prajāyāḥ sadevamānuṣāsurāyāḥ /",
  "S04bsu036_u:2680": "tadbhaviṣyati bahujanahitāya bahujanasukhāya lokanukampāyai mahato janakāyasyārthāya hitāya sukhāya devānāṃ ca manuṣyāṇāṃ ca //",
  "S04bsu036_u:2681": "atha khalu bhikṣavastāni pañcāśad brahmakoṭīnayutaśatasahasrāṇyekasvareṇa samasaṃgītyā taṃ bhagavantamābhyāṃ sārūpyābhyāṃ gāthābhyāmadhyabhāṣanta -",
  "S04bsu036_u:2682": "pravartayā cakravaramanuttaraṃ parāhanasvā amṛtasya dundubhim /",
  "S04bsu036_u:2683": "pramocayā duḥkhaśataiśca sattvān nirvāṇamārgaṃ ca pradarśayasva // Saddhp_7.58 //",
  "S04bsu036_u:2684": "asmābhiradhyeṣitu bhāṣa dharmamasmānanugṛhṇa imaṃ ca lokam /",
  "S04bsu036_u:2685": "valgusvaraṃ co madhuraṃ pramuñca samudānitaṃ kalpasahasrakoṭibhiḥ // Saddhp_7.59 //",
  "S04bsu036_u:2686_0": "atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ",
  "S04bsu036_u:2686_1": "brahmakoṭīnayutaśatasahasrāṇāmadhyeṣaṇāṃ viditvā teṣāṃ ca ṣoḍaśānāṃ putrāṇāṃ rājakumārāṇām,",
  "S04bsu036_u:2687_0": "tasyāṃ velāyāṃ dharmacakraṃ pravartayāmāsa triparivartaṃ dvādaśākāramapravartitaṃ",
  "S04bsu036_u:2687_1": "śramaṇena vā brāhmaṇena vā devena vā māreṇa vā brahmaṇā vā anyena vā kenacit punarloke saha dharmeṇa /",
  "S04bsu036_u:2688": "yadidaṃ (Vaidya 117)",
  "S04bsu036_u:2689": "duḥkham, ayaṃ duḥkhasamudayaḥ,",
  "S04bsu036_u:2690": "ayaṃ duḥkhanirodhaḥ,",
  "S04bsu036_u:2691": "iyaṃ duḥkhanirodhagāminī pratipadāryasatyamiti /",
  "S04bsu036_u:2692": "pratītyasamutpādapravṛttiṃ ca vistareṇa saṃprakāśayāmāsa - iti hi bhikṣavo 'vidyāpratyayāḥ saṃskārāḥ,",
  "S04bsu036_u:2693": "saṃskārapratyayaṃ vijñānam,",
  "S04bsu036_u:2694": "vijñānapratyayaṃ nāmarūpam,",
  "S04bsu036_u:2695": "nāmarūpapratyayaṃ ṣaḍāyatanam,",
  "S04bsu036_u:2696": "ṣaḍāyatanapratyayaḥ sparśaḥ,",
  "S04bsu036_u:2697": "sparśapratyayā vedanā vedanāpratyayā tṛṣṇā,",
  "S04bsu036_u:2698": "tṛṣṇāpratyayamupādānam,",
  "S04bsu036_u:2699": "upādānapratyayo bhavaḥ,",
  "S04bsu036_u:2700": "bhavapratyayā jātiḥ,",
  "S04bsu036_u:2701": "jātipratyayā jarāmaraṇaśokaparidevaduḥkhadaurmanasyopāyāsāḥ saṃbhavanti /",
  "S04bsu036_u:2702": "evamasya kevalasya mahato duḥkhaskandhasya samudayo bhavati /",
  "S04bsu036_u:2703": "avidyānirodhāt saṃskāranirodhaḥ,",
  "S04bsu036_u:2704": "saṃskāranirodhād vijñānanirodhaḥ,",
  "S04bsu036_u:2705": "vijñānanirodhānnāmarūpanirodhaḥ,",
  "S04bsu036_u:2706": "nāmarūpanirodhāt ṣaḍāyatananirodhaḥ,",
  "S04bsu036_u:2707": "ṣaḍāyatananirodhāt sparśanirodhaḥ,",
  "S04bsu036_u:2708": "sparśanirodhād vedanānirodhaḥ,",
  "S04bsu036_u:2709": "vedanānirodhāttṛṣṇānirodhaḥ,",
  "S04bsu036_u:2710": "tṛṣṇānirodhādupādānanirodhaḥ,",
  "S04bsu036_u:2711": "upādānanirodhād bhavanirodhaḥ,",
  "S04bsu036_u:2712": "bhavanirodhājjātinirodhaḥ,",
  "S04bsu036_u:2713": "jātinirodhājjarāmaraṇaśokaparidevaduḥkhadaurmanasyopāyāsā nirudhyante /",
  "S04bsu036_u:2714": "evamasya kevalasya mahato duḥkhaskandhasya nirodho bhavati //",
  "S04bsu036_u:2715_0": "sahapravartitaṃ cedaṃ bhikṣavastena bhagavatā mahābhijñājñānābhibhuvā tathāgatenārhatā",
  "S04bsu036_u:2715_1": "samyaksaṃbuddhena dharmacakraṃ sadevakasya lokasya samārakasya sabrahmakasya saśramaṇabrāhmaṇikāyāḥ",
  "S04bsu036_u:2715_2": "prajāyāḥ sadevamānuṣāsurāyāḥ parṣadaḥ purastāt,",
  "S04bsu036_u:2716": "atha tasminneva kṣaṇalavamuhūrte ṣaṣṭeḥ prāṇikoṭīnayutaśatasahasrāṇāmanupādāya āsravebhyaścittāni vimuktāni /",
  "S04bsu036_u:2717": "sarve ca te traividyāḥ ṣaḍabhijñā aṣṭavimokṣadhyāyinaḥ saṃvṛttāḥ /",
  "S04bsu036_u:2718": "punaranupūrveṇa bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddho dvitīyāṃ dharmadeśanāmakārṣīt,",
  "S04bsu036_u:2719": "tṛtīyāmapi dharmadeśanāmakārṣīt,",
  "S04bsu036_u:2720": "caturthīmapi dharmadeśanāmakārṣīt //",
  "S04bsu036_u:2721_0": "atha khalu bhikṣavastasya bhagavato mahābhijñājñānābhibhuvastathāgatasyārhataḥ samyaksaṃbuddhasyaikaikasyāṃ",
  "S04bsu036_u:2721_1": "dharmadeśanāyāṃ gaṅgānadīvālukāsamānāṃ prāṇikoṭīnayutaśatasahasrāṇāmanupādāya āsravebhyaścittāni vimuktāni /",
  "S04bsu036_u:2722": "tataḥ paścād bhikṣavastasya bhagavato gaṇanāsamatikrāntaḥ śrāvakasaṃgho 'bhūt //",
  "S04bsu036_u:2723": "tena khalu punarbhikṣavaḥ samayena te ṣoḍaśa rājakumārāḥ kumārabhūtā eva samānāḥ śraddhayā agārādanāgārikāṃ pravrajitāḥ /",
  "S04bsu036_u:2724": "sarve ca te śrāmaṇerā abhūvan paṇḍitā vyaktā medhāvinaḥ kuśalā bahubuddhaśatasahasracaritāvino 'rthinaścānuttarāyāḥ samyaksaṃbodheḥ /",
  "S04bsu036_u:2725_0": "atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ",
  "S04bsu036_u:2725_1": "tathāgatamarhantaṃ samyaksaṃbuddhametadūcuḥ - imāni khalu punarbhagavaṃstathāgatasya",
  "S04bsu036_u:2725_2": "bahūni śrāvakakoṭīnayutaśatasahasrāṇi maharddhikāni mahānubhāvāni maheśākhyāni bhagavato",
  "S04bsu036_u:2725_3": "dharmadeśanayā pariniṣpannāni /",
  "S04bsu036_u:2726": "tat sādhu bhagavāṃstathāgato 'rhan samyaksaṃbuddho 'smākamanukampāmupādāya anuttarāṃ samyaksaṃbodhimārabhya dharmaṃ deśayatu,",
  "S04bsu036_u:2727": "yadvayamapi tathāgatasyānuśikṣemahi /",
  "S04bsu036_u:2728": "arthino vayaṃ bhagavaṃstathāgatajñānadarśanena /",
  "S04bsu036_u:2729": "bhagavānevāsmākamasminnevārthe sākṣī /",
  "S04bsu036_u:2730": "tvaṃ ca bhagavan sarvasattvāśayajño jānīṣe asmākamadhyāśayamiti //",
  "S04bsu036_u:2731": "(Vaidya 118)",
  "S04bsu036_u:2732": "tena khalu punarbhikṣavaḥ samayena tān bālān dārakān rājakumārān pravrajitān śrāmaṇerān dṛṣṭvā yāvāṃstasya rājñaścakravartinaḥ parivāraḥ,",
  "S04bsu036_u:2733": "tato 'rdhaḥ pravrajito 'bhūdaśītiprāṇikoṭīnayutaśatasahasrāṇi //",
  "S04bsu036_u:2734_0": "atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ",
  "S04bsu036_u:2734_1": "śrāmaṇerāṇāmadhyāśayaṃ viditvā viṃśateḥ kalpasahasrāṇāmatyayena saddharmapuṇḍarīkaṃ",
  "S04bsu036_u:2734_2": "nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ",
  "S04bsu036_u:2734_3": "vistareṇa saṃprakāśayāmāsa tāsāṃ sarvāsāṃ catasṛṇāṃ parṣadām //",
  "S04bsu036_u:2735": "tena khalu punarbhikṣavaḥ samayena tasya bhagavato bhāṣitaṃ te ṣodaśa rājakumārāḥ śrāmaṇerā udgṛhītavanto dhāritavanta ārādhitavantaḥ paryāptavantaḥ //",
  "S04bsu036_u:2736": "atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhastān ṣoḍaśa śrāmaṇerān vyākārṣīdanuttarāyāṃ samyaksaṃbodhau /",
  "S04bsu036_u:2737": "tasya khalu punarbhikṣavo mahābhijñājñānābhibhuvastathāgatasyārhataḥ samyaksaṃbuddhasyemaṃ saddharmapuṇḍarīkaṃ dharmaparyāyaṃ bhāṣamāṇasya śrāvakāścādhimuktavantaḥ /",
  "S04bsu036_u:2738": "te ca ṣoḍaśa śrāmaṇerā bahūni ca prāṇikoṭīnayutaśatasahasrāṇi vicikitsāprāptānyabhūvan //",
  "S04bsu036_u:2739_0": "atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddha",
  "S04bsu036_u:2739_1": "imaṃ saddharmapuṇḍarīkaṃ dharmaparyāyamaṣṭau kalpasahasrāṇyaviśrānto bhāṣitvā vihāraṃ",
  "S04bsu036_u:2739_2": "praviṣṭaḥ pratisaṃlayanāya /",
  "S04bsu036_u:2740": "tathā pratisaṃlīnaśca bhikṣavaḥ sa tathāgataścaturaśītikalpasahasrāṇi vihārasthita evāsīt //",
  "S04bsu036_u:2741_0": "atha khalu bhikṣavaste ṣoḍaśa śrāmaṇerāstaṃ bhagavantaṃ mahābhijñājñānābhibhuvaṃ",
  "S04bsu036_u:2741_1": "tathāgataṃ pratisaṃlīnaṃ viditvā pṛthak pṛthag dharmāsanāni siṃhāsanāni prajñāpya",
  "S04bsu036_u:2741_2": "teṣu niṣaṇṇāstaṃ bhagavantaṃ mahābhijñājñānābhibhuvaṃ tathāgataṃ namaskṛtya taṃ saddharmapuṇḍarīkaṃ",
  "S04bsu036_u:2741_3": "dharmaparyāyaṃ vistareṇa catasṛṇāṃ parṣadāṃ caturaśītikalpasahasrāṇi saṃprakāśitavantaḥ /",
  "S04bsu036_u:2742_0": "tatra bhikṣava ekaikaḥ śrāmaṇero bodhisattvaḥ ṣaṣṭiṣaṣṭigaṅgānadīvālukāsamāni prāṇikoṭīnayutaśatasahasrāṇyanuttarāyāṃ",
  "S04bsu036_u:2742_1": "samyaksaṃbodhau paripācitavān samādāpitavān saṃharṣitavān samuttejitavān saṃpraharṣitavānavatāritavān //",
  "S04bsu036_u:2743": "atha khalu bhikṣavaḥ sa bhagavān mahābhijñājñānābhibhūstathāgato 'rhan samyaksaṃbuddhasteṣāṃ",
  "S04bsu036_u:2744": "caturaśīteḥ kalpasahasrāṇāmatyayena smṛtimān saṃprajānastasmāt samādhervyuttiṣṭhat /",
  "S04bsu036_u:2745": "vyutthāya ca sa bhagavān mahābhijñājñānābhibhūstathāgato yena taddharmāsanaṃ tenopasaṃkrāmat /",
  "S04bsu036_u:2746": "upasaṃkramya prajñapta evāsane nyaṣīdat /",
  "S04bsu036_u:2747": "samanantaraniṣaṇṇaśca khalu punarbhikṣavaḥ sa bhagavān mahābhijñājñānābhibhūstathāgatastasmin dharmāsane,",
  "S04bsu036_u:2748_0": "atha tāvadeva sarvāvantaṃ parṣanmaṇḍalamavalokya bhikṣusaṃghamāmantrayāmāsaāścaryaprāptā",
  "S04bsu036_u:2748_1": "bhikṣavo 'dbhutaprāptā ime ṣoḍaśa śrāmaṇerāḥ prajñāvanto bahubuddhakoṭīnayutaśatasahasraparyupāsitāścīrṇacaritā",
  "S04bsu036_u:2748_2": "buddhajñānaparyupāsakā buddhajñānapratigrāhakā buddhājñānāvatārakā buddhajñānasaṃdarśakāḥ /",
  "S04bsu036_u:2749": "paryupāsadhvaṃ bhikṣava etān ṣoḍaśa śrāmaṇerān punaḥ punaḥ /",
  "S04bsu036_u:2750": "ye kecid bhikṣavaḥ (Vaidya 119)",
  "S04bsu036_u:2751": "śrāvakayānikā vā pratyekabuddhayānikā vā bodhisattvayānikā vā eṣāṃ kulaputrāṇāṃ dharmadeśanāṃ na pratikṣepsyanti /",
  "S04bsu036_u:2752": "na pratibādhiṣyante,",
  "S04bsu036_u:2753": "sarve te kṣipramanuttarāyāḥ samyaksaṃbodherlābhino bhaviṣyanti,",
  "S04bsu036_u:2754": "sarve ca te tathāgatajñānamanuprāpsyanti //",
  "S04bsu036_u:2755": "taiḥ khalu punarbhikṣavaḥ ṣoḍaśabhiḥ kulaputraistasya bhagavataḥ śāsane 'yaṃ saddharmapuṇḍarīko dharmaparyāyaḥ punaḥ punaḥ saṃprakāśito 'bhūt /",
  "S04bsu036_u:2756_0": "taiḥ khalu punarbhikṣavaḥ ṣoḍaśabhiḥ śrāmaṇerairbodhisattvairmahāsattvairyāni tānyekaikena",
  "S04bsu036_u:2756_1": "bodhisattvena mahāsattvena ṣaṣṭiṣaṣṭigaṅgānadīvālukāsamāni sattvakoṭīnayutaśatasahasrāṇi",
  "S04bsu036_u:2756_2": "bodhāya samādāpitānyabhūvan,",
  "S04bsu036_u:2757": "sarvāṇi ca tāni taireva sārdhaṃ tāsu tāsu jātiṣvanupravrajitāni /",
  "S04bsu036_u:2758": "tānyeva samanupaśyantasteṣāmevāntikāddharmamaśrauṣuḥ /",
  "S04bsu036_u:2759": "taiścatvāriṃśad buddhakoṭīsahasrāṇyārāgitāni /",
  "S04bsu036_u:2760": "kecidadyāpyārāgayanti //",
  "S04bsu036_u:2761": "ārocayāmi vo bhikṣavaḥ,",
  "S04bsu036_u:2762": "prativedayāmi vaḥ /",
  "S04bsu036_u:2763": "ye te ṣoḍaśa rājakumārāḥ kumārabhūtā ye tasya bhagavataḥ śāsane śrāmaṇerā dharmabhāṇakā abhūvan,",
  "S04bsu036_u:2764": "sarve te 'nuttarāṃ samyaksaṃbodhimabhisaṃbuddhāḥ /",
  "S04bsu036_u:2765": "sarve ca ta etarhi tiṣṭhanti dhriyante yāpayanti /",
  "S04bsu036_u:2766": "daśasu dikṣu nānābuddhakṣetreṣu bahūnāṃ śrāvakabodhisattvakoṭīnayutaśatasahasrāṇāṃ dharmaṃ deśayanti /",
  "S04bsu036_u:2767": "yaduta pūrvasyāṃ diśi bhikṣavo 'bhiratyāṃ lokadhātāvakṣobhyo nāma tathāgato 'rhan samyaksaṃbuddho merukūṭaśca nāma tathāgato 'rhan samyaksaṃbuddhaḥ /",
  "S04bsu036_u:2768": "pūrvadakṣiṇasyāṃ diśi bhikṣavaḥ siṃhaghoṣaśca nāma tathāgato 'rhan samyaksaṃbuddhaḥ siṃhadhvajaśca nāma tathāgato 'rhan samyaksaṃbuddhaḥ /",
  "S04bsu036_u:2769": "dakṣiṇasyāṃ diśi bhikṣavaḥ ākāśapratiṣṭhitaśca nāma tathāgato 'rhan samyaksaṃbuddho nityaparinirvṛtaśca nāma tathāgato 'rhan samyaksaṃbuddhaḥ /",
  "S04bsu036_u:2770": "dakṣiṇapaścimāyāṃ diśi bhikṣava indradhvajaśca nāma tathāgato 'rhan samyaksaṃbuddho brahmadhvajaśca nāma tathāgato 'rhan samyaksaṃbuddhaḥ /",
  "S04bsu036_u:2771": "paścimāyāṃ diśi bhikṣavo 'mitāyuśca nāma tathāgato 'rhan samyaksaṃbuddhaḥ sarvalokadhātūpadravodvegapratyuttīrṇaśca nāma tathāgato 'rhan samyaksaṃbuddhaḥ /",
  "S04bsu036_u:2772": "paścimottarasyāṃ diśi bhikṣavastamālapatracandanagandhābhijñaśca nāma tathāgato 'rhan samyaksaṃbuddho merukalpaśca nāma tathāgato 'rhan samyaksaṃbuddhaḥ /",
  "S04bsu036_u:2773": "uttarasyāṃ diśi bhikṣavo meghasvaradīpaśca nāma tathāgato 'rhan samyaksaṃbuddho meghasvararājaśca nāma tathāgato 'rhan samyaksaṃbuddhaḥ /",
  "S04bsu036_u:2774": "uttarapūrvasyāṃ diśi bhikṣavaḥ sarvalokabhayacchambhitatvavidhvaṃsanarakaraśca nāma tathāgato 'rhan samyaksaṃbuddhaḥ /",
  "S04bsu036_u:2775": "ahaṃ ca bhikṣavaḥ śākyamunirnāma tathāgato 'rhan samyaksaṃbuddhaḥ ṣoḍaśamo madhye khalvasyāṃ sahāyāṃ lokadhātāvanuttarāṃ samyaksaṃbodhimabhisaṃbuddhaḥ //",
  "S04bsu036_u:2776_0": "ye punaste bhikṣavastadā asmākaṃ śrāmaṇerabhūtānāṃ sattvāṃ dharmaṃ śrutavantaḥ tasya",
  "S04bsu036_u:2776_1": "bhagavataḥ śāsana ekaikasya bodhisattvasya mahāsattvasya bahūni gaṅgānadīvālukāsamāni",
  "S04bsu036_u:2776_2": "sattvakoṭīnayutaśatasahasrāṇi yānyasmābhiḥ samādāpitānyanuttarāyāṃ samyaksaṃbodhau,",
  "S04bsu036_u:2777": "tānyetāni bhikṣavo 'dyāpi śrāvakabhūmāvevāvasthitāni /",
  "S04bsu036_u:2778": "paripācyanta evānuttarāyāṃ samyaksaṃbodhau /",
  "S04bsu036_u:2779": "eṣaivaiṣāmānupūrvī anuttarāyāḥ samyaksaṃbodherabhisaṃbodhanāya /",
  "S04bsu036_u:2780": "tatkasya hetoḥ?",
  "S04bsu036_u:2781": "evaṃ duradhimocyaṃ hi bhikṣavastathāgatajñānam (Vaidya 120) /",
  "S04bsu036_u:2782": "katame ca te bhikṣavaḥ sattvāḥ,",
  "S04bsu036_u:2783": "ye mayā bodhisattvena tasya bhagavataḥ śāsane aprameyāṇyasaṃkhyeyāni gaṅgānadīvālukāsamāni sattvakoṭīnayutaśatasahasrāṇi sarvajñatādharmamanuśrāvitāni?",
  "S04bsu036_u:2784": "yūyaṃ te bhikṣavastena kālena tena samayena sattvā abhūvan //",
  "S04bsu036_u:2785": "ye ca mama parinirvṛtasya anāgate 'dhvani śrāvakā bhaviṣyanti,",
  "S04bsu036_u:2786": "bodhisattvacaryāṃ ca śroṣyanti,",
  "S04bsu036_u:2787": "na cāvabhotsyante bodhisattvā vayamiti,",
  "S04bsu036_u:2788": "kiṃcāpi te bhikṣavaḥ sarve parinirvāṇasaṃjñinaḥ parinirvāsyanti,",
  "S04bsu036_u:2789": "api tu khalu punarbhikṣavo yadahamanyāsu lokadhātuṣvanyonyairnāmadheyairviharāmi,",
  "S04bsu036_u:2790": "tatra te punarutpatsyante tathāgatajñānaṃ paryeṣamāṇāḥ /",
  "S04bsu036_u:2791": "tatra ca te punarevaitāṃ kriyāṃ śroṣyanti /",
  "S04bsu036_u:2792": "ekameva tathāgatānāṃ parinirvāṇam /",
  "S04bsu036_u:2793": "nāstyanyad dvitīyamito bahirnirvāṇam /",
  "S04bsu036_u:2794": "tathāgatānāmetadbhikṣava upāyakauśalyaṃ veditavyaṃ dharmadeśanābhinirhāraśca /",
  "S04bsu036_u:2795": "yasmin bhikṣavaḥ samaye tathāgataḥ parinirvāṇakālasamayamātmanaḥ samanupaśyati,",
  "S04bsu036_u:2796": "pariśuddhaṃ ca parṣadaṃ paśyati adhimuktisārāṃ śūnyadharmagatiṃ gatāṃ dhyānavatīṃ mahādhyānavatīm,",
  "S04bsu036_u:2797": "atha khalu bhikṣavastathāgato 'yaṃ kāla iti viditvā sarvān bodhisattvān sarvaśrāvakāṃśca saṃnipātya paścādetamarthaṃ saṃśrāvayati /",
  "S04bsu036_u:2798": "na bhikṣavaḥ kiṃcidasti loke dvitīyaṃ nāma yānaṃ parinirvāṇaṃ vā,",
  "S04bsu036_u:2799": "kaḥ punarvādastṛtīyasya?",
  "S04bsu036_u:2800": "upāyakauśalyaṃ khalvidaṃ bhikṣavastathāgatānāmarhatām - dūrapranaṣṭaṃ sattvadhātuṃ viditvā hīnābhiratān kāmapaṅkamagnān,",
  "S04bsu036_u:2801": "tata eṣāṃ bhikṣavastathāgatastannirvāṇaṃ bhāṣate yadadhimucyante //",
  "S04bsu036_u:2802": "tadyathāpi nāma bhikṣava iha syāt pañcayojanaśatikamaṭavīkāntāram /",
  "S04bsu036_u:2803": "mahāṃścātra janakāyaḥ pratipanno bhaved ratnadīpaṃ gamanāya /",
  "S04bsu036_u:2804": "deśikaścaiṣāmeko bhaved vyaktaḥ paṇḍito nipuṇo medhāvī kuśalaḥ khalvaṭavīdurgāṇām /",
  "S04bsu036_u:2805": "sa ca taṃ sārthamaṭavīmavakrāmayet /",
  "S04bsu036_u:2806": "atha khalu sa mahājanakāyaḥ śrāntaḥ klānto bhītastrastaḥ evaṃ vadet - yat khalvārya deśika pariṇāyaka jānīyāḥ - vayaṃ hi śrāntāḥ klāntā bhītāstrastā anirvṛtāḥ /",
  "S04bsu036_u:2807": "punareva pratinivartayiṣyāmaḥ /",
  "S04bsu036_u:2808": "atidūramito 'ṭavīkāntāramiti /",
  "S04bsu036_u:2809": "atha khalu bhikṣavaḥ sa deśika upāyakuśalastān puruṣān pratinivartitukāmān viditvā evaṃ cintayet - mā khalvime tapasvinastādṛśaṃ mahāratnadvīpaṃ na gaccheyuriti /",
  "S04bsu036_u:2810": "sa teṣāmanukampārthamupāyakauśalyaṃ prayojayet /",
  "S04bsu036_u:2811": "tasyā aṭavyā madhye yojanaśataṃ vā dviyojanaśataṃ vā triyojanaśataṃ vā atikramya ṛddhimayaṃ nagaramabhinirmimīyāt /",
  "S04bsu036_u:2812": "tatastān puruṣānevaṃ vadet - mā bhavanto bhaiṣṭa,",
  "S04bsu036_u:2813": "mā nivartadhvam /",
  "S04bsu036_u:2814": "ayamasau mahājanapadaḥ /",
  "S04bsu036_u:2815": "atra viśrāmyata /",
  "S04bsu036_u:2816": "atra vo yāni kānicit karaṇīyāni tāni sarvāṇi kurudhvam /",
  "S04bsu036_u:2817": "atra nirvāṇaprāptā viharadhvamatra viśrāntāḥ /",
  "S04bsu036_u:2818": "yasya punaḥ kāryaṃ bhaviṣyati,",
  "S04bsu036_u:2819": "sa taṃ mahāratnadvīpaṃ gamiṣyati //",
  "S04bsu036_u:2820": "atha khalu bhikṣavaste kāntāraprāptāḥ sattvā āścaryaprāptā adbhutaprāptā bhaveyuḥ - muktā vayamaṭavīkāntārāt /",
  "S04bsu036_u:2821": "iha nirvāṇaprāptā vihariṣyāma iti /",
  "S04bsu036_u:2822": "atha khalu bhikṣavaste puruṣāstadṛddhimayaṃ nagaraṃ praviśeyuḥ,",
  "S04bsu036_u:2823": "āgatasaṃjñinaśca bhaveyuḥ,",
  "S04bsu036_u:2824": "nistīrṇasaṃjñinaśca bhaveyuḥ /",
  "S04bsu036_u:2825": "nirvṛtāḥ śītībhūtā sma iti manyeran /",
  "S04bsu036_u:2826": "tatastān deśiko viśrāntān viditvā tadṛddhimayaṃ nagaramantardhāpayet /",
  "S04bsu036_u:2827": "antardhāpayitvā ca tān puruṣānevaṃ vadet - āgacchantu bhavantaḥ sattvāḥ /",
  "S04bsu036_u:2828": "abhyāsanna eṣa mahāratnadvīpaḥ /",
  "S04bsu036_u:2829": "idaṃ tu mayā nagaraṃ yuṣmākaṃ viśrāmaṇārthamabhinirmitamiti //",
  "S04bsu036_u:2830": "(Vaidya 121)",
  "S04bsu036_u:2831": "evameva bhikṣavastathāgato 'rhan samyaksaṃbuddho yuṣmākaṃ sarvasattvānāṃ ca deśikaḥ /",
  "S04bsu036_u:2832": "atha khalu bhikṣavastathāgato 'rhan samyaksaṃbuddha evaṃ",
  "S04bsu036_u:2833": "paśyati - mahadidaṃ kleśakāntāraṃ nirgantavyaṃ niṣkrāntavyaṃ prahātavyam /",
  "S04bsu036_u:2834": "mā khalvime ekameva buddhajñānaṃ śrutvā draveṇaiva pratinivartayeyuḥ,",
  "S04bsu036_u:2835": "naivopasaṃkrameyuḥ /",
  "S04bsu036_u:2836": "bahuparikleśamidaṃ buddhajñānaṃ samudānayitavyamiti /",
  "S04bsu036_u:2837": "tatra tathāgataḥ sattvān durbalāśayān viditvā yathā sa deśikastadṛddhimayaṃ nagaramabhinirmitīte teṣāṃ sattvānāṃ viśrāmaṇārtham,",
  "S04bsu036_u:2838": "viśrāntānāṃ caiṣāmevaṃ kathayati - idaṃ khalu ṛddhimayaṃ nagaramiti,",
  "S04bsu036_u:2839_0": "evameva bhikṣavastathāgato 'pyarhan samyaksaṃbuddho mahopāyakauśalyena antarā dve",
  "S04bsu036_u:2839_1": "nirvāṇabhūmī sattvānāṃ viśrāmaṇārthaṃ deśayati saṃprakāśayati yadidaṃ śrāvakabhūmiṃ",
  "S04bsu036_u:2839_2": "pratyekabuddhabhūmiṃ ca /",
  "S04bsu036_u:2840": "yasmiṃśca bhikṣavaḥ samaye te sattvāstatra sthitā bhavanti,",
  "S04bsu036_u:2841": "atha khalu bhikṣavastathāgato 'pyevaṃ saṃśrāvayati - na khalu punarbhikṣavo yūyaṃ kṛtakṛtyāḥ kṛtakaraṇīyāḥ /",
  "S04bsu036_u:2842": "api tu khalu punarbhikṣavo yuṣmākamabhyāsaḥ /",
  "S04bsu036_u:2843": "itastathāgatajñānaṃ vyavalokayadhvaṃ bhikṣavo vyavacārayadhvam /",
  "S04bsu036_u:2844": "yad yuṣmākaṃ nirvāṇaṃ naiva nirvāṇam,",
  "S04bsu036_u:2845": "api tu khalu punarūpāyakauśalyametad bhikṣavastathāgatānāmarhatāṃ samyaksaṃbuddhānāṃ yat trīṇi yānāni saṃprakāśayantīti //",
  "S04bsu036_u:2846": "atha khalu bhagavānimamevārthaṃ bhūyasyā mātrayopadarśayamānastasyāṃ velāyāmimā gāthā abhāṣata -",
  "S04bsu036_u:2847": "abhijñajñānābhibhu lokanāyako yadbodhimaṇḍasmi niṣaṇṇa āsīt /",
  "S04bsu036_u:2848": "daśeha so antarakalpa pūrṇān na lapsi bodhiṃ paramārthadarśī // Saddhp_7.60 //",
  "S04bsu036_u:2849": "devātha nāgā asurātha guhyakā udyukta pūjārtha jinasya tasya /",
  "S04bsu036_u:2850": "puṣpāṇa varṣaṃ pramumocu tatra buddhe ca bodhiṃ naranāyake 'smin // Saddhp_7.61 //",
  "S04bsu036_u:2851": "upariṃ ca khe dundubhayo vineduḥ satkārapūjārtha jinasya tasya /",
  "S04bsu036_u:2852": "suduḥkhitā cāpi jinena tatra cirabudhyamānena anuttaraṃ padam // Saddhp_7.62 //",
  "S04bsu036_u:2853": "daśāna co antarakalpa atyayāt spṛśe sa bodhiṃ bhagavānanābhibhūḥ /",
  "S04bsu036_u:2854": "hṛṣṭā udagrāstada āsu sarve devā manuṣyā bhujagāsurāśca // Saddhp_7.63 //",
  "S04bsu036_u:2855": "vīrāḥ kumārā atha tasya ṣoḍaśa putrā guṇāḍhyā naranāyakasya /",
  "S04bsu036_u:2856": "(Vaidya 122)",
  "S04bsu036_u:2857": "upasaṃkramī prāṇīsahasrakoṭibhiḥ puraskṛtāstaṃ dvipadendramagryam // Saddhp_7.64 //",
  "S04bsu036_u:2858": "vanditva pādau ca vināyakasya adhyeṣiṣū dharma prakāśayasva /",
  "S04bsu036_u:2859": "asmāṃśca tarpehi imaṃ ca lokaṃ subhāṣiteneha narendrasiṃha // Saddhp_7.65 //",
  "S04bsu036_u:2860": "cirasya lokasya daśaddiśe 'smin vidito 'si utpannu mahāvināyaka /",
  "S04bsu036_u:2861": "nimittasaṃcodanahetu prāṇināṃ brāhmā vimānāni prakampayantaḥ // Saddhp_7.66 //",
  "S04bsu036_u:2862": "diśāya pūrvāya sahasrakoṭyaḥ kṣetrāṇa pañcāśadabhūṣi kampitāḥ /",
  "S04bsu036_u:2863": "tatrāpi ye brāhma vimāna agrāste tejavanto adhimātramāsi // Saddhp_7.67 //",
  "S04bsu036_u:2864": "viditva te pūrvanimittamīdṛśamupasaṃkramī lokavināyakendram /",
  "S04bsu036_u:2865": "puṣpairihābhyokiriyāṇa nāyakamarpenti te sarva vimāna tasya // Saddhp_7.68 //",
  "S04bsu036_u:2866": "adhyeṣiṣū cakrapravartanāya gāthābhigītena abhisaṃstaviṃsu /",
  "S04bsu036_u:2867": "tūṣṇīṃ ca so āsi narendrarājā na tāva kālo mama dharma bhāṣitum // Saddhp_7.69 //",
  "S04bsu036_u:2868": "evaṃ diśi dakṣiṇiyāṃ pi tatra atha paścimā heṣṭima uttarasyām /",
  "S04bsu036_u:2869": "upariṣṭimāyāṃ vidiśāsu caiva āgatya brahmāṇa sahasrakoṭyaḥ // Saddhp_7.70 //",
  "S04bsu036_u:2870": "puṣpebhi abhyokiriyāṇa nāyakaṃ pādau ca vanditva vināyakasya /",
  "S04bsu036_u:2871": "niryātayitvā ca vimāna sarvānabhiṣṭavitvā punarabhyayāci // Saddhp_7.71 //",
  "S04bsu036_u:2872": "(Vaidya 123)",
  "S04bsu036_u:2873": "pravartayā cakramanantacakṣuḥ sudurlabhastvaṃ bahukalpakoṭibhiḥ /",
  "S04bsu036_u:2874": "darśehi maitrībala pūrvasevitamapāvṛṇohī amṛtasya dvāram // Saddhp_7.72 //",
  "S04bsu036_u:2875": "adhyeṣaṇāṃ jñātva anantacakṣuḥ prakāśate dharma bahuprakāram /",
  "S04bsu036_u:2876": "catvāri satyāni ca vistareṇa pratītya sarve imi bhāva utthitāḥ // Saddhp_7.73 //",
  "S04bsu036_u:2877": "avidya ādīkariyāṇa cakṣumān prabhāṣate sa maraṇāntaduḥkham /",
  "S04bsu036_u:2878": "jātiprasūtā imi sarvadoṣā mṛtyuṃ ca mānuṣyamimeva jānatha // Saddhp_7.74 //",
  "S04bsu036_u:2879": "samanantaraṃ bhāṣitu dharma tena bahuprakārā vividhā anantāḥ /",
  "S04bsu036_u:2880": "śrutvānaśītī nayutāna koṭyaḥ sattvāḥ sthitāḥ śrāvaka bhūtale laghum // Saddhp_7.75 //",
  "S04bsu036_u:2881": "kṣaṇaṃ dvitīyaṃ aparaṃ abhūṣi jinasya tasyo bahu dharma bhāṣataḥ /",
  "S04bsu036_u:2882": "viśuddhasattvā yatha gaṅgavālukāḥ kṣaṇena te śrāvakabhūta āsīt // Saddhp_7.76 //",
  "S04bsu036_u:2883": "tatottarī agaṇiyu tasya āsīt saṃghastadā lokavināyakasya /",
  "S04bsu036_u:2884": "kalpāna koṭīnyayutā gaṇenta ekaika no cāntu labheya teṣām // Saddhp_7.77 //",
  "S04bsu036_u:2885": "ye cāpi te ṣoḍaśa rājaputrā ye aurasā cailakabhūta sarve /",
  "S04bsu036_u:2886": "te śrāmaṇerā avaciṃsu taṃ jinaṃ prakāśayā nāyaka agradharmam // Saddhp_7.78 //",
  "S04bsu036_u:2887": "yathā vayaṃ lokavidū bhavema yathaiva tvaṃ sarvajinānamuttama /",
  "S04bsu036_u:2888": "(Vaidya 124)",
  "S04bsu036_u:2889": "ime ca sattvā bhavi sarvi eva yathaiva tvaṃ vīra viśuddhacakṣuḥ // Saddhp_7.79 //",
  "S04bsu036_u:2890": "so cā jino āṃśayu jñātva teṣāṃ kumārabhūtāna tathātmajānām /",
  "S04bsu036_u:2891": "prakāśayī uttamamagrabodhiṃ dṛṣṭāntakoṭīnayutairanekaiḥ // Saddhp_7.80 //",
  "S04bsu036_u:2892": "hetūsahasrairupadarśayanto abhijñajñānaṃ ca pravartayantaḥ /",
  "S04bsu036_u:2893": "bhūtāṃ cariṃ darśayi lokanātho yathā caranto vidu bodhisattvāḥ // Saddhp_7.81 //",
  "S04bsu036_u:2894": "idameva saddharmapuṇḍarīkaṃ vaipulyasūtraṃ bhagavānuvāca /",
  "S04bsu036_u:2895": "gāthāsahasrehi analpakehi yeṣāṃ pramāṇaṃ yatha gaṅgavālikāḥ // Saddhp_7.82 //",
  "S04bsu036_u:2896": "so cā jino bhāṣiya sūtrametadvihāru praviśitva vilakṣayīta /",
  "S04bsu036_u:2897": "pūrṇānaśītiṃ caturaśca kalpān samāhitaikāsani lokanāthaḥ // Saddhp_7.83 //",
  "S04bsu036_u:2898": "te śrāmaṇerāśca viditva nāyakaṃ vihāri āsannamaniṣkramantam /",
  "S04bsu036_u:2899": "saṃśrāvayiṃsu bahuprāṇikoṭināṃ bauddha imaṃ jñānamanāsravaṃ śivam // Saddhp_7.84 //",
  "S04bsu036_u:2900": "pṛthak pṛthagāsana prajñapitvā abhāṣi teṣāmidameva sūtram /",
  "S04bsu036_u:2901": "sugatasya tasya tada śāsanasmin adhikāra kurvanti mamevarūpam // Saddhp_7.85 //",
  "S04bsu036_u:2902": "gaṅgā yathā vāluka aprameyā sahasra ṣaṣṭiṃ tada śrāvayiṃsu /",
  "S04bsu036_u:2903": "ekaiku tasya sugatasya putro vineti sattvāni analpakāni // Saddhp_7.86 //",
  "S04bsu036_u:2904": "(Vaidya 125)",
  "S04bsu036_u:2905": "tasyo jinasya parinirvṛtasya caritva te paśyisu buddhakoṭyaḥ /",
  "S04bsu036_u:2906": "tehī tadā śrāvitakehi sārdhaṃ kurvanti pūjāṃ dvipadottamānām // Saddhp_7.87 //",
  "S04bsu036_u:2907": "caritva caryāṃ vipulāṃ viśiṣṭāṃ buddhā ca te bodhi daśaddiśāsu /",
  "S04bsu036_u:2908": "te ṣoḍaśā tasya jinasya putrā diśāsu sarvāsu dvayo dvayo jināḥ // Saddhp_7.88 //",
  "S04bsu036_u:2909": "ye cāpi saṃśrāvitakā tadāsī te śrāvakā teṣa jināna sarve /",
  "S04bsu036_u:2910": "imameva bodhiṃ upanāmayanti kramakrameṇa vividhairupāyaiḥ // Saddhp_7.89 //",
  "S04bsu036_u:2911": "ahaṃ pi abhyantari teṣa āsīnmayāpi saṃśrāvita sarvi yūyam /",
  "S04bsu036_u:2912": "teno mama śrāvaka yūyamadya bodhāvupāyeniha sarvi nemi // Saddhp_7.90 //",
  "S04bsu036_u:2913": "ayaṃ khu hetustada pūrva āsīdayaṃ pratyayo yena hu dharma bhāṣe /",
  "S04bsu036_u:2914": "nayāmyahaṃ yena mamāgrabodhiṃ mā bhikṣavo utrasatheha sthāne // Saddhp_7.91 //",
  "S04bsu036_u:2915": "yathāṭavī ugra bhaveya dāruṇā śūnyā nirālamba nirāśrayā ca /",
  "S04bsu036_u:2916": "bahuśvāpadā caiva apāniyā ca bālāna sā bhīṣaṇikā bhaveta // Saddhp_7.92 //",
  "S04bsu036_u:2917": "purūṣāṇa co tatra sahasra nekā ye prasthitāstāmaṭavīṃ bhaveyuḥ /",
  "S04bsu036_u:2918": "aṭavī ca sā śūnya bhaveta dīrghā pūrṇāni pañcāśata yojanāni // Saddhp_7.93 //",
  "S04bsu036_u:2919": "puruṣaśca āḍhyaḥ smṛtimantu vyakto dhīro vinītaśca viśāradaśca /",
  "S04bsu036_u:2920": "yo deśikasteṣa bhaveta tatra aṭavīya durgāya subhairavāya // Saddhp_7.94 //",
  "S04bsu036_u:2921": "(Vaidya 126)",
  "S04bsu036_u:2922": "te cāpi khinnā bahuprāṇikoṭya uvāca taṃ deśika tasmi kāle /",
  "S04bsu036_u:2923": "khinnā vayaṃ ārya na śaknuyāma nivartanaṃ adyiha rocate naḥ // Saddhp_7.95 //",
  "S04bsu036_u:2924": "kuśalaśca so pi tada paṇḍitaśca praṇāyakopāya tadā vicintayet /",
  "S04bsu036_u:2925": "dhikkaṣṭa ratnairimi sarvi bālā bhraśyanti ātmāna nivartayantaḥ // Saddhp_7.96 //",
  "S04bsu036_u:2926": "yannūnahaṃ ṛddhibalena vādya nagaraṃ mahantaṃ abhinirmiṇeyam /",
  "S04bsu036_u:2927": "pratimaṇḍitaṃ veśmasahasrakoṭibhirvihāraudyānupaśobhitaṃ ca // Saddhp_7.97 //",
  "S04bsu036_u:2928": "vāpī nadīyo abhinirmiṇeyam ārāmapuṣpaiḥ pratimaṇḍitaṃ ca /",
  "S04bsu036_u:2929": "prākāradvārairupaśobhitaṃ ca nārīnaraiścāpratimairupetam // Saddhp_7.98 //",
  "S04bsu036_u:2930": "nirmāṇu kṛtva iti tān vadeya mā bhāyathā harṣa karotha caiva /",
  "S04bsu036_u:2931": "prāptā bhavanto nagaraṃ variṣṭhaṃ praviśya kāryāṇi kuruṣva kṣipram // Saddhp_7.99 //",
  "S04bsu036_u:2932": "udagracittā bhaṇatheha nirvṛtā nistīrṇa sarvā aṭavī aśeṣataḥ /",
  "S04bsu036_u:2933": "āśvāsanārthāya vadeti vācaṃ kathaṃ na pratyāgata sarvi asyā // Saddhp_7.100 //",
  "S04bsu036_u:2934": "viśrāntarūpāṃśca viditva sarvān samānayitvā ca punarbravīti /",
  "S04bsu036_u:2935": "āgacchatha mahya śṛṇotha bhāṣato ṛddhīmayaṃ nagaramidaṃ vinirmitam // Saddhp_7.101 //",
  "S04bsu036_u:2936": "yuṣmāka khedaṃ ca mayā vitdivā nivartanaṃ mā ca bhaviṣyatīti /",
  "S04bsu036_u:2937": "upāyakauśalyamidaṃ mameti janetha vīryaṃ gamanāya dvīpam // Saddhp_7.102 //",
  "S04bsu036_u:2938": "(Vaidya 127)",
  "S04bsu036_u:2939": "emeva haṃ bhikṣava deśiko vā praṇāyakaḥ prāṇisahasrakoṭinām /",
  "S04bsu036_u:2940": "khidyanta paśyāmi tathaiva prāṇinaḥ kleśāṇḍakośaṃ na prabhonti bhettum // Saddhp_7.103 //",
  "S04bsu036_u:2941": "tato mayā cintitu eṣa artho viśrāmabhūtā imi nirvṛtīkṛtāḥ /",
  "S04bsu036_u:2942": "sarvasya duḥkhasya nirodha eṣa arhantabhūmau kṛtakṛtya yūyam // Saddhp_7.104 //",
  "S04bsu036_u:2943": "samaye yadā tu sthita atra sthāne paśyāmi yūyāmarhanta tatra sarvān /",
  "S04bsu036_u:2944": "tadā ca sarvāniha saṃnipātya bhūtārthamākhyāmi yathaiṣa dharmaḥ // Saddhp_7.105 //",
  "S04bsu036_u:2945": "upāyakauśalya vināyakānāṃ yad yāna deśenti trayo maharṣī /",
  "S04bsu036_u:2946": "ekaṃ hi yānaṃ na dvitīyamasti viśrāmaṇārthaṃ tu dviyāna deśitā // Saddhp_7.106 //",
  "S04bsu036_u:2947": "tato vademi ahamadya bhikṣavo janetha vīryaṃ paramaṃ udāram /",
  "S04bsu036_u:2948": "sarvajñajñānena kṛtena yūyaṃ naitāvatā nirvṛti kāci bhoti // Saddhp_7.107 //",
  "S04bsu036_u:2949": "sarvajñajñānaṃ tu yadā spṛśiṣyatha daśo balā ye ca jināna dharmāḥ /",
  "S04bsu036_u:2950": "dvātriṃśatīlakṣaṇarūpadhārī buddhā bhavitvāna bhavetha nirvṛtāḥ // Saddhp_7.108 //",
  "S04bsu036_u:2951": "etādṛśī deśana nāyakānāṃ viśrāmahetoḥ pravadanti nirvṛtim /",
  "S04bsu036_u:2952": "viśrānta jñātvāna ca nirvṛtīye sarvajñajñāne upanenti sarvān // Saddhp_7.109 //",
  "S04bsu036_u:2953": "ityāryasaddharmapuṇḍarīke dharmaparyāye pūrvayogaparivarto nāma saptamaḥ //",
  "S04bsu036_u:2954": "_______________________________________________________________________________",
  "S04bsu036_u:2955": "(Vaidya 128)",
  "S04bsu036_u:2956": "Saddhp_8: pañcabhikṣuśatavyākaraṇaparivartaḥ /",
  "S04bsu036_u:2957_0": "atha khalvāyuṣmān pūrṇo maitrāyaṇīputro bhagavato 'ntikādidamevaṃrūpamupāyakauśalyajñānadarśanaṃ",
  "S04bsu036_u:2957_1": "saṃdhābhāṣitanirdeśaṃ śrutvā eṣāṃ ca mahāśrāvakāṇāṃ vyākaraṇaṃ śrutvā imāṃ ca pūrvayogapratisaṃyuktāṃ",
  "S04bsu036_u:2957_2": "kathāṃ śrutvā imāṃ ca bhagavato vṛṣabhatāṃ śrutvā āścaryaprāpto 'bhūdadbhutaprāpto",
  "S04bsu036_u:2957_3": "'bhūnnirāmiṣeṇa ca cittena prītiprāmodyena sphuṭo 'bhūt /",
  "S04bsu036_u:2958": "mahatā ca prītiprāmodyena mahatā ca dharmagauraveṇa utthāyāsanād bhagavataścaraṇayoḥ praṇipatya evaṃ cittamutpāditavān - āścaryaṃ bhagavan,",
  "S04bsu036_u:2959": "āścaryaṃ sugata /",
  "S04bsu036_u:2960": "paramaduṣkaraṃ tathāgatā arhantaḥ samyaksaṃbuddhāḥ kurvanti,",
  "S04bsu036_u:2961": "ya imaṃ nānādhātukaṃ lokamanuvartayante,",
  "S04bsu036_u:2962": "bahubhiścopāyakauśalyajñānanidarśanaiḥ sattvānāṃ dharmaṃ deśayanti,",
  "S04bsu036_u:2963": "tasmiṃstasmiṃśca sattvān vilagnānupāyakauśalyena pramocayanti /",
  "S04bsu036_u:2964": "kimatra bhagavan asmābhiḥ śakyaṃ kartum?",
  "S04bsu036_u:2965": "tathāgata evāsmākaṃ jānīte āśayaṃ pūrvayogacaryāṃ ca /",
  "S04bsu036_u:2966": "sa bhagavataḥ pādau śirasābhivandya ekānte sthito 'bhūd bhagavantameva namaskurvan animiṣābhyāṃ ca netrābhyāṃ saṃprekṣamāṇaḥ //",
  "S04bsu036_u:2967_0": "atha khalu bhagavānāyuṣmantaḥ pūrṇasya maitrāyaṇīputrasya cittāśayamavalokya sarvāvantaṃ",
  "S04bsu036_u:2967_1": "bhikṣusaṃghamāmantrayate sma - paśyatha bhikṣavo yūyamimaṃ śrāvakaṃ pūrṇaṃ maitrāyaṇīputraṃ",
  "S04bsu036_u:2967_2": "yo mayāsya bhikṣusaṃghasya dharmakathikānāmagryo nirdiṣṭaḥ,",
  "S04bsu036_u:2968": "bahubhiśca bhūtairguṇairabhiṣṭutaḥ,",
  "S04bsu036_u:2969": "bahubhiśca prakārairasmin mama śāsane saddharmaparigrahāyābhiyuktaḥ /",
  "S04bsu036_u:2970": "catasṛṇāṃ parṣadāṃ saṃharṣakaḥ samādāpakaḥ samuttejakaḥ saṃpraharṣako 'klānto dharmadeśanayā,",
  "S04bsu036_u:2971": "alamasya dharmasyākhyātā,",
  "S04bsu036_u:2972": "alamanugrahītā sabrahmacāriṇām /",
  "S04bsu036_u:2973": "muktvā bhikṣavastathāgataṃ nānyaḥ śaktaḥ pūrṇaṃ maitrāyaṇīputramarthato vā vyañjanato vā paryādātum /",
  "S04bsu036_u:2974": "tatkiṃ manyadhve bhikṣavo mamaivāyaṃ saddharmaparigrāhaka iti?",
  "S04bsu036_u:2975": "na khalu punarbhikṣavo yuṣmābhirevaṃ draṣṭavyam /",
  "S04bsu036_u:2976": "tatkasya hetoḥ?",
  "S04bsu036_u:2977": "abhijānāmyahaṃ bhikṣavo 'tīte 'dhvani navanavatīnāṃ buddhakoṭīnām,",
  "S04bsu036_u:2978": "yatra anenaiva teṣāṃ buddhānāṃ bhagavatāṃ śāsane saddharmaḥ parigṛhītaḥ /",
  "S04bsu036_u:2979": "tadyathāpi nāma mama etarhi sarvatra cāgryo dharmakathikānāmabhūt,",
  "S04bsu036_u:2980": "sarvatra ca śūnyatāgatiṃ gato 'bhūt /",
  "S04bsu036_u:2981": "sarvatra ca pratisaṃvidāṃ lābhī abhūt,",
  "S04bsu036_u:2982": "sarvatra ca bodhisattvābhijñāsu gatiṃ gato 'bhūt /",
  "S04bsu036_u:2983": "suviniścitadharmadeśako nirvicikitsadharmadeśakaḥ pariśuddhadharmadeśakaścābhūt /",
  "S04bsu036_u:2984": "teṣāṃ ca buddhānāṃ bhagavatāṃ śāsane yāvadāyuṣpramāṇaṃ brahmacaryaṃ caritavān /",
  "S04bsu036_u:2985": "sarvatra ca śrāvaka iti saṃjñāyate sma /",
  "S04bsu036_u:2986": "sa khalvanenopāyena aprameyāṇāmasaṃkhyeyānāṃ sattvakoṭīnayutaśatasahasrāṇāmarthamakārṣīt,",
  "S04bsu036_u:2987": "aprameyānasaṃkhyeyāṃśca sattvān paripācitavānanuttarāyāṃ samyaksaṃbodhau /",
  "S04bsu036_u:2988": "sarvatra ca buddhakṛtyena sattvānāṃ pratyupasthito 'bhūt /",
  "S04bsu036_u:2989": "sarvatra cātmano buddhakṣetraṃ pariśodhayati sma /",
  "S04bsu036_u:2990": "sattvānāṃ ca paripākāyābhiyukto 'bhūt /",
  "S04bsu036_u:2991": "eṣāmapi bhikṣavo vipaśyipramukhānāṃ saptānāṃ tathāgatānāṃ yeṣāmahaṃ saptamaḥ,",
  "S04bsu036_u:2992": "eṣa evāgryo dharmakathikānāmabhūt //",
  "S04bsu036_u:2993": "(Vaidya 129)",
  "S04bsu036_u:2994": "yadapi tadbhikṣavo bhaviṣyatyanāgate 'dhvani asmin bhadrakalpe caturbhirbuddhairūnaṃ buddhasahasram,",
  "S04bsu036_u:2995": "teṣāmapi śāsane eṣa eva pūrṇo maitrāyaṇīputro 'gryo dharmakathikānāṃ bhaviṣyati,",
  "S04bsu036_u:2996": "saddharmaparigrāhakaśca bhaviṣyati /",
  "S04bsu036_u:2997": "evamanāgate 'dhvani aprameyāṇāmasaṃkhyeyānāṃ buddhānāṃ bhagavatāṃ saddharmamādhārayiṣyati,",
  "S04bsu036_u:2998": "aprameyāṇāmasaṃkhyeyānāṃ sattvānāmarthaṃ kariṣyati,",
  "S04bsu036_u:2999": "aprameyānasaṃkhyeyāṃśca sattvān paripācayiṣyatyanuttarāyāṃ samyaksaṃbodhau /",
  "S04bsu036_u:3000": "satatasamitaṃ cābhiyukto bhaviṣyatyātmano buddhakṣetrapariśuddhaye sattvaparipācanāya /",
  "S04bsu036_u:3001": "sa imāmevaṃrūpāṃ bodhisattvacaryāṃ paripūrya aprameyairasaṃkhyeyaiḥ kalpairanuttarāṃ samyaksaṃbodhimabhisaṃbhotsyate /",
  "S04bsu036_u:3002_0": "dharmaprabhāso nāma tathāgato 'rhan samyaksaṃbuddho loke bhaviṣyati vidyācaraṇasaṃpannaḥ",
  "S04bsu036_u:3002_1": "sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:3003": "asminneva buddhakṣetra utpatsyate //",
  "S04bsu036_u:3004": "tena khalu punarbhikṣavaḥ samayena gaṅgānadīvālukopamāstrisāhasramahāsāhasralokadhātava ekaṃ buddhakṣetraṃ bhaviṣyati /",
  "S04bsu036_u:3005": "samaṃ pāṇitalajātaṃ saptaratnamayamapagataparvataṃ saptaratnamayaiḥ kūṭāgāraiḥ paripūrṇaṃ bhaviṣyati /",
  "S04bsu036_u:3006": "devavimānāni cākāśasthitāni bhaviṣyanti /",
  "S04bsu036_u:3007": "devā api manuṣyān drakṣyanti,",
  "S04bsu036_u:3008": "manuṣyā api devān drakṣyanti /",
  "S04bsu036_u:3009": "tena khalu punarbhikṣavaḥ samayena idaṃ buddhakṣetramapagatapāpaṃ bhaviṣyati apagatamātṛgrāmaṃ ca /",
  "S04bsu036_u:3010_0": "sarve ca te sattvā aupapādukā bhaviṣyanti brahmacāriṇo manomayairātmabhāvaiḥ svayaṃprabhā",
  "S04bsu036_u:3010_1": "ṛddhimanto vaihāyasaṃgamā vīryavantaḥ smṛtimantaḥ prajñāvantaḥ suvarṇavarṇaiḥ samucchrayairdvātriṃśadbhirmahāpuruṣalakṣaṇaiḥ",
  "S04bsu036_u:3010_2": "samalaṃkṛtavigrahāḥ /",
  "S04bsu036_u:3011": "tena khalu punarbhikṣavaḥ samayena tasmin buddhakṣetre teṣāṃ sattvānāṃ dvāvāhārau bhaviṣyataḥ /",
  "S04bsu036_u:3012": "katamau dvau?",
  "S04bsu036_u:3013": "yaduta dharmaprītyāhāro dhyānaprītyāhāraśca /",
  "S04bsu036_u:3014": "aprameyāṇi cāsaṃkhyeyāni bodhisattvakoṭīnayutaśatasahasrāṇi bhaviṣyanti sarveṣāṃ ca mahābhijñāprāptānāṃ pratisaṃvidgatiṃgatānāṃ sattvāvavādakuśalānām /",
  "S04bsu036_u:3015": "gaṇanāsamatikrāntāścāsya śrāvakā bhaviṣyanti maharddhikā mahānubhāvā aṣṭavimokṣadhyāyinaḥ /",
  "S04bsu036_u:3016": "evamaparimitaguṇasamanvāgataṃ tad buddhakṣetraṃ bhaviṣyati /",
  "S04bsu036_u:3017": "ratnāvabhāsaśca nāma sa kalpo bhaviṣyati /",
  "S04bsu036_u:3018": "suviśuddhā ca nāma sā lokadhāturbhaviṣyati /",
  "S04bsu036_u:3019": "aprameyānasaṃkhyeyāṃścāsya kalpānāyuṣpramāṇaṃ bhaviṣyati /",
  "S04bsu036_u:3020": "parinirvṛtasya ca tasya bhagavato dharmaprabhāsasya tathāgatasyārhataḥ samyaksaṃbuddhasya saddharmaścirasthāyī bhaviṣyati /",
  "S04bsu036_u:3021": "ratnamayaiśca stūpaiḥ sā lokadhātuḥ sphuṭā bhaviṣyati /",
  "S04bsu036_u:3022": "evamacintyaguṇasamanvāgataṃ bhikṣavastasya bhagavatastadbuddhakṣetraṃ bhaviṣyati //",
  "S04bsu036_u:3023": "idamavocadbhagavān /",
  "S04bsu036_u:3024": "idaṃ vaditvā sugato hyathāparametaduvāca śāstā -",
  "S04bsu036_u:3025": "śṛṇotha me bhikṣava etamarthaṃ yathā carī mahya sutena cīrṇā /",
  "S04bsu036_u:3026": "upāyakauśalyasuśikṣitena yathā ca cīrṇā iya bodhicaryā // Saddhp_8.1 //",
  "S04bsu036_u:3027": "hīnādhimuktā ima sattva jñātvā udārayāne ca samuttrasanti /",
  "S04bsu036_u:3028": "(Vaidya 130)",
  "S04bsu036_u:3029": "tatu śrāvakā bhontimi bodhisattvāḥ pratyekabodhiṃ ca nidarśayanti // Saddhp_8.2 //",
  "S04bsu036_u:3030": "upāyakauśalyaśatairanekaiḥ paripācayanti bahubodhisattvān /",
  "S04bsu036_u:3031": "evaṃ ca bhāṣanti vayaṃ hi śrāvakā dūre vayaṃ uttamamagrabodhiyā // Saddhp_8.3 //",
  "S04bsu036_u:3032": "etāṃ cariṃ teṣvanuśikṣamāṇāḥ paripāku gacchanti hi sattvakoṭyaḥ /",
  "S04bsu036_u:3033": "hīnādhimuktāśca kusīdarūpā anupūrva te sarvi bhavanti buddhāḥ // Saddhp_8.4 //",
  "S04bsu036_u:3034": "ajñānacaryāṃ ca caranti ete vayaṃ khalu śrāvaka alpakṛtyāḥ /",
  "S04bsu036_u:3035": "nirviṇṇa sarvāsu cyutopapattiṣu svakaṃ ca kṣetraṃ pariśodhayanti // Saddhp_8.5 //",
  "S04bsu036_u:3036": "sarāgatāmātmani darśayanti sadoṣatāṃ cāpi samohatāṃ ca /",
  "S04bsu036_u:3037": "dṛṣṭīvilagnāṃśca viditva sattvāṃsteṣāṃ pi dṛṣṭiṃ samupāśrayanti // Saddhp_8.6 //",
  "S04bsu036_u:3038": "evaṃ caranto bahu mahya śrāvakāḥ sattvānupāyena vimocayanti /",
  "S04bsu036_u:3039": "unmādu gaccheyu narā avidvasū sa caiva sarvaṃ caritaṃ prakāśayet // Saddhp_8.7 //",
  "S04bsu036_u:3040": "pūrṇo ayaṃ śrāvaka mahya bhikṣavaścarito purā buddhasahasrakoṭiṣu /",
  "S04bsu036_u:3041": "teṣāṃ ca saddharma parigrahīṣīd bauddhaṃ idaṃ jñāna gaveṣamāṇaḥ // Saddhp_8.8 //",
  "S04bsu036_u:3042": "sarvatra caiṣo abhu agraśrāvako bahuśrutaścitrakathī viśāradaḥ /",
  "S04bsu036_u:3043": "saṃharṣakaścā akilāsi nityaṃ sada buddhakṛtyena ca pratyupasthitaḥ // Saddhp_8.9 //",
  "S04bsu036_u:3044": "(Vaidya 131)",
  "S04bsu036_u:3045": "mahāabhijñāsu sadā gatiṃgataḥ pratisaṃvidānāṃ ca abhūṣi lābhī /",
  "S04bsu036_u:3046": "sattvāna co indriyagocarajño dharmaṃ ca deśeti sadā viśuddham // Saddhp_8.10 //",
  "S04bsu036_u:3047": "saddharma śreṣṭhaṃ ca prakāśayantaḥ paripācayī sattvasahasrakoṭyaḥ /",
  "S04bsu036_u:3048": "anuttarasminniha agrayāne kṣetraṃ svakaṃ śreṣṭhu viśodhayantaḥ // Saddhp_8.11 //",
  "S04bsu036_u:3049": "anāgate cāpi tathaiva adhve pūjeṣyatī buddhasahasrakoṭyaḥ /",
  "S04bsu036_u:3050": "saddharma śreṣṭhaṃ ca parigrahīṣyati svakaṃ ca kṣetraṃ pariśodhayiṣyati // Saddhp_8.12 //",
  "S04bsu036_u:3051": "deśeṣyatī dharma sadā viśārado upāyakauśalyasahasrakoṭibhiḥ /",
  "S04bsu036_u:3052": "bahūṃśca sattvān paripācayiṣyati sarvajñajñānasmi anāsravasmin // Saddhp_8.13 //",
  "S04bsu036_u:3053": "so pūja kṛtvā naranāyakānāṃ saddharma śreṣṭhaṃ sada dhārayitvā /",
  "S04bsu036_u:3054": "bhaviṣyatī buddha svayaṃbhu loke dharmaprabhāso diśatāsu viśrutaḥ // Saddhp_8.14 //",
  "S04bsu036_u:3055": "kṣetraṃ ca tasya suviśuddha bheṣyatī ratnāna saptāna sadā viśiṣṭam /",
  "S04bsu036_u:3056": "ratnavabhāsaśca sa kalpu bheṣyatī suviśuddha so bheṣyati lokadhātuḥ // Saddhp_8.15 //",
  "S04bsu036_u:3057": "bahubodhisattvāna sahasrakoṭyo mahāabhijñāsu sukovidānām /",
  "S04bsu036_u:3058": "yehi sphuṭo bheṣyati lokadhātuḥ suviśuddha śuddhehi maharddhikehi // Saddhp_8.16 //",
  "S04bsu036_u:3059": "atha śrāvakāṇāṃ pi sahasrakoṭyaḥ saṃghastadā bheṣyati nāyakasya /",
  "S04bsu036_u:3060": "maharddhikānaṣṭavimokṣadhyāyināṃ pratisaṃvidāsū ca gatiṃgatānām // Saddhp_8.17 //",
  "S04bsu036_u:3061": "(Vaidya 132)",
  "S04bsu036_u:3062": "sarve ca sattvāstahi buddhakṣetre śuddhā bhaviṣyanti ca brahmacāriṇaḥ /",
  "S04bsu036_u:3063": "upapādukāḥ sarvi suvarṇavarṇā dvātriṃśatīlakṣaṇarūpadhāriṇaḥ // Saddhp_8.18 //",
  "S04bsu036_u:3064": "āhārasaṃjñā ca na tatra bheṣyati anyatra dharme rati dhyānaprītiḥ /",
  "S04bsu036_u:3065": "na mātṛgrāmo 'pi ca tatra bheṣyati na cāpyapāyāna ca durgatībhayam // Saddhp_8.19 //",
  "S04bsu036_u:3066": "etādṛśaṃ kṣetravaraṃ bhaviṣyati pūrṇasya saṃpūrṇaguṇānvitasya /",
  "S04bsu036_u:3067": "ākīrṇa sattvehi subhadrakehi yatkiṃcimātraṃ pi idaṃ prakāśitam // Saddhp_8.20 //",
  "S04bsu036_u:3068": "atha khalu teṣāṃ dvādaśānāṃ vaśībhūtaśatānāmetadabhavat - āścaryaprāpta sma,",
  "S04bsu036_u:3069": "adbhutaprāptāḥ sma /",
  "S04bsu036_u:3070": "sacedasmākamapi bhagavān yatheme 'nye mahāśrāvakā vyākṛtāḥ,",
  "S04bsu036_u:3071": "evamasmākamapi tathāgataḥ pṛthak pṛthag vyākuryāt /",
  "S04bsu036_u:3072": "atha khalu bhagavāṃsteṣāṃ mahāśrāvakāṇāṃ cetasaiva cetaḥparivitarkamājñāya āyuṣmantaṃ mahākāśyapamāmantrayate sma - imāni kāśyapa dvādaśa vaśībhūtaśatāni,",
  "S04bsu036_u:3073": "yeṣāmahametarhi saṃmukhībhūtaḥ /",
  "S04bsu036_u:3074": "sarvāṇyetānyahaṃ kāśyapa dvādaśa vaśībhūtaśatānyanantaraṃ vyākaromi /",
  "S04bsu036_u:3075": "tatra kāśyapa kauṇḍinyo bhikṣurmahāśrāvako dvāṣaṣṭīnāṃ buddhakoṭīnayutaśatasahasrāṇāṃ pareṇa parataraṃ samantaprabhāso nāma tathāgato 'rhan samyaksaṃbuddho loke bhaviṣyati,",
  "S04bsu036_u:3076": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:3077": "tatra kāśyapa anenaikena nāmadheyena pañca tathāgataśatāni bhaviṣyanti /",
  "S04bsu036_u:3078": "ataḥ pañca mahāśrāvakaśatāni sarvāṇyanantaramanuttarāṃ samyaksaṃbodhimabhisaṃbhotsyante /",
  "S04bsu036_u:3079": "sarvāṇyeva samantaprabhāsanāmadheyāni bhaviṣyanti /",
  "S04bsu036_u:3080": "tadyathā gayākāśyapo nadīkāśyapaḥ urubilvakāśyapaḥ kālaḥ kālodāyī aniruddho revataḥ kapphiṇo bakkulaścundaḥ svāgataḥ ityevaṃpramukhāni pañca vaśībhūtaśatāni //",
  "S04bsu036_u:3081": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3082": "kauṇḍinyagotro mama śrāvako 'yaṃ tathāgato bheṣyati lokanāthaḥ /",
  "S04bsu036_u:3083": "anāgate 'dhvāni anantakalpe vineṣyate prāṇisahasrakoṭyaḥ // Saddhp_8.21 //",
  "S04bsu036_u:3084": "samantaprabho nāma jino bhaviṣyati kṣetraṃ ca tasya pariśuddha bheṣyati /",
  "S04bsu036_u:3085": "(Vaidya 133)",
  "S04bsu036_u:3086": "anantakalpasmi anāgate 'dhvani dṛṣṭvāna buddhān bahavo hyanantān // Saddhp_8.22 //",
  "S04bsu036_u:3087": "prabhāsvaro buddhabalenupeto vighuṣṭaśabdo daśasu ddiśāsu /",
  "S04bsu036_u:3088": "puraskṛtaḥ prāṇisahasrakoṭibhirdeśeṣyatī uttamamagrabodhim // Saddhp_8.23 //",
  "S04bsu036_u:3089": "tatu bodhisattvā abhiyuktarūpā vimānaśreṣṭhānyabhiruhya cāpi /",
  "S04bsu036_u:3090": "viharanta tatra anucintayanti viśuddhaśīlā sada sādhuvṛttayaḥ // Saddhp_8.24 //",
  "S04bsu036_u:3091": "śrutvāna dharmaṃ dvipadottamasya anyāni kṣetrāṇyapi co sadā te /",
  "S04bsu036_u:3092": "vrajanti te buddhasahasravandakāḥ pūjāṃ ca teṣāṃ vipulāṃ karonti // Saddhp_8.25 //",
  "S04bsu036_u:3093": "kṣeṇena te cāpi tadāsya kṣetraṃ pratyāgamiṣyanti vināyakasya /",
  "S04bsu036_u:3094": "prabhāsanāmasya narottamasya caryābalaṃ tādṛśakaṃ bhaviṣyati // Saddhp_8.26 //",
  "S04bsu036_u:3095": "ṣaṣṭiḥ sahasrā paripūrṇakalpānāyuṣpramāṇaṃ sugatasya tasya /",
  "S04bsu036_u:3096": "tataśca bhūyo dviguṇena tāyinaḥ parinirvṛtasyeha sa dharma sthāsyati // Saddhp_8.27 //",
  "S04bsu036_u:3097": "pratirūpakaścāsya bhaviṣyate punastriguṇaṃ tato ettakameva kālam /",
  "S04bsu036_u:3098": "saddharmabhraṣṭe tada tasya tāyino dukhitā bhaviṣyanti narā marū ca // Saddhp_8.28 //",
  "S04bsu036_u:3099": "jināna teṣāṃ samanāmakānāṃ samantaprabhāṇāṃ puruṣottamānām /",
  "S04bsu036_u:3100": "paripūrṇa pañcāśata nāyakānāṃ ete bhaviṣyanti paraṃparāya // Saddhp_8.29 //",
  "S04bsu036_u:3101": "(Vaidya 134)",
  "S04bsu036_u:3102": "sarveṣa etādṛśakāśca vyūhā ṛddhibalaṃ ca tatha buddhakṣetram /",
  "S04bsu036_u:3103": "gaṇaśca saddharma tathaiva īdṛśaḥ saddharmasthānaṃ ca samaṃ bhaviṣyati // Saddhp_8.30 //",
  "S04bsu036_u:3104": "sarveṣametādṛśakaṃ bhaviṣyati nāmaṃ tadā loki sadevakasmin /",
  "S04bsu036_u:3105": "yathā mayā pūrvi prakīrtitāsīt samantaprabhāsasya narottamasya // Saddhp_8.31 //",
  "S04bsu036_u:3106": "paraṃparā eva tathānyamanyaṃ te vyākariṣyanti hitānukampī /",
  "S04bsu036_u:3107": "anantarāyaṃ mama adya bheṣyati yathaiva śāsāmyahu sarvalokam // Saddhp_8.32 //",
  "S04bsu036_u:3108": "evaṃ khu ete tvamihādya kāśyapa dhārehi pañcāśatanūnakāni /",
  "S04bsu036_u:3109": "vaśibhūta ye cāpi mamānyaśrāvakāḥ kathayāhi cānyeṣvapi śrāvakeṣu // Saddhp_8.33 //",
  "S04bsu036_u:3110": "atha khalu tāni pañcārhacchatāni bhagavataḥ saṃmukhamātmano vyākaraṇāni śrutvā tuṣṭā udagrā āttamanasa pramuditāḥ prītisaumanasyajātā yena bhagavāṃstenopasaṃkrāntāḥ /",
  "S04bsu036_u:3111": "upasaṃkramya bhagavataḥ pādayoḥ śirobhirnipatya evamāhuḥ - atyayaṃ vayaṃ bhagavan deśayāmo yairasmābhirbhagavannevaṃ satatasamitaṃ cittaṃ paribhāvitam - idamasmākaṃ parinirvāṇam /",
  "S04bsu036_u:3112": "parinirvṛtā vayamiti /",
  "S04bsu036_u:3113": "yathāpīdaṃ bhagavan avyaktā akuśalā avidhijñāḥ /",
  "S04bsu036_u:3114": "tatkasya hetoḥ?",
  "S04bsu036_u:3115": "yairnāma asmābhirbhagavaṃstathāgatajñāne 'bhisaṃboddhavye evaṃrūpeṇa parīttena jñānena paritoṣaṃ gatāḥ sma /",
  "S04bsu036_u:3116_0": "tadyathāpi nāma bhagavan kasyacideva puruṣasya kaṃcideva mitragṛhaṃ praviṣṭasya mattasya",
  "S04bsu036_u:3116_1": "vā suptasya vā sa mitro 'narghamaṇiratnaṃ vastrānte badhnīyāt - asyedaṃ maṇiratnaṃ bhavatviti /",
  "S04bsu036_u:3117": "atha khalu bhagavan sa puruṣa utthāyāsanāt prakāmet /",
  "S04bsu036_u:3118": "so 'nyaṃ janapadapradeśaṃ prapadyeta /",
  "S04bsu036_u:3119": "sa tatra kṛcchraprāpto bhavet /",
  "S04bsu036_u:3120": "āhāracīvaraparyeṣṭihetoḥ kṛcchramāpadyeta /",
  "S04bsu036_u:3121": "mahatā ca vyāyāmena kathaṃcit kaṃcidāhāraṃ pratilabheta /",
  "S04bsu036_u:3122": "tena ca saṃtuṣṭo bhavedāttamanaskaḥ pramuditaḥ /",
  "S04bsu036_u:3123": "atha khalu bhagavaṃstasya puruṣasya sa purāṇamitraḥ puruṣo yena tasya tadanargheyaṃ maṇiratnaṃ vastrānte baddham,",
  "S04bsu036_u:3124": "sa taṃ punareva paśyet /",
  "S04bsu036_u:3125": "tamevaṃ vadet - kiṃ tvaṃ bhoḥ puruṣa kṛcchramāpadyase āhāracīvaraparyeṣṭihetoḥ,",
  "S04bsu036_u:3126": "yadā yāvad bhoḥ puruṣa mayā tava sukhavihārārthaṃ sarvakāmanivartakamanargheyaṃ maṇiratnaṃ vastrānte upanibaddham /",
  "S04bsu036_u:3127": "niryātitaṃ te bhoḥ puruṣa mamaitanmaṇiratnam /",
  "S04bsu036_u:3128": "tadevamupanibaddhameva bhoḥ puruṣa vastrānte maṇiratnam /",
  "S04bsu036_u:3129": "na ca nāma tvaṃ bhoḥ puruṣa pratyavekṣase - kiṃ mama baddhaṃ yena vā baddhaṃ ko hetuḥ kiṃnidānaṃ vā (Vaidya 135)",
  "S04bsu036_u:3130": "baddhametat?",
  "S04bsu036_u:3131": "bālajātīyastvaṃ bhoḥ puruṣa yastvaṃ kṛcchreṇa āhāracīvaraṃ paryeṣamāṇastuṣṭimāpadyase /",
  "S04bsu036_u:3132": "gaccha tvaṃ bhoḥ puruṣa etanmaṇiratnaṃ grahāya mahānagaraṃ gatvā parivartayastva /",
  "S04bsu036_u:3133": "tena ca dhanena sarvāṇi dhanakaraṇīyāni kuruṣveti //",
  "S04bsu036_u:3134": "evameva bhagavan asmākamapi tathāgatena pūrvameva bodhisattvacaryāṃ caratā sarvajñatācittānyutpāditānyabhūvan /",
  "S04bsu036_u:3135": "tāni ca vayaṃ bhagavan na jānīmo na budhyāmahe /",
  "S04bsu036_u:3136": "te vayaṃ bhagavan arhadbhūmau nirvṛtāḥ sma iti saṃjānīmaḥ /",
  "S04bsu036_u:3137": "vayaṃ kṛcchraṃ jīvāmaḥ,",
  "S04bsu036_u:3138": "yadvayaṃ bhagavan evaṃ parīttena jñānena paritoṣamāpadyāmaḥ /",
  "S04bsu036_u:3139": "sarvajñajñānapraṇidhānena sadā avinaṣṭena /",
  "S04bsu036_u:3140": "te vayaṃ bhagavaṃstathāgatena saṃbodhyamānāḥ - mā yūyaṃ bhikṣava etannirvāṇaṃ manyadhvam /",
  "S04bsu036_u:3141": "saṃvidyante bhikṣavo yuṣmākaṃ saṃtāne kuśalamūlāni yāni mayā pūrvaṃ paripācitāni /",
  "S04bsu036_u:3142": "etarhi ca mamaivedamupāyakauśalyaṃ dharmadeśanābhilāpena yad yūyametarhi nirvāṇamiti manyadhve /",
  "S04bsu036_u:3143": "evaṃ ca vayaṃ bhagavatā saṃbodhayitvā adyānuttarāyāṃ samyaksaṃbodhau vyākṛtāḥ //",
  "S04bsu036_u:3144": "atha khalu tāni pañca vaśībhūtaśatānyājñātakauṇḍinyapramukhāni tasyāṃ velāyamimā gāthā abhāṣanta -",
  "S04bsu036_u:3145": "hṛṣṭā prahṛṣṭā sma śruṇitva etāṃ āśvāsanāmīdṛśikāmanuttarām /",
  "S04bsu036_u:3146": "yaṃ vyākṛtāḥ sma paramāgrabodhaye namo 'stu te nāyaka nantacakṣuḥ // Saddhp_8.34 //",
  "S04bsu036_u:3147": "deśemahe atyayu tubhyamantike yathaiva bālā avidū ajānakāḥ /",
  "S04bsu036_u:3148": "yaṃ vai vayaṃ nirvṛtimātrakeṇa parituṣṭa āsīt sugatasya śāsane // Saddhp_8.35 //",
  "S04bsu036_u:3149": "yathāpi puruṣo bhavi kaścideva praviṣṭa sa syādiha mitraśālam /",
  "S04bsu036_u:3150": "mitraṃ ca tasya dhanavantamāḍhyaṃ so tasya dadyād bahū khādyabhojyam // Saddhp_8.36 //",
  "S04bsu036_u:3151": "saṃtarpayitvāna ca bhojanena anekamūlyaṃ ratanaṃ ca dadyāt /",
  "S04bsu036_u:3152": "baddhvāntarīye vasanānti granthiṃ datvā ca tasyeha bhaveta tuṣṭaḥ // Saddhp_8.37 //",
  "S04bsu036_u:3153": "so cāpi prakrāntu bhaveta bālo utthāya so 'nyaṃ nagaraṃ vrajeta /",
  "S04bsu036_u:3154": "so kṛcchraprāptaḥ kṛpaṇo gaveṣī āhāra paryeṣati khidyamānaḥ // Saddhp_8.38 //",
  "S04bsu036_u:3155": "(Vaidya 136)",
  "S04bsu036_u:3156": "paryeṣitaḥ bhojananirvṛtaḥ syād bhaktaṃ udāraṃ avicintayantaḥ /",
  "S04bsu036_u:3157": "taṃ cāpi ratnaṃ hi bhaveta vismṛtaṃ baddhvāntarīye smṛtirasya nāsti // Saddhp_8.39 //",
  "S04bsu036_u:3158": "tameva so paśyati pūrvamitro yenāsya dattaṃ ratanaṃ gṛhe sve /",
  "S04bsu036_u:3159": "tameva suṣṭhū paribhāṣayitvā darśeti ratnaṃ vasanāntarasmin // Saddhp_8.40 //",
  "S04bsu036_u:3160": "dṛṣṭvā ca so paramasukhaiḥ samarpito ratnasya tasyo anubhāva īdṛśaḥ /",
  "S04bsu036_u:3161": "mahādhanī kośabalī ca so bhavet samarpitaḥ kāmaguṇehi pañcahi // Saddhp_8.41 //",
  "S04bsu036_u:3162": "emeva bhagavan vayamevarūpam ajānamānā praṇidhānapūrvakam /",
  "S04bsu036_u:3163": "tathāgatenaiva idaṃ hi dattaṃ bhaveṣu pūrveṣviha dīrgharātram // Saddhp_8.42 //",
  "S04bsu036_u:3164": "vayaṃ ca bhagavanniha bālabuddhayo ajānakāḥ smo sugatasya śāsane /",
  "S04bsu036_u:3165": "nirvāṇamātreṇa vayaṃ hi tuṣṭā na uttarī prārthayi nāpi cintayī // Saddhp_8.43 //",
  "S04bsu036_u:3166": "vayaṃ ca saṃbodhita lokabandhunā na eṣa etādṛśa kāci nirvṛtiḥ /",
  "S04bsu036_u:3167": "jñānaṃ praṇītaṃ puruṣottamānāṃ yā nirvṛtīyaṃ paramaṃ ca saukhyam // Saddhp_8.44 //",
  "S04bsu036_u:3168": "idaṃ cudāraṃ vipulaṃ bahūvidhaṃ anuttaraṃ vyākaraṇaṃ ca śrutvā /",
  "S04bsu036_u:3169": "prītā udagrā vipulā sma jātāḥ parasparaṃ vyākaraṇāya nātha // Saddhp_8.45 //",
  "S04bsu036_u:3170": "ityāryasaddharmapuṇḍarīke dharmaparyāye pañcabhikṣuśatavyākaraṇaparivarto nāmāṣṭamaḥ //",
  "S04bsu036_u:3171": "_______________________________________________________________________________",
  "S04bsu036_u:3172": "(Vaidya 137)",
  "S04bsu036_u:3173": "Saddhp_9: ānandādivyākaraṇaparivartaḥ /",
  "S04bsu036_u:3174": "atha khalvāyuṣmānānandastasyāṃ velāyāmevaṃ cintayāmāsa - apyeva nāma vayamevaṃrūpaṃ vyākaraṇaṃ pratilabhemahi /",
  "S04bsu036_u:3175": "evaṃ ca cintayitvā anuvicintya prārthayitvā utthāyāsanād bhagavataḥ pādayornipatya,",
  "S04bsu036_u:3176": "āyuṣmāṃśca rāhulo 'pyevaṃ cintayitvā anuvicintya prārthayitvā bhagavataḥ pādayornipatya evaṃ vācamabhāṣata - asmākamapi tāvad bhagavan avasaro bhavatu /",
  "S04bsu036_u:3177": "asmākamapi tāvat sugata avasaro bhavatu /",
  "S04bsu036_u:3178": "asmākaṃ hi bhagavān pitā janako layanaṃ trāṇaṃ ca /",
  "S04bsu036_u:3179": "vayaṃ hi bhagavan sadevamānuṣāsure loke 'tīva citrīkṛtāḥ - bhagavataścaite putraḥ bhagavataścopasthāyakāḥ bhagavataśca dharmakośaṃ dhārayantīti /",
  "S04bsu036_u:3180": "tannāma bhagavan kṣiprameva pratirūpaṃ bhaved yad bhagavānasmākaṃ vyākuryādanuttarāyāṃ samyaksaṃbodhau //",
  "S04bsu036_u:3181_0": "anye ca dve bhikṣusahasre sātireke śaikṣāśaikṣāṇāṃ śrāvakāṇāmutthāyāsanebhya ekāṃsamuttarāsaṅgaṃ",
  "S04bsu036_u:3181_1": "kṛtvā añjaliṃ pragṛhya bhagavato 'bhimukhaṃ bhagavantamullokayamāne tasthatuḥ etāmeva",
  "S04bsu036_u:3181_2": "cintāmanuvicintayamāne yaduta idameva buddhajñānam - apyeva nāma vayamapi vyākaraṇaṃ",
  "S04bsu036_u:3181_3": "pratilabhemahi anuttarāyāṃ samyaksaṃbodhāviti //",
  "S04bsu036_u:3182_0": "atha khalu bhagavānāyuṣmantamānandamāmantrayate sma - bhaviṣyasi tvamānanda anāgate",
  "S04bsu036_u:3182_1": "'dhvani sāgaravaradharabuddhivikrīḍitābhijño nāma tathāgato 'rhan samyaksaṃbuddho",
  "S04bsu036_u:3182_2": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
  "S04bsu036_u:3182_3": "manuṣyāṇāṃ ca buddho bhagavān /",
  "S04bsu036_u:3183": "dvāṣaṣṭīnāṃ buddhakoṭīnāṃ satkāraṃ kṛtvā,",
  "S04bsu036_u:3184": "gurukāraṃ mānanāṃ pūjanāṃ ca kṛtvā,",
  "S04bsu036_u:3185": "teṣāṃ buddhānāṃ bhagavatāṃ saddharmaṃ dhārayitvā,",
  "S04bsu036_u:3186": "śāsanaparigrahaṃ ca kṛtvā anuttarāṃ samyaksaṃbodhimabhisaṃbhotsyasi /",
  "S04bsu036_u:3187": "sa tvamānanda anuttarāṃ samyaksaṃbodhiṃ saṃbuddhaḥ samāno viṃśatigaṅgānadīvālukāsamāni bodhisattvakoṭīnayutaśatasahasrāṇi paripācayiṣyasyanuttarāyāṃ samyaksaṃbodhau /",
  "S04bsu036_u:3188": "samṛddhaṃ ca te buddhakṣetraṃ bhaviṣyati vaiḍūryamayaṃ ca /",
  "S04bsu036_u:3189": "anavanāmitavaijayantī ca nāma sā lokadhāturbhaviṣyati /",
  "S04bsu036_u:3190": "manojñaśabdābhigarjitaśca nāma sa kalpo bhaviṣyati /",
  "S04bsu036_u:3191": "aparimitāṃśca kalpāṃstasya bhagavataḥ sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasya āyuṣpramāṇaṃ bhaviṣyati,",
  "S04bsu036_u:3192": "yeṣāṃ kalpānāṃ na śakyaṃ gaṇanayā paryanto 'dhigantum /",
  "S04bsu036_u:3193": "tāvadasaṃkhyeyāni tāni kalpakoṭīnayutaśatasahasrāṇi tasya bhagavata āyuṣpramāṇaṃ bhaviṣyati /",
  "S04bsu036_u:3194": "yāvacca ānanda tasya bhagavataḥ sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasyāyuṣpramāṇaṃ bhaviṣyati,",
  "S04bsu036_u:3195": "taddviguṇaṃ parinirvṛtasya saddharmaḥ sthāsyati /",
  "S04bsu036_u:3196": "yāvāṃstasya bhagavataḥ saddharmaḥ sthāsyati,",
  "S04bsu036_u:3197": "taddviguṇaḥ saddharmapratirūpakaṃ sthāsyati /",
  "S04bsu036_u:3198": "tasya khalu punarānanda sāgaravaradharabuddhivikrīḍitābhijñasya tathāgatasya daśasu dikṣu bahūni gaṅgānadīvālukāsamāni buddhakoṭīnayutaśatasahasrāṇi varṇaṃ bhāṣiṣyanti //",
  "S04bsu036_u:3199": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3200": "ārocayāmi ahu bhikṣusaṃghe ānandabhadro mama dharmadhārakaḥ /",
  "S04bsu036_u:3201": "(Vaidya 138)",
  "S04bsu036_u:3202": "anāgate 'dhvāni jino bhaviṣyati pūjitva ṣaṣṭiṃ sugatāna koṭyaḥ // Saddhp_9.1 //",
  "S04bsu036_u:3203": "nāmena so sāgarabuddhidhārī abhijñaprāpto iti tatra viśrutaḥ /",
  "S04bsu036_u:3204": "pariśuddhakṣetrasmi sudarśanīye anonatāyāṃ dhvajavaijayantyām // Saddhp_9.2 //",
  "S04bsu036_u:3205": "tahi bodhisattvā yathā gaṅgavālikāstataśca bhūyo paripācayiṣyati /",
  "S04bsu036_u:3206": "maharddhikaśco sa jino bhaviṣyati daśaddiśe lokavighuṣṭaśabdaḥ // Saddhp_9.3 //",
  "S04bsu036_u:3207": "amitaṃ ca tasyāyu tadā bhaviṣyati yaḥ sthāsyate lokahitānukampakaḥ /",
  "S04bsu036_u:3208": "parinirvṛtasyāpi jinasya tāyino dviguṇaṃ ca saddharmu sa tasya sthāsyati // Saddhp_9.4 //",
  "S04bsu036_u:3209": "pratirūpakaṃ taddviguṇena bhūyaḥ saṃsthāsyate tasya jinasya śāsane /",
  "S04bsu036_u:3210": "tadāpi sattvā yathā gaṅgavālikā hetuṃ janeṣyantiha buddhabodhau // Saddhp_9.5 //",
  "S04bsu036_u:3211": "atha khalu tasyāṃ parṣadi navayānasaṃprasthitānāmaṣṭānāṃ bodhisattvasahasrāṇāmetadabhavat - na bodhisattvānāmapi tāvadasmābhirevamudāraṃ vyākaraṇaṃ śrutapūrvam,",
  "S04bsu036_u:3212": "kaḥ punarvādaḥ śrāvakāṇām?",
  "S04bsu036_u:3213": "kaḥ khalvatra heturbhaviṣyati,",
  "S04bsu036_u:3214": "kaḥ pratyaya iti?",
  "S04bsu036_u:3215_0": "atha khalu bhagavāṃsteṣāṃ bodhisattvānāṃ cetasaiva cetaḥ parivitarkamājñāya tān bodhisattvānāmantrayāmāsa",
  "S04bsu036_u:3215_1": "- samamasmābhiḥ kulaputrā ekakṣaṇe ekamuhūrte mayā ca ānandena ca anuttarāyāṃ samyaksaṃbodhau",
  "S04bsu036_u:3215_2": "cittamutpāditaṃ dharmagaganābhyudgatarājasya tathāgatasyārhataḥ samyaksaṃbuddhasya saṃmukham /",
  "S04bsu036_u:3216": "tatraiṣa kulaputrā bāhuśrutye ca satatasamitamabhiyukto 'bhūt,",
  "S04bsu036_u:3217": "ahaṃ ca vīryārambhe 'bhiyuktaḥ /",
  "S04bsu036_u:3218": "tena mayā kṣiprataramanuttarā samyaksaṃbodhirabhisaṃbuddhā /",
  "S04bsu036_u:3219": "ayaṃ punarānandabhadro buddhānāṃ bhagavatāṃ saddharmakośadhara eva bhavati sma - yaduta bodhisattvānāṃ pariniṣpattihetoḥ praṇidhānametatkulaputrā asya kulaputrasyeti //",
  "S04bsu036_u:3220": "atha khalvāyuṣmānānando bhagavato 'ntikādātmano vyākaraṇaṃ śrutvā anuttarāyāṃ samyaksaṃbodhau,",
  "S04bsu036_u:3221": "ātmanaśca buddhakṣetraguṇavyūhān śrutvā,",
  "S04bsu036_u:3222": "pūrvapraṇidhānacaryāṃ ca śrutvā,",
  "S04bsu036_u:3223": "tuṣṭa udagra āttamanaskaḥ pramuditaḥ prītisaumanasyajāto 'bhūt /",
  "S04bsu036_u:3224": "tasmiṃśca samaye bahūnāṃ buddhakoṭīnayutaśatasahasrāṇāṃ saddharmamanusmarati sma,",
  "S04bsu036_u:3225": "ātmanaśca purvapraṇidhānam //",
  "S04bsu036_u:3226": "(Vaidya 139)",
  "S04bsu036_u:3227": "atha khalvāyuṣmānānandastasyāṃ velāyāmimā gāthā abhāṣata -",
  "S04bsu036_u:3228": "āścaryabhūtā jina aprameyā ye smārayanti mama dharmadeśanām /",
  "S04bsu036_u:3229": "parinirvṛtānāṃ hi jināna tāyināṃ samanusmarāmī yatha adya śvo vā // Saddhp_9.6 //",
  "S04bsu036_u:3230": "niṣkāṅkṣaprāpto 'smi sthito 'smi bodhaye upāyakauśalya mamedamīddaśam /",
  "S04bsu036_u:3231": "paricārako 'haṃ sugatasya bhomi saddharma dhāremi ca bodhikāraṇāt // Saddhp_9.7 //",
  "S04bsu036_u:3232_0": "atha khalu bhagavānāyuṣmantaṃ rāhulabhadramāmantrayate sma - bhaviṣyasi tvaṃ rāhulabhadra",
  "S04bsu036_u:3232_1": "anāgate 'dhvani saptaratnapadmavikrāntagāmī nāma tathāgato 'rhan samyaksaṃbuddho",
  "S04bsu036_u:3232_2": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
  "S04bsu036_u:3232_3": "manuṣyāṇāṃ ca buddho bhagavān daśalokadhātuparamāṇurajaḥsamāṃstathāgatānarhataḥ samyaksaṃbuddhān",
  "S04bsu036_u:3232_4": "satkṛtya gurukṛtya mānayitvā pūjayitvā arcayitvā /",
  "S04bsu036_u:3233": "sadā teṣāṃ buddhānāṃ bhagavatāṃ jyeṣṭhaputro bhaviṣyasi tadyathāpi nāma mamaitarhi /",
  "S04bsu036_u:3234": "tasya khalu punā rāhulabhadra bhagavataḥ saptaratnapadmavikrāntagāminastathāgatasyārhataḥ samyaksaṃbuddhasya evaṃrūpamevāyuṣpramāṇaṃ bhaviṣyati,",
  "S04bsu036_u:3235_0": "evaṃ rūpaiva sarvākāraguṇasaṃpad bhaviṣyati tadyathāpi nāma tasya bhagavataḥ sāgaravaradharabuddhivikrīḍitābhijñasya",
  "S04bsu036_u:3235_1": "tathāgatasyārhataḥ samyaksaṃbuddhasya sarvākāraguṇopetā buddhakṣetraguṇavyūhā bhaviṣyanti /",
  "S04bsu036_u:3236": "tasyāpi rāhula sāgaravaradharabuddhivikrīḍitābhijñasya tathāgatasyārhataḥ samyaksaṃbuddhasya tvameva jyeṣṭhaputro bhaviṣyasi /",
  "S04bsu036_u:3237": "tataḥ paścāt pareṇānuttarāṃ samyaksaṃbodhimabhisaṃbhotsyasīti //",
  "S04bsu036_u:3238": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3239": "ayaṃ mamā rāhula jyeṣṭhaputro yo auraso āsi kumārabhāve /",
  "S04bsu036_u:3240": "bodhiṃ pi prāptasya mamaiṣa putro dharmasya dāyādyadharo maharṣiḥ // Saddhp_9.8 //",
  "S04bsu036_u:3241": "anāgate 'dhve bahubuddhakoṭyo yān drakṣyase yeṣa pramāṇu nāsti /",
  "S04bsu036_u:3242": "sarveṣa teṣāṃ hi jināna putro bhaviṣyatī bodhi gaveṣamāṇaḥ // Saddhp_9.9 //",
  "S04bsu036_u:3243": "(Vaidya 140)",
  "S04bsu036_u:3244": "ajñātacaryā iya rāhulasya praṇidhānametasya ahaṃ prajānami /",
  "S04bsu036_u:3245": "karoti saṃvarṇana lokabandhuṣu ahaṃ kilā putra tathāgatasya // Saddhp_9.10 //",
  "S04bsu036_u:3246": "guṇāna koṭīnayutāprameyāḥ pramāṇu yeṣāṃ na kadācidasti /",
  "S04bsu036_u:3247": "ye rāhulasyeha mamaurasatya tathā hi eṣo sthitu bodhikāraṇāt // Saddhp_9.11 //",
  "S04bsu036_u:3248": "adrākṣītkhalu punarbhagavāṃste dve śrāvakasahasre śaikṣāśaikṣāṇāṃ śrāvakāṇāṃ bhagavantamavalokayamāne abhimukhaṃ prasannacitte mṛducitte mārdavacitte /",
  "S04bsu036_u:3249": "atha khalu bhagavāṃstasyāṃ velāyāmāyuṣmantamānandamāmantrayate sma - paśyasi tvamānanda ete dve śrāvakasahasre śaikṣāśaikṣāṇāṃ śrāvakāṇām?",
  "S04bsu036_u:3250": "āha - paśyāmi bhagavan,",
  "S04bsu036_u:3251": "paśyāmi sugata /",
  "S04bsu036_u:3252": "bhagavānāha - sarva evaite ānanda dve bhikṣu sahasre samaṃ bodhisattvacaryāṃ samudānayiṣyanti,",
  "S04bsu036_u:3253_0": "pañcāśallokadhātuparamāṇurajaḥsamāṃśca buddhān bhagavataḥ satkṛtya gurukṛtya mānayitvā",
  "S04bsu036_u:3253_1": "pūjayitvā arcayitvā apacāyitvā saddharma ca dhārayitvā paścime samucchraye ekakṣaṇenaikamuhūrtenaikalavenaikasaṃnipātena",
  "S04bsu036_u:3253_2": "daśasu dikṣvanyonyāsu lokadhātuṣu sveṣu sveṣu buddhakṣetreṣvanuttarāṃ samyaksaṃbodhimabhisaṃbhotsyante /",
  "S04bsu036_u:3254": "ratnaketurājā nāma tathāgatā arhantaḥ samyaksaṃbuddhā bhaviṣyanti /",
  "S04bsu036_u:3255": "paripūrṇaṃ caiṣāṃ kalpamāyuṣpramāṇaṃ bhaviṣyati /",
  "S04bsu036_u:3256": "samāścaiṣāṃ buddhakṣetraguṇavyūhā bhaviṣyanti /",
  "S04bsu036_u:3257": "samaḥ śrāvakagaṇo bodhisattvagaṇaśca bhaviṣyati /",
  "S04bsu036_u:3258": "samaṃ caiṣāṃ parinirvāṇaṃ bhaviṣyati /",
  "S04bsu036_u:3259": "samaścaiṣāṃ saddharmaḥ sthāsyati //",
  "S04bsu036_u:3260": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3261": "dve vai sahasre ime śrāvakāṇāṃ ānanda ye te mama agrataḥ sthitāḥ /",
  "S04bsu036_u:3262": "tān vyākaromī ahamadya paṇḍitānanāgate 'dhvāni tathāgatatve // Saddhp_9.12 //",
  "S04bsu036_u:3263": "ananta aupamyanidarśanehi buddhāna agryāṃ kariyāṇa pūjām /",
  "S04bsu036_u:3264": "ārāgayiṣyanti mamāgrabodhiṃ sthihitva carimasmi samucchrayasmin // Saddhp_9.13 //",
  "S04bsu036_u:3265": "ekena nāmena daśaddiśāsu kṣaṇasmi ekasmi tathā muhūrte /",
  "S04bsu036_u:3266": "(Vaidya 141)",
  "S04bsu036_u:3267": "niṣadya ca drumapravarāṇa mūle buddhā bhaviṣyanti spṛśitva jñānam // Saddhp_9.14 //",
  "S04bsu036_u:3268": "ekaṃ ca teṣāmiti nāma bheṣyati ratnasya ketūtiha loki viśrutāḥ /",
  "S04bsu036_u:3269": "samāni kṣetrāṇi varāṇi teṣāṃ samo gaṇaḥ śrāvakabodhisattvāḥ // Saddhp_9.15 //",
  "S04bsu036_u:3270": "ṛddhiprabhūtā iha sarvi loke samantataste daśasu ddiśāsu /",
  "S04bsu036_u:3271": "dharmaṃ prakāśetva yadāpi nirvṛtāḥ saddharmu teṣāṃ samameva sthāsyati // Saddhp_9.16 //",
  "S04bsu036_u:3272_0": "atha khalu te śaikṣāśaikṣāḥ śrāvakā bhagavato 'ntikāt saṃmukhaṃ svāni svāni vyākaraṇāni",
  "S04bsu036_u:3272_1": "śrutvā tuṣṭā udagrā āttamanaskāḥ pramuditāḥ prītisaumanasyajātā bhagavantaṃ gāthābhyāmadhyabhāṣanta -",
  "S04bsu036_u:3273": "tṛptāḥ sma lokapradyota śrutvā vyākaraṇaṃ idam /",
  "S04bsu036_u:3274": "amṛtena yathā siktāḥ sukhitāḥ sama tathāgata // Saddhp_9.17 //",
  "S04bsu036_u:3275": "nāsmākaṃ kāṅkṣā vimatirna bheṣyāma narottamāḥ /",
  "S04bsu036_u:3276": "adyāsmābhiḥ sukhaṃ prāptaṃ śrutvā vyākaraṇaṃ idam // Saddhp_9.18 //",
  "S04bsu036_u:3277": "ityāryasaddharmapuṇḍarīke dharmaparyāye ānandarāhulābhyāmanyābhyāṃ ca dvābhyāṃ bhikṣusahasrābhyāṃ vyākaraṇaparivarto nāma navamaḥ //",
  "S04bsu036_u:3278": "_______________________________________________________________________________",
  "S04bsu036_u:3279": "(Vaidya 142)",
  "S04bsu036_u:3280": "Saddhp_10: dharmabhāṇakaparivartaḥ /",
  "S04bsu036_u:3281_0": "atha khalu bhagavan bhaiṣajyarājaṃ bodhisattvaṃ mahāsattvamārabhya tānyaśītiṃ bodhisattvasahasrāṇyāmantrayate",
  "S04bsu036_u:3281_1": "sma - paśyasi tvaṃ bhaiṣajyarāja asyāṃ parṣadi bahudevanāgayakṣagandharvāsuragaruḍakinnaramahoragamanuṣyāmanuṣyān",
  "S04bsu036_u:3281_2": "bhikṣubhikṣuṇyupāsakopāsikāḥ śrāvakayānīyān pratyekabuddhayāniyān bodhisattvayānīyāṃśca,",
  "S04bsu036_u:3282": "yairayaṃ dharmaparyāyastathāgatasya saṃmukhaṃ śrutaḥ?",
  "S04bsu036_u:3283": "āha - paśyāmi bhagavan,",
  "S04bsu036_u:3284": "paśyāmi sugata /",
  "S04bsu036_u:3285": "bhagavānāha - sarve svalvete bhaiṣajyarāja bodhisattvā mahāsattvāḥ,",
  "S04bsu036_u:3286": "yairasyāṃ parṣadi antaśaḥ ekāpi gāthā śrutā,",
  "S04bsu036_u:3287": "ekapadamapi śrutam,",
  "S04bsu036_u:3288": "yairvā punarantaśa ekacittotpādenāpyanumoditamidaṃ sūtram /",
  "S04bsu036_u:3289": "sarvā etā ahaṃ bhaiṣajyarāja catasraḥ parṣado vyākaromyanuttarāyāṃ samyaksaṃbodhau /",
  "S04bsu036_u:3290": "ye 'pi kecid bhaiṣajyarāja tathāgatasya parinirvṛtasya imaṃ dharmaparyāyaṃ śroṣyanti,",
  "S04bsu036_u:3291": "antaśa ekagāthāmapi śrutvā,",
  "S04bsu036_u:3292": "antaśa ekenāpi cittotpādena abhyamumodayiṣyanti,",
  "S04bsu036_u:3293": "tānapyahaṃ bhaiṣajyarāja kulaputrān va kuladuhitṛrvā vyākaromyanuttarāyāṃ samyaksaṃbodhau /",
  "S04bsu036_u:3294": "paripūrṇabuddhakoṭīnayutaśatasahasraparyupāsitāvinaste bhaiṣajyarāja kulaputrā vā kuladuhitaro vā bhaiṣyanti /",
  "S04bsu036_u:3295": "buddhakoṭīnayutaśatasahasrakṛtapraṇidhānāste bhaiṣajyarājakulaputrā vā kuladuhitaro vā bhaviṣyanti /",
  "S04bsu036_u:3296": "sattvānāmanukampārthamasmin jambudvīpe manuṣyeṣu pratyājātā veditavyāḥ,",
  "S04bsu036_u:3297": "ya ito dharmaparyāyādantaśa ekagāthāmapi dhārayiṣyanti vācayiṣyanti prakāśayiṣyanti saṃgrāhayiṣyanti likhiṣyanti,",
  "S04bsu036_u:3298": "likhitvā cānusmariṣyanti,",
  "S04bsu036_u:3299": "kālena ca kālaṃ vyavalokayiṣyanti /",
  "S04bsu036_u:3300": "tasmiṃśca pustake tathāgatagauravamutpādayiṣyanti,",
  "S04bsu036_u:3301": "śāstṛgauraveṇa satkariṣyanti gurukariṣyanti mānayiṣyanti pūjayiṣyanti /",
  "S04bsu036_u:3302": "taṃ ca pustakaṃ puṣpadhūpagandhamālyavilepanacūrṇacīvaracchatradhvajapatākāvādyādibhirnamaskārāñjalikarmabhiśca pūjayiṣyanti /",
  "S04bsu036_u:3303": "ye kecid bhaiṣajyarāja kulaputrā vā kuladuhitaro vā ito dharmaparyāyādantaśa ekagāthāmapi dhārayiṣyanti anumodayiṣyanti vā,",
  "S04bsu036_u:3304": "sarvāṃstānahaṃ bhaiṣajyarāja vyākaromyanuttarāyāṃ samyaksaṃbodhau //",
  "S04bsu036_u:3305": "tatra bhaiṣajyarāja yaḥ kaścidanyataraḥ puruṣo vā strī vā evaṃ vadet - kīdṛśāḥ khalvapi te sattvā bhaviṣyantyanāgate 'dhvani tathāgatā arhantaḥ samyaksaṃbuddhā iti?",
  "S04bsu036_u:3306": "tasya bhaiṣajyarāja puruṣasya vā striyā vā sa kulaputro vā kuladuhitā vā darśayitavyaḥ,",
  "S04bsu036_u:3307": "ya ito dharmaparyāyādantaśaścatuṣpādikāmapi gāthāṃ dhārayitā śrāvayitā vā deśayitā vā sagauravo veha dharmaparyāye /",
  "S04bsu036_u:3308": "ayaṃ sa kulaputro vā kuladuhitā vā,",
  "S04bsu036_u:3309": "yo hyanāgate 'dhvani tathāgato 'rhan samyaksaṃbuddho bhaviṣyati /",
  "S04bsu036_u:3310": "evaṃ paśya /",
  "S04bsu036_u:3311": "tatkasya hetoḥ?",
  "S04bsu036_u:3312": "sa hi bhaiṣajyarāja kulaputro vā kuladuhitā va tathāgato veditavyaḥ sadevakena lokena /",
  "S04bsu036_u:3313": "tasya ca tathāgatasyaivaṃ satkāraḥ kartavyaḥ,",
  "S04bsu036_u:3314": "yaḥ khalvasmāddharmaparyāyādantaśa ekagāthāmapi dhārayet,",
  "S04bsu036_u:3315": "kaḥ punarvādo ya imaṃ dharmaparyāyaṃ sakalasamāpta mudgṛhṇīyād dhārayedvā vācayedvā paryavāpnuyādvā prakāśayedvā likhedvā likhāpayedvā,",
  "S04bsu036_u:3316": "likhitvā cānusmaret /",
  "S04bsu036_u:3317": "tatra ca pustake satkāraṃ kuryāt gurukāraṃ kuryāt mānanāṃ pūjanāmarcanāmapacāyanāṃ puṣpadhūpagandhamālyavilepanacūrṇacīvaracchatradhvajapatākāvādyāñjalinamaskāraiḥ praṇāmaiḥ /",
  "S04bsu036_u:3318": "pariniṣpannaḥ (Vaidya 143)",
  "S04bsu036_u:3319": "sa bhaiṣajyarāja kulaputro vā kuladuhitā vā anuttarāyāṃ samyaksaṃbodhau veditavyaḥ /",
  "S04bsu036_u:3320": "tathāgatadarśī ca veditavyaḥ /",
  "S04bsu036_u:3321": "lokasya hitānukampakaḥ praṇidhānavaśenopapanno 'smin jambudvīpe manuṣyeṣu asya dharmaparyāyasya saṃprakāśanatāyaiḥ /",
  "S04bsu036_u:3322_0": "yaḥ svayamudāraṃ dharmābhisaṃskāramudārāṃ ca buddhakṣetropapattiṃ sthāpayitvā asya",
  "S04bsu036_u:3322_1": "dharmaparyāyasya saṃprakāśanahetormayi parinirvṛte sattvānāṃ hitārthamanukampārthaṃ",
  "S04bsu036_u:3322_2": "ca ihopapanno veditavyaḥ /",
  "S04bsu036_u:3323": "tathāgatadūtaḥ sa",
  "S04bsu036_u:3324": "bhaiṣajyarāja kulaputro vā kuladuhitā vā veditavyaḥ /",
  "S04bsu036_u:3325": "tathāgatakṛtyakarastathāgatasaṃpreṣitaḥ sa bhaiṣajyarāja kulaputro vā kuladuhitā vā saṃjñātavyaḥ,",
  "S04bsu036_u:3326": "ya imaṃ dharmaparyāyaṃ tathāgatasya parinirvṛtasya saṃprakāśayet,",
  "S04bsu036_u:3327": "antaśo rahasi cauryeṇāpi kasyacidekasattvasyāpi saṃprakāśayedācakṣīta vā //",
  "S04bsu036_u:3328": "yaḥ khalu punarbhaiṣajyarāja kaścideva sattvo duṣṭacittaḥ pāpacitto raudracittastathāgatasya saṃmukhaṃ kalpamavarṇaṃ bhāṣet,",
  "S04bsu036_u:3329": "yaśca teṣāṃ tathārūpāṇāṃ dharmabhāṇakānāmasya sūtrāntasya dhārakāṇāṃ gṛhasthānāṃ vā pravrajitānāṃ vā ekāmapi vācamapriyāṃ saṃśrāvayed bhūtāṃ vā abhūtāṃ vā,",
  "S04bsu036_u:3330": "ida māgāḍhataraṃ pāpakaṃ karmeti vadāmi /",
  "S04bsu036_u:3331": "tatkasya hetoḥ?",
  "S04bsu036_u:3332": "tathāgatabhāraṇapratimaṇḍitaḥ sa bhaiṣajyarāja kulaputro vā kuladuhitā vā veditavyaḥ /",
  "S04bsu036_u:3333": "tathāgataṃ sa bhaiṣajyarāja aṃsena pariharati,",
  "S04bsu036_u:3334": "ya imaṃ dharmaparyāyaṃ likhitvā pustakagataṃ kṛtvā aṃsena pariharati /",
  "S04bsu036_u:3335": "sa yena yenaiva prakrāmet,",
  "S04bsu036_u:3336_0": "tena tenaiva sattvairañjalīkaraṇīyaḥ satkartavyo gurukartavyo mānayitavyaḥ pūjayitavyo",
  "S04bsu036_u:3336_1": "'rcayitavyo 'pacāyitavyo divyamānuṣyakaiḥ puṣpadhūpagandhamālyavilepanacūrṇacīvaracchatradhvajapatākāvādyakhādyabhojyānnapānayānairagraprāptaiśca",
  "S04bsu036_u:3336_2": "divyai ratnarāśibhiḥ /",
  "S04bsu036_u:3337": "sa dharmabhāṇakaḥ satkartavyo gurukartavyo mānayitavyaḥ pūjayitavyaḥ,",
  "S04bsu036_u:3338": "divyāśca ratnarāśayastasya dharmabhāṇakasyopanāmayitavyāḥ /",
  "S04bsu036_u:3339": "tatkasya hetoḥ?",
  "S04bsu036_u:3340": "apyeva nāma ekavāramapi imaṃ dharmaparyāyaṃ saṃśrāvayet,",
  "S04bsu036_u:3341": "yaṃ śrutvā aprameyā asaṃkhyeyāḥ sattvāḥ kṣipramanuttarāyāṃ samyaksaṃbodhau pariniṣpadyeyuḥ //",
  "S04bsu036_u:3342": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3343": "buddhatve sthātukāmena svayaṃbhūjñānamicchatā /",
  "S04bsu036_u:3344": "satkartavyāśca te sattvā ye dhārenti imaṃ nayam // Saddhp_10.1 //",
  "S04bsu036_u:3345": "sarvajñatvaṃ ca yo icchet kathaṃ śīrghaṃ bhavediti /",
  "S04bsu036_u:3346": "sa imaṃ dhārayet sūtraṃ satkuryādvāpi dhārakam // Saddhp_10.2 //",
  "S04bsu036_u:3347": "preṣito lokanāthena sattvavaineyakāraṇāt /",
  "S04bsu036_u:3348": "sattvānāmanukampārthaṃ sūtraṃ yo vācayedidam // Saddhp_10.3 //",
  "S04bsu036_u:3349": "upapattiṃ śūbhāṃ tyaktvā sa dhīra iha āgataḥ /",
  "S04bsu036_u:3350": "sattvānāmanukampārthaṃ sūtraṃ yo dhārayedidam // Saddhp_10.4 //",
  "S04bsu036_u:3351": "upapatti vaśā tasya yena so dṛśyate tahi /",
  "S04bsu036_u:3352": "paścime kāli bhāṣanto idaṃ sūtraṃ niruttaram // Saddhp_10.5 //",
  "S04bsu036_u:3353": "(Vaidya 144)",
  "S04bsu036_u:3354": "divyehi puṣpehi ca satkareta mānuṣyakaiścāpi hi sarvagandhaiḥ /",
  "S04bsu036_u:3355": "divyehi vastrehi ca chādayeyā ratnehi abhyokiri dharmabhāṇakam // Saddhp_10.6 //",
  "S04bsu036_u:3356": "kṛtāñjalī tasya bhaveta nityaṃ yathā jinendrasya svayaṃbhuvastathā /",
  "S04bsu036_u:3357": "yaḥ paścime kāli subhairave 'smin parinirvṛtasya ida sutra dhārayet // Saddhp_10.7 //",
  "S04bsu036_u:3358": "khādyaṃ ca bhojyaṃ ca tathānnapānaṃ vihāraśayyāsanavastrakoṭyaḥ /",
  "S04bsu036_u:3359": "dadeya pūjārtha jinātmajasya apyekavāraṃ pi vadeta sūtram // Saddhp_10.8 //",
  "S04bsu036_u:3360": "tathāgatānāṃ karaṇīya kurvate mayā ca so preṣita mānuṣaṃ bhavam /",
  "S04bsu036_u:3361": "yaḥ sūtrametaccarimasmi kāle likheya dhāreya śruṇeya vāpi // Saddhp_10.9 //",
  "S04bsu036_u:3362": "yaścaiva sthitveha jinasya saṃmukhaṃ śrāvedavarṇaṃ paripūrṇakalpam /",
  "S04bsu036_u:3363": "praduṣṭacitto bhṛkuṭiṃ karitvā bahuṃ naro 'sau prasaveta pāpam // Saddhp_10.10 //",
  "S04bsu036_u:3364": "yaścāpi sūtrāntadharāṇa teṣāṃ prakāśayantāniha sūtrametat /",
  "S04bsu036_u:3365": "avarṇamākrośa vadeya teṣāṃ bahūtaraṃ tasya vadāmi pāpam // Saddhp_10.11 //",
  "S04bsu036_u:3366": "naraśca yo saṃmukha saṃstaveyā kṛtāñjalī māṃ paripūrṇakalpam /",
  "S04bsu036_u:3367": "gāthāna koṭīnayutairanekaiḥ paryeṣamāṇo imamagrabodhim // Saddhp_10.12 //",
  "S04bsu036_u:3368": "bahuṃ khu so tatra labheta puṇyaṃ māṃ saṃstavitvāna praharṣajātaḥ /",
  "S04bsu036_u:3369": "(Vaidya 145)",
  "S04bsu036_u:3370": "ataśca so bahutarakaṃ labheta yo varṇa teṣāṃ pravadenmanuṣyaḥ // Saddhp_10.13 //",
  "S04bsu036_u:3371": "aṣṭādaśa kalpasahasrakoṭyo yasteṣu pusteṣu karoti pūjām /",
  "S04bsu036_u:3372": "śabdehi rūpehi rasehi cāpi divyaiśca gandhaiśca sparśaiśca divyaiḥ // Saddhp_10.14 //",
  "S04bsu036_u:3373": "karitva pustāna tathaiva pūjāṃ aṣṭādaśa kalpasahasrakoṭyaḥ /",
  "S04bsu036_u:3374": "yadi śruṇo ekaśa eta sūtraṃ āścaryalābho 'sya bhavenmahāniti // Saddhp_10.15 //",
  "S04bsu036_u:3375": "ārocayāmi te bhaiṣajyarāja,",
  "S04bsu036_u:3376": "prativedayāmi te /",
  "S04bsu036_u:3377": "bahavo hi mayā bhaiṣajyarāja dharmaparyāyā bhāṣitāḥ,",
  "S04bsu036_u:3378": "bhāṣāmi bhāṣiṣye ca /",
  "S04bsu036_u:3379": "sarveṣāṃ ca teṣāṃ bhaiṣajyarāja dharmaparyāyāṇāmayameva dharmaparyāyaḥ sarvalokavipratyanīkaḥ sarvalokāśraddadhanīyaḥ /",
  "S04bsu036_u:3380": "tathāgatasyāpyetad bhaiṣajyarāja ādhyātmikadharmarahasyaṃ tathāgatabalasaṃrakṣitamapratibhinnapūrvamanācakṣitapūrvamanākhyātamidaṃ sthānam /",
  "S04bsu036_u:3381": "bahujanapratikṣipto 'yaṃ bhaiṣajyarāja dharmaparyāyastiṣṭhato 'pi tathāgatasya,",
  "S04bsu036_u:3382": "kaḥ punarvādaḥ parinirvṛtasya //",
  "S04bsu036_u:3383": "api tu khalu punarbhaiṣajyarāja tathāgatacīvaracchannāste kulaputrā vā kuladuhitaro vā veditavyāḥ /",
  "S04bsu036_u:3384": "anyalokadhātusthitaiśca tathāgatairavalokitāśca adhiṣṭhitāśca /",
  "S04bsu036_u:3385": "pratyātmikaṃ ca teṣāṃ śraddhābalaṃ bhaviṣyati,",
  "S04bsu036_u:3386": "kuśalamūlabalaṃ ca praṇidhānabalaṃ ca /",
  "S04bsu036_u:3387": "tathāgatavihāraikasthānanivāsinaśca te bhaiṣajyarāja kulaputrā vā kuladuhitaro vā bhaviṣyanti,",
  "S04bsu036_u:3388": "tathāgatapāṇiparimārjitamūrdhānaśca te bhaviṣyanti,",
  "S04bsu036_u:3389": "ya imaṃ dharmaparyāyaṃ tathāgatasya parinirvṛtasya śraddadhiṣyanti vācayiṣyanti likhiṣyanti satkariṣyanti gurukariṣyanti pareṣāṃ ca saṃśrāvayiṣyanti //",
  "S04bsu036_u:3390": "yasmin khalu punarbhaiṣajyarāja pṛthivīpradeśe 'yaṃ dharmaparyāyo bhāṣyeta vā deśyeta vā likhyeta vā svādhyāyeta vā saṃgāyeta vā,",
  "S04bsu036_u:3391": "tasmin bhaiṣajyarāja pṛthivīpradeśe tathāgatacaityaṃ kārayitavyaṃ mahantaṃ ratnamayamuccaṃ pragṛhītam /",
  "S04bsu036_u:3392": "na ca tasminnavaśyaṃ tathāgataśarīrāṇi pratiṣṭhāpayitavyāni /",
  "S04bsu036_u:3393": "tatkasya hetoḥ?",
  "S04bsu036_u:3394": "ekaghanameva tasmiṃstathāgataśarīramupanikṣiptaṃ bhavati,",
  "S04bsu036_u:3395": "yasmin pṛthivīpradeśe 'yaṃ dharmaparyāyo bhāṣyeta vā deśyeta vā paṭhyeta vā saṃgāyeta vā likhyeta vā likhito vā pustakagatastiṣṭhet /",
  "S04bsu036_u:3396": "tasmiṃśca stūpe satkāro gurukāro mānanā pūjanā arcanā karaṇīyā sarvapuṣpadhūpagandhamālyavilepanacūrṇacīvaracchatradhvajapatākāvaijayantībhiḥ /",
  "S04bsu036_u:3397": "sarvagītavādyanṛtyatūryatālāvacarasaṃgītisaṃpravāditaiḥ pūjā karaṇīyā /",
  "S04bsu036_u:3398": "ye ca khalu punarbhaiṣajyarāja sattvāstaṃ tathāgatacaityaṃ labheran vandanāya pūjanāya darśanāya vā,",
  "S04bsu036_u:3399": "sarve te bhaiṣajyarāja abhyāsannībhūtā veditavyā anuttarāyāḥ samyaksaṃbodheḥ /",
  "S04bsu036_u:3400": "tatkasya hetoḥ?",
  "S04bsu036_u:3401": "bahavo bhaiṣajyarāja gṛhasthāḥ pravrajitāśca (Vaidya 146)",
  "S04bsu036_u:3402": "bodhisattvacaryāṃ caranti,",
  "S04bsu036_u:3403": "na ca punarimaṃ dharmaparyāyaṃ labhante darśanāya vā śravaṇāya vā likhanāya vā pūjanāya vā /",
  "S04bsu036_u:3404": "na tāvatte bhaiṣajyarāja bodhisattvacaryāyāṃ kuśalā bhavanti,",
  "S04bsu036_u:3405": "yāvannemaṃ dharmaparyāyaṃ śṛṇvanti /",
  "S04bsu036_u:3406": "ye tvimaṃ dharmaparyāyaṃ śṛṇvanti,",
  "S04bsu036_u:3407": "śrutvā cādhimucyanti avataranti vijānanti parigṛhṇanti,",
  "S04bsu036_u:3408": "tasmin samaye te āsannasthāyino bhaviṣyantyanuttarāyāṃ samyaksaṃbodhau,",
  "S04bsu036_u:3409": "abhyāśībhūtāḥ //",
  "S04bsu036_u:3410": "tadyathāpi nāma bhaiṣajyarāja kaścideva puruṣo bhavedudakārthī udakagaveṣī /",
  "S04bsu036_u:3411": "sa udakārthamujjaṅgale pṛthivīpradeśe udapānaṃ khānayet /",
  "S04bsu036_u:3412": "sa yāvat paśyecchuṣkaṃ pāṇḍaraṃ pāṃsuṃ nirvāhyamānam,",
  "S04bsu036_u:3413": "tāvajjānīyāt,",
  "S04bsu036_u:3414": "dūra itastāvadūdakamiti /",
  "S04bsu036_u:3415": "atha pareṇa samayena sa puruṣa ārdrapaṃsumudakasaṃniśraṃ kardamapaṅkabhutamudakabindubhiḥ sravadbhirnirvāhyamānaṃ paśyet,",
  "S04bsu036_u:3416": "tāṃśca puruṣānudapānakhānakān kardamapaṅkadigdhāṅgān,",
  "S04bsu036_u:3417": "atha khalu punarbhaiṣajyarāja sa puruṣastatpūrvanimittaṃ dṛṣṭvā niṣkāṅkṣo bhavennirvicikitsaḥ - āsannamidaṃ khalūdakamiti /",
  "S04bsu036_u:3418": "evameva bhaiṣajyarāja dūre te bodhisattvā mahāsattvā bhavantyanuttarāyāṃ samyaksaṃbodhau,",
  "S04bsu036_u:3419": "yāvannemaṃ dharmaparyāyaṃ śṛṇvanti,",
  "S04bsu036_u:3420": "nodgṛhṇanti nāvataranti nāvagāhante na cintayanti /",
  "S04bsu036_u:3421": "yadā khalu punarbhaiṣajyarāja bodhisattvā mahāsattvā imaṃ dharmaparyāyaṃ śṛṇvanti udgṛhṇanti dhārayanti vācayanti avataranti svādhyāyanti cintayanti bhavayanti,",
  "S04bsu036_u:3422": "tadā te 'bhyāśībhūtā bhaviṣyantyanuttarāyāṃ samyaksaṃbodhau /",
  "S04bsu036_u:3423": "sattvānāmito bhaiṣajyarāja dharmaparyāyādanuttarā samyaksaṃbodhirājāyate /",
  "S04bsu036_u:3424": "tatkasya hetoḥ?",
  "S04bsu036_u:3425": "paramasaṃdhābhāṣitavivaraṇo hyayaṃ dharmaparyāyastathāgatairarhadbhiḥ samyaksaṃbuddhaiḥ /",
  "S04bsu036_u:3426": "dharmanigūḍhasthānamākhyātaṃ bodhisattvānāṃ mahāsattvānāṃ pariniṣpattihetoḥ /",
  "S04bsu036_u:3427": "yaḥ kaścid bhaiṣajyarāja bodhisattvo 'sya dharmaparyāyasyotraset saṃtraset saṃtrāsamāpadyet,",
  "S04bsu036_u:3428": "navayānasaṃprasthitaḥ sa bhaiṣajyarāja bodhisattvo mahāsattvo veditavyaḥ /",
  "S04bsu036_u:3429": "sacet punaḥ śrāvakayānīyo 'sya dharmaparyāyasyotraset saṃtraset saṃtrāsamāpadyeta,",
  "S04bsu036_u:3430": "adhimānikaḥ sa bhaiṣajyarāja śrāvakayānikaḥ pudgalo veditavyaḥ //",
  "S04bsu036_u:3431": "yaḥ kaścid bhaiṣajyarāja bodhisattvo mahāsattvastathāgatasya parinirvṛtasya paścime kāle paścime samaye imaṃ dharmaparyāyaṃ catasṛṇāṃ parṣadāṃ saṃprakāśayet,",
  "S04bsu036_u:3432_0": "tena bhaiṣajyarāja bodhisattvena mahāsattvena tathāgatalayanaṃ praviśya tathāgatacīvaraṃ",
  "S04bsu036_u:3432_1": "prāvṛtya tathāgatasyāsane niṣadya ayaṃ dharmaparyāyaścatasṛṇāṃ parṣadāṃ saṃprakāśayitavyaḥ /",
  "S04bsu036_u:3433": "katamaśca bhaiṣajyarāja tathāgatalayanam?",
  "S04bsu036_u:3434": "sarvasattvamaitrīvihāraḥ svalu punarbhaiṣajyarāja tathāgatalayanam /",
  "S04bsu036_u:3435": "tatra tena kulaputreṇa praveṣṭavyam /",
  "S04bsu036_u:3436": "katamacca bhaiṣajyarāja tathāgatacīvaram?",
  "S04bsu036_u:3437": "mahākṣāntisauratyaṃ khalu punarbhaiṣajyarāja tathāgatacīvaram /",
  "S04bsu036_u:3438": "tattena kulaputreṇa vā kuladuhitrā vā prāvaritavyam /",
  "S04bsu036_u:3439": "katamacca bhaiṣajyarāja tathāgatasya dharmāsanam?",
  "S04bsu036_u:3440": "sarvadharmaśūnyatāpraveśaḥ khalu punarbhaiṣajyarāja tathāgatasya dharmāsanam /",
  "S04bsu036_u:3441": "tatra tena kulaputreṇa niṣattavyam,",
  "S04bsu036_u:3442": "niṣadya cāyaṃ dharmaparyāyaścatasṛṇāṃ parṣadāṃ saṃprakāśayitavyaḥ /",
  "S04bsu036_u:3443": "anavalīnacittena bodhisattvena purastādbodhisattvagaṇasya bodhisattvayānasaṃprasthitānāṃ catasṛṇāṃ parṣadāṃ saṃprakāśayitavyaḥ /",
  "S04bsu036_u:3444": "anyalokadhātusthitaścāhaṃ bhaiṣajyarāja tasya kulaputrasya nirmitaiḥ (Vaidya 147)",
  "S04bsu036_u:3445": "parṣadaḥ samāvartayiṣyāmi /",
  "S04bsu036_u:3446": "nirmitāṃśca bhikṣubhikṣuṇyupāsakopāsikāḥ saṃpreṣayiṣyāmi dharmaśravaṇāya /",
  "S04bsu036_u:3447": "te tasya dharmabhāṇakasya bhāṣitaṃ na pratibādhiṣyanti,",
  "S04bsu036_u:3448": "na pratikṣepsyanti /",
  "S04bsu036_u:3449": "sacetkhalu punararaṇyagato bhaviṣyati,",
  "S04bsu036_u:3450": "tatrāpyahamasya bahudevanāgayakṣagandharvāsuragaruḍakinnaramahoragān saṃpreṣayiṣyāmi dharmaśravaṇāya /",
  "S04bsu036_u:3451": "anyalokadhātusthitaścāhaṃ bhaiṣajyarāja tasya kulaputrasya mukhamupadarśayiṣyāmi /",
  "S04bsu036_u:3452": "yāni ca asya asmāddharmaparyāyāt padavyañjanāni paribhraṣṭāni bhaviṣyanti,",
  "S04bsu036_u:3453": "tāni tasya svādhyāyataḥ pratyuccārayiṣyāmi //",
  "S04bsu036_u:3454": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3455": "līyanāṃ sarva varjitvā śṛṇuyāt sūtramīdṛśam /",
  "S04bsu036_u:3456": "durlabho vai śravo hyasya adhimuktī pi durlabhā // Saddhp_10.16 //",
  "S04bsu036_u:3457": "udakārthī yathā kaścit khānayet kūpa jaṅgale /",
  "S04bsu036_u:3458": "śuṣkaṃ ca pāṃsu paśyeta khānyamāne punaḥ punaḥ // Saddhp_10.17 //",
  "S04bsu036_u:3459": "so dṛṣṭvā cintayettatra dūre vāri ito bhavet /",
  "S04bsu036_u:3460": "idaṃ nimittaṃ dūre syāt śuṣkapāṃsuritotsṛtaḥ // Saddhp_10.18 //",
  "S04bsu036_u:3461": "yadā tu ārdraṃ paśyeta pāṃsuṃ snigdhaṃ punaḥ punaḥ /",
  "S04bsu036_u:3462": "niṣṭhā tasya bhavettatra nāsti dūre jalaṃ iha // Saddhp_10.19 //",
  "S04bsu036_u:3463": "evameva tu te dūre buddhajñānasya tādṛśāḥ /",
  "S04bsu036_u:3464": "aśṛṇvanta idaṃ sūtramabhāvitvā punaḥ punaḥ // Saddhp_10.20 //",
  "S04bsu036_u:3465": "yadā tu gambhīramidaṃ śrāvakāṇāṃ viniścayam /",
  "S04bsu036_u:3466": "sūtrarājaṃ śruṇiṣyanti cintayiṣyanti vā sakṛt // Saddhp_10.21 //",
  "S04bsu036_u:3467": "te bhonti saṃnikṛṣṭā vai buddhajñānasya paṇḍitāḥ /",
  "S04bsu036_u:3468": "yathaiva cārdre pāṃsusmin āsannaṃ jalamucyate // Saddhp_10.22 //",
  "S04bsu036_u:3469": "jinasya lenaṃ praviśitvā prāvaritvā mi cīvaram /",
  "S04bsu036_u:3470": "mamāsane niṣīditvā abhīto bhāṣi paṇḍitaḥ // Saddhp_10.23 //",
  "S04bsu036_u:3471": "maitrībalaṃ ca layanaṃ kṣāntisauratya cīvaram /",
  "S04bsu036_u:3472": "śūnyatā cāsanaṃ mahyamatra sthitvā hi deśayet // Saddhp_10.24 //",
  "S04bsu036_u:3473": "loṣṭaṃ daṇḍaṃ vātha śaktī ākrośa tarjanātha vā /",
  "S04bsu036_u:3474": "bhāṣantasya bhavettatra smaranto mama tā sahet // Saddhp_10.25 //",
  "S04bsu036_u:3475": "kṣetrakoṭīsahasresu ātmabhāvo dṛḍho mama /",
  "S04bsu036_u:3476": "deśemi dharma sattvānāṃ kalpakoṭīracintiyāḥ // Saddhp_10.26 //",
  "S04bsu036_u:3477": "ahaṃ pi tasya vīrasya yo mahya parinirvṛte /",
  "S04bsu036_u:3478": "idaṃ sūtraṃ prakāśeyā preṣeṣye bahu nirmitān // Saddhp_10.27 //",
  "S04bsu036_u:3479": "(Vaidya 148)",
  "S04bsu036_u:3480": "bhikṣavo bhikṣuṇīyā ca upāsakā upāsikāḥ /",
  "S04bsu036_u:3481": "tasya pūjāṃ kariṣyanti parṣadaśca samā api // Saddhp_10.28 //",
  "S04bsu036_u:3482": "loṣṭaṃ daṇḍāṃstathākrośāṃstarjanāṃ paribhāṣaṇām /",
  "S04bsu036_u:3483": "ye cāpi tasya dāsyanti vāreṣyanti sma nirmitāḥ // Saddhp_10.29 //",
  "S04bsu036_u:3484": "yadāpi caiko viharan svādhyāyanto bhaviṣyati /",
  "S04bsu036_u:3485": "narairvirahite deśe aṭavyāṃ parvateṣu vā // Saddhp_10.30 //",
  "S04bsu036_u:3486": "tato 'sya ahaṃ darśiṣye ātmabhāva prabhāsvaram /",
  "S04bsu036_u:3487": "skhalitaṃ cāsya svādhyāyamuccāriṣye punaḥ punaḥ // Saddhp_10.31 //",
  "S04bsu036_u:3488": "tahiṃ ca sya viharato ekasya vanacāriṇaḥ /",
  "S04bsu036_u:3489": "devān yakṣāṃśca preṣiṣye sahāyāṃstasya naikaśaḥ // Saddhp_10.32 //",
  "S04bsu036_u:3490": "etādṛśāstasya guṇā bhavanti caturṇa parṣāṇa prakāśakasya /",
  "S04bsu036_u:3491": "eko vihāre vanakandareṣu svādhyāya kurvantu mamāhi paśyet // Saddhp_10.33 //",
  "S04bsu036_u:3492": "pratibhāna tasya bhavatī asaṅgaṃ nirukti dharmāṇa bahū prajānāti /",
  "S04bsu036_u:3493": "toṣeti so prāṇisahasrakoṭyaḥ yathāpi buddhena adhiṣṭhitatvāt // Saddhp_10.34 //",
  "S04bsu036_u:3494": "ye cāpi tasyāśrita bhonti sattvāste bodhisattvā laghu bhonti sarve /",
  "S04bsu036_u:3495": "tatsaṃgatiṃ cāpi niṣevamāṇāḥ paśyanti buddhāna yatha gaṅgavālikāḥ // Saddhp_10.35 //",
  "S04bsu036_u:3496": "ityāryasaddharmapuṇḍarīke dharmaparyāye dharmabhāṇakaparivarto nāma daśamaḥ //",
  "S04bsu036_u:3497": "_______________________________________________________________________________",
  "S04bsu036_u:3498": "(Vaidya 149)",
  "S04bsu036_u:3499": "Saddhp_11: stūpasaṃdarśanaparivartaḥ /",
  "S04bsu036_u:3500": "atha khalu bhagavataḥ purastāttataḥ pṛthivīpradeśāt parṣanmadhyāt saptaratnamayaḥ stūpo 'bhyudgataḥ pañcayojanaśatānyuccaistvena tadanurūpeṇa ca pariṇāhena /",
  "S04bsu036_u:3501_0": "abhyudgamya vaihāyasamantarīkṣe samavātiṣṭhaccitro darśanīyaḥ pañcabhiḥ puṣpagrahaṇīyavedikāsahasraiḥ",
  "S04bsu036_u:3501_1": "svabhyalaṃkṛto bahutoraṇasahasraiḥ pratimaṇḍitaḥ patākāvaijayantīsahasrābhiḥ pralambito",
  "S04bsu036_u:3501_2": "ratnadāmasahasrābhiḥ pralambitaḥ paṭṭaghaṇṭāsahasraiḥ pralambitaḥ tamālapatracandanagandhaṃ pramuñcamānaḥ /",
  "S04bsu036_u:3502": "tena ca gandhena sarvāvatīyaṃ lokadhātuḥ saṃmūrcchitābhūt /",
  "S04bsu036_u:3503": "chatrāvalī cāsya yāvaccāturmahārājakāyikadevabhavanāni samucchritābhūt saptaratnamayī,",
  "S04bsu036_u:3504": "tadyathā - suvarṇasya rūpyasya vaiḍūryasya musāragalvasyāśmagarbhasya lohitamukteḥ karketanasya /",
  "S04bsu036_u:3505": "tasmiṃśca stūpe trāyastriṃśatkāyikā devaputrā divyairmāndāravamahāmāndāravaiḥ puṣpaistaṃ ratnastūpamavakiranti adhyavakiranti abhiprakiranti /",
  "S04bsu036_u:3506": "tasmācca ratnastūpādevaṃrūpaḥ śabdo niścarati sma - sādhu sādhu bhagavan śākyamune /",
  "S04bsu036_u:3507": "subhāṣitaste 'yaṃ saddharmapuṇḍarīko dharmaparyāyaḥ /",
  "S04bsu036_u:3508": "evametat bhagavan,",
  "S04bsu036_u:3509": "evametat sugata //",
  "S04bsu036_u:3510_0": "atha khalu tāścatasraḥ parṣadastaṃ mahāntaṃ ratnastūpaṃ dṛṣṭvā vaihāyasamantarīkṣe",
  "S04bsu036_u:3510_1": "sthitaṃ saṃjātaharṣāḥ prītiprāmodyaprasādaprāptāḥ tasyāṃ velāyāmutthāya āsanebhyo",
  "S04bsu036_u:3510_2": "'ñjaliṃ pragṛhyāvasthitāḥ //",
  "S04bsu036_u:3511": "atha khalu tasyāṃ velāyāṃ mahāpratibhāno nāma bodhisattvo mahāsattvaḥ sadevamānuṣāsuraṃ lokaṃ kautūhalaprāptaṃ viditvā bhagavantametadavocat - ko bhagavan hetuḥ,",
  "S04bsu036_u:3512": "kaḥ pratyayaḥ,",
  "S04bsu036_u:3513": "asyaivaṃrūpasya mahāratnastūpasya loke prādurbhāvāya?",
  "S04bsu036_u:3514": "ko vā bhagavan asmānmahāratnastūpādevaṃrūpaṃ śabdaṃ niścārayati?",
  "S04bsu036_u:3515": "evamukte bhagavān mahāpratibhānaṃ bodhisattvaṃ mahāsattvametadavocat - asmin mahāpratibhāna mahāratnastūpe tathāgatasyātmabhāvastiṣṭhati ekaghanaḥ /",
  "S04bsu036_u:3516": "tasyaiṣa stūpaḥ /",
  "S04bsu036_u:3517": "sa eṣa śabdaṃ niścārayati /",
  "S04bsu036_u:3518": "asti mahāpratibhāna adhastāyāṃ diśi asaṃkhyeyāni lokadhātukoṭīnayutaśatasahasrāṇyatikramya ratnaviśuddhā nāma lokadhātuḥ /",
  "S04bsu036_u:3519": "tasyāṃ prabhūtaratno nāma tathāgato 'rhan samyaksaṃbuddho 'bhūt /",
  "S04bsu036_u:3520": "tasyaitadbhagavataḥ purvapraṇidhānamabhūt - ahaṃ khalu pūrvaṃ bodhisattvacaryāṃ caramāṇo na tāvanniryāto 'nuttarāyāṃ samyaksaṃbodhau,",
  "S04bsu036_u:3521": "yāvanmayāyaṃ saddharmapuṇḍarīko dharmaparyāyo bodhisattvāvavādo na śruto 'bhūt /",
  "S04bsu036_u:3522": "yadā tu mayā ayaṃ saddharmapuṇḍarīko dharmaparyāyaḥ śrutaḥ,",
  "S04bsu036_u:3523": "tadā paścādahaṃ pariniṣpanno 'bhūvamanuttarāyāṃ samyaksaṃbodhau /",
  "S04bsu036_u:3524_0": "tena khalu punarmahāpratibhāna bhagavatā prabhūtaratnena tathāgatenārhatā samyaksaṃbuddhena",
  "S04bsu036_u:3524_1": "parinirvāṇakālasamaye sadevakasya lokasya samārakasya sabrahmakasya saśramaṇabrāhmaṇikāyāḥ",
  "S04bsu036_u:3524_2": "prajāyāḥ purastādevamārocitam - mama khalu bhikṣavaḥ parinirvṛtasya asya tathāgatātmabhāvavigrahasya",
  "S04bsu036_u:3524_3": "eko mahāratnastūpaḥ kartavyaḥ /",
  "S04bsu036_u:3525": "śeṣāḥ punaḥ stūpā mamoddiśya kartavyāḥ /",
  "S04bsu036_u:3526_0": "tasya khalu punarmahāpratibhāna bhagavataḥ prabhūtaratnasya tathāgatasyārhataḥ samyaksaṃbuddhasyaitadadhiṣṭhānamabhūt",
  "S04bsu036_u:3526_1": "- ayaṃ mama stūpo daśasu dikṣu sarvalokadhātuṣu yeṣu buddhakṣetreṣvayaṃ (Vaidya 150)",
  "S04bsu036_u:3527": "saddharmapuṇḍarīko dharmaparyāyaḥ saṃprakāśyeta,",
  "S04bsu036_u:3528": "teṣu teṣvayaṃ mamātmabhāvavigrahastūpaḥ samabhyudgacchet /",
  "S04bsu036_u:3529": "taistairbuddhairbhagavadbhirasmin saddharmapuṇḍarīke dharmaparyāye bhāṣyamāṇe parṣanmaṇḍalasyopari vaihāyasaṃ tiṣṭhet /",
  "S04bsu036_u:3530": "teṣāṃ ca buddhānāṃ bhagavatāmimaṃ saddharmapuṇḍarīkaṃ dharmaparyāyaṃ bhāṣamāṇānāmayaṃ mamātmabhāvavigrahastūpaḥ sādhukāraṃ dadyāt /",
  "S04bsu036_u:3531": "tadayaṃ mahāpratibhāna tasya bhagavataḥ prabhūtaratnasya",
  "S04bsu036_u:3532": "tathāgatasyārhataḥ samyaksaṃbuddhasya śarīrastūpaḥ /",
  "S04bsu036_u:3533": "asyāṃ sahāyāṃ lokadhātau asmin saddharmapuṇḍarīke dharmaparyāye mayā bhāṣyamāṇe 'smāt parṣanmaṇḍalamadhyādabhyudgamya uparyantarīkṣe vaihāyasaṃ sthitvā sādhukāraṃ dadāti sma //",
  "S04bsu036_u:3534": "atha khalu mahāpratibhāno bodhisattvo mahāsattvo bhagavantametadavocat - paśyāma vayaṃ bhagavan etaṃ tathāgatavigrahaṃ bhagavato 'nubhāvena /",
  "S04bsu036_u:3535_0": "evamukte bhagavān mahāpratibhānaṃ bodhisattvaṃ mahāsattvametadavocat - tasya khalu",
  "S04bsu036_u:3535_1": "punarmahāpratibhāna bhagavataḥ prabhūtaratnasya tathāgatasyārhataḥ samyaksaṃbuddhasya",
  "S04bsu036_u:3535_2": "praṇidhānaṃ gurukamabhūt /",
  "S04bsu036_u:3536": "etadasya praṇidhānam - yadā khalvanyeṣu buddhakṣetreṣu buddhā bhagavanta imaṃ saddharmapuṇḍarīkaṃ dharmaparyāyaṃ bhāṣeyuḥ,",
  "S04bsu036_u:3537": "tadāyaṃ mamātmabhāvavigrahastūpo 'sya saddharmapuṇḍarīkasya dharmaparyāyasya śravaṇāya gacchet tathāgatānāmantikam /",
  "S04bsu036_u:3538": "yadā punaste buddhā bhagavanto mamātmabhāvavigrahamuddhāṭya darśayitukāmā bhaveyuścatasṛṇāṃ parṣadām,",
  "S04bsu036_u:3539": "atha taistathāgatairdaśasu dikṣvanyonyeṣu buddhakṣetreṣu ya ātmabhāvanirmitāstathāgatavigrahā anyānyanāmadheyāḥ,",
  "S04bsu036_u:3540": "teṣu teṣu buddhakṣetreṣu sattvānāṃ dharmaṃ deśayanti,",
  "S04bsu036_u:3541": "tān sarvān saṃnipātya tairātmabhāvanirmitaistathāgatavigrahaiḥ sārdhaṃ paścādayaṃ mamātmabhāvavigrahastūpaḥ samuddhāṭya upadarśayitavyaścatasṛṇāṃ parṣadām /",
  "S04bsu036_u:3542": "tanmayāpi mahāpratibhāna bahavastathāgatavigrahā nirmitāḥ,",
  "S04bsu036_u:3543": "ye daśasu dikṣvanyonyeṣu buddhakṣetreṣu lokadhātusahasreṣu sattvānāṃ dharmaṃ deśayanti /",
  "S04bsu036_u:3544": "te sarve khalvihānayitavyā bhaviṣyanti //",
  "S04bsu036_u:3545": "atha khalu mahāpratibhāno bodhisattvo mahāsattvo bhagavantametadavocat - tānapi tāvad bhagavaṃstathāgatātmabhāvāṃstathāgatanirmitān sarvān vandāmahai //",
  "S04bsu036_u:3546": "atha khalu bhagavāṃstasyāṃ velāyāmūrṇākośādraśmiṃ prāmuñcat,",
  "S04bsu036_u:3547": "yayā raśmyā samanantarapramuktayā pūrvasyāṃ diśi pañcāśatsu gaṅgānadīvālukāsameṣu lokadhātukoṭīnayutaśatasahasreṣu ye buddhā bhagavanto viharanti sma,",
  "S04bsu036_u:3548": "te sarve saṃdṛśyante sma /",
  "S04bsu036_u:3549": "tāni ca buddhakṣetrāṇi sphaṭikamayāni saṃdṛśyante sma,",
  "S04bsu036_u:3550": "ratnavṛkṣaiśca citrāṇi saṃdṛśyante sma,",
  "S04bsu036_u:3551": "dūṣyapaṭṭadāmasamalaṃkṛtāni bahubodhisattvaśatasahasraparipūrṇāni vitānavitatāni saptaratnahemajālapraticchannāni /",
  "S04bsu036_u:3552": "teṣu teṣu buddhā bhagavanto madhureṇa valgunā svareṇa sattvānāṃ dharmaṃ deśayamānāḥ saṃdṛśyante sma /",
  "S04bsu036_u:3553": "bodhisattvaśatasahasraiśca paripūrṇāni tāni buddhakṣetrāṇi saṃdṛśyante sma /",
  "S04bsu036_u:3554": "evaṃ pūrvadakṣiṇasyāṃ diśi /",
  "S04bsu036_u:3555": "evaṃ dakṣiṇasyāṃ diśi /",
  "S04bsu036_u:3556": "evaṃ dakṣiṇapaścimāyāṃ diśi /",
  "S04bsu036_u:3557": "evaṃ paścimāyāṃ diśi /",
  "S04bsu036_u:3558": "evaṃ paścimottarāyāṃ diśi /",
  "S04bsu036_u:3559": "evamuttarāyāṃ diśi /",
  "S04bsu036_u:3560": "evamuttarapūrvasyāṃ diśi /",
  "S04bsu036_u:3561": "evamadhastāyāṃ diśi /",
  "S04bsu036_u:3562": "evamūrdhvāyāṃ diśi /",
  "S04bsu036_u:3563_0": "evaṃ samantāddaśasu dikṣu ekaikasyāṃ diśi bahūni gaṅgānadīvālukopamāni buddhakṣetrakoṭīnayutaśatasahasrāṇi",
  "S04bsu036_u:3563_1": "bahuṣu gaṅgānadīvālukopameṣu lokadhātukoṭīnayutaśatasahasreṣu ye buddhā bhagavantastiṣṭhanti,",
  "S04bsu036_u:3564": "te sarve saṃdṛśyante sma //",
  "S04bsu036_u:3565": "(Vaidya 151)",
  "S04bsu036_u:3566": "atha khalu te daśasu dikṣu tathāgatā arhantaḥ samyaksaṃbuddhāḥ svān svān bodhisattvagaṇānāmantrayanti sma - gantavyaṃ khalu punaḥ kulaputrā bhaviṣyati asmābhiḥ sahāṃ lokadhātum,",
  "S04bsu036_u:3567": "bhagavataḥ śākyamunestathāgatasyārhataḥ samyaksaṃbuddhasyāntikam,",
  "S04bsu036_u:3568": "prabhūtaratnasya tathāgatasyārhataḥ samyaksaṃbuddhasya śarīrastūpavandanāya /",
  "S04bsu036_u:3569": "atha khalu te buddhā bhagavantaḥ svaiḥ svairupasthāyakaiḥ sārdhamātmadvitīyā ātmatṛtīyā imāṃ sahāṃ lokadhātumāgacchanti sma /",
  "S04bsu036_u:3570_0": "iti hi tasmin samaye iyaṃ sarvāvatī lokadhātū ratnavṛkṣapratimaṇḍitābhūd vaiḍūryamayī",
  "S04bsu036_u:3570_1": "saptaratnahemajālasaṃchannā mahāratnagandhadhūpanadhūpitā māndāravamahāmāndāravapuṣpasaṃstīrṇā",
  "S04bsu036_u:3570_2": "kiṅkiṇījālālaṃkṛtā suvarṇasūtrāṣṭāpadanibaddhā apagatagrāmanagaranigamajanapadarāṣṭrarājadhānī",
  "S04bsu036_u:3570_3": "apagatakālaparvatā apagatamucilindamahāmucilindaparvatā apagatacakravālamahācakravālaparvatā",
  "S04bsu036_u:3570_4": "apagatasumeruparvatā apagatatadanyamahāparvatā apagatamahāsamudrā apagatanadīmahānadīparisaṃsthitābhūt,",
  "S04bsu036_u:3571": "apagatedavamanuṣyāsurakāyā apagatanirayatiryagyoniyamalokā /",
  "S04bsu036_u:3572": "iti hi tasmin samaye ye 'syāṃ sahāyāṃ lokadhātau ṣaḍgatyupapannāḥ sattvāḥ,",
  "S04bsu036_u:3573": "te sarve 'nyeṣu lokadhātuṣūpanikṣiptā abhūvan,",
  "S04bsu036_u:3574": "sthāpayitvā ye tasyāṃ parṣadi saṃnipatitā abhūvan /",
  "S04bsu036_u:3575": "atha khalu te buddhā bhagavanta upasthāyakadvitīyā upasthāyakatṛtīyā imāṃ sahāṃ lokadhātumāgacchanti sma /",
  "S04bsu036_u:3576": "āgatāgatāśca te tathāgatā ratnavṛkṣamūle siṃhāsanamupaniśritya viharanti sma /",
  "S04bsu036_u:3577": "ekaikaśca ratnavṛkṣaḥ pañcayojanaśatānyuccaistvenābhūt anupūrvaśākhāpatrapalāśapariṇāhaḥ puṣpaphalapratimaṇḍitaḥ /",
  "S04bsu036_u:3578": "ekaikasmiṃśca ratnavṛkṣamūle siṃhāsanaṃ prajñaptamabhūt pañcayojanaśatānyuccaistvena mahāratnapratimaṇḍitam /",
  "S04bsu036_u:3579": "tasminnekaikastathāgataḥ paryaṅkaṃ baddhvā niṣaṇṇo 'bhūt /",
  "S04bsu036_u:3580": "anena paryāyeṇa sarvasyāṃ trisāhasramahāsāhasrāyāṃ lokadhātau sarvaratnavṛkṣamūleṣu tathāgatāḥ paryaṅkaṃ baddhvā niṣaṇṇā abhūvan //",
  "S04bsu036_u:3581": "tena khalu punaḥ samayena iyaṃ trisāhasramahāsāhasrī lokadhātustathāgataparipūrṇābhūt /",
  "S04bsu036_u:3582": "na tāvad bhagavataḥ śākyamunestathāgatasyātmabhāvanirmitā ekasmādapi digbhāgāt sarva āgatā abhūvan /",
  "S04bsu036_u:3583": "atha khalu punarbhagavān śākyamunistathāgato 'rhan samyaksaṃbuddhasteṣāṃ tathāgatavigrahāṇāmāgatāgatānāmavakāśaṃ nirmimīte sma /",
  "S04bsu036_u:3584_0": "samantādaṣṭabhyo digbhyo viṃśatibuddhakṣetrakoṭīnayutaśatasahasrāṇi sarvāṇi vaiḍūryamayāni",
  "S04bsu036_u:3584_1": "saptaratnahemajālasaṃchannāni kiṅkiṇījālālaṃkṛtāni māndāravamahāmāndāravapuṣpasaṃstīrṇāni",
  "S04bsu036_u:3584_2": "divyavitānavitatāni divyapuṣpadāmābhipralambitāni divyagandhadhūpanadhūpitāni /",
  "S04bsu036_u:3585_0": "sarvāṇi ca tāni viṃśatibuddhakṣetrakoṭīnayutaśatasahasrāṇyapagatagrāmanagaranigamajanapadarāṣṭrarājadhānīni",
  "S04bsu036_u:3585_1": "apagatakālaparvatāni apagatamucilindamahāmucilindaparvatāni apagatacakravālamahācakravālaparvatāni",
  "S04bsu036_u:3585_2": "apagatasumeruparvatāni apagatatadanyamahāparvatāni apagatamahāsamudrāṇi apagatanadīmahānadīni",
  "S04bsu036_u:3585_3": "parisaṃsthāpayati apagatadevamanuṣyāsurakāyāni apagatanirayatiryagyoniyamalokāni /",
  "S04bsu036_u:3586": "tāni ca sarvāṇi bahubuddhakṣetrāṇi ekameva buddhakṣetramekameva pṛthivīpradeśaṃ parisaṃsthāpayāmāsa samaṃ ramaṇīyaṃ saptaratnamayaiśca (Vaidya 152)",
  "S04bsu036_u:3587": "vṛkṣaiścitritam /",
  "S04bsu036_u:3588": "teṣāṃ ca ratnavṛkṣāṇāṃ pañcayojanaśatānyārohapariṇāho 'nupūrvaśākhāpatrapuṣpaphalopetaḥ /",
  "S04bsu036_u:3589": "sarvasmiṃśca ratnavṛkṣamūle pañcayojanaśatānyārohapariṇāhaṃ divyaratnamayaṃ vicitraṃ darśanīyaṃ siṃhāsanaṃ prajñaptamabhūt /",
  "S04bsu036_u:3590": "teṣu ratnavṛkṣamūleṣvāgatāgatāstathāgatāḥ siṃhāsaneṣu paryaṅkaṃ baddhvā niṣīdante sma /",
  "S04bsu036_u:3591": "anena paryāyeṇa punaraparāṇi viṃśatilokadhātukoṭīnayutaśatasahasrāṇyekaikasyāṃ diśi śākyamunistathāgataḥ pariśodhayati sma teṣāṃ tathāgatānāmāgatānāmavakāśārtham /",
  "S04bsu036_u:3592_0": "tānyapi viṃśatilokadhātukoṭīnayutaśatasahasrāṇyaikaikasyāṃ diśi apagatagrāmanagaranigamajanapadarāṣṭrarājadhānīni",
  "S04bsu036_u:3592_1": "apagatakālaparvatāni apagatamucilindamahāmucilindaparvatāni apagatacakravālamahācakravālaparvatāni",
  "S04bsu036_u:3592_2": "apagatasumeruparvatāni apagatatadanyamahāparvatāni apagatamahāsamudrāṇi apagatanadīmahānadīni",
  "S04bsu036_u:3592_3": "parisaṃsthāpayati apagatadevamanuṣyāsurakāyāni apagatanirayatiryagyoniyamalokāni /",
  "S04bsu036_u:3593": "te ca sarvasattvā anyeṣu lokadhātuṣūpanikṣiptāḥ /",
  "S04bsu036_u:3594_0": "tānyapi buddhakṣetrāṇi vaiḍūryamayāni saptaratnahemajālapraticchannāni kiṅkiṇījālālaṃkṛtāni",
  "S04bsu036_u:3594_1": "māndāravamahāmāndāravapuṣpasaṃstīrṇāni divyavitānavitatāni divyapuṣpadāmābhipralambitāni",
  "S04bsu036_u:3594_2": "divyagandhadhūpanadhūpitāni ratnavṛkṣopaśobhitāni /",
  "S04bsu036_u:3595": "sarve ca te ratnavṛkṣāḥ pañcayojanaśatapramāṇāḥ /",
  "S04bsu036_u:3596": "pañcayojanapramāṇāni ca siṃhāsanānyabhinirmitāni /",
  "S04bsu036_u:3597": "tataste tathāgatā niṣīdante sma pṛthak pṛthak siṃhāsaneṣu ratnavṛkṣamūleṣu paryaṅkaṃ baddhvā //",
  "S04bsu036_u:3598": "tena khalu punaḥ samayena bhagavatā śākyamuninā ye nirmitāstathāgatāḥ pūrvasyāṃ diśi sattvānāṃ dharmaṃ deśayanti sma gaṅgānadīvālukopameṣu buddhakṣetrakoṭīnayutaśatasahasreṣu,",
  "S04bsu036_u:3599": "te sarve samāgatā daśabhyo digbhyaḥ /",
  "S04bsu036_u:3600": "te cāgatā aṣṭāsu dikṣu niṣaṇṇā abhūvan /",
  "S04bsu036_u:3601": "tena khalu punaḥ samayenaikaikasyāṃ diśi triṃśallokadhātukoṭīśatasahasrāṇyaṣṭabhyo digbhyaḥ samantāttaistathāgatairākrāntā abhūvan /",
  "S04bsu036_u:3602": "atha khalu te tathāgatāḥ sveṣu sveṣu siṃhāsaneṣūpaviṣṭāḥ svān svānupasthāyakān saṃpreṣayanti sma bhagavataḥ śākyamunerantikam /",
  "S04bsu036_u:3603": "ratnapuṣpapuṭān datvā evaṃ vadanti sma - gacchata yūyaṃ gṛdhrakūṭaṃ parvatam /",
  "S04bsu036_u:3604_0": "gatvā ca punastasmiṃstaṃ bhagavantaṃ śākyamuniṃ tathāgatamarhantaṃ samyaksaṃbuddhaṃ",
  "S04bsu036_u:3604_1": "vanditvā asmadvacanādalpābādhatāṃ mandaglānatāṃ ca balaṃ ca sparśavihāratāṃ ca paripṛcchadhvaṃ",
  "S04bsu036_u:3604_2": "sārdhaṃ bodhisattvagaṇena śrāvakagaṇena /",
  "S04bsu036_u:3605": "anena ca ratnarāśinā abhyavakiradhvam,",
  "S04bsu036_u:3606": "evaṃ ca vadadhvam - dadāti khalu punarbhagavāṃstathāgataśchandamasya mahāratnastūpasya samuddhāṭane /",
  "S04bsu036_u:3607": "evaṃ te tathāgatāḥ sarve svān svānupasthāyakān saṃpreṣayāmāsuḥ //",
  "S04bsu036_u:3608": "atha khalu bhagavān śākyamunistathāgatastasyāṃ velāyāṃ svānnirmitānaśeṣataḥ samāgatān viditvā,",
  "S04bsu036_u:3609": "pṛthakpṛthak siṃhāsaneṣu niṣaṇṇāṃśca viditvā,",
  "S04bsu036_u:3610": "tāṃścopasthāyakāṃsteṣāṃ tathāgatānāmarhatāṃ samyaksaṃbuddhānāmāgatān viditvā,",
  "S04bsu036_u:3611": "chandaṃ ca taistathāgatairarhadbhiḥ samyaksaṃbuddhairārocitaṃ viditvā,",
  "S04bsu036_u:3612": "tasyāṃ velāyāṃ svakāddharmāsanādutthāya vaihāyasamantarīkṣe 'tiṣṭhat /",
  "S04bsu036_u:3613": "tāśca sarvāścatasraḥ pariṣadaḥ utthāyāsanebhyo 'ñjalīḥ parigṛhya bhagavato mukhamullokayantyastasthuḥ /",
  "S04bsu036_u:3614": "atha khalu bhagavāṃstaṃ (Vaidya 153)",
  "S04bsu036_u:3615": "mahāntaṃ ratnastūpaṃ vaihāyasaṃ sthitaṃ dakṣiṇayā hastāṅgulyā madhye samuddhāṭayati sma /",
  "S04bsu036_u:3616": "samuddhāṭya ca dve bhittī pravisārayati sma /",
  "S04bsu036_u:3617": "tadyathāpi nāma mahānagaradvāreṣu mahākapāṭasaṃpuṭāvargalavimuktau pravisāryete,",
  "S04bsu036_u:3618": "evameva bhagavāṃstaṃ mahāntaṃ ratnastūpaṃ vaihāyasaṃ sthitaṃ dakṣiṇayā hastāṅgulyā madhye samuddhāṭya apāvṛṇoti sma /",
  "S04bsu036_u:3619": "samanantaravivṛtasya khalu punastasya mahāratnastūpasya,",
  "S04bsu036_u:3620": "atha khalu bhagavān prabhūtaratnastathāgato 'rhan samyaksaṃbuddhaḥ siṃhāsanopaviṣṭaḥ paryaṅkaṃ baddvā pariśuṣkagātraḥ saṃghaṭitakāyo yathā samādhisamāpannastathā saṃdṛśyate sma /",
  "S04bsu036_u:3621": "evaṃ ca vācamabhāṣata - sādhu sādhu bhagavan śākyamune /",
  "S04bsu036_u:3622": "subhāṣitaste 'yaṃ saddharmapuṇḍarīko dharmaparyāyaḥ /",
  "S04bsu036_u:3623": "sādhu khalu punastvaṃ bhagavan śākyamune yastvamimaṃ saddharmapuṇḍarīkaṃ dharmaparyāyaṃ parṣanmadhye bhāṣase /",
  "S04bsu036_u:3624": "asyaivāhaṃ bhagavan saddharmapuṇḍarīkasya dharmaparyāyasya śravaṇāyehāgataḥ //",
  "S04bsu036_u:3625_0": "atha khalu tāścatasraḥ parṣadastaṃ bhagavantaṃ prabhūtaratnaṃ tathāgatamarhantaṃ",
  "S04bsu036_u:3625_1": "samyaksaṃbuddhaṃ bahukalpakoṭīnayutaśatasahasraparinirvṛtaṃ tathā bhāṣamāṇaṃ dṛṣṭvā",
  "S04bsu036_u:3625_2": "āścaryaprāptā adbhutaprāptā abhūvan /",
  "S04bsu036_u:3626_0": "tasyāṃ velāyāṃ taṃ bhagavantaṃ prabhūtaratnaṃ tathāgatamarhantaṃ samyaksaṃbuddha",
  "S04bsu036_u:3626_1": "taṃ ca bhagavantaṃ śākyamuniṃ tathāgatamarhantaṃ samyaksaṃbuddhaṃ divyamānuṣyakai",
  "S04bsu036_u:3626_2": "ratnarāśibhirabhyavakiranti sma /",
  "S04bsu036_u:3627": "atha khalu bhagavān prabhūtaratnastathāgato 'rhan samyaksaṃbuddho bhagavataḥ śākyamunestathāgatasyārhataḥ samyaksaṃbuddhasya tasminneva siṃhāsane 'rdhāsanamadāsīt,",
  "S04bsu036_u:3628": "tasyaiva mahāratnastūpābhyantare,",
  "S04bsu036_u:3629": "evaṃ ca vadati - ihaiva bhagavān śākyamunistathāgato niṣīdatu /",
  "S04bsu036_u:3630": "atha khalu bhagavān śākyamunistathāgatastasminnardhāsane niṣasāda tenaiva tathāgatena sārdham /",
  "S04bsu036_u:3631": "ubhau ca tau tathāgatau tasya mahāratnastūpasya madhye siṃhāsanopaviṣṭau vaihāyasamantarīkṣasthau saṃdṛśyete //",
  "S04bsu036_u:3632": "atha khalu tāsāṃ catasṛṇāṃ parṣadāmetadabhavat - dūrasthā vayamābhyāṃ tathāgatābhyām /",
  "S04bsu036_u:3633": "yannūnaṃ vayamapi tathāgatānubhāvena vaihāyasamabhyudgacchema iti /",
  "S04bsu036_u:3634_0": "atha khalu bhagavān śākyamunistathāgatastāsāṃ catasṛṇāṃ parṣadāṃ cetasaiva cetaḥparivitarkamājñāya",
  "S04bsu036_u:3634_1": "tasyāṃ velāyāmṛddhibalena tāścatasraḥ parṣado vaihāyasamuparyantarīkṣe pratiṣṭhāpayati sma /",
  "S04bsu036_u:3635_0": "atha khalu bhagavān śākyamunistathāgatastasyāṃ velāyāṃ tāścatasraḥ parṣada āmantrayate",
  "S04bsu036_u:3635_1": "sma - ko bhikṣavo yuṣmākamutsahate tasyāṃ sahāyāṃ lokadhātau imaṃ saddharmapuṇḍarīkaṃ",
  "S04bsu036_u:3635_2": "dharmaparyāyaṃ saṃprakāśayitum?",
  "S04bsu036_u:3636": "ayaṃ sa kālaḥ,",
  "S04bsu036_u:3637": "ayaṃ sa samayaḥ /",
  "S04bsu036_u:3638": "saṃmukhībhūtastathāgataḥ /",
  "S04bsu036_u:3639": "parinirvāyitukābho bhikṣavastathāgata imaṃ saddharmapuṇḍarīkaṃ dharmaparyāyamupanikṣipya //",
  "S04bsu036_u:3640": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:3641": "ayamāgato nirvṛtako maharṣī ratanāmayaṃ stūpa praviśya nāyakaḥ /",
  "S04bsu036_u:3642": "śravaṇārtha dharmasya imasya bhikṣavaḥ ko dharmahetorna janeta vīryam // Saddhp_11.1 //",
  "S04bsu036_u:3643": "(Vaidya 154)",
  "S04bsu036_u:3644": "bahukalpakoṭīparinirvṛto 'pi so nāma adyāpi śṛṇoti dharmam /",
  "S04bsu036_u:3645": "tahiṃ tahiṃ gacchati dharmahetoḥ sudurlabho dharma yamevarūpaḥ // Saddhp_11.2 //",
  "S04bsu036_u:3646": "praṇidhānametasya vināyakasya niṣevitaṃ pūrvabhave yadāsīt /",
  "S04bsu036_u:3647": "parinirvṛto 'pī imu sarvalokaṃ paryeṣatī sarvadaśaddiśāsu // Saddhp_11.3 //",
  "S04bsu036_u:3648": "ime ca sarve mama ātmabhāvāḥ sahasrakoṭyo yatha gaṅgavālikāḥ /",
  "S04bsu036_u:3649": "te dharmakṛtyasya kṛtena āgatāḥ parinirvṛtaṃ ca imu draṣṭu nātham // Saddhp_11.4 //",
  "S04bsu036_u:3650": "choritva kṣetrāṇi svakasvakāni tatha śrāvakāntara marutaśca sarvān /",
  "S04bsu036_u:3651": "saddharmasaṃrakṣaṇahetu sarve kathaṃ ciraṃ tiṣṭhiya dharmanetrī // Saddhp_11.5 //",
  "S04bsu036_u:3652": "eteṣu buddhāna niṣīdanārthaṃ bahulokadhātūna sahasrakoṭyaḥ /",
  "S04bsu036_u:3653": "saṃkrāmitā me tatha sarvasattvā ṛddhībalena pariśodhitāśca // Saddhp_11.6 //",
  "S04bsu036_u:3654": "etādṛśī utsukatā iyaṃ me kathaṃ prakāśediya dharmanetrī /",
  "S04bsu036_u:3655": "ime ca buddhā sthita aprameyā drumāṇa mūle yatha padmarāśiḥ // Saddhp_11.7 //",
  "S04bsu036_u:3656": "drumamūlakoṭīya analpakāyo siṃhāsanasthehi vināyakehi /",
  "S04bsu036_u:3657": "śobhanti tiṣṭhanti ca nityakālaṃ hutāśaneneva yathāndhakāram // Saddhp_11.8 //",
  "S04bsu036_u:3658": "gandho manojño daśasū diśāsu pravāyate lokavināyakānām /",
  "S04bsu036_u:3659": "(Vaidya 155)",
  "S04bsu036_u:3660": "yenā ime mūrcchita sarvasattvā vāte pravāte iha nityakālam // Saddhp_11.9 //",
  "S04bsu036_u:3661": "mayi nirvṛte yo etaṃ dharmaparyāyu dhārayet /",
  "S04bsu036_u:3662": "kṣipraṃ vyāharatāṃ vācaṃ lokanāthāna saṃmukham // Saddhp_11.10 //",
  "S04bsu036_u:3663": "parinirvṛto hi saṃbuddhaḥ prabhūtaratano muniḥ /",
  "S04bsu036_u:3664": "siṃhanādaṃ śruṇe tasya vyavasāyaṃ karoti yaḥ // Saddhp_11.11 //",
  "S04bsu036_u:3665": "ahaṃ dvitīyo bahavo ime ca ye koṭiyo āgata nāyakānām /",
  "S04bsu036_u:3666": "vyavasāya śroṣyāmi jinasya putrāt yo utsaheddharmamimaṃ prakāśitum // Saddhp_11.12 //",
  "S04bsu036_u:3667": "ahaṃ ca tena bhavi pūjitaḥ sadā prabhūtaratnaśca jinaḥ svayaṃbhūḥ /",
  "S04bsu036_u:3668": "yo gacchate diśavidiśāsu nityaṃ śravaṇāya dharmaṃ imamevarūpam // Saddhp_11.13 //",
  "S04bsu036_u:3669": "ime ca ye āgata lokanāthā vicitritā yairiya śobhitā bhūḥ /",
  "S04bsu036_u:3670": "teṣāṃ pi pūjā vipula analpakā kṛtā bhavetsūtraprakāśanena // Saddhp_11.14 //",
  "S04bsu036_u:3671": "ahaṃ ca dṛṣṭo iha āsanasmin bhagavāṃśca yo 'yaṃ sthitu stūpamadhye /",
  "S04bsu036_u:3672": "ime ca anye bahulokanāthā ye āgatāḥ kṣetraśatairanekaiḥ // Saddhp_11.15 //",
  "S04bsu036_u:3673": "cintetha kulaputrāho sarvasatvānukampayā /",
  "S04bsu036_u:3674": "suduṣkaramidaṃ sthānamutsahanti vināyakāḥ // Saddhp_11.16 //",
  "S04bsu036_u:3675": "bahusūtrasahasrāṇi yathā gaṅgāya vālikāḥ /",
  "S04bsu036_u:3676": "tāni kaścitprakāśeta na tadbhavati duṣkaram // Saddhp_11.17 //",
  "S04bsu036_u:3677": "sumeruṃ yaśca hastena adhyālambitva muṣṭinā /",
  "S04bsu036_u:3678": "kṣipeta kṣetrakoṭīyo na tadbhavati duṣkaram // Saddhp_11.18 //",
  "S04bsu036_u:3679": "yaśca imāṃ trisāhasrīṃ pādāṅguṣṭhena kampayet /",
  "S04bsu036_u:3680": "kṣipeta kṣetrakoṭīyo na tadbhavati duṣkaram // Saddhp_11.19 //",
  "S04bsu036_u:3681": "(Vaidya 156)",
  "S04bsu036_u:3682": "bhavāgre yaśca tiṣṭhitvā dharmaṃ bhāṣennaro iha /",
  "S04bsu036_u:3683": "anyasūtrasahasrāṇi na tadbhavati duṣkaram // Saddhp_11.20 //",
  "S04bsu036_u:3684": "nirvṛtasmiṃstu lokendre paścātkāle sudāruṇe /",
  "S04bsu036_u:3685": "ya idaṃ dhārayet sūtraṃ bhāṣedvā tatsuduṣkaram // Saddhp_11.21 //",
  "S04bsu036_u:3686": "ākāśadhātuṃ yaḥ sarvāmekamuṣṭiṃ tu nikṣipet /",
  "S04bsu036_u:3687": "prakṣipitvā ca gaccheta na tadbhavati duṣkaram // Saddhp_11.22 //",
  "S04bsu036_u:3688": "yastu īdṛśakaṃ sūtraṃ nirvṛtasmiṃstadā mayi /",
  "S04bsu036_u:3689": "paścātkāle likheccāpi idaṃ bhavati duṣkaram // Saddhp_11.23 //",
  "S04bsu036_u:3690": "pṛthivīdhātuṃ ca yaḥ sarvaṃ nakhāgre saṃpraveśayet /",
  "S04bsu036_u:3691": "prakṣipitvā ca gaccheta brahmalokaṃ pi āruhet // Saddhp_11.24 //",
  "S04bsu036_u:3692": "na duṣkaraṃ hi so kuryānna ca vīryasya tattakam /",
  "S04bsu036_u:3693": "taṃ duṣkaraṃ karitvāna sarvalokasyihāgrataḥ // Saddhp_11.25 //",
  "S04bsu036_u:3694": "ato 'pi duṣkarataraṃ nirvṛtasya tadā mama /",
  "S04bsu036_u:3695": "paścātkāle idaṃ sūtraṃ vadeyā yo muhūrtakam // Saddhp_11.26 //",
  "S04bsu036_u:3696": "na duṣkaramidaṃ loke kalpadāhasmi yo naraḥ /",
  "S04bsu036_u:3697": "madhye gacchedadahyantastṛṇabhāraṃ vaheta ca // Saddhp_11.27 //",
  "S04bsu036_u:3698": "ato 'pi duṣkarataraṃ nirvṛtasya tadā mama /",
  "S04bsu036_u:3699": "dhārayitvā idaṃ sūtramekasattvaṃ pi śrāvayet // Saddhp_11.28 //",
  "S04bsu036_u:3700": "dharmaskandhasahasrāṇi caturaśīti dhārayet /",
  "S04bsu036_u:3701": "sopadeśān yathāproktān deśayet prāṇikoṭinām // Saddhp_11.29 //",
  "S04bsu036_u:3702": "na hyetaṃ duṣkaraṃ bhoti tasmin kālasmi bhikṣuṇām /",
  "S04bsu036_u:3703": "vinayecchrāvakān mahyaṃ pañcābhijñāsu sthāpayet // Saddhp_11.30 //",
  "S04bsu036_u:3704": "tasyedaṃ duṣkarataraṃ idaṃ sūtraṃ ca dhārayet /",
  "S04bsu036_u:3705": "śraddadhedadhimucyedvā bhāṣedvāpi punaḥ punaḥ // Saddhp_11.31 //",
  "S04bsu036_u:3706": "koṭīsahasrān bahavaḥ arhattve yo 'pi sthāpayet /",
  "S04bsu036_u:3707": "ṣaḍabhijñān mahābhāgān yathā gaṅgāya vālikāḥ // Saddhp_11.32 //",
  "S04bsu036_u:3708": "ato bahutaraṃ karma karoti sa narottamaḥ /",
  "S04bsu036_u:3709": "nirvṛtasya hi yo mahyaṃ sūtraṃ dhārayate varam // Saddhp_11.33 //",
  "S04bsu036_u:3710": "lokadhātusahasreṣu bahu me dharma bhāṣitāḥ /",
  "S04bsu036_u:3711": "adyāpi cāhaṃ bhāṣāmi buddhajñānasya kāraṇāt // Saddhp_11.34 //",
  "S04bsu036_u:3712": "(Vaidya 157)",
  "S04bsu036_u:3713": "idaṃ tu sarvasūtreṣu sūtramagraṃ pravucyate /",
  "S04bsu036_u:3714": "dhāreti yo idaṃ sūtraṃ sa dhāre jinavigraham // Saddhp_11.35 //",
  "S04bsu036_u:3715": "bhāṣadhvaṃ kulaputrāho saṃmukhaṃ vastathāgataḥ /",
  "S04bsu036_u:3716": "ya utsahati vaḥ kaścit paścātkālasmi dhāraṇam // Saddhp_11.36 //",
  "S04bsu036_u:3717": "mahatpriyaṃ kṛtaṃ bhoti lokanāthāna sarvaśaḥ /",
  "S04bsu036_u:3718": "durādhāramidaṃ sutraṃ dhārayedyo muhūrtakam // Saddhp_11.37 //",
  "S04bsu036_u:3719": "saṃvarṇitaśca so bhoti lokanāthehi sarvadā /",
  "S04bsu036_u:3720": "śūraḥ śauṭīryavāṃścāpi kṣiprābhijñaśca bodhaye // Saddhp_11.38 //",
  "S04bsu036_u:3721": "dhurāvāhaśca so bhoti lokanāthāna aurasaḥ /",
  "S04bsu036_u:3722": "dāntabhūmimanuprāptaḥ sūtraṃ dhāreti yo idam // Saddhp_11.39 //",
  "S04bsu036_u:3723": "cakṣubhūtaśca so bhoti loke sāmaramānuṣe /",
  "S04bsu036_u:3724": "idaṃ sutraṃ prakāśitvā nirvṛte naranāyake // Saddhp_11.40 //",
  "S04bsu036_u:3725": "vandanīyaśca so bhoti sarvasattvāna paṇḍitaḥ /",
  "S04bsu036_u:3726": "paścime kāli yo bhāṣet sūtramekaṃ muhūrtakam // Saddhp_11.41 //",
  "S04bsu036_u:3727_0": "atha khalu bhagavān kṛtsnaṃ bodhisattvagaṇaṃ sasurāsuraṃ ca lokamāmantraya etadavocat",
  "S04bsu036_u:3727_1": "- bhūtapūrvaṃ bhikṣavo 'tīte 'dhvani ahamaprameyāsaṃkhyeyān kalpān saddharmapuṇḍarīkaṃ",
  "S04bsu036_u:3727_2": "sūtraṃ paryeṣitavānakhinno 'viśrāntaḥ /",
  "S04bsu036_u:3728": "pūrvaṃ ca ahamanekān kalpānanekāni kalpaśatasahasrāṇi rājābhūvamanuttarāyāṃ samyaksaṃbodhau kṛtapraṇidhānaḥ /",
  "S04bsu036_u:3729": "na ca me cittavyāvṛttirabhūt /",
  "S04bsu036_u:3730_0": "ṣaṇṇāṃ ca pāramitānāṃ paripūryā udyukto 'bhūvamaprameyadānapradaḥ suvarṇamaṇimuktāvaidūryaśaṅkhaśilāpravālajātarūparajatāśmagarbham",
  "S04bsu036_u:3730_1": "usāragalvalohitamuktāgrāmanagaranigamajanapadarāṣṭrarājadhānībhāryāputraduhitṛdāsīdāsakarmakarapauruṣeyahastyaśvarathaṃ",
  "S04bsu036_u:3730_2": "yāvadātmaśarīraparityāgī karacaraṇaśirottamāṅgapratyaṅgajīvitadātā /",
  "S04bsu036_u:3731": "na ca me kadācidāgrahacittamutpannam /",
  "S04bsu036_u:3732": "tena ca samayena ayaṃ loko dīrghāyurabhat /",
  "S04bsu036_u:3733": "anekavarṣaśatasahasrajīvitena ca ahaṃ kālena dharmārthaṃ rājyaṃ kāritavān,",
  "S04bsu036_u:3734": "na viṣayārtham /",
  "S04bsu036_u:3735": "so 'haṃ jyeṣṭhaṃ kumāraṃ rājye 'bhiṣicya caturdiśaṃ jyeṣṭhadharmagaveṣaṇāya udyukto 'bhūvam /",
  "S04bsu036_u:3736": "evaṃ ghaṇṭayā ghoṣāpayitavān - yo me jyeṣṭhaṃ dharmamanupradāsyati,",
  "S04bsu036_u:3737": "arthaṃ cākhyāsyati,",
  "S04bsu036_u:3738": "tasyāhaṃ dāso bhūyāsam /",
  "S04bsu036_u:3739": "tena ca kālena ṛṣirabhūt /",
  "S04bsu036_u:3740": "sa māmetadavocat - asti mahārāja saddharmapuṇḍarīkaṃ nāma sutraṃ jyeṣṭhadharmanirdeśakam /",
  "S04bsu036_u:3741": "tadyadi dāsyamabhyupagacchasi,",
  "S04bsu036_u:3742": "tataste 'haṃ taṃ dharmaṃ śrāvayiṣyāmi /",
  "S04bsu036_u:3743": "so 'haṃ śrutvā tasyarṣervacanaṃ hṛṣṭastuṣṭa udagra āttamanāḥ prītisaumanasyajāto yena sa ṛṣistenopeyivān /",
  "S04bsu036_u:3744": "upetyāvocat - yatte dāsena karma karaṇīyaṃ tatkaromi /",
  "S04bsu036_u:3745": "so 'haṃ tasyarṣerdāsabhāvamabhyupetya tṛṇakāṣṭhapānīyakandamūlaphalādīni preṣyakarmāṇi kṛtavān,",
  "S04bsu036_u:3746": "yāvad dvārādhyakṣo 'pyahamāsam /",
  "S04bsu036_u:3747": "divasaṃ caivaṃvidhaṃ karma kṛtvā rātrau śayānasya mañcake pādān dhārayāmi /",
  "S04bsu036_u:3748": "na ca me kāyaklamo na cetasi klamo 'bhūt /",
  "S04bsu036_u:3749": "evaṃ ca me kurvataḥ paripūrṇaṃ varṣāsahasraṃ gatam //",
  "S04bsu036_u:3750": "(Vaidya 158)",
  "S04bsu036_u:3751": "atha khalu bhagavāṃstasyāṃ velāyāmetamevārthaṃ paridyotayannimā gāthā abhāṣata -",
  "S04bsu036_u:3752": "kalpānatītān samanusmarāmi yadāhamāsaṃ dhārmiko dharmarājā /",
  "S04bsu036_u:3753": "rājyaṃ came dharmahetoḥ kṛtaṃ tanna ca kāmahetorjyeṣṭhadharmahetoḥ // Saddhp_11.42 //",
  "S04bsu036_u:3754": "caturdiśaṃ me kṛta ghoṣaṇo 'yaṃ dharmaṃ vadedyastasya dāsyaṃ vrajeyam /",
  "S04bsu036_u:3755": "āsīdṛṣistena kālena dhīmān sūtrasya saddharmanāmnaḥ pravaktāḥ // Saddhp_11.43 //",
  "S04bsu036_u:3756": "sa māmavocadyadi te dharmakāṅkṣā upehi dāsyaṃ dharmamataḥ pravakṣye /",
  "S04bsu036_u:3757": "tuṣṭaścāhaṃ vacanaṃ taṃ niśāmya karmākaroddāsayogyaṃ tadā yam // Saddhp_11.44 //",
  "S04bsu036_u:3758": "na kāyacittaklamatho spṛśenmāṃ saddharmahetordāsamāgatasya /",
  "S04bsu036_u:3759": "praṇidhistadā me bhavi sattvahetornātmānamuddiśya na kāmahetoḥ // Saddhp_11.45 //",
  "S04bsu036_u:3760": "sa rāja āsīttadā abdhavīryo ananyakarmāṇi daśaddiśāsu /",
  "S04bsu036_u:3761": "paripūrṇa kalpāna sahasrakhinno yāvatsūtraṃ labdhavān dharmanāmam // Saddhp_11.46 //",
  "S04bsu036_u:3762": "tatkiṃ manyadhve bhikṣavaḥ anyaḥ sa tena kālena tena samayena rājābhūt?",
  "S04bsu036_u:3763": "na khalu punarevaṃ draṣṭavyam /",
  "S04bsu036_u:3764": "tatkasya hetoḥ?",
  "S04bsu036_u:3765": "ahaṃ sa tena kālena tena samayena rājābhūvam /",
  "S04bsu036_u:3766": "syātkhalu punarbhikṣavo 'nyaḥ sa tena kālena tena samayenarṣirabhūt?",
  "S04bsu036_u:3767": "na khalu punarevaṃ draṣṭavyam /",
  "S04bsu036_u:3768": "ayameva sa tena kālena tena samayena devadatto bhikṣurṛṣirabhut /",
  "S04bsu036_u:3769": "devadatto hi bhikṣavo mama kalyāṇamitram /",
  "S04bsu036_u:3770": "devadattameva cāgamya mayā ṣaṭū pāramitāḥ paripūritāḥ,",
  "S04bsu036_u:3771": "mahāmaitrī mahākaruṇā mahāmuditā mahopekṣā /",
  "S04bsu036_u:3772_0": "dvātriṃśanmahāpuruṣalakṣaṇāni aśītyanuvyañjanāni suvarṇavarṇacchavitā daśa balāni",
  "S04bsu036_u:3772_1": "catvāri vaiśāradyāni catvāri saṃgrahavastūni aṣṭādaśāveṇikabuddhadharmā maharddhibalatā",
  "S04bsu036_u:3772_2": "daśadiksattvanistāraṇatā,",
  "S04bsu036_u:3773": "sarvametaddevadattamāgasya /",
  "S04bsu036_u:3774": "ārocayāmi vo bhikṣavaḥ,",
  "S04bsu036_u:3775": "prativedayāmi - eṣa devadatto bhikṣuranāgate 'dhvani aprameyaiḥ kalpairasaṃkhyeyairdevarājo nāma tathāgato 'rhan samyaksaṃbuddho (Vaidya 159)",
  "S04bsu036_u:3776": "bhaviṣyati vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca bhagavān devasopānāyāṃ lokadhātau /",
  "S04bsu036_u:3777": "devarājasya khalu punarbhikṣavastathāgatasya viṃśatyantarakalpānāyuṣpramāṇaṃ bhaviṣyati /",
  "S04bsu036_u:3778": "vistareṇa ca dharmaṃ deśayiṣyati /",
  "S04bsu036_u:3779": "gaṅgānadīvālukāsamāśca sattvāḥ sarvakleśaprahāṇādarhattvaṃ sākṣātkariṣyanti /",
  "S04bsu036_u:3780": "aneke ca sattvāḥ pratyekabodhau cittamutpādayiṣyanti /",
  "S04bsu036_u:3781": "gaṅgānadīvālukāsamāśca sattvā anuttarāyāṃ samyaksaṃbodhau cittamutpādayiṣyanti,",
  "S04bsu036_u:3782": "avaivartikakṣāntipratilabdhāśca bhaviṣyanti /",
  "S04bsu036_u:3783": "devarājasya khalu punarbhikṣavastathāgatasya parinirvṛtasya viṃśatyantarakalpān saddharmaḥ sthāsyati /",
  "S04bsu036_u:3784": "na ca śarīraṃ dhātubhedena bhetsyate /",
  "S04bsu036_u:3785": "ekaghanaṃ cāsya śarīraṃ bhaviṣyati saptaratnastūpaṃ praviṣṭam /",
  "S04bsu036_u:3786": "sa ca stūpaḥ ṣaṣṭiyojanaśatānyuccaistvena bhaviṣyati,",
  "S04bsu036_u:3787": "catvāriṃśadyojanānyāyāmena /",
  "S04bsu036_u:3788": "sarve ca tatra devamanuṣyāḥ pūjāṃ kariṣyanti puṣpadhūpagandhamālyavilepanacūrṇacīvaracchatradhvajapatākābhirgāthābhiḥ /",
  "S04bsu036_u:3789": "tena cābhiṣṭoṣyanti /",
  "S04bsu036_u:3790": "ye ca taṃ stūpaṃ pradakṣiṇaṃ kariṣyanti praṇāmaṃ vā,",
  "S04bsu036_u:3791": "teṣāṃ kecidagraphalamarhattvaṃ sākṣātkariṣyanti kecit pratyekabodhimanuprāpsyante acintyācāścāprameyā devamanuṣyā anuttarāyāṃ samyaksaṃbodhau",
  "S04bsu036_u:3792": "cittānyutpādya avinivartanīyā bhaviṣyanti //",
  "S04bsu036_u:3793": "atha khalu bhagavān punareva bhikṣusaṃghamāmantrayate sma - yaḥ kaścit bhikṣavo 'nāgate 'dhvani kulaputro vā kuladuhitā vā imaṃ saddharmapuṇḍarīkaṃ sūtraparivartaṃ śroṣyati,",
  "S04bsu036_u:3794": "śrutvā ca na kāṅkṣiṣyati na vicikitsiṣyati,",
  "S04bsu036_u:3795": "viśuddhacittaścādhimokṣyate,",
  "S04bsu036_u:3796": "tena tisṛṇāṃ durgatīnāṃ dvāraṃ pithitaṃ bhaviṣyati ḥ narakatiryagyoniyamalokopapattiṣu na patiṣyati /",
  "S04bsu036_u:3797": "daśadigbuddhakṣetropapannaścedameva sūtraṃ janmani janmani śroṣyati /",
  "S04bsu036_u:3798": "devamanuṣyalokopapannasya cāsya viśiṣṭasthānaprāptirbhaviṣyati /",
  "S04bsu036_u:3799": "yasmiṃśca buddhakṣetra upapatsyate,",
  "S04bsu036_u:3800": "tasminnaupapāduke saptaratnamaye padme upapatsyate tathāgatasya saṃmukham //",
  "S04bsu036_u:3801": "atha khalu tasyāṃ velāyāmadhastāddiśaḥ prabhūtaratnasya tathāgatasya buddhakṣetrādāgataḥ prajñākūṭo nāma bodhisattvaḥ /",
  "S04bsu036_u:3802": "sa taṃ prabhūtaratnaṃ tathāgatametadavocat - gacchāmo bhagavan svakaṃ buddhakṣetram /",
  "S04bsu036_u:3803_0": "atha khalu bhagavān śākyamunistathāgataḥ prajñākūṭaṃ bodhisattvametadavocat - muhūrtaṃ",
  "S04bsu036_u:3803_1": "tāvat kulaputra āgamayasva yāvanmadīyena bodhisattvena mañjuśriyā kumārabhūtena sārdhaṃ",
  "S04bsu036_u:3803_2": "kaṃcideva dharmaviniścayaṃ kṛtvā paścāt svakaṃ buddhakṣetraṃ gamiṣyasi /",
  "S04bsu036_u:3804_0": "atha khalu tasyāṃ velāyāṃ mañjuśrīḥ kumārabhūtaḥ sahasrapatre padme śakaṭacakrapramāṇamātre",
  "S04bsu036_u:3804_1": "niṣaṇṇo 'nekabodhisattvaparivṛtaḥ puraskṛtaḥ samudramadhyāt sāgaranāgarājabhavanādabhyudgamya",
  "S04bsu036_u:3804_2": "upari vaihāyasaṃ khagapathena gṛdhrakūṭe parvate bhagavato 'ntikamupasaṃkrāntaḥ /",
  "S04bsu036_u:3805": "atha mañjuśrīḥ kumārabhūtaḥ padmādavatīrya bhagavataḥ śākyamuneḥ prabhūtaratnasya ca tathāgatasya pādau śirasābhivanditvā yena prajñākūṭo bodhisattvastenopasaṃkrāntaḥ /",
  "S04bsu036_u:3806": "upasaṃkramya prajñākūṭena bodhisattvena sārdhaṃ saṃmukhaṃ saṃmodanīṃ saṃrañjanīṃ vividhāṃ kathāmupasaṃgṛhya ekānte nyaṣīdat /",
  "S04bsu036_u:3807": "atha khalu prajñākūṭo bodhisattvo mañjuśriyaṃ kumārabhūtametadavocat - samudramadhyagatena tvayā mañjuśrīḥ kiyān sattvadhāturvinītaḥ?",
  "S04bsu036_u:3808": "mañjuśrīrāha - anekānyaprameyāṇyasaṃkhyeyāni sattvāni vinītāni /",
  "S04bsu036_u:3809": "tāvadaprameyāṇyasaṃkhyeyāni yāvadvācā na śakyaṃ vijñāpayituṃ cittena vā cintayitum (Vaidya 160) /",
  "S04bsu036_u:3810": "muhūrtaṃ tāvat kulaputra āgamayasva yāvat pūrvanimittaṃ drakṣyasi /",
  "S04bsu036_u:3811": "samanantarabhāṣitā ceyaṃ mañjuśriyā kumārabhūtena vāk,",
  "S04bsu036_u:3812": "tasyāṃ velāyāmanekāni padmasahasrāṇi samudramadhyādabhyudgatāni upari vaihāyasam /",
  "S04bsu036_u:3813": "teṣu ca padmeṣvanekāni bodhisattvasahasrāṇi saṃniṣaṇṇāni /",
  "S04bsu036_u:3814": "atha te bodhisattvāstenaiva khagapathena yena gṛdhrakūṭaḥ parvatastenopasaṃkrāntāḥ /",
  "S04bsu036_u:3815": "upasaṃkramya tataścopari vaihāyasaṃ sthitāḥ saṃdṛśyante sma /",
  "S04bsu036_u:3816": "sarve ca te mañjuśriyā kumārabhūtena vinītā anuttarāyāṃ samyaksaṃbodhau /",
  "S04bsu036_u:3817": "tatra ye bodhisattvā mahāyānasaṃprasthitāḥ pūrvamabhūvan,",
  "S04bsu036_u:3818": "te mahāyānaguṇān ṣaṭ pāramitāḥ saṃvarṇayanti /",
  "S04bsu036_u:3819": "ye śrāvakapūrvā bodhisattvāste śrāvakayānameva saṃvarṇayanti /",
  "S04bsu036_u:3820": "sarve ca te sarvadharmān śūnyāniti",
  "S04bsu036_u:3821": "saṃjānanti sma,",
  "S04bsu036_u:3822": "mahāyānagūṇāṃśca /",
  "S04bsu036_u:3823": "atha khalu mañjuśrīḥ kumārabhūtaḥ prajñākūṭaṃ bodhisattvametadavocat - sarvo 'yaṃ kulaputra mayā samudramadhyagatena sattvavinayaḥ kṛtaḥ /",
  "S04bsu036_u:3824": "sa cāyaṃ saṃdṛśyate /",
  "S04bsu036_u:3825": "atha khalu prajñākūṭo bodhisattvo mañjuśriyaṃ kumārabhūtaṃ gāthābhigītena paripṛcchati -",
  "S04bsu036_u:3826": "mahābhadra prajñayā sūranāman asaṃkhyeyā ye vinītāstvayādya /",
  "S04bsu036_u:3827": "sattvā amī kasya cāyaṃ prabhāvastadbūhi pṛṣṭo naradeva tvametat // Saddhp_11.47 //",
  "S04bsu036_u:3828": "kaṃ vā dharmaṃ deśitavānasi tvaṃ kiṃ vā sūtraṃ bodhimārgopadeśam /",
  "S04bsu036_u:3829": "yacchrutvāmī bodhaye jātacittāḥ sarvajñatve niścitaṃ labdhagādhāḥ // Saddhp_11.48 //",
  "S04bsu036_u:3830": "mañjuśrīrāha - samudramadhye saddharmapuṇḍarīkaṃ sūtraṃ bhāṣitavān, na cānyat /",
  "S04bsu036_u:3831": "prajñākūṭa āha - idaṃ sūtraṃ gambhīraṃ sūkṣmaṃ durdṛśam,",
  "S04bsu036_u:3832": "na cānena sutreṇa kiṃcidanyat sūtraṃ samamasti /",
  "S04bsu036_u:3833": "asti kaścit sattvo ya idaṃ sūtraratnaṃ satkuryādavaboddhumanuttarāṃ samyaksaṃbodhimabhisaṃboddhum?",
  "S04bsu036_u:3834_0": "mañjuśrīrāha - asti kulaputra sāgarasya nāgarājño duhitā aṣṭavarṣā jātyā mahāprajñā",
  "S04bsu036_u:3834_1": "tīkṣṇendriyā jñānapūrvaṃgamena kāyavāṅmanaskarmaṇā samanvāgatā sarvatathāgatabhāṣitavyañjanārthodgrahaṇe",
  "S04bsu036_u:3834_2": "dhāraṇīpratilabdhā sarvadharmasattvasamādhānasamādhisahasraikakṣaṇapratilābhinī /",
  "S04bsu036_u:3835": "bodhicittāvinivartinī vistīrṇapraṇidhānā sarvasattveṣvātmapremānugatā guṇotpādane ca samarthā /",
  "S04bsu036_u:3836": "na ca tebhyaḥ parihīyate /",
  "S04bsu036_u:3837": "smitamukhī paramayā śubhavarṇapuṣkalatayā samanvāgatā maitracittā karuṇāṃ ca vācaṃ bhāṣate /",
  "S04bsu036_u:3838": "sā samyaksaṃbodhimabhisaṃboddhuṃ samarthāṃ /",
  "S04bsu036_u:3839": "prajñākūṭo bodhisattva āha - dṛṣṭo mayā bhagavān śākyamunistathāgato bodhāya ghaṭamāno bodhisattvabhūto 'nekāni puṇyāni kṛtavān /",
  "S04bsu036_u:3840": "anekāni ca kalpasahasrāṇi na kadācid vīryaṃ sraṃsitavān /",
  "S04bsu036_u:3841": "trisāhasramahāsāhasrāyāṃ lokadhātau nāsti kaścidantaśaḥ sarṣapamātro 'pi pṛthivīpradeśaḥ yatrānena śarīraṃ na nikṣiptaṃ sattvahitahetoḥ /",
  "S04bsu036_u:3842": "paścād bodhimabhisaṃbuddha /",
  "S04bsu036_u:3843": "ka evaṃ śraddadhyāt,",
  "S04bsu036_u:3844": "yadanayā śakyaṃ muhūrtena anuttarāṃ samyaksaṃbodhimabhisaṃboddhum?(Vaidya 161)",
  "S04bsu036_u:3845": "atha khalu tasyāṃ velāyāṃ sāgaranāgarājaduhitā agrataḥ sthitā saṃdṛśyate sma /",
  "S04bsu036_u:3846": "sā bhagavataḥ pādau śirasābhivandya ekānte 'sthāt /",
  "S04bsu036_u:3847": "tasyāṃ velāyāmimā gāthā abhāṣata -",
  "S04bsu036_u:3848": "puṇyaṃ puṇyaṃ gabhīraṃ ca diśaḥ sphurati sarvaśaḥ /",
  "S04bsu036_u:3849": "sūkṣmaṃ śarīraṃ dvātriṃśallakṣaṇaiḥ samalaṃkṛtam // Saddhp_11.49 //",
  "S04bsu036_u:3850": "anuvyajanayuktaṃ ca sarvasattvanamaskṛtam /",
  "S04bsu036_u:3851": "sarvasattvābhigamyaṃ ca antarāpaṇavadyathā // Saddhp_11.50 //",
  "S04bsu036_u:3852": "yathecchayā me saṃbodhiḥ sākṣī me 'tra tathāgataḥ /",
  "S04bsu036_u:3853": "vistīrṇaṃ deśayiṣyāmi dharmaṃ duḥkhapramocanam // Saddhp_11.51 //",
  "S04bsu036_u:3854": "atha khalu tasyāṃ velāyāmāyuṣmān śāriputrastāṃ sāgaranāgarājaduhitarametadavocat - kevalaṃ kulaputri bodhāya cittamutpannam /",
  "S04bsu036_u:3855": "avivartyāprameyaprajñā cāsi /",
  "S04bsu036_u:3856": "samyaksaṃbuddhatvaṃ tu durlabham /",
  "S04bsu036_u:3857": "asti kulaputri strī na ca vīryaṃ sraṃsayati,",
  "S04bsu036_u:3858": "anekāni ca kalpaśatānyanekāni ca kalpasahasrāṇi puṇyāni karoti,",
  "S04bsu036_u:3859": "ṣaṭ pāramitāḥ paripūrayati,",
  "S04bsu036_u:3860": "na cādyāpi buddhatvaṃ prāpnoti /",
  "S04bsu036_u:3861": "kiṃ kāraṇam?",
  "S04bsu036_u:3862": "pañca sthānāni strī adyāpi na prāpnoti /",
  "S04bsu036_u:3863": "katamāni pañca?",
  "S04bsu036_u:3864": "prathamaṃ brahmasthānaṃ dvitīyaṃ śakrasthānaṃ tṛtīyaṃ mahārājasthānaṃ caturthaṃ cakravartisthānaṃ pañcamamavaivartikabodhisattvasthānam //",
  "S04bsu036_u:3865": "atha khalu tasyāṃ velāyāṃ sāgaranāgarājaduhitureko maṇirasti,",
  "S04bsu036_u:3866": "yaḥ kṛtsnāṃ mahāsāhasrāṃ lokadhātuṃ mūlyaṃ kṣamate /",
  "S04bsu036_u:3867": "sa ca maṇistayā sāgaranāgarājaduhitrā bhagavate dattaḥ /",
  "S04bsu036_u:3868": "sa bhagavatā ca anukampāmupādāya pratigṛhītaḥ /",
  "S04bsu036_u:3869": "atha sāgaranāgarājaduhitā prajñākūṭaṃ bodhisattvaṃ sthaviraṃ ca śāriputrametadavocat - yo 'yaṃ maṇirmayā bhagavato dattaḥ,",
  "S04bsu036_u:3870": "sa ca bhagavatā śīrghraṃ pratigṛhīto veti?",
  "S04bsu036_u:3871": "sthavira āha - tvayā ca śīghraṃ datto bhagavatā ca śīghraṃ pratigṛhītaḥ /",
  "S04bsu036_u:3872": "sāgaranāgarājaduhitā āha - yadyahaṃ bhadanta śāriputra maharddhikī syām,",
  "S04bsu036_u:3873": "śīghrataraṃ samyaksaṃbodhimabhisaṃbudhyeyam /",
  "S04bsu036_u:3874": "na cāsya maṇeḥ pratigrāhakaḥ syāt //",
  "S04bsu036_u:3875_0": "atha tasyāṃ velāyāṃ sāgaranāgarājaduhitā sarvalokapratyakṣaṃ sthavirasya ca śāriputrasya",
  "S04bsu036_u:3875_1": "pratyakṣaṃ tat strīndriyamantarhitaṃ puruṣendriyaṃ ca prādurbhūtaṃ bodhisattvabhūtaṃ",
  "S04bsu036_u:3875_2": "cātmānaṃ saṃdarśayati /",
  "S04bsu036_u:3876": "tasyāṃ velāyāṃ dakṣiṇāṃ diśaṃ prakrāntaḥ /",
  "S04bsu036_u:3877": "atha dakṣiṇasyāṃ diśi vimalā nāma lokadhātuḥ /",
  "S04bsu036_u:3878": "tatra saptaratnamaye bodhivṛkṣamūle niṣaṇṇamabhisaṃbuddhamātmānaṃ saṃdarśayati sma,",
  "S04bsu036_u:3879": "dvātriṃśallakṣaṇadharaṃ sarvānuvyajanarūpaṃ prabhayā ca daśadiśaṃ sphuritvā dharmadeśanāṃ kurvāṇam /",
  "S04bsu036_u:3880": "ye ca sahāyāṃ lokadhātau sattvāḥ,",
  "S04bsu036_u:3881": "te sarve taṃ tathāgataṃ paśyanti sma,",
  "S04bsu036_u:3882": "sarvaiśca devanāgayakṣagandharvāsuragaruḍakinnaramanuṣyāmanuṣyairnamasyamānaṃ dharmadeśanāṃ ca kurvantam /",
  "S04bsu036_u:3883": "ye ca sattvāstasya tathāgatasya dharmadeśanāṃ śṛṇvanti,",
  "S04bsu036_u:3884": "sarve te 'vinivartanīyā bhavantyanuttarāyāṃ samyaksaṃbodhau /",
  "S04bsu036_u:3885": "sā ca vimalā lokadhātuḥ,",
  "S04bsu036_u:3886": "iyaṃ ca sahā lokadhātuḥ ṣaḍvikāraṃ prākampat /",
  "S04bsu036_u:3887": "bhagavataśca śākyamuneḥ parṣanmaṇḍalānāṃ trayāṇāṃ prāṇisahasrāṇāmanutpattikadharmakṣāntipratilābho 'bhūt /",
  "S04bsu036_u:3888": "trayāṇāṃ ca prāṇiśatasahasrāṇāmanuttarāyāṃ samyaksaṃbodhau vyākaraṇapratilābho 'bhūt /",
  "S04bsu036_u:3889": "atha prajñākūṭo bodhisattvo mahāsattvaḥ sthaviraśca śāriputrastūṣṇīmabhūtām //",
  "S04bsu036_u:3890": "ityāryasaddharmapuṇḍarīke dharmaparyāye stūpasaṃdarśanaparivarto nāmaikādaśamaḥ //",
  "S04bsu036_u:3891": "_______________________________________________________________________________",
  "S04bsu036_u:3892": "(Vaidya 162)",
  "S04bsu036_u:3893": "Saddhp_12: utsāhaparivartaḥ /",
  "S04bsu036_u:3894_0": "atha khalu bhaiṣajyarājo bodhisattvo mahāsattvo mahāpratibhānaśca bodhisattvo mahāsattvo",
  "S04bsu036_u:3894_1": "viṃśatibodhisattvaśatasahasraparivāro bhagavataḥ saṃmukhamimāṃ vācamabhāṣetām - alpotsuko",
  "S04bsu036_u:3894_2": "bhagavān bhavatvasminnarthe /",
  "S04bsu036_u:3895": "vayamimaṃ bhagavan dharmaparyāyaṃ tathāgatasya parinirvṛtasya sattvānāṃ deśayiṣyāmaḥ saṃprakāśayiṣyāmaḥ /",
  "S04bsu036_u:3896": "kiṃcāpi bhagavan śaṭhakāḥ sattvāstasmin kāle bhaviṣyanti,",
  "S04bsu036_u:3897": "parīttakuśalamūlā adhimānikā lābhasatkārasaṃniśritā akuśalamūlapratipannā durdamā adhimuktivirahitā anadhimuktibahulāḥ,",
  "S04bsu036_u:3898_0": "api tu khalu punarvayaṃ bhagavan kṣāntibalamupadarśayitvā tasmin kāle idaṃ sūtramuddekṣyāmo",
  "S04bsu036_u:3898_1": "dhārayiṣyāmo deśayiṣyāmo likhiṣyāmaḥ satkariṣyāmo gurukariṣyāmo mānayiṣyāmaḥ pūjayiṣyāmaḥ /",
  "S04bsu036_u:3899": "kāyajīvitaṃ ca vayaṃ bhagavan utsṛjya idaṃ sūtraṃ prakāśayiṣyāmaḥ /",
  "S04bsu036_u:3900": "alpotsuko bhagavān bhavatviti //",
  "S04bsu036_u:3901": "atha khalu tasyāṃ parṣadi śaikṣāśaikṣāṇāṃ bhikṣūṇāṃ pañcamātrāṇi bhikṣuśatāni bhagavanta metadūcuḥ - vayamapi bhagavan utsahāmahe imaṃ dharmaparyāyaṃ saṃprakāśayitum,",
  "S04bsu036_u:3902": "api tu khalu punarbhagavan anyāsu lokadhātuṣviti /",
  "S04bsu036_u:3903": "atha khalu yāvantaste bhagavataḥ śrāvakāḥ śaikṣāśaikṣā bhagavatā vyākṛtā anuttarāyāṃ samyaksaṃbodhau,",
  "S04bsu036_u:3904": "aṣṭau bhikṣusahasrāṇi,",
  "S04bsu036_u:3905": "sarvāṇi tāni yena bhagavāṃstenāñjaliṃ praṇamayya bhagavantametadūcuḥ - alpotsuko bhagavān bhavatu /",
  "S04bsu036_u:3906": "vayamapīmaṃ dharmaparyāyaṃ saṃprakāśayiṣyāmastathāgatasya parinirvṛtasya paścime kāle paścime samaye api tvanyāsu lokadhātuṣu /",
  "S04bsu036_u:3907": "tatkasya hetoḥ?",
  "S04bsu036_u:3908": "asyāṃ bhagavan sahāyāṃ lokadhātau adhimānikāḥ sattvā alpakuśalamūlā nityaṃ vyāpannacittāḥ śaṭhā vaṅkajātīyāḥ //",
  "S04bsu036_u:3909_0": "atha khalu mahāprajāpatī gautamī bhagavato mātṛbhaginī ṣaḍbhirbhikṣuṇīsahasraiḥ sārdhaṃ",
  "S04bsu036_u:3909_1": "śaikṣāśaikṣābhirbhikṣuṇībhiḥ utthāyāsanād yena bhagavāṃstenāñjaliṃ praṇamayya bhagavantamullokayantī sthitābhūt /",
  "S04bsu036_u:3910": "atha khalu bhagavāṃstasyāṃ velāyāṃ mahāprajāpatīṃ gautamīmāmantrayāmāsa - kiṃ tvaṃ gautami durmanasvinī sthitā tathāgataṃ vyavalokayasi?",
  "S04bsu036_u:3911": "nāhaṃ parikīrtitā vyākṛtā ca anuttarāyāṃ samyaksaṃbodhau /",
  "S04bsu036_u:3912": "api tu khalu punargautami sarvaparṣadvayākaraṇena vyākṛtāsi /",
  "S04bsu036_u:3913_0": "api tu khalu punastvaṃ gautami ita upādāya aṣṭātriṃśatāṃ buddhakoṭīniyutaśatasahasrāṇāmantike",
  "S04bsu036_u:3913_1": "satkāraṃ gurukāraṃ mānanāṃ pūjanāmarcanāmapacāyanāṃ kṛtvā bodhisattvā mahāsattvo",
  "S04bsu036_u:3913_2": "dharmabhāṇako bhaviṣyasi /",
  "S04bsu036_u:3914": "imānyapi ṣaḍ bhikṣuṇīsahasrāṇi śaikṣāśaikṣāṇāṃ bhikṣuṇīnāṃ tvayaiva sārdhaṃ teṣāṃ tathāgatānāmarhatāṃ samyaksaṃbuddhānāmantike bodhisattvā dharmabhāṇakā bhaviṣyanti /",
  "S04bsu036_u:3915_0": "tataḥ pareṇa paratareṇa bodhisattvacaryāṃ paripūrya sarvasattvapriyadarśano nāma",
  "S04bsu036_u:3915_1": "tathāgato 'rhan samyaksaṃbuddho loke bhaviṣyasi vidyācaraṇasaṃpannaḥ sugato lokavidanuttaraḥ",
  "S04bsu036_u:3915_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavān /",
  "S04bsu036_u:3916": "sa ca gautami sarvasattvapriyadarśanastathāgato 'rhan samyaksaṃbuddhastāni ṣaḍ bodhisattvasahasrāṇi paraṃparāvyākaraṇena vyākariṣyatyanuttarāyāṃ samyaksaṃbodhau //",
  "S04bsu036_u:3917": "(Vaidya 163)",
  "S04bsu036_u:3918": "atha khalu rāhulamāturyaśodharāyā bhikṣuṇyā etadabhavat - na me bhagavatā nāmadheyaṃ parikīrtitam /",
  "S04bsu036_u:3919": "atha khalu bhagavān yaśodharāyā bhikṣuṇyāścetasaiva cetaḥparivitarkamājñāya yaśodharāṃ bhikṣuṇīmetadavocat - ārocayāmi te yaśodhare,",
  "S04bsu036_u:3920": "prativedayāmi te /",
  "S04bsu036_u:3921": "tvamapi daśānāṃ buddhakoṭīsahasrāṇāmantike satkāraṃ gurukāraṃ mānanāṃ pūjanāmarcanāmapacāyanāṃ kṛtvā bodhisattvo dharmabhāṇako bhaviṣyasi /",
  "S04bsu036_u:3922_0": "bodhisattvacaryāṃ ca anupūrveṇa paripūrya raśmiśatasahasraparipūrṇadhvajo nāma tathāgato",
  "S04bsu036_u:3922_1": "'rhan samyaksaṃbuddho loke bhaviṣyasi vidhācaraṇasaṃpannaḥ sugatolokavidanuttaraḥ",
  "S04bsu036_u:3922_2": "puruṣadamyasārathiḥ śāstā devānāṃ ca manuṣyāṇāṃ ca buddho bhagavān bhadrāyāṃ lokadhātau /",
  "S04bsu036_u:3923": "aparimitaṃ ca tasya bhagavato raśmiśatasahasraparipūrṇadhvajasya tathāgatasyārhataḥ samyaksaṃbuddhasyāyuṣpramāṇaṃ bhaviṣyati //",
  "S04bsu036_u:3924_0": "atha khalu mahāprajāpatī gautamī bhikṣuṇī ṣaḍbhikṣuṇīsahasraparivārā yaśodharā ca",
  "S04bsu036_u:3924_1": "bhikṣuṇī caturbhikṣuṇīsahasraparivārā bhagavato 'ntikāt svakaṃ vyākaraṇaṃ śrutvā",
  "S04bsu036_u:3924_2": "anuttarāyāṃ samyaksaṃbodhau āścaryaprāptā adbhutaprāptāśca tasyāṃ velāyāmimāṃ gāthāmabhāṣanta -",
  "S04bsu036_u:3925": "bhagavan vinetāsi vināyako 'si śāstāsi lokasya sadevakasya /",
  "S04bsu036_u:3926": "āśvāsadātā naradevapūjito vayaṃ pi saṃtoṣita adya nātha // Saddhp_12.1 //",
  "S04bsu036_u:3927": "atha khalu tā bhikṣuṇyaḥ imāṃ gāthāṃ bhāṣitvā bhagavantametadūcuḥ - vayamapi bhagavan samutsahāmahe imaṃ dharmaparyāyaṃ saṃprakāśayituṃ paścime kāle paścime samaye,",
  "S04bsu036_u:3928": "api tvanyāsu lokadhātuṣviti //",
  "S04bsu036_u:3929": "atha khalu bhagavān yena tānyaśītibodhisattvakoṭīnayutaśatasahasrāṇi dhāraṇīpratilabdhānāṃ bodhisattvānāmavaivartikadharmacakrapravartakānāṃ tenāvalokayāmāsa /",
  "S04bsu036_u:3930_0": "atha khalu te bodhisattvā mahāsattvāḥ samanantarāvalokitā bhagavatā utthāyāsanebhyo",
  "S04bsu036_u:3930_1": "yena bhagavāṃstenāñjaliṃ praṇāmyaivaṃ cintayāmāsuḥ - asmākaṃ bhagavān adhyeṣati asya",
  "S04bsu036_u:3930_2": "dharmaparyāyasya saṃprakāśanatāyai /",
  "S04bsu036_u:3931": "te khalvevamanuvicintya saṃprakampitāḥ parasparamūcuḥ - kathaṃ vayaṃ kulaputrāḥ kariṣyāmo yad bhagavānadhyeṣati asya dharmaparyāyasyānāgate 'dhvani saṃprakāśanatāyai?",
  "S04bsu036_u:3932_0": "atha khalu te kulaputrā bhagavato gauraveṇa ātmanaśca purvacaryāpraṇidhānena bhagavato",
  "S04bsu036_u:3932_1": "'bhimukhaṃ siṃhanādaṃ nadante sma - vayaṃ bhagavan anāgate 'dhvani imaṃ dharmaparyāyaṃ",
  "S04bsu036_u:3932_2": "tathāgate parinirvṛte daśasu dikṣu gatvā sarvasattvāṃllekhayiṣyāmaḥ pāṭhayiṣyāmaścintāpayiṣyāmaḥ",
  "S04bsu036_u:3932_3": "prakāśayiṣyāmo bhagavata evānubhāvena /",
  "S04bsu036_u:3933": "bhagavāṃśca asmākamanyalokadhātusthito rakṣāvaraṇaguptiṃ kariṣyati //",
  "S04bsu036_u:3934": "atha khalu te bodhisattvā mahāsattvāḥ samasaṃgītyā bhagavantamābhirgāthābhiradhyabhāṣanta -(Vaidya 164)",
  "S04bsu036_u:3935": "alpotsukastvaṃ bhagavan bhavasva vayaṃ tadā te parinirvṛtasya /",
  "S04bsu036_u:3936": "svaṃ paścime kāli subhairavasmin prakāśayiṣyāmida sūtramuttamam // Saddhp_12.2 //",
  "S04bsu036_u:3937": "ākrośāṃstarjanāṃścaiva daṇḍa-udgūraṇāni ca /",
  "S04bsu036_u:3938": "bālānāṃ saṃsahiṣyāmo 'dhivāsiṣyāma nāyaka // Saddhp_12.3 //",
  "S04bsu036_u:3939": "durbuddhinaśca vaṅkāśca śaṭhā bālādhimāninaḥ /",
  "S04bsu036_u:3940": "aprāpte prāptasaṃjñī ca ghore kālasmi paścime // Saddhp_12.4 //",
  "S04bsu036_u:3941": "araṇyavṛttakāścaiva kanthāṃ prāvariyāṇa ca /",
  "S04bsu036_u:3942": "saṃlekhavṛtticāri sma evaṃ vakṣyanti durmatī // Saddhp_12.5 //",
  "S04bsu036_u:3943": "raseṣu gṛddha saktāśca gṛhīṇāṃ dharma deśayī /",
  "S04bsu036_u:3944": "satkṛtāśca bhaviṣyanti ṣaḍabhijñā yathā tathā // Saddhp_12.6 //",
  "S04bsu036_u:3945": "raudracittāśca duṣṭāśca gṛhavittavicintakāḥ /",
  "S04bsu036_u:3946": "araṇyaguptiṃ praviśitvā asmākaṃ parivādakāḥ // Saddhp_12.7 //",
  "S04bsu036_u:3947": "asmākaṃ caiva vakṣyanti lābhasatkāraniśritāḥ /",
  "S04bsu036_u:3948": "tīrthikā batime bhikṣū svāni kāvyāni deśayuḥ // Saddhp_12.8 //",
  "S04bsu036_u:3949": "svayaṃ sūtrāṇi granthitvā lābhasatkārahetavaḥ /",
  "S04bsu036_u:3950": "parṣāya madhye bhāṣante asmākamanukuṭṭakāḥ // Saddhp_12.9 //",
  "S04bsu036_u:3951": "rājeṣu rājaputreṣu rājāmātyeṣu vā tathā /",
  "S04bsu036_u:3952": "viprāṇāṃ gṛhapatīnāṃ ca anyeṣāṃ cāpi bhikṣuṇām // Saddhp_12.10 //",
  "S04bsu036_u:3953": "vakṣyantyavarṇamasmākaṃ tīrthyavādaṃ ca kārayī /",
  "S04bsu036_u:3954": "sarvaṃ vayaṃ kṣamiṣyāmo gauraveṇa maharṣiṇām // Saddhp_12.11 //",
  "S04bsu036_u:3955": "ye cāsmān kutsayiṣyanti tasmin kālasmi durmatī /",
  "S04bsu036_u:3956": "ime buddhā bhaviṣyanti kṣamiṣyāmatha sarvaśaḥ // Saddhp_12.12 //",
  "S04bsu036_u:3957": "kalpasaṃkṣobhamīṣmasmin dāruṇasmi mahābhaye /",
  "S04bsu036_u:3958": "yakṣarūpā bahu bhikṣū asmākaṃ paribhāṣakāḥ // Saddhp_12.13 //",
  "S04bsu036_u:3959": "gauraveṇeha lokendre utsahāma suduṣkaram /",
  "S04bsu036_u:3960": "kṣāntīya kakṣyāṃ bandhitvā sūtrametaṃ prakāśaye // Saddhp_12.14 //",
  "S04bsu036_u:3961": "anarthikāḥ sma kāyena jīvitena ca nāyaka /",
  "S04bsu036_u:3962": "arthikāśca sma bodhīya tava nikṣepadhārakāḥ // Saddhp_12.15 //",
  "S04bsu036_u:3963": "(Vaidya 165)",
  "S04bsu036_u:3964": "bhagavāneva jānīte yādṛśāḥ pāpabhikṣavaḥ /",
  "S04bsu036_u:3965": "paścime kāli bheṣyanti saṃdhābhāṣyamajānakāḥ // Saddhp_12.16 //",
  "S04bsu036_u:3966": "bhṛkuṭī sarva soḍhavyā aprajñaptiḥ punaḥ punaḥ /",
  "S04bsu036_u:3967": "niṣkāsanaṃ vihārebhyo bandhakuṭṭī bahūvidhā // Saddhp_12.17 //",
  "S04bsu036_u:3968": "ājñaptiṃ lokanāthasya smarantā kāli paścime /",
  "S04bsu036_u:3969": "bhāṣiṣyāma idaṃ sūtraṃ parṣanmadhye viśāradāḥ // Saddhp_12.18 //",
  "S04bsu036_u:3970": "nagareṣvatha grāmeṣu ye bheṣyanti ihārthikāḥ /",
  "S04bsu036_u:3971": "gatvā gatvāsya dāsyāmo nikṣepaṃ tava nāyaka // Saddhp_12.19 //",
  "S04bsu036_u:3972": "preṣaṇaṃ tava lokendra kariṣyāmo mahāmune /",
  "S04bsu036_u:3973": "alpotsuko bhava tvaṃ hi śāntiprāpto sunirvṛtaḥ // Saddhp_12.20 //",
  "S04bsu036_u:3974": "sarve ca lokapradyotā āgatā ye diśo daśa /",
  "S04bsu036_u:3975": "satyāṃ vācaṃ prabhāṣāmo adhimuktiṃ vijānasi // Saddhp_12.21 //",
  "S04bsu036_u:3976": "ityāryasaddharmapuṇḍarīke dharmaparyāye utsāhaparivarto nāma dvādaśamaḥ //",
  "S04bsu036_u:3977": "_______________________________________________________________________________",
  "S04bsu036_u:3978": "(Vaidya 166)",
  "S04bsu036_u:3979": "Saddhp_13: sukhavihāraparivartaḥ /",
  "S04bsu036_u:3980": "atha khalu mañjuśrīḥ kumārabhūto bhagavantametadavocata - duṣkaraṃ bhagavan paramaduṣkaramebhirbodhisattvairmahāsattvairutsoḍhaṃ bhagavato gauraveṇa /",
  "S04bsu036_u:3981": "kathaṃ bhagavan ebhirbodhisattvairmahāsattvairayaṃ dharmaparyāyaḥ paścime kāle paścime samaye saṃprakāśayitavyaḥ?",
  "S04bsu036_u:3982_0": "evamukte bhagavān mañjuśriyaṃ kumārabhūtametadavocat - caturṣu mañjuśrīrdharmeṣu",
  "S04bsu036_u:3982_1": "pratiṣṭhitena bodhisattvena mahāsattvena ayaṃ dharmaparyāyaḥ paścime kāle paścime",
  "S04bsu036_u:3982_2": "samaye saṃprakāśayitavyaḥ /",
  "S04bsu036_u:3983": "katameṣu caturṣu?",
  "S04bsu036_u:3984": "iha mañjuśrīrbodhisattvena mahāsattvena ācāragocarapratiṣṭhitena ayaṃ dharmaparyāyaṃ paścime kāle paścime samaye saṃprakāśayitavyaḥ /",
  "S04bsu036_u:3985": "kathaṃ ca mañjuśrīrbodhisattvo mahāsattva ācāragocarapratiṣṭhito bhavati?",
  "S04bsu036_u:3986": "yadā ca mañjuśrīrbodhisattvo mahāsattvaḥ kṣānto bhavati,",
  "S04bsu036_u:3987": "dānto dāntabhūmimanuprāpto 'nutrastāsaṃtrastamanā anabhyasūyakaḥ,",
  "S04bsu036_u:3988": "yadā ca mañjuśrīrbodhisattvo mahāsattvo na kasmiṃściddharme carati,",
  "S04bsu036_u:3989": "yathābhūtaṃ ca dharmāṇāṃ svalakṣaṇaṃ vyavalokayati /",
  "S04bsu036_u:3990": "yā khalveṣu dharmeṣvavicāraṇā avikalpanā,",
  "S04bsu036_u:3991": "ayamucyate mañjuśrīrbodhisattvasya mahāsattvasyācāraḥ /",
  "S04bsu036_u:3992": "katamaśca mañjuśrīrbodhisattvasya mahāsattvasya gocaraḥ?",
  "S04bsu036_u:3993": "yadā ca mañjuśrīrbodhisattvo mahāsattvo na rājānaṃ saṃsevate,",
  "S04bsu036_u:3994": "na rājaputrān na rājamahāmātrān na rājapuruṣān saṃsevate na bhajate na paryupāste nopasaṃkrāmati,",
  "S04bsu036_u:3995": "nānyatīrthyāścarakaparivrājakājīvakanirgranthān na kāvyaśāstraprasṛtān sattvān saṃsevate,",
  "S04bsu036_u:3996": "na bhajate na paryupāste,",
  "S04bsu036_u:3997": "na ca lokāyatamantradhārakān na lokāyatikān sevate na bhajate na paryupāste,",
  "S04bsu036_u:3998": "na ca taiḥ sārdhaṃ saṃstavaṃ karoti /",
  "S04bsu036_u:3999": "na cāṇḍalān na mauṣṭikān na saukarikān na kaukkuṭikān na mṛgalubdhakān na māṃsikān na naṭanṛttakān na jhallān na mallān /",
  "S04bsu036_u:4000": "anyāni pareṣāṃ ratikrīḍāsthānāni tāni nopasaṃkrāmati /",
  "S04bsu036_u:4001": "na ca taiḥ sārdhaṃ saṃstavaṃ karoti /",
  "S04bsu036_u:4002": "anyatropasaṃkrāntānāṃ kālena kālaṃ dharmaṃ bhāṣate,",
  "S04bsu036_u:4003": "taṃ cāniśrito bhāṣate /",
  "S04bsu036_u:4004": "śrāvakayānīyāṃśca bhikṣubhikṣuṇyupāsakopāsikā na sevate na bhajate na paryupāste,",
  "S04bsu036_u:4005": "na ca taiḥ sārdhaṃ saṃstavaṃ karoti /",
  "S04bsu036_u:4006": "na ca taiḥ saha samavadhānagocaro bhavati caṃkrame vā vihāre vā /",
  "S04bsu036_u:4007": "anyatropasaṃkrāntānāṃ caiṣāṃ kālena kālaṃ dharmaṃ bhāṣate,",
  "S04bsu036_u:4008": "taṃ cāniśrito bhāṣate /",
  "S04bsu036_u:4009": "ayaṃ mañjuśrīrbodhisattvasya mahāsattvasya gocaraḥ //",
  "S04bsu036_u:4010": "punaraparaṃ mañjuśrīrbodhisattvo mahāsattvo na mātṛgrāmasya anyatarānyataramanunayanimittamudgṛhya abhīkṣṇaṃ dharmaṃ deśayati,",
  "S04bsu036_u:4011": "na ca mātṛgrāmasya abhīkṣṇaṃ darśanakāmo bhavati /",
  "S04bsu036_u:4012": "na ca kulānyupasaṃkramati,",
  "S04bsu036_u:4013": "na ca dārikāṃ vā kanyāṃ vā vadhukāṃ vā abhīkṣṇamābhāṣitavyāṃ manyate,",
  "S04bsu036_u:4014": "na pratisaṃmodayati /",
  "S04bsu036_u:4015": "na ca paṇḍakasya dharmaṃ deśayati,",
  "S04bsu036_u:4016": "na ca tena sārdhaṃ saṃstavaṃ karoti,",
  "S04bsu036_u:4017": "na ca pratisaṃmodayati /",
  "S04bsu036_u:4018": "na caikākī bhikṣārthamantargṛhaṃ praviśati anyatra tathāgatānusmṛtiṃ bhāvayamānaḥ /",
  "S04bsu036_u:4019": "sacetpunarmātṛgrāmasya dharmaṃ deśayati,",
  "S04bsu036_u:4020": "sa nāntaśo dharmasaṃrāgeṇāpi dharmaṃ (Vaidya 167)",
  "S04bsu036_u:4021": "deśayati, kaḥ punarvādaḥ strīsaṃrāgeṇa /",
  "S04bsu036_u:4022": "nāntaśo dantāvalīmapyupadarśayati,",
  "S04bsu036_u:4023": "kaḥ punarvāda audārikamukhavikāram /",
  "S04bsu036_u:4024": "na ca śrāmaṇeraṃ na ca śrāmaṇerīṃ na bhikṣuṃ na bhikṣuṇīṃ na kumārakaṃ na kumārikāṃ sātīyati,",
  "S04bsu036_u:4025": "na ca taiḥ sārdhaṃ saṃstavaṃ karoti,",
  "S04bsu036_u:4026": "na ca saṃlāpaṃ karoti /",
  "S04bsu036_u:4027": "sa ca pratisaṃlayanaguruko bhavati,",
  "S04bsu036_u:4028": "abhīkṣṇaṃ ca pratisaṃlayanaṃ sevate /",
  "S04bsu036_u:4029": "ayamucyate mañjuśrīrbodhisattvasya mahāsattvasya prathamo gocaraḥ //",
  "S04bsu036_u:4030": "punaraparaṃ mañjuśrīrbodhisattvo mahāsattvaḥ sarvadharmān śūnyān vyavalokayati,",
  "S04bsu036_u:4031_0": "yathāvat pratiṣṭhitān dharmān aviparītasthāyino yathābhūtasthitānacalānakampyānavivartyānaparivartān",
  "S04bsu036_u:4031_1": "sadā yathābhūtasthitānākāśasvabhāvānniruktivyavahāravivarjitānajātānabhutān anasaṃbhūtān",
  "S04bsu036_u:4031_2": "asaṃskṛtān asaṃtānān asattābhilāpapravyāhṛtānasaṅgasthānasthitān saṃjñāviparyāsaprādurbhūtān /",
  "S04bsu036_u:4032": "evaṃ hi mañjuśrīrbodhisattvo mahāsattvo 'bhīkṣṇaṃ sarvadharmān vyavalokayan viharati anena vihāreṇa viharan bodhisattvo mahāsattvo gocare sthito bhavati /",
  "S04bsu036_u:4033": "ayaṃ mañjuśrīrbodhisattvasya dvitīyo gocaraḥ //",
  "S04bsu036_u:4034": "atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
  "S04bsu036_u:4035": "yo bodhisattva iccheyā paścātkāle sudāruṇe /",
  "S04bsu036_u:4036": "idaṃ sūtraṃ prakāśetuṃ anolīno viśāradaḥ // Saddhp_13.1 //",
  "S04bsu036_u:4037": "ācāragocaraṃ rakṣedasaṃsṛṣṭaḥ śucirbhavet /",
  "S04bsu036_u:4038": "varjayetsaṃstavaṃ nityaṃ rājaputrehi rājabhiḥ // Saddhp_13.2 //",
  "S04bsu036_u:4039": "ye cāpiṃ rājapuruṣāḥ kuryāttehi na saṃstavam /",
  "S04bsu036_u:4040": "caṇḍālamuṣṭikaiḥ śauṇḍaistīrthikaiścāpi sarvaśaḥ // Saddhp_13.3 //",
  "S04bsu036_u:4041": "adhimānīnna seveta vinaye cāgame sthitān /",
  "S04bsu036_u:4042": "arhantasaṃmatān bhikṣūn duḥśīlāṃścaiva varjayet // Saddhp_13.4 //",
  "S04bsu036_u:4043": "bhikṣuṇīṃ varjayennityaṃ hāsyasaṃlāpagocarām /",
  "S04bsu036_u:4044": "upāsikāśca varjeta prākaṭā yā avasthitāḥ // Saddhp_13.5 //",
  "S04bsu036_u:4045": "yā nirvṛtiṃ gaveṣanti dṛṣṭe dharme upāsikāḥ /",
  "S04bsu036_u:4046": "varjayet saṃstavaṃ tābhiḥ ācāro ayamucyate // Saddhp_13.6 //",
  "S04bsu036_u:4047": "yaścainamupasaṃkramya dharmaṃ pṛcche 'grabodhaye /",
  "S04bsu036_u:4048": "tasya bhāṣet sadā dhīro anolīno aniśritaḥ // Saddhp_13.7 //",
  "S04bsu036_u:4049": "(Vaidya 168)",
  "S04bsu036_u:4050": "strīpaṇḍakāśca ye sattvāḥ saṃstavaṃ tairvivarjayet /",
  "S04bsu036_u:4051": "kuleṣu cāpi vadhukāṃ kumāryaśca vivarjayet // Saddhp_13.8 //",
  "S04bsu036_u:4052": "na tā saṃmodayejjātu kauśalyaṃ hāsa pṛcchitum /",
  "S04bsu036_u:4053": "saṃstavaṃ tehi varjeta saukaraurabhrikaiḥ saha // Saddhp_13.9 //",
  "S04bsu036_u:4054": "ye cāpi vividhān prāṇīn hiṃseyurbhogakāraṇāt /",
  "S04bsu036_u:4055": "māṃsaṃ sūnāya vikrenti saṃstavaṃ tairvivarjayet // Saddhp_13.10 //",
  "S04bsu036_u:4056": "strīpoṣakāśca ye sattvā varjayettehi saṃstavam /",
  "S04bsu036_u:4057": "naṭebhirjhallamallebhirye cānye tādṛśā janāḥ // Saddhp_13.11 //",
  "S04bsu036_u:4058": "vāramukhyā na seveta ye cānye bhogavṛttinaḥ /",
  "S04bsu036_u:4059": "pratisaṃmodanaṃ tebhiḥ sarvaśaḥ parivarjayet // Saddhp_13.12 //",
  "S04bsu036_u:4060": "yadā ca dharmaṃ deśeyā mātṛgrāmasya paṇḍitaḥ /",
  "S04bsu036_u:4061": "na caikaḥ praviśettatra nāpi hāsyasthito bhavet // Saddhp_13.13 //",
  "S04bsu036_u:4062": "yadāpi praviśed grāmaṃ bhojanārthī punaḥ punaḥ /",
  "S04bsu036_u:4063": "dvitīyaṃ bhikṣu mārgeta buddhaṃ vā samanusmaret // Saddhp_13.14 //",
  "S04bsu036_u:4064": "ācāragocaro hyeṣa prathamo me nidarśitaḥ /",
  "S04bsu036_u:4065": "viharanti yena saprajñā dhārentā sūtramīdṛśam // Saddhp_13.15 //",
  "S04bsu036_u:4066": "yadā na carate dharmaṃ hīnautkṛṣṭamadhyame /",
  "S04bsu036_u:4067": "saṃskṛtāsaṃskṛte cāpi bhūtābhūte ca sarvaśaḥ // Saddhp_13.16 //",
  "S04bsu036_u:4068": "strīti nācarate dhīro puruṣeti na kalpayet /",
  "S04bsu036_u:4069": "sarvadharma ajātatvād gaveṣanto na paśyati // Saddhp_13.17 //",
  "S04bsu036_u:4070": "ācāro hi ayaṃ ukto bodhisattvāna sarvaśaḥ /",
  "S04bsu036_u:4071": "gocaro yādṛśasteṣāṃ taṃ śṛṇotha prakāśataḥ // Saddhp_13.18 //",
  "S04bsu036_u:4072": "asantakā dharma ime prakāśitā aprādubhūtāśca ajāta sarve /",
  "S04bsu036_u:4073": "śūnyā nirīhā sthita nityakālaṃ ayaṃ gocaro ucyati paṇḍitānām // Saddhp_13.19 //",
  "S04bsu036_u:4074": "viparītasaṃjñīhi ime vikalpitā asantasantā hi abhūtabhūtataḥ /",
  "S04bsu036_u:4075": "(Vaidya 169)",
  "S04bsu036_u:4076": "anutthitāścāpi ajātadharmā jātātha bhūtā viparītakalpitāḥ // Saddhp_13.20 //",
  "S04bsu036_u:4077": "ekāgracitto hi samāhitaḥ sadā sumerukūṭo yatha susthitaśca /",
  "S04bsu036_u:4078": "evaṃ sthitaścāpi hi tān nirīkṣedākāśabhūtānima sarvadharmān // Saddhp_13.21 //",
  "S04bsu036_u:4079": "sadāpi ākāśasamānasārakān aniñjitān manyanavarjitāṃśca /",
  "S04bsu036_u:4080": "sthitā hi dharmā iti nityakālaṃ ayu gocaro ucyati paṇḍitānām // Saddhp_13.22 //",
  "S04bsu036_u:4081": "īryāpathaṃ yo mama rakṣamāṇo bhaveta bhikṣū mama nirvṛtasya /",
  "S04bsu036_u:4082": "prakāśayet sūtramidaṃ hi loke na cāpi saṃlīyana tasya kācit // Saddhp_13.23 //",
  "S04bsu036_u:4083": "kālena vā cintayamānu paṇḍitaḥ praviśya lenaṃ tatha ghaṭṭayitvā /",
  "S04bsu036_u:4084": "vipaśya dharmaṃ imu sarva yoniśo utthāya deśeta alīnacittaḥ // Saddhp_13.24 //",
  "S04bsu036_u:4085": "rājāna tasyeha karonti rakṣāṃ ye rājaputrāśca śṛṇonti dharmam /",
  "S04bsu036_u:4086": "anye 'pi co gṛhapati brāhmaṇāśca parivārya sarve 'sya sthitā bhavanti // Saddhp_13.25 //",
  "S04bsu036_u:4087_0": "punaraparaṃ mañjuśrirbodhisattvo mahāsattvastathāgatasya parinirvṛtasya paścime kāle",
  "S04bsu036_u:4087_1": "paścime samaye saddharmavipralope vartamāne imaṃ dharmaparyāyaṃ saṃprakāśayitukāmaḥ",
  "S04bsu036_u:4087_2": "sukhasthito bhavati /",
  "S04bsu036_u:4088": "sa sukhasthitaśca dharmaṃ bhāṣate kāyagataṃ vā pustakagataṃ vā /",
  "S04bsu036_u:4089": "pareṣāṃ ca deśayamāno nādhimātramupālambhajātīyo bhavati,",
  "S04bsu036_u:4090": "na cānyān dharmabhāṇakān bhikṣūn parivadati,",
  "S04bsu036_u:4091": "na cāvarṇaṃ bhāṣate,",
  "S04bsu036_u:4092": "na cāvarṇaṃ niścārayati,",
  "S04bsu036_u:4093": "na cānyeṣāṃ śrāvakayānīyānāṃ bhikṣūṇāṃ nāma gṛhītvā avarṇa bhāṣate,",
  "S04bsu036_u:4094": "na cāvarṇaṃ cārayati,",
  "S04bsu036_u:4095": "na ca teṣāmantike pratyarthikasaṃjñī bhavati /",
  "S04bsu036_u:4096": "tatkasya hetoḥ?",
  "S04bsu036_u:4097": "yathāpīdaṃ sukhasthānavasthitatvāt /",
  "S04bsu036_u:4098": "sa āgatāgatānāṃ dhārmaśrāvaṇikānāmanuparigrāhikayā anabhyasūyayā (Vaidya 170)",
  "S04bsu036_u:4099": "dharmaṃ deśayati /",
  "S04bsu036_u:4100": "avivadamāno na ca praśnaṃ pṛṣṭaḥ śrāvakayānena visarjayati /",
  "S04bsu036_u:4101": "api tu khalu punastathā visarjayati,",
  "S04bsu036_u:4102": "yathā buddhajñānamabhisaṃbudhyate //",
  "S04bsu036_u:4103": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:4104": "sukhasthito bhoti sadā vicakṣaṇaḥ sukhaṃ niṣaṇṇastatha dharmu bhāṣate /",
  "S04bsu036_u:4105": "udāra prajñapta karitva āsanaṃ caukṣe manojñe pṛthivīpradeśe // Saddhp_13.26 //",
  "S04bsu036_u:4106": "caukṣaṃ cāsau cīvara prāvaritvā suraktaraṅgaṃ supraśastaraṅgaiḥ /",
  "S04bsu036_u:4107": "āsevakāṃ kṛṣṇa tathādaditvā mahāpramāṇaṃ ca nivāsayitvā // Saddhp_13.27 //",
  "S04bsu036_u:4108": "sapādapīṭhasmi niṣadya āsane vicitradūṣyehi susaṃstṛtasmin /",
  "S04bsu036_u:4109": "sudhautapādaśca upāruhitvā snigdhena śīrṣeṇa mukhena cāpi // Saddhp_13.28 //",
  "S04bsu036_u:4110": "dharmāsane cātra niṣīdiyāna ekāgrasattveṣu samāgateṣu /",
  "S04bsu036_u:4111": "upasaṃhareccitrakathā bahūśca bhikṣūṇa co bhikṣūṇikāna caiva // Saddhp_13.29 //",
  "S04bsu036_u:4112": "upāsakānāṃ ca upāsikānāṃ rājñāṃ tathā rājasutāna caiva /",
  "S04bsu036_u:4113": "vicitritārthāṃ madhurāṃ katheyā anabhyasūyantu sadā sa paṇḍitaḥ // Saddhp_13.30 //",
  "S04bsu036_u:4114": "pṛṣṭo 'pi cāsau tada praśna tehi anulomamarthaṃ punarnirdiśeta /",
  "S04bsu036_u:4115": "tathā ca deśeya tamarthajātaṃ yatha śrutva bodhīya bhaveyu lābhinaḥ // Saddhp_13.31 //",
  "S04bsu036_u:4116": "kilāsitāṃ cāpi vivarjayitvā na cāpi utpādayi khedasaṃjñām /",
  "S04bsu036_u:4117": "(Vaidya 171)",
  "S04bsu036_u:4118": "aratiṃ ca sarvāṃ vijaheta paṇḍito maitrībalaṃ cā pariṣāya bhāvayet // Saddhp_13.32 //",
  "S04bsu036_u:4119": "bhāṣecca rātriṃdivamagradharmaṃ dṛṣṭāntakoṭīnayutaiḥ sa paṇḍitaḥ /",
  "S04bsu036_u:4120": "saṃharṣayetparṣa tathaiva toṣayenna cāpi kiṃcittatu jātu prārthayet // Saddhp_13.33 //",
  "S04bsu036_u:4121": "khādyaṃ ca bhojyaṃ ca tathānnapānaṃ vastrāṇi śayyāsana cīvaraṃ vā /",
  "S04bsu036_u:4122": "gilānabhaiṣajya na cintayeta na vijñapeyā pariṣāya kiṃcit // Saddhp_13.34 //",
  "S04bsu036_u:4123": "anyatra cinteya sadā vicakṣaṇo bhaveya buddho 'hamime ca sattvāḥ /",
  "S04bsu036_u:4124": "etanmamo sarvasukhopadhānaṃ yaṃ dharma śrāvemi hitāya loke // Saddhp_13.35 //",
  "S04bsu036_u:4125": "yaścāpi bhikṣū mama nirvṛtasya anīrṣuko eta prakāśayeyā /",
  "S04bsu036_u:4126": "na tasya duḥkhaṃ na ca antarāyo śokopayāsā na bhavetkadācit // Saddhp_13.36 //",
  "S04bsu036_u:4127": "na tasya saṃtrāsana kaści kuryānna tāḍanāṃ nāpi avarṇa bhāṣet /",
  "S04bsu036_u:4128": "na cāpi nipkāsana jātu tasya tathā hi so kṣāntibale pratiṣṭhitaḥ // Saddhp_13.37 //",
  "S04bsu036_u:4129": "sukhasthitasyo tada paṇḍitasya evaṃ sthitasyo yatha bhāṣitaṃ mayā /",
  "S04bsu036_u:4130": "guṇāna koṭīśata bhontyaneke na śakyate kalpaśate hi vaktum // Saddhp_13.38 //",
  "S04bsu036_u:4131_0": "punaraparaṃ mañjuśrīrbodhisattvo mahāsattvastathāgatasya parinirvṛtasya saddharmakṣayāntakāle",
  "S04bsu036_u:4131_1": "vartamāne idaṃ sūtraṃ dhārayamāṇo bodhisattvo mahāsattvo 'nīrṣuko bhavatyaśaṭho 'māyāvī,",
  "S04bsu036_u:4132": "na cānyeṣāṃ bodhisattvayānīyānāṃ pudgalānāmavarṇaṃ bhāṣate,",
  "S04bsu036_u:4133": "nāpavadati nāvasādayati /",
  "S04bsu036_u:4134_0": "na cānyeṣāṃ bhikṣubhikṣuṇyupāsakopāsikānāṃ śrāvakayānīyānāṃ vā pratyekabuddhayānīyānāṃ",
  "S04bsu036_u:4134_1": "vā bodhisattvayānīyānāṃ vā kaukṛtyamupasaṃharati - dūre yūyaṃ kulaputrā anuttarāyāḥ samyaksaṃbodheḥ,",
  "S04bsu036_u:4135": "na tasyāṃ yūyaṃ (Vaidya 172)",
  "S04bsu036_u:4136": "sadṛśyadhve /",
  "S04bsu036_u:4137": "atyantapramādavihāriṇo yūyam /",
  "S04bsu036_u:4138": "na yūyaṃ pratibalāstaṃ jñānamabhisaṃboddhum /",
  "S04bsu036_u:4139": "ityevaṃ na kasyacid bodhisattvayānīyasya kaukṛtyamupasaṃharati /",
  "S04bsu036_u:4140": "na ca dharmavivādābhirato bhavati,",
  "S04bsu036_u:4141": "na ca dharmavivādaṃ karoti,",
  "S04bsu036_u:4142": "sarvasattvānāṃ cāntike maitrībalaṃ na vijahāti /",
  "S04bsu036_u:4143": "sarvatathāgatānāṃ cāntike pitṛsaṃjñāmutpādayati,",
  "S04bsu036_u:4144": "sarvabodhisattvānāṃ cāntike śāstṛsaṃjñāmutpādayati /",
  "S04bsu036_u:4145": "ye ca daśasu dikṣu loke bodhisattvā mahāsattvāḥ,",
  "S04bsu036_u:4146": "tānabhīkṣṇamadhyāśayena gauraveṇa ca namaskurute /",
  "S04bsu036_u:4147": "dharmaṃ ca deśayamāno 'nūnamanadhikaṃ dharmaṃ deśayati samena dharmapremṇā,",
  "S04bsu036_u:4148": "na ca kasyacidantaśo dharmapremṇāpyadhikataramanugrahaṃ karoti imaṃ dharmaparyāyaṃ saṃprakāśayamānaḥ //",
  "S04bsu036_u:4149_0": "anena mañjuśrīstṛtīyena dharmeṇa samanvāgato bodhisattvo mahāsattvastathāgatasya",
  "S04bsu036_u:4149_1": "parinirvṛtasya saddharmaparikṣayāntakāle vartamāne imaṃ dharmaparyāyaṃ saṃprakāśayamānaḥ",
  "S04bsu036_u:4149_2": "sukhasparśaṃ viharati,",
  "S04bsu036_u:4150": "aviheṭhitaścemaṃ dharmaparyāyaṃ saṃprakāśayati /",
  "S04bsu036_u:4151": "bhavanti cāsya",
  "S04bsu036_u:4152": "dharmasaṃgītyāṃ sahāyakāḥ /",
  "S04bsu036_u:4153": "utpatsyante cāsya dhārmaśrāvaṇikāḥ,",
  "S04bsu036_u:4154": "ye 'syemaṃ dharmaparyāyaṃ śroṣyanti śraddhāsyanti,",
  "S04bsu036_u:4155": "pattīyiṣyanti dhārayiṣyanti paryavāpsyanti likhiṣyanti likhāpayiṣyanti,",
  "S04bsu036_u:4156": "pustakagataṃ ca kṛtvā satkariṣyanti gurukariṣyanti mānayiṣyanti pūjayiṣyanti //",
  "S04bsu036_u:4157": "idamavocad bhagavān /",
  "S04bsu036_u:4158": "idaṃ vaditvā sugato hyathāparametaduvāca śāstā -",
  "S04bsu036_u:4159": "śāṭhyaṃ ca mānaṃ tatha kūṭanāṃ ca aśeṣato ujjhiya dharmabhāṇakaḥ /",
  "S04bsu036_u:4160": "īrṣyāṃ na kuryāttatha jātu paṇḍito ya icchate sūtramidaṃ prakāśitum // Saddhp_13.39 //",
  "S04bsu036_u:4161": "avarṇa jātū na vadeya kasyaciddṛṣṭīvivādaṃ ca na jātu kuryāt /",
  "S04bsu036_u:4162": "kaukṛtyasthānaṃ ca na jātu kuryānna lapsyase jñānamanuttara tvam // Saddhp_13.40 //",
  "S04bsu036_u:4163": "sadā ca so ārjavu mardāvaśca kṣāntaśca bhotī sugatasya putraḥ /",
  "S04bsu036_u:4164": "dharmaṃ prakāśetuḥ punaḥ punaścimaṃ na tasya khedo bhavatī kadācit // Saddhp_13.41 //",
  "S04bsu036_u:4165": "ye bodhisattvā daśasū diśāsu sattvānukampāya caranti loke /",
  "S04bsu036_u:4166": "te sarvi śāstāra bhavanti mahyaṃ gurugauravaṃ teṣu janeta paṇḍitaḥ // Saddhp_13.42 //",
  "S04bsu036_u:4167": "(Vaidya 173)",
  "S04bsu036_u:4168": "smaritva buddhāna dvipadānamuttamān jineṣu nityaṃ pitṛsaṃjña kuryāt /",
  "S04bsu036_u:4169": "adhimānasaṃjñāṃ ca vihāya sarvāṃ na tasya bhotī tada antarāyaḥ // Saddhp_13.43 //",
  "S04bsu036_u:4170": "śruṇitva dharmaṃ imamevarūpaṃ sa rakṣitavyastada paṇḍitena /",
  "S04bsu036_u:4171": "sukhaṃ vihārāya samāhitaśca surakṣito bhoti ca prāṇikoṭibhiḥ // Saddhp_13.44 //",
  "S04bsu036_u:4172_0": "punaraparaṃ mañjuśrīrbodhisattvo mahāsattvastathāgatasya parinirvṛtasya saddharmapratikṣayāntakāle",
  "S04bsu036_u:4172_1": "vartamāne imaṃ dharmaparyāyaṃ dhārayitukāmastena bhikṣuṇā gṛhasthapravrajitānāmantikād",
  "S04bsu036_u:4172_2": "dūreṇa dūraṃ vihartavyam,",
  "S04bsu036_u:4173": "maitrīvihāreṇa ca vihartavyam /",
  "S04bsu036_u:4174": "ye ca sattvā bodhāya saṃprasthitā bhavanti,",
  "S04bsu036_u:4175": "teṣāṃ sarveṣāmantike spṛhotpādayitavyā /",
  "S04bsu036_u:4176": "evaṃ cānena cittamutpādayitavyam /",
  "S04bsu036_u:4177": "mahāduṣprajñajātīyā bateme sattvāḥ,",
  "S04bsu036_u:4178": "ye tathāgatasyopāyakauśalyaṃ saṃdhābhāṣitaṃ na śṛṇvanti na jānanti na budhyante na pṛcchanti na śraddadhanti nādhimucyante /",
  "S04bsu036_u:4179": "kiṃcāpyete sattvā imaṃ dharmaparyāyaṃ nāvataranti,",
  "S04bsu036_u:4180": "na budhyante,",
  "S04bsu036_u:4181": "api tu khalu punarahametāmanuttarāṃ samyaksaṃbodhimabhisaṃbudhya yo yasmin sthito bhaviṣyati,",
  "S04bsu036_u:4182": "taṃ tasminneva ṛddhibalenāvarjayiṣyāmi pattīyāpayiṣyāmi avatārayiṣyāmi paripācayiṣyāmi //",
  "S04bsu036_u:4183": "anenāpi mañjuśrīścaturthena dharmeṇa samanvāgato bodhisattvo mahāsattvastathāgatasya parinirvṛtasya imaṃ dharmaparyāyaṃ saṃprakāśayamāno 'vyābādho bhavati,",
  "S04bsu036_u:4184": "satkṛto gurukṛto mānitaḥ pūjito bhikṣubhikṣuṇyupāsakopāsikānāṃ rājñā rajaputrāṇāṃ rājāmātyānāṃ rājamahāmātrāṇāṃ naigamajānapadānāṃ brāhmaṇagṛhapatīnām /",
  "S04bsu036_u:4185": "antarīkṣāvacarāścāsya devatāḥ śrāddhāḥ pṛṣṭhato 'nubaddhā bhaviṣyanti dharmaśravaṇāya /",
  "S04bsu036_u:4186": "devaputrāścāsya sadānubaddhā bhaviṣyantyārakṣāyai grāmagatasya vā vihāragatasya vā /",
  "S04bsu036_u:4187": "upasaṃkramiṣyanti rātriṃdivaṃ dharmaṃ paripṛcchakāḥ /",
  "S04bsu036_u:4188": "tasya ca vyākaraṇenaṃ tuṣṭā udagrā āttamanaskā bhaviṣyanti /",
  "S04bsu036_u:4189": "tatkasya hetoḥ?",
  "S04bsu036_u:4190": "sarvabuddhādhiṣṭhito 'yaṃ mañjuśrīrdharmaparyāyaḥ /",
  "S04bsu036_u:4191": "atītānāgatapratyutpannairmañjuśrīstathāgatairarhadbhiḥ samyaksaṃbuddhairayaṃ dharmaparyāyo nityādhiṣṭhitaḥ /",
  "S04bsu036_u:4192": "durlabho 'sya mañjuśrīrdharmaparyāyasya bahuṣu lokadhātuṣu śabdo vā ghoṣo vā nāmaśravo vā //",
  "S04bsu036_u:4193": "tadyathāpi nāma mañjuśrī rājā bhavati balacakravartī,",
  "S04bsu036_u:4194": "balena taṃ svakaṃ rājyaṃ nirjināti /",
  "S04bsu036_u:4195": "tato 'sya pratyarthikāḥ pratyamitrāḥ pratirājānastena sārdhaṃ vigrahamāpannā bhavanti /",
  "S04bsu036_u:4196": "atha tasya rājño balacakravartino vividhā yodhā bhavanti /",
  "S04bsu036_u:4197": "te taiḥ śatrubhiḥ sārdhaṃ yudhyante /",
  "S04bsu036_u:4198": "atha sa rājā tān yodhān yudhyamānān dṛṣṭvā teṣāṃ yodhānāṃ prīto bhavatyāttamanaskaḥ /",
  "S04bsu036_u:4199": "sa prīta āttamanāḥ samānasteṣāṃ yodhānāṃ vividhāni dānāni dadāti /",
  "S04bsu036_u:4200": "tadyathā grāmaṃ vā grāmakṣetrāṇi (Vaidya 174)",
  "S04bsu036_u:4201": "vā dadāti, nagaraṃ nagarakṣetrāṇi vā dadāti,",
  "S04bsu036_u:4202": "vastrāṇi dadāti,",
  "S04bsu036_u:4203": "veṣṭanāni hastābharaṇāni pādābharaṇāni kaṇṭhābharaṇāni karṇābharaṇāni sauvarṇasūtrāṇi hārārdhahārāṇi hiraṇyasuvarṇamaṇimuktāvaiḍūryaśaṅkhaśilāpravālānyapi dadāti,",
  "S04bsu036_u:4204": "hastyaśvarathapattidāsīdāsānapi dadāti,",
  "S04bsu036_u:4205": "yānāni śibikāśca dadāti /",
  "S04bsu036_u:4206": "na punaḥ kasyaciccūḍāmaṇiṃ dadāti /",
  "S04bsu036_u:4207": "tatkasya hetoḥ?",
  "S04bsu036_u:4208": "eka eva hi sa cūḍāmaṇī rājño mūrdhasthāyī /",
  "S04bsu036_u:4209": "yadā punarmañjuśrī rājā tamapi cūḍāmaṇiṃ dadāti,",
  "S04bsu036_u:4210": "tadā sa sarvo rājñaścaturaṅgabalakāya āścaryaprāpto bhavatyadbhutaprāptaḥ /",
  "S04bsu036_u:4211": "evameva mañjuśrīstathāgato 'pyarhan samyaksaṃbuddho dharmasvāmī dharmarājā svena bāhubalanirjitena puṇyabalanirjitena traidhātuke dharmeṇa dharmarājyaṃ kārayati /",
  "S04bsu036_u:4212": "tasya māraḥ pāpīyāṃstraidhātukamākrāmati /",
  "S04bsu036_u:4213": "atha khalu tathāgatasyāpi āryā yodhā māreṇa sārdhaṃ yudhyante /",
  "S04bsu036_u:4214_0": "atha khalu mañjuśrīstathāgato 'pyarhan samyaksaṃbuddho dharmasvāmī dharmarājā teṣāmāryāṇāṃ",
  "S04bsu036_u:4214_1": "yodhānāṃ yudhyatāṃ dṛṣṭvā vividhāni sūtraśatasahasrāṇi bhāṣate sma catasṛṇāṃ parṣadāṃ saṃharṣaṇārtham /",
  "S04bsu036_u:4215": "nirvāṇanagaraṃ caiṣāṃ mahādharmanagaraṃ dadāti /",
  "S04bsu036_u:4216": "nirvṛtyā cainān pralobhayati sma /",
  "S04bsu036_u:4217": "na punarimamevaṃrūpaṃ dharmaparyāyaṃ bhāṣate sma /",
  "S04bsu036_u:4218_0": "tatra mañjuśrīryathā sa rājā balacakravartī teṣāṃ yodhānāṃ yudhyatāṃ mahatā puruṣakāreṇa",
  "S04bsu036_u:4218_1": "vismāpitaḥ samānaḥ paścāttaṃ sarvasvabhūtaṃ paścimaṃ cūḍāmaṇiṃ dadāti sarvalokāśraddheyaṃ vismayabhūtam /",
  "S04bsu036_u:4219": "yathā mañjuśrīstasya rājñaḥ sa cūḍāmaṇiścirarakṣito mūrdhasthāyī,",
  "S04bsu036_u:4220": "evameva mañjuśrīstathāgato 'rhan samyaksaṃbuddhastraidhātuke dharmarājo dharmeṇa rājyaṃ kārayamāṇo yasmin samaye",
  "S04bsu036_u:4221": "paśyati śrāvakāṃśca bodhisattvāṃśca skandhamāreṇa vā kleśamāreṇa vā sārdhaṃ yudhyamānān,",
  "S04bsu036_u:4222": "taiśca sārdhaṃ yudhyamānairyadā rāgadveṣamohakṣayaḥ sarvatraidhātukānniḥsaraṇaṃ sarvamāranirghātanaṃ mahāpuruṣakāraḥ kṛto bhavati,",
  "S04bsu036_u:4223_0": "tadā tathāgato 'rhan samyaksaṃbuddho 'pyārāgitaḥ samānasteṣāmāryḥṇḥṃ yodhḥnḥmimamevaṃrūpaṃ",
  "S04bsu036_u:4223_1": "sarvalokavipratyanīkaṃ sarvalokḥśraddheyamabhḥṣitapūrvamanirdiṣṭapūrvaṃ dharmaparyḥyaṃ bhḥṣate sma /",
  "S04bsu036_u:4224": "sarveṣḥṃ sarvajñatḥhḥrakaṃ mahḥcūḍḥmaṇiprakhyaṃ tathḥgataḥ śrḥvakebhyo 'nuprayacchati sma /",
  "S04bsu036_u:4225": "eṣḥ hi mañjuśrīstathḥgatḥnḥṃ paramḥ dharmadeśanḥ,",
  "S04bsu036_u:4226": "ayaṃ paścimastathḥgatḥnḥṃ dharmaparyḥyaḥ /",
  "S04bsu036_u:4227": "sarveṣḥṃ dharmaparyḥyḥṇḥmayaṃ dharmaparyḥyaḥ sarvagambhīraḥ sarvalokavipratyanīkaḥ,",
  "S04bsu036_u:4228": "yo 'yaṃ mañjuśrīstathḥgatena adya tenaiva rḥjñḥ balacakravartinḥ ciraparirakṣitaścūḍḥmaṇiravamucya yodhebhyo dattaḥ /",
  "S04bsu036_u:4229": "evameva mañjuśrīstathḥgato 'pīmaṃ dharmaguhyaṃ cirḥnurakṣitaṃ sarvadharmaparyḥyḥṇḥṃ mūrdhasthḥyi tathḥgatavijñeyam /",
  "S04bsu036_u:4230": "tadidaṃ tathḥgatenḥdya saṃprakḥśitamiti //",
  "S04bsu036_u:4231": "atha khalu bhagavānetamevārthaṃ bhūyasyā mātrayā saṃdarśayamānastasyāṃ velāyāmimā gāthā abhāṣata -",
  "S04bsu036_u:4232": "maitrībalaṃ co sada darśayantaḥ kṛpāyamāṇaḥ sada sarvasattvān /",
  "S04bsu036_u:4233": "prakāśayeddharmamimevarūpaṃ sūtraṃ viśiṣṭaṃ sugatehi varṇitam // Saddhp_13.45 //",
  "S04bsu036_u:4234": "(Vaidya 175)",
  "S04bsu036_u:4235": "gṛhastha ye pravrajitāśca ye syuratha bodhisattvāstada kāli paścime /",
  "S04bsu036_u:4236": "sarveṣu maitrībala so hi darśayī mā haiva kṣepsyanti śruṇitva dharmam // Saddhp_13.46 //",
  "S04bsu036_u:4237": "ahaṃ tu bodhimanuprāpuṇitvā yadā sthito bheṣyi tathāgatatve /",
  "S04bsu036_u:4238": "tato upāneṣyi upāyi sthitvā saṃśrāvayiṣye imamagrabodhim // Saddhp_13.47 //",
  "S04bsu036_u:4239": "yathāpi rājā balacakravartī yodhāna dadyādvividhaṃ hiraṇyam /",
  "S04bsu036_u:4240": "hastīṃśca aśvāṃśca rathān padātīn nagarāṇi grāmāṃśca dadāti tuṣṭaḥ // Saddhp_13.48 //",
  "S04bsu036_u:4241": "keṣāṃci hastābharaṇāni prīto dadāti rūpyaṃ ca suvarṇasūtram /",
  "S04bsu036_u:4242": "muktāmaṇiṃ śaṅkhaśilāpravālaṃ vividhāṃśca dāsān sa dadāti prītaḥ // Saddhp_13.49 //",
  "S04bsu036_u:4243": "yadā tu so uttamasāṃhasena vismāpito kenaci tatra bhoti /",
  "S04bsu036_u:4244": "vijñāya āścaryamidaṃ kṛtaṃ ti mukuṭaṃ sa muñcitva maṇiṃ dadāti // Saddhp_13.50 //",
  "S04bsu036_u:4245": "tathaiva buddho ahu dharmarājā kṣāntībalaḥ prajñaprabhūtakośaḥ /",
  "S04bsu036_u:4246": "dharmeṇa śāsāmimu sarvalokaṃ hitānukampī karūṇāyamānaḥ // Saddhp_13.51 //",
  "S04bsu036_u:4247": "sattvāṃśca dṛṣṭvātha vihanyamānān bhāṣāmi sūtrāntasahasrakoṭyaḥ /",
  "S04bsu036_u:4248": "parākramaṃ jāniya teṣa prāṇināṃ ye śuddhasattvā iha kleśaghātinaḥ // Saddhp_13.52 //",
  "S04bsu036_u:4249": "atha dharmarājāpi mahābhiṣaṭkaḥ paryāyakoṭīśata bhāṣamāṇaḥ /",
  "S04bsu036_u:4250": "(Vaidya 176)",
  "S04bsu036_u:4251": "jñātvā ca sattvān balavantu jñānī cūḍāmaṇiṃ vā ima sūtra deśayī // Saddhp_13.53 //",
  "S04bsu036_u:4252": "imu paścimu loki vadāmi sūtraṃ sūtrāṇa sarveṣa mamāgrabhūtam /",
  "S04bsu036_u:4253": "saṃrakṣitaṃ me na ca jātu proktaṃ taṃ śrāvayāmyadya śṛṇotha sarve // Saddhp_13.54 //",
  "S04bsu036_u:4254": "catvāri dharmā imi evarūpāḥ mayi nirvṛte ye ca niṣevitavyāḥ /",
  "S04bsu036_u:4255": "ye cārthikā uttamamagrabodhau vyāpāraṇaṃ ye ca karonti mahyam // Saddhp_13.55 //",
  "S04bsu036_u:4256": "na tasya śoko na pi cāntarāyo daurvarṇikaṃ nāpi gilānakatvam /",
  "S04bsu036_u:4257": "na ca cchavī kṛṣṇika tasya bhoti na cāpi hīne nagarasmi vāsaḥ // Saddhp_13.56 //",
  "S04bsu036_u:4258": "priyadarśano 'sau satataṃ maharṣī tathāgato vā yatha pūjya bhoti /",
  "S04bsu036_u:4259": "upasthāyakāstasya bhavanti nityaṃ ye devaputrā daharā bhavanti // Saddhp_13.57 //",
  "S04bsu036_u:4260": "na tasya śastraṃ na viṣaṃ kadācit kāye krame nāpi ca daṇḍaloṣṭam /",
  "S04bsu036_u:4261": "saṃmīlitaṃ tasya mukhaṃ bhaveya yo tasya ākrośamapī vadeyā // Saddhp_13.58 //",
  "S04bsu036_u:4262": "so bandhubhūto bhavatīha prāṇināmālokajāto vicarantu medinīm /",
  "S04bsu036_u:4263": "timiraṃ haranto bahuprāṇakoṭināṃ yo sūtradhāre imu nirvṛte mayi // Saddhp_13.59 //",
  "S04bsu036_u:4264": "supinasmi so paśyati bhadrarūpaṃ bhikṣūṃśca so paśyati bhikṣuṇīśca /",
  "S04bsu036_u:4265": "sihāsanasthaṃ ca tathātmabhāvaṃ dharmaṃ prakāśentu bahuprakāram // Saddhp_13.60 //",
  "S04bsu036_u:4266": "(Vaidya 177)",
  "S04bsu036_u:4267": "devāṃśca yakṣān yatha gaṅgāvālikā asurāṃśca nāgāṃśca bahuprakārān /",
  "S04bsu036_u:4268": "teṣāṃ ca so bhāṣati agradharmaṃ supinasmi sarveṣa kṛtāñjalīnām // Saddhp_13.61 //",
  "S04bsu036_u:4269": "tathāgataṃ so supinasmi paśyati deśenta dharmaṃ bahuprāṇikoṭinām /",
  "S04bsu036_u:4270": "raśmīsahasrāṇi pramuñcamānaṃ valgusvaraṃ kāñcanavarṇanātham // Saddhp_13.62 //",
  "S04bsu036_u:4271": "so cā tahī bhoti kṛtāñjalisthito abhiṣṭuvanto dvipaduttamaṃ munim /",
  "S04bsu036_u:4272": "so cā jino bhāṣati agradharmaṃ caturṇa parṣāṇa mahābhiṣaṭūkaḥ // Saddhp_13.63 //",
  "S04bsu036_u:4273": "so ca prahṛṣṭo bhavatī śruṇitvā prāmodyajātaśca karoti pūjām /",
  "S04bsu036_u:4274": "supine ca so dhāraṇi prāpuṇoti avivartiyaṃ jñāna spṛśitva kṣipram // Saddhp_13.64 //",
  "S04bsu036_u:4275": "jñātvā ca so āśayu lokanāthastaṃ vyākarotī puruṣarṣabhatve /",
  "S04bsu036_u:4276": "kulaputra tvaṃ pīha anuttaraṃ śivaṃ spṛśiṣyasi jñānamanāgate 'dhvani // Saddhp_13.65 //",
  "S04bsu036_u:4277": "tavāpi kṣetraṃ vipulaṃ bhaviṣyati parṣāśca catvāri yathaiva mahyam /",
  "S04bsu036_u:4278": "śroṣyanti dharmaṃ vipulaṃ anāsravaṃ sagauravā bhūtva kṛtāñjalī ca // Saddhp_13.66 //",
  "S04bsu036_u:4279": "punaśca so paśyati ātmabhāvaṃ bhāventa dharmaṃ girikandareṣu /",
  "S04bsu036_u:4280": "bhāvitva dharmaṃ ca spṛśitva dharmatāṃ samādhi so labdhu jinaṃ ca paśyati // Saddhp_13.67 //",
  "S04bsu036_u:4281": "suvarṇavarṇaṃ śatapuṇyalakṣaṇaṃ supinasmi dṛṣṭvā ca śṛṇoti dharmam /",
  "S04bsu036_u:4282": "(Vaidya 178)",
  "S04bsu036_u:4283": "śrutvā ca taṃ parṣadi saṃprakāśayī supino khu tasyo ayamevarūpaḥ // Saddhp_13.68 //",
  "S04bsu036_u:4284": "svapne 'pi sarvaṃ prajahitva rājyamantaḥpuraṃ jñātigaṇaṃ tathaiva /",
  "S04bsu036_u:4285": "abhiniṣkramī sarva jahitva kāmānupasaṃkramī yena ca bodhimaṇḍam // Saddhp_13.69 //",
  "S04bsu036_u:4286": "siṃhāsane tatra niṣīdiyāno drumasya mūle tahi bodhiarthikaḥ /",
  "S04bsu036_u:4287": "divasāna saptāna tathātyayena anuprāpsyate jñānu tathāgatānām // Saddhp_13.70 //",
  "S04bsu036_u:4288": "bodhiṃ ca prāptastatu vyutthahitvā pravartayī cakramanāsravaṃ hi /",
  "S04bsu036_u:4289": "caturṇa parṣāṇa sa dharma deśayī acintiyā kalpasahasrakoṭyaḥ // Saddhp_13.71 //",
  "S04bsu036_u:4290": "prakāśayitvā tahi dharma nāsravaṃ nirvāpayitvā bahu prāṇikoṭyaḥ /",
  "S04bsu036_u:4291": "nirvāyatī hetukṣaye va dīpaḥ supino ayaṃ so bhavatevarūpaḥ // Saddhp_13.72 //",
  "S04bsu036_u:4292": "bahu ānuśaṃsāśca anantakāśca ye mañjughoṣā sada tasya bhonti /",
  "S04bsu036_u:4293": "yo paścime kāli iamamagradharmaṃ sūtraṃ prakāśeya mayā sudeśitam // Saddhp_13.73 //",
  "S04bsu036_u:4294": "ityāryasaddharmapuṇḍarīke dharmaparyāye sukhavihāraparivarto nāma trayodaśamaḥ //",
  "S04bsu036_u:4295": "_______________________________________________________________________________",
  "S04bsu036_u:4296": "(Vaidya 179)",
  "S04bsu036_u:4297": "Saddhp_14: bodhisattvapṛthivīvirasamudgamaparivartaḥ /",
  "S04bsu036_u:4298": "atha khalu anyalokadhātvāgatānāṃ bodhisattvānāṃ mahāsattvānāmaṣṭau gaṅgānadīvālukāsamā bodhisattvā mahāsattvāstasmin samaye tataḥ parṣanmaṇḍalādabhyutthitā abhūvan /",
  "S04bsu036_u:4299": "te 'ñjaliṃ pragṛhya bhagavato 'bhimukhā bhagavantaṃ namasyamānā bhagavantametadūcuḥ - saced bhagavānasmākamanujānīyāt,",
  "S04bsu036_u:4300": "vayamapi bhagavan imaṃ dharmaparyāyaṃ tathāgatasya parinirvṛtasya tasyāṃ sahāyāṃ lokadhātau saṃprakāśeyama vācayema lekhayema pūjayema,",
  "S04bsu036_u:4301": "asmiṃśca dharmaparyāye yogamāpadyemahi /",
  "S04bsu036_u:4302": "tatsādhu bhagavānasmākamapīmaṃ dharmaparyāyamanujānātu /",
  "S04bsu036_u:4303": "atha khalu bhagavāṃstān bodhisattvānetadavocat - alaṃ kulaputrāḥ /",
  "S04bsu036_u:4304": "kiṃ yuṣmākamanena kṛtyena?",
  "S04bsu036_u:4305": "santi kulaputrā iha mamaivāsyāṃ sahāyāṃ lokadhātau ṣaṣṭigaṅgānadīvālukāsamāni bodhisattvasahasrāṇi ekasya bodhisattvasya parivāraḥ /",
  "S04bsu036_u:4306": "evaṃrūpāṇāṃ ca bodhisattvānāṃ ṣaṣṭyeva gaṅgānadīvālukāsamāni bodhisattvasahasrāṇi,",
  "S04bsu036_u:4307": "yeṣāmekaikasya bodhisattvasya iyāneva parivāraḥ ye mama parinirvṛtasya paścime kāle paścime samaye imaṃ dharmaparyāyaṃ dhārayiṣyanti vācayiṣyanti saṃprakāśayiṣyanti //",
  "S04bsu036_u:4308": "samanantarabhāṣitā ceyaṃ bhagavatā vāk,",
  "S04bsu036_u:4309": "atheyaṃ sahā lokadhātuḥ samantāt sphuṭitā visphuṭitā abhūt /",
  "S04bsu036_u:4310": "tebhyaśca sphoṭāntarebhyo bahūni bodhisattvakoṭīnayutaśatasahasrāṇyuttiṣṭhante sma suvarṇavarṇaiḥ kāyairdvātriṃśadbhirmahāpuruṣalakṣaṇaiḥ samanvāgatāḥ,",
  "S04bsu036_u:4311": "ye 'syāṃ mahāpṛthivyāmadha ākāśadhātau viharanti sma /",
  "S04bsu036_u:4312": "imāmeva sahāṃ lokadhātuṃ niśritya te khalvimamevaṃrūpaṃ bhagavataḥ śabdaṃ śrutvā pṛthivyā adhaṃ samutthitāḥ,",
  "S04bsu036_u:4313": "yeṣāmekaiko bodhisattvaḥ ṣaṣṭigaṅgānadīvālukopamabodhisattvaparivāro gaṇī mahāgaṇī gaṇācaryaḥ /",
  "S04bsu036_u:4314": "tādṛśānāṃ bodhisattvānāṃ mahāsattvānāṃ gaṇīnāṃ mahāgaṇīnāṃ gaṇācāryāṇāṃ ṣaṣṭigaṅgānadīvālukopamāni bodhisattvakoṭīnayutaśatasahasrāṇi,",
  "S04bsu036_u:4315": "ye itaḥ sahāyā lokadhātordharaṇīvivarebhyaḥ samunmajjante sma /",
  "S04bsu036_u:4316": "kaḥ punarvādaḥ pañcāśadgaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4317": "kaḥ punarvādaścatvāriṃśadgaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4318": "kaḥ punarvādastriṃśadgaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4319": "kaḥ punarvādo viṃśatibodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4320": "kaḥ punarvādo daśagaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4321": "kaḥ punarvādaḥ pañcacatustridvigaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4322": "kaḥ punarvāda ekagaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4323": "kaḥ punarvādo 'rdhagaṅgānadīvālukopamabodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4324_0": "kaḥ punarvādaścaturbhāga-ṣaḍbhāgāṣṭabhāga-daśabhāga-viṃśatibhāga-triṃśadbhāga-catvāriṃśadbhāga-pañcāśadbhāgaśatabhāgasahasrabhāgaśatasahasrabhāgakoṭībhāgakoṭīśatabhāgakoṭīsahasrabhāgakoṭīśatasahasrabhāgakoṭīnayutaśatasahasrabhāgagaṅgānadīvālukopamabodhisattvaparivārāṇāṃ",
  "S04bsu036_u:4324_1": "bodhisattvānāṃ mahāsattvānām? (Vaidya 180)",
  "S04bsu036_u:4325": "kaḥ punarvādo bahubodhisattvakoṭīnayutaśatasahasraparivārāṇāṃ bodhisattvānāṃ mahāsattvānām?",
  "S04bsu036_u:4326": "kaḥ punarvādaḥ koṭīparivārāṇāṃ bodhisattvānāṃ mahāsattvānām?",
  "S04bsu036_u:4327": "kaḥ punarvādaḥ śatasahasraparivārāṇāṃ bodhisattvānāṃ mahāsattvānām?",
  "S04bsu036_u:4328": "kaḥ punarvādaḥ sahasraparivārāṇāṃ bodhisattvānāṃ mahāsattvānām?",
  "S04bsu036_u:4329": "kaḥ punarvādaḥ pañcaśataparivārāṇāṃ bodhisattvānāṃ mahāsattvānām?",
  "S04bsu036_u:4330": "kaḥ punarvādaścatuḥśatatriśatadviśataparivārāṇāṃ bodhisattvānāṃ mahāsattvānām?",
  "S04bsu036_u:4331": "kaḥ punarvādaḥ ekaśataparivārāṇāṃ bodhisattvānāṃ mahāsattvānām?",
  "S04bsu036_u:4332": "kaḥ punarvādaḥ pañcāśadbodhisattvaparivārāṇāṃ bodhisattvānāṃ mahāsattvānām? peyālam /",
  "S04bsu036_u:4333": "kaḥ punarvādaścatvāriṃśatriṃśadviṃśatidaśapañcacatustridvibodhisattvaparivārāṇāṃ bodhisattvānāṃ mahāsattvānām?",
  "S04bsu036_u:4334": "kaḥ punarvāda ātmadvitīyānāṃ bodhisattvānāṃ mahāsattvānām?",
  "S04bsu036_u:4335": "kaḥ punarvādo 'parivārāṇāmekavihāriṇāṃ bodhisattvānāṃ mahāsattvānām?",
  "S04bsu036_u:4336": "na teṣāṃ saṃkhyā vā gaṇanā vā upamā vā upaniṣadvā upalabhyate,",
  "S04bsu036_u:4337": "ya iha sahāyāṃ lokadhātau dharaṇīvivarebhyo bodhisattvā mahāsattvāḥ samunmajjante sma /",
  "S04bsu036_u:4338": "te ca unmajjyonmajjya yena sa mahāratnastūpo vaihāyasamantarīkṣe sthitaḥ,",
  "S04bsu036_u:4339": "yasmin sa bhagavān prabhūtaratnastathāgato 'rhan samyaksaṃbuddhaḥ parinirvṛtaḥ,",
  "S04bsu036_u:4340": "bhagavatā śākyamuninā tathāgatenārhatā samyaksaṃbuddhena sārdhaṃ siṃhāsane niṣaṇṇaḥ,",
  "S04bsu036_u:4341": "tenopasaṃkrāmanti sma /",
  "S04bsu036_u:4342_0": "upasaṃkramya ca ubhayayostathāgatayorarhatoḥ samyaksaṃbuddhayoḥ pādau śirobhirvanditvā",
  "S04bsu036_u:4342_1": "sarvāṃśca tān bhagavataḥ śākyamunestathāgatasyātmīyān nirmitāṃstathāgatavigrahān",
  "S04bsu036_u:4342_2": "ye te samantato daśasu dikṣvanyonyāsu lokadhātuṣu saṃnipatitāḥ,",
  "S04bsu036_u:4343": "nānāratnavṛkṣamūleṣu siṃhāsanopaviṣṭāḥ,",
  "S04bsu036_u:4344": "tān sarvānabhivandya namaskṛtya ca anekaśatasahasrakṛtvastāṃstathāgatānarhataḥ samyaksaṃbuddhān pradakṣiṇīkṛtya nānāprakārairbodhisattvastavairabhiṣṭutya ekānte tasthuḥ /",
  "S04bsu036_u:4345": "añjaliṃ pragṛhya bhagavantaṃ śākyamuniṃ tathāgatamarhantaṃ samyaksaṃbuddhaṃ bhagavantaṃ ca prabhūtaratnaṃ tathāgatamarhantaṃ samyaksaṃbuddhamabhisaṃmukhaṃ namaskurvanti sma //",
  "S04bsu036_u:4346_0": "tena khalu punaḥ samayena teṣāṃ bodhisattvānāṃ mahāsattvānāṃ pṛthivīvivarebhya unmajjatāṃ",
  "S04bsu036_u:4346_1": "tathāgatāṃśca vandamānānāṃ nānāprakārairbodhisattvastavairabhiṣṭuvatāṃ paripūrṇāḥ",
  "S04bsu036_u:4346_2": "pañcāśadantarakalpā gacchanti sma /",
  "S04bsu036_u:4347": "tāṃśca pañcāśadantarakalpān sa bhagavān śākyamunistathāgato 'rhan samyaksaṃbuddhastūṣṇīmabhūt /",
  "S04bsu036_u:4348": "tāścatasraḥ parṣadastāneva pañcāśadantakalpāṃstūṣṇīṃbhāvenāvasthitā abhūvan /",
  "S04bsu036_u:4349": "atha khalu bhagavāṃstathārūpamṛddhyabhisaṃskāramakarot,",
  "S04bsu036_u:4350": "yathārūpeṇa ṛddhyabhisaṃskāreṇābhisaṃskṛtena tāścatasraḥ parṣadastamevaikaṃ paścādbhaktaṃ saṃjānante sma /",
  "S04bsu036_u:4351": "imāṃ ca sahāṃ lokadhātuṃ śatasahasrākāśaparigṛhītāṃ bodhisattvaparipūrṇāmadrākṣuḥ /",
  "S04bsu036_u:4352": "tasya khalu punarmahato bodhisattvagaṇasya mahato bodhisattvarāśeścatvāro bodhisattvā mahāsattvāḥ,",
  "S04bsu036_u:4353": "ye pramukhā abhūvan,",
  "S04bsu036_u:4354": "tadyathā viśiṣṭacāritraśca nāma bodhisattvo mahāsattvaḥ,",
  "S04bsu036_u:4355": "anantacāritraśca nāma bodhisattvo mahāsattvaḥ,",
  "S04bsu036_u:4356": "viśuddhacāritraśca nāma bodhisattvo mahāsattvaḥ,",
  "S04bsu036_u:4357": "supratiṣṭhitacāritraśca nāma bodhisattvo mahāsattvaḥ /",
  "S04bsu036_u:4358": "ime catvāro bodhisattvā mahāsattvāstasya mahato bodhisattvagaṇasya mahato bodhisattvarāśeḥ pramukhā abhūvan /",
  "S04bsu036_u:4359": "atha khalu catvāro bodhisattvā mahāsattvāstasya mahato (Vaidya 181)",
  "S04bsu036_u:4360_0": "bodhisattvagaṇasya mahato bodhisattvarāśeragrataḥ sthitvā bhagavato 'bhimukhamañjaliṃ",
  "S04bsu036_u:4360_1": "pragṛhya bhagavantametadūcuḥ - kaccid bhagavato 'lpābādhatā mandaglānatā sukhasaṃsparśavihāratā ca?",
  "S04bsu036_u:4361": "kaccid bhagavan sattvāḥ svākārāḥ suvijñāpakāḥ suvineyāḥ suviśodhakāḥ?",
  "S04bsu036_u:4362": "mā haiva bhagavataḥ khedamutpādayanti //",
  "S04bsu036_u:4363": "atha khalu te catvāro bodhisattvā mahāsattvā bhagavantāmābhyāṃ gāthābhyāmadhyabhāṣanta -",
  "S04bsu036_u:4364": "kaccit sukhaṃ viharasi lokanātha prabhaṃkara /",
  "S04bsu036_u:4365": "ābādhavipramukto 'si sparśaḥ kāye tavānagha // Saddhp_14.1 //",
  "S04bsu036_u:4366": "svākārāścaiva te sattvāḥ suvineyāḥ suśodhakāḥ /",
  "S04bsu036_u:4367": "mā haiva khedaṃ janayanti lokanāthasya bhāṣataḥ // Saddhp_14.2 //",
  "S04bsu036_u:4368": "atha khalu bhagavāṃstasya mahato bodhisattvagaṇasya mahato bodhisattvarāśeḥ pramukhāṃścaturo bodhisattvān mahāsattvānetadavocat - evametat kulaputrāḥ, evametat /",
  "S04bsu036_u:4369": "sukhasaṃsparśavihāro 'smi alpābādho mandaglānaḥ /",
  "S04bsu036_u:4370": "svākārāśca mamaiva te sattvāḥ suvijñāpakāḥ suvineyāḥ suviśodhakāḥ /",
  "S04bsu036_u:4371": "na ca me khedaṃ janayanti viśodhyamānāḥ /",
  "S04bsu036_u:4372": "tatkasya hetoḥ?",
  "S04bsu036_u:4373": "mamaiva hyete kulaputrāḥ sattvāḥ paurvakeṣu samyaksaṃbuddheṣu kṛtaparikarmāṇaḥ /",
  "S04bsu036_u:4374": "darśanādeva hi kulaputrāḥ śravaṇācca mamādhimucyante,",
  "S04bsu036_u:4375": "buddhajñānamavataranti avagāhante /",
  "S04bsu036_u:4376": "yatra ye 'pi śrāvakabhūmau vā pratekabuddhabhūmau vā kṛtaparicaryā abhuvan,",
  "S04bsu036_u:4377": "te 'pi mayaiva etarhi buddhadharmajñānamavatāritāḥ saṃśrāvitāśca paramārtham //",
  "S04bsu036_u:4378": "atha khalu te bodhisattvā mahāsattvāstasyāṃ velāyāmime gāthe abhāṣanta -",
  "S04bsu036_u:4379": "sādhu sādhu mahāvīra anumodāmahe vayam /",
  "S04bsu036_u:4380": "svākārā yena te sattvāḥ suvineyāḥ suśodhakāḥ // Saddhp_14.3 //",
  "S04bsu036_u:4381": "ye cedaṃ jñāna gambhīraṃ śṛṇvanti tava nāyaka /",
  "S04bsu036_u:4382": "śrutvā ca adhimucyante uttaranti ca nāyaka // Saddhp_14.4 //",
  "S04bsu036_u:4383": "evamukte bhagavāṃstasya mahato bodhisattvagaṇasya mahato bodhisattvarāśeḥ pramukhebhyaścaturbhyo bodhisattvebhyo mahāsattvebhyaḥ sādhukāramadāt - sādhu sādhu kulaputrāḥ,",
  "S04bsu036_u:4384": "ye yūyaṃ tathāgatamabhinandatha iti //",
  "S04bsu036_u:4385_0": "tena khalu punaḥ samayena maitreyasya bodhisattvasya mahāsattvasya anyeṣāṃ cāṣṭānāṃ",
  "S04bsu036_u:4385_1": "gaṅgānadīvālukopamānāṃ bodhisattvakoṭīnayutaśatasahasrāṇāmetadabhavat - adṛṣṭapūrvo",
  "S04bsu036_u:4385_2": "'yamasmābhirmahābodhisattvagaṇo mahābodhisattvarāśiḥ /",
  "S04bsu036_u:4386": "aśrutapūrvaśca yo 'yaṃ pṛthivīvivarebhyaḥ samunmajya bhagavataḥ purataḥ sthitvā bhagavantaṃ satkurvanti gurukurvanti mānayanti pūjayanti bhagavantaṃ ca pratisaṃmodante /",
  "S04bsu036_u:4387": "kutaḥ khalvime bodhisattvā mahāsattvā āgatā iti?(Vaidya 182)",
  "S04bsu036_u:4388_0": "atha khalu maitreyo bodhisattvo mahāsattva ātmanā vicikitsāṃ kathaṃkathāṃ viditvā",
  "S04bsu036_u:4388_1": "teṣāṃ gaṅgānadīvālukopamānāṃ bodhisattvakoṭīnayutaśatasahasrāṇāṃ cetasaiva cetaḥ",
  "S04bsu036_u:4388_2": "parivitarkamājñāya tasyāṃ velāyāmañjaliṃ pragṛhya bhagavantaṃ gāthābhigītenaitamevārthaṃ paripṛcchanti sma -",
  "S04bsu036_u:4389": "bahusahasrā nayutāḥ koṭīyo ca anantakāḥ /",
  "S04bsu036_u:4390": "apūrvā bodhisattvānāmakhyāhi dvipadottama // Saddhp_14.5 //",
  "S04bsu036_u:4391": "kuto ime kathaṃ vāpi āgacchanti maharddhikāḥ /",
  "S04bsu036_u:4392": "mahātmabhāvā rūpeṇa kuta eteṣa āgamaḥ // Saddhp_14.6 //",
  "S04bsu036_u:4393": "dhṛtimantāścime sarve smṛtimanto maharṣayaḥ /",
  "S04bsu036_u:4394": "priyadarśanāśca rūpeṇa kuta eteṣa āgamaḥ // Saddhp_14.7 //",
  "S04bsu036_u:4395": "ekaikasya ca lokendra bodhisattvasya vijñinaḥ /",
  "S04bsu036_u:4396": "aprameyaḥ parivāro yathā gaṅgāya vālikāḥ // Saddhp_14.8 //",
  "S04bsu036_u:4397": "gaṅgāvālikasamā ṣaṣṭi paripūrṇā yaśasvinaḥ /",
  "S04bsu036_u:4398": "parivāro bodhisattvasya sarve bodhāya prasthitāḥ // Saddhp_14.9 //",
  "S04bsu036_u:4399": "evaṃrūpāṇa vīrāṇāṃ parṣavantāna tāyinām /",
  "S04bsu036_u:4400": "ṣaṣṭireva pramāṇena gaṅgāvālikayā ime // Saddhp_14.10 //",
  "S04bsu036_u:4401": "ato bahutarāścānye parivārairanantakaiḥ /",
  "S04bsu036_u:4402": "pañcāśatīya gaṅgāya catvāriṃśacca triṃśati // Saddhp_14.11 //",
  "S04bsu036_u:4403": "samo viṃśati gaṅgāyā parivāraḥ samantataḥ /",
  "S04bsu036_u:4404": "ato bahutarāścānye yeṣāṃ daśa ca pañca ca // Saddhp_14.12 //",
  "S04bsu036_u:4405": "ekaikasya parīvāro buddhaputrasya tāyinaḥ /",
  "S04bsu036_u:4406": "kuto 'yamīdṛśī parṣadāgatādya vināyaka // Saddhp_14.13 //",
  "S04bsu036_u:4407": "catvāri trīṇi dve cāpi gaṅgāvālikayā samāḥ /",
  "S04bsu036_u:4408": "ekaikasya parīvārā ye 'nuśikṣā sahāyakāḥ // Saddhp_14.14 //",
  "S04bsu036_u:4409": "ato bahutarāścānye gaṇanā yeṣvanantikā /",
  "S04bsu036_u:4410": "kalpakoṭīsahasreṣu upametuṃ na śaknuyāt // Saddhp_14.15 //",
  "S04bsu036_u:4411": "ardhagaṅgā tribhāgaśca daśaviṃśatibhāgikaḥ /",
  "S04bsu036_u:4412": "parivāro 'tha vīrāṇāṃ bodhisattvāna tāyinām // Saddhp_14.16 //",
  "S04bsu036_u:4413": "ato bahutarāścānye pramāṇaiṣāṃ na vidyate /",
  "S04bsu036_u:4414": "ekaikaṃ gaṇayantena kalpakoṭīśatairapi // Saddhp_14.17 //",
  "S04bsu036_u:4415": "(Vaidya 183)",
  "S04bsu036_u:4416": "ato bahutarāścānye parivārairanantakaiḥ /",
  "S04bsu036_u:4417": "koṭī koṭī ca koṭī ca ardhakoṭī tathaiva ca // Saddhp_14.18 //",
  "S04bsu036_u:4418": "gaṇanāvyativṛttāśca anye bhūyo maharṣiṇām /",
  "S04bsu036_u:4419": "bodhisattvā mahāprajñāḥ sthitāḥ sarve sagauravāḥ // Saddhp_14.19 //",
  "S04bsu036_u:4420": "parivārasahasraṃ ca śatapañcāśadeva ca /",
  "S04bsu036_u:4421": "gaṇanā nāsti eteṣāṃ kalpakoṭīśatairapi // Saddhp_14.20 //",
  "S04bsu036_u:4422": "viṃśatiddaśa pañcātha catvāri trīṇi dve tathā /",
  "S04bsu036_u:4423": "parivāro 'tha vīrāṇāṃ gaṇanaiṣāṃ na vidyate // Saddhp_14.21 //",
  "S04bsu036_u:4424": "carantyekātmakā ye ca śāntiṃ vindanti caikakāḥ /",
  "S04bsu036_u:4425": "gaṇanā teṣa naivāsti ye ihādya samāgatāḥ // Saddhp_14.22 //",
  "S04bsu036_u:4426": "gaṅgāvālikāsamān kalpān gaṇayeta yadī naraḥ /",
  "S04bsu036_u:4427": "śalākāṃ gṛhya hastena paryantaṃ naiva so labhet // Saddhp_14.23 //",
  "S04bsu036_u:4428": "mahātmanāṃ ca sarveṣāṃ vīryantāna tāyinām /",
  "S04bsu036_u:4429": "bodhisattvāna vīrāṇāṃ kuta eteṣa saṃbhavaḥ // Saddhp_14.24 //",
  "S04bsu036_u:4430": "kenaiṣāṃ deśito dharmaḥ kena bodhīya sthāpitāḥ /",
  "S04bsu036_u:4431": "rocanti śāsanaṃ kasya kasya śāsanadhārakāḥ // Saddhp_14.25 //",
  "S04bsu036_u:4432": "bhittvā hi pṛthivīṃ sarvāṃ samantena caturdiśam /",
  "S04bsu036_u:4433": "unmajjanti mahāprajñā ṛddhimantā vicakṣaṇāḥ // Saddhp_14.26 //",
  "S04bsu036_u:4434": "jarjarā lokadhātveyaṃ samantena kṛtā mune /",
  "S04bsu036_u:4435": "unmajjamānairetairhi bodhisattvairviśāradaiḥ // Saddhp_14.27 //",
  "S04bsu036_u:4436": "na hyete jātu asmābhirdṛṣṭapūrvāḥ kadācana /",
  "S04bsu036_u:4437": "ākhyāhi no tasya nāma lokadhātorvināyaka // Saddhp_14.28 //",
  "S04bsu036_u:4438": "daśādiśā hi asmābhirañcitāyo punaḥ punaḥ /",
  "S04bsu036_u:4439": "na ca dṛṣṭā ime 'smābhirbodhisattvāḥ kadācana // Saddhp_14.29 //",
  "S04bsu036_u:4440": "dṛṣṭo na jāturasmābhireko 'pi tanayastava /",
  "S04bsu036_u:4441": "ime 'dya sahasā dṛṣṭā ākhyāhi caritaṃ mune // Saddhp_14.30 //",
  "S04bsu036_u:4442": "bodhisattvasahasrāṇi śatāni nayutāni ca /",
  "S04bsu036_u:4443": "sarve kautūhalaprāptāḥ paśyanti dvipadottamam // Saddhp_14.31 //",
  "S04bsu036_u:4444": "vyākuruṣva mahāvīra aprameya niropadhe /",
  "S04bsu036_u:4445": "kuta enti ime śūrā bodhisattvā viśāradaḥ // Saddhp_14.32 //",
  "S04bsu036_u:4446": "(Vaidya 184)",
  "S04bsu036_u:4447": "tena khalu punaḥ samayena ye te tathāgatā arhantaḥ samyaksaṃbuddhā anyebhyo lokadhātukoṭīnayutaśatasahasrebhyo 'bhyāgatā bhagavataḥ śākyamunestathāgatasya nirmitāḥ,",
  "S04bsu036_u:4448": "ye 'nyeṣu lokadhātuṣu sattvānāṃ dharmaṃ deśayanti sma,",
  "S04bsu036_u:4449": "ye bhagavataḥ śākyamunestathāgatasyārhataḥ samyaksaṃbuddhasya samantādaṣṭabhyo digbhyo ratnavṛkṣamūleṣu mahāratnasiṃhāsaneṣūpaviṣṭāḥ paryaṅkabaddhāḥ,",
  "S04bsu036_u:4450": "teṣāṃ tathāgatānāmarhatāṃ samyaksaṃbuddhānāṃ ye svakasvakā upasthāyakāḥ,",
  "S04bsu036_u:4451": "te 'pi taṃ mahāntaṃ bodhisattvagaṇaṃ bodhisattvarāśiṃ dṛṣṭvā samantāt pṛthivīvivarebhya unmajjantamākāśadhātupratiṣṭhitam,",
  "S04bsu036_u:4452": "te 'pyāścaryaprāptāstān svān svāṃstathāgatānetadūcuḥ - kuto bhagavan iyanto bodhisattvā mahāsattvā āgacchantyaprameyā asaṃkhyeyāḥ?",
  "S04bsu036_u:4453": "evamuktāste tathāgatā arhantaḥ samyaksaṃbuddhāstān svān svānupasthāyakānetadūcuḥ - āgamayadhvaṃ yūyaṃ kulaputrā muhūrtam /",
  "S04bsu036_u:4454": "eṣa maitreyo nāma bodhisattvo mahāsattvo bhagavataḥ śākyamuneranantaraṃ vyākṛto 'nuttarāyāṃ samyaksaṃbodhau,",
  "S04bsu036_u:4455": "sa etaṃ bhagavantaṃ śākyamuniṃ tathāgatamarhantaṃ samyaksaṃbuddhametamarthaṃ paripṛcchati /",
  "S04bsu036_u:4456": "eṣa ca bhagavān śākyamunistathāgato 'rhan samyaksaṃbuddho vyākariṣyati /",
  "S04bsu036_u:4457": "tato yūyaṃ śroṣyatheti //",
  "S04bsu036_u:4458": "atha khalu bhagavān maitreyaṃ bodhisattvaṃ mahāsattvamāmantrayate sma - sādhu sādhu ajita /",
  "S04bsu036_u:4459": "udārametadajita sthānaṃ yattvaṃ māṃ paripṛcchasi /",
  "S04bsu036_u:4460": "atha khalu bhagavān sarvāvantaṃ bodhisattvagaṇamāmantrayate sma - tena hi kulaputrāḥ sarva eva prayatā bhavadhvam /",
  "S04bsu036_u:4461": "susaṃnaddhā dṛḍhasthāmāśca bhavadhvam,",
  "S04bsu036_u:4462": "sarvaścāyaṃ bodhisattvagaṇaḥ /",
  "S04bsu036_u:4463": "tathāgatajñānadarśanaṃ kulaputrāstathāgato 'rhan samyaksaṃbuddhaḥ sāṃprataṃ saṃprakāśayati,",
  "S04bsu036_u:4464": "tathāgatavṛṣabhitaṃ tathāgatakarma tathāgatavikrīḍitaṃ tathāgatavijṛmbhitaṃ tathāgataparākramamiti //",
  "S04bsu036_u:4465": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:4466": "prayatā bhavadhvaṃ kulaputra sarva imāṃ pramuñcāmi girāmananyathām /",
  "S04bsu036_u:4467": "mā khū viṣādaṃ kurutheha paṇḍitā acintiyaṃ jñānu tathāgatānām // Saddhp_14.33 //",
  "S04bsu036_u:4468": "dhṛtimanta bhūtvā smṛtimanta sarve samāhitāḥ sarviḥ sthitā bhavadhvam /",
  "S04bsu036_u:4469": "apūrvadharmo śruṇitavyu adya āścaryabhūto hi tathāgatānām // Saddhp_14.34 //",
  "S04bsu036_u:4470": "vicikitsa mā jātu kurudhva sarve ahaṃ hi yuṣmān parisaṃsthapemi /",
  "S04bsu036_u:4471": "ananyathāvādirahaṃ vināyako jñānaṃ ca me yasya na kāci saṃkhyā // Saddhp_14.35 //",
  "S04bsu036_u:4472": "gambhīra dharmāḥ sugatena buddhā atarkiyā yeṣa premāṇu nāsti /",
  "S04bsu036_u:4473": "(Vaidya 185)",
  "S04bsu036_u:4474": "tānadya haṃ dharma prakāśayiṣye śṛṇotha me yādṛśakā yathā ca te // Saddhp_14.36 //",
  "S04bsu036_u:4475": "atha khalu bhagavānimā gāthā bhāṣitvā tasyāṃ velāyāṃ maitrayaṃ bodhisattvaṃ mahāsattvamāmantrayate sma - ārocayāmi te ajita,",
  "S04bsu036_u:4476": "prativedayāmi /",
  "S04bsu036_u:4477": "ya ime ajita bodhisattvā aprameyā asaṃkhyeyā acintyā atulyā agaṇanīyāḥ,",
  "S04bsu036_u:4478": "ye yuṣmābhiradṛṣṭapūrvāḥ,",
  "S04bsu036_u:4479": "ya etarhi pṛthivīvirebhyo niṣkrāntāḥ,",
  "S04bsu036_u:4480": "mayaite ajita sarve bodhisattvā mahāsattvā asyāṃ sahāyāṃ lokadhātāvanuttarāṃ samyaksaṃbodhimabhisaṃbudhya samādāpitāḥ samuttejitāḥ saṃpraharṣitāḥ,",
  "S04bsu036_u:4481": "anuttarāyāṃ samyaksaṃbodhau pariṇāmitāḥ /",
  "S04bsu036_u:4482": "mayā caite kulaputrā asmin bodhisattvadharme paripācitāḥ pratiṣṭhāpitā niveśitāḥ parisaṃsthāpitā avatāritāḥ paribodhitāḥ pariśodhitāḥ /",
  "S04bsu036_u:4483": "ete ca ajita bodhisattvā mahāsattvā asyāṃ sahāyāṃ lokadhātau adhastādākāśadhātuparigrahe prativasanti /",
  "S04bsu036_u:4484": "svādhyāyoddeśacintāyoniśomanasikārapravṛttā ete kulaputrā asaṃgaṇikārāmā asaṃsargābhiratā anikṣiptadhurā ārabdhavīryāḥ /",
  "S04bsu036_u:4485": "ete ajita kulaputrā vivekārāmā vivekābhiratāḥ /",
  "S04bsu036_u:4486": "naite kulaputrā devamanuṣyānupaniśrāya viharanti asaṃsargacaryābhiratāḥ /",
  "S04bsu036_u:4487": "ete kulaputrā dharmārāmābhiratā buddhajñāne 'bhiyuktāḥ //",
  "S04bsu036_u:4488": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:4489": "ye bodhisattvā ime aprameyā acintiyā yeṣa pramāṇu nāsti /",
  "S04bsu036_u:4490": "ṛddhīya prajñāya śrutenupetā bahukalpakoṭīcaritāśca jñāne // Saddhp_14.37 //",
  "S04bsu036_u:4491": "paripācitāḥ sarvi mayaiti bodhaye mamaiva kṣetrasmi vasanti caite /",
  "S04bsu036_u:4492": "paripācitāḥ sarvi mayaiva ete mamaiva putrāścimi bodhisattvāḥ // Saddhp_14.38 //",
  "S04bsu036_u:4493": "sarve ti āraṇyadhutābhiyuktāḥ saṃsargabhūmiṃ sada varjayanti /",
  "S04bsu036_u:4494": "asaṅgacārī ca mamaiti putrā mamottamāṃ caryanuśikṣamāṇāḥ // Saddhp_14.39 //",
  "S04bsu036_u:4495": "vasanti ākāśaparigrahe 'smin kṣetrasya heṣṭhā paricāri vīrāḥ /",
  "S04bsu036_u:4496": "samudānayantā imamagrabodhiṃ udyukta rātriṃdivamapramattāḥ // Saddhp_14.40 //",
  "S04bsu036_u:4497": "(Vaidya 186)",
  "S04bsu036_u:4498": "ārabdhavīryāḥ smṛtimanta sarve prajñābalasmin sthita aprameye /",
  "S04bsu036_u:4499": "viśāradā dharmu kathenti caite prabhāsvarā putra mamaiti sarve // Saddhp_14.41 //",
  "S04bsu036_u:4500": "mayā ca prāpya imamagrabodhiṃ nagare gayāyāṃ drumamūli tatra /",
  "S04bsu036_u:4501": "anuttaraṃ vartiya dharmacakraṃ paripācitāḥ sarvi ihāgrabodhau // Saddhp_14.42 //",
  "S04bsu036_u:4502": "anāsravā bhūta iyaṃ mi vācā śruṇitva sarve mama śraddadhadhvam /",
  "S04bsu036_u:4503": "evaṃ ciraṃ prāpta mayāgrabodhi paripācitāścaiti mayaiva sarve // Saddhp_14.43 //",
  "S04bsu036_u:4504": "atha khalu maitreyo bodhisattvo mahāsattvastāni ca saṃbahulāni bodhisattvakoṭīnayutaśatasahasrāṇyāścaryaprāptānyabhūvan,",
  "S04bsu036_u:4505": "adbhutaprāptāni vismayaprāptāni - kathaṃ nāma bhagavatā anena kṣaṇavihāreṇa alpena kālāntareṇa amī etāvanto bodhisattvā mahāsattvā asaṃkhyeyāḥ samādāpitāḥ,",
  "S04bsu036_u:4506": "paripācitāśca anuttarāyāṃ samyaksaṃbodhau /",
  "S04bsu036_u:4507_0": "atha khalu maitreyo bodhisattvo mahāsattvo bhagavantametadavocat - kathamidānīṃ bhagavaṃstathāgatena",
  "S04bsu036_u:4507_1": "kumārabhūtena kapilavastunaḥ śākyanagarānniṣkasya gayānagarānnātidūre bodhimaṇḍavarāgragatena",
  "S04bsu036_u:4507_2": "anuttarā samyaksaṃbodhirabhisaṃbuddhā?",
  "S04bsu036_u:4508": "tasyādya bhagavan kālasya sātiriṃkāṇi catvāriṃśadvarṣāṇi /",
  "S04bsu036_u:4509": "tatkathaṃ bhagavaṃstathāgatena iyatā kālāntareṇedamaparimitaṃ tathāgatakṛtyaṃ kṛtam,",
  "S04bsu036_u:4510": "tathāgatena tathāgatavṛṣabhitā tathāgataparākramaḥ kṛtaḥ,",
  "S04bsu036_u:4511": "yo 'yaṃ bodhisattvagaṇo bodhisattvarāśiriyatā bhagavan kālāntareṇa anuttarāyāṃ samyaksaṃbodhau samādāpitaḥ paripācitaśca?",
  "S04bsu036_u:4512": "asya bhagavan bodhisattvagaṇasya bodhisattvarāśergaṇyamānasya kalpakoṭīnayutaśatasahasrairapyanto nopalabhyate /",
  "S04bsu036_u:4513": "evamaprameyā bhagavan ime bodhisattvā mahāsattvāḥ,",
  "S04bsu036_u:4514": "evamasaṃkhyeyāściracaritabrahmacaryā bahubuddhaśatasahasrāvaropitakuśalamūlā bahukalpaśatasahasrapariniṣpannāḥ //",
  "S04bsu036_u:4515": "tadyathāpi nāma bhagavan kaścideva puruṣo navo daharaḥ śiśuḥ kṛṣṇakeśaḥ prathamena vayasā samanvāgataḥ pañcaviṃśativarṣo jātyā bhavet /",
  "S04bsu036_u:4516": "sa varṣaśatikān putrānādarśayet,",
  "S04bsu036_u:4517": "evaṃ ca vadet - ete kulaputrā mama putrā iti /",
  "S04bsu036_u:4518": "te ca varṣaśatikāḥ puruṣā evaṃ ca vadeyuḥ - eṣo 'smākaṃ pitā janaka iti /",
  "S04bsu036_u:4519": "tasya ca puruṣasya bhagavaṃstadvacanamaśraddheyaṃ bhavellokasya duḥśraddheyam /",
  "S04bsu036_u:4520": "evameva bhagavānacirābhisaṃbuddho 'nuttarāṃ samyaksaṃbodhim,",
  "S04bsu036_u:4521": "ime ca bodhisattvā mahāsattvā bahvaprameyā",
  "S04bsu036_u:4522": "bahukalpakoṭīnayutaśatasahasracīrṇacaritabrahmacaryāḥ,",
  "S04bsu036_u:4523": "dīrgharātraṃ hi kṛtaniścayāḥ,",
  "S04bsu036_u:4524": "buddhajñāne samādhimukhaśatasahasrasamāpadyanavyutthānakuśalāḥ mahābhijñāparikarmaniryātāḥ mahābhijñākṛtaparikarmāṇaḥ (Vaidya 187)",
  "S04bsu036_u:4525": "paṇḍitā buddhabhūmau,",
  "S04bsu036_u:4526": "saṃgītakuśalāstathāgatadharmāṇām,",
  "S04bsu036_u:4527": "āścaryādbhutā lokasya mahāvīryabalasthāmaprāptāḥ /",
  "S04bsu036_u:4528": "tāṃśca bhagavānevaṃ vadati - mayaite ādita eva samādāpitāḥ samuttejitāḥ paripācitāḥ,",
  "S04bsu036_u:4529": "pariṇāmitāśca asyāṃ bodhisattvabhūmāviti /",
  "S04bsu036_u:4530": "anuttarāṃ samyaksaṃbodhimabhisaṃbuddhena mayaiṣa sarvavīryaparākramaḥ kṛta iti /",
  "S04bsu036_u:4531": "kiṃcāpi vayaṃ bhagavaṃstathāgatasya vacanaṃ śraddhayāgamiṣyāmaḥ - ananyathāvādī tathāgata iti /",
  "S04bsu036_u:4532": "tathāgata evaitamarthaṃ jānīyāt /",
  "S04bsu036_u:4533": "navayānasaṃprasthitāḥ khalu punarbhagavan bodhisattvā mahāsattvā vicikitsāmāpadyante /",
  "S04bsu036_u:4534": "atra sthāne parinirvṛte tathāgate imaṃ dharmaparyāyaṃ śrutvā na pattīyiṣyanti na śraddhāsyanti nādhimokṣyanti /",
  "S04bsu036_u:4535": "tataste bhagavan dharmavyasanasaṃvartanīyena karmābhisaṃskāreṇa samanvāgatā bhaviṣyanti /",
  "S04bsu036_u:4536": "tatsādhu bhagavan etamevārtha deśaya,",
  "S04bsu036_u:4537": "yadvayaṃ niḥsaṃśayā asmin dharme bhavema,",
  "S04bsu036_u:4538": "anāgate 'dhvani bodhisattvayānīyāḥ kulaputrā vā kuladuhitaro vā śrutvā na vicikitsāmāpadyeranniti //",
  "S04bsu036_u:4539": "atha khalu maitreyo bodhisattvo mahāsattvastasyāṃ velāyāṃ bhagavantamābhirgāthābhiradhyabhāṣata -",
  "S04bsu036_u:4540": "yadāsi jāto kapilāhvayasmin śākyādhivāse abhiniṣkramitvā /",
  "S04bsu036_u:4541": "prāpto 'si bodhiṃ nagare gayāhvaye kālo 'yamalpo 'tra tu lokanātha // Saddhp_14.44 //",
  "S04bsu036_u:4542": "ime ca te ārya viśāradā bahū ye kalpakoṭīcaritā mahāgaṇī /",
  "S04bsu036_u:4543": "ṛddhībale ca sthita aprakampitāḥ suśikṣitāḥ prajñabale gatiṃgatāḥ // Saddhp_14.45 //",
  "S04bsu036_u:4544": "anūpaliptāḥ padumaṃ va vāriṇā bhittvā mahīṃ ye iha adya āgatāḥ /",
  "S04bsu036_u:4545": "kṛtāñjalī sarvi sthitāḥ sagauravāḥ smṛtimanta lokādhipatisya putrāḥ // Saddhp_14.46 //",
  "S04bsu036_u:4546": "kathaṃ imaṃ adbhutamīdṛśaṃ te taṃ śraddadhiṣyantimi bodhisattvāḥ /",
  "S04bsu036_u:4547": "vicikitsanirghātanahetu bhāṣa taṃ tvaṃ caiva deśehi yathaiva arthaḥ // Saddhp_14.47 //",
  "S04bsu036_u:4548": "yathā hi puruṣo iha kaścideva daharo bhaveyā śiśu kṛṣṇakeśaḥ /",
  "S04bsu036_u:4549": "jātyā ca so viṃśatiruttare vā darśeti putrān śatavarṣajātān // Saddhp_14.48 //",
  "S04bsu036_u:4550": "(Vaidya 188)",
  "S04bsu036_u:4551": "valīhi palitehi ca te upetā eṣo ca no dehakaro ti brūyuḥ /",
  "S04bsu036_u:4552": "duḥśraddadhaṃ tadbhavi lokanātha daharasya putrā imi evarūpāḥ // Saddhp_14.49 //",
  "S04bsu036_u:4553": "emeva bhagavāṃśca navo vayasthaḥ ime ca vijñā bahubodhisattvāḥ /",
  "S04bsu036_u:4554": "smṛtimanta prajñāya viśāradāśca suśikṣitāḥ kalpasahasrakoṭiṣu // Saddhp_14.50 //",
  "S04bsu036_u:4555": "dhṛtimanta prajñāya vicakṣaṇāśca prāsādikā darśaniyāśca sarve /",
  "S04bsu036_u:4556": "viśāradā dharmaviniścayeṣu parisaṃstutā lokavināyakehi // Saddhp_14.51 //",
  "S04bsu036_u:4557": "asaṅgacārī pavaneva santi ākāśadhātau satataṃ aniśritāḥ /",
  "S04bsu036_u:4558": "jānenti vīryaṃ sugatasya putrāḥ paryeṣamāṇā ima buddhabhūmim // Saddhp_14.52 //",
  "S04bsu036_u:4559": "kathaṃ nu śraddheyamidaṃ bhaveyā parinirvṛte lokavināyakasmin /",
  "S04bsu036_u:4560": "vicikitsa asmāka na kācidasti śṛṇomathā saṃmukha lokanāthā // Saddhp_14.53 //",
  "S04bsu036_u:4561": "vicikitsa kṛtvāna imasmi sthāne gaccheyu mā durgati bodhisattvāḥ /",
  "S04bsu036_u:4562": "tvaṃ vyākuruṣvā bhagavan yathāvat katha bodhisattvāḥ paripācitā ime // Saddhp_14.54 //",
  "S04bsu036_u:4563": "ityāryasaddharmapuṇḍarīke dharmaparyāye bodhisattvapṛthivīvivarasamudgamaparivarto nāma caturdaśamaḥ //",
  "S04bsu036_u:4564": "_______________________________________________________________________________",
  "S04bsu036_u:4565": "(Vaidya 189)",
  "S04bsu036_u:4566": "Saddhp_15: tathāgatāyuṣpramāṇaparivartaḥ /",
  "S04bsu036_u:4567": "atha khalu bhagavān sarvāvantaṃ bodhisattvagaṇamāmantrayate sma - avakalpayadhvaṃ me kulaputrāḥ,",
  "S04bsu036_u:4568": "abhiśraddadhadhvaṃ tathāgatasya bhūtāṃ vācaṃ vyāharataḥ /",
  "S04bsu036_u:4569": "dvitīyakamapi bhagavāṃstān bodhisattvānāmantrayate sma - avakalpayadhvaṃ me kulaputrāḥ,",
  "S04bsu036_u:4570": "abhiśraddadhadhvaṃ tathāgatasya bhutāṃ vācaṃ vyāharataḥ /",
  "S04bsu036_u:4571": "tṛtīyakamapi bhagavāṃstan bodhisattvānāmantrayate sma - avakalpayadhvaṃ me kulaputrāḥ,",
  "S04bsu036_u:4572": "abhiśraddadhadhvaṃ tathāgatasya bhūtāṃ vācaṃ vyāharataḥ /",
  "S04bsu036_u:4573": "atha khalu sa sarvāvān bodhisattvagaṇo maitreyaṃ bodhisattvaṃ mahāsattvamagrataḥ sthāpayitvā añjaliṃ pragṛhya bhagavantametadavocat - bhāṣatu bhagavānetamevārtham,",
  "S04bsu036_u:4574": "bhāṣatu sugataḥ /",
  "S04bsu036_u:4575": "vayaṃ tathāgatasya bhāṣitamabhiśraddhāsyāmaḥ /",
  "S04bsu036_u:4576": "dvitīyakamapi sa sarvāvān bodhisattvagaṇo bhagavantametadavocat - bhāṣatu bhagavānetamevārtham,",
  "S04bsu036_u:4577": "bhāṣatu sugataḥ /",
  "S04bsu036_u:4578": "vayaṃ tathāgatasya bhāṣitamabhiśraddhāsyāmaḥ /",
  "S04bsu036_u:4579": "tṛtīyakamapi sa sarvāṃvān bodhisattvagaṇo bhagavantametadavocat - bhāṣatu bhagavānetamevārtham,",
  "S04bsu036_u:4580": "bhāṣatu sugataḥ /",
  "S04bsu036_u:4581": "vayaṃ tathāgatasya bhāṣitamabhiśraddhāsyāma iti //",
  "S04bsu036_u:4582": "atha khalu bhagavāṃsteṣāṃ bodhisattvānāṃ yāvattṛtīyakamapyadhyeṣaṇāṃ viditvā tān bodhisattvānāmantrayate sma - tena hi kulaputrāḥ śṛṇudhvamidamevaṃrūpaṃ mamādhiṣṭhānabalādhānam,",
  "S04bsu036_u:4583_0": "yadayaṃ kulaputrāḥ sadevamānuṣāsuro loka evaṃ saṃjānīte - sāṃprataṃ bhagavatā śākyamuninā",
  "S04bsu036_u:4583_1": "tathāgatena śākyakulādabhiniṣkramya gayāhvaye mahānagare bodhimaṇḍavarāgragatena",
  "S04bsu036_u:4583_2": "anuttarā samyaksaṃbodhirabhisaṃbuddheti /",
  "S04bsu036_u:4584": "naivaṃ draṣṭavyam /",
  "S04bsu036_u:4585": "api tu khalu punaḥ kulaputrāḥ bahūni mama kalpakoṭīnayutaśatasahasrāṇyanuttarāṃ samyaksaṃbodhimabhisaṃbuddhasya /",
  "S04bsu036_u:4586": "tadyathāpi nāma kulaputrāḥ pañcāśatsu lokadhātukoṭīnayutaśatasahasreṣu ye pṛthivīdhātuparamāṇavaḥ,",
  "S04bsu036_u:4587": "atha khalu kaścideva puruṣa utpadyate /",
  "S04bsu036_u:4588": "sa ekaṃ paramāṇurajaṃ gṛhītvā pūrvasyāṃ diśi pañcāśallokadhātvasaṃkhyeyaśatasahasrāṇyatikramya tadekaṃ paramāṇurajaḥ samupanikṣipet /",
  "S04bsu036_u:4589": "anena paryāyeṇa kalpakoṭīnayutaśatasahasrāṇi sa puruṣaḥ sarvāṃstāṃllokadhātūna vyapagatapṛthivīdhātūn kuryāt,",
  "S04bsu036_u:4590": "sarvāṇi ca tāni pṛthivīdhātuparamāṇurajāṃsi anena paryāyeṇa anena ca lakṣanikṣepeṇa pūrvasyāṃ diśyupanikṣipet /",
  "S04bsu036_u:4591": "tatkiṃ manyadhve kulaputrāḥ śakyaṃ te lokadhātavaḥ kenaciccintayituṃ vā gaṇayituṃ vā tulayituṃ vā upalakṣayituṃ vā?",
  "S04bsu036_u:4592": "evamukte maitreyo bodhisattvo mahāsattvaḥ sa ca sarvāvān bodhisattvagaṇo bodhisattvarāśirbhagavantametadavocat - asaṃkhyeyāste bhagavaṃllokadhātavaḥ,",
  "S04bsu036_u:4593": "agaṇanīyāścittabhūmisamatikrāntāḥ /",
  "S04bsu036_u:4594": "sarvaśrāvakapratyekabuddhairapi bhagavan āryeṇa jñānena na śakyaṃ cintayituṃ vā gaṇayituṃ vā tulayituṃ vā upalakṣayituṃ vā /",
  "S04bsu036_u:4595": "asmākamapi tāvad bhagavan avaivartyabhūmisthitānāṃ bodhisattvānāṃ mahāsattvānāmasmin sthāne cittagocaro na pravartate /",
  "S04bsu036_u:4596": "tāvadaprameyā bhagavaṃste lokadhātavo bhaveyuriti //",
  "S04bsu036_u:4597": "(Vaidya 190)",
  "S04bsu036_u:4598": "evamukte bhagavāṃstān bodhisattvān mahāsattvānetadavocat - ārocayāmi vaḥ kulaputrāḥ,",
  "S04bsu036_u:4599": "prativedayāmi vaḥ /",
  "S04bsu036_u:4600": "yāvantaḥ kulaputrāste lokadhātavo yeṣu tena puruṣeṇa tāni paramāṇurajāṃsyupanikṣiptāni,",
  "S04bsu036_u:4601": "yeṣu ca nopanikṣiptāni,",
  "S04bsu036_u:4602": "sarveṣu teṣu kulaputra lokadhātukoṭīnayutaśatasahasreṣu na tāvanti paramāṇurajāṃsi saṃvidyante,",
  "S04bsu036_u:4603": "yāvanti mama kalpakoṭīnayutaśatasahasrāṇyanuttarāṃ samyaksaṃbodhimabhisaṃbuddhasya /",
  "S04bsu036_u:4604": "yataḥprabhṛtyahaṃ kulaputrā asyāṃ sahāyāṃ lokadhātau sattvānāṃ dharmaṃ deśayāmi,",
  "S04bsu036_u:4605": "anyeṣu ca lokadhātukoṭīnayutaśatasahasreṣu,",
  "S04bsu036_u:4606": "ye ca mayā kulaputrā atrāntarā tathāgatā arhantaḥ samyaksaṃbuddhāḥ parikīrtitā dīpaṃkaratathāgataprabhṛtayaḥ,",
  "S04bsu036_u:4607": "teṣāṃ ca tathāgatānāmarhatāṃ samyaksaṃbuddhānāṃ parinirvāṇāni,",
  "S04bsu036_u:4608": "mayaiva tāni kulaputrā upāyakauśalyadharmadeśanābhinirhāranirmitāni /",
  "S04bsu036_u:4609": "api tu khalu punaḥ kulaputrāḥ,",
  "S04bsu036_u:4610": "tathāgata āgatāgatānāṃ sattvānāmindriyavīryavaimātratāṃ vyavalokya tasmiṃstasminnātmano nāma vyāharati /",
  "S04bsu036_u:4611": "tasmiṃstasmiṃścātmanaḥ parinirvāṇaṃ vyāharati,",
  "S04bsu036_u:4612": "tathā tathā ca sattvān paritoṣayati nānāvidhairdharmaparyāyaiḥ /",
  "S04bsu036_u:4613": "tatra kulaputrāstathāgato nānādhimuktānāṃ sattvānāmalpakuśalamūlānāṃ bahūpakleśānāmevaṃ vadati - daharo 'hamasmi bhikṣavo jātyābhiniṣkrāntaḥ /",
  "S04bsu036_u:4614": "acirābhisaṃbuddho 'smi bhikṣavo 'nuttarāṃ samyaksaṃbodhim /",
  "S04bsu036_u:4615": "yatkhalu punaḥ kulaputrāḥ,",
  "S04bsu036_u:4616": "tathāgata evaṃ cirābhisaṃbuddha evaṃ vyāharati - acirābhisaṃbuddho 'hamasmīti,",
  "S04bsu036_u:4617": "nānyatra sattvānāṃ paripācanārtham /",
  "S04bsu036_u:4618": "avatāraṇārthamete dharmaparyāyā bhāṣitāḥ /",
  "S04bsu036_u:4619": "sarve ca te kulaputrā dharmaparyāyāstathāgatena sattvānāṃ vinayārthāya bhāṣitāḥ /",
  "S04bsu036_u:4620": "yāṃ ca kulaputrāstathāgataḥ sattvānāṃ vinayārthavācaṃ bhāṣate ātmopadarśanena vā paropadarśanena vā,",
  "S04bsu036_u:4621": "ātmārambaṇena vā parārambanena vā yatkiṃcittathāgato vyāharati,",
  "S04bsu036_u:4622": "sarve te dharmaparyāyāḥ satyāstathāgatena bhāṣitāḥ /",
  "S04bsu036_u:4623": "nāstyatra tathāgatasya mṛṣāvādaḥ /",
  "S04bsu036_u:4624": "tatkasya hetoḥ?",
  "S04bsu036_u:4625": "dṛṣṭaṃ hi tathāgatena traidhātukaṃ yathābhūtam /",
  "S04bsu036_u:4626": "na jāyate na mriyate na cyavate nopapadyate na saṃsarati na parinirvāti,",
  "S04bsu036_u:4627": "na bhūtaṃ nābhūtaṃ na santaṃ nāsantaṃ na tathā nānyathā na vitathā nāvitathā /",
  "S04bsu036_u:4628": "na tathā traidhātukaṃ tathāgatena dṛṣṭaṃ yathā bālapṛthagjanāḥ paśyanti /",
  "S04bsu036_u:4629": "pratyakṣadharmā tathāgataḥ khalvasmin sthāne 'saṃpramoṣadharmā /",
  "S04bsu036_u:4630": "tatra tathāgato yāṃ kāṃcidvācaṃ vyāharati,",
  "S04bsu036_u:4631": "sarvaṃ tatsatyaṃ na mṛṣā nānyathā /",
  "S04bsu036_u:4632": "api tu khalu punaḥ sattvānāṃ nānācaritānāṃ nānābhiprāyāṇāṃ saṃjñāvikalpacaritānāṃ kuśalamūlasaṃjananārthaṃ vividhān dharmaparyāyān vividhairārambaṇairvyāharati /",
  "S04bsu036_u:4633": "yaddhi kulaputrāstathāgatena kartavyaṃ tattathāgataḥ karoti /",
  "S04bsu036_u:4634": "tāvaccirābhisaṃbuddho 'parimitāyuṣpramāṇastathāgataḥ sadā sthitaḥ /",
  "S04bsu036_u:4635": "aparinirvṛtastathāgataḥ parinirvāṇamādarśayati vaineyavaśena /",
  "S04bsu036_u:4636": "na ca tāvanme kulaputrā adyāpi paurvikī bodhisattvacaryāṃ pariniṣpāditā /",
  "S04bsu036_u:4637": "āyuṣpramāṇamapyaparipūrṇam /",
  "S04bsu036_u:4638": "api tu khalu punaḥ kulaputrā adyāpi taddviguṇena me kalpakoṭīnayutaśatasahasrāṇi bhaviṣyanti āyuṣpramāṇasyāparipūrṇatvāt /",
  "S04bsu036_u:4639": "idānīṃ (Vaidya 191)",
  "S04bsu036_u:4640": "khalu punarahaṃ kulaputrā aparinirvāyamāṇa eva parinirvāṇamārocayāmi /",
  "S04bsu036_u:4641": "tatkasya hetoḥ?",
  "S04bsu036_u:4642_0": "sattvānahaṃ kulaputrā anena paryāyeṇa paripācayāmi - mā haiva me 'ticiraṃ tiṣṭhato",
  "S04bsu036_u:4642_1": "'bhīkṣṇadarśanena akṛtakuśalamūlāḥ sattvāḥ puṇyavirahitā daridrabhūtāḥ kāmalolupā",
  "S04bsu036_u:4642_2": "andhā dṛṣṭijālasaṃchannāḥ tiṣṭhati tathāgata iti viditvā kilīkṛtasaṃjñā bhaveyuḥ,",
  "S04bsu036_u:4643": "na ca tathāgate durlabhasaṃjñāmutpādayeyuḥ - āsannā vayaṃ tathāgatasyeti /",
  "S04bsu036_u:4644": "vīryaṃ nārabheyustraidhātukānniḥsaraṇārtham,",
  "S04bsu036_u:4645": "na ca tathāgate durlabhasaṃjñāmutpādayeyuḥ /",
  "S04bsu036_u:4646": "tataḥ kulaputrāḥ tathāgataḥ upāyakauśalyena teṣāṃ sattvānāṃ durlabhaprādurbhāvo bhikṣavastathāgata iti vācaṃ vyāharati sma /",
  "S04bsu036_u:4647": "tatkasya hetoḥ?",
  "S04bsu036_u:4648": "tathā hi teṣāṃ sattvānāṃ bahubhiḥ kalpakoṭīnayutaśatasahasrairapi tathāgatadarśanaṃ",
  "S04bsu036_u:4649": "bhavati vā na vā /",
  "S04bsu036_u:4650": "tataḥ khalvahaṃ kulaputrāstadārambaṇaṃ kṛtvaivaṃ vadāmi - durlabhaprādurbhāvā hi bhikṣavastathāgatā iti /",
  "S04bsu036_u:4651": "te bhūyasyā mātrayā durlabhaprādurbhāvāṃstathāgatān viditvā āścaryasaṃjñāmutpādayiṣyanti,",
  "S04bsu036_u:4652": "śokasaṃjñāmutpādayiṣyanti /",
  "S04bsu036_u:4653": "apaśyantaśca tathāgatānarhataḥ samyaksaṃbuddhān tṛṣitā bhaviṣyanti tathāgatadarśanāya /",
  "S04bsu036_u:4654": "teṣāṃ tāni tathāgatārambaṇamanaskārakuśalamūlāni dīrgharātramarthāya hitāya sukhāya ca bhaviṣyanti /",
  "S04bsu036_u:4655": "etamarthaṃ viditvā tathāgato 'parinirvāyanneva parinirvāṇamārocayati sattvānāṃ vaineyavaśamupādāya /",
  "S04bsu036_u:4656": "tathāgatasyaiṣa kulaputrā dharmaparyāyo yadevaṃ vyāharati /",
  "S04bsu036_u:4657": "nāstyatra tathāgatasya mṛṣāvādaḥ //",
  "S04bsu036_u:4658": "tadyathāpi nāma kulaputrāḥ kaścideva vaidyapuruṣo bhavet paṇḍito vyakto medhāvī sukuśalaḥ sarvavyādhipraśamanāya /",
  "S04bsu036_u:4659": "tasya ca puruṣasya bahavaḥ putrā bhaveyurdaśa vā viṃśatirvā triṃśadvā catvāriṃśadvā pañcāśadvā śataṃ vā /",
  "S04bsu036_u:4660": "sa ca vaidyaḥ pravāsagato bhavet,",
  "S04bsu036_u:4661": "te cāsya sarve putrā garapīḍā vā viṣapīḍā vā bhaveyuḥ /",
  "S04bsu036_u:4662": "tena gareṇa vā viṣeṇa vā duḥkhābhirvedanābhirabhitūrṇā bhaveyuḥ /",
  "S04bsu036_u:4663": "te tena gareṇa vā viṣeṇa vā dahyamānāḥ pṛthivyāṃ prapateyuḥ /",
  "S04bsu036_u:4664": "atha sa teṣāṃ vaidyaḥ pitā pravāsādāgacchet /",
  "S04bsu036_u:4665": "te cāsya putrāstena gareṇa vā viṣeṇa vā duḥkhābhirvedanābhirārtāḥ /",
  "S04bsu036_u:4666": "kecidviparītasaṃjñino bhaveyuḥ,",
  "S04bsu036_u:4667": "kecidaviparītasaṃjñino bhaveyuḥ /",
  "S04bsu036_u:4668": "sarve ca te tenaiva duḥkhenārtāstaṃ pitaraṃ dṛṣṭvābhinandeyuḥ,",
  "S04bsu036_u:4669": "evaṃ cainaṃ vadeyuḥ - diṣṭyāsi tāta kṣemasvastibhyāmāgataḥ /",
  "S04bsu036_u:4670": "tadasmākamasmādātmoparodhād garādvā viṣādvā parimocayasva /",
  "S04bsu036_u:4671": "dadasva nastāta jīvitamiti /",
  "S04bsu036_u:4672": "atha khalu sa vaidyastān putrān duḥkhārtān dṛṣṭvā vedanābhibhūtān dahyataḥ pṛthivyāṃ pariveṣṭamānān,",
  "S04bsu036_u:4673": "tato mahābhaiṣajyaṃ samudānayitvā varṇasaṃpannaṃ gandhasaṃpannaṃ rasasaṃpannaṃ ca,",
  "S04bsu036_u:4674": "śilāyāṃ piṣṭvā teṣāṃ putrāṇāṃ pānāya dadyāt,",
  "S04bsu036_u:4675": "evaṃ cainān vadet - pibatha putrā idaṃ mahābhaiṣajyaṃ varṇasaṃpannaṃ gandhasaṃpannaṃ rasasaṃpannam /",
  "S04bsu036_u:4676": "idaṃ yūyaṃ putrā mahābhaiṣajyaṃ pītvā kṣipramevāsmād garādvā viṣādvā parimokṣyadhve,",
  "S04bsu036_u:4677": "svasthā bhaviṣyatha arogāśca /",
  "S04bsu036_u:4678": "tatra ye tasya vaidyasya putrā aviparītasaṃjñinaḥ te bhaiṣajyasya varṇaṃ ca dṛṣṭvā gandhaṃ cāghrāya rasaṃ cāsvādya kṣipramevābhyavahareyuḥ /",
  "S04bsu036_u:4679": "te cābhyavaharantastasmādābādhāt sarveṇa sarvaṃ vimuktā bhaveyuḥ /",
  "S04bsu036_u:4680": "ye punastasya putrā viparītasaṃjñinaḥ te taṃ pitaramabhinandeyuḥ,",
  "S04bsu036_u:4681": "enaṃ caivaṃ vadeyuḥ - diṣṭayāsi tāta kṣemasvastibhyāmāgato yastvamasmākaṃ cikitsaka iti /",
  "S04bsu036_u:4682": "(Vaidya 192) te caivaṃ vācaṃ bhāṣeran,",
  "S04bsu036_u:4683": "tacca bhaiṣajyamupanāmitaṃ na pibeyuḥ /",
  "S04bsu036_u:4684": "tatkasya hetoḥ?",
  "S04bsu036_u:4685": "tathā hi teṣāṃ tayā viparītasaṃjñyā tad bhaiṣajyamupanāmitaṃ varṇenāpi na rocate,",
  "S04bsu036_u:4686": "gandhenāpi rasenāpi na rocate /",
  "S04bsu036_u:4687": "atha khalu sa vaidyapuruṣa evaṃ cintayet - ime mama putrā anena gareṇa vā viṣeṇa vā viparītasaṃjñinaḥ /",
  "S04bsu036_u:4688": "te khalvidaṃ mahābhaiṣajyaṃ",
  "S04bsu036_u:4689": "na pibanti, māṃ cābhinandanti /",
  "S04bsu036_u:4690": "yannavahamimān putrānupāyakauśalyena idaṃ bhaiṣajyaṃ pāyayeyamiti /",
  "S04bsu036_u:4691": "atha khalu sa vaidyastān putrānupāyakauśalyena tadbhaiṣajyaṃ pāyayitukāma evaṃ vadet - jīrṇo 'hamasmi kulaputrāḥ,",
  "S04bsu036_u:4692": "vṛddho mahallakaḥ /",
  "S04bsu036_u:4693": "kālakriyā ca me pratyupasthitā /",
  "S04bsu036_u:4694": "mā ca yūyaṃ putrāḥ śociṣṭha,",
  "S04bsu036_u:4695": "mā ca klamamāpadhvam /",
  "S04bsu036_u:4696": "idaṃ vo mayā mahābhaiṣajyamupanītam /",
  "S04bsu036_u:4697": "sacedākāṅkṣadhve,",
  "S04bsu036_u:4698": "tadeva bhaiṣajyaṃ pibadhvam /",
  "S04bsu036_u:4699": "sa evaṃ tān putrānupāyakauśalyena anuśiṣya anyataraṃ janapadapradeśaṃ prakrāntaḥ /",
  "S04bsu036_u:4700": "tatra gatvā kālagatamātmānaṃ yeṣāṃ glānānāṃ putrāṇāmārocayet,",
  "S04bsu036_u:4701": "te tasmin samaye 'tīva śocayeyuḥ,",
  "S04bsu036_u:4702": "atīva parideveyuḥ - yo hyasmākaṃ pitā nātho janako 'nukampakaḥ so 'pi nāmaikaḥ kālagataḥ,",
  "S04bsu036_u:4703": "te 'dya vayamanāthāḥ saṃvṛttāḥ /",
  "S04bsu036_u:4704": "te khalvanāthabhūtamātmānaṃ samanupaśyanto 'śaraṇamātmānaṃ samanupaśyanto 'bhīkṣṇaṃ śokārtā bhaveyuḥ /",
  "S04bsu036_u:4705": "teṣāṃ ca tayābhīkṣṇaṃ śokārtatayā sā viparītasaṃjñā aviparītasaṃjñā bhavet /",
  "S04bsu036_u:4706": "yacca tad bhaiṣajyaṃ varṇagandharasopetaṃ tadvarṇagandharasopetameva saṃjānīyuḥ /",
  "S04bsu036_u:4707": "tatastasmin samaye tadbhaiṣajyamabhyavahareyuḥ /",
  "S04bsu036_u:4708": "te cābhyavaharantastasmādābādhāt parimuktā bhaveyuḥ /",
  "S04bsu036_u:4709": "atha khalu sa vaidyastān putrānābādhavimuktān viditvā punarevātmānamupadarśayet /",
  "S04bsu036_u:4710": "tatkiṃ manyadhve kulaputrā mā haiva tasya vaidyasya tadupāyakauśalyaṃ kurvataḥ kaścinmṛṣāvādena saṃcodayet?",
  "S04bsu036_u:4711": "āhuḥ - no hīdaṃ bhagavan,",
  "S04bsu036_u:4712": "no hīdaṃ sugata /",
  "S04bsu036_u:4713": "āha - evameva kulaputrāḥ ahamapyaprameyāsaṃkhyeyakalpakoṭīnayutaśatasahasrābhisaṃbuddha imāmanuttarāṃ samyaksaṃbodhim /",
  "S04bsu036_u:4714": "api tu khalu punaḥ kulaputrāḥ ahamantarāntaramevaṃrūpāṇyupāyakauśalyāni sattvānāmupadarśayāmi vinayārtham /",
  "S04bsu036_u:4715": "na ca me kaścidatra sthāne mṛṣāvādo bhavati //",
  "S04bsu036_u:4716": "atha khalu bhagavānimāmeva arthagatiṃ bhūyasyā mātrayā saṃdarśayamānastasyāṃ velāyāmimāṃ gāthā abhāṣata -",
  "S04bsu036_u:4717": "acintiyā kalpasahasrakoṭyo yāsāṃ pramāṇaṃ na kadāci vidyate /",
  "S04bsu036_u:4718": "prāptā mayā eṣa tadāgrabodhirdharmaṃ ca deśemyahu nityakālam // Saddhp_15.1 //",
  "S04bsu036_u:4719": "samādapemī bahubodhisattvān bauddhasmi jñānasmi sthapemi caiva /",
  "S04bsu036_u:4720": "sattvāna koṭīnayutānanekān paripācayāmī bahukalpakoṭyaḥ // Saddhp_15.2 //",
  "S04bsu036_u:4721": "(Vaidya 193)",
  "S04bsu036_u:4722": "nirvāṇabhūmiṃ cupadarśayāmi vinayārtha sattvāna vadāmyupāyam /",
  "S04bsu036_u:4723": "na cāpi nirvāmyahu tasmi kāle ihaiva co dharmu prakāśayāmi // Saddhp_15.3 //",
  "S04bsu036_u:4724": "tatrāpi cātmānamadhiṣṭhahāmi sarvāṃśca sattvāna tathaiva cāham /",
  "S04bsu036_u:4725": "viparītabuddhī ca narā vimūḍhāḥ tatraiva tiṣṭhantu na paśyiṣū mām // Saddhp_15.4 //",
  "S04bsu036_u:4726": "parinirvṛtaṃ dṛṣṭva mamātmabhāvaṃ dhātūṣu pūjāṃ vividhāṃ karonti /",
  "S04bsu036_u:4727": "māṃ cā apaśyanti janenti tṛṣṇāṃ tatorjukaṃ citta prabhoti teṣām // Saddhp_15.5 //",
  "S04bsu036_u:4728": "ṛjū yadā te mṛdumārdavāśca utsṛṣṭakāmāśca bhavanti sattvāḥ /",
  "S04bsu036_u:4729": "tato ahaṃ śrāvakasaṃgha kṛtvāḥ ātmāna darśemyahu gṛdhrakūṭe // Saddhp_15.6 //",
  "S04bsu036_u:4730": "evaṃ ca haṃ teṣa vadāmi paścāt ihaiva nāhaṃ tada āsi nirvṛtaḥ /",
  "S04bsu036_u:4731": "upāyakauśalya mameti bhikṣavaḥ punaḥ puno bhomyahu jīvaloke // Saddhp_15.7 //",
  "S04bsu036_u:4732": "anyehi sattvehi puraskṛto 'haṃ teṣāṃ prakāśemi mamāgrabodhim /",
  "S04bsu036_u:4733": "yūyaṃ ca śabdaṃ na śṛṇotha mahyaṃ anyatra so nirvṛtu lokanāthaḥ // Saddhp_15.8 //",
  "S04bsu036_u:4734": "paśyāmyahaṃ sattva vihanyamānān na cāhu darśemi tadātmabhāvam /",
  "S04bsu036_u:4735": "spṛhentu tāvanmama darśanasya tṛṣitāna saddharmu prakāśayiṣye // Saddhp_15.9 //",
  "S04bsu036_u:4736": "sadādhiṣṭhānaṃ mama etadīdṛśaṃ acintiyā kalpasahasrakoṭyaḥ /",
  "S04bsu036_u:4737": "(Vaidya 194)",
  "S04bsu036_u:4738": "na ca cyavāmī itu gṛdhrakūṭāt anyāsu śayyāsanakoṭibhiśca // Saddhp_15.10 //",
  "S04bsu036_u:4739": "yadāpi sattvā ima lokadhātuṃ paśyanti kalpenti ca dahyamānam /",
  "S04bsu036_u:4740": "tadāpi cedaṃ mama buddhakṣetraṃ paripūrṇa bhotī marumānuṣāṇām // Saddhp_15.11 //",
  "S04bsu036_u:4741": "krīḍā ratī teṣa vicitra bhoti udyānaprāsādavimānakoṭyaḥ /",
  "S04bsu036_u:4742": "pratimaṇḍitaṃ ratnamayaiśca parvatairdrumaistathā puṣpaphalairupetaiḥ // Saddhp_15.12 //",
  "S04bsu036_u:4743": "upariṃ ca devābhihananti tūryān mandāravarṣaṃ ca visarjayanti /",
  "S04bsu036_u:4744": "mamaṃ ca abhyokiri śrāvakāṃśca ye cānya bodhāviha prasthitā vidū // Saddhp_15.13 //",
  "S04bsu036_u:4745": "evaṃ ca me kṣetramidaṃ sadā sthitaṃ anye ca kalpentimu dahyamānam /",
  "S04bsu036_u:4746": "subhairavaṃ paśyiṣu lokadhātuṃ upadrutaṃ śokaśatābhikīrṇam // Saddhp_15.14 //",
  "S04bsu036_u:4747": "na cāpi me nāma śṛṇonti jātu tathāgatānāṃ bahukalpakoṭibhiḥ /",
  "S04bsu036_u:4748": "dharmasya vā mahya gaṇasya cāpi pāpasya karmasya phalevarūpam // Saddhp_15.15 //",
  "S04bsu036_u:4749": "lyadā tu sattvā mṛdu mārdavāśca utpanna bhontīha manuṣyaloke /",
  "S04bsu036_u:4750": "utpannamātrāśca śubhena karmaṇā paśyanti māṃ dharmu prakāśayantam // Saddhp_15.16 //",
  "S04bsu036_u:4751": "na cāhu bhāṣāmi kadāci teṣāṃ imāṃ kriyāmīdṛśikīmanuttarām /",
  "S04bsu036_u:4752": "teno ahaṃ dṛṣṭa cirasya bhomi tato 'sya bhāṣāmi sudurlabhā jināḥ // Saddhp_15.17 //",
  "S04bsu036_u:4753": "(Vaidya 195)",
  "S04bsu036_u:4754": "etādṛśaṃ jñānabalaṃ mayedaṃ prabhāsvaraṃ yasya na kaścidantaḥ /",
  "S04bsu036_u:4755": "āyuśca me dīrghamanantakalpaṃ samupārjitaṃ pūrva caritva caryām // Saddhp_15.18 //",
  "S04bsu036_u:4756": "mā saṃśayaṃ atra kurudhva paṇḍitā vicikitsitaṃ co jahathā aśeṣam /",
  "S04bsu036_u:4757": "bhūtāṃ prabhāṣāmyahameta vācaṃ mṛṣā mamā naiva kadāci vāg bhavet // Saddhp_15.19 //",
  "S04bsu036_u:4758": "yathā hi so vaidya upāyaśikṣito viparītasaṃjñīna sutāna hetoḥ /",
  "S04bsu036_u:4759": "jīvantamātmāna mṛteti brūyāt taṃ vaidyu vijño na mṛṣeṇa codayet // Saddhp_15.20 //",
  "S04bsu036_u:4760": "yameva haṃ lokapitā svayaṃbhūḥ cikitsakaḥ sarvaprajāna nāthaḥ /",
  "S04bsu036_u:4761": "viparīta mūḍhāṃśca viditva bālān anirvṛto nirvṛta darśayāmi // Saddhp_15.21 //",
  "S04bsu036_u:4762": "kiṃ kāraṇaṃ mahyamabhīkṣṇadarśanād viśraddha bhontī abudhā ajānakāḥ /",
  "S04bsu036_u:4763": "viśvasta kāmeṣu pramatta bhontī pramādahetoḥ prapatanti durgatim // Saddhp_15.22 //",
  "S04bsu036_u:4764": "cariṃ cariṃ jāniya nityakālaṃ vadāmi sattvāna tathā tathāham /",
  "S04bsu036_u:4765": "kathaṃ nu bodhāvupanāmayeyaṃ katha buddhadharmāṇa bhaveyu lābhinaḥ // Saddhp_15.23 //",
  "S04bsu036_u:4766": "ityāryasaddharmapuṇḍarīke dharmaparyāye tathāgatāyuṣpramāṇaparivarto nāma pañcadaśamaḥ //",
  "S04bsu036_u:4767": "_______________________________________________________________________________",
  "S04bsu036_u:4768": "(Vaidya 196)",
  "S04bsu036_u:4769": "Saddhp_16: puṇyaparyāyaparivartaḥ /",
  "S04bsu036_u:4770": "asmin khalu punastathāgatāyuṣpramāṇanirdeśe nirdiśyamāne aprameyāṇāmasaṃkhyeyānāṃ sattvānāmarthaḥ kṛto 'bhūt /",
  "S04bsu036_u:4771_0": "atha khalu bhagavān maitreyaṃ bodhisattvaṃ mahāsattvamāmantrayate sma - asmin khalu",
  "S04bsu036_u:4771_1": "punarajita tathāgatāyuṣpramāṇanirdeśadharmaparyāye nirdiśyamāne aṣṭaṣaṣṭigaṅgānadīvālukāsamānāṃ",
  "S04bsu036_u:4771_2": "bodhisattvakoṭīnayutaśatasahasrāṇāmanutpattikadharmakṣāntirutpannā /",
  "S04bsu036_u:4772": "ebhyaḥ sahasraguṇena yeṣāṃ bodhisattvānāṃ mahāsattvānāṃ dhāraṇīpratilambho 'bhūt /",
  "S04bsu036_u:4773": "anyeṣāṃ ca sāhasrikalokadhātuparamāṇurajaḥsamānāṃ bodhisattvānāṃ mahāsattvānāmimaṃ dharmaparyāyaṃ śrutvā asaṅgapratibhānatāpratilambho 'bhūt /",
  "S04bsu036_u:4774": "anyeṣāṃ ca dvisāhasrikalokadhātuparamāṇurajaḥsamānāṃ bodhisattvānāṃ mahāsattvānāṃ koṭīnayutaśatasahasraparivartāyā dhāraṇyāḥ pratilambho 'bhūt /",
  "S04bsu036_u:4775": "anye ca trisāhasrikalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā avaivartyadharmacakraṃ pravartayāmāsuḥ /",
  "S04bsu036_u:4776": "anye ca madhyamakalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā vimalanirbhāsacakraṃ pravartayāmāsuḥ /",
  "S04bsu036_u:4777": "anye ca kṣudrakalokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā aṣṭajāti[prati]baddhā abhūvan anuttarāyāṃ samyaksaṃbodhau /",
  "S04bsu036_u:4778": "anye ca catuścāturdvīpikā lokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā caturjātipratibaddhā abhūvan anuttarāyāṃ samyaksaṃbodhau /",
  "S04bsu036_u:4779": "anye ca tricāturdvīpikā lokadhātuparamāṇurajaḥsamā bodhisattvā mahāsattvā imaṃ dharmaparyāyaṃ śrutvā trijātipratibaddhā abhūvan anuttarāyāṃ samyaksaṃbodhau /",
  "S04bsu036_u:4780": "anye ca dvicāturdvīpikā lokadhātuparamāṇurajaḥsamā bodhisattvḥ mahḥsattvḥ imaṃ dharmaparyḥyaṃ śrutvḥ dvijḥtipratibaddhḥ abhūvannanuttarḥyḥṃ samyaksaṃbodhau /",
  "S04bsu036_u:4781": "anye caikacḥturdvīpikḥ lokadhḥtuparamḥṇurajaḥsamḥ bodhisattvḥ mahḥsattvḥ imaṃ dharmaparyḥyaṃ śrutvḥ ekajḥtipratibaddhḥ abhūvannanuttarḥyḥṃ samyaksaṃbodhau /",
  "S04bsu036_u:4782": "aṣṭatrisḥhasramahḥsḥhasralokadhḥtuparamḥṇurajaḥsamaiśca bodhisattvairmahḥsattvairimaṃ dharmaparyḥyaṃ śrutvḥ anuttarḥyḥṃ samyaksaṃbodhau cittḥnyutpḥditḥni",
  "S04bsu036_u:4783": "//",
  "S04bsu036_u:4784": "atha samanantaranirdiṣṭe bhagavataiṣāṃ bodhisattvānāṃ mahāsattvānāṃ dharmābhisamaye pratiṣṭhāne,",
  "S04bsu036_u:4785": "atha tāvadevoparivaihāyasādantarīkṣānmāndāravamahāmāndāravāṇāṃ puṣpāṇāṃ puṣpavarṣamabhipravṛṣṭam /",
  "S04bsu036_u:4786": "teṣu ca lokadhātukoṭīnayutaśatasahasreṣu yāni tāni buddhakoṭīnayutaśatasahasrāṇyāgatya ratnavṛkṣamūleṣu siṃhāsanopaviṣṭāni,",
  "S04bsu036_u:4787": "tāni sarvāṇi cāvakiranti sma,",
  "S04bsu036_u:4788": "abhyavakiranti sma,",
  "S04bsu036_u:4789": "abhiprakiranti sma /",
  "S04bsu036_u:4790": "bhagavantaṃ ca śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ prabhūtaratnaṃ tathāgatamarhantaṃ samyaksaṃbuddhaṃ parinirvṛtaṃ siṃhāsanopaviṣṭamavakiranti sma,",
  "S04bsu036_u:4791": "abhyavakiranti sma,",
  "S04bsu036_u:4792": "abhiprakiranti sma /",
  "S04bsu036_u:4793": "taṃ ca sarvāvantaṃ bodhisattvagaṇaṃ tāścatasraḥ parṣado 'vakiranti sma,",
  "S04bsu036_u:4794": "abhyavakiranti sma,",
  "S04bsu036_u:4795": "abhiprakiranti sma /",
  "S04bsu036_u:4796": "divyāni ca candanāgarucūrṇānyantarīkṣāt pravarṣanti sma /",
  "S04bsu036_u:4797": "upariṣṭāccāntarīkṣe vaihāyasaṃ mahādundubhayo 'ghaṭṭitāḥ praṇedurmanojñamadhuragambhīranirghoṣāḥ (Vaidya 197)/",
  "S04bsu036_u:4798": "divyāni ca dūṣyayugmaśatasahasrāṇyupariṣṭādantarīkṣāt prapatanti sma /",
  "S04bsu036_u:4799": "hārārdhahāramuktāhāramaṇiratnamahāratnāni copariṣṭādvaihāyasamantarīkṣe samantāt savāsu dikṣu pralambanti sma /",
  "S04bsu036_u:4800": "samantācca anarghaprāptasya dhūpasya ghaṭikāsahasrāṇi ratnamayāni svayameva pravicaranti sma /",
  "S04bsu036_u:4801": "ekaikasya ca tathāgatasya ratnamayīṃ chatrāvalīṃ yāvad brahmalokādupari vaihāyasamantarīkṣe bodhisattvā mahāsattvā dhārayāmāsuḥ /",
  "S04bsu036_u:4802_0": "anena paryāyeṇa sarveṣāṃ teṣāmaprameyāṇāmasaṃkhyeyānāṃ buddhakoṭīnayutaśatasahasrāṇāṃ",
  "S04bsu036_u:4802_1": "te bodhisattvā mahāsattvā ratnamayīṃ chatrāvalīṃ yāvadbrahmalokādupari vaihāyasamantarīkṣe dhārayāmāsuḥ /",
  "S04bsu036_u:4803": "pṛthak pṛthag gāthābhinirhārairbhūtairbuddhastavaistāṃstathāgatānābhiṣṭuvanti sma //",
  "S04bsu036_u:4804": "atha khalu maitreyo bodhisattvo mahāsattvastasyāṃ velāyāmimā gāthā abhāṣata -",
  "S04bsu036_u:4805": "āścarya dharmaḥ sugatena śrāvito na jātu asmābhiḥ śrutaiṣa pūrvam /",
  "S04bsu036_u:4806": "mahātmatā yādṛśi nāyakānāṃ āyuṣpramāṇaṃ ca yathā anantam // Saddhp_16.1 //",
  "S04bsu036_u:4807": "evaṃ ca dharmaṃ śruṇiyāna adya vibhajyamānaṃ sugatena saṃmukham /",
  "S04bsu036_u:4808": "prītisphuṭāḥ prāṇasahasrakoṭyo ya aurasā lokavināyakasya // Saddhp_16.2 //",
  "S04bsu036_u:4809": "avivartiyā keci sthitāgrabodhau keci sthitā dhāraṇiye varāyām /",
  "S04bsu036_u:4810": "asaṅgapratibhāṇi sthitāśca kecit koṭīsahasrāya ca dhāraṇīye // Saddhp_16.3 //",
  "S04bsu036_u:4811": "paramāṇukṣetrasya tathaiva cānye ye prasthitā uttamabuddhajñāne /",
  "S04bsu036_u:4812": "kecicca jātībhi tathaiva cāṣṭabhi jinā bhaviṣyanti anantadarśinaḥ // Saddhp_16.4 //",
  "S04bsu036_u:4813": "kecittu catvāri atikramitvā kecitribhiścaiva dvibhiśca anye /",
  "S04bsu036_u:4814": "lapsyanti bodhiṃ paramārthadarśinaḥ śruṇitva dharmaṃ imu nāyakasya // Saddhp_16.5 //",
  "S04bsu036_u:4815": "(Vaidya 198)",
  "S04bsu036_u:4816": "ke cāpi ekāya sthihitva jātyā sarvajña bhoṣyanti bhavāntareṇa /",
  "S04bsu036_u:4817": "śruṇitva āyu imu nāyakasya etādṛśaṃ labdhu phalaṃ anāsravam // Saddhp_16.6 //",
  "S04bsu036_u:4818": "aṣṭāna kṣetrāṇa yathā rajo bhavet evāpramāṇā gaṇanāya tattakāḥ /",
  "S04bsu036_u:4819": "yāḥ sattvakoṭyo hi śruṇitva dharmaṃ utpādayiṃsū varabodhicittam // Saddhp_16.7 //",
  "S04bsu036_u:4820": "etādṛśaṃ karma kṛtaṃ maharṣiṇā prakāśayantenima buddhabodhim /",
  "S04bsu036_u:4821": "anantakaṃ yasya pramāṇu nāsti ākāśadhātū ca yathāprameyaḥ // Saddhp_16.8 //",
  "S04bsu036_u:4822": "māndāravāṇāṃ ca pravarṣi varṣaṃ bahudevaputrāṇa sahasrakoṭyaḥ /",
  "S04bsu036_u:4823": "śakrāśca brahmā yathā gaṅgavālikā ye āgatā kṣetrasahasrakoṭibhiḥ // Saddhp_16.9 //",
  "S04bsu036_u:4824": "sugandhacūrṇāni ca candanasya agarusya cūrṇāni ca muñcamānāḥ /",
  "S04bsu036_u:4825": "caranti ākāśi yathaiva pakṣī abhyokirantā vidhivajjinendrān // Saddhp_16.10 //",
  "S04bsu036_u:4826": "upariṃ ca vaihāyasu dundubhīyo ninādayanto madhurā aghaṭṭitāḥ /",
  "S04bsu036_u:4827": "divyāna dūṣyāṇa sahasrakoṭyaḥ kṣipanti bhrāmenti ca nāyakānām // Saddhp_16.11 //",
  "S04bsu036_u:4828": "anarghamūlyasya ca dhūpanasya ratnāmayī ghaṭikasahasrakoṭyaḥ /",
  "S04bsu036_u:4829": "svayaṃ samantena viceru tatra pūjārtha lokādhipatisya tāyinaḥ // Saddhp_16.12 //",
  "S04bsu036_u:4830": "uccān mahantān ratanāmayāṃśca chatrāṇa koṭīnayutānanantān /",
  "S04bsu036_u:4831": "dhārantime paṇḍita bodhisattvāḥ avataṃsakān yāvat brahmalokāt // Saddhp_16.13 //",
  "S04bsu036_u:4832": "(Vaidya 199)",
  "S04bsu036_u:4833": "savaijayantāṃśca sudarśanīyān dhvajāṃśca oropayi nāyakānām /",
  "S04bsu036_u:4834": "gāthāsahasraiśca abhiṣṭuvanti prahṛṣṭacittāḥ sugatasya putrāḥ // Saddhp_16.14 //",
  "S04bsu036_u:4835": "etādṛśāścaryaviśiṣṭa adbhutā vicitra dṛśyantimi adya nāyakāḥ /",
  "S04bsu036_u:4836": "āyuṣpramāṇasya nidarśanena prāmodyalabdhā imi sarvasattvāḥ // Saddhp_16.15 //",
  "S04bsu036_u:4837": "vipulo 'dya artho daśasū diśāsu ghoṣaśca abhyudgatu nāyakānām /",
  "S04bsu036_u:4838": "saṃtarpitāḥ prāṇasahasrakoṭyaḥ kuśalena bodhāya samanvitāśca // Saddhp_16.16 //",
  "S04bsu036_u:4839_0": "atha khalu bhagavān maitreyaṃ bodhisattvaṃ mahāsattvamāmantrayate sma - yairajita",
  "S04bsu036_u:4839_1": "asmiṃstathāgatāyuṣpramāṇanirdeśadharmaparyāye nirdiśyamāne sattvairekacittotpādikāpyadhimuktirutpāditā,",
  "S04bsu036_u:4840": "abhiśraddadhānatā vā kṛtā,",
  "S04bsu036_u:4841": "kiyatte kulaputrā vā kuladuhitaro vā puṇyaṃ prasavantīti tacchṛṇu,",
  "S04bsu036_u:4842": "sādhu ca suṣṭhu ca manasi kuru /",
  "S04bsu036_u:4843": "bhāṣiṣye 'haṃ yāvat puṇyaṃ prasavantīti /",
  "S04bsu036_u:4844": "tadyathāpi nāma ajitakaścideva kulaputro vā kuladuhitā vā anuttarāṃ samyaksaṃbodhimabhikāṅkṣamāṇaḥ pañcasu pāramitāsvaṣṭau kalpakoṭīnayutaśatasahasrāṇi caret /",
  "S04bsu036_u:4845": "tadyathā dānapāramitāyāṃ śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ virahitaḥ prajñāpāramitayā,",
  "S04bsu036_u:4846": "yena ca ajita kulaputreṇa vā kuladuhitrā vā imaṃ tathāgatāyuṣpramāṇanirdeśaṃ dharmaparyāyaṃ śrutvā ekacittotpādikāpyadhimuktirutpāditā abhiśraddadhānatā vā kṛtā,",
  "S04bsu036_u:4847_0": "asya puṇyābhisaṃskārasya kuśalābhisaṃskārasya asau paurvakaḥ puṇyābhisaṃskāraḥ kuśalābhisaṃskāraḥ",
  "S04bsu036_u:4847_1": "pañcapāramitāpratisaṃyukto 'ṣṭakalpakoṭīnayutaśatasahasrapariniṣpannaḥ śatatamīmapi kalāṃ nopayāti,",
  "S04bsu036_u:4848": "sahasratamīmapi śatasahasratamīmapi koṭīśatasahasratamīmapi koṭīnayutasahasratamīmapi koṭīnayutaśatasahasratamīmapi kalāṃ nopayāti,",
  "S04bsu036_u:4849": "saṃkhyāmapi kalāmapi gaṇanāmapi upamāmapi upanisāmapi na kṣamate /",
  "S04bsu036_u:4850": "evaṃrūpeṇa ajita puṇyābhisaṃskāreṇa samanvāgataḥ kulaputro vā kuladuhitā vā vivartate 'nuttarāyāḥ samyaksaṃbodheriti naitat sthānaṃ vidyate //",
  "S04bsu036_u:4851": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:4852": "yaśca pāramitāḥ pañca samādāyehi vartate /",
  "S04bsu036_u:4853": "idaṃ jñānaṃ gaveṣanto buddhajñānamanuttaram // Saddhp_16.17 //",
  "S04bsu036_u:4854": "kalpakoṭīsahasrāṇi aṣṭau pūrṇāni yujyate /",
  "S04bsu036_u:4855": "dānaṃ dadanto buddhebhyaḥ śrāvakebhyaḥ punaḥ punaḥ // Saddhp_16.18 //",
  "S04bsu036_u:4856": "(Vaidya 200)",
  "S04bsu036_u:4857": "pratyekabuddhāṃstarpento bodhisattvāna koṭiyaḥ /",
  "S04bsu036_u:4858": "khādyabhojyānnapānehi vastraśayyāsanehi ca // Saddhp_16.19 //",
  "S04bsu036_u:4859": "pratiśrayān vihārāṃśca candanasyeha kārayet /",
  "S04bsu036_u:4860": "ārāmān ramaṇīyāṃśca caṃkramasthānaśobhitān // Saddhp_16.20 //",
  "S04bsu036_u:4861": "etādṛśaṃ daditvāna dānaṃ citra bahūvidham /",
  "S04bsu036_u:4862": "kalpakoṭīsahasrāṇi datvā bodhāya nāmayet // Saddhp_16.21 //",
  "S04bsu036_u:4863": "punaśca śīlaṃ rakṣeta śuddhaṃ saṃbuddhavarṇitam /",
  "S04bsu036_u:4864": "akhaṇḍaṃ saṃstutaṃ vijñairbuddhajñānasya kāraṇāt // Saddhp_16.22 //",
  "S04bsu036_u:4865": "punaśca kṣānti bhāveta dāntabhūmau pratiṣṭhitaḥ /",
  "S04bsu036_u:4866": "dhṛtimān smṛtimāṃścaiva paribhāṣāḥ kṣame bahūḥ // Saddhp_16.23 //",
  "S04bsu036_u:4867": "ye copalambhikāḥ sattvā adhimāne pratiṣṭhitāḥ /",
  "S04bsu036_u:4868": "kutsanaṃ ca sahetteṣāṃ buddhajñānasya kāraṇāt // Saddhp_16.24 //",
  "S04bsu036_u:4869": "nityodyuktaśca vīryasmin abhiyukto dṛḍhasmṛtiḥ /",
  "S04bsu036_u:4870": "ananyamanasaṃkalpo bhaveyā kalpakoṭiyaḥ // Saddhp_16.25 //",
  "S04bsu036_u:4871": "araṇyavāsi tiṣṭhanto caṃkramaṃ abhiruhya ca /",
  "S04bsu036_u:4872": "styānamiddhaṃ ca varjitvā kalpakoṭyo hi yaścaret // Saddhp_16.26 //",
  "S04bsu036_u:4873": "yaśca dhyāyī mahādhyāyī dhyānārāmaḥ samāhitaḥ /",
  "S04bsu036_u:4874": "kalpakoṭyaḥ sthito dhyāyet sahasrāṇyaṣṭanūnakāḥ // Saddhp_16.27 //",
  "S04bsu036_u:4875": "tena dhyānena so vīraḥ prārthayed bodhimuttamām /",
  "S04bsu036_u:4876": "ahaṃ syāmiti sarvajño dhyānapāramitāṃ gataḥ // Saddhp_16.28 //",
  "S04bsu036_u:4877": "yacca puṇyaṃ bhavetteṣāṃ niṣevitvā imāṃ kriyām /",
  "S04bsu036_u:4878": "kalpakoṭīsahasrāṇi ye pūrvaṃ parikīrtitāḥ // Saddhp_16.29 //",
  "S04bsu036_u:4879": "āyuṃ ca mama yo śrutvā strī vāpi puruṣo 'pi vā /",
  "S04bsu036_u:4880": "ekakṣaṇaṃ pi śraddhāti idaṃ puṇyamanantakam // Saddhp_16.30 //",
  "S04bsu036_u:4881": "vicikitsāṃ ca varjitvā iñjitā manyitāni ca /",
  "S04bsu036_u:4882": "adhimucyenmuhūrtaṃ pi phalaṃ tasyedamīdṛśam // Saddhp_16.31 //",
  "S04bsu036_u:4883": "bodhisattvāśca ye bhonti caritāḥ kalpakoṭiyaḥ /",
  "S04bsu036_u:4884": "na te trasanti śrutvedaṃ mama āyuracintiyam // Saddhp_16.32 //",
  "S04bsu036_u:4885": "mūrdhena ca namasyanti ahamapyedṛśo bhavet /",
  "S04bsu036_u:4886": "anāgatasminnadhvāni tāreyaṃ prāṇikoṭiyaḥ // Saddhp_16.33 //",
  "S04bsu036_u:4887": "(Vaidya 201)",
  "S04bsu036_u:4888": "yathā śākyamunirnāthaḥ śākyasiṃho mahāmuniḥ /",
  "S04bsu036_u:4889": "bodhimaṇḍe niṣīditvā siṃhanādamidaṃ nadet // Saddhp_16.34 //",
  "S04bsu036_u:4890": "ahamapyanāgate 'dhvāni satkṛtaḥ sarvadehinām /",
  "S04bsu036_u:4891": "bodhimaṇḍe niṣīditvā āyuṃ deśeṣyamīdṛśam // Saddhp_16.35 //",
  "S04bsu036_u:4892": "adhyāśayena saṃpannāḥ śrutādhārāśca ye narāḥ /",
  "S04bsu036_u:4893": "saṃdhābhāṣyaṃ vijānanti kāṅkṣā teṣāṃ na vidyate // Saddhp_16.36 //",
  "S04bsu036_u:4894": "punaraparamajita ya imaṃ tathāgatāyuṣpramāṇanirdeśaṃ dharmaparyāyaṃ śrutvā avataredadhimucyeta avagāheta avabudhyeta,",
  "S04bsu036_u:4895": "so 'smādaprameyataraṃ puṇyābhisaṃskāraṃ prasaved buddhajñānasaṃvartanīyam /",
  "S04bsu036_u:4896": "kaḥ punarvādo ya imamevaṃrūpaṃ dharmaparyāyaṃ śṛṇuyācchrāvayeta vācayeda dhārayedvā likhedvā likhāpayedvā pustakagataṃ vā satkuryāt,",
  "S04bsu036_u:4897": "gurukuryānmānayet pūjayet satkārayedvā puṣpadhūpagandhamālyavilepanacūrṇacīvaracchatradhvajapātakābhistailapradīpairvā ghṛtapradīpairvā gandhatailapradīpairvā,",
  "S04bsu036_u:4898": "bahutaraṃ puṇyābhisaṃskāraṃ prasaved buddhajñānasaṃvartanīyam //",
  "S04bsu036_u:4899": "yadā ca ajita sa kulaputro vā kuladuhitā vā imaṃ tathāgatāyuṣpramāṇanirdeśaṃ dharmaparyāya śrutvā adhyāśayenādhimucyate,",
  "S04bsu036_u:4900_0": "tadā tasyedamadhyāśayalakṣaṇaṃ veditavyam - yaduta gṛdhrakūṭaparvatagataṃ māṃ dharmaṃ",
  "S04bsu036_u:4900_1": "nirdeśayantaṃ drakṣyati bodhisattvagaṇaparivṛtaṃ bodhisattvagaṇapuraskṛtaṃ śrāvakasaṃghamadhyagatam /",
  "S04bsu036_u:4901": "idaṃ ca me buddhakṣetraṃ sahāṃ lokadhātuṃ vaiḍūryamayīṃ samaprastarāṃ drakṣyati suvarṇasūtrāṣṭāpadavinaddhāṃ ratnavṛkṣairvicitritām /",
  "S04bsu036_u:4902": "kūṭāgāraparibhogeṣu ca atra bodhisattvān nivasato drakṣyati /",
  "S04bsu036_u:4903": "idamajita adhyāśayenādhimuktasya kulaputrasya vā kuladuhiturvā adhyāśayalakṣaṇaṃ veditavyam //",
  "S04bsu036_u:4904": "api tu khalu punarajita tānapyahamadhyāśayādhimuktān kulaputrān vadāmi,",
  "S04bsu036_u:4905": "ye tathāgatasya parinirvṛtasya imaṃ dharmaparyāyaṃ śrutvā na pratikṣepsyanti uttari cābhyanumodayiṣyanti /",
  "S04bsu036_u:4906": "kaṃḥ punarvādo ye dhārayiṣyanti vācayiṣyanti /",
  "S04bsu036_u:4907": "tatastathāgataṃ soṃ 'sena pariharati ya imaṃ dharmaparyāyaṃ pustakagataṃ kṛtvā aṃsena pariharati /",
  "S04bsu036_u:4908": "na me tenājita kulaputreṇa vā kuladuhitrā vā stūpāḥ kartavyāḥ,",
  "S04bsu036_u:4909": "na vihārā kartavyāḥ,",
  "S04bsu036_u:4910": "na bhikṣusaṃghāya glānapratyayabhaiṣajyapariṣkārāstenānupradeyā bhavanti /",
  "S04bsu036_u:4911": "tatkasya hetoḥ?",
  "S04bsu036_u:4912": "kṛtā me tena ajita kulaputreṇa vā kuladuhitrā vā śarīreṣu śarīrapūjā,",
  "S04bsu036_u:4913": "saptaratnamayāśca stūpāḥ kāritāḥ,",
  "S04bsu036_u:4914": "yāvad brahmalokamuccaistvena anupūrvapariṇāhena sacchatraparigrahāḥ savaijayantīkā ghaṇṭāsamudgānuratāḥ,",
  "S04bsu036_u:4915_0": "teṣāṃ ca śarīrastūpānāṃ vividhāḥ satkārāḥ kṛtā nānāvidhairdivyairmānuṣyakaiḥ",
  "S04bsu036_u:4915_1": "puṣpadhūpagandhamālyavilepanacūrṇacīvaracchatradhvajapatākāvaijayantībhirvividhamadhuramanojñapaṭupaṭahadundubhimahādundubhibhirvādyatālaninādarnirghoṣaśabdairnānāvidhaiśca",
  "S04bsu036_u:4915_2": "gītanṛtyalāsyaprakārairbahubhiraparimitairbahvaprameyāṇi kalpakoṭīnayutaśatasahasrāṇi",
  "S04bsu036_u:4915_3": "satkāraḥ kṛto bhavati /",
  "S04bsu036_u:4916": "imaṃ dharmaparyāyaṃ mama parinirvṛtasya dhārayitvā vācayitvā likhitvā (Vaidya 202)",
  "S04bsu036_u:4917": "prakāśayitvā vihārā api tena ajita kṛtā bhavanti vipulā vistīrṇāḥ /",
  "S04bsu036_u:4918": "pragṛhītāśca lohitacandanamayā dvātriṃśatprāsādā aṣṭatalā bhikṣusahasrāvāsāḥ /",
  "S04bsu036_u:4919": "ārāmapuṣpopaśobhitāścaṃkramavanopetāḥ śayanāsanopastabdhāḥ khādyabhojyānnapānaglānapratyayabhaiṣajyapariṣkāraparipūrṇāḥ sarvasukhopadhānapratimaṇḍitāḥ /",
  "S04bsu036_u:4920": "te ca bahvaprameyā yaduta śataṃ vā sahasraṃ vā śatasahasraṃ vā koṭī vā koṭīśataṃ vā koṭīsahasraṃ vā koṭiśatasahasraṃ vā koṭīnayutaśatasahasraṃ vā /",
  "S04bsu036_u:4921": "te ca mama saṃmukhaṃ śrāvakasaṃghasya niryātitāḥ,",
  "S04bsu036_u:4922": "te ca mayā paribhuktā veditavyāḥ /",
  "S04bsu036_u:4923": "ya imaṃ dharmaparyāyaṃ tathāgatasya parinirvṛtasya dhārayedvā vācayedvā deśayedvā likhedvā lekhayedvā,",
  "S04bsu036_u:4924": "tadanenāhamajitaparyāyeṇa evaṃ vadāmi - na me tena parinirvṛtasya dhātustūpāḥ kārayitavyāḥ,",
  "S04bsu036_u:4925": "na saṃghapūjā /",
  "S04bsu036_u:4926": "kaḥ punarvādo 'jita ya imaṃ dharmaparyāyaṃ dhārayan dānena vā saṃpādayecchīlena vā kṣāntyā vā vīryeṇa vā dhyānena",
  "S04bsu036_u:4927": "vā prajñayā vā saṃpādayet,",
  "S04bsu036_u:4928": "bahutaraṃ puṇyābhisaṃskāraṃ sa kulaputro vā kuladuhitā vā prasaved buddhajñānasaṃvartanīyamaprameyamasaṃkhyeyamaparyantam /",
  "S04bsu036_u:4929": "tadyathāpi nāma ajita ākāśa dhāturaparyantaḥ pūrvadakṣiṇapaścimottarādharordhvāsu dikṣu vidikṣu,",
  "S04bsu036_u:4930_0": "evamaprameyāsaṃkhyeyān sa kulaputro vā kuladuhitā vā puṇyābhisaṃskārān prasaved buddhajñānasaṃvartanīyān",
  "S04bsu036_u:4930_1": "ya imaṃ dharmaparyāyaṃ dhārayedvā vācayedvā deśayedvā likhedvā likhāpayedvā /",
  "S04bsu036_u:4931": "tathāgatacaityasatkārārthaṃ ca abhiyukto bhavet,",
  "S04bsu036_u:4932": "tathāgataśrāvakāṇāṃ ca varṇaṃ bhāṣeta,",
  "S04bsu036_u:4933": "bodhisattvānāṃ ca mahāsattvānāṃ guṇakoṭīnayutaśatasahasrāṇi parikīrtayet,",
  "S04bsu036_u:4934": "pareṣāṃ ca saṃprakāśayet,",
  "S04bsu036_u:4935": "kṣāntyā ca saṃpādayet,",
  "S04bsu036_u:4936": "śīlavāṃśca bhavet,",
  "S04bsu036_u:4937": "kalyāṇadharmaḥ sukhasaṃvāsaḥ kṣāntaśca bhavet,",
  "S04bsu036_u:4938": "dāntaśca bhavedanabhyasūyakaśca,",
  "S04bsu036_u:4939": "apagatakrodhamanaskāro 'vyāpannamanaskāraḥ smṛtimāṃśca sthāmavāṃśca bhavet,",
  "S04bsu036_u:4940": "vīryavāṃśca nityābhiyuktaśca bhavet,",
  "S04bsu036_u:4941": "buddhadharmaparyeṣṭyā dhyāyī ca bhavet,",
  "S04bsu036_u:4942": "pratisaṃlayanagurukaḥ pratisaṃlayanabahulaśca praśnaprabhedakuśalaśca bhavet,",
  "S04bsu036_u:4943": "praśnakoṭīnayutaśatasahasrāṇāṃ visarjayitā /",
  "S04bsu036_u:4944": "yasya kasyacidajita bodhisattvasya mahāsattvasya imaṃ dharmaparyāyaṃ tathāgatasya parinirvṛtasya dhārayataḥ ime evaṃrūpā guṇā bhaveyurye mayā parikīrtitāḥ,",
  "S04bsu036_u:4945": "so 'jita kulaputro vā kuladuhitā vā evaṃ veditavyaḥ - bodhimaṇḍasaṃprasthito 'yaṃ kulaputro vā kuladuhitā vā bodhimabhisaṃboddhuṃ bodhivṛkṣamūlaṃ gacchati /",
  "S04bsu036_u:4946": "yatra ca ajita sa kulaputro vā kuladuhitā vā tiṣṭhedvā niṣīdedvā caṃkramedvā,",
  "S04bsu036_u:4947": "tatra ajita tathāgatamuddiśya caityaṃ kartavyam,",
  "S04bsu036_u:4948": "tathāgatastūpo 'yamiti ca sa vaktavyaḥ sadevakena lokeneti //",
  "S04bsu036_u:4949": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:4950": "puṇyaskandho aparyanto varṇito me punaḥ punaḥ /",
  "S04bsu036_u:4951": "ya idaṃ dhārayetsūtraṃ nirvṛte naranāyake // Saddhp_16.37 //",
  "S04bsu036_u:4952": "pūjāśca me kṛtāstena dhātustūpāśca kāritāḥ /",
  "S04bsu036_u:4953": "ratnāmayā vicitrāśca darśanīyaḥ suśobhanāḥ // Saddhp_16.38 //",
  "S04bsu036_u:4954": "(Vaidya 203)",
  "S04bsu036_u:4955": "brahmalokasamā uccā chatrāvalibhiranvitāḥ /",
  "S04bsu036_u:4956": "pariṇāhavantaḥ śrīmanto vaijayantīsamanvitāḥ // Saddhp_16.39 //",
  "S04bsu036_u:4957": "paṭughaṇṭā raṇantaśca paṭṭadāmopaśobhitāḥ /",
  "S04bsu036_u:4958": "vāteritāstathā ghaṇṭā śobhanti jinadhātuṣu // Saddhp_16.40 //",
  "S04bsu036_u:4959": "pūjā ca vipulā teṣāṃ puṣpagandhavilepanaiḥ /",
  "S04bsu036_u:4960": "kṛtā vādyaiśca vastraiśca dundubhībhiḥ punaḥ puna // Saddhp_16.41 //",
  "S04bsu036_u:4961": "madhurā vādyabhāṇḍā ca vāditā teṣu dhātuṣu /",
  "S04bsu036_u:4962": "gandhatailapradīpāśca dattāste 'pi samantataḥ // Saddhp_16.42 //",
  "S04bsu036_u:4963": "ya idaṃ dhārayet sūtraṃ kṣayakāli ca deśayet /",
  "S04bsu036_u:4964": "īdṛśī me kṛtā tena vividhā pūjanantikā // Saddhp_16.43 //",
  "S04bsu036_u:4965": "agrā vihārakoṭyo 'pi bahuścandanakāritāḥ /",
  "S04bsu036_u:4966": "dvātriṃśatī ca prāsādā uccaistvenāṣṭavattalāḥ // Saddhp_16.44 //",
  "S04bsu036_u:4967": "śayyāsanairupastabdhāḥ khādyabhojyaiḥ samanvitāḥ /",
  "S04bsu036_u:4968": "praveṇī praṇīta prajñaptā āvāsāśca sahasraśaḥ // Saddhp_16.45 //",
  "S04bsu036_u:4969": "ārāmāścaṃkramā dattāḥ puṣpārāmopaśobhitāḥ /",
  "S04bsu036_u:4970": "bahu ucchadakāścaiva bahurūpavicitritāḥ // Saddhp_16.46 //",
  "S04bsu036_u:4971": "saṃghasya vividhā pūjā kṛtā me tena saṃmukham /",
  "S04bsu036_u:4972": "ya idaṃ dhārayetsūtraṃ nirvṛtasmin vināyake // Saddhp_16.47 //",
  "S04bsu036_u:4973": "adhimuktisāro yo syādato bahutaraṃ hi saḥ /",
  "S04bsu036_u:4974": "puṇyaṃ labheta yo etatsūtraṃ vācellikheta vā // Saddhp_16.48 //",
  "S04bsu036_u:4975": "likhāpayennaraḥ kaścit suniruktaṃ ca pustake /",
  "S04bsu036_u:4976": "pustakaṃ pūjayettacca gandhamālyavilepanaiḥ // Saddhp_16.49 //",
  "S04bsu036_u:4977": "dīpaṃ ca dadyādyo nityaṃ gandhatailasya pūritam /",
  "S04bsu036_u:4978": "jātyutpalātimuktaiśca prakaraiścampakasya ca // Saddhp_16.50 //",
  "S04bsu036_u:4979": "kuryādetādṛśīṃ pūjāṃ pustakeṣu ca yo naraḥ /",
  "S04bsu036_u:4980": "bahu prasavate puṇyaṃ pramāṇaṃ yasya no bhavet // Saddhp_16.51 //",
  "S04bsu036_u:4981": "yathaivākāśadhātau hi pramāṇaṃ nopalabhyate /",
  "S04bsu036_u:4982": "diśāsu daśasū nityaṃ puṇyaskandho 'yamīdṛśaḥ // Saddhp_16.52 //",
  "S04bsu036_u:4983": "kaḥ punarvādo yaśca syāt kṣānto dāntaḥ samāhitaḥ /",
  "S04bsu036_u:4984": "śīlavāṃścaiva dhyāyī ca pratisaṃlānagocaraḥ // Saddhp_16.53 //",
  "S04bsu036_u:4985": "(Vaidya 204)",
  "S04bsu036_u:4986": "akrodhano apiśunaścaityasmin gaurave sthitaḥ /",
  "S04bsu036_u:4987": "bhikṣūṇāṃ praṇato nityaṃ nādhimānī na cālasaḥ // Saddhp_16.54 //",
  "S04bsu036_u:4988": "prajñavāṃścaiva dhīraśca praśnaṃ pṛṣṭo na kupyati /",
  "S04bsu036_u:4989": "anulomaṃ ca deśeti kṛpābuddhī ca prāṇiṣu // Saddhp_16.55 //",
  "S04bsu036_u:4990": "ya īdṛśo bhavetkaścid yaḥ sūtraṃ dhārayedidam /",
  "S04bsu036_u:4991": "na tasya puṇyaskandhasya pramāṇamupalabhyate // Saddhp_16.56 //",
  "S04bsu036_u:4992": "yadi kaścinnaraḥ paśyedīdṛśaṃ dharmabhāṇakam /",
  "S04bsu036_u:4993": "dhārayantamidaṃ sūtraṃ kuryādvai tasya satkriyām // Saddhp_16.57 //",
  "S04bsu036_u:4994": "divyaiśca puṣpaistatha okireta divyaiśca vastrairabhicchādayeta /",
  "S04bsu036_u:4995": "mūrdhena vanditva ca tasya pādau tathāgato 'yaṃ janayeta saṃjñām // Saddhp_16.58 //",
  "S04bsu036_u:4996": "dṛṣṭvā ca taṃ cintayi tasmi kāle gamiṣyate eṣa drumasya mūlam /",
  "S04bsu036_u:4997": "budhyiṣyate bodhimanuttarāṃ śivāṃ hitāya lokasya sadevakasya // Saddhp_16.59 //",
  "S04bsu036_u:4998": "yasmiṃśca so caṃkrami tādṛśo viduḥ tiṣṭheta vā yatra niṣīdayedvā /",
  "S04bsu036_u:4999": "śayyāṃ ca kalpeya kahiṃci dhīro bhāṣantu gāthāṃ pi tu ekasūtrāt // Saddhp_16.60 //",
  "S04bsu036_u:5000": "yasmiṃśca stūpaṃ puruṣottamasya kārāpayeccitrasudarśanīyam /",
  "S04bsu036_u:5001": "uddiśya buddhaṃ bhagavanta nāyakaṃ pūjāṃ ca citrāṃ tahi kārayettathā // Saddhp_16.61 //",
  "S04bsu036_u:5002": "mayā sa bhuktaḥ pṛthivīpradeśo mayā svayaṃ caṃkramitaṃ ca tatraṃ /",
  "S04bsu036_u:5003": "tatropaviṣṭo ahameva ca syāṃ yatra sthitaḥ so bhavi buddhaputraḥ // Saddhp_16.62 //",
  "S04bsu036_u:5004": "iti śrīsaddharmapuṇḍarīke dharmaparyāye puṇyaparyāyaparivarto nāma ṣoḍaśamaḥ //",
  "S04bsu036_u:5005": "_______________________________________________________________________________",
  "S04bsu036_u:5006": "(Vaidya 205)",
  "S04bsu036_u:5007": "Saddhp_17: anumodanāpuṇyanirdeśaparivartaḥ /",
  "S04bsu036_u:5008": "atha khalu maitreyo bodhisattvo mahāsattvo bhagavantametadavocat - yo bhagavan imaṃ dharmaparyāyaṃ deśyamānaṃ śrutvā anumodet kulaputro vā kuladuhitā vā,",
  "S04bsu036_u:5009": "kiyantaṃ sa bhagavan kulaputro vā kuladuhitā vā puṇyaṃ prasavediti?",
  "S04bsu036_u:5010": "atha khalu maitreyo bodhisattvo mahāsattvastasyāṃ velāyāmimāṃ gāthāmabhāṣata -",
  "S04bsu036_u:5011": "yo nirvṛte mahāvīre śṛṇuyātsūtramīdṛśam /",
  "S04bsu036_u:5012": "śrutvā cābhyanumodeyā kiyantaṃ kuśalaṃ bhavet // Saddhp_17.1 //",
  "S04bsu036_u:5013_0": "atha khalu bhagavān maitreyaṃ bodhisattvaṃ mahāsattvametadavocat - yaḥ kaścidajita",
  "S04bsu036_u:5013_1": "kulaputro vā kuladuhitā vā tathāgatasya parinirvṛtasya imaṃ dharmaparyāya deśyamānaṃ",
  "S04bsu036_u:5013_2": "saṃprakāśyamānaṃ śṛṇuyād bhikṣurvā bhikṣuṇī vā upāsako vā upāsikā vā vijñapuruṣo vā kumārako vā,",
  "S04bsu036_u:5014": "kumārikā vā,",
  "S04bsu036_u:5015": "śrutvā ca abhyanumodeta,",
  "S04bsu036_u:5016": "sacettato dharmaśravaṇādutthāya prakrāmet,",
  "S04bsu036_u:5017_0": "sa ca vihāragato vā gṛhagato vā araṇyagato vā vīthīgato vā grāmagato vā janapadagato",
  "S04bsu036_u:5017_1": "vā tān hetūṃstāni kāraṇāni taṃ dharmaṃ yathāśrutaṃ yathodgṛhītaṃ yathābalamaparasya",
  "S04bsu036_u:5017_2": "sattvasyācakṣīta māturvā piturvā jñātervā,",
  "S04bsu036_u:5018": "saṃmoditasya vā anyasya vā saṃstutasya kasyacit,",
  "S04bsu036_u:5019": "so 'pi yadi śrutvā anumodeta,",
  "S04bsu036_u:5020": "anumodya ca punaranyasmai ācakṣīta /",
  "S04bsu036_u:5021": "so 'pi yadi śrutvānumodeta,",
  "S04bsu036_u:5022": "anumodya ca so 'pyaparasmai ācakṣīta,",
  "S04bsu036_u:5023": "so 'pi taṃ śrutvānumodeta /",
  "S04bsu036_u:5024": "ityanena paryāyeṇa yāvat pañcāśat paraṃparayā /",
  "S04bsu036_u:5025": "atha khalvajita yo 'sau pañcāśattamaḥ puruṣo bhavet paraṃparāśravānumodakaḥ,",
  "S04bsu036_u:5026": "tasyāpi tāvadahamajita kulaputrasya vā kuladuhiturvā anumodanāsahagataṃ puṇyābhisaṃskāramabhinirdekṣyāmi /",
  "S04bsu036_u:5027": "taṃ śṛṇu, sādhu ca suṣṭhu ca manasikuru /",
  "S04bsu036_u:5028": "bhāṣiṣye 'haṃ te //",
  "S04bsu036_u:5029": "tadyathāpi nāma ajita caturṣu lokadhātuṣvasaṃkhyeyaśatasahasreṣu ye sattvāḥ santaḥ saṃvidyamānāḥ ṣaṭsu gatiṣūpapannāḥ,",
  "S04bsu036_u:5030_0": "aṇḍajā vā jarāyujā vā saṃsvedajā vā aupapādukā vā rūpiṇo vā arūpiṇo vā saṃjñino vā",
  "S04bsu036_u:5030_1": "asaṃjñino vā naivasaṃjñino vā nāsaṃjñino vā apadā vā dvipadā vā catuṣpadā vā bahupadā",
  "S04bsu036_u:5030_2": "vā yāvadeva sattvāḥ sattvadhātau saṃgrahasamavasaraṇaṃ gacchanti /",
  "S04bsu036_u:5031": "atha kaścideva puruṣaḥ samutpadyeta puṇyakāmo hitakāmastasya sattvakāyasya sarvakāmakrīḍāratiparibhogāniṣṭān kāntān priyān manāpān dadyāt /",
  "S04bsu036_u:5032": "ekaikasya sattvasya jambudvīpaṃ paripūrṇaṃ dadyāt kāmakrīḍāratiparibhogāya,",
  "S04bsu036_u:5033": "hiraṇyasuvarṇarūpyamaṇimuktāvaiḍūryaśaṅkhaśilāpravālānaśvarathagorathahastirathān dadyāt prāsādān kūṭāgārān /",
  "S04bsu036_u:5034": "anena paryāyeṇa ajita sa puruṣo dānapatirmahādānapatiḥ paripūrṇānyaśītiṃ varṣāṇi dānaṃ dadyāt /",
  "S04bsu036_u:5035": "atha khalvajita sa puruṣo dānapatirmahādānapatirevaṃ cintayet - ime khalu sattvāḥ sarve mayā krīḍāpitā ramāpitāḥ sukhaṃ jivāpitāḥ /",
  "S04bsu036_u:5036": "ime ca te bhavantaḥ sattvā balinaḥ palitaśiraso jīrṇavṛddhā mahallakā (Vaidya 206)",
  "S04bsu036_u:5037": "aśītivarṣikā jātyā /",
  "S04bsu036_u:5038": "abhyāśībhūtāścaite kālakriyāyāḥ /",
  "S04bsu036_u:5039": "yannvahametāṃstathāgatapravedite dharmavinaye 'vatārayeyamanuśāsayeyam /",
  "S04bsu036_u:5040": "atha khalvajita sa puruṣastān sarvasattvān samādāpayet /",
  "S04bsu036_u:5041": "samādāpayitvā ca tathāgatapravedite dharmavinaye 'vatārayed grāhayet /",
  "S04bsu036_u:5042": "tasya te sattvāstaṃ ca dharmaṃ śṛṇuyuḥ /",
  "S04bsu036_u:5043": "śrutvā ca ekakṣaṇena ekamuhūrtena ekalavena sarve srotaāpannāḥ syuḥ,",
  "S04bsu036_u:5044": "sakṛdāgāmino 'nāgāmino 'nāgāmiphalaṃ prāpnuyuryāvadarhanto bhaveyuḥ,",
  "S04bsu036_u:5045": "kṣīṇāsravā dhyāyino mahādhyāyino 'ṣṭavimokṣadhyāyinaḥ /",
  "S04bsu036_u:5046": "tatkiṃ manyase ajita api nu sa puruṣo dānapatirmahādānapatistatonidānaṃ bahu puṇyaṃ prasavedaprameyamasaṃkhyeyam?",
  "S04bsu036_u:5047": "evamukte maitreyo bodhisattvo mahāsattvo bhagavantametadavocat - evametat bhagavan,",
  "S04bsu036_u:5048": "evametat sugata /",
  "S04bsu036_u:5049": "anenaiva tāvad bhagavan kāraṇena sa puruṣo dānapatirmahādānapatirbahu puṇyaṃ prasavet,",
  "S04bsu036_u:5050": "yastāvatāṃ sattvānāṃ sarvasukhopadhānaṃ dadyāt /",
  "S04bsu036_u:5051": "kaḥ punarvādo",
  "S04bsu036_u:5052": "yaduttariarhattve pratiṣṭhāpayet //",
  "S04bsu036_u:5053": "evamukte bhagavānajitaṃ bodhisattvaṃ mahāsattvametadavocat - ārocayāmi te ajita,",
  "S04bsu036_u:5054": "prativedayāmi /",
  "S04bsu036_u:5055": "yaśca sa dānapatirmahādānapatiḥ puruṣaścaturṣu lokadhātuṣvasaṃkhyeyaśatasahasreṣu sarvasattvānāṃ sarvasukhopadhānaiḥ paripūrya arhattve pratiṣṭhāpya puṇyaṃ prasavet,",
  "S04bsu036_u:5056": "yaśca pañcāśattamaḥ puruṣaḥ paraṃparāśravānugataḥ śravaṇena ito dharmaparyāyādekāmapi gāthāmekapadamapi śrutvā anumodeta /",
  "S04bsu036_u:5057": "yaccaitasya puruṣasyānumodanāsahagataṃ puṇyakriyāvastu,",
  "S04bsu036_u:5058": "yacca tasya puruṣasya dānapatermahādānapaterdānasahagatamarhattvaṃ pratiṣṭhāpanāsahagatapuṇyakriyāvastu,",
  "S04bsu036_u:5059": "idameva tato bahutaram /",
  "S04bsu036_u:5060": "yo 'yaṃ puruṣaḥ pañcāśattamaḥ,",
  "S04bsu036_u:5061": "tataḥ puruṣaparaṃparāta ito dharmaparyāyādekāmapi gāthāmekapadamapi śrutvā anumodet /",
  "S04bsu036_u:5062_0": "asya anumodanāsahagatasya ajita puṇyābhisaṃskārasya kuśalamūlābhisaṃskārasya anumodanāsahagatasya",
  "S04bsu036_u:5062_1": "agrataḥasau paurviko dānasahagataśca arhattvapratiṣṭhāpanāsahagataśca puṇyābhisaṃskāraḥ",
  "S04bsu036_u:5062_2": "śatatamīmapi kalāṃ nopayāti,",
  "S04bsu036_u:5063": "sahasratamīmapi śatasahasratamīmapi koṭītamīmapi koṭīśatatamīmapi koṭīsahasratamīmapi koṭīśatasahasratamīmapi koṭīniyutaśatasahasratamīmapi kalāṃ nopayāti /",
  "S04bsu036_u:5064": "saṃkhyāmapi kalāmapi gaṇanāmapi upamāmapi upaniḥadamapi na kḥamate /",
  "S04bsu036_u:5065": "evamaprameyamasaṃkhyeyamajita so 'pi tāvat pañcāśattamaḥ paraṃparāśravaṇe puruḥa ito dharmaparyāyādantaśa ekagāthāmapi ekapadamapi anumodya ca puṇyaṃ prasavati /",
  "S04bsu036_u:5066": "kaḥ punarvādo 'jita yo 'yaṃ mama saṃmukhamimaṃ dharmaparyāyaṃ śṛṇuyāt,",
  "S04bsu036_u:5067": "śrutvā cābhyanumodet,",
  "S04bsu036_u:5068": "aprameyataramasaṃkhyayetaraṃ tasyāhamajita taṃ puṇyābhisaṃskāraṃ vadāmi //",
  "S04bsu036_u:5069": "yaḥ khalu punarajita asya dharmaparyāyasya śravāṇārthaṃ kulaputro vā kuladuhitā vā svagṛhānniṣkramya vihāraṃ gacchet /",
  "S04bsu036_u:5070": "sa ca gattvā tasminnimaṃ dharmaparyāyaṃ muhūrtakamapi śṛṇuyāt sthito vā niṣaṇṇo vā /",
  "S04bsu036_u:5071": "sa sattvastanmātreṇa puṇyābhisaṃskāreṇa kṛtenopacitena jātivinivṛtto dvitīye samucchraye dvitīye ātmabhāvapratilambhe gorathānāṃ lābhī bhaviṣyati,",
  "S04bsu036_u:5072": "aśvarathānāṃ hastirathānāṃ śibikānāṃ goyanānāmṛṣabhayānānāṃ divyānāṃ ca vimānānāṃ lābhī bhaviṣyati /",
  "S04bsu036_u:5073": "sacet punastatra dharmaśravaṇe muhūrtamātramapi niṣadya idaṃ dharmaparyāyaṃ śṛṇuyāt, (Vaidya 207)",
  "S04bsu036_u:5074": "paraṃ vā niṣādayet,",
  "S04bsu036_u:5075": "āsanasaṃvibhāgaṃ vā kuryādaparasya sattvasya,",
  "S04bsu036_u:5076": "tena sa puṇyābhisaṃskāreṇa lābhī bhaviṣyati śakrāsanānāṃ brahmāsanānāṃ cakravartisaṃhāsanānām /",
  "S04bsu036_u:5077": "sacet punarajita kaścideva kulaputro vā kuladuhitā vā aparaṃ puruṣamevaṃ vadet - āgaccha tvaṃ bhoḥ puruṣa /",
  "S04bsu036_u:5078": "saddharmapuṇḍarīkaṃ nāma dharmaparyāyaṃ śṛṇuṣva /",
  "S04bsu036_u:5079": "sa ca puruṣastasya tāṃ protsāhanāmāgamya yadi muhūrtamātramapi śṛṇuyāt,",
  "S04bsu036_u:5080": "sa sattvastena protsāhena kuśalamūlenābhisaṃskṛtena dhāraṇīpratilabdhairbodhisattvaiḥ sārdhaṃ samavadhānaṃ pratilabhate /",
  "S04bsu036_u:5081": "ajaḍaśca bhavati,",
  "S04bsu036_u:5082": "tīkṣṇendriyaḥ prajñāvān /",
  "S04bsu036_u:5083": "na tasya jātiśatasahasrairapi pūti mukhaṃ bhavati na durgandhi /",
  "S04bsu036_u:5084": "nāpyasya jihvārogo bhavati,",
  "S04bsu036_u:5085": "na mukharogo bhavati /",
  "S04bsu036_u:5086": "na ca śyāmadanto bhavati,",
  "S04bsu036_u:5087": "na viṣamadanto bhavati,",
  "S04bsu036_u:5088": "na pītadanto bhavati,",
  "S04bsu036_u:5089": "na duḥsaṃsthitadanto na khaṇḍadanto na patitadanto na vakradanto na lamboṣṭho bhavati,",
  "S04bsu036_u:5090": "nābhyantaroṣṭho na prasāritoṣṭho na khaṇḍoṣṭho na vaṅkoṣṭho na kṛṣṇoṣṭho na bībhatsoṣṭho bhavati /",
  "S04bsu036_u:5091": "na cipīṭanāso bhavati,",
  "S04bsu036_u:5092": "na vakranāso bhavati /",
  "S04bsu036_u:5093": "na dīrghamukho bhavati,",
  "S04bsu036_u:5094": "na vaṅkamukho bhavati,",
  "S04bsu036_u:5095": "na kṛṣṇamukho bhavati,",
  "S04bsu036_u:5096": "nāpriyadarśanamukhaḥ /",
  "S04bsu036_u:5097": "api tu khalvajita sūkṣmasujātajihvādantoṣṭho bhavati āyatanāsaḥ /",
  "S04bsu036_u:5098": "praṇītamukhamaṇḍalaḥ subhrūḥ suparinikṣiptalalāṭo bhavati /",
  "S04bsu036_u:5099": "suparipūrṇapuruṣavyañjanapratilābhī ca bhavati /",
  "S04bsu036_u:5100": "tathāgataṃ ca avavādānuśāsakaṃ pratilabhate /",
  "S04bsu036_u:5101": "kṣipraṃ ca buddhairbhagavadbhiḥ saha samavadhānaṃ pratilabhate /",
  "S04bsu036_u:5102": "paśya ajita ekasattvamapi nāma utsāhayitvā iyat puṇyaṃ prasavati /",
  "S04bsu036_u:5103": "kaḥ punarvādo yaḥ satkṛtya śṛṇuyāt,",
  "S04bsu036_u:5104": "satkṛtya vācayet, satkṛtya",
  "S04bsu036_u:5105": "deśayet, satkṛtya prakāśayediti //",
  "S04bsu036_u:5106": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5107": "pañcāśimo yaśca paraṃparāyāṃ sūtrasyimasyo śṛṇutekagāthām /",
  "S04bsu036_u:5108": "anumodayitvā ca prasannacittaḥ śṛṇuṣva puṇyaṃ bhavi yattakaṃ tat // Saddhp_17.2 //",
  "S04bsu036_u:5109": "sa caiva puruṣo bhavi dānadātā sattvān koṭīnayuteṣu nityam /",
  "S04bsu036_u:5110": "ye pūrvamaupamyakṛtā mayā vai tān sarvi tarpeya aśīti varṣān // Saddhp_17.3 //",
  "S04bsu036_u:5111": "so dṛṣṭva teṣāṃ ca jarāmupasthitāṃ valī ca khaṇḍaṃ ca śiraśca pāṇḍaram /",
  "S04bsu036_u:5112": "hāhādhimucyanti hi sarvasattvā yannūna dharmeṇa hu ovadeyam // Saddhp_17.4 //",
  "S04bsu036_u:5113": "(Vaidya 208)",
  "S04bsu036_u:5114": "so teṣa dharmaṃ vadatīha paścānnirvāṇabhūmiṃ ca prakāśayeta /",
  "S04bsu036_u:5115": "sarve bhavāḥ phenamarīcikalpā nirvidyathā sarvabhaveṣu kṣipram // Saddhp_17.5 //",
  "S04bsu036_u:5116": "te sarvasattvāśca śruṇitva dharmaṃ tasyaiva dātuḥ puruṣasya antikāt /",
  "S04bsu036_u:5117": "arhantabhūtā bhavi ekakāle kṣīṇāsravā antimadehadhāriṇaḥ // Saddhp_17.6 //",
  "S04bsu036_u:5118": "puṇyaṃ tato bahutaru tasya hi syat paraṃparātaḥ śruṇi ekagāthām /",
  "S04bsu036_u:5119": "anumodi vā yattaku tasya puṇyaṃ kala puṇyaskandhaḥ purimo na bhoti // Saddhp_17.7 //",
  "S04bsu036_u:5120": "evaṃ bahu tasya bhaveta puṇyaṃ anantakaṃ yasya pramāṇu nāsti /",
  "S04bsu036_u:5121": "gāthāṃ pi śrutvaika paraṃparāya kiṃ vā punaḥ saṃmukha yo śruṇeyā // Saddhp_17.8 //",
  "S04bsu036_u:5122": "yaścaikasattvaṃ pi vadeya tatra protsāhaye gaccha śṛṇuṣva dharmam /",
  "S04bsu036_u:5123": "sudurlabhaṃ sutramidaṃ hi bhoti kalpāna koṭīnayutairanekaiḥ // Saddhp_17.9 //",
  "S04bsu036_u:5124": "sa cāpi protsāhitu tena sattvaḥ śruṇeya sūtrema muhūrtakaṃ pi /",
  "S04bsu036_u:5125": "tasyāpi dharmasya phalaṃ śṛṇohi mukharoga tasya na kadāci bhoti // Saddhp_17.10 //",
  "S04bsu036_u:5126": "jihvāpi tasya na kadāci duḥkhati na tasya dantā patitā bhavanti /",
  "S04bsu036_u:5127": "śyāmātha pītā viṣamā ca jātu bībhatsitoṣṭho na ca jātu bhoti // Saddhp_17.11 //",
  "S04bsu036_u:5128": "kuṭilaṃ ca śuṣkaṃ ca na jātu dīrghaṃ mukhaṃ na cipiṭaṃ sya kadāci bhoti /",
  "S04bsu036_u:5129": "(Vaidya 209)",
  "S04bsu036_u:5130": "susaṃsthitā nāsa tathā lalāṭaṃ dantā ca oṣṭho mukhamaṇḍalaṃ ca // Saddhp_17.12 //",
  "S04bsu036_u:5131": "priyadarśano bhoti sadā narāṇāṃ pūrtiṃ ca vakraṃ na kadāci bhoti /",
  "S04bsu036_u:5132": "yathotpalasyeha sadā sugandhiḥ pravāyate tasya mukhasya gandhaḥ // Saddhp_17.13 //",
  "S04bsu036_u:5133": "gṛhādvihāraṃ hi vrajitva dhīro gaccheta sūtraṃ śravaṇāya etat /",
  "S04bsu036_u:5134": "gatvā ca so tatra śṛṇe muhūrtaṃ prasannacittasya phalaṃ śṛṇotha // Saddhp_17.14 //",
  "S04bsu036_u:5135": "sugauru tasyo bhavatetmabhāvaḥ pariyāti co aśvarathehi dhīraḥ /",
  "S04bsu036_u:5136": "hastīrathāṃśco abhiruhya uccān ratanehi citrānanucaṃkrameyā // Saddhp_17.15 //",
  "S04bsu036_u:5137": "vibhūṣitāṃ so śibikāṃ labheta narairanekairiha vāhyamānām /",
  "S04bsu036_u:5138": "gatvāpi dharmaṃ śravaṇāya tasya phalaṃ śubhaṃ bhoti ca evarūpam // Saddhp_17.16 //",
  "S04bsu036_u:5139": "niṣadya cāsau pariṣāya tatra śuklena karmeṇa kṛtena tena /",
  "S04bsu036_u:5140": "śakrāsanānāṃ bhavate sa lābhī brahmāsanānāṃ ca nṛpāsanānām // Saddhp_17.17 //",
  "S04bsu036_u:5141": "iti śrīsaddharmapuṇḍarīke dharmaparyāye anumodanāpuṇyanirdeśaparivarto nāma saptadaśamaḥ //",
  "S04bsu036_u:5142": "_______________________________________________________________________________",
  "S04bsu036_u:5143": "(Vaidya 210)",
  "S04bsu036_u:5144": "Saddhp_18: dharmabhāṇakānuśaṃsāparivartaḥ /",
  "S04bsu036_u:5145": "atha khalu bhagavān satatasamitābhiyuktaṃ bodhisattvaṃ mahāsattvamāmantrayāmāsa - yaḥ kaścit kulaputra imaṃ dharmaparyāyaṃ dhārayiṣyati vācayiṣyati vā deśayiṣyati vā likhiṣyati va,",
  "S04bsu036_u:5146": "sa kulaputro vā kuladuhitā va aṣṭau cakṣurguṇaśatāni pratilapsyate,",
  "S04bsu036_u:5147": "dvādaśa śrotraguṇaśatāni pratilapsyate,",
  "S04bsu036_u:5148": "aṣṭau ghrāṇaguṇaśatāni pratilapsyate,",
  "S04bsu036_u:5149": "dvādaśa jihvāguṇaśatāni pratilapsyate,",
  "S04bsu036_u:5150": "aṣṭau kāyaguṇaśatāni pratilapsyate,",
  "S04bsu036_u:5151": "dvādaśa manoguṇaśatāni pratilapsyate /",
  "S04bsu036_u:5152": "tasyaibhirbahubhirguṇaśataiḥ ṣaḍindriyagrāmaḥ pariśuddhaḥ supariśuddho bhaviṣyati /",
  "S04bsu036_u:5153_0": "sa evaṃ pariśuddhena cakṣurindriyeṇa prākṛtena māṃsacakṣuṣā mātāpitṛsaṃbhavena trisāhasramahāsāhasrāṃ",
  "S04bsu036_u:5153_1": "lokadhātuṃ sāntarbahiḥ saśailavanaṣaṇḍāmadho yāvadavīcimahānirayamupādāya upari ca",
  "S04bsu036_u:5153_2": "yāvat bhavāgraṃ tat sarvaṃ drakṣyati prākṛtena māṃsacakṣuṣā /",
  "S04bsu036_u:5154": "ye ca tasmin sattvā upapannāḥ,",
  "S04bsu036_u:5155": "tān sarvān drakṣyati,",
  "S04bsu036_u:5156": "karmavipākaṃ ca teṣāṃ jñāsyatīti //",
  "S04bsu036_u:5157": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5158": "ya imaṃ sūtra bhāṣeta parṣāsu ca viśāradaḥ /",
  "S04bsu036_u:5159": "anolīnaḥ prakāśeyā guṇāṃstasya śṛṇuṣva me // Saddhp_18.1 //",
  "S04bsu036_u:5160": "aṣṭau guṇaśatāastasya cakṣuṣo bhonti sarvaśaḥ /",
  "S04bsu036_u:5161": "yenāsya vimalaṃ bhoti śuddhaṃ cakṣuranāvilam // Saddhp_18.2 //",
  "S04bsu036_u:5162": "sa māṃsacakṣuṣā tena mātāpitṛkasaṃbhunā /",
  "S04bsu036_u:5163": "paśyate lokadhātvemāṃ saśailavanakānanām // Saddhp_18.3 //",
  "S04bsu036_u:5164": "meruṃ sumeru sarvā ca cakravālā sa paśyati /",
  "S04bsu036_u:5165": "ye cānye parvatāḥ khaṇḍāḥ samudrāṃścāpi paśyati // Saddhp_18.4 //",
  "S04bsu036_u:5166": "yāvānavīci heṣṭhena bhavāgraṃ copariṣṭataḥ /",
  "S04bsu036_u:5167": "sarvaṃ sa paśyate dhīro māṃsacakṣusya īdṛśam // Saddhp_18.5 //",
  "S04bsu036_u:5168": "na tāva divyacakṣu sya bhoti no cāpi jāyate /",
  "S04bsu036_u:5169": "viṣayo māṃsacakṣusya bhavettasyāyamīdṛśaḥ // Saddhp_18.6 //",
  "S04bsu036_u:5170_0": "punaraparaṃ satatasamitābhiyukta sa kulaputro vā kuladuhitā vā imaṃ dharmaparyāyaṃ",
  "S04bsu036_u:5170_1": "saṃprakāśayamānaḥ pareṣāṃ ca saṃśrāvayamānastairdvādaśabhiḥ śrotraguṇaśataiḥ samanvāgataḥ",
  "S04bsu036_u:5170_2": "ye trisāhasramahāsāhasrāyāṃ lokadhātau vividhāḥ śabdā niścaranti yāvadavīcirmahānirayo",
  "S04bsu036_u:5170_3": "yāvacca bhavāgraṃ sāntarbahiḥ,",
  "S04bsu036_u:5171_0": "tadyathā - hastiśabdā vā aśvaśabdā vā uṣṭraśabdā vā gośabdā vā ajaśabdā vā janapadaśabdā",
  "S04bsu036_u:5171_1": "vā rathaśabdā vā ruditaśabdā vā śokaśabdā vā bhairavaśabdā vā śaṅkhaśabdā vā ghaṇṭāśabdā",
  "S04bsu036_u:5171_2": "vā paṭahaśabdā vā bherīśabdā vā krīḍāśabdā vā gītaśabdā vā nṛtyaśabdā vā tūryaśabdā",
  "S04bsu036_u:5171_3": "vā vādyaśabdā vā strīśabdā vā puruṣaśabdā vā dārakaśabdā vā (Vaidya 211)",
  "S04bsu036_u:5172_0": "dārikāśabdā vā dharmaśabdā vā adharmaśabdā vā sukhaśabdā vā duḥkhaśabdā vā bālaśabdā",
  "S04bsu036_u:5172_1": "vā āryaśabdā vā manojñaśabdā vā amanojñaśabdā vā devaśabdā vā nāgaśabdā vā yakṣaśabdā",
  "S04bsu036_u:5172_2": "vā rākṣasaśabdā vā gandharvaśabdā vā asuraśabdā vā garuḍaśabdā vā kinnaraśabdā vā",
  "S04bsu036_u:5172_3": "mahoragaśabdā vā manuṣyaśabdā vā amanuṣyaśabdā vā agniśabdā vā vāyuśabdā vā udakaśabdā",
  "S04bsu036_u:5172_4": "vā grāmaśabdā vā nagaraśabdā vā bhikṣuśabdā vā śrāvakaśabdā vā pratyekabuddhaśabdā",
  "S04bsu036_u:5172_5": "vā bodhisattvaśabdā vā tathāgataśabdā vā,",
  "S04bsu036_u:5173": "yāvantaḥ kecitrisāhasramahāsāhasrāyāṃ lokadhātau sāntarbahiḥ śabdā niścaranti,",
  "S04bsu036_u:5174": "tān śabdāṃstena prākṛtena pariśuddhena śrotrendriyeṇa śṛṇoti /",
  "S04bsu036_u:5175": "na ca tāvaddivyaṃ śrotramabhinirharati /",
  "S04bsu036_u:5176": "teṣāṃ teṣāṃ ca sattvānāṃ rutānyavabudhyate,",
  "S04bsu036_u:5177": "vibhāvayati vibhajati tena ca prākṛtena śrotrendriyeṇa /",
  "S04bsu036_u:5178": "teṣāṃ teṣāṃ ca sattvānāṃ rutāni śṛṇvatastasya taiḥ sarvaśabdaiḥ śrotrendriyaṃ nābhibhūyate /",
  "S04bsu036_u:5179": "evaṃrūpaḥ satatasamitābhiyukta tasya bodhisattvasya mahāsattvasya śrotrendriyapratilambho bhavati,",
  "S04bsu036_u:5180": "na ca tāvaddivyaṃ śrotramabhinirharati //",
  "S04bsu036_u:5181": "idamavocadbhagavān /",
  "S04bsu036_u:5182": "idaṃ vaditvā sugato hyathāparametaduvāca śāstā -",
  "S04bsu036_u:5183": "śrotrendriyaṃ tasya viśuddhu bhoti anāvilaṃ prākṛtakaṃ ca tāvat /",
  "S04bsu036_u:5184": "vividhān hi yeneha śṛṇoti śabdāniha lokadhātau hi aśeṣato 'yam // Saddhp_18.7 //",
  "S04bsu036_u:5185": "hastīna aśvāna śṛṇoti śabdān rathāna goṇāna ajaiḍakānām /",
  "S04bsu036_u:5186": "bherīmṛdaṅgāna sughoṣakānāṃ vīṇāna veṇūnatha vallakīnām // Saddhp_18.8 //",
  "S04bsu036_u:5187": "gītaṃ manojñaṃ madhuraṃ śṛṇoti na cāpi so sajjati tatra dhīraḥ /",
  "S04bsu036_u:5188": "manuṣyakoṭīna śṛṇoti śabdān bhāṣanti yaṃ yaṃ ca yahiṃ yahiṃ te // Saddhp_18.9 //",
  "S04bsu036_u:5189": "devāna co nitya śṛṇoti śabdān gītasvaraṃ ca madhuraṃ manojñam /",
  "S04bsu036_u:5190": "puruṣāṇa istrīṇa rutāni cāpi tatha dārakāṇāmatha dārikāṇām // Saddhp_18.10 //",
  "S04bsu036_u:5191": "ye parvateṣveva guhānivāsī kalaviṅkakā kokila barhiṇaśca /",
  "S04bsu036_u:5192": "(Vaidya 212)",
  "S04bsu036_u:5193": "pakṣīṇa ye jīvakajīvakā hi teṣāṃ ca valgū śṛṇute hi śabdān // Saddhp_18.11 //",
  "S04bsu036_u:5194": "narakeṣu ye vedana vedayanti sudāruṇāṃścāpi karonti śabdān /",
  "S04bsu036_u:5195": "āhāraduḥkhairavapīḍitānāṃ yān preta kurvanti tathaiva śabdān // Saddhp_18.12 //",
  "S04bsu036_u:5196": "asurāśca ye sāgaramadhyavāsino muñcanti ghoṣāṃstatha cānyamanyān /",
  "S04bsu036_u:5197": "sarvānihastho sa hi dharmabhāṇakaḥ śṛṇoti śabdānna ca ostarīyati // Saddhp_18.13 //",
  "S04bsu036_u:5198": "tiryāṇa yonīṣu rutāni yāni anyonyasaṃbhāṣaṇatāṃ karonti /",
  "S04bsu036_u:5199": "iha sthitastānapi so śṛṇoti vividhāni śabdāni bahūvidhāni // Saddhp_18.14 //",
  "S04bsu036_u:5200": "ye brahmaloke nivasanti devā akaniṣṭha ābhāsvara ye ca devāḥ /",
  "S04bsu036_u:5201": "ye cānyamanyasya karonti ghoṣān śṛṇoti tatsarvamaśeṣato 'sau // Saddhp_18.15 //",
  "S04bsu036_u:5202": "svādhyāya kurvantiha ye ca bhikṣavaḥ sugatāniha śāsani pravrajitvā /",
  "S04bsu036_u:5203": "parṣāsu ye deśayate ca dharmaṃ teṣāṃ pi śabdaṃ śṛṇute sa nityam // Saddhp_18.16 //",
  "S04bsu036_u:5204": "ye bodhisattvāściha lokadhātau svādhyāya kurvanti paraspareṇa /",
  "S04bsu036_u:5205": "saṃgīti dharmeṣu ca ye karonti śṛṇoti śabdān vividhāṃśca teṣām // Saddhp_18.17 //",
  "S04bsu036_u:5206": "bhagavān pi buddho naradamyasārathiḥ parṣāsu dharmaṃ bruvate yamagram /",
  "S04bsu036_u:5207": "taṃ cāpi so śṛṇvanti ekakāle yo bodhisattvo imu sūtra dhārayet // Saddhp_18.18 //",
  "S04bsu036_u:5208": "(Vaidya 213)",
  "S04bsu036_u:5209": "sarve trisāhasri imasmi kṣetre ye sattva kurvanti bahūṃ pi śabdān /",
  "S04bsu036_u:5210": "abhyantareṇāpi ca bāhireṇa avīciparyanta bhavāgramūrdhvam // Saddhp_18.19 //",
  "S04bsu036_u:5211": "sarveṣa sattvāna śṛṇoti śabdān naṃ cāpi kṣetraṃ uparudhyate 'sya /",
  "S04bsu036_u:5212": "paṭvindriyo jānati sthānasthānaṃ śrotrendriyaṃ prākṛtakaṃ hi tāvat // Saddhp_18.20 //",
  "S04bsu036_u:5213": "na ca tāva divyasmi karoti yatnaṃ prakṛtya saṃtiṣṭhati śrotrametat /",
  "S04bsu036_u:5214": "sūtraṃ hi yo dhārayate viśārado guṇā sya etādṛśakā bhavanti // Saddhp_18.21 //",
  "S04bsu036_u:5215_0": "punaraparaṃ satatasamitābhiyukta asya bodhisattvasya mahāsattvasya imaṃ dharmaparyāyaṃ",
  "S04bsu036_u:5215_1": "dhārayataḥ prakāśayataḥ svādhyāyato likhato 'ṣṭābhirguṇaśataiḥ samanvāgataṃ ghrāṇendriyaṃ",
  "S04bsu036_u:5215_2": "pariśuddhaṃ bhavati /",
  "S04bsu036_u:5216": "sa tena pariśuddhena ghrāṇendriyeṇa ye trisāhasramahāsāhasrāyāṃ lokadhātau sāntarbahirvividhagandhāḥ saṃvidyante,",
  "S04bsu036_u:5217": "tadyathā - pūtigandhā vā manojñagandhā vā nānāprakārāṇāṃ sumanasāṃ gandhāḥ,",
  "S04bsu036_u:5218": "tadyathā - jātimallikācampakapāṭalagandhāḥ,",
  "S04bsu036_u:5219": "tān gandhān ghrāyati /",
  "S04bsu036_u:5220": "jalajānāmapi puṣpāṇāṃ vividhān gandhān ghrāyati,",
  "S04bsu036_u:5221": "tadyathā - utpalapadmakumudapuṇḍarīkāṇāṃ gandhān ghrāyati /",
  "S04bsu036_u:5222": "vividhānāṃ puṣpaphalavṛkṣāṇāṃ puṣpaphalagandhān ghrāyati,",
  "S04bsu036_u:5223": "tadyathā - candanatamālapatratagarāgarusurabhigandhān ghrāyati /",
  "S04bsu036_u:5224": "nānāvikārāṇi gandhavikṛtiśatasahasrāṇi yānyekasthānasthitaḥ sarvāṇi ghrāyati /",
  "S04bsu036_u:5225": "sattvānāmapi vividhān gandhān ghrāyati,",
  "S04bsu036_u:5226": "tadyathā - hastyaśvagaveḍakapaśugandhān ghrāyati /",
  "S04bsu036_u:5227": "vividhānāṃ ca tiryagyonigatānāṃ prāṇināmātmabhāvagandhān ghrāyati /",
  "S04bsu036_u:5228": "strīpuruṣātmabhāvagandhān ghrāyati /",
  "S04bsu036_u:5229": "dārakadārikātmabhāvagandhān ghrāyati /",
  "S04bsu036_u:5230": "dūrasthānāmapi tṛṇagulmauṣadhivanaspatīnāṃ gandhān ghrāyati /",
  "S04bsu036_u:5231": "bhūtān gandhān vandati,",
  "S04bsu036_u:5232": "na ca tairgandhaiḥ saṃhriyate,",
  "S04bsu036_u:5233": "na saṃmuhyati /",
  "S04bsu036_u:5234": "sa ihasthita eva devānāmapi gandhān ghrāyati,",
  "S04bsu036_u:5235": "tadyathā - pārijātakasya kovidārasya māndāravamahāmāndāravamañjūṣakamahāmañjūṣakānāṃ divyānāṃ puṣpāṇāṃ gandhān ghrāyati /",
  "S04bsu036_u:5236": "divyānāmagarucūrṇacandanacūrṇānāṃ gandhān ghrāyati /",
  "S04bsu036_u:5237": "divyānāṃ ca nānāvidhānāṃ puṣpavikṛtiśatasahasrāṇāṃ gandhān ghrāyati,",
  "S04bsu036_u:5238": "nāmāni caiṣāṃ saṃjānīte /",
  "S04bsu036_u:5239": "devaputrātmabhāvagandhān ghrāyati,",
  "S04bsu036_u:5240": "tadyathā - śakrasya devānāmindrasya ātmabhāvagandhaṃ ghrāyati /",
  "S04bsu036_u:5241_0": "taṃ ca jānīte yadi vā vaijayante prāsāde krīḍantaṃ ramantaṃ paricārayantaṃ yadi vā",
  "S04bsu036_u:5241_1": "sudharmāyāṃ devasabhāyāṃ devānāṃ trāyastriṃśānāṃ dharmaṃ deśayantaṃ yadi vā udyānabhūmau",
  "S04bsu036_u:5241_2": "niryāntaṃ krīḍanāya /",
  "S04bsu036_u:5242": "anyeṣāṃ ca devaputrāṇāṃ (Vaidya 214)",
  "S04bsu036_u:5243": "pṛthakpṛthagātmabhāvagandhān ghrāyati /",
  "S04bsu036_u:5244": "devakanyānāmapi devavadhūnāmapi ātmabhāvagandhān ghrāyati /",
  "S04bsu036_u:5245": "devakumārāṇāmapi ātmabhāvagandhān ghrāyati /",
  "S04bsu036_u:5246": "devakumārikāṇāmapi ātmabhāvagandhān ghrāyati /",
  "S04bsu036_u:5247": "na ca tairgandhaiḥ saṃhriyate /",
  "S04bsu036_u:5248": "anena paryāyeṇa yāvad bhavāgropapannānāmapi sattvānāmātmabhāvagandhān ghrāyati /",
  "S04bsu036_u:5249": "brahmakāyikānāmapi devaputrāṇāṃ mahābrahmaṇāmapi cātmabhāvagandhān ghrāyati /",
  "S04bsu036_u:5250": "anena paryāyeṇa sarvadevanikāyānāmapi ātmabhāvagandhān ghrāyati /",
  "S04bsu036_u:5251": "śrāvakapratyekabuddhabodhisattvatathāgatātmabhāvagandhān ghrāyati /",
  "S04bsu036_u:5252": "tathāgatāsanānāmapi gandhān ghrāyati /",
  "S04bsu036_u:5253": "yasmiṃśca sthāne te tathāgatā arhantaḥ samyaksaṃbuddhā viharanti,",
  "S04bsu036_u:5254": "tacca prajānāti /",
  "S04bsu036_u:5255": "na cāsya tad ghrāṇendiyaṃ taistairvividhairgandhaiḥ pratihanyate,",
  "S04bsu036_u:5256": "nopahanyate,",
  "S04bsu036_u:5257": "na saṃpīḍyate /",
  "S04bsu036_u:5258": "ākāṅkṣamāṇaśca tāṃstān gandhān pareṣāmapi vyākaroti /",
  "S04bsu036_u:5259": "na cāsya smṛtirupahanyate //",
  "S04bsu036_u:5260": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5261": "ghrāṇendriyaṃ tasya viśuddha bhoti vividhāṃśca gandhān bahu ghrāyate 'sau /",
  "S04bsu036_u:5262": "ye lokadhātau hi imasmi sarve sugandha durgandha bhavanti kecit // Saddhp_18.22 //",
  "S04bsu036_u:5263": "jātīya gandho atha mallikāyā tamālapatrasya ca candanasya /",
  "S04bsu036_u:5264": "tagarasya gandho agarusya cāpi vividhāna puṣpāṇa phalāna cāpi // Saddhp_18.23 //",
  "S04bsu036_u:5265": "sattvāna gandhān pi tathaiva jānati narāṇa nārīṇa ca dūrataḥ sthitaḥ /",
  "S04bsu036_u:5266": "kumārakāṇāṃ ca kumārikāṇāṃ gandhena so jānati teṣa sthānam // Saddhp_18.24 //",
  "S04bsu036_u:5267": "rājñāṃ pi so jānati cakravartināṃ balacakravartīnatha maṇḍalīnām /",
  "S04bsu036_u:5268": "kumārakāmātya tathaiva teṣāṃ gandhena cāntaḥpura sarva jānati // Saddhp_18.25 //",
  "S04bsu036_u:5269": "paribhogaratnāni bahūvidhāni kupyāni bhūmau nihitāni yāni /",
  "S04bsu036_u:5270": "strīratnabhūtāni bhavanti yāpi gandhena so jānati bodhisattvaḥ // Saddhp_18.26 //",
  "S04bsu036_u:5271": "(Vaidya 215)",
  "S04bsu036_u:5272": "teṣāṃ ca yā ābharaṇā bhavanti kāyasmi āmukta vicitrarūpā /",
  "S04bsu036_u:5273": "vastraṃ ca mālyaṃ ca vilepanaṃ ca gandhena so jānati bodhisattvaḥ // Saddhp_18.27 //",
  "S04bsu036_u:5274": "sthitāṃ niṣaṇṇāṃ śayitāṃ tathaiva krīḍāratiṃ ṛddhibalaṃ ca sarvam /",
  "S04bsu036_u:5275": "so jānatī ghrāṇabalena dhīro yo dhārayet sūtramidaṃ variṣṭham // Saddhp_18.28 //",
  "S04bsu036_u:5276": "sugandhatailāna tathaiva gandhān nānāvidhān puṣpaphalāna gandhān /",
  "S04bsu036_u:5277": "sakṛtasthito jānati ghrāyate ca amukasmi deśasmi imasmi gandhān // Saddhp_18.29 //",
  "S04bsu036_u:5278": "ye parvatānāṃ vivarāntareṣu bahu candanā puṣpita tatra santi /",
  "S04bsu036_u:5279": "ye cāpi tasminnivasanti sattvāḥ sarveṣa gandhena vidurvijānati // Saddhp_18.30 //",
  "S04bsu036_u:5280": "ye cakravālasya bhavanti pārśve ye sāgarasyo nivasanti madhye /",
  "S04bsu036_u:5281": "pṛthivīya ye madhyi vasanti sattvāḥ sarvān sa gandhena vidurvijānati // Saddhp_18.31 //",
  "S04bsu036_u:5282": "surāṃśca jānāti tathāsurāṃśca asurāṇa kanyāśca vijānate 'sau /",
  "S04bsu036_u:5283": "asurāṇa krīḍāśca ratiṃ ca jānati ghrāṇasya tasyedṛśakaṃ balaṃ hi // Saddhp_18.32 //",
  "S04bsu036_u:5284": "aṭavīṣu ye keci catuṣpadāsti siṃhāśca vyāghrāstatha hastināgāḥ /",
  "S04bsu036_u:5285": "mahiṣā gavā ye gavayaśca tatra ghrāṇena so jānati teṣa vāsam // Saddhp_18.33 //",
  "S04bsu036_u:5286": "striyaśca yā gurviṇikā bhavanti kumārakāṃ vāpi kumārikāṃ vā /",
  "S04bsu036_u:5287": "dhārenti kukṣau hi kilāntakāyā gandhena so jānati yaṃ tahiṃ syāt // Saddhp_18.34 //",
  "S04bsu036_u:5288": "(Vaidya 216)",
  "S04bsu036_u:5289": "āpannasattvāṃ pi vijānate 'sau vināśadharmāṃ pi vijānate 'sau /",
  "S04bsu036_u:5290": "iyaṃ pi nārī vyapanītaduḥkhā prasaviṣyate puṇyamayaṃ kumāram // Saddhp_18.35 //",
  "S04bsu036_u:5291": "puruṣāṇa abhiprāyu bahuṃ vijānate abhiprāyagandhaṃ ca tathaiva ghrāyate /",
  "S04bsu036_u:5292": "raktāna duṣṭāna tathaiva mrakṣiṇāṃ upaśāntacittāna ca gandha ghrāyate // Saddhp_18.36 //",
  "S04bsu036_u:5293": "pṛthivīya ye cāpi nidhāna santi ghanaṃ hiraṇyaṃ ca suvarṇarūpyam /",
  "S04bsu036_u:5294": "mañjūṣa lohī ca tathā supūrṇā gandhena so ghrāyati bodhisattvaḥ // Saddhp_18.37 //",
  "S04bsu036_u:5295": "hārārdhahārān maṇimuktikāśca anarghaprāptā vividhā ca ratnā /",
  "S04bsu036_u:5296": "gandhena so jānati tāni sarvā anarghanāmaṃ dyutisaṃsthitaṃ ca // Saddhp_18.38 //",
  "S04bsu036_u:5297": "upariṃ ca deveṣu tathaiva puṣpā mandāravāṃścaiva mañjūṣakāṃśca /",
  "S04bsu036_u:5298": "yā pārijātasya ca santi puṣpā iha sthito ghrāyati tā sa dhīraḥ // Saddhp_18.39 //",
  "S04bsu036_u:5299": "vimāna ye yādṛśakāśca yasya udāra hīnāstatha madhyamāśca /",
  "S04bsu036_u:5300": "vicitrarūpāśca bhavanti yatra iha sthito ghrāṇabalena ghrāyati // Saddhp_18.40 //",
  "S04bsu036_u:5301": "udyānabhūmiṃ ca tathā prajānate sudharma devāsani vaijayante /",
  "S04bsu036_u:5302": "prāsādaśreṣṭhe ca tathā vijānate ye co ramante tahi devaputrāḥ // Saddhp_18.41 //",
  "S04bsu036_u:5303": "iha sthito ghrāyati gandhu teṣāṃ gandhena so jānati devaputrān /",
  "S04bsu036_u:5304": "(Vaidya 217)",
  "S04bsu036_u:5305": "yo yatra karmā kurute sthito vā śete vā gacchati yatra vāpi // Saddhp_18.42 //",
  "S04bsu036_u:5306": "yā devakanyā bahupuṣpamaṇḍitā āmuktamālyābharaṇā alaṃkṛtāḥ /",
  "S04bsu036_u:5307": "ramanti gacchanti ca yatra yatra gandhena so jānati bodhisattvaḥ // Saddhp_18.43 //",
  "S04bsu036_u:5308": "yāvadbhavāgrādupariṃ ca devā brahmā mahābrahma vimānacāriṇaḥ /",
  "S04bsu036_u:5309": "tāṃścāpi gandhena tahiṃ prajānate sthitāṃśca dhyāne atha vyutthitān vā // Saddhp_18.44 //",
  "S04bsu036_u:5310": "ābhāsvarān jānati devaputrān cyutopapannāṃśca apūrvakāṃśca /",
  "S04bsu036_u:5311": "ghrāṇendriyaṃ īdṛśa tasya bhoti yo bodhisattvo imu sūtra dhārayet // Saddhp_18.45 //",
  "S04bsu036_u:5312": "ya keci bhikṣū sugatasya śāsane abhiyuktarūpā sthita cakrameṣu /",
  "S04bsu036_u:5313": "uddeśasvādhyāyaratāśca bhikṣavo sarvān hi so jānati bodhisattvaḥ // Saddhp_18.46 //",
  "S04bsu036_u:5314": "ye śrāvakā bhonti jinasya putrā viharanti kecit sada vṛkṣamūle /",
  "S04bsu036_u:5315": "gandhena sarvān vidu jānate tān amutra bhikṣū amuko sthito ti // Saddhp_18.47 //",
  "S04bsu036_u:5316": "ye bodhisattvāḥ smṛtimanta dhyāyino uddeśasvādhyāyaratāśca ye sadā /",
  "S04bsu036_u:5317": "parṣāsu dharmaṃ ca prakāśayanti gandhena tān jānati bodhisattvaḥ // Saddhp_18.48 //",
  "S04bsu036_u:5318": "yasyāṃ diśāyāṃ sugato mahāmunirdharmaṃ prakāśeti hitānukampakaḥ /",
  "S04bsu036_u:5319": "puraskṛtaḥ śrāvakasaṃghamadhye gandhena so jānati lokanātham // Saddhp_18.49 //",
  "S04bsu036_u:5320": "(Vaidya 218)",
  "S04bsu036_u:5321": "ye cāpi sattvā sya śṛṇoti dharmaṃ śrutvā ca ye prītamanā bhavanti /",
  "S04bsu036_u:5322": "iha sthito jānati bodhisattvo jinasya parṣāmapui tatra sarvām // Saddhp_18.50 //",
  "S04bsu036_u:5323": "etādṛśaṃ ghrāṇabalaṃ sya bhoti na ca tāva divyaṃ bhavate sya ghrāṇam /",
  "S04bsu036_u:5324": "pūrvaṃgamaṃ tasya tu eta bhoti divyasya ghrāṇasya anāsravasya // Saddhp_18.51 //",
  "S04bsu036_u:5325_0": "punaraparaṃ satatasamitābhiyukta sa kulaputro vā kuladuhitā vā imaṃ dharmaparyāyaṃ",
  "S04bsu036_u:5325_1": "dhārayamāṇo deśayamānaḥ prakāśayamāno likhamānastairdvādaśabhirjihvāguṇaśataiḥ samanvāgataṃ",
  "S04bsu036_u:5325_2": "jihvendriyaṃ pratilapsyate /",
  "S04bsu036_u:5326": "sa tathārūpeṇa jihvendriyeṇa yān yān rasānāsvādayati,",
  "S04bsu036_u:5327": "yān yān rasān jihvendriye upanikṣepsati,",
  "S04bsu036_u:5328": "sarve te divyaṃ mahārasaṃ mokṣyante /",
  "S04bsu036_u:5329": "tathā ca āsvādayiṣyati yathā na kaṃcid rasamamanaāpamāsvādayiṣyati /",
  "S04bsu036_u:5330": "ye 'pi amanaāpā rasāste 'pi tasya jihvendriye samupanikṣiptāḥ divyaṃ rasaṃ mokṣyante /",
  "S04bsu036_u:5331": "yaṃ ca dharmaṃ vyāhariṣyati parṣanmadhyagataḥ,",
  "S04bsu036_u:5332": "tena tasya te sattvāḥ prīṇitendriyā bhaviṣyanti tuṣṭāḥ paramatuṣṭāḥ prāmodyajātāḥ /",
  "S04bsu036_u:5333": "madhuraścāsya valgumanojñasvaro gambhīro niścariṣyati hṛdayaṃgamaḥ premaṇīyaḥ /",
  "S04bsu036_u:5334": "tenāsya te sattvāstuṣṭā udagracittā bhaviṣyanti /",
  "S04bsu036_u:5335": "yeṣāṃ ca dharmaṃ deśayiṣyati,",
  "S04bsu036_u:5336": "te cāsya madhuranirghoṣaṃ śrutvā valgumanojñaṃ devā apyupasaṃkramitavyaṃ maṃsyante darśanāya vandanāya paryupāsanāya dharmaśravanāya ca /",
  "S04bsu036_u:5337": "devaputrā api devakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
  "S04bsu036_u:5338": "śakrā api brahmāṇo 'pi brahmakāyikā api devaputrā upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
  "S04bsu036_u:5339": "nāgā nāgakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
  "S04bsu036_u:5340": "asurā asurakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
  "S04bsu036_u:5341": "garūḍā garūḍakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
  "S04bsu036_u:5342": "kinnarāḥ kinnarakanyā api,",
  "S04bsu036_u:5343": "mahoragā mahoragakanyā api,",
  "S04bsu036_u:5344": "yakṣā yakṣakanyā api,",
  "S04bsu036_u:5345": "piśācāḥ piśācakanyā api upasaṃkramitavyaṃ maṃsyante darśanāya vandanāya paryupāsanāya dharmaśravaṇāya ca /",
  "S04bsu036_u:5346": "te cāsya satkāraṃ kariṣyanti,",
  "S04bsu036_u:5347": "gurukāraṃ mānanāṃ pūjanāmarcanāmapacāyanāṃ kariṣyanti /",
  "S04bsu036_u:5348": "bhikṣubhikṣuṇyupāsakopāsikā api darśanakāmā bhaviṣyanti /",
  "S04bsu036_u:5349": "rājāno 'pi rājaputrā api rājāmātyā api rājamahāmātrā api darśanakāmā bhaviṣyanti /",
  "S04bsu036_u:5350": "balacakravartino 'pi rājānaḥ,",
  "S04bsu036_u:5351": "cakravartino 'pi saptaratnasamanvāgatāḥ sakumārāḥ sāmātyāḥ sāntaḥpuraparivārā darśanakāmā bhaviṣyanti",
  "S04bsu036_u:5352": "satkārārthinaḥ /",
  "S04bsu036_u:5353": "tāvanmadhuraṃ sa dharmabhāṇako dharmaṃ bhāṣiṣyate yathābhūtaṃ yathoktaṃ tathāgatena /",
  "S04bsu036_u:5354": "anye 'pi brāhmaṇagṛhapatayo naigamajānapadāstasya dharmabhāṇakasya (Vaidya 219)",
  "S04bsu036_u:5355": "satatasamitaṃ samanubaddhā bhaviṣyanti yāvadāyuṣparyavasānam /",
  "S04bsu036_u:5356": "tathāgataśrāvakā api asya darśanakāmā bhaviṣyanti /",
  "S04bsu036_u:5357": "pratyekabuddhā apyasya darśanakāmā bhaviṣyanti /",
  "S04bsu036_u:5358": "buddhā apyasya bhagavanto darśanakāmā bhaviṣyanti /",
  "S04bsu036_u:5359": "yasyāṃ ca diśi sa kulaputro vā kuladuhitā vā vihariṣyati,",
  "S04bsu036_u:5360": "tasyāṃ diśi tathāgatābhimukhaṃ dharmaṃ deśayiṣyati,",
  "S04bsu036_u:5361": "buddhadharmāṇāṃ ca bhājanabhūto bhaviṣyati /",
  "S04bsu036_u:5362": "evaṃ manojñastasya gambhīro dharmaśabdo niścariṣyati //",
  "S04bsu036_u:5363": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5364": "jihvendriyaṃ tasya viśiṣṭu bhoti na jātu hīnaṃ rasa svādayeta /",
  "S04bsu036_u:5365": "nikṣiptamātrāśca bhavanti divyā rasena divyena samanvitāśca // Saddhp_18.52 //",
  "S04bsu036_u:5366": "valgusvarāṃ madhura prabhāṣate girāṃ śravaṇīyamiṣṭāṃ ca manoramāṃ ca /",
  "S04bsu036_u:5367": "parṣāya madhyasmi ha premaṇīyaṃ gambhīraghoṣaṃ ca sadā prabhāṣate // Saddhp_18.53 //",
  "S04bsu036_u:5368": "yaścāpi dharmaṃ śṛṇute 'sya bhāṣato dṛṣṭāntakoṭīnayutairanekaiḥ /",
  "S04bsu036_u:5369": "prāmodya tatrāpi janeti so 'graṃ pūjāṃ ca tasya kurute 'prameyām // Saddhp_18.54 //",
  "S04bsu036_u:5370": "devā pi nāgāsuraguhyakāśca draṣṭuṃ tamicchanti ca nityakālam /",
  "S04bsu036_u:5371": "śṛṇvanti dharmaṃ ca sagauravāśca ime guṇāstasya bhavanti sarve // Saddhp_18.55 //",
  "S04bsu036_u:5372": "ākāṅkṣamāṇaśca ima lokadhātuṃ svareṇa sarvāmabhivijñapeyā /",
  "S04bsu036_u:5373": "snigdhaḥ svaro 'sya madhuraśca bhoti gambhīra valguśca supremaṇīyaḥ // Saddhp_18.56 //",
  "S04bsu036_u:5374": "rājāna ye kṣitipati cakravartinaḥ pūjārthikāstasyupasaṃkramanti /",
  "S04bsu036_u:5375": "saputradārā kariyāṇa añjaliṃ śṛṇvanti dharmasya ca nityakālam // Saddhp_18.57 //",
  "S04bsu036_u:5376": "(Vaidya 220)",
  "S04bsu036_u:5377": "yakṣāṇa co bhoti sadā puraskṛto nāgāna gandharvagaṇāna caiva /",
  "S04bsu036_u:5378": "piśācakānāṃ ca piśācikānāṃ susatkṛto mānitu pūjitaśca // Saddhp_18.58 //",
  "S04bsu036_u:5379": "brahmāpi tasya vaśavarti bhoti maheśvaro īśvara devaputraḥ /",
  "S04bsu036_u:5380": "śakrastathānye 'pi ca devaputrā bahudevakanyāścupasaṃkramanti // Saddhp_18.59 //",
  "S04bsu036_u:5381": "buddhāśca ye lokahitānukampakāḥ saśrāvakāstasya niśāmya ghoṣam /",
  "S04bsu036_u:5382": "karonti rakṣāṃ mukhadarśanāya tuṣṭāśca bhonti bruvato 'sya dharmam // Saddhp_18.60 //",
  "S04bsu036_u:5383_0": "punaraparaṃ satatasamitābhiyukta sa bodhisattvo mahāsattva imaṃ dharmaparyāyaṃ dhārayamāṇo",
  "S04bsu036_u:5383_1": "vā vācayamāno vā prakāśayamāno vā deśayamāno vā likhamāno vā aṣṭau kāyaguṇaśatāni pratilapsyati /",
  "S04bsu036_u:5384": "tasya kāyaḥ śuddhaḥ pariśuddho vaiḍūryapariśuddhacchavivarṇo bhaviṣyati,",
  "S04bsu036_u:5385": "priyadarśanaḥ sattvānām /",
  "S04bsu036_u:5386": "sa tasminnātmabhāve pariśuddhe sarvaṃ trisāhasramahāsāhasralokadhātuṃ drakṣyati /",
  "S04bsu036_u:5387": "ye ca trisāhasramahāsāhasre lokadhātau sattvāścyavanti upapadyante ca,",
  "S04bsu036_u:5388": "hīnāḥ praṇītāśca,",
  "S04bsu036_u:5389": "suvarṇā durvarṇāḥ,",
  "S04bsu036_u:5390": "sugatau durgatau,",
  "S04bsu036_u:5391": "ye ca cakravālamahācakravāleṣu merusumeruṣu ca parvatarājeṣu sattvāḥ prativasanti,",
  "S04bsu036_u:5392": "ye ca adhastādavīcyāmūrdhvaṃ ca yāvad bhavāgraṃ sattvāḥ prativasanti,",
  "S04bsu036_u:5393": "tān sarvān sva ātmabhāve drakṣyati /",
  "S04bsu036_u:5394": "ye cāpi kecidasmiṃstrisāhasramahāsāhasre lokadhātrau śrāvakā vā pratyekabuddhā vā bodhisattvā vā tathāgatā vā prativasanti,",
  "S04bsu036_u:5395": "yaṃ ca te tathāgatā dharmaṃ deśayanti,",
  "S04bsu036_u:5396": "ye ca sattvāstāṃstathāgatān paryupāsante,",
  "S04bsu036_u:5397": "sarveṣāṃ teṣāṃ sattvānāmātmabhāvapratilambhān sva ātmabhāve drakṣyati /",
  "S04bsu036_u:5398": "tatkasya hetoḥ?",
  "S04bsu036_u:5399": "yathāpīdaṃ pariśuddhatvādātmabhāvasyeti //",
  "S04bsu036_u:5400": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5401": "pariśuddha tasyo bhavatetmabhāvo yathāpi vaiḍūryamayo viśuddhaḥ /",
  "S04bsu036_u:5402": "sattvāna nityaṃ priyadarśanaśca yaḥ sūtra dhāreti idaṃ udāram // Saddhp_18.61 //",
  "S04bsu036_u:5403": "ādarśapṛṣṭhe yatha vimbu paśyet loko 'sya kāye ayu dṛśyate tathā /",
  "S04bsu036_u:5404": "(Vaidya 221)",
  "S04bsu036_u:5405": "svayaṃbhu so paśyati nānyi sattvāḥ pariśuddhi kāyasmi ima evarūpā // Saddhp_18.62 //",
  "S04bsu036_u:5406": "ye lokadhātau hi ihāsti sattvā manuṣya devāsura guhyakā vā /",
  "S04bsu036_u:5407": "narakeṣu preteṣu tiraścayoniṣu pratibimbu saṃdṛśyati tatra kāye // Saddhp_18.63 //",
  "S04bsu036_u:5408": "vimāna devāna bhavāgra yāvacchailaṃ pi co parvatacakravālam /",
  "S04bsu036_u:5409": "himavān sumeruśca mahāṃśca meruḥ kāyasmi dṛśyantimi sarvathaiva // Saddhp_18.64 //",
  "S04bsu036_u:5410": "buddhān pi so paśyati ātmabhāve saśrāvakān buddhasutāṃstathānyān /",
  "S04bsu036_u:5411": "ye bodhisattvā viharanti caikakā gaṇe ca ye dharma prakāśayanti // Saddhp_18.65 //",
  "S04bsu036_u:5412": "etādṛśī kāyaviśuddhi tasya yahi dṛśyate sarviya lokadhātuḥ /",
  "S04bsu036_u:5413": "na ca tāva so divya na prāpuṇoti prakṛtīya kāyasyiyamīdṛśī bhavet // Saddhp_18.66 //",
  "S04bsu036_u:5414_0": "punaraparaṃ satatasamitābhiyukta asya bodhisattvasya mahāsattvasya tathāgate parinirvṛte",
  "S04bsu036_u:5414_1": "imaṃ dharmaparyāyaṃ dhārayato deśayataḥ saṃprakāśayato likhato vācayatastairdvādaśabhirmanaskāraguṇaśataiḥ",
  "S04bsu036_u:5414_2": "samanvāgataṃ manaindriyaṃ pariśuddhaṃ bhaviṣyati /",
  "S04bsu036_u:5415": "sa tena pariśuddhena manaindriyeṇa yadyekagāthāmapyantaśaḥ śroṣyati,",
  "S04bsu036_u:5416": "tasya bahvarthamājñāsyati /",
  "S04bsu036_u:5417": "sa tāvamabudhya tannidānaṃ māsamapi dharmaṃ deśayiṣyati,",
  "S04bsu036_u:5418": "caturmāsamapi saṃvatsaramapi dharmaṃ deśayiṣyati /",
  "S04bsu036_u:5419": "yaṃ ca dharmaṃ bhāṣiṣyati,",
  "S04bsu036_u:5420": "so 'sya smṛto na sa saṃpramoṣaṃ yāsyati /",
  "S04bsu036_u:5421": "ye kecillaukikā lokavyavahārā bhāṣyāṇi vā mantrā vā,",
  "S04bsu036_u:5422": "sarvāṃstān dharmanayena saṃsyandayiṣyati /",
  "S04bsu036_u:5423": "yāvantaśca kecitrisāhasramahāsāhasrāyāṃ lokadhātau ṣaṭsu gatiṣūpapannāḥ sattvāḥ saṃsaranti,",
  "S04bsu036_u:5424": "sarveṣāṃ teṣāṃ sattvānāṃ cittacaritavispanditāni jñāsyati /",
  "S04bsu036_u:5425": "iñjitamanyitaprapañcitāni jñāsyati praviciniṣyati /",
  "S04bsu036_u:5426": "apratilabdhe ca tāvadāryajñāne evaṃrūpaṃ cāsya manaindriyaṃ pariśuddhaṃ bhaviṣyati //",
  "S04bsu036_u:5427": "yāṃ yāṃ ca dharmaniruktimanuvicintya dharmaṃ deśayiṣyati,",
  "S04bsu036_u:5428": "sarvaṃ tad bhūtaṃ deśayiṣyati /",
  "S04bsu036_u:5429": "sarvaṃ tattathāgatabhāṣitaṃ sarvaṃ pūrvajinasūtraparyāyanirdiṣṭaṃ bhāṣati //",
  "S04bsu036_u:5430": "(Vaidya 222)",
  "S04bsu036_u:5431": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5432": "manaindriyaṃ tasya viśuddha bhoti prabhāsvaraṃ śuddhamanāvilaṃ ca /",
  "S04bsu036_u:5433": "so tena dharmān vividhān prajānati hīnānathotkṛṣṭa tathaiva madhyamān // Saddhp_18.67 //",
  "S04bsu036_u:5434": "ekāmapi gātha śruṇitva dhīro artha bahuṃ jānati tasya tatra /",
  "S04bsu036_u:5435": "samitaṃ ca bhūtaṃ ca sadā prabhāṣate māsān pi catvāri tathāpi varṣam // Saddhp_18.68 //",
  "S04bsu036_u:5436": "ye cāpi sattvā iha lokadhātau abhyantare bāhiri ye vasanti /",
  "S04bsu036_u:5437": "devā manuṣyāsuraguhyakāśca nāgāśca ye cāpi tiraścayoniṣu // Saddhp_18.69 //",
  "S04bsu036_u:5438": "ṣaṭsu gatīṣu nivasanti sattvā vicintitaṃ teṣa bhaveta yaṃ ca /",
  "S04bsu036_u:5439": "ekakṣaṇe sarvi vidurvijānate dhāretva sūtraṃ ima ānuśaṃsāḥ // Saddhp_18.70 //",
  "S04bsu036_u:5440": "yaṃ cāpi buddhaḥ śatapuṇyalakṣaṇo dharmaṃ prakāśedida sarvaloke /",
  "S04bsu036_u:5441": "tasyāpi śabdaṃ śṛṇute viśuddhaṃ yaṃ cāpi so bhāṣati gṛhyate tat // Saddhp_18.71 //",
  "S04bsu036_u:5442": "bahūn vicinteti ca agradharmān bahūṃśca so bhāṣati nityakālam /",
  "S04bsu036_u:5443": "na cāsya saṃmoha kadāci bhoti dhāretva sūtraṃ imi ānuśaṃsāḥ // Saddhp_18.72 //",
  "S04bsu036_u:5444": "saṃdhiṃ visaṃdhiṃ ca vijānate 'sau sarveṣu dharmeṣu vilakṣaṇāni /",
  "S04bsu036_u:5445": "prajānate artha niruktayaśca yathā ca taṃ jānati bhāṣate tathā // Saddhp_18.73 //",
  "S04bsu036_u:5446": "(Vaidya 223)",
  "S04bsu036_u:5447": "yaṃ bhāṣitaṃ bhotiha dīrgharātraṃ pūrvehi lokācariyehi sūtram /",
  "S04bsu036_u:5448": "taṃ dharma so bhāṣati nityakālaṃ asaṃtrasanto pariṣāya madhye // Saddhp_18.74 //",
  "S04bsu036_u:5449": "manaindriyaṃ īdṛśamasya bhoti dhāretva sūtraṃ imu vācayitvā /",
  "S04bsu036_u:5450": "na ca tāva asaṅgaṃ labhate ha jñānaṃ pūrvaṃgamaṃ tasya imaṃ tu bhoti // Saddhp_18.75 //",
  "S04bsu036_u:5451": "ācāryabhūmau hi sthitaśca bhoti sarveṣa sattvāna katheya dharmam /",
  "S04bsu036_u:5452": "niruktikoṭīkuśalaśca bhoti imu dhārayanto sugatasya sutram // Saddhp_18.76 //",
  "S04bsu036_u:5453": "iti śrīsaddharmapuṇḍarīke dharmaparyāye dharmabhāṇakānuśaṃsāparivarto nāmāṣṭādaśamaḥ //",
  "S04bsu036_u:5454": "_______________________________________________________________________________",
  "S04bsu036_u:5455": "(Vaidya 224)",
  "S04bsu036_u:5456": "Saddhp_19: sadāparibhūtaparivartaḥ /",
  "S04bsu036_u:5457_0": "atha khalu bhagavān mahāsthāmaprāptaṃ bodhisattvaṃ mahāsattvamāmantrayate sma - anenāpi",
  "S04bsu036_u:5457_1": "tāvanmahāsthāmaprāpta paryāyeṇa evaṃ veditavyam - yathā ya imamevaṃrūpaṃ dharmaparyāyaṃ pratikṣepsyanti,",
  "S04bsu036_u:5458": "evaṃrūpāṃśca sūtrāntadhārakāṃśca bhikṣubhikṣuṇyupāsakopāsikā ākrośiṣyanti,",
  "S04bsu036_u:5459": "paribhāṣiṣyanti,",
  "S04bsu036_u:5460": "asatyayā paruṣayā vācā samudācariṣyanti,",
  "S04bsu036_u:5461": "teṣāmevamaniṣṭo vipāko bhaviṣyati,",
  "S04bsu036_u:5462": "yo na śakyaṃ vācā parikīrtayitum /",
  "S04bsu036_u:5463": "ye ca imamaevaṃrūpaṃ sūtrāntaṃ dhārayiṣyanti vācayiṣyanti deśayiṣyanti paryavāpsyanti,",
  "S04bsu036_u:5464": "parebhyaśca vistareṇa saṃprakāśayiṣyanti,",
  "S04bsu036_u:5465": "teṣāmevamiṣṭo vipāko bhaviṣyati yādṛśo mayā pūrvaṃ parikīrtitaḥ /",
  "S04bsu036_u:5466": "evaṃrūpāṃ ca cakṣuḥśrotraghrāṇajihvākāyamanaḥ - pariśuddhimadhigamiṣyanti //",
  "S04bsu036_u:5467_0": "bhūtapūrvaṃ mahāsthāmaprāpta atīte 'dhvanyasaṃkhyeyaiḥ kalpairasaṃkhyeyatarairvipulairaprameyairacintyaistebhyaḥ",
  "S04bsu036_u:5467_1": "pareṇa paratareṇa yadāsīt - tena kālena samayena bhīṣmagarjitasvararājo nāma tathāgato",
  "S04bsu036_u:5467_2": "'rhan samyaksaṃbuddho loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ",
  "S04bsu036_u:5467_3": "śāstā devānāṃ ca manuṣyāṇāṃ ca buddho bhagavān vinirbhoge kalpe mahāsaṃbhavāyāṃ lokadhātau /",
  "S04bsu036_u:5468_0": "sa khalu punarmahāsthāmaprāpta bhagavān bhīṣmagarjitasvararājastathāgato 'rhan samyaksaṃbuddhastasyāṃ",
  "S04bsu036_u:5468_1": "mahāsaṃbhavāyāṃ lokadhātau sadevamānuṣāsurasya lokasya purato dharmaṃ deśayati sma /",
  "S04bsu036_u:5469_0": "yadidaṃ śrāvakāṇāṃ caturāryasatyasaṃprayuktaṃ dharmaṃ deśayati sma jātijarāvyādhimaraṇaśokaparidevaduḥkhadaurmanasyopāyāsasamatikramāya",
  "S04bsu036_u:5469_1": "nirvāṇaparyavasānaṃ pratītyasamutpādapravṛttim /",
  "S04bsu036_u:5470": "bodhisattvānāṃ mahāsattvānāṃ ṣaṭpāramitāpratisaṃyuktānāmanuttarāṃ samyaksaṃbodhimārabhya tathāgatajñānadarśanaparyavasānaṃ dharmaṃ deśayati sma /",
  "S04bsu036_u:5471_0": "tasya khalu punarmahāsthāmaprāpta bhagavato bhīṣmagarjitasvararājasya tathāgatasyārhataḥ",
  "S04bsu036_u:5471_1": "samyaksaṃbuddhasya catvāriṃśadgaṅgānadīvālikāsamāni kalpakoṭīnayutaśatasahasrāṇyāyuṣpramāṇamabhūt /",
  "S04bsu036_u:5472": "parinirvṛtasya jambudvīpaparamāṇurajaḥsamāni kalpakoṭīnayutaśatasahasrāṇi saddharmaḥ sthito 'bhūt /",
  "S04bsu036_u:5473": "caturdvīpaparamāṇurajaḥsamāni kalpakoṭīnayutasahasrāṇi saddharmapratirūpakaḥ sthito 'bhūt /",
  "S04bsu036_u:5474_0": "tasyāṃ khalu punarmahāsthāmaprāpta mahāsaṃbhavāyāṃ lokadhātau bhagavato bhīṣmagarjitasvararājasya",
  "S04bsu036_u:5474_1": "tathāgatasyārhataḥ samyaksaṃbuddhasya parinirvṛtasya saddharmapratirūpake ca antarhite",
  "S04bsu036_u:5474_2": "aparo 'pi bhīṣmagarjitasvararāja eva tathāgato 'rhan samyaksaṃbuddho loka udapādi",
  "S04bsu036_u:5474_3": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca",
  "S04bsu036_u:5474_4": "manuṣyāṇāṃ ca buddho bhagavān /",
  "S04bsu036_u:5475": "anayā mahāsthāmaprāpta paraṃparayā tasyāṃ mahāsaṃbhavāyāṃ lokadhātau bhīṣmagarjitasvararājanāmnāṃ tathāgatānāmarhatāṃ samyaksaṃbuddhānāṃ viṃśatikoṭīnayutaśatasahasrāṇyabhūvan /",
  "S04bsu036_u:5476": "tatra mahāsthāmaprāpta yo 'sau tathāgataḥ sarvapūrvako 'bhūd bhīṣmagarjitasvararājo nāma tathāgato 'rhan samyaksaṃbuddho vidyācaraṇasaṃpannaḥ sugato",
  "S04bsu036_u:5477": "lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān,",
  "S04bsu036_u:5478": "tasya bhagavataḥ parinirvṛtasya saddharme 'ntarhite saddharmapratirūpake ca antardhīyamāne tasmin śāsane 'dhimānikabhikṣvadhyākrānte (Vaidya 225)",
  "S04bsu036_u:5479": "sadāparibhūto nāma bodhisattvo bhikṣurabhūt /",
  "S04bsu036_u:5480": "kena kāraṇena mahāsthāmaprāpta sa bodhisattvo mahāsattvaḥ sadāparibhūta ityucyate?",
  "S04bsu036_u:5481": "sa khalu punarmahāsthāmaprāpta bodhisattvo mahāsattvo yaṃ yameva paśyati bhikṣuṃ vā bhikṣūṇīṃ vā upāsakaṃ vā upāsikāṃ vā,",
  "S04bsu036_u:5482": "taṃ tamupasaṃkramya eva vadati - nāhamāyuṣmanto yuṣmākaṃ paribhavāmi /",
  "S04bsu036_u:5483": "aparibhūtā yūyam /",
  "S04bsu036_u:5484": "tatkasya hetoḥ?",
  "S04bsu036_u:5485": "sarve hi bhavanto bodhisattvacaryāṃ carantu /",
  "S04bsu036_u:5486": "bhaviṣyatha yūyaṃ tathāgatā arhantaḥ samyaksaṃbuddhā iti /",
  "S04bsu036_u:5487": "anena mahāsthāmaprāpta paryāyeṇa sa bodhisattvo mahāsattvo bhikṣubhūto noddeśaṃ karoti,",
  "S04bsu036_u:5488": "na svādhyāya karoti,",
  "S04bsu036_u:5489": "anyatra yaṃ yameva paśyati dūragatamapi,",
  "S04bsu036_u:5490": "sarvaṃ tamupaṃsakramya evaṃ saṃśrāvayati bhikṣuṃ vā bhikṣuṇīṃ vā upāsakaṃ vā upāsikāṃ vā,",
  "S04bsu036_u:5491": "taṃ tamupasaṃkramyaivaṃ vadati - nāhaṃ bhaginyo yuṣmākaṃ paribhavāmi /",
  "S04bsu036_u:5492": "aparibhūtā yūyam /",
  "S04bsu036_u:5493": "tatkasya hetoḥ?",
  "S04bsu036_u:5494": "sarvā yūyaṃ bodhisattvacaryāṃ caradhvam /",
  "S04bsu036_u:5495": "bhaviṣyatha yūyaṃ tathāgatā arhantaḥ samyaksaṃbuddhāḥ /",
  "S04bsu036_u:5496": "yaṃ yameva mahāsthāmaprāpta sa bodhisattvo mahāsattvastasmin samaye bhikṣuṃ vā bhikṣuṇīṃ vā upāsakaṃ vā upāsikāṃ vā evaṃ saṃśrāvayati,",
  "S04bsu036_u:5497": "sarve 'sya yadbhūyastvena krudhyanti,",
  "S04bsu036_u:5498": "vyāpādanti aprasādamutpādayanti ākrośanti paribhāṣante - kuto 'yamapṛṣṭo bhikṣuraparibhavacittamityasmākamupadarśayati?",
  "S04bsu036_u:5499": "paribhūtamātmānaṃ karoti yadasmākaṃ vyākarotyanuttarāyāṃ samyaksaṃbodhau asantamanākāṅkṣitaṃ ca /",
  "S04bsu036_u:5500": "atha khalu mahāsthāmaprāpta tasya bodhisattvasya mahāsattvasya bahūni varṣāṇi tathā ākruśyataḥ paribhāṣyamāṇasya gacchanti /",
  "S04bsu036_u:5501": "na ca kasyacit krudhyati,",
  "S04bsu036_u:5502": "na vyāpādacittamutpādayati /",
  "S04bsu036_u:5503": "ye cāsya evaṃ saṃśrāvayato loṣṭaṃ vā daṇḍaṃ vā kṣipanti,",
  "S04bsu036_u:5504": "sa teṣāṃ dūrata eva uccaiḥsvaraṃ kṛtvā saṃśrāvayati sma - nāhaṃ yuṣmākaṃ paribhavāmīti /",
  "S04bsu036_u:5505": "tasya tābhirabhimānikabhikṣubhikṣuṇyupāsakopāsikābhiḥ satatasamitaṃ saṃśrāvyamāṇābhiḥ sadāparibhūta iti nāma kṛtamabhūt //",
  "S04bsu036_u:5506_0": "tena khalu punarmahāsthāmaprāpta sadāparibhūtena bodhisattvena mahāsattvena kālakriyāyāṃ",
  "S04bsu036_u:5506_1": "pratyupasthitāyāṃ maraṇakālasamaye pratyupasthite ayaṃ saddharmapuṇḍarīko dharmaparyāyaḥ śruto 'bhūt /",
  "S04bsu036_u:5507": "tena ca bhagavatā bhīṣmagarjitasvararājena tathāgatenārhatā samyaksaṃbuddhena ayaṃ dharmaparyāyo viṃśatibhirgāthāviṃśatikoṭīnayutaśatasahasrairbhāṣito 'bhūt /",
  "S04bsu036_u:5508": "sa ca sadāparibhūto bodhisattvo mahāsattvo maraṇakālasamaye pratyupasthite antarīkṣanirghoṣādimaṃ dharmaparyāyamaśrauṣīt /",
  "S04bsu036_u:5509": "yena kenacid bhāṣitamantarīkṣānnirghoṣaṃ śrutvā imaṃ dharmaparyāyamudgṛhītavān,",
  "S04bsu036_u:5510": "imāṃ caivaṃrūpāṃ cakṣurviśuddhiṃ śrotraviśuddhiṃ ghrāṇaviśuddhiṃ jihvāviśuddhiṃ kāyaviśuddhiṃ manoviśuddhiṃ ca pratilabdhavān /",
  "S04bsu036_u:5511": "sahapratilabdhābhirviśuddhibhiḥ punaranyāni viṃśativarṣakoṭīnayutaśatasahasrāṇi ātmano jīvitasaṃskāramadhiṣṭhāya imaṃ saddharmapuṇḍarīkaṃ dharmaparyāyaṃ saṃprakāśitavān /",
  "S04bsu036_u:5512": "ye ca te 'bhimānikāḥ sattvā bhikṣubhikṣuṇyupāsakopāsikāḥ,",
  "S04bsu036_u:5513": "ye pūrvaṃ nāhaṃ yuṣmākaṃ paribhavāmīti saṃśrāvitāḥ,",
  "S04bsu036_u:5514": "yairasyedaṃ sadāparibhūta iti nāma kṛtamabhūt,",
  "S04bsu036_u:5515": "tasyodārarddhibalasthāmaṃ pratijñāpratibhānabalasthāmaṃ prajñābalasthāmaṃ (Vaidya 226)",
  "S04bsu036_u:5516": "ca dṛṣṭvā sarve 'nusahāyībhūtā abhūvan dharmaśravaṇāya /",
  "S04bsu036_u:5517": "sarve tena anyāni ca bahūni prāṇikoṭīnayutaśatasahasrāṇi anuttarāyāṃ samyaksaṃbodhau samādāpitānyabhūvan //",
  "S04bsu036_u:5518": "sa khalu punarmahāsthāmaprāpta bodhisattvo mahāsattvastataścyavitvā candrasvararājasahanāmnāṃ tathāgatānāmarhatāṃ samyaksaṃbuddhānāṃ viṃśatikoṭīśatānyārāgitavān,",
  "S04bsu036_u:5519": "sarveṣu ca imaṃ dharmaparyāyaṃ saṃprakāśayāmāsa /",
  "S04bsu036_u:5520_0": "so 'nupūrveṇa tenaiva pūrvakeṇa kuśalamūlena punarapyanupūrveṇa dundubhisvararājasahanāmnāṃ",
  "S04bsu036_u:5520_1": "tathāgatānāmarhatāṃ samyaksaṃbuddhānāṃ viṃśatimeva tathāgatakoṭīnayutaśatasahasrāṇyārāgitavān /",
  "S04bsu036_u:5521": "sarveṣu ca imameva saddharmapuṇḍarīkaṃ dharmaparyāyamārāgitavān,",
  "S04bsu036_u:5522": "saṃprakāśitavāṃścatasṛṇāṃ parṣadām /",
  "S04bsu036_u:5523": "so 'nenaiva pūrvakeṇa kuśalamūlena punarapyapūrveṇa meghasvararājasahanāmnāṃ tathāgatānāmarhatāṃ samyaksaṃbuddhānāṃ viṃśatimeva tathāgatakoṭīśatasahasrāṇyārāgitavān,",
  "S04bsu036_u:5524": "sarveṣu ca imameva saddharmapuṇḍarīkaṃ dharmaparyāyamāragitavān,",
  "S04bsu036_u:5525": "saṃprakāśitavāṃścatasṛṇāṃ parṣadām /",
  "S04bsu036_u:5526": "sarveṣu ca evaṃrūpayā cakṣuḥpariśuddhayā samanvāgato 'bhūt,",
  "S04bsu036_u:5527": "śrotrapariśuddhyā ghrāṇapariśuddhayā jihvāpariśuddhayā kāyapariśuddhayā manaḥpariśuddhayā samanvāgato 'bhūt //",
  "S04bsu036_u:5528_0": "sa khalu punarmahāsthāmaprāpta sadāparibhūto bodhisattvo mahāsattva iyatāṃ tathāgata",
  "S04bsu036_u:5528_1": "koṭīnayutaśatasahasrāṇāṃ satkāraṃ gurukāraṃ mānanāṃ pūjanāmarcanāmapacāyanāṃ kṛtvā",
  "S04bsu036_u:5528_2": "anyeṣāṃ ca bahūnāṃ buddhakoṭīnayutaśatasahasrāṇāṃ satkāraṃ gurukāraṃ mānanāṃ pūjanāmarcanāmapacāyanāṃ kṛtvā,",
  "S04bsu036_u:5529": "sarveṣu ca teṣu imameva saddharmapuṇḍarīkaṃ dharmaparyāyamārāgitavān,",
  "S04bsu036_u:5530": "ārāgayitvā sa tenaiva pūrvakeṇa kuśalamūlena paripakvena anuttarāṃ samyaksaṃbodhimabhisaṃbuddhaḥ /",
  "S04bsu036_u:5531": "syātkhalu punaste mahāsthāmaprāpta evaṃ kāṅkṣā vā vimatirvā vicikitsā vā - anyaḥ sa tena kālena tena samayena sadāparibhūto nāma bodhisattvo mahāsattvo 'bhūt,",
  "S04bsu036_u:5532": "yastasya bhagavato bhīṣmagarjitasvararājasya tathāgatasyārhataḥ samyaksaṃbuddhasya śāsane catasṛṇāṃ parṣadāṃ sadāparibhūtaḥ saṃmato 'bhūt,",
  "S04bsu036_u:5533": "yena te tāvantastathāgatā arhantaḥ samyaksaṃbuddhā ārāgitā abhūvan?",
  "S04bsu036_u:5534": "na khalu punaste mahāsthāmaprāpta evaṃ draṣṭavyam /",
  "S04bsu036_u:5535": "tatkasya hetoḥ?",
  "S04bsu036_u:5536": "ahameva sa mahāsthāmaprāpta tena kālena tena samayena sadāparibhūto nāma bodhisattvo mahāsattvo 'bhūvam /",
  "S04bsu036_u:5537": "yadā mayā mahāsthāmaprāpta pūrvamayaṃ dharmaparyāyo nodgṛhīto 'bhaviṣyat,",
  "S04bsu036_u:5538": "na dhāritaḥ,",
  "S04bsu036_u:5539": "nāhamevaṃ kṣipramanuttarāṃ samyaksaṃbodhimabhisaṃbuddho 'bhaviṣyam /",
  "S04bsu036_u:5540": "yataścāhaṃ mahāsthāmaprāpta paurvikāṇāṃ tathāgatānāmarhatāṃ samyaksaṃbuddhānāmantikādimaṃ dharmaparyāyaṃ dhāritavān vācitavān deśitavān,",
  "S04bsu036_u:5541": "tato 'hamevaṃ kṣipramanuttarāṃ samyaksaṃbodhimabhisaṃbuddhaḥ /",
  "S04bsu036_u:5542_0": "yānyapi tāni mahāsthāmaprāpta tena sadāparibhūtena bodhisattvena mahāsattvena bhikṣuśatāni",
  "S04bsu036_u:5542_1": "bhikṣuṇīśatāni ca upāsakaśatāni upāsikāśatāni ca tasya bhagavataḥ śāsane imaṃ dharmaparyāyaṃ",
  "S04bsu036_u:5542_2": "saṃśrāvitānyabhūvan - nāhaṃ yuṣmākaṃ paribhavāmīti /",
  "S04bsu036_u:5543": "sarve bhavanto bodhisattvacaryāṃ carantu /",
  "S04bsu036_u:5544": "bhaviṣyatha yūyaṃ tathāgatā arhantaḥ samyaksaṃbuddhāḥ /",
  "S04bsu036_u:5545": "yaistasya bodhisattvasyāntike vyāpādacittamutpāditamabhūt, (Vaidya 227)",
  "S04bsu036_u:5546": "tairviśatikalpakoṭīnayutaśatasahasrāṇi na jātu tathāgato dṛṣṭo 'bhūt,",
  "S04bsu036_u:5547": "nāpi dharmaśabdo na saṃghaśabdaḥ śruto 'bhūt /",
  "S04bsu036_u:5548": "daśa ca kalpasahasrāṇyavīcau mahānarake dāruṇāṃ vedanāṃ vedayāmāsuḥ /",
  "S04bsu036_u:5549": "te ca sarve tasmāt karmāvaraṇāt parimuktāḥ",
  "S04bsu036_u:5550": "/ tenaiva bodhisattvena mahāsattvena paripācitā anuttarāyāṃ samyaksaṃbodhau /",
  "S04bsu036_u:5551_0": "syātkhalu punaste mahāsthāmaprāpta kāṅkṣā vā vimatirvā vicikitsā vā - katame tena",
  "S04bsu036_u:5551_1": "kālena tena samayena te sattvā abhūvan ye te taṃ bodhisattvaṃ ptahāsattvamullāpitavanta uccagghitavantaḥ?",
  "S04bsu036_u:5552_0": "asyāmeva mahāsthāmaprāpta parṣadi bhadrapālapramukhāṇi pañca bodhisattvaśatāni siṃhacandrāpramukhāni",
  "S04bsu036_u:5552_1": "pañcabhikṣuṇīśatāni sugatacetanāpramukhāni pañcopāsikāśatāni sarvāṇyavaivartikāni",
  "S04bsu036_u:5552_2": "kṛtāni anuttarāyāṃ samyaksaṃbodhau /",
  "S04bsu036_u:5553": "evamiyaṃ mahāsthāmaprāpta mahārthasya dharmaparyāyasya dhāraṇā vācanā deśanā bodhisattvānāṃ mahāsattvānāmanuttarāyāḥ samyaksaṃbodherāhārikā saṃvartate /",
  "S04bsu036_u:5554": "tasmāttarhi mahāsthāmaprāpta ayaṃ dharmaparyāyo bodhisattvairmahāsattvaistathāgate parinirvṛte abhīkṣṇaṃ dhārayitavyo vācayitavyo deśayitavyaḥ saṃprakāśayitavya iti //",
  "S04bsu036_u:5555": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5556": "atītamadhvānamanusmarāmi bhīṣmasvaro rāja jino yadāsi /",
  "S04bsu036_u:5557": "mahānubhāvo naradevapūjitaḥ praṇāyako naramaruyakṣarakṣasām // Saddhp_19.1 //",
  "S04bsu036_u:5558": "tasya jinasya parinirvṛtasya saddharma saṃkṣobha vrajanti paścime /",
  "S04bsu036_u:5559": "bhikṣū abhūṣī tada bodhisattvo nāmena so sadaparibhūta ucyate // Saddhp_19.2 //",
  "S04bsu036_u:5560": "upasaṃkramitvā tada bhikṣu anyān upalambhadṛṣṭīna tathaiva bhikṣuṇī /",
  "S04bsu036_u:5561": "paribhāva mahyaṃ na kadācidasti yūyaṃ hi caryāṃ carathāgrabodhaye // Saddhp_19.3 //",
  "S04bsu036_u:5562": "evaṃ ca saṃśrāvayi nityakālaṃ ākrośa paribhāṣa sahantu teṣām /",
  "S04bsu036_u:5563": "kālakriyāyāṃ samupasthitāyāṃ śrutaṃ idaṃ sūtramabhūṣi tena // Saddhp_19.4 //",
  "S04bsu036_u:5564": "akṛtva kālaṃ tada paṇḍitena adhiṣṭhihitvā ca sudīrghamāyuḥ /",
  "S04bsu036_u:5565": "prakāśitaṃ sūtramidaṃ tadāsīt tahi śāsane tasya vināyakasya // Saddhp_19.5 //",
  "S04bsu036_u:5566": "(Vaidya 228)",
  "S04bsu036_u:5567": "te cāpi sarve bahu opalambhikā bodhīya tena paripācitāsīt /",
  "S04bsu036_u:5568": "tataścyavitvāna sa bodhisattvo ārāgayī buddhasahasrakoṭyaḥ // Saddhp_19.6 //",
  "S04bsu036_u:5569": "anupūrva puṇyena kṛtena tena prakāśayitvā imu sūtra nityam /",
  "S04bsu036_u:5570": "bodhiṃ sa saṃprāpta jinasya putro ahameva so śākyamunistadāsīt // Saddhp_19.7 //",
  "S04bsu036_u:5571": "ye cāpi bhikṣū tada opalambhikā yā bhikṣuṇī ye ca upāsakā vā /",
  "S04bsu036_u:5572": "upāsikāstatra ca yā tadāsīd ye bodhi saṃśrāvita paṇḍitena // Saddhp_19.8 //",
  "S04bsu036_u:5573": "te cāpi dṛṣṭvā bahubuddhakoṭya ime ca te pañcaśatā anūnakāḥ /",
  "S04bsu036_u:5574": "tathaiva bhikṣūṇa ca bhikṣuṇī ca upāsikāścāpi mi mahya saṃmukham // Saddhp_19.9 //",
  "S04bsu036_u:5575": "sarve mayā śrāvita agradharmā te caiva sarve paripācitā me /",
  "S04bsu036_u:5576": "mayi nirvṛte cāpimi sarvi dhīrā imu dhārayiṣyanti ha sūtramagram // Saddhp_19.10 //",
  "S04bsu036_u:5577": "kalpāna koṭyo bahubhīracintyairna kadācidetādṛśa dharma śrūyate /",
  "S04bsu036_u:5578": "buddhāna koṭīśata caiva bhonti na ca te pimaṃ sūtra prakāśayanti // Saddhp_19.11 //",
  "S04bsu036_u:5579": "tasmācchrūṇitvā idamevarūpaṃ parikīrtitaṃ dharmu svayaṃ svayaṃbhūvā /",
  "S04bsu036_u:5580": "ārāgayitvā ca punaḥ punaścimaṃ prakāśayet sūtra mayīha nirvṛte // Saddhp_19.12 //",
  "S04bsu036_u:5581": "iti śrīsaddharmapuṇḍarīke dharmaparyāye sadāparibhūtaparivarto nāmaikonaviṃśatimaḥ //",
  "S04bsu036_u:5582": "_______________________________________________________________________________",
  "S04bsu036_u:5583": "(Vaidya 229)",
  "S04bsu036_u:5584": "Saddhp_20: tathāgataddharyabhisaṃskāraparivartaḥ /",
  "S04bsu036_u:5585": "atha khalu yāni tāni sāhasralokadhātuparamāṇurajaḥsamāni bodhisattvakoṭīnayutaśatasahasrāṇi pṛthivīvivarebhyo niṣkrāntāni,",
  "S04bsu036_u:5586_0": "tāni sarvāṇi bhagavato 'bhimukhamañjaliṃ pragṛhya bhagavantametadūcuḥ - vayaṃ bhagavan",
  "S04bsu036_u:5586_1": "imaṃ dharmaparyāyaṃ tathāgatasya parinirvṛtasya sarvabuddhakṣetreṣu yāni yāni bhagavato buddhakṣetrāṇi,",
  "S04bsu036_u:5587": "yatra yatra bhagavān parinirvṛto bhaviṣyati,",
  "S04bsu036_u:5588": "tatra tatra saṃprakāśayiṣyāmaḥ /",
  "S04bsu036_u:5589": "arthino vayaṃ bhagavan anenaikavamudāreṇa dharmaparyāyeṇa dhāraṇāya vācanāya deśanāya saṃprakāśanāya vā likhanāya //",
  "S04bsu036_u:5590": "atha khalu mañjuśrīpramukhāni bahūni bodhisattvakoṭīnayutaśatasahasrāṇi yāni asyāṃ sahāyāṃ lokadhātau vāstavyāni,",
  "S04bsu036_u:5591": "bhikṣubhikṣuṇyupāsakopāsikā devanāgayakṣāgandharvāsuragarūḍakinnaramahoragamanuṣyāmanuṣyāḥ,",
  "S04bsu036_u:5592": "bahavaśca gaṅgānadīvālikopamā bodhisattvā mahāsattvā bhagavantametadūcuḥ - vayamapi bhagavan imaṃ dharmaparyāyaṃ saṃprakāśayiṣyāmastathāgatasya parinirvṛtasya addaṣṭenātmabhāvena,",
  "S04bsu036_u:5593": "bhagavan antarīkṣe sthitā ghoṣaṃ saṃśrāvayiṣyāmaḥ,",
  "S04bsu036_u:5594": "anavaropitakuśalamūlānāṃ ca sattvānāṃ kuśalamūlānyavaropayiṣyāmaḥ //",
  "S04bsu036_u:5595_0": "atha khalu bhagavāṃstasyāṃ velāyāṃ teṣāṃ paurvikāṇāṃ bodhisattvānāṃ mahāsattvānāṃ",
  "S04bsu036_u:5595_1": "gaṇināṃ mahāgaṇināṃ gaṇācāryāṇāmekaṃ pramukhaṃ viśiṣṭacāritraṃ nāma bodhisattvaṃ",
  "S04bsu036_u:5595_2": "mahāsattvaṃ mahāgaṇinaṃ gaṇācāryamāmantrayāmāsa - sādhu sādhu viśiṣṭacāritra /",
  "S04bsu036_u:5596": "evaṃ yuṣmābhiḥ karaṇīyamasya dharmaparyāyasyārthe /",
  "S04bsu036_u:5597": "yūyaṃ tathāgatena paripācitāḥ //",
  "S04bsu036_u:5598": "atha khalu bhagavān śākyamunistathāgataḥ sa ca bhagavān prabhūtaratnastathāgato 'rhan samyaksaṃbuddhaḥ parinirvṛtaḥ stūpamadhye /",
  "S04bsu036_u:5599": "siṃhāsanopaviṣṭau dvāvapi smitaṃ prāduṣkṛrutaḥ,",
  "S04bsu036_u:5600": "mukhavivarāntarābhyāṃ ca jihvendriyaṃ nirṇāmayataḥ /",
  "S04bsu036_u:5601": "tābhyāṃ ca jihvendriyābhyāṃ yāvad brahmalokamanuprāpnutaḥ /",
  "S04bsu036_u:5602": "tābhyāṃ ca jihvendriyābhyāṃ bahūni raśmikoṭīnayutaśatasahasrāṇi niścaranti sma /",
  "S04bsu036_u:5603": "tāsu ca raśmiṣvekaikasyā raśmerbahūni bodhisattvakoṭīnayutaśatasahasrāṇi niśceruḥ /",
  "S04bsu036_u:5604": "suvarṇavarṇāḥ kāyairdvātriṃśadbhirmahāpuruṣalakṣaṇaiḥ samanvāgatāḥ padmagarbhe siṃhāsane niṣaṇṇāḥ /",
  "S04bsu036_u:5605": "te ca bodhisattvā digvidikṣu lokadhātuśatasahasreṣu visṛtāḥ,",
  "S04bsu036_u:5606": "sarvāsu digvidikṣvantarīkṣe sthitā dharmaṃ deśayāmāsuḥ /",
  "S04bsu036_u:5607_0": "yathaiva bhagavān śākyamunistathāgato 'rhan samyaksaṃbuddho jihvendriyeṇa ṛddhiprātihāryaṃ",
  "S04bsu036_u:5607_1": "karoti prabhūtaratnaśca tathāgato 'rhan samyaksaṃbuddhaḥ tathaiva te sarve tathāgatā",
  "S04bsu036_u:5607_2": "arhantaḥ samyaksaṃbuddhāḥ,",
  "S04bsu036_u:5608": "ye te 'nyalokadhātukoṭīnayutaśatasahasrebhyo 'bhyāgatā ratnavṛkṣamūleṣu pṛthak pṛthak siṃhāsanopaviṣṭā jihvendriyeṇa ṛddhiprātihāryaṃ kurvanti //",
  "S04bsu036_u:5609": "atha khalu bhagavān śākyamunistathāgato 'rhan samyaksaṃbuddhaḥ te ca sarve tathāgatā arhantaḥ samyaksaṃbuddhāḥ tamṛddhayabhisaṃskāraṃ paripūrṇaṃ varśaśatasahasraṃ kṛtavantaḥ /",
  "S04bsu036_u:5610_0": "atha khalu varṣaśatasahasrasyātyayena te tathāgatā arhantaḥ samyaksaṃbuddhāstāni",
  "S04bsu036_u:5610_1": "jihvendriyāṇi punarevopasaṃhṛtya ekasminneva kṣaṇalavamuhūrte samakālaṃ sarvairmahāsiṃhotkāsanaśabdaḥ kṛtaḥ,",
  "S04bsu036_u:5611": "ekaścācchaṭāsaṃghātaśabdaḥ (Vaidya 230) kṛtaḥ /",
  "S04bsu036_u:5612": "tena ca mahotkāsanaśabdena mahācchaṭāsaṃghātaśabdena yāvanti daśasu dikṣu buddhakṣetrakoṭīnayutaśatasahasrāṇi,",
  "S04bsu036_u:5613": "tāni sarvāṇyākampitānyabhūvan,",
  "S04bsu036_u:5614": "prakampitāni saṃprakampitāni calitāni pracalitāni saṃpracalitāni vedhitāni pravedhitāni saṃpravedhitāni /",
  "S04bsu036_u:5615": "teṣu ca sarveṣu buddhakṣetreṣu yāvantaḥ sarvasattvā devanāgayakṣagandharvāsuragaruḍakinnaramahoragamanuṣyāmanuṣyāḥ,",
  "S04bsu036_u:5616": "te 'pi sarve buddhānubhāvena tatrasthā evamimāṃ sahāṃ lokadhātuṃ paśyanti sma /",
  "S04bsu036_u:5617_0": "tāni ca sarvatathāgatakoṭīnayutaśatasahasrāṇi ratnavṛkṣamūleṣu pṛthak pṛthak siṃhāsanopaviṣṭāni",
  "S04bsu036_u:5617_1": "bhagavantaṃ ca śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ",
  "S04bsu036_u:5617_2": "prabhūtaratnaṃ tathāgatamarhantaṃ samyaksaṃbuddhaṃ parinirvṛtaṃ tasya mahāratnastūpasya",
  "S04bsu036_u:5617_3": "madhye siṃhāsanopaviṣṭaṃ bhagavatā śākyamuninā tathāgatena sārdhaṃ niṣaṇṇāṃ tāśca",
  "S04bsu036_u:5617_4": "tisraḥ parṣadaḥ paśyanti sma /",
  "S04bsu036_u:5618": "dṛṣṭvā ca āścaryaprāptā adbhutaprāptā audbilyaprāptā abhūvan /",
  "S04bsu036_u:5619": "evaṃ ca antarīkṣād ghoṣamaśrauṣuḥ - eṣa mārṣā aprameyāṇyasaṃkhyeyāni lokadhātukoṭīnayutaśatasahasrāṇyatikramya sahā nāma lokadhātuḥ /",
  "S04bsu036_u:5620": "tasyāṃ śākyamunirnāma tathāgato 'rhan samyaksaṃbuddhāḥ /",
  "S04bsu036_u:5621": "sa etarhi saddharmapuṇḍarīkaṃ nāma dharmaparyāyaṃ sūtrāntaṃ mahāvaipulyaṃ bodhisattvāvavādaṃ sarvabuddhaparigrahaṃ bodhisattvānāṃ mahāsattvānāṃ saṃprakāśayati /",
  "S04bsu036_u:5622": "taṃ yūyamadhyāśayena anumodadhvam,",
  "S04bsu036_u:5623": "taṃ ca bhagavantaṃ śākyamuniṃ tathāgatamarhantaṃ samyaksaṃbuddhaṃ taṃ ca bhagavantaṃ prabhūtaratnaṃ tathāgatamarhantaṃ samyaksaṃbuddhaṃ namaskurudhvam //",
  "S04bsu036_u:5624_0": "atha khalu te sarvasattvā imamevaṃrūpamantarīkṣānnirghoṣaṃ śrutvā tatrasthā eva namo",
  "S04bsu036_u:5624_1": "bhagavate śākyamunaye tathāgatāyārhate samyaksaṃbuddhāyeti vācaṃ bhāṣante sma añjaliṃ pragṛhya /",
  "S04bsu036_u:5625": "vividhāśca puṣpadhūpagandhamālyavilepanacūrṇacīvaracchatradhvajapatākāvaijayantyo yeneyaṃ sahā lokadhātustena kṣipanti sma,",
  "S04bsu036_u:5626": "nānavidhāni cābharaṇāni pindhāṇi hārārdhahāramaṇiratnānyapi kṣipanti sma,",
  "S04bsu036_u:5627": "bhagavataḥ śākyamuneḥ prabhūtaratnasya ca tathāgatasya pūjākarmaṇe,",
  "S04bsu036_u:5628": "asya ca saddharmapuṇḍarīkasya dharmaparyāyasya /",
  "S04bsu036_u:5629": "tāśca puṣpadhūpagandhamālyavilepanacūrṇacīvaracchatradhvajapatākāvaijayantyastāni ca hārārdhahāramaṇiratnāni kṣiptāni imāṃ sahāṃ lokadhātumāgacchanti sma /",
  "S04bsu036_u:5630_0": "taiśca puṣpadhūpagandhamālyavilepanacūrṇacīvaracchatradhvajapatākāvaijayantīrāśibhirhārārdhahārairmaṇiratnaiśca",
  "S04bsu036_u:5630_1": "asyāṃ sahāyāṃ lokadhātau sārdhaṃ tairanyarlokadhātukoṭīnayutaśatasahasrairekībhūtairye",
  "S04bsu036_u:5630_2": "teṣu tathāgatāḥ saṃniṣaṇṇāḥ,",
  "S04bsu036_u:5631": "teṣu sarveṣu vaihāyase 'ntarīkṣe samantānmahāpuṣpavitānaṃ parisaṃsthitamabhūt //",
  "S04bsu036_u:5632": "atha khalu bhagavāṃstān viśiṣṭacāritrapramukhān bodhisattvān mahāsattvānāmantrayāmāsa - acintyaprabhāvāḥ kulaputrāstathāgatā arhantaḥ samyaksaṃbuddhāḥ /",
  "S04bsu036_u:5633": "bahūnyapyahaṃ kulaputrāḥ kalpakoṭīnayutaśatasahasrāṇi asya dharmaparyāyasya parīndanārthaṃ nānādharmapramukhairbahūnānuśaṃsān bhāṣeyam /",
  "S04bsu036_u:5634": "na cāhaṃ guṇānāṃ pāraṃ gaccheyamasya dharmaparyāyasya bhāṣamāṇaḥ /",
  "S04bsu036_u:5635": "saṃkṣepeṇa kulaputrāḥ sarvabuddhavṛṣabhitā sarvabuddharahasyaṃ sarvabuddhagambhīrasthānaṃ mayā asmin dharmaparyāye deśitam /",
  "S04bsu036_u:5636": "tasmāttarhi kulaputrā yuṣmābhistathāgatasya parinirvṛtasya satkṛtya ayaṃ dharmaparyāyo dhārayitavyo deśayitavyo likhitavyo vācayitavyaḥ prakāśayitavyo bhāvayitavyaḥ pūjayitavyaḥ /",
  "S04bsu036_u:5637_0": "(Vaidya 231) yasmiṃśca kulaputrāḥ pṛthivīpradeśe ayaṃ dharmaparyāyo vācyeta vā prakāśyeta",
  "S04bsu036_u:5637_1": "vā deśyeta vā likhyeta vā cintyeta vā bhāṣyeta vā svādhyāyeta vā pustakagato vā tiṣṭhat",
  "S04bsu036_u:5637_2": "ārāme vā vihāre vā gṛhe vā vane vā nagare vā vṛkṣamūle vā prāsāde vā layane vā guhāyāṃ vā,",
  "S04bsu036_u:5638": "tasmin pṛthivīpradeśe tathāgatamudiśya caityaṃ kartavyam /",
  "S04bsu036_u:5639": "tatkasya hetoḥ?",
  "S04bsu036_u:5640": "sarvatathāgatānāṃ hi sa pṛthivīpradeśo bodhimaṇḍo veditavyaḥ /",
  "S04bsu036_u:5641": "tasmiṃśca pṛthivīpradeśe sarvatathāgatā arhantaḥ samyaksaṃbuddhā anuttarāṃ samyaksaṃbodhimabhisaṃbuddhā iti veditavyam /",
  "S04bsu036_u:5642": "tasmiṃśca pṛthivīpradeśe sarvatathāgatairdharmacakraṃ pravartitam,",
  "S04bsu036_u:5643": "tasmiṃścapṛthivīpradeśe sarvatathāgatāḥ parinirvṛtā iti veditavyam //",
  "S04bsu036_u:5644": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:5645": "acintiyā lokahitāna dharmatā abhijñajñānasmi pratiṣṭhitānām /",
  "S04bsu036_u:5646": "ye ṛddhi darśenti anantacakṣuṣaḥ prāmodyahetoriha sarvadehinām // Saddhp_20.1 //",
  "S04bsu036_u:5647": "jihvendriyaṃ prāpiya brahmalokaṃ raśmīsahasrāṇi pramuñcamānāḥ /",
  "S04bsu036_u:5648": "āścaryabhūtā iha ṛddhidarśitāḥ te sarvi ye prasthita agrabodhau // Saddhp_20.2 //",
  "S04bsu036_u:5649": "utkāsitaṃ cāpi karonti buddhā ekācchaṭā ye ca karonti śabdam /",
  "S04bsu036_u:5650": "te vijñapentī imu sarvalokaṃ daśo diśāyāṃ ima lokadhātum // Saddhp_20.3 //",
  "S04bsu036_u:5651": "etāni cānyāni ca prātihāryā guṇānnidarśenti hitānukampakāḥ /",
  "S04bsu036_u:5652": "kathaṃ nu te harṣita tasmi kāle dhāreyu sūtraṃ sugatasya nirvṛte // Saddhp_20.4 //",
  "S04bsu036_u:5653": "bahū pi kalpāna sahasrakoṭyo vadeya varṇaṃ sugatātmajānām /",
  "S04bsu036_u:5654": "ye dhārayiṣyantima sūtramagraṃ parinirvṛte lokavināyakasmin // Saddhp_20.5 //",
  "S04bsu036_u:5655": "na teṣa paryanta bhavedguṇānāṃ ākāśadhātau hi yathā diśāsu /",
  "S04bsu036_u:5656": "acintiyā teṣā guṇā bhavanti ye sūtra dhārenti idaṃ śubhaṃ sadā // Saddhp_20.6 //",
  "S04bsu036_u:5657": "dṛṣṭo ahaṃ sarva ime ca nāyakā ayaṃ ca yo nirvṛtu lokanāyakaḥ /",
  "S04bsu036_u:5658": "(Vaidya 232)",
  "S04bsu036_u:5659": "ime ca sarve bahubodhisattvāḥ parṣāśca catvāri anena dṛṣṭāḥ // Saddhp_20.7 //",
  "S04bsu036_u:5660": "ahaṃ ca ārāgitu tenihādya ime ca ārāgita sarvi nāyakāḥ /",
  "S04bsu036_u:5661": "ayaṃ ca yo nirvṛtako jinendro ye cāpi anye daśasū diśāsu // Saddhp_20.8 //",
  "S04bsu036_u:5662": "anāgatātīta tathā ca buddhāḥ tiṣṭhanti ye cāpi daśasu ddiśāsu /",
  "S04bsu036_u:5663": "te sarvi dṛṣṭāśca supūjitāśca bhaveyu yo dhārayi sūtrametat // Saddhp_20.9 //",
  "S04bsu036_u:5664": "rahasyajñānaṃ puruṣottamānāṃ yaṃ bodhimaṇḍasmi vicintitāsīt /",
  "S04bsu036_u:5665": "anucintayetso pi tu kṣiprameva yo dhārayet sūtrimu bhūtadharmam // Saddhp_20.10 //",
  "S04bsu036_u:5666": "pratibhānu tasyāpi bhavedanantaṃ yathāpi vāyurna kahiṃci sajjati /",
  "S04bsu036_u:5667": "dharme 'pi cārthe ca nirukti jānati yo dhārayet sutramidaṃ viśiṣṭam // Saddhp_20.11 //",
  "S04bsu036_u:5668": "anusaṃdhisūtrāṇa sadā prajānati saṃdhāya yaṃ bhāṣitu nāyakehi /",
  "S04bsu036_u:5669": "parinirvṛtasyāpi vināyakasya sūtrāṇa so jānati bhutamartham // Saddhp_20.12 //",
  "S04bsu036_u:5670": "candropamaḥ sūryasamaḥ sa bhāti ālokapradyotakaraḥ sa bhoti /",
  "S04bsu036_u:5671": "vicarantu so medini tena tena samādapetī bahubodhisattvān // Saddhp_20.13 //",
  "S04bsu036_u:5672": "tasmāddhi ye paṇḍita bodhisattvāḥ śrutvānimānīddaśa ānuśaṃsān /",
  "S04bsu036_u:5673": "dhāreyu sūtraṃ mama nirvṛtasya na teṣa bodhāya bhaveta saṃśayaḥ // Saddhp_20.14 //",
  "S04bsu036_u:5674": "iti śrīsaddharmapuṇḍarīke dharmaparyāye tathāgataddharyabhisaṃskāraparivarto nāma viṃśatitamaḥ //",
  "S04bsu036_u:5675": "_______________________________________________________________________________",
  "S04bsu036_u:5676": "(Vaidya 233)",
  "S04bsu036_u:5677": "Saddhp_21: dhāraṇīparivartaḥ /",
  "S04bsu036_u:5678_0": "atha khalu bhaiṣajyarājo bodhisattvo mahāsattva utthāyāsanādekāṃsamuttarāsaṅgaṃ kṛtvā",
  "S04bsu036_u:5678_1": "dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇamya bhagavantametadavocat",
  "S04bsu036_u:5678_2": "kiyad bhagavan sa kulaputro vā kuladuhitā vā puṇyaṃ prasavet,",
  "S04bsu036_u:5679": "ya imaṃ saddharmapuṇḍarīkaṃ dharmaparyāyaṃ dhārayet,",
  "S04bsu036_u:5680": "kāyagataṃ vā pustakagataṃ vā kṛtvā?",
  "S04bsu036_u:5681_0": "evamukte bhagavān bhaiṣajyarājaṃ bodhisattvaṃ mahāsattvametadavocat - yaḥ kaścid",
  "S04bsu036_u:5681_1": "bhaiṣajyarāja kulaputro vā kuladuhitā vā aśītigaṅgānadīvālikāsamāni tathāgatakoṭīnayutaśatasahasrāṇi",
  "S04bsu036_u:5681_2": "satkuryād gurukuryānmānayet pūjayet,",
  "S04bsu036_u:5682": "takiṃ manyase bhaiṣajyarāja kiyatkulaputro vā kuladuhitā vā tatonidānaṃ bahu puṇyaṃ prasavet?",
  "S04bsu036_u:5683": "bhaiṣajyarājo bodhisattvo mahāsattva āha - bahu bhagavan,",
  "S04bsu036_u:5684": "bahu sugata /",
  "S04bsu036_u:5685": "bhagavānāha - ārocayāmi te bhaiṣajyarāja,",
  "S04bsu036_u:5686": "prativedayāmi /",
  "S04bsu036_u:5687": "yaḥ kaścid bhaiṣajyarāja kulaputro vā kuladuhitā vā asmāt saddharmapuṇḍarīkāddharmaparyāyādantaśa ekāmapi catuṣpadīgāthāṃ dhārayet,",
  "S04bsu036_u:5688": "vācayet,",
  "S04bsu036_u:5689": "paryavāpnuyāt,",
  "S04bsu036_u:5690": "pratipattyā ca saṃpādayet,",
  "S04bsu036_u:5691": "ataḥ sa bhaiṣajyarāja kulaputro vā kuladuhitā vā tatonidānaṃ bahutaraṃ puṇyaṃ prasavet //",
  "S04bsu036_u:5692_0": "atha khalu bhaiṣajyarājo bodhisattvo mahāsattvastasyāṃ velāyāṃ bhagavantametadavocat",
  "S04bsu036_u:5692_1": "- dāsyāmo vayaṃ bhagavaṃsteṣāṃ kulaputrāṇāṃ kuladuhitṛṇāṃ vā yeṣāmayaṃ saddharmapuṇḍarīko",
  "S04bsu036_u:5692_2": "dharmaparyāyaḥ kāyagato vā syāt,",
  "S04bsu036_u:5693": "pustakagato vā,",
  "S04bsu036_u:5694": "rakṣāvaraṇaguptaye dhāraṇīmantrapadāni / tadyathā -",
  "S04bsu036_u:5695_0": "anye manye mane mamane citte carite same samitā viśānte mukte muktatame same aviṣame",
  "S04bsu036_u:5695_1": "samasame jaye kṣaye akṣaye akṣiṇe śānte samite dhāraṇi ālokabhāṣe pratyavekṣaṇi nidhiru",
  "S04bsu036_u:5695_2": "abhyantaraniviṣṭe abhyantarapāriśuddhimutkule araḍe paraḍe sukāṅkṣi asamasame buddhavilokite",
  "S04bsu036_u:5695_3": "dharmaparīkṣite saṃghanirghoṣaṇi nirghoṇi bhayābhayaviśodhani mantre mantrākṣayate",
  "S04bsu036_u:5695_4": "rute rutakauśalye akṣaye akṣayavanatāye vakkule valoḍra amanyanatāye svāhā //",
  "S04bsu036_u:5696": "imāni bhagavan mantradhāraṇīpadāni dvāṣaṣṭibhirgaṅgānadīvālikāsamairbuddhairbhagavadbhirbhāṣitāni /",
  "S04bsu036_u:5697": "te sarve buddhā bhagavantastena drugdhāḥ syuḥ,",
  "S04bsu036_u:5698": "ya evaṃrupān dharmabhāṇakānevaṃrūpān sūtrāntadhārakānatikrāmet //",
  "S04bsu036_u:5699": "atha khalu bhagavān bhaiṣajyarājāya bodhisattvāya mahāsattvāya sādhukāramadāt sādhu sādhu bhaiṣajyarāja,",
  "S04bsu036_u:5700": "sattvānāmarthaḥ kṛtaḥ /",
  "S04bsu036_u:5701": "dhāraṇīpadāni bhāṣitāni sattvānāmanukampāmupādaya /",
  "S04bsu036_u:5702": "rakṣāvaraṇaguptiḥ kṛtā //",
  "S04bsu036_u:5703": "atha khalu pradānaśūro bodhisattvo mahāsattvo bhagavantametadavocat - ahamapi bhagavan evaṃrūpāṇāṃ dharmabhāṇakānāmarthāya dhāraṇīpadāni dāsyāmi,",
  "S04bsu036_u:5704": "yatteṣāmevaṃrūpāṇāṃ dharmabhāṇakānāṃ na kaścidavatāraprekṣī avatāragaveṣī avatāraṃ lapsyate /",
  "S04bsu036_u:5705": "tadyathā yakṣo vā rākṣaso vā pūtano vā kṛtyo vā kumbhāṇḍo vā preto vā avatāraprekṣī avatāragaveṣī avatāraṃ na lapsyata iti //",
  "S04bsu036_u:5706": "(Vaidya 234)",
  "S04bsu036_u:5707": "atha khalu pradānaśūro bodhisattvo mahāsattvastasyāṃ velāyāmimāni dhāraṇīmantrapadāni bhāṣate sma / tadyathā -",
  "S04bsu036_u:5708": "jvale mahājvale ukke tukke mukke aḍe aḍāvati nṛtye nṛtyāvati iṭṭini viṭṭini ciṭṭini nṛtyani nṛtyāvati svāhā //",
  "S04bsu036_u:5709": "imāni bhagavan dhāraṇīpadāni gaṅgānadīvālikāsamaistathāgatairarhadbhiḥ samyaksaṃbuddhairbhāṣitāni,",
  "S04bsu036_u:5710": "anumoditāni ca /",
  "S04bsu036_u:5711": "te sarve tathāgatāstena drugdhāḥ syuḥ,",
  "S04bsu036_u:5712": "yastānevaṃrūpān dharmabhāṇakānatikrameta //",
  "S04bsu036_u:5713": "atha khalu vaiśravaṇo mahārājo bhagavantametadavocat - ahamapi bhagavan dhāraṇīpadāni bhāṣiṣye teṣāṃ dharmabhāṇakānāṃ hitāya sukhāya anukampāyai rakṣāvaraṇaguptaye // tadyathā -",
  "S04bsu036_u:5714": "aṭṭe taṭṭe naṭṭe vanaṭṭe anaḍe nāḍi kunaḍi svāhā //",
  "S04bsu036_u:5715": "ebhirbhagavan dhāraṇīpadaisteṣāṃ dharmabhāṇakānāṃ pudgalānāṃ rakṣāṃ karomi,",
  "S04bsu036_u:5716": "yojanaśatāccāhaṃ teṣāṃ kulaputrāṇāṃ kuladuhitṛṇāṃ ca evaṃrūpāṇāṃ sūtrāntadhārakāṇāṃ rakṣā kṛtā bhaviṣyati,",
  "S04bsu036_u:5717": "svastyayanaṃ kṛtaṃ bhaviṣyati //",
  "S04bsu036_u:5718": "atha khalu virūḍhako mahārājo tasyāmeva parṣadi saṃnipatito 'bhūt saṃniṣaṇṇaśca kumbhāṇḍakoṭīnayutaśatasahasraiḥ parivṛtaḥ puraskṛtaḥ /",
  "S04bsu036_u:5719": "sa utthāyāsanādekāṃsamuttarāsaṅgaṃ kṛtvā yena bhagavāṃstenāñjaliṃ praṇāmya bhagavantametadavocat - ahamapi bhagavan dhāraṇīpadāni bhāṣiṣye bahujanahitāya /",
  "S04bsu036_u:5720": "teṣāṃ ca tathārūpāṇāṃ dharmabhāṇakānāmevaṃrūpāṇāṃ sūtrāntadhārakāṇāṃ rakṣāvaraṇaguptaye dhāraṇīmantrapadāni / tadyathā -",
  "S04bsu036_u:5721": "agaṇe gaṇe gauri gandhāri caṇḍāli mātaṅgi pukkasi saṃkule vrūsali sisi svāhā //",
  "S04bsu036_u:5722": "imāni tāni bhagavan dhāraṇīmantrapadāni,",
  "S04bsu036_u:5723": "yāni dvācatvāriṃśadbhirbuddhakoṭībhirbhāṣitāni /",
  "S04bsu036_u:5724": "te sarve tena drugdhāḥ syuḥ,",
  "S04bsu036_u:5725": "yastānevaṃrūpān dharmabhāṇakānatikrameta //",
  "S04bsu036_u:5726_0": "atha khalu lambā ca nāma rākṣasī vilambā ca nāma rākṣasī kūṭadantī ca nāma rākṣasī",
  "S04bsu036_u:5726_1": "puṣpadantī ca nāma rākṣasī makuṭadantī ca nāma rākṣasī keśinī ca nāma rākṣasī acalā",
  "S04bsu036_u:5726_2": "ca nāma rākṣasī mālādhārī ca nāma rākṣasī kuntī ca nāma rākṣasī sarvasattvojohārī",
  "S04bsu036_u:5726_3": "ca nāma rākṣasī hḥrītī ca nḥma rḥkṣasī saputraparivḥrḥ etḥḥ sarvḥ rḥkṣasyo yena bhagavḥṃstenopasaṃkrḥntḥḥ /",
  "S04bsu036_u:5727": "upasaṃkramya sarvḥstḥ rḥkṣasya ekasvareṇa bhagavantametadavocan - vayamapi bhagavaṃsteṣḥmevaṃrūpḥṇḥṃ sūtrḥntadhḥrakḥṇḥṃ dharmabhḥṇakḥnḥṃ rakṣḥvaraṇaguptiṃ kariṣyḥmaḥ,",
  "S04bsu036_u:5728": "svastyayanaṃ ca kariṣyḥmaḥ /",
  "S04bsu036_u:5729": "yathḥ teṣḥṃ dharmabhḥṇakḥnḥṃ na kaścidavatḥraprekṣī avatḥragaveṣī avatḥraṃ lapsyatīti //",
  "S04bsu036_u:5730": "atha khalu tāḥ sarvā rākṣasya ekasvareṇa samaṃ saṃgītyā bhagavata imāni dhāraṇīmantrapadāni prayacchanti sma /",
  "S04bsu036_u:5731": "tadyathā -(Vaidya 235)",
  "S04bsu036_u:5732": "iti me iti me iti me iti me iti me /",
  "S04bsu036_u:5733": "nime nime nime nime nime /",
  "S04bsu036_u:5734": "ruhe ruhe ruhe ruhe ruhe /",
  "S04bsu036_u:5735": "stuhe stuhe stuhe stuhe stuhe svāhā //",
  "S04bsu036_u:5736_0": "imaṃ śīrṣaṃ samāruhya mā kaścid drohī bhavatu dharmabhāṇakānāṃ yakṣo vā rākṣaso vā",
  "S04bsu036_u:5736_1": "preto vā piśāco vā pūtano vā kṛtyo va vetālo vā kumbhāṇḍo vā stabdho vā omārako vā",
  "S04bsu036_u:5736_2": "ostārako vā apasmārako vā yakṣakṛtyo vā amanuṣyakṛtyo vā manuṣyakṛtyo vā ekāhiko",
  "S04bsu036_u:5736_3": "vā dvaitīyako vā traitīyako vā caturthako vā nityajvaro vā viṣamajvaro vā /",
  "S04bsu036_u:5737": "antaśaḥ svapnāntaragatasyāpi strīrūpāṇi vā puruṣarūpāṇi vā dārakarūpāṇi vā dārikārūpāṇi vā viheṭhāṃ kuryuḥ,",
  "S04bsu036_u:5738": "nedaṃ sthānaṃ vidyate //",
  "S04bsu036_u:5739": "atha khalu tā rākṣasya evasvareṇa samaṃ saṃgītyā bhagavantamābhirgāthābhiradhyabhāṣanta -",
  "S04bsu036_u:5740": "saptadhāsya sphuṭenmūrdhā arjakasyeva mañjarī /",
  "S04bsu036_u:5741": "ya imaṃ mantra śrutvā vai atikrameddharmabhāṇakam // Saddhp_21.1 //",
  "S04bsu036_u:5742": "yā gatirmātṛghātīnāṃ pitṛghātīna yā gatiḥ /",
  "S04bsu036_u:5743": "tāṃ gatiṃ pratigacchedyo dharmabhāṇakamatikramet // Saddhp_21.2 //",
  "S04bsu036_u:5744": "yā gatistilapīḍānāṃ tilakūṭānāṃ ca yā gatiḥ /",
  "S04bsu036_u:5745": "tāṃ gatiṃ pratigacchedyo dharmabhāṇakamatikramet // Saddhp_21.3 //",
  "S04bsu036_u:5746": "yā gatistulakūṭānāṃ kāṃsyakūṭāna yā gatiḥ /",
  "S04bsu036_u:5747": "tāṃ gatiṃ pratigacchedyo dharmabhāṇakamatikramet // Saddhp_21.4 //",
  "S04bsu036_u:5748": "evamuktvā tāḥ kuntipramukhā rākṣasyo bhagavantametadūcuḥ - vayamapi bhagavaṃsteṣāmevaṃrūpāṇāṃ dharmabhāṇakānāṃ rakṣāṃ kariṣyāmaḥ,",
  "S04bsu036_u:5749": "svastyayanaṃ daṇḍaparihāraṃ viṣadūṣaṇaṃ kariṣyāma iti /",
  "S04bsu036_u:5750": "evamukte bhagavāṃstā rākṣasya etadavocat - sādhu sādhu bhaginyaḥ /",
  "S04bsu036_u:5751": "yad yūyaṃ teṣāṃ dharmabhāṇakānāṃ rakṣāvaraṇaguptiṃ kariṣyadhve ye 'sya dharmaparyāyasya antaśo nāmadheyamātramapi dhārayiṣyanti /",
  "S04bsu036_u:5752": "kaḥ punarvādo ya imaṃ dharmaparyāyaṃ sakalasamāptaṃ dhārayiṣyanti,",
  "S04bsu036_u:5753_0": "pustakagataṃ vā satkuryuḥ puṣpadhūpagandhamālyavilepanacūrṇacīvaracchatradhvajapatākāvaijayantībhistailapradīpairvā",
  "S04bsu036_u:5753_1": "ghṛtapradīpairvā gandhatailapradīpairvā campakatailapradīpairvā vārṣikatailapradīpairvā",
  "S04bsu036_u:5753_2": "utpalatailapradīpairvā sumanātailapradīpairvā īddaśairbahuvidhaiḥ pūjāvidhānaśatasahasraiḥ",
  "S04bsu036_u:5753_3": "satkariṣyanti gurukariṣyanti,",
  "S04bsu036_u:5754": "te tvayā kunti saparivārayā rakṣitavyāḥ //",
  "S04bsu036_u:5755": "asmin khalu punardhāraṇīparivarte nirdiśyamāne aṣṭāṣaṣṭīnāṃ prāṇisahasrāṇāmanutpattikadharmakṣāntipratilābho 'bhūt //",
  "S04bsu036_u:5756": "iti śrīsaddharmapuṇḍarīke dharmaparyāye dhāraṇīparivarto nāmaikaviṃśatimaḥ //",
  "S04bsu036_u:5757": "_______________________________________________________________________________",
  "S04bsu036_u:5758": "(Vaidya 236)",
  "S04bsu036_u:5759": "Saddhp_22: bhaiṣajyarājapūrvayogaparivartaḥ /",
  "S04bsu036_u:5760_0": "atha khalu nakṣatrarājasaṃkusumitābhijño bodhisattvo mahāsattvo bhagavantametadavocat",
  "S04bsu036_u:5760_1": "- kena kāreṇena bhagavan bhaiṣajyarājo bodhisattvo mahāsattvo 'syāṃ sahāyāṃ lokadhātau pravicarati,",
  "S04bsu036_u:5761": "bahūni cāsya bhagavan duṣkarakoṭīnayutaśatasahasrāṇi saṃdṛśyante?",
  "S04bsu036_u:5762": "tatsādhu bhagavān deśayatu tathāgato 'rhan samyaksaṃbuddho bhaiṣajyarājasya bodhisattvasya mahāsattvasya yat kiṃciccaryāpradeśamātram,",
  "S04bsu036_u:5763_0": "yacchrutvā devanāgayakṣagandharvāsuragaruḍakinnaramahoragamanuṣyāmanuṣyāstadanyalokadhātvāgatāśca",
  "S04bsu036_u:5763_1": "bodhisattvā mahāsattvā ime ca mahāśrāvakāḥ śrutvā sarve prītāstuṣṭā udagrā āttamanaso bhaveyuriti //",
  "S04bsu036_u:5764_0": "atha khalu bhagavān nakṣatrarājasaṃkusumitābhijñasya bodhisattvasya mahāsattvasya",
  "S04bsu036_u:5764_1": "adhyeṣaṇāṃ viditvā tasyāṃ velāyāṃ nakṣatrarājasaṃkusumitābhijñaṃ bodhisattvaṃ mahāsattvametadavocat",
  "S04bsu036_u:5764_2": "- bhūtapurvaṃ kulaputra atīte 'dhvani gaṅgānadīvālikāsamaiḥ kalpairyadāsīt /",
  "S04bsu036_u:5765_0": "tena kālena tena samayena candrasūryavimalaprabhāsaśrīrnāma tathāgato 'rhan samyaksaṃbuddho",
  "S04bsu036_u:5765_1": "loka udapādividyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
  "S04bsu036_u:5765_2": "devānāṃ ca manuṣyāṇāṃ ca buddho bhagavān /",
  "S04bsu036_u:5766_0": "tasya khalu punarnakṣatrarājasaṃkusumitābhijña bhagavataścandrasūryavimalaprabhāsaśriyastathāgatasyārhataḥ",
  "S04bsu036_u:5766_1": "samyaksaṃbuddhasya aśītikoṭyo bodhisattvānāṃ mahāsattvānāṃ mahāsaṃnipāto 'bhūt dvāsaptatigaṅgānadīvālikāsamāścāsya",
  "S04bsu036_u:5766_2": "śrāvakasaṃnipāto 'bhūt /",
  "S04bsu036_u:5767": "apagamātṛgrāmaṃ ca tatpravacanamabhūt,",
  "S04bsu036_u:5768": "apagatanirayatiryagyonipretāsurakāyaṃ samaṃ ramaṇīyaṃ pāṇitalajātaṃ ca tadbuddhakṣetramabhūt,",
  "S04bsu036_u:5769": "divyavaiḍūryamayabhūmibhāgaṃ ratnacandanavṛkṣasamalakṛtaṃ ca ratnajālasamīritaṃ ca avasaktapaṭṭadāmābhipralambitaṃ ca ratnagandhaghaṭikānirdhūpitaṃ ca /",
  "S04bsu036_u:5770": "sarveṣu ca ratnavṛkṣamūleṣu iṣukṣepamānamātre ratnavyomakāni saṃsthitānyabhūvan /",
  "S04bsu036_u:5771_0": "sarveṣu ca ratnavyomakamūrdhneṣu koṭīśataṃ devaputrāṇāṃ tūryatālāvacarasaṃgītisaṃprabhāṇitena",
  "S04bsu036_u:5771_1": "avasthitamabhūt tasya bhagavataścandrasūryavimalaprabhāsaśriyastathāgatasyārhataḥ",
  "S04bsu036_u:5771_2": "samyaksaṃbuddhasya pūjākarmaṇe /",
  "S04bsu036_u:5772": "sa ca bhagavānimaṃ saddharmapuṇḍarīkaṃ dharmaparyāyaṃ teṣāṃ mahāśrāvakāṇāṃ teṣāṃ ca bodhisattvānāṃ mahāsattvānāṃ vistareṇa saṃprakāśayati sma,",
  "S04bsu036_u:5773": "sarvasattvapriyadarśanaṃ bodhisattvaṃ mahāsattvamadhiṣṭhānaṃ kṛtvā /",
  "S04bsu036_u:5774": "tasya khalu punarnakṣatrarājasaṃkusumitābhijña bhagavataścandrasūryavimalaprabhāsaśriyastathāgatasyārhataḥ samyaksaṃbuddhasya dvācatvāriṃśatkalpasahasrāṇyāyuṣpramāṇamabhūt,",
  "S04bsu036_u:5775": "teṣāṃ ca bodhisattvanāṃ mahāsattvānāṃ teṣāṃ ca mahāśrāvakāṇāṃ tāvadevāyuṣpramāṇamabhūt /",
  "S04bsu036_u:5776": "sa ca sarvasattvapriyadarśano bodhisattvo mahāsattvastasya bhagavataḥ pravacane duṣkaracaryābhiyukto 'bhūt /",
  "S04bsu036_u:5777": "sa dvādaśavarṣasahasrāṇi caṃkramābhiruḍho 'bhūt,",
  "S04bsu036_u:5778": "mahāvīryārambheṇa yogābhiyukto",
  "S04bsu036_u:5779": "'bhūt / sa dvādaśānāṃ varṣasahasrāṇāmatyayena sarvarūpasaṃdarśanaṃ nāma samādhiṃ pratilabhate sma /",
  "S04bsu036_u:5780_0": "sahapratilambhācca tasya samādheḥ sa sarvasattvapriyadarśano bodhisattvo mahāsattvastuṣṭa",
  "S04bsu036_u:5780_1": "udagra āttamanāḥ pramuditaḥ prītisaumanasyajātastasyāṃ velāyāmevaṃ cintayāmāsa -",
  "S04bsu036_u:5780_2": "imaṃ saddharmapuṇḍarīkaṃ dharmaparyāyamāgamya ayaṃ mayā sarvarūpasaṃdarśanaḥ (Vaidya 237)",
  "S04bsu036_u:5781": "samādhiḥ pratilabdhaḥ /",
  "S04bsu036_u:5782": "tasyāṃ velāyāṃ sa sarvasattvapriyadarśano bodhisattvo mahāsattva evaṃ cintayati sma - yannvahaṃ bhagavataścandrasūryavimalaprabhāsaśriyastathāgatasya pūjāṃ kuryāmū,",
  "S04bsu036_u:5783": "asya ca saddharmapuṇḍarīkasya dharmaparyāyasya /",
  "S04bsu036_u:5784": "sa tasyāṃ velāyāṃ tathārūpaṃ samādhiṃ samāpannaḥ yasya samādheḥ samanantarasamāpannasya sarvasattvapriyadarśanasya bodhisattvasya mahāsattvasya,",
  "S04bsu036_u:5785": "adya tāvadevoparyandarīkṣānmāndāravamahāmāndāravāṇāṃ puṣpāṇāṃ mahantaṃ puṣpavarṣamabhipravṛṣḥam /",
  "S04bsu036_u:5786": "kālānusāricandanameghaḥ kṛtaḥ /",
  "S04bsu036_u:5787": "uragasāracandanavarṣanabhipravṛṣḥam /",
  "S04bsu036_u:5788": "tādṛśī ca nakṣatrarājasaṃkusumitābhijña sā gandhajātiḥ,",
  "S04bsu036_u:5789": "yasyā ekaḥ karṣa imāṃ sahālokadhātuṃ mūlyena kṣamati //",
  "S04bsu036_u:5790": "atha khalu punarnakṣatrarājasaṃkusumitābhijña sa sarvasattvapriyadarśano bodhisattvo mahāsattvaḥ smṛtimān saṃprajānaṃstasmāt samādhervyudatiṣṭhat /",
  "S04bsu036_u:5791": "vyutthāya caivaṃ ciantayāmāsa - na tadarddhiprātihāryasaṃdarśanena bhagavataḥ pūjā kṛtā bhavati,",
  "S04bsu036_u:5792": "yathā ātmabhāvaparityāgeneti /",
  "S04bsu036_u:5793": "atha khalu punarnakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ velāyāmagaruturuṣkakundurukarasaṃ bhakṣayati sma,",
  "S04bsu036_u:5794": "campakatailaṃ ca pibati sma /",
  "S04bsu036_u:5795_0": "tena khalu punarnakṣatrarājasaṃkusumitābhijña paryāyeṇa tasya sarvasattvapriyadarśanasya",
  "S04bsu036_u:5795_1": "bodhisattvasya mahāsattvasya satatasamitaṃ gandhaṃ bhakṣayataścampakatailaṃ ca pibato",
  "S04bsu036_u:5795_2": "dvādaśa varṣāṇyatikrāntānyabhūvan /",
  "S04bsu036_u:5796_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvasteṣāṃ",
  "S04bsu036_u:5796_1": "dvādaśānāṃ varṣāṇāmatyayena taṃ svamātmabhāvaṃ divyairvastraiḥ pariveṣṭaya gandhatailaplutaṃ",
  "S04bsu036_u:5796_2": "kṛtvā svakamadhiṣṭhānamakarot /",
  "S04bsu036_u:5797": "svakamadhiṣṭhānaṃ kṛtvā svaṃ kāyaṃ prajvālayāmāsa tathāgatasya pūjākarmaṇe,",
  "S04bsu036_u:5798": "asya ca saddharmapuṇḍarīkasya dharmaparyāyasya pūjārtham /",
  "S04bsu036_u:5799_0": "atha khalu nakṣatrarājasaṃkusumitābhijña tasya sarvasattvapriyadarśanasya bodhisattvasya",
  "S04bsu036_u:5799_1": "mahāsattvasya tābhiḥ kāyapradīpaprabhājvālābhiraśītigaṅgānadīvālikāsamā lokadhātavaḥ sphuṭā abhuvan /",
  "S04bsu036_u:5800": "tāsu ca lokadhātuṣu aśītigaṅgānadīvālikāsamā eva buddhā bhagavantaste sarve sādhukāraṃ dadanti sma - sādhu sādhu kulaputra,",
  "S04bsu036_u:5801": "sādhu khalu punastvaṃ kulaputra,",
  "S04bsu036_u:5802": "ayaṃ sa bhūto bodhisattvānāṃ mahāsattvānāṃ vīryārambhaḥ /",
  "S04bsu036_u:5803": "iyaṃ sā bhūtā tathāgatapūjā dharmapūjā /",
  "S04bsu036_u:5804": "na tathā puṣpadhūpagandhamālyavilepanacūrṇacīvaracchatradhvajapatākāpūjā,",
  "S04bsu036_u:5805": "nāpyāmiṣapūjā nāpyuragasāracandanapūjā /",
  "S04bsu036_u:5806": "iyaṃ tatkulaputra agrapradānam /",
  "S04bsu036_u:5807": "na tathā rājyaparityāgadānaṃ na priyaputrabhāryāparityāgadānam /",
  "S04bsu036_u:5808": "iyaṃ punaḥ kulaputra viśiṣṭā agrā varā pravarā praṇītā dharmapūjā,",
  "S04bsu036_u:5809": "yo 'yamātmabhāvaparityāgaḥ /",
  "S04bsu036_u:5810": "atha khalu punarnakṣatrarājasaṃkusumitābhijña te buddhā bhagavanta imāṃ vācaṃ bhāṣitvā tūṣṇīmabhūvan //",
  "S04bsu036_u:5811": "tasya khalu punarnakṣatrarājasaṃkusumitābhijña sarvasattvapriyadarśanātmabhāvasya dīpyato dvādaśa varṣaśatānyatikrāntānyabhūvan,",
  "S04bsu036_u:5812": "na ca praśamaṃ gacchati sma /",
  "S04bsu036_u:5813": "sa paścāddvādaśānāṃ varṣaśatānāmatyayāt praśānto 'bhūt /",
  "S04bsu036_u:5814_0": "sa khalu punarnakṣatrarājasaṃkusumitābhijña sarvasattvapriyadarśano bodhisattvo mahāsattva",
  "S04bsu036_u:5814_1": "evaṃrūpāṃ tathāgatapūjāṃ ca dharmapūjāṃ ca kṛtvā tataścyutastasyaiva bhagavataścandrasūryavimalaprabhāsaśriyastathāgatasyārhataḥ",
  "S04bsu036_u:5814_2": "samyaksaṃbuddhasya pravacane rājño vimaladattasya gṛhe (Vaidya 238)",
  "S04bsu036_u:5815": "upapanna aupapādikaḥ /",
  "S04bsu036_u:5816": "utsaṅge paryaṅkeṇa prādurbhūto 'bhūt /",
  "S04bsu036_u:5817": "samanantaropapannaśca khalu punaḥ sa sarvasattvapriyadarśano bodhisattvo mahāsattvastasyāṃ velāyāṃ svamātāpitarau gāthayādhyabhāṣata -",
  "S04bsu036_u:5818": "ayaṃ mamā caṃkramu rājaśreṣṭha yasmin mayā sthitva samādhi labdhaḥ /",
  "S04bsu036_u:5819": "vīryaṃ dṛḍhaṃ ārabhitaṃ mahāvrataṃ parityajitvā priyamātmabhāvam // Saddhp_22.1 //",
  "S04bsu036_u:5820_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattva",
  "S04bsu036_u:5820_1": "imāṃ gāthāṃ bhāṣitvā svamātāpitarāvetadavocat - adyāpyamba tāta sa bhagavāṃścandrasūryavimalaprabhāsaśrīstathāgato",
  "S04bsu036_u:5820_2": "'rhan samyaksaṃbuddha etarhi tiṣṭhati dhriyate yāpayati dharmaṃ deśayati,",
  "S04bsu036_u:5821": "yasya mayā bhagavataścandrasūryavimalaprabhāsaśriyastathāgatasya pūjāṃ kṛtvā sarvarutakauśalyadhāraṇī pratilabdhā,",
  "S04bsu036_u:5822": "ayaṃ ca saddharmapuṇḍarīko dharmaparyāyo 'śītibhirgāthākoṭīnayutaśatasahasraiḥ kaṅkaraiśca vivaraiśca akṣobhyaiśca tasya bhagavato 'ntikācchruto 'bhūt /",
  "S04bsu036_u:5823": "sādhu amba tāta gamiṣyāmyahaṃ tasya bhagavato 'ntikam,",
  "S04bsu036_u:5824": "tasmiṃśca gatvā bhūyastasya bhagavataḥ pūjāṃ kariṣyāmīti /",
  "S04bsu036_u:5825_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ",
  "S04bsu036_u:5825_1": "velāyāṃ saptatālamātraṃ vaihāyasamabhyudgamya saptaratnamaye kūṭāgāre paryaṅkamābhujya",
  "S04bsu036_u:5825_2": "tasya bhagavataḥ sakāśamupasaṃkrāntaḥ /",
  "S04bsu036_u:5826_0": "upasaṃkramya tasya bhagavataḥ pādau śirasābhivandya taṃ bhagavantaṃ saptakṛtvaḥ pradakṣiṇīkṛtya",
  "S04bsu036_u:5826_1": "yena sa bhagavāṃstenāñjaliṃ praṇāmya taṃ bhagavantaṃ namaskṛtvā anayā gāthāyābhiṣṭauti sma -",
  "S04bsu036_u:5827": "suvimalavadanā narendra dhīrā tava prabha rājatiyaṃ daśaddiśāsu /",
  "S04bsu036_u:5828": "tubhya sugata kṛtva agrapūjāṃ ahamiha āgatu nātha darśanāya // Saddhp_22.2 //",
  "S04bsu036_u:5829_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ",
  "S04bsu036_u:5829_1": "velāyāmimāṃ gāthāṃ bhāṣitvā taṃ bhagavantaṃ candrasūryavimalaprabhāsaśriyaṃ saṃkusumitābhijña",
  "S04bsu036_u:5829_2": "sa bhagavāṃścandrasūryavimalaprabhāsaśrīstathāgato 'rhan samyaksaṃbuddhastaṃ sarvasattvapriyadarśanaṃ",
  "S04bsu036_u:5829_3": "bodhisattvaṃ mahāsattvametadavocat - parinirvāṇakālasamayo me kulaputra anuprāptaḥ,",
  "S04bsu036_u:5830": "kṣayāntakālo me kulaputra anuprāptaḥ /",
  "S04bsu036_u:5831": "tadgaccha tvaṃ kulaputra,",
  "S04bsu036_u:5832": "mama mañcaṃ prajñapayasva,",
  "S04bsu036_u:5833": "parinirvāyiṣyāmīti //",
  "S04bsu036_u:5834_0": "atha khalu nakṣatrarājasaṃkusumitābhijña sa bhagavāṃścandrasūryavimalaprabhāsaśrīstathāgatastaṃ",
  "S04bsu036_u:5834_1": "sarvasattvapriyadarśanaṃ bodhisattvaṃ mahāsattvametadavocat - idaṃ ca te kulaputra",
  "S04bsu036_u:5834_2": "śāsanamanuparindāmi, (Vaidya 239)",
  "S04bsu036_u:5835": "imāṃśca bodhisattvān mahāsattvān,",
  "S04bsu036_u:5836": "imāṃśca mahāśrāvakān,",
  "S04bsu036_u:5837": "imāṃ ca buddhabodhim,",
  "S04bsu036_u:5838": "imāṃ ca lokadhātum,",
  "S04bsu036_u:5839": "imāni ca ratnavyomakāni,",
  "S04bsu036_u:5840": "imāni ca ratnavṛkṣāṇi,",
  "S04bsu036_u:5841": "imāṃśca devaputrān,",
  "S04bsu036_u:5842": "mamopasthāyakānanuparindāmi /",
  "S04bsu036_u:5843": "parinirvṛtasya ca me kulaputra ye dhātavastānanuparindāmi /",
  "S04bsu036_u:5844": "ātmanā ca tvayā kulaputra mama dhātūnāṃ vipulā pūjā kartavyā /",
  "S04bsu036_u:5845": "vaistārikāśca te dhātavaḥ kartavyāḥ /",
  "S04bsu036_u:5846": "stūpānāṃ ca bahūni sahasrāṇi kartavyāni /",
  "S04bsu036_u:5847_0": "atha khalu nakṣatrarājasaṃkusumitābhijña sa bhagavāṃścandrasūryavimalaprabhāsaśrīstathāgato",
  "S04bsu036_u:5847_1": "'rhan samyaksaṃbuddhastaṃ sarvasattvapriyadarśanaṃ bodhisattvaṃ mahāsattvamevamanuśiṣya",
  "S04bsu036_u:5847_2": "tasyāmeva rātryāṃ paścime yāme anupadhiśeṣe nirvāṇadhātau parinirvṛto 'bhūt //",
  "S04bsu036_u:5848_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastaṃ",
  "S04bsu036_u:5848_1": "bhagavanta candrasūryavimalaprabhāsaśriyaṃ tathāgataṃ parinirvṛtaṃ viditvā uragasāracandanacittāṃ",
  "S04bsu036_u:5848_2": "kṛtvā taṃ tathāgatātmabhāvaṃ saṃprajvālayāmāsa /",
  "S04bsu036_u:5849": "dagdhaṃ niśāntaṃ ca tathāgatātmabhāvaṃ viditvā tato dhātūn gṛhītvā rodati krandati paridevate sma /",
  "S04bsu036_u:5850_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvo",
  "S04bsu036_u:5850_1": "ruditvā kranditvā paridevitvā saptaratnamayāni caturaśītikumbhasahasrāṇi kārayitvā",
  "S04bsu036_u:5850_2": "teṣu tāṃstathāgatadhātūn prakṣipya saptaratnamayāni caturaśītistūpasahasrāṇi pratiṣṭhāpayāmāsa,",
  "S04bsu036_u:5851": "yāvad brahmalokamuccaistvena,",
  "S04bsu036_u:5852": "chatrāvalīsamalaṃkṛtāni paṭṭaghaṇṭāsamīritāni ca /",
  "S04bsu036_u:5853": "sa tān stūpān pratiṣṭhāpya evaṃ cintayāmāsa - kṛtā mayā tasya bhagavataścandrasūryavimalaprabhāsaśriyastathāgatasya dhātūnāṃ pūjā /",
  "S04bsu036_u:5854": "ataśca bhūya uttari viśiṣṭatarāṃ tathāgatadhātūnāṃ pūjāṃ kariṣyāmīti /",
  "S04bsu036_u:5855_0": "atha khalu punarnakṣatrarājasaṃkusumitābhijña sa sarvasattvapriyadarśano bodhisattvo",
  "S04bsu036_u:5855_1": "mahāsattvastaṃ sarvāvantaṃ bodhisattvagaṇaṃ tāṃśca mahāśrāvakāṃstāṃśca devanāgayakṣagandharvāsuragaruḍakinnaramahoragamanuṣyāmanuṣyagaṇānāmantrayāmāsa",
  "S04bsu036_u:5855_2": "- sarve yūyaṃ kulaputrāḥ samanvāharadhvam /",
  "S04bsu036_u:5856": "tasya bhagavato dhātūnāṃ pūjāṃ kariṣyāma iti /",
  "S04bsu036_u:5857_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastasyāṃ",
  "S04bsu036_u:5857_1": "velāyāṃ teṣāṃ caturaśītīnāṃ tathāgatadhātustūpasahasrāṇāṃ purastācchatapuṇyavicitritaṃ",
  "S04bsu036_u:5857_2": "svaṃ bāhumādīpayāmāsa /",
  "S04bsu036_u:5858": "ādīpya ca dvāsaptativarṣasahasrāṇi teṣāṃ tathāgatadhātustūpānāṃ pūjāmakarot /",
  "S04bsu036_u:5859": "pūjāṃ ca kurvatā tasyāḥ parṣado 'saṃkhyeyāni śrāvakakoṭīnayutaśatasahasrāṇi vinītāni /",
  "S04bsu036_u:5860": "sarvaiśca tairbodhisattvaiḥ sarvarūpasaṃdarśanasamādhiḥ pratilabdho 'bhūt //",
  "S04bsu036_u:5861": "atha khalu nakṣatrarājasaṃkusumitābhijña sa sarvāvān bodhisattvagaṇaḥ,",
  "S04bsu036_u:5862": "te ca sarve mahāśrāvakāḥ,",
  "S04bsu036_u:5863_0": "taṃ sarvasattvapriyadarśanaṃ bodhisattvaṃ mahāsattvamaṅgahīnaṃ dṛṣṭvā aśrumukhā rudantaḥ",
  "S04bsu036_u:5863_1": "krandantaḥ paridevamānāḥ parasparametadūcuḥ - ayaṃ sarvasattvapriyadarśano bodhisattvo",
  "S04bsu036_u:5863_2": "mahāsattvo 'smākamācāryo 'nuśāsakaḥ /",
  "S04bsu036_u:5864": "so 'yaṃ sāṃpratamaṅgahīno bāhuhīnaḥ saṃvṛtta iti /",
  "S04bsu036_u:5865_0": "atha khalu nakṣatrarājasaṃkusumitābhijña sa sarvasattvapriyadarśano bodhisattvo mahāsattvastān",
  "S04bsu036_u:5865_1": "bodhisattvāṃstāṃśca mahāśrāvakāṃstāṃśca devaputrānāmantrayāmāsa - mā yūyaṃ kulaputrā",
  "S04bsu036_u:5865_2": "māmaṅgahīnaṃ dṛṣṭvā rudata, mā (Vaidya 240)",
  "S04bsu036_u:5866": "kradanta, mā paridevadhvam /",
  "S04bsu036_u:5867": "eṣo 'haṃ kulaputrā ye keciddaśasu dikṣu anantāparyantāsu lokadhātuṣu buddhā bhagavantastiṣṭhanti dhriyante yāpayanti,",
  "S04bsu036_u:5868": "tān sarvān buddhān bhagavataḥ sākṣiṇaḥ kṛtvā teṣāṃ purataḥ sattvādhiṣṭhānaṃ karomi,",
  "S04bsu036_u:5869": "yena satyena satyavacanena svaṃ mama bāhuṃ tathāgatapūjākarmaṇe parityajya suvarṇavarṇo me kāyo bhaviṣyati /",
  "S04bsu036_u:5870": "tena satyena satyavacanena ayaṃ mama bāhuryathāpaurāṇo bhavatu,",
  "S04bsu036_u:5871": "iyaṃ ca mahāpṛthivī ṣaḍvikāraṃ prakampatu,",
  "S04bsu036_u:5872": "antarīkṣagatāśca devaputrā mahāpuṣpavarṣaṃ pravarṣantu /",
  "S04bsu036_u:5873": "atha khalu nakṣatrarājasaṃkusumitābhijña samanantarakṛte 'smin satyādhiṣṭhāne tena sarvasattvapriyadarśanena bodhisattvena mahāsattvena,",
  "S04bsu036_u:5874": "atha khalviyaṃ trisāhasramahāsāhasrī lokadhātuḥ ṣaḍvikāraṃ prakampitā,",
  "S04bsu036_u:5875": "uparyantarīkṣācca mahāpuṣpavarṣamabhipravarṣitam /",
  "S04bsu036_u:5876": "tasya ca sarvasattvapriyadarśanasya bodhisattvasya mahāsattvasya sa bāhuryathāpaurāṇaḥ saṃsthito 'bhūt,",
  "S04bsu036_u:5877": "yaduta tasyaiva bodhisattvasya mahāsattvasya jñānabalādhānena puṇyabalādhānena ca /",
  "S04bsu036_u:5878": "syāt khalu punaste nakṣatrarājasaṃkusumitābhijña kāṅkṣā vā vimatirvā vicikitsā vā - anyaḥ sa tena kālena tena samayena sarvasattvapriyadarśano bodhisattvo mahāsattvo 'bhūt?",
  "S04bsu036_u:5879": "na khalu punaste nakṣatrarājasaṃkusumitābhijña evaṃ draṣṭavyam /",
  "S04bsu036_u:5880": "tatkasya hetoḥ?",
  "S04bsu036_u:5881": "ayaṃ sa nakṣatrarājasaṃkusumitābhijña bhaiṣajyarājo bodhisattvo mahāsattvastena kālena tena samayena sarvasattvapriyadarśano bodhisattvo mahāsattvo 'bhūt /",
  "S04bsu036_u:5882": "iyanti nakṣatrarājasaṃkusumitābhijña bhaiṣajyarājo bodhisattvo mahāsattvo duṣkarakoṭīnayutaśatasahasrāṇi karoti,",
  "S04bsu036_u:5883": "ātmabhāvaparityāgāṃśca karoti /",
  "S04bsu036_u:5884_0": "bahutaraṃ khalvapi sa nakṣatrarājasaṃkusumitābhijña bodhisattvayānasaṃprasthitaḥ",
  "S04bsu036_u:5884_1": "kulaputro vā kuladuhitā vā imāmanuttarāṃ samyaksaṃbodhimākāṅkṣamāṇo yaḥ pādāṅguṣṭhaṃ",
  "S04bsu036_u:5884_2": "tathāgatacaityeṣvādīpayet /",
  "S04bsu036_u:5885": "ekāṃ hastāṅguliṃ pādāṅguliṃ vā ekāṅgaṃ vā bāhumādīpayet,",
  "S04bsu036_u:5886": "bodhisattvayānasaṃprasthitaḥ sa kulaputro vā kuladuhitā vā bahutaraṃ puṇyābhisaṃskāraṃ prasavati /",
  "S04bsu036_u:5887": "na tveva rājyaparityāgānna priyaputraduhitṛbhāryāparityāgānna trisāhasramahāsāhasrīlokadhātoḥ savanasamudraparvatotsasarastaḍāgakūpārāmāyāḥ parityāgāt /",
  "S04bsu036_u:5888_0": "yaśca khalu punarnakṣatrarājasaṃkusumitābhijña bodhisattvayānasaṃprasthitaḥ kulaputro",
  "S04bsu036_u:5888_1": "vā kuladuhitā vā imāṃ trisāhasramahāsāhasrīṃ lokadhātuṃ saptaratnaparipūrṇāṃ kṛtvā",
  "S04bsu036_u:5888_2": "sarvabuddhabodhisattvaśrāvakapratyekabuddhebhyo dānaṃ dadyāt,",
  "S04bsu036_u:5889": "sa nakṣatrarājasaṃkusumitābhijña kulaputro vā kuladuhitā vā tāvat puṇyaṃ prasavati,",
  "S04bsu036_u:5890": "yāvat sa kulaputro vā kuladuhitā vā yaḥ itaḥ saddharmapuṇḍarīkāddharmaparyāyādantaśaścatuṣpādikāmapi gāthāṃ dhārayet,",
  "S04bsu036_u:5891": "imaṃ tasya bahutaraṃ puṇyābhisaṃskāraṃ vadāmi /",
  "S04bsu036_u:5892": "na tvevaṃ imāṃ trisāhasramahāsāhasrīṃ lokadhātuṃ saptaratnaparipūrṇāṃ kṛtvā dānaṃ dadatastasya sarvabuddhabodhisattvaśrāvakapratyekabuddhebhyaḥ //",
  "S04bsu036_u:5893": "tadyathāpi nāma nakṣatrarājasaṃkusumitābhijña sarveṣāmutsasarastaḍāgānāṃ mahāsamudro mūrdhaprāptaḥ,",
  "S04bsu036_u:5894": "evameva nakṣatrarājasaṃkusumitābhijña sarveṣāṃ tathāgatabhāṣitānāṃ sūtrāntānāmayaṃ saddharmapuṇḍarīko dharmaparyāyo mūrdhaprāptaḥ /",
  "S04bsu036_u:5895": "tadyathāpi nāma nakṣatrarājasaṃkusumitābhijña sarveṣāṃ kālaparvatānāṃ cakravālānāṃ mahācakravālānāṃ ca sumeruḥ parvatarājo mūrdhaprāptaḥ,",
  "S04bsu036_u:5896": "evameva nakṣatrarājasaṃkusumitābhijña (Vaidya 241)",
  "S04bsu036_u:5897": "ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sūtrāntānāṃ rājā mūrdhaprāptaḥ /",
  "S04bsu036_u:5898": "tadyathāpi nāma nakṣatrarājasaṃkusumitābhijña sarveṣāṃ nakṣatrāṇāṃ candramāḥ prabhākaro 'graprāptaḥ,",
  "S04bsu036_u:5899": "evameva nakṣatrarājasaṃkusumitābhijña sarveṣāṃ tathāgatabhāṣitānāṃ sūtrāntānāmayaṃ saddharmapuṇḍarīko dharmaparyāyaścandrakoṭīnayutaśatasahasrātirekaprabhākaro 'graprāptaḥ /",
  "S04bsu036_u:5900": "tadyathāpi nāma nakṣatrarājasaṃkusumitābhijña sūryamaṇḍalaṃ sarvaṃ tamondhakāraṃ vidhamati,",
  "S04bsu036_u:5901": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvākuśalatamondhakāraṃ vidhamati /",
  "S04bsu036_u:5902": "tadyathāpi nāma nakṣatrarājasaṃkusumitābhijña trāyastriṃśānāṃ devānāṃ śakro devānāmindraḥ,",
  "S04bsu036_u:5903": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sūtrāntānāmindraḥ /",
  "S04bsu036_u:5904": "tadyathāpi nāma nakṣatrarājasaṃkusumitābhijña brahmā sahāṃpatiḥ sarveṣāṃ brahmakāyikānāṃ devānāṃ rājā brahmaloke pitṛkāryaṃ karoti,",
  "S04bsu036_u:5905_0": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarveṣāṃ",
  "S04bsu036_u:5905_1": "sattvānāṃ śaikṣāśaikṣāṇāṃ ca sarvaśrāvakāṇāṃ pratyekabuddhānāṃ bodhisattvayānasaṃprasthitānāṃ",
  "S04bsu036_u:5905_2": "ca pitṛkāryaṃ karoti /",
  "S04bsu036_u:5906": "tadyathāpi nāma nakṣatrarājasaṃkusumitābhijña sarvabālapṛthagjanānatikrāntaḥ srotaāpannaḥ sakṛdāgāmī anāgāmī arhan pratyekabuddhaśca,",
  "S04bsu036_u:5907": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvāṃstathāgatabhāṣitān sūtrāntānatikramya abhyudgato mūrdhaprāpto veditavyaḥ /",
  "S04bsu036_u:5908": "te 'pi nakṣatrarājasaṃkusumitābhijña sattvā",
  "S04bsu036_u:5909": "mūrdhaprāptā veditavyāḥ,",
  "S04bsu036_u:5910": "ye khalvimaṃ sūtrarājaṃ dhārayiṣyanti /",
  "S04bsu036_u:5911": "tadyathāpi nāma nakṣatrarājasaṃkusumitābhijña sarvaśrāvakapratyekabuddhānāṃ bodhisattvo 'gra ākhyāyate,",
  "S04bsu036_u:5912": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarveṣāṃ tathāgatabhāṣitānāṃ sutrāntānāmagra ākhyāyate /",
  "S04bsu036_u:5913": "tadyathāpi nāma nakṣatrarājasaṃkusumitābhijña sarveṣāṃ śrāvakapratyekabuddhabodhisattvānāṃ tathāgato dharmarājaḥ paṭṭabaddhaḥ,",
  "S04bsu036_u:5914": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyastathāgatabhūto bodhisattvayānasaṃprasthitānām /",
  "S04bsu036_u:5915": "trātā khalvapi nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvasattvānāṃ sarvabhayebhyaḥ,",
  "S04bsu036_u:5916": "vimocakaḥ sarvaduḥkhebhyaḥ /",
  "S04bsu036_u:5917_0": "taḍāga iva tṛṣitānāmagniriva śītārtānāṃ cailamiva nagnānāṃ sārthavāha iva vaṇijānāṃ",
  "S04bsu036_u:5917_1": "māteva putrāṇāṃ nauriva pāragāmināṃ vaidya iva āturāṇāṃ dīpa iva tamondhakārāvṛtānāṃ",
  "S04bsu036_u:5917_2": "ratnamiva dhanārthināṃ cakravartīva sarvakoṭṭarājānāṃ samudra iva saritāmulkeva sarvatamondhakāravidhamanāya /",
  "S04bsu036_u:5918": "evameva nakṣatrarājasaṃkusumitābhijña ayaṃ saddharmapuṇḍarīko dharmaparyāyaḥ sarvaduḥkhapramocakaḥ sarvavyādhicchedakaḥ sarvasaṃsārabhayabandhanasaṃkaṭapramocakaḥ /",
  "S04bsu036_u:5919": "yena cāyaṃ nakṣatrarājasaṃkusumitābhijña saddharmapuṇḍarīko dharmaparyāyaḥ śruto bhaviṣyati,",
  "S04bsu036_u:5920": "yaśca likhati,",
  "S04bsu036_u:5921": "yaśca lekhayati,",
  "S04bsu036_u:5922": "eṣāṃ nakṣatrarājasaṃkusumitābhijña puṇyābhisaṃskārāṇāṃ bauddhena jñānena na śakyaṃ paryanto 'dhigantum,",
  "S04bsu036_u:5923": "yāvantaṃ puṇyābhisaṃskāraṃ sa kulaputro vā kuladuhitā vā prasaviṣyati /",
  "S04bsu036_u:5924": "ya imaṃ dharmaparyāyaṃ dhārayitvā vācayitvā vā deśayitvā vā śrutvā vā likhitvā (Vaidya 242)",
  "S04bsu036_u:5925_0": "vā pustakagataṃ vā kṛtvā satkuryāt gurukuryānmānayet pūjayet puṣpadhūpagandhamālyavilepanacūrṇacīvaracchatradhvajapatākavaijayantībhirvādyavastrāñjalikarmabhirvā",
  "S04bsu036_u:5925_1": "ghṛtapradīpairvā gandhatailapradīpairvācampakatailapradīpairvā sumanātailapradīpairvā",
  "S04bsu036_u:5925_2": "pāṭalatailapradipairvā vārṣikatailapradīpairvā navamālikātailapradīpairvā bahuvidhābhiśca",
  "S04bsu036_u:5925_3": "pūjābhiḥ satkāraṃ kuryād gurukāraṃ kuryāt mānanāṃ kuryāt pūjanāṃ kuryāt,",
  "S04bsu036_u:5926": "bahu sa nakṣatrarājasaṃkusumitābhijña bodhisattvayānasaṃprasthitaḥ",
  "S04bsu036_u:5927": "kulaputro vā kuladuhitā vā puṇyaṃ prasaviṣyati ya imaṃ bhaiṣajyarājapūvayogaparivartaṃ dhārayiṣyati vācayiṣyati śroṣyati /",
  "S04bsu036_u:5928": "sacet punarnakṣatrarājasaṃkusumitābhijña mātṛgrāma imaṃ dharmaparyāyaṃ śrutvā udgahīṣyati dhārayiṣyati tasya sa eva paścimaḥ strībhāvo bhaviṣyati /",
  "S04bsu036_u:5929_0": "yaḥ kaścinnakṣatrarājasaṃkusumitābhijña imaṃ bhaiṣajyarājapūrvayogaparivartaṃ paścimāyāṃ",
  "S04bsu036_u:5929_1": "pañcāśatyāṃ śrutvā mātṛgrāmaḥ pratipatsyate sa khalvataścyutaḥ sukhāvatyāṃ lokadhātāvupapatsyate",
  "S04bsu036_u:5929_2": "yasyāṃ sa bhagavānamitāyustathāgato 'rhan samyaksaṃbuddho bodhisattvagaṇaparivṛtastiṣṭhati dhriyate yāpayati /",
  "S04bsu036_u:5930": "sa tasyāṃ padmagarbhe siṃhāsane niṣaṇṇa upapatsyate /",
  "S04bsu036_u:5931": "na ca tasya rāgo vyābādhiṣyate,",
  "S04bsu036_u:5932": "na dveṣo na moho na māno na mātsaryaṃ na krodho na vyāpādaḥ /",
  "S04bsu036_u:5933": "sahopapannāśca pañcābhijñāḥ pratilapsyate /",
  "S04bsu036_u:5934": "anutpattikadharmakṣāntiṃ ca pratilapsyate /",
  "S04bsu036_u:5935": "anutpattikadharmakṣāntipratilabdhaḥ sa khalu punarnakṣatrarājasaṃkusumitābhijña bodhisattvo mahāsattvo dvāsaptatigaṅgānadīvālikāsamāṃstathāgatān drakṣyati /",
  "S04bsu036_u:5936": "tādṛśaṃ cāsya cakṣurindriyaṃ pariśuddhaṃ bhaviṣyati,",
  "S04bsu036_u:5937": "yena cakṣurindriyeṇa pariśuddhena tān buddhān bhagavato drakṣyati /",
  "S04bsu036_u:5938": "te cāsya buddhā bhagavantaḥ sādhukāramanupradāsyanti - sādhu sādhu kulaputra,",
  "S04bsu036_u:5939_0": "yattvayā saddharmapuṇḍarīkaṃ dharmaparyāyaṃ śrutvā tasya bhagavataḥ śākyamunestathāgatasyārhataḥ",
  "S04bsu036_u:5939_1": "samyaksaṃbuddhasya pravacane uddiṣṭaṃ svādhyāyitaṃ bhāvitaṃ cintitaṃ manasi kṛtaṃ",
  "S04bsu036_u:5939_2": "parasattvānāṃ ca saṃprakāśitam,",
  "S04bsu036_u:5940": "ayaṃ te kulaputra puṇyābhisaṃskāro na śakyamagninā dagdhuṃ nodakena hartum /",
  "S04bsu036_u:5941": "ayaṃ te kulaputra puṇyābhisaṃskāro na śakyaṃ buddhasahesreṇāpi nirdeṣṭum /",
  "S04bsu036_u:5942": "vihatamārapratyarthikastvaṃ kulaputra uttīrṇabhayasaṃgrāmo marditaśatrukaṇṭakaḥ /",
  "S04bsu036_u:5943": "buddhaśatasahasrādhiṣṭhito 'si /",
  "S04bsu036_u:5944": "na tava kulaputra sadevake loke samārake sabrahmake saśramaṇabrāhmaṇikāyāṃ prajāyāṃ sadṛśo vidyate tathāgatamekaṃ vinirmucya /",
  "S04bsu036_u:5945": "nānyaḥ kaścicchrāvako vā pratyekabuddho vā bodhisattvo vā yastvāṃ śaktaḥ puṇyena vā prajñayā vā samādhinā vā abhibhavitum /",
  "S04bsu036_u:5946": "evaṃ jñānabalādhānaprāptaḥ sa nakṣatrarājasaṃkusumitābhijña bodhisattvo bhaviṣyati //",
  "S04bsu036_u:5947": "yaḥ kaścinnakṣatrarājasaṃkusumitābhijña imaṃ bhaiṣajyarājapūrvayogaparivartaṃ bhāṣyamāṇaṃ śrutvā sādhukāramanupradāsyati,",
  "S04bsu036_u:5948": "tasyotpalagandho mukhādvāsyati,",
  "S04bsu036_u:5949": "gātrebhyaścāsya candanagandho bhaviṣyati /",
  "S04bsu036_u:5950": "ya iha dharmaparyāye sādhukāraṃ dāsyati,",
  "S04bsu036_u:5951": "tasyema evaṃrūpā dṛṣṭadhārmikā guṇānuśaṃsā bhaviṣyanti, (Vaidya 243)",
  "S04bsu036_u:5952": "ye mayaitarhi nirdiṣṭāḥ /",
  "S04bsu036_u:5953": "tasmāttarhi nakṣatrarājasaṃkusumitābhijña anuparindāmyahamimaṃ sarvasattvapriyadarśanasya bodhisattvasya mahāsattvasya pūrvayogaparivartam,",
  "S04bsu036_u:5954": "yathā paścime kāle paścime samaye paścimāyāṃ pañcāśatyāṃ vartamānāyāmasmin jambudvīpe pracaret,",
  "S04bsu036_u:5955": "nāntardhānaṃ gacchet,",
  "S04bsu036_u:5956": "na ca māraḥ pāpīyānavatāraṃ labhet,",
  "S04bsu036_u:5957": "na mārakāyikā devatāḥ,",
  "S04bsu036_u:5958": "na nāgā na yakṣā na gandharvā na kumbhāṇḍā avatāraṃ labheyuḥ /",
  "S04bsu036_u:5959": "tasmāttarhi nakṣatrarājasaṃkusumitābhijña adhitiṣṭhāmīmaṃ dharmaparyāyamasmin jambudvīpe /",
  "S04bsu036_u:5960": "bhaiṣajyabhūto bhaviṣyati glānānāṃ sattvānāṃ vyādhispṛṣṭānām /",
  "S04bsu036_u:5961": "imaṃ dharmaparyāyaṃ śrutvā vyādhiḥ kāye na kramiṣyati,",
  "S04bsu036_u:5962": "na jarā nākālamṛtyuḥ /",
  "S04bsu036_u:5963": "sacet punarnakṣatrarājasaṃkusumitābhijña yaḥ kaścid bodhisattvayānasaṃprasthitaḥ paśyedevaṃrūpaṃ sūtrāntadhārakaṃ bhikṣum,",
  "S04bsu036_u:5964": "taṃ candanacūrṇairnīlotpalairabhyakiret,",
  "S04bsu036_u:5965": "abhyavakīrya caivaṃ cittamutpādayitavyam - gamiṣyatyayaṃ kulaputro bodhimaṇḍam /",
  "S04bsu036_u:5966": "grahīṣyatyayaṃ tṛṇāni /",
  "S04bsu036_u:5967": "prajñapayiṣyatyayaṃ bodhimaṇḍe tṛṇasaṃstaram /",
  "S04bsu036_u:5968": "kariṣyatyayaṃ mārayakṣaparājayam /",
  "S04bsu036_u:5969": "prapūrayiṣyatyayaṃ dharmaśaṅkham /",
  "S04bsu036_u:5970": "parāhaniṣyatyayaṃ dharmabherīm /",
  "S04bsu036_u:5971": "uttariṣyatyayaṃ bhavasāgaram /",
  "S04bsu036_u:5972_0": "evaṃ nakṣatrarājasaṃkusumitābhijña tena bodhisattvayānasaṃprasthitena kulaputreṇa",
  "S04bsu036_u:5972_1": "vā kuladuhitrā vā evaṃrūpaṃ sūtrāntadhārakaṃ bhikṣuṃ dṛṣṭvā evaṃ cittamutpādayitavyam",
  "S04bsu036_u:5972_2": "- ityetādṛśāścāsya guṇānuśaṃsā bhaviṣyanti yādṛśāstathāgatena nirdiṣṭāḥ //",
  "S04bsu036_u:5973": "asmin khalu punarbhaiṣajyapūrvayogaparivarte nirdiśyamāne caturaśītīnāṃ bodhisattvasahasrāṇāṃ sarvarutakauśalyānugatāyā dhāraṇyāḥ pratilambho 'bhūt /",
  "S04bsu036_u:5974": "sa ca bhagavān prabhūtaratnastathāgato 'rhan samyaksaṃbuddhaḥ sādhukāramadāt - sādhu sādhu nakṣatrarājasaṃkusumitābhijña,",
  "S04bsu036_u:5975": "yatra hi nāma tvamevamacintyaguṇadharmastathāgatena nirdiṣṭaḥ,",
  "S04bsu036_u:5976": "tvaṃ cācintyaguṇadharmasamanvāgataṃ tathāgataṃ paripṛcchasīti //",
  "S04bsu036_u:5977": "iti śrīsaddharmapuṇḍarīke dharmaparyāye bhaiṣajyarājapūrvayogaparivarto nāma dvāviṃśatimaḥ //",
  "S04bsu036_u:5978": "_______________________________________________________________________________",
  "S04bsu036_u:5979": "(Vaidya 244)",
  "S04bsu036_u:5980": "Saddhp_23: gadgadasvaraparivartaḥ /",
  "S04bsu036_u:5981": "atha khalu bhagavān śākyamunistathāgato 'rhan samyaksaṃbuddhastasyāṃ velāyāṃ mahāpuruṣalakṣaṇād bhrūvivarāntarādūrṇākośāt prabhāṃ pramumoca,",
  "S04bsu036_u:5982": "yayā prabhayā pūrvasyāṃ diśi aṣṭādaśagaṅgānadīvālikāsamāni buddhakṣetrakoṭīnayutaśatasahasrāṇi ābhayā sphuṭānyabhūvan /",
  "S04bsu036_u:5983": "tāni ca aṣṭādaśagaṅgānadīvālikāsamāni buddhakṣetrakoṭīnayutaśatasahasrāṇyatikramya vairocanaraśmipratimaṇḍitā nāma lokadhātuḥ,",
  "S04bsu036_u:5984": "tatra kamaladalavimalanakṣatrarājasaṃkusumitābhijño nāma tathāgato 'rhan samyaksaṃbuddhastiṣṭhati dhriyate yāpayati vipulenāyuṣpramāṇena /",
  "S04bsu036_u:5985": "vipulena bodhisattvasaṃghena sārdhaṃ parivṛtaḥ puraskṛto dharmaṃ deśayati sma /",
  "S04bsu036_u:5986": "atha khalu yā bhagavatā śākyamuninā tathāgatenārhatā samyaksaṃbuddhenorṇākośāt prabhā pramuktāḥ,",
  "S04bsu036_u:5987": "sā tasyāṃ velāyāṃ vairocanaraśmipratimaṇḍitāṃ lokadhātuṃ mahatyā ābhayā spharati sma /",
  "S04bsu036_u:5988": "tasyāṃ khalu punarvairocanaraśmipratimaṇḍitāyāṃ lokadhātau gadgadasvaro nāma bodhisattvo mahāsattvaḥ prativasati sma avaropitakuśalamūlaḥ /",
  "S04bsu036_u:5989": "dṛṣṭapūrvāśca tena bahūnāṃ tathāgatānāmarhatāṃ samyaksaṃbuddhānāmevaṃrūpā raśmyavabhāsāḥ /",
  "S04bsu036_u:5990": "bahusamādhipratilabdhaśca sa gadgadasvaro bodhisattvo mahāsattvaḥ /",
  "S04bsu036_u:5991_0": "tadyathā dhvajāgrakeyūrasamādhipratilabdhaḥ saddharmapuṇḍarīkasamādhipratilabdho",
  "S04bsu036_u:5991_1": "vimaladattasamādhipratilabdho nakṣatrarājavikrīḍitasamādhipratilabdhaḥ anilambhasamādhipratilabdho",
  "S04bsu036_u:5991_2": "jñānamudrāsamādhipratilabdhaḥ candrapradīpasamādhipratilabdhaḥ sarvarutakauśalyasamādhipratilabdhaḥ",
  "S04bsu036_u:5991_3": "sarvapuṇyasamuccayasamādhipratilabdhaḥ prasādavatīsamādhipratilabdhaḥ ṛddhivikrīḍitasamādhipratilabdho",
  "S04bsu036_u:5991_4": "jñānolkāsamādhipratilabdho vyūharājasamādhipratilabdho vimalaprabhāsasamādhipratilabdho",
  "S04bsu036_u:5991_5": "vimalagarbhasamādhipratilabdho 'pkṛtsnasamādhipratilabdhaḥ sūryāvartasamādhipratilabdhaḥ /",
  "S04bsu036_u:5992": "peyālaṃ yāvad gaṅgānadīvālikopamasamādhikoṭīnayutaśatasahasrapratilabdho gadgadasvaro bodhisattvo mahāsattvaḥ /",
  "S04bsu036_u:5993": "tasya khalu punargadgadasvarasya bodhisattvasya mahāsattvasya sā prabhā kāye nipatitābhūt /",
  "S04bsu036_u:5994": "atha khalu gadgadasvaro bodhisattvo mahāsattva utthāyāsanādekāṃsamuttarāsaṅgaṃ kṛtvā dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya taṃ",
  "S04bsu036_u:5995_0": "bhagavantaṃ kamaladalavimalanakṣatrarājasaṃkusumitābhijñaṃ tathāgatamarhantaṃ samyaksaṃbuddhametadavocat",
  "S04bsu036_u:5995_1": "- gamiṣyāmyahaṃ bhagavaṃstāṃ sahāṃ lokadhātuṃ taṃ bhagavantaṃ śākyamuniṃ tathāgatamarhantaṃ",
  "S04bsu036_u:5995_2": "samyaksaṃbuddhaṃ darśanāya vandanāya paryupāsanāya,",
  "S04bsu036_u:5996": "taṃ ca mañjuśriyaṃ kumārabhūtaṃ darśanāya,",
  "S04bsu036_u:5997": "taṃ ca bhaiṣajyarājaṃ bodhisattvaṃ darśanāya,",
  "S04bsu036_u:5998": "taṃ ca pradānaśūraṃ bodhisattvaṃ darśanāya,",
  "S04bsu036_u:5999": "taṃ ca nakṣatrarājasaṃkusumitābhijñaṃ bodhisattvaṃ darśanāya,",
  "S04bsu036_u:6000": "taṃ ca viśiṣṭacāritraṃ bodhisattvaṃ darśanāya,",
  "S04bsu036_u:6001": "taṃ ca vyūharājaṃ bodhisattvaṃ darśanāya,",
  "S04bsu036_u:6002": "taṃ ca bhaiṣajyarājasamudgataṃ bodhisattvaṃ darśanāya //",
  "S04bsu036_u:6003_0": "atha khalu bhagavān kamaladalavimalanakṣatrarājasaṃkusumitābhijñastathāgato 'rhan",
  "S04bsu036_u:6003_1": "samyaksaṃbuddhastaṃ gadgadasvaraṃ bodhisattvaṃ mahāsattvametadavocat - na tvayā kulaputra",
  "S04bsu036_u:6003_2": "tasyāṃ sahāyāṃ lokadhātau gatvā hīnasaṃjñotpādayitavyā /",
  "S04bsu036_u:6004": "sā khalu punaḥ kulaputra lokadhāturutkūlanikūlā (Vaidya 245)",
  "S04bsu036_u:6005": "mṛnmayī kālaparvatākīrṇā gūthoḍillaparipūrṇā /",
  "S04bsu036_u:6006": "sa ca bhagavān śākyamunistathāgato 'rhan samyaksaṃbuddho hrasvakāyaḥ,",
  "S04bsu036_u:6007": "te ca bodhisattvā hrasvakāyāḥ /",
  "S04bsu036_u:6008": "tava ca kulaputra dvācatvāriṃśadyojanaśatasahasrāṇyātmabhāvapratilābhaḥ /",
  "S04bsu036_u:6009": "mama ca kulaputra aṣṭaṣaṣṭiyojanaśatasahasrāṇyātmabhāvapratilābhaḥ /",
  "S04bsu036_u:6010": "tvaṃ ca kulaputra prāsādiko darśanīyo 'bhirūpaḥ,",
  "S04bsu036_u:6011": "paramaśubhavarṇapuṣkaratayā samanvāgataḥ,",
  "S04bsu036_u:6012": "puṇyaśatasahasrātirekalakṣmīkaḥ /",
  "S04bsu036_u:6013": "tasmāttarhi kulaputra tāṃ sahāṃ lokadhātuṃ gatvā mā hīnasaṃjñāmutpādayiṣyasi tathāgate ca bodhisattveṣu ca tasmiṃśca buddhakṣetre //",
  "S04bsu036_u:6014_0": "evamukte gadgadasvaro bodhisattvo mahāsattvastaṃ bhagavantaṃ kamaladalavimalanakṣatrarājasaṃkusumitābhijñaṃ",
  "S04bsu036_u:6014_1": "tathāgatamarhantaṃ samyaksaṃbuddhametadavocat - tathāhaṃ bhagavan kariṣye,",
  "S04bsu036_u:6015": "yathā tathāgata ājñāpayati /",
  "S04bsu036_u:6016": "gamiṣyāmyahaṃ bhagavaṃstāṃ sahāṃ lokadhātuṃ tathāgatādhiṣṭhānena tathāgatabalādhānena tathāgatavikrīḍitena tathāgatavyūhena tathāgatābhyudgatajñānena /",
  "S04bsu036_u:6017": "atha khalu gadgadasvaro bodhisattvo mahāsattvastasyāṃ velāyāmanuccalita eva tasmād buddhakṣetrādanutthitaścaiva tasmādāsanāt tathārūpaṃ samādhiṃ samāpadyate sma,",
  "S04bsu036_u:6018_0": "yasya samādheḥ samanantarasamāpannasya gadgadasvarasya bodhisattvasya atha tāvadeveha",
  "S04bsu036_u:6018_1": "sahāyāṃ lokadhātau gṛdhrakūṭe parvate tasya tathāgatadharmāsanasya purastāccaturaśītipadmakoṭīnayutaśatasahasrāṇi",
  "S04bsu036_u:6018_2": "prādurbhūtānyabhūvan suvarṇadaṇḍāni rupyapatrāṇi padmakiṃśukarvaṇāni saṃdṛśyante sma //",
  "S04bsu036_u:6019_0": "atha khalu mañjuśrīḥ kumārabhūtastaṃ padmavyūhaprādurbhāvaṃ dṛṣṭvā bhagavantaṃ śākyamuniṃ",
  "S04bsu036_u:6019_1": "tathāgatamarhantaṃ samyaksaṃbuddhametadavocat - kasyedaṃ bhagavan pūrvanimittaṃ yenemāni",
  "S04bsu036_u:6019_2": "caturaśītipadmakoṭīnayutaśatasahasrāṇi saṃdṛśyante sma suvarṇadaṇḍāni rūpyapatrāṇi",
  "S04bsu036_u:6019_3": "padmakiṃśukavarṇāni?",
  "S04bsu036_u:6020_0": "evamukte bhagavān mañjuśriyaṃ kumārabhūtametadavocat - eṣa mañjuśrīḥ pūrvasmāddigbhāgādvairocanaraśmipratimaṇḍitāyā",
  "S04bsu036_u:6020_1": "lokadhātostasya bhagavataḥ kamaladalavimalanakṣatrarājasaṃkusumitābhijñasya tathāgatasyārhataḥ",
  "S04bsu036_u:6020_2": "samyaksaṃbuddhasya buddhakṣetrād gadgadasvaro bodhisatvo mahāsattvaścaturaśītibodhisattvakoṭīnayutaśatasahasraiḥ",
  "S04bsu036_u:6020_3": "parivṛtaḥ puraskṛta imāṃ sahāṃ lokadhātumāgacchati mama darśanāya vandanāya paryupāsanāya,",
  "S04bsu036_u:6021": "asya ca saddharmapuṇḍarīkasya dharmaparyāyasya śravaṇāya /",
  "S04bsu036_u:6022": "atha khalu mañjuśrīḥ kumārabhūto bhagavantametadavocat - kastena bhagavan kulaputreṇa kuśalasaṃbhāraḥ kṛtaḥ,",
  "S04bsu036_u:6023": "yena sa kuśalasaṃbhāreṇa kṛtenopacitena ayaṃ viśeṣaḥ pratilabdhaḥ?",
  "S04bsu036_u:6024": "katamasmiṃśca bhagavan samādhau sa bodhisattvaścarati?",
  "S04bsu036_u:6025": "taṃ vayaṃ bhagavan samādhiṃ śṛṇuyāma,",
  "S04bsu036_u:6026": "tatra ya vayaṃ bhagavan samādhau carema /",
  "S04bsu036_u:6027": "taṃ ca vayaṃ bhagavan bodhisattvaṃ mahāsattvaṃ paśyema,",
  "S04bsu036_u:6028": "kīdṛśastasya bodhisattvasya varṇaḥ,",
  "S04bsu036_u:6029": "kīdṛg rūpam,",
  "S04bsu036_u:6030": "kīdṛg liṅgam,",
  "S04bsu036_u:6031": "kīdṛkū saṃsthānam,",
  "S04bsu036_u:6032": "ko 'syācāra iti /",
  "S04bsu036_u:6033": "tatsādhu bhagavan karotu tathāgatastathārūpaṃ nimittaṃ yena nimittena saṃcoditaḥ samānaḥ sa bodhisattvo mahāsattva imāṃ sahāṃ lokadhātumāgacchet //",
  "S04bsu036_u:6034_0": "atha khalu bhagavān śākyamunistathāgato 'rhan samyaksaṃbuddhastaṃ bhagavantaṃ prabhūtaratnaṃ",
  "S04bsu036_u:6034_1": "tathāgatamarhantaṃ samyaksaṃbuddhaṃ parinirvṛtametadavocat - karotu bhagavāṃstathārūpaṃ",
  "S04bsu036_u:6034_2": "nimittaṃ yena (Vaidya 246)",
  "S04bsu036_u:6035": "gadgadasvaro bodhisattvo mahāsattva imāṃ sahāṃ lokadhātumāgacchet /",
  "S04bsu036_u:6036_0": "atha khalu bhagavān prabhūtaratnastathāgato 'rhan samyaksaṃbuddhaḥ parinirvṛtastasyāṃ",
  "S04bsu036_u:6036_1": "velāyāṃ tathārūpaṃ nimittaṃ prāduścakāragadgadasvarasya bodhisattvasya mahāsattvasya",
  "S04bsu036_u:6036_2": "saṃcodanārtham - āgaccha kulaputra imāṃ sahāṃ lokadhātum /",
  "S04bsu036_u:6037": "ayaṃ tu mañjuśrīḥ kumārabhūto darśanamabhinandati /",
  "S04bsu036_u:6038_0": "atha khalu gadgadasvaro bodhisattvo mahāsattvastasya bhagavataḥ kamaladalavimalanakṣatrarājasaṃkusumitābhijñasya",
  "S04bsu036_u:6038_1": "tathāgatasyārhataḥ samyaksaṃbuddhasya pādau śirasābhivandya triḥ pradakṣiṇīkṛtya",
  "S04bsu036_u:6038_2": "sārdhaṃ taiścaturaśītibodhisattvakoṭīnayutaśatasahasraiḥ parivṛtaḥ puraskṛtastasyā",
  "S04bsu036_u:6038_3": "vairocanaraśmipratimaṇḍitāyā lokadhātorantarhitaḥ imāṃ sahāṃ lokadhātumāgacchati sma,",
  "S04bsu036_u:6039": "prakampadbhiḥ kṣetraiḥ,",
  "S04bsu036_u:6040": "pravarṣadbhiḥ padmaiḥ,",
  "S04bsu036_u:6041": "pravādyamānaistūryakoṭīnayutaśatasahasraiḥ,",
  "S04bsu036_u:6042": "nīlotpalapadmanetreṇa vadanena,",
  "S04bsu036_u:6043": "suvarṇavarṇena kāyena,",
  "S04bsu036_u:6044": "puṇyaśatasahasrālaṃkṛtenātmabhāvena,",
  "S04bsu036_u:6045": "śriyā jājvalyamānaḥ,",
  "S04bsu036_u:6046": "tejasā dedīpyamānaḥ,",
  "S04bsu036_u:6047": "lakṣaṇairvicitritagātro nārāyaṇasaṃhananakāyaḥ /",
  "S04bsu036_u:6048": "saptaratnamayaṃ kūṭāgāramabhiruhya vaihāyase saptatālamātreṇa bodhisattvagaṇaparivṛtaḥ puraskṛta āgacchati sma /",
  "S04bsu036_u:6049": "sa yeneyaṃ sahā lokadhātuḥ,",
  "S04bsu036_u:6050": "yena ca gṛdhrakūṭaḥ parvatarājastenopasaṃkrāmat /",
  "S04bsu036_u:6051": "upasaṃkramya tasmāt kūṭāgārādavatīrya śatasahasramūlyaṃ muktāhāraṃ gṛhītvā yena bhagavāṃstenopasaṃkrāmat /",
  "S04bsu036_u:6052": "upasaṃkramya bhagavataḥ pādau śirasābhivandya saptakṛtvaḥ pradakṣiṇīkṛtya taṃ muktāhāraṃ bhagavataḥ pūjākarmaṇe niryātayāmāsa /",
  "S04bsu036_u:6053_0": "niryātya ca bhagavantametadavocat - kamaladalavimalanakṣatrarājasaṃkusumitābhijño",
  "S04bsu036_u:6053_1": "bhagavāṃstathāgato 'rhan samyaksaṃbuddho bhagavataḥ paripṛcchati alpābādhatām ālpataṅkatāṃ",
  "S04bsu036_u:6053_2": "laghūtthānatāṃ yātrāṃ balaṃ sukhasaṃsparśavihāratām /",
  "S04bsu036_u:6054": "evaṃ ca sa bhagavānavocat - kaccitte bhagavan kṣamaṇīyam,",
  "S04bsu036_u:6055": "kaccid yāpanīyam,",
  "S04bsu036_u:6056": "kacciddhātavaḥ pratikurvanti,",
  "S04bsu036_u:6057": "kaccitte sattvāḥ svākārāḥ suvaineyāḥ sucikitsāḥ,",
  "S04bsu036_u:6058": "kaccicchucikāyā",
  "S04bsu036_u:6059": "mā atīva rāgacaritāḥ,",
  "S04bsu036_u:6060_0": "mā atīva dveṣacaritā mā atīva mohacaritā mā atīva bhagavan sattvā īrṣyālukā mā matsariṇo",
  "S04bsu036_u:6060_1": "mā amātṛjñā mā apitṛjñā mā aśrāmaṇya mā abrāhmaṇyā mā mithyādṛṣṭyo mā adāntacittā mā aguptendriyāḥ /",
  "S04bsu036_u:6061": "kaccitte bhagavan nihatamārapratyarthikā ete sattvāḥ /",
  "S04bsu036_u:6062": "kaccid bhagavan prabhūtaratnastathāgato 'rhan samyaksaṃbuddhaḥ parinirvṛtaḥ imāṃ sahāṃ lokadhātumāgato dharmaśravaṇāya saptaratnamaye stūpe madhyagataḥ /",
  "S04bsu036_u:6063": "taṃ ca bhagavantaṃ tathāgatarmahantaṃ samyaksaṃbuddhaṃ sa bhagavān paripṛcchati - kaccidbhagavaṃstasya bhagavataḥ prabhūtaratnasya tathāgatasyārhataḥ samyaksaṃbuddhasya kṣamaṇīyam,",
  "S04bsu036_u:6064": "kaccid yāpanīyam,",
  "S04bsu036_u:6065": "kaccid bhagavan prabhūtaratnastathāgato 'rhan samyaksaṃbuddhaściraṃ sthāsyati /",
  "S04bsu036_u:6066": "vayamapi bhagavaṃstasya prabhūtaratnasya tathāgatasyārhataḥ samyaksaṃbuddhasya dhātuvigrahaṃ paśyema /",
  "S04bsu036_u:6067": "tatsādhu bhagavān darśayatu tathāgatastasya bhagavataḥ prabhūtaratnasya tathāgatasyārhataḥ samyaksaṃbuddhasya dhātuvigrahamiti //",
  "S04bsu036_u:6068": "atha khalu bhagavān śākyamunistathāgato 'rhan samyaksaṃbuddhastaṃ bhagavantaṃ prabhūtaratnaṃ (Vaidya 247)",
  "S04bsu036_u:6069_0": "tathāgatamarhantaṃ samyaksaṃbuddhaṃ parinirvṛtametadavocat - ayaṃ bhagavan gadgadasvaro",
  "S04bsu036_u:6069_1": "bodhisattvo mahāsattvo bhagavantaṃ prabhūtaratnaṃ tathāgatamarhantaṃ samyaksaṃbuddhaṃ",
  "S04bsu036_u:6069_2": "parinirvṛtaṃ draṣṭukāmaḥ /",
  "S04bsu036_u:6070": "atha khalu bhagavān prabhūtaratnastathāgato 'rhan samyaksaṃbuddhastaṃ gadgadasvaraṃ bodhisattvaṃ mahāsattvametadavocat - sādhu sādhu kulaputra,",
  "S04bsu036_u:6071": "yatra hi nāma tvaṃ bhagavantaṃ śākyamuniṃ tathāgatamarhantaṃ samyaksaṃbuddhaṃ draṣṭukāmo 'bhyāgataḥ,",
  "S04bsu036_u:6072": "imaṃ ca saddharmapuṇḍarīkaṃ dharmaparyāya śrāvaṇāya mañjuśriyaṃ ca kumārabhūtaṃ darśanāyeti //",
  "S04bsu036_u:6073": "atha khalu padmaśrīrbodhisattvo mahāsattvo bhagavantametadavocat - kīdṛśaṃ bhagavan gadgadasvareṇa bodhisattvena mahāsattvena pūrvaṃ kuśalamūlamavaropitam,",
  "S04bsu036_u:6074": "kasya vā tathāgatasyāntike?",
  "S04bsu036_u:6075_0": "atha khalu bhagavān śākyamunistathāgato 'rhan samyaksaṃbuddhaḥ padmaśriyaṃ bodhisattvaṃ",
  "S04bsu036_u:6075_1": "mahāsattvametadavocat - bhūtapūrvaṃ kulaputra atīte 'dhvani asaṃkhyeye kalpe asaṃkhyeyatare",
  "S04bsu036_u:6075_2": "vipule aprameye apramāṇe yadāsīt /",
  "S04bsu036_u:6076_0": "tena kālena tena samayena meghadundubhisvararājo nāma tathāgato 'rhan samyaksaṃbuddho",
  "S04bsu036_u:6076_1": "loka udapādi vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā",
  "S04bsu036_u:6076_2": "devānāṃ ca manuṣyāṇāṃ ca buddho bhagavān sarvarūpasaṃdarśanāyāṃ lokadhātau priyadarśane kalpe /",
  "S04bsu036_u:6077_0": "tasya khalu punaḥ kulaputra bhagavato meghadundubhisvararājasya tathāgatasyārhataḥ",
  "S04bsu036_u:6077_1": "samyaksaṃbuddhasya gadgadasvareṇa bodhisattvena mahāsattvena tūryaśatasahasrapravāditena",
  "S04bsu036_u:6077_2": "dvādaśavarṣaśatasahasrāṇi pūjā kṛtābhūt /",
  "S04bsu036_u:6078": "saptaratnamayānāṃ ca bhājanānāṃ caturaśītisahasrāṇi dattānyabhūvan /",
  "S04bsu036_u:6079": "tatra kulaputra meghadundubhisvararājasya tathāgatasya pravacane gadgadasvareṇa bodhisattvena mahāsattvena iyamīdṛśī śrīḥ prāptā /",
  "S04bsu036_u:6080": "syāt khalu punaste kulaputra kāṅkṣā vā vimatirvā vicikitsā vā - anyaḥ sa tena kālena tena samayena gadgadasvaro nāma bodhisattvo mahāsattvo 'bhūt,",
  "S04bsu036_u:6081": "yena sā tasya bhagavato meghadundubhisvararājasya tathāgatasyārhataḥ samyaksaṃbuddhasya pūjā kṛtā,",
  "S04bsu036_u:6082": "tāni caturaśītibhājanasahasrāṇi dattāni?",
  "S04bsu036_u:6083": "na khalu punaste kulaputra evaṃ draṣṭavyam /",
  "S04bsu036_u:6084": "tatkasya hetoḥ?",
  "S04bsu036_u:6085": "ayameva sa kulaputra gadgadasvaro bodhisattvo mahāsattvo 'bhūt,",
  "S04bsu036_u:6086": "yena sā tasya bhagavato meghadundubhisvararājasya tathāgatasyārhataḥ samyaksaṃbuddhasya pūjā kṛtā,",
  "S04bsu036_u:6087": "tāni caturaśitibhājanasahasrāṇi dattāni /",
  "S04bsu036_u:6088": "evaṃ bahubuddhaparyupāsitaḥ kulaputra gadgadasvaro bodhisattvo mahāsattvaḥ bahubuddhaśatasahasrāvaropitakuśalamūlaḥ kṛtabuddhaparikarmā /",
  "S04bsu036_u:6089": "dṛṣṭapūrvāścānena gadgadasvareṇa bodhisattvena mahāsattvena gaṅgānadīvālikāsamā buddhā bhagavantaḥ /",
  "S04bsu036_u:6090": "paśyasi tvaṃ padmaśrīretaṃ gadgadasvaraṃ bodhisattvaṃ mahāsattvam?",
  "S04bsu036_u:6091": "padmaśrīrāha - paśyāmi bhagavan,",
  "S04bsu036_u:6092": "paśyāmi sugata /",
  "S04bsu036_u:6093": "bhagavānāha - eṣa khalu punaḥ padmaśrīrgadgadasvaro bodhisattvo mahāsattvo bahubhī rūpairimaṃ saddharmapuṇḍarīkaṃ dharmaparyāyaṃ",
  "S04bsu036_u:6094": "deśayati sma /",
  "S04bsu036_u:6095": "tadyathā - kvacid brahmarūpeṇa,",
  "S04bsu036_u:6096": "kvacid rūdrarūpeṇa,",
  "S04bsu036_u:6097": "kvacicchakrarūpeṇa,",
  "S04bsu036_u:6098": "kvacidīśvararūpeṇa,",
  "S04bsu036_u:6099": "kvacit senāpatirūpeṇa,",
  "S04bsu036_u:6100": "kvacid vaiśravaṇarūpeṇa,",
  "S04bsu036_u:6101": "kvaciccakravartirūpeṇa,",
  "S04bsu036_u:6102": "kvacit koṭṭarājarūpeṇa,",
  "S04bsu036_u:6103": "kvacicchreṣṭhirūpeṇa,",
  "S04bsu036_u:6104": "kvacid gṛhapatirūpeṇa,",
  "S04bsu036_u:6105": "kvacinnaigamarūpeṇa,",
  "S04bsu036_u:6106": "kvacid brāhmaṇarūpeṇa imaṃ saddharmapuṇḍarīkaṃ (Vaidya 248)",
  "S04bsu036_u:6107": "dharmaparyāyaṃ deśayati sma /",
  "S04bsu036_u:6108": "kvacid bhikṣurūpeṇa,",
  "S04bsu036_u:6109": "kvacid bhikṣuṇīrūpeṇa,",
  "S04bsu036_u:6110": "kvacidupāsakarūpeṇa,",
  "S04bsu036_u:6111": "kvacidupāsikārūpeṇa kvacicchreṣṭhibhāryārūpeṇa,",
  "S04bsu036_u:6112": "kvacid gṛhapatibhāryārūpeṇa,",
  "S04bsu036_u:6113": "kvacinnaigamabhāryārūpeṇa,",
  "S04bsu036_u:6114": "kvaciddārakarūpeṇa,",
  "S04bsu036_u:6115": "kvaciddārikārūpeṇa,",
  "S04bsu036_u:6116": "gadgadasvaro bodhisattvo mahāsattvaḥ imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
  "S04bsu036_u:6117": "iyadbhiḥ kulaputra rūpasaṃdarśanairgadgadasvaro bodhisatvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
  "S04bsu036_u:6118": "yāvat keṣāṃcid yakṣarūpeṇa gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
  "S04bsu036_u:6119": "keṣāṃcit surarūpeṇa,",
  "S04bsu036_u:6120": "keṣāṃcid garūḍarūpeṇa,",
  "S04bsu036_u:6121": "keṣāṃcit kinnararūpeṇa,",
  "S04bsu036_u:6122": "keṣāṃcinmahoragarūpeṇa gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ sattvānāṃ deśayati sma /",
  "S04bsu036_u:6123": "yāvannirayatiryagyoniyamalokākṣaṇopapannānāmapi sattvānāṃ gadgadasvaro bodhisattvo mahāsattva imaṃ saddharmapuṇḍarīkaṃ dharmaparyāyaṃ deśayaṃstrātā bhavati /",
  "S04bsu036_u:6124": "yāvadantaḥpuramadhyagatānāmapi sattvānāṃ gadgadasvaro bodhisattvo mahāsattvaḥ strīrūpamabhinirmāya ima saddharmapuṇḍarīkaṃ dharmaparyāyaṃ sattvānāṃ deśayati sma /",
  "S04bsu036_u:6125": "asyāṃ sahāyāṃ lokadhātau sattvānāṃ dharmaṃ deśayati sma /",
  "S04bsu036_u:6126": "trātā khalvapi padmaśrīrgadgadasvaro bodhisattvo mahāsattvaḥ sahāyāṃ lokadhātāvupapannānāṃ sattvānām /",
  "S04bsu036_u:6127": "tasyāṃ ca sahāyāṃ lokadhātāveva sa gadgadasvaro bodhisattvo mahāsattva iyadbhī rūpanimittairimaṃ saddharmapuṇḍarīkaṃ dharmaparyāyaṃ sattvānāṃ deśayati /",
  "S04bsu036_u:6128": "na cāsya satpuruṣasya ṛddhihānirnāpi prajñāhāniḥ /",
  "S04bsu036_u:6129": "iyadbhiḥ kulaputra jñānāvabhāsairgadgadasvaro bodhisattvo mahāsattvo 'syāṃ sahāyāṃ lokadhātau prajñāyate /",
  "S04bsu036_u:6130": "anyeṣu ca gaṅgānadīvālikāsameṣu lokadhātuṣu bodhisattvavaineyānāṃ",
  "S04bsu036_u:6131": "sattvānāṃ bodhisattvarūpeṇa dharmaṃ deśayati /",
  "S04bsu036_u:6132": "śrāvakavaineyānāṃ sattvānāṃ śrāvakarūpeṇa dharmaṃ deśayati /",
  "S04bsu036_u:6133": "pratyekabuddhavaineyānāṃ sattvānāṃ pratyekabuddharūpeṇa dharmaṃ deśayati /",
  "S04bsu036_u:6134": "tathāgatavaineyānāṃ sattvānāṃ tathāgatarūpeṇa dharmaṃ deśayati /",
  "S04bsu036_u:6135": "yāvattathāgatadhātuvaineyānāṃ sattvānāṃ tathāgatadhātuṃ darśayati /",
  "S04bsu036_u:6136": "yāvat parinirvāṇavaineyānāṃ sattvānāṃ parinirvṛtamātmānaṃ darśayati /",
  "S04bsu036_u:6137": "evaṃ jñānabalādhānaprāptaḥ khalu punaḥ padmaśrīrgadgadasvaro bodhisattvo mahāsattvaḥ //",
  "S04bsu036_u:6138": "atha khalu padmaśrīrbodhisattvo mahāsattvo bhagavantametadavocat - avaropitakuśalamūlo 'yaṃ bhagavan gadgadasvaro bodhisattvo mahāsattvaḥ /",
  "S04bsu036_u:6139": "katama eṣa bhagavan samādhiryasmin samādhāvavasthitena gadgadasvareṇa bodhisattvena mahāsattvena iyantaḥ sattvā vinītā iti?",
  "S04bsu036_u:6140": "evamukte bhagavān śākyamunistathāgato 'rhan samyaksaṃbuddhaḥ padmaśriyaṃ bodhisattvaṃ mahāsattvametadavocat - eṣa hi kulaputra sarvarūpasaṃdarśano nāma samādhiḥ /",
  "S04bsu036_u:6141": "asmin samādhāvavasthitena gadgadasvareṇa bodhisattvena mahāsattvena evamaprameyaḥ sattvārthaḥ kṛtaḥ //",
  "S04bsu036_u:6142_0": "asmin khalu punargadgadasvaraparivarte nirdiśyamāne yāni gadgadasvareṇa bodhisattvena",
  "S04bsu036_u:6142_1": "mahāsattvena sārdhaṃ caturaśītibodhisattvakoṭīnayutaśatasahasrāṇi imāṃ sahāṃ lokadhātumāgatāni,",
  "S04bsu036_u:6143": "sarveṣāṃ teṣāṃ sarvarūpasaṃdarśanasya samādheḥ pratilambho 'bhūt /",
  "S04bsu036_u:6144": "asyāṃ ca sahāyāṃ lokadhātau (Vaidya 249)",
  "S04bsu036_u:6145": "gaṇanāsamatikrāntānāṃ bodhisattvānāṃ mahāsattvānāṃ yeṣāṃ sarvarūpasaṃdarśanasya samādheḥ pratilambho 'bhūt //",
  "S04bsu036_u:6146_0": "atha khalu gadgadasvaro bodhisattvo mahāsattvo bhagavataḥ śākyamunestathāgatasyārhataḥ",
  "S04bsu036_u:6146_1": "samyaksaṃbuddhasya tasya ca bhagavataḥ prabhūtaratnasya tathāgatasyārhataḥ samyaksaṃbuddhasya",
  "S04bsu036_u:6146_2": "dhātustūpe vipulāṃ vistīrṇāṃ pūjāṃ kṛtvā punarapi saptaratnamaye kūṭāgāre 'bhiruhya",
  "S04bsu036_u:6146_3": "prakampadbhiḥ kṣetraiḥ pravarṣadbhiḥ padmaiḥ pravādyamānaistūryakoṭīnayutaśatasahasraiḥ",
  "S04bsu036_u:6146_4": "sārdhaṃ taiścaturaśītibodhisattvakoṭīnayutaśatasahasraiḥ parivṛtaḥ puraskṛtaḥ punarapi",
  "S04bsu036_u:6146_5": "svaṃ buddhakṣetramabhigataḥ /",
  "S04bsu036_u:6147": "samabhigamya ca taṃ bhagavantaṃ kamaladalavimalanakṣatrarājasaṃkusumitābhijñaṃ tathāgatamarhantaṃ samyaksaṃbuddhametadavocat - kṛto me bhagavan sahāyāṃ lokadhātau sattvārthaḥ /",
  "S04bsu036_u:6148": "tasya ca bhagavataḥ prabhūtaratnasya tathāgatasyārhataḥ samyaksaṃbuddhasya dhātustūpo dṛṣṭaḥ vanditaśca /",
  "S04bsu036_u:6149": "sa ca bhagavān śākyamunistathāgato dṛṣṭo vanditaśca /",
  "S04bsu036_u:6150": "sa ca mañjuśrīḥ kumārabhūto dṛṣṭaḥ /",
  "S04bsu036_u:6151": "sa ca bhaiṣajyarājo bodhisattvo mahāsattvo vīryabalabegaprāptaḥ,",
  "S04bsu036_u:6152": "sa ca pradānaśūro bodhisattvo mahāsattvo dṛṣṭaḥ /",
  "S04bsu036_u:6153": "sarveṣāṃ ca teṣāṃ caturaśītibodhisattvakoṭīnayutaśatasahasrāṇāṃ sarvarūpasaṃdarśanasya samādheḥ pratilambho 'bhūt //",
  "S04bsu036_u:6154": "asmin khalu punargadgadasvarasya bodhisattvasya mahāsattvasya gamanāgamanaparivarte bhāṣyamāṇe dvācatvāriṃśatāṃ bodhisattvasahasrāṇāmanutpattikadharmakṣāntipratilambho 'bhūt /",
  "S04bsu036_u:6155": "padmaśriyaśca bodhisattvasya mahāsattvasya saddharmapuṇḍarīkasya samādheḥ pratilambho 'bhūt //",
  "S04bsu036_u:6156": "iti śrīsaddharmapuṇḍarīke dharmaparyāye gadgadasvaraparivarto nāma trayoviṃśatimaḥ //",
  "S04bsu036_u:6157": "_______________________________________________________________________________",
  "S04bsu036_u:6158": "(Vaidya 250)",
  "S04bsu036_u:6159": "Saddhp_24: samantamukhaparivartaḥ //",
  "S04bsu036_u:6160_0": "atha khalu akṣayamatirbodhisattvo mahāsattva utthāyāsanādekāṃsamuttarāsaṅgaṃ kṛtvā",
  "S04bsu036_u:6160_1": "dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya bhagavantametadavocat",
  "S04bsu036_u:6160_2": "- kena kāraṇena bhagavan avalokiteśvaro bodhisattvo mahāsattvo 'valokiteśvara ityucyate?",
  "S04bsu036_u:6161": "evamukte bhagavānakṣayamatiṃ bodhisattvaṃ mahāsattvametadavocat - iha kulaputra yāvanti sattvakoṭīnayutaśatasahasrāṇi yāni duḥkhāni pratyuanubhavanti,",
  "S04bsu036_u:6162": "tāni sacedavalokiteśvarasya bodhisattvasya mahāsattvasya nāmadheyaṃ śṛṇuyuḥ,",
  "S04bsu036_u:6163": "te sarve tasmādduḥkhaskandhād parimucyeran /",
  "S04bsu036_u:6164": "ye ca kulaputra sattvā avalokiteśvarasya bodhisattvasya mahāsattvasya nāmadheyaṃ dhārayiṣyanti,",
  "S04bsu036_u:6165": "sacette mahatyagniskandhe prapateyuḥ,",
  "S04bsu036_u:6166": "sarve te avalokiteśvarasya bodhisattvasya mahāsattvasya tejasā tasmānmahato 'gniskandhāt parimucyeran /",
  "S04bsu036_u:6167": "sacet punaḥ kulaputra sattvā nadībhiruhyamānā avalokiteśvarasya bodhisattvasya mahāsattvasyākrandaṃ kuryuḥ,",
  "S04bsu036_u:6168": "sarvāstā nadyasteṣāṃ sattvānāṃ gādhaṃ dadyuḥ /",
  "S04bsu036_u:6169_0": "sacet punaḥ kulaputra sāgaramadhye vahanābhirūḍhānāṃ sattvakoṭīnayutaśatasahasrāṇāṃ",
  "S04bsu036_u:6169_1": "hiraṇyasuvarṇamaṇimuktāvajravaiḍūryaśaṅkhaśilāpravālāśmagarbhamusāragalvalohitamuktādīnāṃ",
  "S04bsu036_u:6169_2": "kṛtanidhīnāṃ sa potasteṣāṃ kālikāvātena rākṣasīdvīpe kṣiptaḥ syāt,",
  "S04bsu036_u:6170": "tasmiṃśca kaścidevaikaḥ sattvaḥ syāt yo 'valokiteśvarasya bodhisattvasya mahāsattvasyākrandaṃ kuryāt,",
  "S04bsu036_u:6171": "sarve te parimucyeraṃstasmād rākṣasīdvīpāt /",
  "S04bsu036_u:6172": "anena khalu punaḥ kulaputra kāraṇena avalokiteśvaro bodhisattvo mahāsattvo 'valokiteśvara iti saṃjñāyate //",
  "S04bsu036_u:6173": "sacet kulaputra kaścideva vadhyotsṛṣṭo 'valokiteśvarasya bodhisattvasya mahāsattvasyākrandaṃ kuryāt,",
  "S04bsu036_u:6174": "tāni teṣāṃ vadhyaghātakānāṃ śastrāṇi vikīryeran /",
  "S04bsu036_u:6175": "sacet khalu punaḥ kulaputra ayaṃ trisāhasramahāsāhasro lokadhāturyakṣarākṣasaiḥ paripūrṇo bhavet,",
  "S04bsu036_u:6176": "te 'valokiteśvarasya mahāsattvasya nāmadheyagrahaṇena duṣṭacittā draṣṭumapyaśaktāḥ syuḥ /",
  "S04bsu036_u:6177": "sacetkhalu punaḥ kulaputra kaścideva sattvo dārvāyasmayairhaḍinigaḍabandhanairbaddho bhavet,",
  "S04bsu036_u:6178": "aparādhyanaparādhī vā,",
  "S04bsu036_u:6179": "tasyāvalokiteśvarasya bodhisattvasya mahāsattvasya nāmadheyagrahaṇena kṣipraṃ tāni haḍinigaḍabandhanāni vivaramanuprayacchanti /",
  "S04bsu036_u:6180": "īdṛśaḥ kulaputra avalokiteśvarasya bodhisattvasya mahāsattvasya prabhāvaḥ //",
  "S04bsu036_u:6181": "sacetkulaputra ayaṃ trisāhasramahāsāhasro lokadhāturdhūrtairamitraiścauraiśca śastrapāṇibhiḥ paripūrṇo bhavet,",
  "S04bsu036_u:6182": "tasmiṃścaikaḥ sārthavāho mahāntaṃ sārthaṃ ratnāḍhyamanardhyaṃ gṛhītvā gacchet /",
  "S04bsu036_u:6183": "te gacchantastāṃścaurān dhūrtān śatrūṃśca śastrahastān paśyeyuḥ /",
  "S04bsu036_u:6184": "dṛṣṭvā ca punarbhītāstrastā aśaraṇamātmānaṃ saṃjānīyuḥ /",
  "S04bsu036_u:6185": "sa ca sārthavāhastaṃ sārthamevaṃ brūyāt - mā bhaiṣṭa kulaputrāḥ,",
  "S04bsu036_u:6186": "mā bhaiṣṭa,",
  "S04bsu036_u:6187": "abhayaṃdadamavalokiteśvaraṃ bodhisattvaṃ mahāsattvamekasvareṇa sarve samākrandadhvam /",
  "S04bsu036_u:6188": "tato yūyamasmāccaurabhayādamitrabhayāt kṣiprameva parimokṣyadhve /",
  "S04bsu036_u:6189": "atha khalu sarva eva sa sārthaḥ ekasvareṇa avalokiteśvaramākrandet - namo namastasmai abhayaṃdadāyāvalokiteśvarāya bodhisattvāya mahāsattvāyeti (Vaidya 251)/",
  "S04bsu036_u:6190": "sahanāmagrahaṇenaiva sa sārthaḥ sarvabhayebhyaḥ parimukto bhavet /",
  "S04bsu036_u:6191": "īdṛśaḥ kulaputra avalokiteśvarasya bodhisattvasya mahāsattvasya prabhāvaḥ //",
  "S04bsu036_u:6192": "ye kulaputra rāgacaritāḥ sattvāḥ,",
  "S04bsu036_u:6193": "te 'valokiteśvarasya bodhisattvasya mahāsattvasya namaskāraṃ kṛtvā vigatarāgā bhavanti /",
  "S04bsu036_u:6194": "ye dveṣacaritāḥ sattvāḥ,",
  "S04bsu036_u:6195": "te 'valokiteśvarasya bodhisattvasya mahāsattvasya namaskāraṃ kṛtvā vigatadveṣā bhavanti /",
  "S04bsu036_u:6196": "ye mohacaritāḥ sattvāḥ,",
  "S04bsu036_u:6197": "te 'valokiteśvarasya bodhisattvasya mahāsattvasya namaskāraṃ kṛtvā vigatamohā bhavanti /",
  "S04bsu036_u:6198": "evaṃ maharddhikaḥ kulaputra avalokiteśvaro bodhisattvo mahāsattvaḥ //",
  "S04bsu036_u:6199": "yaśca kulaputra avalokiteśvarasya bodhisattvasya mahāsattvasya putrakāmo mātṛgrāmo namaskāraṃ karoti,",
  "S04bsu036_u:6200": "tasya putraḥ prajāyate abhirūpaḥ prāsādiko darśanīyaḥ /",
  "S04bsu036_u:6201": "putralakṣaṇasamanvāgato bahujanapriyo manāpo 'varopitakuśalamūlaśca bhavati /",
  "S04bsu036_u:6202": "yo dārikāmabhinandati,",
  "S04bsu036_u:6203": "tasya dārikā prajāyate abhirūpā prāsādikā darśanīyā paramayā śubhavarṇapuṣkaratayā samanvāgatā dārikā - lakṣaṇasamanvāgatā bahujanapriyā manāpā avaropitakuśalabhūlā ca bhavati /",
  "S04bsu036_u:6204": "īdṛśaḥ kulaputra avalokiteśvarasya bodhisattvasya mahāsattvasya prabhāvaḥ //",
  "S04bsu036_u:6205": "ye ca kulaputra avalokiteśvarasya bodhisattvasya mahāsattvasya namaskāraṃ kariṣyanti,",
  "S04bsu036_u:6206": "nāmadheyaṃ ca dhārayiṣyanti,",
  "S04bsu036_u:6207": "teṣāmamoghaphalaṃ bhavati /",
  "S04bsu036_u:6208": "yaśca kulaputra avalokiteśvarasya bodhisattvasya mahāsattvasya namaskāraṃ kariṣyati,",
  "S04bsu036_u:6209": "nāmadheyaṃ ca dhārayiṣyati,",
  "S04bsu036_u:6210": "yaśca dvāṣaṣṭīnāṃ gaṅgānadīvālikāsamānāṃ buddhānāṃ bhagavatāṃ namaskāraṃ kuryāt,",
  "S04bsu036_u:6211": "nāmadheyāni ca dhārayet,",
  "S04bsu036_u:6212": "yaśca tāvatāmeva buddhānāṃ bhagavatāṃ tiṣṭhatāṃ dhriyatāṃ yāpayatāṃ cīvarapiṇḍapātaśayanāsanaglānapratyayabhaiṣajyapariṣkāraiḥ pūjāṃ kuryāt,",
  "S04bsu036_u:6213": "tatkiṃ manyase kulaputra kiyantaṃ sa kulaputro vā kuladuhitā vā tatonidānaṃ puṇyābhisaṃskāraṃ prasavet?",
  "S04bsu036_u:6214": "evamukte akṣayamatirbodhisattvo mahāsattvo bhagavantametadavocat - bahu bhagavan,",
  "S04bsu036_u:6215": "bahu sugata sa kulaputro vā kuladuhitā vā tatonidānaṃ bahuṃ puṇyābhisaṃskāraṃ prasavet /",
  "S04bsu036_u:6216": "bhagavānāha - yaśca kulaputra tāvatāṃ buddhānāṃ bhagavatāṃ satkāraṃ kṛtvā puṇyābhisaṃskāraḥ,",
  "S04bsu036_u:6217": "yaśca avalokiteśvarasya bodhisattvasya mahāsattvasya antaśa ekamapi namaskāraṃ kuryāt nāmadheyaṃ ca dhārayet,",
  "S04bsu036_u:6218": "samo 'nadhiko 'natirekaḥ puṇyābhisaṃskāraḥ ubhayato bhavet /",
  "S04bsu036_u:6219": "yaśca teṣāṃ dvāṣaṣṭīnāṃ gaṅgānadīvālikāsamānāṃ buddhānāṃ bhagavatāṃ satkāraṃ kuryāt nāmadheyāni ca dhārayet,",
  "S04bsu036_u:6220": "yaśca avalokiteśvarasya bodhisattvasya mahāsattvasya namaskāraṃ kuryāt nāmadheyaṃ ca dhārayet,",
  "S04bsu036_u:6221": "etāvubhau puṇyaskandhau na sukarau kṣapayituṃ kalpakoṭīnayutaśatasahasrairapi /",
  "S04bsu036_u:6222": "evamaprameyaṃ kulaputra avalokiteśvarasya bodhisattvasya mahāsattvasya nāmadhāraṇāt puṇyam //",
  "S04bsu036_u:6223": "atha khalvakṣayamatirbodhisattvo mahāsattvo bhagavantametadavocat - kathaṃ bhagavan avalokiteśvaro bodhisattvo mahāsattvo 'syāṃ sahāyāṃ lokadhātau pravicarati?",
  "S04bsu036_u:6224": "kathaṃ sattvānāṃ dharmaṃ deśayati?",
  "S04bsu036_u:6225": "kīdṛśaścāvalokiteśvarasya bodhisattvasya mahāsattvasyopāyakauśalyaviṣayaḥ?",
  "S04bsu036_u:6226": "evamukte bhagavānakṣayamatiṃ bodhisattvaṃ mahāsattvametadavocat - santi kulaputra lokadhātavaḥ (Vaidya 252)",
  "S04bsu036_u:6227": "yeṣvavalokiteśvaro bodhisattvo mahāsattvo buddharūpeṇa sattvānāṃ dharmaṃ deśayati /",
  "S04bsu036_u:6228": "santi lokadhātavaḥ,",
  "S04bsu036_u:6229": "yeṣvavalokiteśvaro bodhisattvo mahāsattvo bodhisattvarūpeṇa sattvānāṃ dharmaṃ deśayati /",
  "S04bsu036_u:6230": "keṣāṃcit pratyekabuddharūpeṇa avalokiteśvaro bodhisattvo mahāsattvaḥ sattvānāṃ dharmaṃ deśayati /",
  "S04bsu036_u:6231": "keṣāṃcicchrāvakarūpeṇa avalokiteśvaro bodhisattvo mahāsattvaḥ sattvānāṃ dharmaṃ deśayati /",
  "S04bsu036_u:6232": "keṣāṃcid brahmarūpeṇāvalokiteśvaro bodhisattvo mahāsattvaḥ sattvānāṃ dharmaṃ deśayati /",
  "S04bsu036_u:6233": "keṣāṃcicchakrarūpeṇāvalokiteśvaro bodhisattvo mahāsattvaḥ dharmaṃ deśayati /",
  "S04bsu036_u:6234": "keṣāṃcid gandharvarūpeṇāvalokiteśvaro bodhisattvo mahāsattvaḥ sattvānāṃ dharmaṃ deśayati /",
  "S04bsu036_u:6235": "keṣāṃcid gandharvarūpeṇāvalokiteśvaro bodhisattvo mahāsattvaḥ sattvānāṃ dharmaṃ deśayati /",
  "S04bsu036_u:6236": "yakṣavaineyānāṃ sattvānāṃ yakṣarūpeṇa dharmaṃ deśayati /",
  "S04bsu036_u:6237": "īśvaravaineyānāṃ sattvānāmīśvararūpeṇa,",
  "S04bsu036_u:6238": "maheśvaravaineyānāṃ sattvānāṃ maheśvararūpeṇa dharmaṃ deśayati /",
  "S04bsu036_u:6239": "cakravartirājavaineyānāṃ sattvānāṃ cakravartirājarūpeṇa dharmaṃ deśayati /",
  "S04bsu036_u:6240": "piśācavaineyānāṃ sattvānāṃ piśācarūpeṇa dharmaṃ deśayati /",
  "S04bsu036_u:6241": "vaiśravaṇavaineyānāṃ sattvānāṃ vaiśravaṇarūpeṇa dharmaṃ deśayati /",
  "S04bsu036_u:6242": "senāpativaineyānāṃ sattvānāṃ senāpatirūpeṇa dharmaṃ deśayati /",
  "S04bsu036_u:6243": "brāhmaṇavaineyānāṃ sattvānāṃ brāhmaṇarūpeṇa dharmaṃ deśayati /",
  "S04bsu036_u:6244": "vajrapāṇivaineyānāṃ sattvānāṃ vajrapāṇirūpeṇa dharmaṃ deśayati /",
  "S04bsu036_u:6245": "evamacintyaguṇasamanvāgataḥ kulaputra avalokiteśvaro bodhisattvo mahāsattvaḥ /",
  "S04bsu036_u:6246": "tasmāttarhi kulaputra avalokiteśvaraṃ bodhisattvaṃ mahāsattvaṃ pūjayadhvam /",
  "S04bsu036_u:6247": "eṣa kulaputra avalokiteśvaro bodhisattvo mahāsattvo bhītānāṃ sattvānāmabhayaṃ dadāti /",
  "S04bsu036_u:6248": "anena kāraṇena abhayaṃdada iti saṃjñāyate iha sahāyāṃ lokadhātau //",
  "S04bsu036_u:6249": "atha khalvakṣayamatirbodhisattvo mahāsattvo bhagavantametadavocat - dāsyāmo vayaṃ bhagavan avalokiteśvarāya bodhisattvāya mahāsattvāya dharmaprābhṛtaṃ dharmācchādam /",
  "S04bsu036_u:6250": "bhagavānāhayasyedānīṃ kulaputra kālaṃ manyase /",
  "S04bsu036_u:6251_0": "atha khalvakṣayamatirbodhasattvo mahāsattvaḥ svakaṇṭhādavartāya śatasahasramūlyaṃ",
  "S04bsu036_u:6251_1": "muktāhāramavalokiteśvarāya bodhisattvāya mahāsattvāya dharmācchādamanuprayacchati",
  "S04bsu036_u:6251_2": "sma - pratīccha satpuruṣa imaṃ dharmācchādaṃ mamāntikāt /",
  "S04bsu036_u:6252": "sa na pratīcchati sma /",
  "S04bsu036_u:6253": "atha khalvakṣayamatirbodhisattvo mahāsattvo 'valokiteśvaraṃ bodhisattvaṃ mahāsattvametadavocat - pratigṛhāṇa tvaṃ kulaputra imaṃ muktāhāramasmākamanukampāmupādāya /",
  "S04bsu036_u:6254_0": "atha khalvavalokiteśvaro bodhisattvo mahāsattvo 'kṣayamaterbodhisattvasya mahāsattvasyāntikāt",
  "S04bsu036_u:6254_1": "taṃ muktāhāraṃ pratigṛhṇāti sma akṣayamaterbodhisattvasya mahasattvasyānukampāmupādāya,",
  "S04bsu036_u:6255": "tāsāṃ ca catasṛṇāṃ parṣadāṃ teṣāṃ ca devanāgayakṣagandharvāsuragarūḍakinnaramahoragamanuṣyāmanuṣyāṇāmanukampāmupādāya /",
  "S04bsu036_u:6256": "pratigṛhya ca dvau pratyaṃśau kṛtavān /",
  "S04bsu036_u:6257": "kṛtvā caikaṃ pratyaṃśaṃ bhagavate śākyamunaye dadāti sma,",
  "S04bsu036_u:6258": "dvitīyaṃ pratyaṃśaṃ bhagavataḥ prabhūtaratnasya tathāgatasyārhataḥ samyaksaṃbuddhasya ratnastūpe samupanāmayāyāsa /",
  "S04bsu036_u:6259": "īdṛśyā kulaputra vikurvayā avalokiteśvaro bodhisattvo mahāsattvo 'syāṃ sahāyāṃ lokadhātāvanuvicarati //",
  "S04bsu036_u:6260": "atha khalu bhagavāṃstasyāṃ velāyāmimā gāthā abhāṣata -",
  "S04bsu036_u:6261": "citradhvaja akṣayomatī etamarthaṃ paripṛcchi kāraṇāt /",
  "S04bsu036_u:6262": "(Vaidya 253)",
  "S04bsu036_u:6263": "kenā jinaputra hetunā ucyate hi avalokiteśvaraḥ // Saddhp_24.1 //",
  "S04bsu036_u:6264": "atha sa diśatā vilokiyā praṇidhīsāgaru akṣayomati /",
  "S04bsu036_u:6265": "citradhvajo 'dhyabhāṣata śṛṇu caryāmavalokiteśvare // Saddhp_24.2 //",
  "S04bsu036_u:6266": "kalpaśata nekakoṭyacintiyā bahubuddhāna sahasrakoṭibhiḥ /",
  "S04bsu036_u:6267": "praṇidhāna yathā viśodhitaṃ statha śṛṇvāhi mama pradeśataḥ // Saddhp_24.3 //",
  "S04bsu036_u:6268": "śravaṇo atha darśano 'pi ca anupūrvaṃ ca tathā anusmṛtiḥ /",
  "S04bsu036_u:6269": "bhavatīha amogha prāṇināṃ sarvaduḥkhabhavaśokanāśakaḥ // Saddhp_24.4 //",
  "S04bsu036_u:6270": "saci agnikhadāya pātayed ghatanārthāya praduṣṭamānasaḥ /",
  "S04bsu036_u:6271": "smarato avalokiteśvaraṃ abhisikto iva agni śāmyati // Saddhp_24.5 //",
  "S04bsu036_u:6272": "saci sāgaradurgi pātayennāgamakarasurabhūta-ālaye /",
  "S04bsu036_u:6273": "smarato avalokiteśvaraṃ jalarāje na kadācisīdati // Saddhp_24.6 //",
  "S04bsu036_u:6274": "saci merutalātu pātayed ghatanārthāya praduṣṭamānasaḥ /",
  "S04bsu036_u:6275": "smarato avalokiteśvaraṃ sūryabhūto va nabhe pratiṣṭhati // Saddhp_24.7 //",
  "S04bsu036_u:6276": "vajrāmaya parvato yadi ghatanārthāya hi mūrdhni oṣaret /",
  "S04bsu036_u:6277": "smarato avalokiteśvaraṃ romakūpa na prabhonti hiṃsitum // Saddhp_24.8 //",
  "S04bsu036_u:6278": "(Vaidya 254)",
  "S04bsu036_u:6279": "saci śatrugaṇaiḥ parīvṛtaḥ śastrahastairvihiṃsacetasaiḥ /",
  "S04bsu036_u:6280": "smarato avalokiteśvaraṃ maitracitta tada bhonti tatkṣaṇam // Saddhp_24.9 //",
  "S04bsu036_u:6281": "saci āghatane upasthito vadhyaghātanavaśaṃgato bhavet /",
  "S04bsu036_u:6282": "smarato avalokiteśvaraṃ khaṇḍakhaṇḍa tada śastra gacchiyuḥ // Saddhp_24.10 //",
  "S04bsu036_u:6283": "saci dārumayairayomayairhaḍinigaḍairiha baddhabandhanaiḥ /",
  "S04bsu036_u:6284": "smarato avalokiteśvaraṃ kṣiprameva vipaṭanti bandhanā // Saddhp_24.11 //",
  "S04bsu036_u:6285": "mantrā bala vidya oṣadhī bhūta vetāla śarīranāśakā /",
  "S04bsu036_u:6286": "smarato avalokiteśvaraṃ tān gacchanti yataḥ pravartitāḥ // Saddhp_24.12 //",
  "S04bsu036_u:6287": "saci ojaharaiḥ parīvṛto nāgayakṣasurabhūtarākṣasaiḥ /",
  "S04bsu036_u:6288": "smarato avalokiteśvaraṃ romakūpa na prabhonti hiṃsitum // Saddhp_24.13 //",
  "S04bsu036_u:6289": "saci vyālamṛgaiḥ parīvṛtastīkṣṇadaṃṣṭranakharairmahābhayaiḥ /",
  "S04bsu036_u:6290": "smarato avalokiteśvaraṃ kṣipra gacchanti diśā anantataḥ // Saddhp_24.14 //",
  "S04bsu036_u:6291": "saci dṛṣṭiviṣaiḥ parīvṛto jvalanārciśikhiduṣṭadāruṇaiḥ /",
  "S04bsu036_u:6292": "smarato avalokiteśvaraṃ kṣiprameva te bhonti nirviṣāḥ // Saddhp_24.15 //",
  "S04bsu036_u:6293": "(Vaidya 255)",
  "S04bsu036_u:6294": "gambhīra savidyu niścarī meghavajrāśani vāriprasravāḥ /",
  "S04bsu036_u:6295": "smarato avalokiteśvaraṃ kṣiprameva praśamanti tatkṣaṇam // Saddhp_24.16 //",
  "S04bsu036_u:6296": "bahuduḥkhaśatairupadrutān sattva dṛṣṭva bahuduḥkhapīḍitān /",
  "S04bsu036_u:6297": "śubhajñānabalo vilokiyā tena trātaru gaje sadevake // Saddhp_24.17 //",
  "S04bsu036_u:6298": "ṛddhībalapāramiṃgato vipulajñāna upāyaśikṣitaḥ /",
  "S04bsu036_u:6299": "sarvatra daśaddiśī jage sarvakṣetreṣu aśeṣa dṛśyate // Saddhp_24.18 //",
  "S04bsu036_u:6300": "ye ca akṣaṇadurgatī bhayā narakatiryagyamasya śāsane /",
  "S04bsu036_u:6301": "jātījaravyādhipīḍitā anupūrvaṃ praśamanti prāṇinām // Saddhp_24.19 //",
  "S04bsu036_u:6302": "atha khalu akṣamatirhṛṣṭatuṣṭamanā imā gāthā abhāṣata -",
  "S04bsu036_u:6303": "śubhalocana maitralocanā prajñājñānaviśiṣṭalocanā /",
  "S04bsu036_u:6304": "kṛpalocana śuddhalocanā premaṇīya sumukhā sulocanā // Saddhp_24.20 //",
  "S04bsu036_u:6305": "amalāmalanirmalaprabhā vitimira jñānadivākaraprabhā /",
  "S04bsu036_u:6306": "apahṛtānilajvalaprabhā pratapanto jagatī virocase // Saddhp_24.21 //",
  "S04bsu036_u:6307": "kṛpasadguṇamaitragarjitā śubhaguṇa maitramanā mahāghanā /",
  "S04bsu036_u:6308": "kleśāgni śamesi prāṇināṃ dharmavarṣaṃ amṛtaṃ pravarṣasi // Saddhp_24.22 //",
  "S04bsu036_u:6309": "(Vaidya 256)",
  "S04bsu036_u:6310": "kalahe ca vivādavigrahe narasaṃgrāmagate mahābhaye /",
  "S04bsu036_u:6311": "smarato avalokiteśvaraṃ praśameyā arisaṃgha pāpakā // Saddhp_24.23 //",
  "S04bsu036_u:6312": "meghasvara dundubhisvaro jaladharagarjita brahmasusvaraḥ /",
  "S04bsu036_u:6313": "svaramaṇḍalapāramiṃgataḥ smaraṇīyo avalokiteśvaraḥ // Saddhp_24.24 //",
  "S04bsu036_u:6314": "smarathā smarathā sa kāṅkṣathā śuddhasattvaṃ avalokiteśvaram /",
  "S04bsu036_u:6315": "maraṇe vyasane upadrave trāṇu bhoti śaraṇaṃ parāyaṇam // Saddhp_24.25 //",
  "S04bsu036_u:6316": "sarvaguṇasya pāramiṃgataḥ sarvasattvakṛpamaitralocano /",
  "S04bsu036_u:6317": "guṇabhūta mahāguṇodadhī vandanīyo avalokiteśvaraḥ // Saddhp_24.26 //",
  "S04bsu036_u:6318": "yo 'sau anukampako jage buddha bheṣyati anāgate 'dhvani /",
  "S04bsu036_u:6319": "sarvaduḥkhabhayaśokanāśakaṃ praṇamāmī avalokiteśvaram // Saddhp_24.27 //",
  "S04bsu036_u:6320": "lokeśvara rājanāyako bhikṣudharmākaru lokapūjito /",
  "S04bsu036_u:6321": "bahukalpaśatāṃścaritva ca prāptu bodhi virajāṃ anuttarām // Saddhp_24.28 //",
  "S04bsu036_u:6322": "sthita dakṣiṇavāmatastathā vījayanta amitābhanāyakam /",
  "S04bsu036_u:6323": "māyopamatā samādhinā sarvakṣetre jina gatva pūjiṣu // Saddhp_24.29 //",
  "S04bsu036_u:6324": "diśi paścimataḥ sukhākarā lokadhātu virajā sukhāvatī /",
  "S04bsu036_u:6325": "(Vaidya 257)",
  "S04bsu036_u:6326": "yatra eṣa amitābhanāyakaḥ saṃprati tiṣṭhati sattvasārathiḥ // Saddhp_24.30 //",
  "S04bsu036_u:6327": "na ca istriṇa tatra saṃbhavo nāpi ca maithunadharma sarvaśaḥ /",
  "S04bsu036_u:6328": "upapāduka te jinorasāḥ padmagarbheṣu niṣaṇṇa nirmalāḥ // Saddhp_24.31 //",
  "S04bsu036_u:6329": "so caiva amitābhanāyakaḥ padmagarbhe viraje manorame /",
  "S04bsu036_u:6330": "siṃhāsani saṃniṣaṇṇako śālarajo va yathā virājate // Saddhp_24.32 //",
  "S04bsu036_u:6331": "so 'pi tathā lokanāyako yasya nāsti tribhavesmi sādṛśaḥ /",
  "S04bsu036_u:6332": "yanme puṇya stavitva saṃcitaṃ kṣipra bhomi yatha tvaṃ narottama // Saddhp_24.33 //",
  "S04bsu036_u:6333": "iti //",
  "S04bsu036_u:6334_0": "atha khalu dharaṇiṃdharo bodhisattvo mahāsattva utthāyāsanādekāṃsamuttarāsaṅgaṃ kṛtvā",
  "S04bsu036_u:6334_1": "dakṣiṇaṃ jānumaṇḍalaṃ pṛthivyāṃ pratiṣṭhāpya yena bhagavāṃstenāñjaliṃ praṇāmya bhagavantametadavocat",
  "S04bsu036_u:6334_2": "- na te bhagavan sattvāḥ avarakeṇa kuśalamūlena samanvāgatā bhaviṣyanti,",
  "S04bsu036_u:6335_0": "ye 'valokiteśvarasya bodhisattvasya mahāsattvasyemaṃ dharmaparyāyaparivartaṃ śroṣyanti",
  "S04bsu036_u:6335_1": "avalokiteśvarasya bodhisattvasya mahāsattvasya vikurvānirdeśaṃ samantamukhaparivartaṃ",
  "S04bsu036_u:6335_2": "nāma avalokiteśvarasya bodhisattvasya vikurvaṇaprātihāryam //",
  "S04bsu036_u:6336": "asmin khalu punaḥ samantamukhaparivarte bhagavatā nirdeśyamāne tasyāḥ parṣadaścaturaśītināṃ prāṇisahasrāṇāmasamasamāyāmanuttarāyāṃ samyaksaṃbodhau cittānyutpannānyabhūvan //",
  "S04bsu036_u:6337": "iti śrīsaddharmapuṇḍarīke dharmaparyāye samantamukhaparivarto nāmāvalokiteśvaravikurvaṇanirdeśaścaturviśatimaḥ //",
  "S04bsu036_u:6338": "_______________________________________________________________________________",
  "S04bsu036_u:6339": "(Vaidya 258)",
  "S04bsu036_u:6340": "Saddhp_25: śubhavyūharājapūrvayogaparivartaḥ /",
  "S04bsu036_u:6341": "atha khalu bhagavān sarvāvantaṃ bodhisattvagaṇamāmantrayāmāsa - bhūtapūrvaṃ kulaputra atīte 'dhvanyasaṃkhyeyaiḥ kalpairasaṃkhyeyatarairyadāsīt /",
  "S04bsu036_u:6342": "tena kālena tena samayena jaladharagarjitaghoṣasusvaranakṣatrarājasaṃkusumitābhijño nāma tathāgato 'rhan samyaksaṃbuddho loka udapādi,",
  "S04bsu036_u:6343": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān priyadarśane kalpe vairocanaraśmipratimaṇḍitāyāṃ lokadhātau /",
  "S04bsu036_u:6344": "tasya khalu punaḥ kulaputrā jaladharagarjitaghoṣasusvaranakṣatrarājasaṃkusumitābhijñasya tathāgatasya pravacane śubhavyūho nāma rājābhūt /",
  "S04bsu036_u:6345": "tasya khalu punaḥ kulaputrā rājñaḥ śubhavyūhasya vimaladattā nāma bhāryābhūt /",
  "S04bsu036_u:6346": "tasya khalu punaḥ kulaputrā rājñaḥ śubhavyūhasya dvau putrāvabhūtām - eko vimalagarbho nāma,",
  "S04bsu036_u:6347": "dvitīyo vimalanetro nāma /",
  "S04bsu036_u:6348": "tau ca dvau dārakāvṛddhimantau cābhūtām,",
  "S04bsu036_u:6349": "prajñāvantau ca puṇyavantau ca jñānavantau ca bodhisattvacaryāyāṃ ca abhiyuktāvabhūtām /",
  "S04bsu036_u:6350": "tadyathā - dānapāramitāyāmabhiyuktāvabhūtām,",
  "S04bsu036_u:6351_0": "śīlapāramitāyāṃ kṣāntipāramitāyāṃ vīryapāramitāyāṃ dhyānapāramitāyāṃ prajñāpāramitāyāmupāyakauśalyapāramitāyāṃ",
  "S04bsu036_u:6351_1": "maitryāṃ karuṇāyāṃ muditāyāmupekṣāyāṃ yāvat saptatriṃśatsu bodhipakṣikeṣu dharmeṣu /",
  "S04bsu036_u:6352": "sarvatra pāraṃgatāvabhūtām,",
  "S04bsu036_u:6353": "vimalasya samādheḥ pāraṃgatau,",
  "S04bsu036_u:6354": "nakṣatrarājādityasya samādheḥ pāraṃgatau,",
  "S04bsu036_u:6355": "vimalanirbhāsasya samādheḥ pāraṃgatau,",
  "S04bsu036_u:6356": "vimalabhāsasya samādheḥ pāraṃgatau,",
  "S04bsu036_u:6357": "alaṃkāraśubhasya samādheḥ pāraṃgatau,",
  "S04bsu036_u:6358": "mahātejogarbhasya samādheḥ pāraṃgatāvabhūtām /",
  "S04bsu036_u:6359": "sa ca bhagavāṃstena kālena tena samayena imaṃ saddharmapuṇḍarīkaṃ dharmaparyāyaṃ deśayāmāsa teṣāṃ sattvānāmanukampāyai,",
  "S04bsu036_u:6360": "tasya ca rājñaḥ śubhavyūhasyānukampāyai /",
  "S04bsu036_u:6361": "atha khalu kulaputrā vimalagarbho dārako vimalanetraśca dārako yena svamātā janayitrī,",
  "S04bsu036_u:6362": "tenopasaṃkrāmatām /",
  "S04bsu036_u:6363_0": "upasaṃkramya daśanakhamañjaliṃ pragṛhya janayitrīmetadavocatām ehyamba gamiṣyāvastasya",
  "S04bsu036_u:6363_1": "bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ",
  "S04bsu036_u:6363_2": "samyaksaṃbuddhasya sakāśam taṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
  "S04bsu036_u:6363_3": "tathāgatamarhantaṃ samyaksaṃbuddhaṃ darśanāya vandanāya",
  "S04bsu036_u:6364": "paryupāsanāya /",
  "S04bsu036_u:6365": "tatkasya hetoḥ?",
  "S04bsu036_u:6366_0": "eṣa hyamba sa bhagavān jaladharagarjitaghoṣasusvaranakṣatrarājasaṃkusumitābhijñastathāgato",
  "S04bsu036_u:6366_1": "'rhan samyaksaṃbuddhaḥ sadevakasya lokasya purataḥ saddharmapuṇḍarīkaṃ nāma dharmaparyāyaṃ",
  "S04bsu036_u:6366_2": "visteraṇa saṃprakāśayati,",
  "S04bsu036_u:6367": "taṃ śravaṇāya gamiṣyāvaḥ /",
  "S04bsu036_u:6368": "evamukte kulaputrā vimaladattā rājabhāryā vimalagarbhaṃ dārakaṃ vimalanetraṃ ca dārakametadavocat - eṣa khalu kulaputrau yuvayoḥ pitā rājā śubhavyūho brāhmaṇeṣvabhiprasannaḥ /",
  "S04bsu036_u:6369": "tasmānna lapsyatha taṃ tathāgataṃ darśanāyābhigantum /",
  "S04bsu036_u:6370": "atha khalu kulaputrā vimalagarbho dārako vimalanetraśca dārako daśanakhamañjaliṃ pragṛhya tāṃ svamātaraṃ janayitrīmetadavocatām - mithyādṛṣṭikule 'sminnāvāṃ jātau?",
  "S04bsu036_u:6371": "āvāṃ punardharmarājaputrāviti /",
  "S04bsu036_u:6372": "atha khalu kulaputrā vimaladattā rājabhāryā tau dvau dārakāvetadavocat - sādhu sādhu kulaputrau (Vaidya 259)/",
  "S04bsu036_u:6373": "yuvāṃ tasya svapitū rājñaḥ śubhavyūhasyānukampāyai kiṃcideva prātihāryaṃ saṃdarśayatam /",
  "S04bsu036_u:6374": "apyeva nāma yuvayorantike prasādaṃ kuryāt /",
  "S04bsu036_u:6375": "prasannacittaśca asmākamanujānīyāt tasya bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ samyaksaṃbuddhamabhigantum //",
  "S04bsu036_u:6376_0": "atha khalu kulaputrā vimalagarbho dārako vimalanetraśca dārakastasyāṃ velāyāṃ saptatālamātraṃ",
  "S04bsu036_u:6376_1": "vaihāyasamabhyudgamya tasya pitū rājñaḥ śubhavyūhasyānukampāyai buddhānujñātāni yamakāni",
  "S04bsu036_u:6376_2": "prātihāryāṇyakurutām /",
  "S04bsu036_u:6377": "tau tatraivāntarīkṣe gatau śayyāmakalpayatām /",
  "S04bsu036_u:6378": "tatraivāntarīkṣe caṃkramataḥ,",
  "S04bsu036_u:6379": "tatraivāntarīkṣe rajo vyadhunītām,",
  "S04bsu036_u:6380": "tatraivāntarīkṣe 'dhaḥkāyādvāridhārāṃ pramumocatuḥ,",
  "S04bsu036_u:6381": "ūrdhvakāyādagniskandhaṃ prajvālayataḥ sma /",
  "S04bsu036_u:6382": "ūrdhvakāyādvāridhārāṃ pramumocatuḥ,",
  "S04bsu036_u:6383": "adhaḥkāyādagniskandhaṃ prajvālayataḥ sma /",
  "S04bsu036_u:6384": "tau tasminnevākāśe mahāntau bhūtvā khuḍḍakau bhavataḥ,",
  "S04bsu036_u:6385": "khuḍḍakau bhūtvā mahāntau bhavataḥ /",
  "S04bsu036_u:6386": "tasminnevāntarīkṣe 'ntardhāyataḥ /",
  "S04bsu036_u:6387": "pṛthivyāmunmajjataḥ /",
  "S04bsu036_u:6388": "pṛthivyāmunmajjitvā ākāśaunmajjataḥ /",
  "S04bsu036_u:6389": "iyadbhiḥ khalu punaḥ kulaputrā ṛddhiprātihāryaistābhyāṃ dvābhyāṃ dārakābhyāṃ sa śubhavyūho rājā svapitā vinītaḥ /",
  "S04bsu036_u:6390_0": "atha khalu kulaputrāḥ sa rājā śubhavyūhastayordārakayostamṛddhiprātihāryaṃ dṛṣṭvā",
  "S04bsu036_u:6390_1": "tasyāṃ velāyāṃ tuṣṭa udagra āttamanāḥ pramuditaḥ prītisaumanasyajāto daśanakhamañjaliṃ",
  "S04bsu036_u:6390_2": "pragṛhya tau dārakāvetadavocat - ko yuvayoḥ kulaputrau śāstā,",
  "S04bsu036_u:6391": "kasya vā yuvāṃ śiṣyāviti?",
  "S04bsu036_u:6392_0": "atha khalu kulaputrāstau dvau dārakau taṃ rājānaṃ śubhavyūhametadavocat - eṣa sa",
  "S04bsu036_u:6392_1": "mahārāja bhagavān jaladharagarjitaghoṣasusvaranakṣatrarājasaṃkusumitābhijñastathāgato",
  "S04bsu036_u:6392_2": "'rhan samyaksaṃbuddhastiṣṭhati dhriyate yāpayati ratnamaye bodhivṛkṣamūle dharmāsanopaviṣṭaḥ /",
  "S04bsu036_u:6393": "sadevakasya lokasya purataḥ saddharmapuṇḍarīkaṃ nāma dharmaparyāyaṃ vistareṇa saṃprakāśayati /",
  "S04bsu036_u:6394": "sa āvayorbhagavān śāstā /",
  "S04bsu036_u:6395": "tasyāvāṃ mahārāja śiṣyau /",
  "S04bsu036_u:6396": "atha khalu kulaputrāḥ sa rājā śubhavyūhastau dārakāvetadavocat - paśyāmo vayaṃ kulaputrau taṃ yuvayoḥ śāstāram /",
  "S04bsu036_u:6397": "gamiṣyāmo vayaṃ tasya bhagavataḥ sakāśam //",
  "S04bsu036_u:6398": "atha khalu kulaputrāstau dvau dārakau tato 'ntarīkṣādavatīrya yena svamātā janayitrī tenopasaṃkrāmatām /",
  "S04bsu036_u:6399": "upasaṃkramya daśanakhamañjaliṃ pragṛhya svamātaraṃ janayitrīmetadavocatām - eṣa āvābhyāmamba vinītaḥ svapitā anuttarāyāṃ samyaksaṃbodhau /",
  "S04bsu036_u:6400": "kṛtamāvābhyāṃ pituḥ śāstṛkṛtyam /",
  "S04bsu036_u:6401": "tadidānīmutsraṣṭumarhasi /",
  "S04bsu036_u:6402": "āvāṃ tasya bhagavataḥ sakāśe pravrajiṣyāva iti //",
  "S04bsu036_u:6403": "atha khalu kulaputrā vimalagarbho dārako vimalanetraśca dārakastasyāṃ velāyāṃ svamātaraṃ janayitrīṃ gāthābhyāmadhyabhāṣatām -",
  "S04bsu036_u:6404": "anujānīhyāvayoramba pravrajyāmanagārikām /",
  "S04bsu036_u:6405": "āvāṃ vai pravrajiṣyāvo durlabho hi tathāgataḥ // Saddhp_25.1 //",
  "S04bsu036_u:6406": "(Vaidya 260)",
  "S04bsu036_u:6407": "audumbaraṃ yathā puṣpaṃ sudurlabhataro jinaḥ /",
  "S04bsu036_u:6408": "utsṛjya pravrajiṣyāvo durlabhā kṣaṇasaṃpadā // Saddhp_25.2 //",
  "S04bsu036_u:6409": "vimaladattā rājabhāryā āha -",
  "S04bsu036_u:6410": "utsṛjāmi yuvāmadya gacchathā sādhu dārakau /",
  "S04bsu036_u:6411": "vayaṃ pi pravrajiṣyāmo durlabho hi tathāgataḥ // Saddhp_25.3 //",
  "S04bsu036_u:6412": "iti //",
  "S04bsu036_u:6413": "atha khalu kulaputrāstau dvau dārakāvime gāthe bhāṣitvā tau mātāpitarāvetadavocatām - sādhu amba tāta eta /",
  "S04bsu036_u:6414": "vayaṃ sarve sahitā bhūtvā gamiṣyāmastasya bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ samyaksaṃbuddhasya sakāśam /",
  "S04bsu036_u:6415": "upasaṃkramiṣyāmastaṃ bhagavantaṃ darśanāya vandanāya paryupāsanāya dharmaśravaṇāya /",
  "S04bsu036_u:6416": "tatkasya hetoḥ?",
  "S04bsu036_u:6417": "durlabho hyamba tāta buddhotpādaḥ,",
  "S04bsu036_u:6418": "udumbarapuṣpasadṛśo mahārṇavyugacchidrakūrmagrīvāpraveśavat /",
  "S04bsu036_u:6419": "durlabhaprādurbhāvā amba buddhā bhagavantaḥ /",
  "S04bsu036_u:6420": "tasmāttarhi amba tāta paramapuṇyopastabdhā vayamīdṛśe pravacane upapannāḥ /",
  "S04bsu036_u:6421": "tat sādhu amba tāta utsṛjadhvam /",
  "S04bsu036_u:6422": "āvāṃ gamiṣyāvaḥ /",
  "S04bsu036_u:6423": "tasya bhagavato jaladharagarjitaghoṣasusvaranakṣatrarājasaṃkusumitābhijñasya tathāgatasyārhataḥ samyaksaṃbuddhasya sakāśe pravrajiṣyāvaḥ /",
  "S04bsu036_u:6424": "durlabhaṃ hi amba tāta tathāgatānāṃ darśanam /",
  "S04bsu036_u:6425": "durlabho hyadya kālaḥ /",
  "S04bsu036_u:6426": "īdṛśo dharmarājā /",
  "S04bsu036_u:6427": "paramadurlabhedṛśī kṣaṇasaṃpat //",
  "S04bsu036_u:6428": "tena khalu punaḥ kulaputrāḥ samayena tasya rājñaḥ śūbhavyūhasya antaḥpurāccaturaśītirantaḥpurikāsahasrāṇi asya saddharmapuṇḍarīkasya dharmaparyāyasya bhājanabhutānyabhūvan /",
  "S04bsu036_u:6429": "vimalanetraśca dārako 'smin dharmaparyāye caritāvī /",
  "S04bsu036_u:6430": "vimalagarbhaśca dārako bahukalpakoṭīnayutaśatasahasrāṇi sarvasattvapāpajahane samādhau carito 'bhūt kimiti sarvasattvāḥ sarvapāpaṃ jaheyuriti /",
  "S04bsu036_u:6431": "sā ca tayordārakayormātā vimaladattā rājabhāryā sarvabuddhasaṃgītiṃ sarvabuddhadharmaguhyasthānāni ca saṃjānīte sma /",
  "S04bsu036_u:6432": "atha khalu kulaputrā rājā śubhavyūhastābhyāṃ dvābhyāṃ dārakābhyāṃ tathāgataśāsane vinītaḥ,",
  "S04bsu036_u:6433": "avatāritaśca,",
  "S04bsu036_u:6434": "paripācitaśca sarvasvajanaparivāraḥ /",
  "S04bsu036_u:6435_0": "sā ca vimaladattā rājabhāryā sarvasvajanaparivārā tau ca dvau dārakau rājñaḥ śubhavyūhasya",
  "S04bsu036_u:6435_1": "putrau dvācatvāriṃśadbhiḥ prāṇisahasraiḥ sārdhaṃ sāntapurau sāmātyau sarve sahitāḥ",
  "S04bsu036_u:6435_2": "samagrāḥ yena bhagavān jaladharagarjitaghoṣasusvaranakṣatrarājasaṃkusumitābhijñastathāgato",
  "S04bsu036_u:6435_3": "'rhan samyaksaṃbuddhaḥ,",
  "S04bsu036_u:6436": "tenopasaṃkrāman /",
  "S04bsu036_u:6437": "upasaṃkramya tasya bhagavataḥ pādau śirasābhivandya taṃ bhagavantaṃ triṣkṛtvaḥ pradakṣiṇīkṛtya ekānte tasthuḥ //",
  "S04bsu036_u:6438_0": "atha khalu kulaputrāḥ sa bhagavān jaladharagarjitaghoṣasusvaranakṣatrarājasaṃkusumitābhijñastathāgato",
  "S04bsu036_u:6438_1": "'rhan samyaksaṃbuddho rājānaṃ śubhavyūhaṃ saparivāramupasaṃkrāntaṃ viditvā dhārmyā",
  "S04bsu036_u:6438_2": "kathayā saṃdarśayati samādāpayati samuttejayati saṃpraharṣayati /",
  "S04bsu036_u:6439": "atha khalu kulaputrā rājā śubhavyūhastena bhagavatā dhārmyā kathayā sādhu ca suṣṭhu ca saṃdarśitaḥ samādāpitaḥ samuttejitaḥ (Vaidya 261)",
  "S04bsu036_u:6440": "saṃpraharṣitastasyāṃ velāyāṃ tuṣṭa udagra āttamanāḥ pramuditaḥ prītisaumanasyajātaḥ kanīyaso bhrātuḥ paṭṭaṃ baddhvā rājye pratiṣṭhāpya saputrasvajanaparivāraḥ,",
  "S04bsu036_u:6441": "sā ca vimaladattā rājabhāryā sarvastrīgaṇaparivārā,",
  "S04bsu036_u:6442": "tau ca dvau dārakau sārdhaṃ tairdvācatvāriṃśadbhiḥ prāṇisahasraiḥ,",
  "S04bsu036_u:6443_0": "sarve sahitāḥ samagrāstasya bhagavato jaladharagarjitaghoṣasusvaranakṣatrarājasaṃkusumitābhijñasya",
  "S04bsu036_u:6443_1": "tathāgatasyārhataḥ samyaksaṃbuddhasya pravacane śraddhayā agārādanagārikāṃ pravrajitāḥ /",
  "S04bsu036_u:6444": "pravrajitvā ca rājā śubhavyūhaḥ saparivāraścaturaśītivarṣasahasrāṇyabhiyukto vijahāra imaṃ saddharmapuṇḍarīkaṃ dharmaparyāyaṃ cintayan bhāvayan paryavadāpayan /",
  "S04bsu036_u:6445": "atha khalu kulaputrāḥ sa rājā śubhavyūhasteṣāṃ caturaśītīnāṃ varṣasahasrāṇāmatyayena sarvaguṇālaṃkāravyūhaṃ nāma samādhiṃ pratilabhate sma /",
  "S04bsu036_u:6446": "sahapratilabdhāccāsya samādheḥ,",
  "S04bsu036_u:6447": "atha tāvadeva saptatālamātraṃ vaihāyasamabhyudgacchati sma //",
  "S04bsu036_u:6448_0": "atha khalu kulaputrāḥ sa rājāḥ śubhavyūho gaganatale sthitastaṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
  "S04bsu036_u:6448_1": "tathāgatamarhantaṃ samyaksaṃbuddhametadavocat - imau bhagavan mama putrau śāstārau bhavataḥ /",
  "S04bsu036_u:6449": "yadahamābhyāmṛddhiprātihāryeṇa tasmānmahato dṛṣṭigatādvinivartitaḥ,",
  "S04bsu036_u:6450": "tathāgataśāsane ca pratiṣṭhapitaḥ,",
  "S04bsu036_u:6451": "paripācitaśca avatāritaśca,",
  "S04bsu036_u:6452": "tathāgatadarśanāya ca saṃcoditaḥ /",
  "S04bsu036_u:6453": "kalyāṇamitrau bhagavan mama tau dvau dārakau putrarūpeṇa mama gṛha upapannau,",
  "S04bsu036_u:6454": "yaduta pūrvakuśalamūlasmaraṇārtham //",
  "S04bsu036_u:6455": "evamukte bhagavān jaladharagarjitaghoṣasusvaranakṣatrarājasaṃkusumitābhijñastathāgato 'rhan samyaksaṃbuddhastaṃ rājānaṃ śubhavyūhametadavocat - evametanmahārāja,",
  "S04bsu036_u:6456": "evametad yathā vadasi /",
  "S04bsu036_u:6457": "avaropitakuśalamūlānāṃ hi mahārāja kulaputrāṇāṃ kuladuhitṛṇāṃ ca sarveṣu bhavagaticyutyupapattyāyataneṣūpapannānāṃ sulabhāni bhavanti kalyāṇamitrāṇi,",
  "S04bsu036_u:6458": "yāni śāstṛkṛtyena pratyupasthitāni bhavanti,",
  "S04bsu036_u:6459": "yānyanuttarāyāṃ samyaksaṃbodhau śāsakānyavatārakāṇi paripācakāni bhavanti /",
  "S04bsu036_u:6460": "udārametanmahārāja sthānaṃ yaduta kalyāṇamitraparigrahastathāgatadarśanasamādāpakaḥ /",
  "S04bsu036_u:6461": "paśyasi tvaṃ mahārāja etau dvau dārakau?",
  "S04bsu036_u:6462": "āha - paśyāmi bhagavan,",
  "S04bsu036_u:6463": "paśyāmi sugata /",
  "S04bsu036_u:6464": "bhagavānāha - etau khalu punarmahārāja kulaputrau pañcaṣṭīnāṃ gaṅgānadīvālikāsamānḥṃ tathḥgatḥnḥmarhatḥṃ samyaksaṃbuddhḥnḥmantike pūjḥṃ kariṣyataḥ,",
  "S04bsu036_u:6465": "imaṃ ca saddharmapuṇḍarīkaṃ dharmaparyḥyaṃ dhḥrayiṣyataḥ sattvḥnḥmanukampḥyai,",
  "S04bsu036_u:6466": "mithyḥdṛṣṭīnḥṃ ca sattvḥnḥṃ samyagdṛṣṭaye vīryasaṃjananḥrtham //",
  "S04bsu036_u:6467_0": "atha khalu kulaputrāḥ sa rājā śubhavyūhastato gaganatalādavatīrya daśanakhamañjaliṃ",
  "S04bsu036_u:6467_1": "pragṛhya taṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
  "S04bsu036_u:6467_2": "tathāgatamarhantaṃ samyaksaṃbuddhametadavocat - tatsādhu bhagavan /",
  "S04bsu036_u:6468": "nirdiśatu tathāgataḥ - kīdṛśena jñānena samanvāgatastathāgato 'rhan samyaksaṃbuddho yena mūrdhni uṣṇīṣo vibhāti,",
  "S04bsu036_u:6469": "vimalanetraśca bhagavān,",
  "S04bsu036_u:6470": "bhruvormadhye corṇā vibhāti śaśiśaṅkhapāṇḍarābhā,",
  "S04bsu036_u:6471": "sā ca samasahitā dantāvalī vadanāntare virājati,",
  "S04bsu036_u:6472": "bimboṣṭhaśca bhagavāṃścārunetraśca sugataḥ //",
  "S04bsu036_u:6473": "(Vaidya 262)",
  "S04bsu036_u:6474_0": "atha khalu kulaputrāḥ sa rāja śubhavyūha iyadbhirguṇaistaṃ bhagavantaṃ jaladharagarjitaghoṣasusvaranakṣatrarājasaṃkusumitābhijñaṃ",
  "S04bsu036_u:6474_1": "tathāgatamarhantaṃ samyaksaṃbuddhamabhiṣṭutya anyaiśca guṇakoṭīnayutaśatasahasraistaṃ",
  "S04bsu036_u:6474_2": "bhagavantamabhiṣṭutya tasyāṃ velāyāṃ taṃ bhagavantaṃ jaladharagarjitabhoṣasusvaranakṣatrarājasaṃkusumitābhijñaṃ",
  "S04bsu036_u:6474_3": "tathāgatamarhantaṃ samyaksaṃbuddhametadavocat - āścaryaṃ bhagavan yāvanmahārthamidaṃ tathāgataśāsanam,",
  "S04bsu036_u:6475": "acintyaguṇasamanvāgataśca tathāgatapravedito dharmavinayaḥ,",
  "S04bsu036_u:6476": "yāvat suprajñaptā ca tathāgataśikṣā /",
  "S04bsu036_u:6477": "adyāgreṇa vayaṃ bhagavanna bhūyaścittasya vaśagā bhaviṣyāmaḥ,",
  "S04bsu036_u:6478": "na bhūyo mithyādṛṣṭervaśagā bhaviṣyāmaḥ,",
  "S04bsu036_u:6479": "na bhūyaḥ krodhasya vaśagā bhaviṣyāmaḥ,",
  "S04bsu036_u:6480": "na bhūyaḥ pāpakānāṃ cittotpādānāṃ vaśagā bhaviṣyāmaḥ /",
  "S04bsu036_u:6481": "ebhirahaṃ bhagavan iyadbhirakuśalaidharmaiḥ samanvāgato necchāmi bhagavato 'ntikamupasaṃkramitum /",
  "S04bsu036_u:6482": "sa tasya bhagavato jaladharagarjitaghoṣasusvaranakṣatrajasaṃkusumitābhijñasya tathāgatasyārhataḥ samyaksaṃbuddhasya pādau śirasābhivandya antarīkṣagata evāsthāt //",
  "S04bsu036_u:6483": "atha khalu sa rājā śubhavyūhaḥ sā ca vimaladattā rājabhāryā śatasahasramūlyaṃ muktāhāraṃ bhagavata uparyantarīkṣe 'kṣaipsīt /",
  "S04bsu036_u:6484": "samanantarakṣiptaśca sa muktāhārastasya bhagavato mūrdhni muktāhāraḥ kūṭāgāraḥ saṃsthito 'bhūccaturasraścatuḥsthūṇaḥ samabhāgaḥ suvibhakto darśanīyaḥ /",
  "S04bsu036_u:6485": "tasmiṃśca kūṭāgāre paryaṅkaḥ prādurbhūto 'nekadūṣyaśatasahasrasaṃstṛtaḥ /",
  "S04bsu036_u:6486": "tasmiṃśca paryaṅke tathāgatavigrahaḥ paryaṅkabaddhaṃ saṃdṛśyate sma /",
  "S04bsu036_u:6487": "atha khalu rājñaḥ śubhavyūhasyaitadabhavat - mahānubhāvamidaṃ buddhajñānam,",
  "S04bsu036_u:6488": "acintyaguṇasamanvāgataśca tathāgataḥ /",
  "S04bsu036_u:6489": "yatra hi nāma ayaṃ tathāgatavigrahaḥ kūṭāgāramadhyagataḥ saṃdṛśyate prāsādiko darśanīyaḥ paramaśubhavarṇapuṣkaratayā samanvāgataḥ //",
  "S04bsu036_u:6490_0": "atha khalu bhagavān jaladharagarjitaghoṣasusvaranakṣatrarājasaṃkusumitābhijñastathāgataścatasraḥ",
  "S04bsu036_u:6490_1": "parṣadaḥ āmantrayate sma - paśyatha bhikṣavo yūyaṃ śubhavyūhaṃ rājānaṃ gaganatalasthaṃ",
  "S04bsu036_u:6490_2": "siṃhanādaṃ nadantam?",
  "S04bsu036_u:6491": "āhuḥ - paśyāmo bhagavan /",
  "S04bsu036_u:6492": "bhagavānāha - eṣa khalu bhikṣavaḥ śubhavyūho rājā mama śāsane bhikṣubhāvaṃ kṛtvā śālendrarājo nāma tathāgato 'rhan samyaksaṃbuddho loke bhaviṣyati,",
  "S04bsu036_u:6493": "vidyācaraṇasaṃpannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddho bhagavān vistīrṇavatyāṃ lokadhātau /",
  "S04bsu036_u:6494": "abhyudgatarājo nāma sa kalpo bhaviṣyati /",
  "S04bsu036_u:6495": "tasya khalu punarbhikṣavaḥ śālendrarājasya tathāgatasyārhataḥ samyaksaṃbuddhasya aprameyo bodhisattvasaṃgho bhaviṣyati,",
  "S04bsu036_u:6496": "aprameyaḥ śrāvakasaṃghaḥ /",
  "S04bsu036_u:6497": "samā pāṇitalajātā ca vaidūryamayī sā vistīrṇavatī lokadhāturbhaviṣyati /",
  "S04bsu036_u:6498": "evamacintyaḥ sa tathāgato 'rhan samyaksaṃbuddho bhaviṣyati /",
  "S04bsu036_u:6499": "syāt khalu punaḥ kulaputrāḥ yuṣmākaṃ kāṅkṣā vā vimatirvā vicikitsā vā - anyaḥ sa tena kālena tena samayena śubhavyūho nāma rājābhūt?",
  "S04bsu036_u:6500": "na khalu punaḥ kulaputrā yuṣmābhirevaṃ draṣṭavyam /",
  "S04bsu036_u:6501": "tatkasya hetoḥ?",
  "S04bsu036_u:6502": "ayameva sa padmaśrīrbodhisattvo mahāsattvastena kālena tena samayena śubhavyūho nāma rājābhut /",
  "S04bsu036_u:6503": "syātkhalu punaḥ kulaputrā yuṣmākaṃ kāṅkṣā vā vimatirvā vicikitsā vā - anyā sā tena kālena tena samayena vimaladattā nāma (Vaidya 263)",
  "S04bsu036_u:6504": "rājabhāryābhūt?",
  "S04bsu036_u:6505": "na khalu punaḥ kulaputrā yuṣmābhirevaṃ draṣṭavyam /",
  "S04bsu036_u:6506": "tatkasya hetoḥ?",
  "S04bsu036_u:6507": "ayaṃ sa vairocanaraśmipratimaṇḍitadhvajarājo nāma bodhisattvo mahāsattvastena kālena tena samayena vimaladattā nāma rājabhāryābhut /",
  "S04bsu036_u:6508": "tasya rājñaḥ śubhavyūhasyānukampāyai teṣāṃ ca sattvānāṃ rājñaḥ śubhavyūhasya bhāryātvamabhyupagato 'bhūt /",
  "S04bsu036_u:6509": "syātkhalu punaḥ kulaputrā yuṣmākaṃ kāṅkṣā vā vimatirvā vicikitsā vā - anyau tau tena kālena tena samayena dvau dārakāvabhūtām?",
  "S04bsu036_u:6510": "na khalu punaḥ kulaputrā yuṣmābhirevaṃ draṣṭavyam /",
  "S04bsu036_u:6511": "tatkasya hetoḥ?",
  "S04bsu036_u:6512": "imau tau bhaiṣajyarājaśca bhaiṣajyasamundataśca tena kālena tena samayena tasya rājñaḥ śubhavyūhasya putrāvabhūtām /",
  "S04bsu036_u:6513": "evamacintyaguṇasamanvāgatau kulaputrā bhaiṣajyarājo bhaiṣajyasamudgataśca bodhisattvau mahāsattvau,",
  "S04bsu036_u:6514": "bahubuddhakoṭīnayutaśatasahasrāvaropitakuśalamūlau",
  "S04bsu036_u:6515": "etāvubhāvapi satpuruṣāvacintyadharmasamanvāgatau /",
  "S04bsu036_u:6516": "ye ca etayoḥ satpuruṣayornāmadheyaṃ dhārayiṣyanti,",
  "S04bsu036_u:6517": "te sarve namaskaraṇīyā bhaviṣyanti sadevakena lokena //",
  "S04bsu036_u:6518": "asmin khalu punaḥ pūrvayogaparivarte bhāṣyamāṇe caturaśītīnāṃ prāṇisahasrāṇāṃ virajo vigatamalaṃ dharmeṣu dharmacakṣurviśuddham //",
  "S04bsu036_u:6519": "iti śrīsaddharmapuṇḍarīke dharmaparyāye śubhavyūharājapūrvayogaparivarto nāma pañcaviṃśatimaḥ //",
  "S04bsu036_u:6520": "_______________________________________________________________________________",
  "S04bsu036_u:6521": "(Vaidya 264)",
  "S04bsu036_u:6522": "Saddhp_26: samantabhadrotsāhanaparivartaḥ /",
  "S04bsu036_u:6523_0": "atha khalu samantabhadro bodhisattvo mahāsattvaḥ pūrvasyāṃ diśi gaṇanāsamatikrāntairbodhisattvairmahāsattvaiḥ",
  "S04bsu036_u:6523_1": "sārdhaṃ parivṛtaḥ puraskṛtaḥ prakampadbhiḥ kṣetrai pravarṣadbhiḥ padmaiḥ pravādyamānaistūryakoṭīnayutaśatasahasraiḥ,",
  "S04bsu036_u:6524_0": "mahatā bodhisattvānubhāvena mahatyā bodhisattvavikurvayā mahatyā bodhisattvaddharyā",
  "S04bsu036_u:6524_1": "mahata bodhisattvamāhātmyena mahatā bodhisattvasamāhitena mahatā bodhisattvatejasā jājvalyamānena,",
  "S04bsu036_u:6525": "mahatā bodhisattvayānena,",
  "S04bsu036_u:6526": "mahatā bodhisattvaprātihāryeṇa,",
  "S04bsu036_u:6527_0": "mahadbhirdevanāgayakṣagandharvāsuragarūḍakinnaramahoragamanuṣyāmanuṣyaiḥ parivṛtaḥ",
  "S04bsu036_u:6527_1": "puraskṛtaḥ evamacintyairṛddhiprātihāryaiḥ samantabhadro bodhisattvo mahāsattva imāṃ",
  "S04bsu036_u:6527_2": "lokadhātuṃ saṃprāptaḥ /",
  "S04bsu036_u:6528": "sa yenagṛdhrakūṭaḥ parvatarājaḥ yena ca bhagavāṃstenopasaṃkrāmat /",
  "S04bsu036_u:6529_0": "upasaṃkramya bhagavataḥ pādau śirasābhivandya saptakṛtvaḥ pradakṣiṇīkṛtya bhagavantametadavocat",
  "S04bsu036_u:6529_1": "- ahaṃ bhagavaṃstasya bhagavato ratnatejobhyudgatarājasya tathāgatasya buddhakṣetrādihāgataḥ",
  "S04bsu036_u:6529_2": "iha bhagavan sahāyāṃ lokadhātāvayaṃ saddharmapuṇḍarīko dharmaparyāyo deśyata iti /",
  "S04bsu036_u:6530": "tamahaṃ śravaṇāyāgato bhagavataḥ śākyamunestathāgatasya sakāśam /",
  "S04bsu036_u:6531": "amūni ca bhagavannetāvanti bodhisattvaśatasahasrāṇi imaṃ saddharmapuṇḍarīkaṃ dharmaparyāyaṃ śravaṇāyāgatāni /",
  "S04bsu036_u:6532": "tatsādhu bhagavān deśayatu tathāgato 'rhan samyaksaṃbuddha imaṃ saddharmapuṇḍārīkaṃ dharmaparyāyameṣāṃ bodhisattvānāṃ mahāsattvānāṃ vistareṇa /",
  "S04bsu036_u:6533": "evamukte bhagavān samantabhadraṃ bodhisattvaṃ mahāsattvametadavocat - uddhaṭitajñā hi kulaputra ete bodhisattvā mahāsattvāḥ /",
  "S04bsu036_u:6534": "api tvayaṃ saddharmapuṇḍarīko dharmaparyāyo yaduta asaṃbhinnatathatā /",
  "S04bsu036_u:6535": "te bodhisattvā āhuḥ - evametad bhagavan,",
  "S04bsu036_u:6536": "evametatsugata /",
  "S04bsu036_u:6537": "atha khalu yāstasyāṃ parṣadi bhikṣubhikṣuṇyupāsakopāsikāśca saṃnipatitāḥ,",
  "S04bsu036_u:6538_0": "tāsāṃ saddharmapuṇḍarīke dharmaparyāye pratiṣṭhāpanārthaṃ punarapi bhagavān samantabhadraṃ",
  "S04bsu036_u:6538_1": "bodhisattvaṃ mahāsattvametadavocat - caturbhiḥ kulaputra dharmaiḥ samanvāgatasya",
  "S04bsu036_u:6538_2": "mātṛgrāmasya ayaṃ saddharmapuṇḍarīko dharmaparyāyo hastagato bhaviṣyati /",
  "S04bsu036_u:6539": "katamaiścaturbhiḥ?",
  "S04bsu036_u:6540": "yaduta buddhairbhagavadbhiradhiṣṭhito bhaviṣyati,",
  "S04bsu036_u:6541": "avaropitakuśalamūlaśca bhaviṣyati,",
  "S04bsu036_u:6542": "nirayarāśivyavasthitaśca bhaviṣyati,",
  "S04bsu036_u:6543": "sarvasattvaparitrāṇārthamanuttarāyāṃ",
  "S04bsu036_u:6544": "samyaksaṃbodhau cittamutpādayiṣyati /",
  "S04bsu036_u:6545": "ebhiḥ kulaputra caturbhirdharmaiḥ samanvāgatasya mātṛgrāmasya ayaṃ saddharmapuṇḍarīko dharmaparyāyo hastagato bhaviṣyati //",
  "S04bsu036_u:6546_0": "atha khalu samantabhadro bodhisattvo mahāsattvo bhagavantametadavocat - ahaṃ bhagavan",
  "S04bsu036_u:6546_1": "paścime kāle paścime samaye paścimāyāṃ pañcaśatyāṃ vartamānāyāmevaṃrūpāṇāṃ sūtrāntadhārakāṇāṃ",
  "S04bsu036_u:6546_2": "bhikṣūṇāṃ rakṣāṃ kariṣyāmi,",
  "S04bsu036_u:6547": "svastyayanaṃ kariṣyāmi,",
  "S04bsu036_u:6548": "daṇḍaparihāraṃ kariṣyāmi,",
  "S04bsu036_u:6549": "viṣadūṣaṇaṃ kariṣyāmi,",
  "S04bsu036_u:6550": "yathā na kaścitteṣāṃ dharmabhāṇakānāmavatāraprekṣī avatāragaveṣī avatāraṃ lapsyate /",
  "S04bsu036_u:6551": "na māraḥ pāpīyānavatāraprekṣī avatāragaveṣī avatāraṃ lapsyate,",
  "S04bsu036_u:6552": "na māraputrā na mārakāyikā devaputrā na mārakanyā na mārapārṣadyā yāvanna bhūyo māraparyutthito bhaviṣyati /",
  "S04bsu036_u:6553": "na devaputrā na yakṣā na pretā na pūtanā na kṛtyā na vetālāstasya dharmabhāṇakasyāvatāraprekṣiṇo 'vatāragaveṣiṇo 'vatāraṃ lapsyante /",
  "S04bsu036_u:6554": "ahaṃ bhagavaṃstasya dharmabhāṇakasya satatasamitaṃ nityakālaṃ rakṣāṃ (Vaidya 265) kariṣyāmi /",
  "S04bsu036_u:6555": "yadā ca sa dharmabhāṇako 'smin dharmaparyāye cintāyogamanuyuktaścaṃkramābhirūḍho bhaviṣyati,",
  "S04bsu036_u:6556_0": "tadāhaṃ bhagavaṃstasya dharmabhāṇakasyāntike śvetaṣaḍdantaṃ gajarājamabhiruhya tasya",
  "S04bsu036_u:6556_1": "dharmabhāṇakasya caṃkramakuṭīmupasaṃkramiṣyāmi bodhisattvagaṇaparivṛto 'sya dharmaparyāyasyārakṣāyai /",
  "S04bsu036_u:6557": "yadā punastasya dharmabhāṇakasya asmin dharmaparyāye cintāyogamanuyuktasya sataḥ ito dharmaparyāyadantaśaḥ padavyañjanaṃ paribhraṣṭaṃ bhaviṣyati,",
  "S04bsu036_u:6558": "tadāhaṃ tasmin śvetaṣaḍdante gajarāje 'bhiruhya tasya dharmabhāṇakasya saṃmukhamupadarśayitvā imaṃ dharmaparyāyamavikalaṃ pratyuccārayiṣyāmi /",
  "S04bsu036_u:6559_0": "sa ca dharmabhāṇako mamātmabhāvaṃ dṛṣṭvā imaṃ ca dharmaparyāyamavikalaṃ mamāntikācchrutvā",
  "S04bsu036_u:6559_1": "tuṣṭa udagra āttamanāḥ pramuditaḥ prītisaumanasyajāto bhūyasyā mātrayā asmin dharmaparyāye vīryamārapsyate,",
  "S04bsu036_u:6560": "āttamanāḥ pramuditaḥ prītisaumanasyajāto bhūyasyā mātrayā asmin dharmaparyāye vīryamārapsyate,",
  "S04bsu036_u:6561": "mama ca sahadarśanena samādhiṃ pratilapsyate,",
  "S04bsu036_u:6562": "dhāraṇyāvartāṃ ca nāma dhāraṇīṃ pratilapsyate,",
  "S04bsu036_u:6563": "koṭīśatasahasrāvartāṃ ca nāma dhāraṇīṃ pratilapsyate,",
  "S04bsu036_u:6564": "sarvarutakauśalyāvartāṃ ca nāma dhāraṇīṃ pratilapsyate //",
  "S04bsu036_u:6565_0": "ye ca bhagavan paścime kāle paścime samaye paścimāyāṃ pañcāśatyāṃ bhikṣavo vā bhikṣūṇyo",
  "S04bsu036_u:6565_1": "vā upāsakā vā upāsikā vā evaṃ sūtrāntadhārakā evaṃ sūtrāntalekhakā evaṃ sūtrāntamārgakā",
  "S04bsu036_u:6565_2": "evaṃ sūtrāntavācakā ye paścime kāle paścime samaye paścimāyāṃ pañcaśatyāmasmin dharmaparyāye",
  "S04bsu036_u:6565_3": "trisaptāhamekaviṃśatidivasāni caṃkramābhirūḍhā abhiyuktā bhaviṣyanti,",
  "S04bsu036_u:6566": "teṣāmahaṃ sarvasattvapriyadarśanamātmabhāvaṃ saṃdarśayiṣyāmi /",
  "S04bsu036_u:6567": "tameva śvetaṃ ṣaḍdantaṃ gajarājamabhiruhya bodhisattvagaṇaparivṛtaḥ ekaviṃśatime divase teṣāṃ dharmabhāṇakānāṃ caṃkramamāgamiṣyāmi /",
  "S04bsu036_u:6568": "āgatya ca tān dharmabhāṇakān parisaṃharṣayiṣyāmi samādāpayiṣyāmi samuttejayiṣyāmi saṃpraharṣayiṣyāmi /",
  "S04bsu036_u:6569": "dhāraṇīṃ caiṣāṃ dāsyāmi,",
  "S04bsu036_u:6570": "yathā te dharmabhāṇakā na kenaciddharṣaṇīyā bhaviṣyanti /",
  "S04bsu036_u:6571": "na caiṣāṃ manuṣyā vā amanuṣyā vā avatāraṃ lapsyante,",
  "S04bsu036_u:6572": "na ca nāryo 'pasaṃhariaṣyanti /",
  "S04bsu036_u:6573": "rakṣāṃ caiṣāṃ kariṣyāmi,",
  "S04bsu036_u:6574": "svastyayanaṃ kariṣyāmi,",
  "S04bsu036_u:6575": "daṇḍaparihāraṃ kariṣyāmi,",
  "S04bsu036_u:6576": "viṣadūṣaṇaṃ kariṣyāmi /",
  "S04bsu036_u:6577": "teṣāṃ vayaṃ bhagavan dharmabhāṇakānāmimāni dhāraṇīpadāni dāsyāmi /",
  "S04bsu036_u:6578": "tāni bhagavan dhāraṇīpadāni / tadyathā -",
  "S04bsu036_u:6579_0": "adaṇḍe daṇḍapati daṇḍāvartani daṇḍakuśale daṇḍasudhāri sudhārapati buddhapaśyane",
  "S04bsu036_u:6579_1": "sarvadhāraṇi āvartani saṃvartani saṃghaparīkṣite saṃghanirghātani dharmaparīkṣite",
  "S04bsu036_u:6579_2": "sarvasattvarutakauśalyānugate siṃhavikrīḍite anuvarte vartani vartāli svāhā //",
  "S04bsu036_u:6580": "imāni tāni bhagavan dhāraṇīpadāni yasya bodhisattvasya mahāsattvasya śrotrendriyasyāvabhāsamāgamiṣyanti,",
  "S04bsu036_u:6581": "veditavyametat samantabhadrasya bodhisattvasya mahāsattvasyādhiṣṭhānamiti //",
  "S04bsu036_u:6582": "ayaṃ ca bhagavan saddharmapuṇḍarīko dharmaparyāyo 'smin jambudvīpe pracaramāṇo yeṣāṃ bodhisattvānāṃ mahāsattvānāṃ hastagato bhaviṣyati,",
  "S04bsu036_u:6583_0": "tairbhagavan dharmabhāṇakairevaṃ veditavyam - samantabhadrasya bodhisattvasya mahāsattvasyānubhāvena",
  "S04bsu036_u:6583_1": "yadasmākamayaṃ dharmaparyāyo hastagataḥ samantabhadrasya bodhisattvasya mahāsattvasya tejasā /",
  "S04bsu036_u:6584": "samantabhadrasya bodhisattvasya (Vaidya 266)",
  "S04bsu036_u:6585": "mahāsattvasya caryāyāste bhagavan sattvā lābhino bhaviṣyanti /",
  "S04bsu036_u:6586": "bahubuddhāvaropitakuśalamūlāśca te sattvā bhaviṣyanti /",
  "S04bsu036_u:6587": "tathāgatapāṇiparimārjitamūrdhānaśca te bhagavan sattvā bhaviṣyati /",
  "S04bsu036_u:6588": "ye idaṃ sūtraṃ likhiṣyanti dhārayiṣyanti,",
  "S04bsu036_u:6589": "mama tairbhagavan priyaṃ kṛtaṃ bhaviṣyati /",
  "S04bsu036_u:6590": "ya idaṃ sūtraṃ likhisyanti,",
  "S04bsu036_u:6591": "ye ca asyārthamanubhotsyante,",
  "S04bsu036_u:6592": "likhitvā ca te bhagavannidaṃ sūtramitaścyutvā trāyastriṃśatāṃ devānāṃ sabhāgatāya upapatsyante,",
  "S04bsu036_u:6593": "sahopapannānāṃ caiṣāṃ caturaśītirapsarasāṃ sahasrāṇyupasaṃkramiṣyanti /",
  "S04bsu036_u:6594": "bherīmātreṇa mukuṭena te devaputrāstāsāmapsarasāṃ madhye sthāsyanti /",
  "S04bsu036_u:6595": "īdṛśaḥ kulaputrā imaṃ dharmaparyāyaṃ likhitvā puṇyaskandhaḥ /",
  "S04bsu036_u:6596": "kaḥ punarvādo ye etamuddekṣyanti svādhyāyiṣyanti cintayiṣyanti manasi kariṣyanti /",
  "S04bsu036_u:6597": "tasmāttarhi kulaputrāḥ satkṛtya ayaṃ saddharmapuṇḍarīko dharmaparyāyo likhitavyaḥ,",
  "S04bsu036_u:6598": "sarvadetaḥ samanvāhṛtya /",
  "S04bsu036_u:6599": "yaśca avikṣiptena manasikāreṇa likhiṣyati,",
  "S04bsu036_u:6600": "tasya buddhasahasraṃ hastamupanāmayiṣyati,",
  "S04bsu036_u:6601": "maraṇakāle cāsya buddhasahasraṃ saṃmukhamupadarśanaṃ kariṣyati /",
  "S04bsu036_u:6602": "na ca durgativinipātagāmī bhaviṣyati /",
  "S04bsu036_u:6603": "itaścyutaśca tuṣitānāṃ devānāṃ sabhāgatāyopapatsyate,",
  "S04bsu036_u:6604": "yatra sa maitreyo bodhisattvo mahāsattvastiṣṭhati,",
  "S04bsu036_u:6605": "dvātriṃśadvaralakṣaṇo bodhisattvasattvagaṇaparivṛto 'psaraḥkoṭīnayutaśatasahasrapuraskṛto dharmaṃ deśayati /",
  "S04bsu036_u:6606": "tasmāttarhi kulaputrāḥ paṇḍitena kulaputreṇa vā kuladuhitā vā ayaṃ saddharmapuṇḍarīko dharmaparyāyaḥ satkṛtya likhitavyaḥ satkṛtyoddeṣṭavyaḥ,",
  "S04bsu036_u:6607": "satkṛtya svādhyāyitavyaḥ,",
  "S04bsu036_u:6608": "satkṛtya manasikartavyaḥ /",
  "S04bsu036_u:6609": "imaṃ kulaputrā dharmaparyāyaṃ likhitvā uddiśya svādhyāyitvā bhāvayitvā manasikṛtvā evamaprameyā guṇā bhaviṣyanti /",
  "S04bsu036_u:6610": "tasmāttarhi tena paṇḍitena bhagavan kulaputreṇa vā kuladuhitrā vā ayaṃ saddharmapuṇḍarīko dharmaparyāyo dhārayitavyaḥ /",
  "S04bsu036_u:6611": "etāvantasteṣāṃ guṇānuśaṃsā bhaviṣyanti",
  "S04bsu036_u:6612": "/ tasmāttarhi bhagavan ahamapi tāvadimaṃ dharmaparyāyamadhiṣṭhāsyāmi,",
  "S04bsu036_u:6613": "yathā bhagavan mamādhiṣṭhānena ayaṃ dharmaparyāyo 'smin jambudvīpe pracariṣyati //",
  "S04bsu036_u:6614": "atha khalu tasyāṃ velāyāṃ bhagavān śākyamunistathāgato 'rhan samyaksaṃbuddhaḥ samantabhadrāya bodhisattvāya mahāsattvāya sādhukāramadāt - sādhu sādhu samantabhadra,",
  "S04bsu036_u:6615": "yatra hi nāma tvamevaṃ bahujanahitāya bahujanasukhāya lokānukampāyai mahato janakāyasyārthāya hitāya sukhāya pratipannaḥ /",
  "S04bsu036_u:6616": "evamacintyadharmasamanvāgato 'si mahākaruṇāsaṃgṛhītenādhyāśayena,",
  "S04bsu036_u:6617": "acintyasaṃgṛhītena cittotpādena,",
  "S04bsu036_u:6618": "yastvaṃ svayameva teṣāṃ dharmabhāṇakānāmadhiṣṭhānaṃ karoṣi /",
  "S04bsu036_u:6619": "ye kecit kulaputrāḥ samantabhadrasya bodhisattvasya mahāsattvasya nāmadheyaṃ dhārayiṣyanti,",
  "S04bsu036_u:6620": "veditavyaṃ taiḥ śākyamunistathāgato dṛṣṭa iti /",
  "S04bsu036_u:6621": "ayaṃ ca saddharmapuṇḍarīko dharmaparyāyastasya bhagavataḥ śākyamunerantikācchrutaḥ /",
  "S04bsu036_u:6622": "śākyamuniśca tathāgatastaiḥ pūjitaḥ /",
  "S04bsu036_u:6623": "śākyamuneśca tathāgatasya dharmaṃ deśayataḥ sādhukāro 'nupradattaḥ /",
  "S04bsu036_u:6624": "anumoditaścāyaṃ dharmaparyāyo bhaviṣyati śākyamuninā ca tathāgatena teṣāṃ mūrdhni pāṇiḥ pratiṣṭhāpito bhaviṣyati /",
  "S04bsu036_u:6625": "bhagavāṃśca śākyamunistaiścīvarairavacchādito bhaviṣyati /",
  "S04bsu036_u:6626": "tathāgataśāsanaparigrāhakāśca te samantabhadra kulaputrā vā kuladuhitaro (Vaidya 267)",
  "S04bsu036_u:6627": "vā veditavyāḥ /",
  "S04bsu036_u:6628": "na ca teṣāṃ lokāyate rucirbhaviṣyati,",
  "S04bsu036_u:6629": "na kāvyaprasṛtāḥ sattvāsteṣāmabhirucitā bhaviṣyanti,",
  "S04bsu036_u:6630": "na nṛttakā na mallā na nartakā na śauṇḍikaurabhrikakaukkuṭikasaukarikastrīpoṣakāḥ sattvāsteṣāmabhirucitā bhaviṣyanti /",
  "S04bsu036_u:6631": "īdṛśāṃśca sūtrāntān śrutvā likhitvā dhārayitvā vācayitvā vā na teṣāmanyadabhirucitaṃ bhaviṣyati /",
  "S04bsu036_u:6632": "svabhāvadharmasamanvāgatāśca te sattvā veditavyāḥ /",
  "S04bsu036_u:6633": "pratyātmikaśca teṣāṃ yoniśomanasikāro bhaviṣyati /",
  "S04bsu036_u:6634": "svapuṇyabalādhārāśca te sattvā bhaviṣyanti,",
  "S04bsu036_u:6635": "priyadarśanāśca te bhaviṣyanti sattvānām /",
  "S04bsu036_u:6636": "evaṃ sūtrāntadhārakāśca ye bhikṣavo bhaviṣyanti,",
  "S04bsu036_u:6637": "na teṣāṃ rāgo vyābādhiṣyati,",
  "S04bsu036_u:6638": "na dveṣo na moho nerṣyā na mātsaryaṃ na mrakṣo na māno nādhimāno na mithyāmānaḥ /",
  "S04bsu036_u:6639": "svalābhasaṃtuṣṭāśca te samantabhadra dharmabhāṇakā bhaviṣyanti /",
  "S04bsu036_u:6640": "yaḥ samantabhadra paścime kāle paścime samaye paścimāyāṃ pañcaśatyāṃ vartamānāyāmasya saddharmapuṇḍarīkasya dharmaparyāyasya dhārakaṃ bhikṣuṃ paśyet,",
  "S04bsu036_u:6641": "evaṃ cittamutpādayitavyam - gamiṣyatyayaṃ kulaputro bodhimaṇḍam,",
  "S04bsu036_u:6642": "nirjeṣyatyayaṃ kulaputro mārakalicakram,",
  "S04bsu036_u:6643": "pravartayiṣyatyayaṃ dharmacakram,",
  "S04bsu036_u:6644": "parāhaniṣyatyayaṃ dharmadundubhim,",
  "S04bsu036_u:6645": "prapūrayiṣyatyayaṃ dharmaśaṅkham,",
  "S04bsu036_u:6646": "pravarṣayiṣyatyayaṃ dharmavarṣam,",
  "S04bsu036_u:6647": "abhirokṣyatyayaṃ dharmasiṃhāsanam /",
  "S04bsu036_u:6648": "ya imaṃ dharmaparyāyaṃ paścime kāle paścime samaye paścimāyāṃ pañcaśatyāṃ vartamānāyāṃ dhārayiṣyanti,",
  "S04bsu036_u:6649": "na te bhikṣavo lubdhā bhaviṣyanti,",
  "S04bsu036_u:6650": "na cīvaragṛddhā na pātragṛddhā bhaviṣyanti /",
  "S04bsu036_u:6651": "ṛjukāśca te dharmabhāṇakā bhaviṣyanti /",
  "S04bsu036_u:6652": "trivimokṣalābhinaśca te dharmabhāṇakā bhaviṣyanti /",
  "S04bsu036_u:6653": "dṛṣṭadhārmikaṃ ca teṣāṃ nivartiṣyati /",
  "S04bsu036_u:6654": "ya evaṃ sūtrāntadhārakāṇāṃ dharmabhāṇakānāṃ bhikṣūṇāṃ mohaṃ dāsyanti,",
  "S04bsu036_u:6655": "jātyandhāste sattvā bhaviṣyanti /",
  "S04bsu036_u:6656": "ye caivaṃrūpāṇāṃ sūtrāntadhārakāṇāṃ bhikṣūṇāmavarṇaṃ saṃśrāvayiṣyanti,",
  "S04bsu036_u:6657": "teṣāṃ dṛṣṭa eva dharme kāyaścitro bhaviṣyati /",
  "S04bsu036_u:6658": "ya evaṃ sūtrāntalekhakānāmuccagghanaṃ kariṣyanti ullapiṣyanti,",
  "S04bsu036_u:6659": "te khaṇḍadantāśca bhaviṣyanti,",
  "S04bsu036_u:6660": "varaladantāśca bhaviṣyanti,",
  "S04bsu036_u:6661": "bībhatsoṣṭhāśca bhaviṣyanti,",
  "S04bsu036_u:6662": "cipiṭanāsāśca bhaviṣyanti,",
  "S04bsu036_u:6663": "viparītahastapādāśca bhaviṣyanti,",
  "S04bsu036_u:6664": "viparītanetrāśca bhaviṣyanti,",
  "S04bsu036_u:6665": "durgandhikāyāśca bhaviṣyanti,",
  "S04bsu036_u:6666": "gaṇḍapiṭakavicarcidadrukaṇḍvākīrṇaśarīrāśca bhaviṣyanti /",
  "S04bsu036_u:6667": "ye īdṛśānāṃ sūtrāntalekhakānāṃ sūtrāntavācakānāṃ ca sūtrāntadhārakāṇāṃ ca sūtrāntadeśakānāṃ ca apriyāṃ vācaṃ bhūtāmabhūtāṃ vā saṃśrāvayiṣyanti,",
  "S04bsu036_u:6668": "teṣāmidamāgāḍhataraṃ pāpakaṃ karma veditavyam /",
  "S04bsu036_u:6669": "tasmāttarhi samantabhadra asya dharmaparyāyasya dhārakāṇāṃ bhikṣūṇāṃ dūrata eva pratyutthātavyam /",
  "S04bsu036_u:6670": "yathā tathāgatasyāntike gauravaṃ kartavyam,",
  "S04bsu036_u:6671": "tathā teṣāmeva sūtrāntadhārakāṇāṃ bhikṣūṇāmevaṃ gauravaṃ kartavyam //",
  "S04bsu036_u:6672": "asmin khalu punaḥ samantabhadrotsāhanaparivarte nirdiśyamāne gaṅgānadīvālikāsamānāṃ bodhisattvānāṃ mahāsattvānāṃ koṭīśatasahasrāvartāyā dhāraṇyāḥ pratilambho 'bhūt //",
  "S04bsu036_u:6673": "iti śrīsaddharmapuṇḍarīke dharmaparyāye samantabhadrotsāhanaparivarto nāma ṣaḍviṃśatimaḥ //",
  "S04bsu036_u:6674": "_______________________________________________________________________________",
  "S04bsu036_u:6675": "(Vaidya 268)",
  "S04bsu036_u:6676": "Saddhp_27: anuparīndanāparivartaḥ /",
  "S04bsu036_u:6677_0": "atha khalu bhagavān śākyamunistathāgato 'rhan samyaksaṃbuddha utthāya tasmāddharmāsanāt",
  "S04bsu036_u:6677_1": "sarvāṃstān bodhisattvāan piṇḍīkṛtya dakṣiṇena pāṇinā ṛddhayabhisaṃskārapariniṣpannena",
  "S04bsu036_u:6677_2": "dakṣiṇahasteṣvadhyālambya tasyāṃ velāyāmetadavocat - imāmahaṃ kulaputrā asaṃkhyeyakalpakoṭīnayutaśatasahasrasamudānītāmanuttarāṃ",
  "S04bsu036_u:6677_3": "samyaksaṃbodhiṃ yuṣmākaṃ haste parindāmi anuparindāmi nikṣipāmi upanikṣipāmi /",
  "S04bsu036_u:6678": "yathā vipulā vaistārikī bhavet,",
  "S04bsu036_u:6679": "tathā yuṣmābhiḥ kulaputrāḥ karaṇīyam /",
  "S04bsu036_u:6680_0": "dvaitīyakamapi traitīyakamapi bhagavān sarvāvantaṃ bodhisattvagaṇaṃ dakṣiṇena pāṇināadhyālambyaitadavocat",
  "S04bsu036_u:6680_1": "- imāmahaṃ kulaputrā asaṃkhyeyakalpakoṭīnayutaśatasahasrasamudānītāmanuttarāṃ samyaksaṃbodhiṃ",
  "S04bsu036_u:6680_2": "yuṣmākaṃ haste parindāmi anuparindāmi nikṣipāmi upanikṣipami /",
  "S04bsu036_u:6681": "yuṣmābhiḥ kulaputra udgrahītavyā dhārayitavyā vācayitavyā paryavāptavyā deśayitavyā prakāśayitavyā /",
  "S04bsu036_u:6682": "sarvasattvānāṃ ca saṃśrāvayitavyā /",
  "S04bsu036_u:6683": "amātsaryo 'haṃ kulaputrā aparigṛhītacitto viśārado buddhajñānasya dātā,",
  "S04bsu036_u:6684": "tathāgatajñānasya svayaṃbhūjñānasya dātā /",
  "S04bsu036_u:6685": "mahādānapatirahaṃ kulaputrāḥ /",
  "S04bsu036_u:6686": "yuṣmābhirapi kulaputrā mamaivānuśikṣitavyam /",
  "S04bsu036_u:6687": "amatsaribhirbhūtvemaṃ tathāgatajñānadarśanaṃ mahopāyakauśalyamāgatānāṃ kulaputrāṇāṃ kuladuhitṛṇāṃ ca ayaṃ dharmaparyāyaḥ saṃśrāvayitavyaḥ /",
  "S04bsu036_u:6688": "ye ca aśrāddhāḥ sattvāste 'smin dharmaparyāye samādāpayitavyāḥ /",
  "S04bsu036_u:6689": "evaṃ yuṣmābhiḥ kulaputrāstathāgatānāṃ pratikāraḥ kṛto bhaviṣyati //",
  "S04bsu036_u:6690": "evamuktāste bodhisattva mahāsattva bhagavatā śākyamuninā tathāgatenārhatā samyaksaṃbuddhena mahatā prītiprāmodyena sphutā abhūvan /",
  "S04bsu036_u:6691_0": "mahacca gauravamutpādya yena bhagavān śākyamunistathāgato 'rhana samyaksaṃbuddhastenāvanatakāyāḥ",
  "S04bsu036_u:6691_1": "praṇatakāyāḥ saṃnatakāyāḥ śirāṃsyavanāmya añjaliṃ pragṛhya sarva ekasvaranirghoṣeṇa",
  "S04bsu036_u:6691_2": "bhagavantaṃ śākyamuniṃ tathāgatamarhantaṃ samyaksaṃbuddhametadūcuḥ - tathā bhagavan",
  "S04bsu036_u:6691_3": "kariṣyāmo yathā tathāgata ājñāpayati /",
  "S04bsu036_u:6692": "sarveṣāṃ ca tathāgatānāmājñāṃ kariṣyāmaḥ,",
  "S04bsu036_u:6693": "paripūrayiṣyāmaḥ /",
  "S04bsu036_u:6694": "alpotsuko bhagavān bhavatu yathāsukhavihārī /",
  "S04bsu036_u:6695": "dvaitīyakamapi,",
  "S04bsu036_u:6696": "traitīyakamapi sa sarvāvān bodhisattvagaṇa ekasvaranirghoṣeṇa evaṃ bhāṣate sma - alpotsuko bhagavān bhavatu yathāsukhavihārī /",
  "S04bsu036_u:6697": "tathā bhagavan kariṣyāmo yathā tathāgata ājñāpayati /",
  "S04bsu036_u:6698": "sarveṣāṃ ca tathāgatānāmājñāṃ paripūrayiṣyāmaḥ //",
  "S04bsu036_u:6699": "atha khalu bhagavān śākyamunistathāgato 'rhan samyaksaṃbuddhaḥ sarvāṃstāṃstathāgatānarhataḥ samyaksaṃbuddhānanyebhyo lokadhātubhyaḥ samāgatān visarjayati sma /",
  "S04bsu036_u:6700": "yathāsukhavihāraṃ ca teṣāṃ tathāgatānāmārocayati sma - yathāsukhaṃ tathāgatā viharantvarhantaḥ samyaksaṃbuddhā iti /",
  "S04bsu036_u:6701": "taṃ ca tasya bhagavataḥ prabhūtaratnasya tathāgatasyārhataḥ samyaksaṃbuddhasya ratnastūpaṃ yathābhūmau sthāpayāmāsa /",
  "S04bsu036_u:6702": "tasyāpi tathāgatasyārhataḥ samyaksaṃbuddhasya yathāsukhavihāramārocayāmāsa //",
  "S04bsu036_u:6703": "(Vaidya 269)",
  "S04bsu036_u:6704": "idamavocad bhagavānāttamanāḥ /",
  "S04bsu036_u:6705": "te cāprameyā asaṃkhyeyāstathāgatā arhantaḥ samyaksaṃbuddhā anyalokadhātvāgatā ratnavṛkṣamūleṣu siṃhāsanopaviṣṭāḥ,",
  "S04bsu036_u:6706": "prabhutaratnaśca tathāgato 'rhan samyaksaṃbuddhaḥ sa ca sarvāvān bodhisattvagaṇaḥ,",
  "S04bsu036_u:6707": "te ca viśiṣṭacāritrapramukhā aprameyā asaṃkhyeyā bodhisattva mahāsattvā ye pṛthivīvivarebhyo 'bhyudgatāḥ,",
  "S04bsu036_u:6708": "te ca mahāśrāvakāḥ tāśca catasraḥ parṣadaḥ,",
  "S04bsu036_u:6709": "sadevamānuṣāsuragandharvaśca loko bhagavato bhāṣitamabhyanandanniti //",
  "S04bsu036_u:6710": "iti śrīsaddharmapuṇḍarīke dharmaparyāye 'nuparīndanāparivarto nāma saptaviṃśatimaḥ samāptaḥ //",
  "S04bsu036_u:6711": "* * * * * *",
  "S04bsu036_u:6712": "ye dharmā hetuprabhavā hetuṃ teṣāṃ tathāgato hyavadat /",
  "S04bsu036_u:6713": "teṣāṃ ca yo nirodha evaṃ vādī mahāśramaṇaḥ //"
}